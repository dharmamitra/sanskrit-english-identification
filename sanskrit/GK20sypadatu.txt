Udīcya Śyāmilaka
Pāḍatāḍitaka 
p  śrīmahākaviśyāmilakaviracitaṃ pādatāḍitakam
nāndyante tataḥ praviśati sūtradhāraḥ
sūtra
l a dehatyāgena śambhor nayanahutavahe mānito yena kopaḥ
b sendrā yasyānuśiṣṭiṃ srajam iva vibudhā dhārayanty uttamāṅgaiḥ
c pāyāt kāmaḥ sa yuṣmān pravitatavanitālocanāpāṅgaśārṅgo
d bāṇā yasyendriyārthā munijanamanasāṃ sādakā bhedakāś ca
api ca
 a sabhrūkṣepaṃ sahāsaṃ stananihitakarām īkṣamāṇena devīṃ
b saṃtrāsākṣiptavāgbhiḥ saha gaṇapatibhir nandinā vanditena
c pāyād vaḥ puṣpaketur vṛṣapatikakudāpāśrayanyastadoṣṇā
d yasya kruddhena bāhyaṃ karaṇam apahṛtaṃ śambhunā na prabhāvaḥ
evam āryamiśrān śirasā praṇipatya vijñāpayāmi yad vayam āryaśyāmilakasya kṛtiṃ pādatāḍitakaṃ nāma bhāṇaṃ prayoktuṃ
p vyavasitāḥ tat tasya kaver matipariśramam avadhānadānenānugrahītum icchāmaḥ kutaḥ
 a idam iha padaṃ mā bhūd evaṃ bhavatv idam anyathā
b kṛtam idam ayaṃ granthenārtho mahān upapāditaḥ
c iti manasi yaḥ kāvyārambhe kaver bhavati śramaḥ
d sanayanajalo romodbhedaḥ satāṃ tam apohati
kutaḥ
 a nirgamyatāṃ bakabiḍālasamapracārair
b āryaiś ca rājasacivaiḥ śamavṛttibhiś ca
c tiṣṭhantu ḍiṇḍikavinarmakalāvidagdhā
d nirmakṣikaṃ madhu pipāsati dhūrtagoṣṭhī
kutaḥ
 a na prāpnuvanti yatayo ruditena mokṣaṃ
b svargāyatiṃ na parihāsakathā ruṇaddhi
c tasmāt pratītamanasā hasitavyam eva
d vṛttiṃ budhena khalu kaurukucīṃ vihāya
ko nu khalu mayi vijñāpanāvyagre śabda iva śrūyate karṇaṃ dattvā
hanta vijñātam eṣa hi sa viṭamaṇḍapaṃ praviśya dhūrtacākrikaḥ khalatiśyāmilako ghaṇṭām āhatya ghoṣayati ya eṣaḥ
p  a vyatikarasukhabhedaḥ kāminīkāmukānāṃ
b divasasamayadūto dundubhīnāṃ purodhāḥ
c kalam uṣasi kharatvād yasya kaṇṭhīravāṇāṃ
d balavad abhinadanto gardabhā nānuyānti
kiṃ ca tāvad anena ghuṣyate karṇaṃ dattvā naipathye
 a jayati madanasya ketuḥ
kāntaṃ praty udyato vilāsinyāḥ
b śirasā prārthayitavyaḥ
sālaktakanūpuraḥ pādaḥ
niṣkrāntaḥ
sthāpanā
tataḥ praviśati viṭaḥ
vi  mā tāvad bhoḥ  kim atra ghoṣayitavyam yad evam
 a praṇayakalahodyatena
srastāṃśukadarśitorumūlena
b jitam eva madakalāyā
nūpuramukhareṇa pādena
aye kenaitad dhasitam vilokya
dadruṇamādhavo 'py atraiva aṃgho dadruṇamādhava kim atra hāsyasthānam kiṃ bravīṣi
 pratyakṣaṃ hi me tad yad atīte 'hani tatrabhavatyā surāṣṭrāṇāṃ vāramukhyayā samadanayā
madanasenikayā tatrabhavāṃs tauṇḍikokir viṣṇunāgaś caraṇakamalena śirasy anugṛhīta
iti suṣṭhu khalv idam ucyate  eti jīvantam ānando naraṃ varṣaśatād
p apīti viṣṇunāgo 'pi nāmaivaṃ sarvakāmijanasādhāraṇaṃ caraṇatāḍanasaṃjñakaṃ
śirasy abhiṣekaṃ prāptavān kiṃ bravīṣikuto 'sya tāni bhāgadheyāni yaḥ sa īdṛśānāṃ
praṇayakalahotsavānāṃ pātraṃ bhaviṣyati sa hi tasyā veśadevatāyās taṃ saṃmānaviśeṣam
avamānaṃ manyamānaḥ krodhaparivyaktanayanarāgaḥ prasphuritabhrukuṭīvakraṃ lalāṭaṃ
kṛtvā śiro vinirdhūya daśanair oṣṭham abhidaśya pāṇinā pāṇim abhihatya dīrghaṃ niḥśvasyoktavān hā dhik puṃścali
anātmajñe
yayā tvayā mamāsmin
 a prayatakarayā mātrā yatnāt prabaddhaśikhaṇḍake
b caraṇavinate pitrāghrāte śiśur guṇavān iti
c sakusumalavaiḥ śāntyambhobhir dvijātibhir ukṣite
d śirasi caraṇo nyasto garvān na gauravam īkṣitam
evaṃ cānenoktā virajyamānasaṃdhyārāgeva rajani varṇāntaram upagatā atiprabhātacandraniṣprabhaṃ vadanam udvahantī  a
vyapagatamadarāgā bhraśyamānopacārā
b kim idam iti viṣādāt svinnasarvāṅgayaṣṭiḥ
c bhayavigalitaśobhā vāntapuṣpeṇa mūrdhnā
d na punar iti vadantī pādayos tasya lagnā
praṇipātāvanatā cānena nirdhūyoktā carṣaṇi
mā sprākṣīḥ
kardanena na māṃ ḍhaukitum arhasīti kaṣṭaṃ bhoḥ
kokilā khalu kauśikam anuvartate madanasenikāpi taṃ puruṣavetālaṃ
p kadaryam apavīryam anuvartata iti bhavati me vismayaḥ bhavati ca punar mahāmātraputro
rājñaḥ śāsanādhikṛta iti dānakāmāv upekṣate śabdakāmāḥ khalv etā bhavanti kāme hi
prayojanam anekavidham ity upadiśyate kiṃ bravīṣi  labdhaṃ khalu śabdakāmayā śabdapradhānārjanāc
chabdasya vyasanam iti sā hi tapasvinī
 a tiryaktrapāvanatapakṣmapuṭapravāntair
b dhautādharastanamukhī nayanāmbupātaiḥ
c svāṅgeṣv alīyata navaiḥ sahasā stanadbhir
d udvejitā jaladharair iva rājahaṃsī iti
 na ca bhoḥ citram idaṃ śrotavyaṃ śrutam na ca khalv asmābhir viditārthair apy atītaṃ pṛṣṭam tatas tataḥ kiṃ bravīṣi tataḥ sa mayā nirbhartsyoktaḥ 
aye vaiyākaraṇakhasūcin
sumanaso musalena mā kṣautsīr vallakīm ulmukena mā vādīr
vākkṣureṇa kisalayaklībāṃ mā cchetsīr mattakāśinīm iti evam ukto mām anādṛtya viṭamahattarabhaṭṭijīmūtagṛhaṃ gataḥ tataḥ sā
p tapasvinī karakisalayaparyastakapolam ānanaṃ kṛtvā praruditā tata utthāpya mayoktā sundari
na vānaro veṣṭanam arhati
gardabho vā varapravahaṇaṃ voḍhum alam alaṃ ruditena hāsyaḥ khalv eṣa tapasvī naivaṃ mahāntaṃ śiraḥsatkāram arhati
 a kiṃ kāmī na kacagrahair yam abalāḥ kliśyanti mattā balād
b yaṃ badhnanti na mekhalābhir athavā na ghnanti karṇotpalaiḥ
c pakṣe tasya tu manmathaḥ sukṛtinas tasyotsavo yauvanaṃ
d dāseneva rahasy apetavinayāḥ krīḍanti yenāṅganāḥ
evaṃ coktā smitapuraḥsaram apāṅgena me vacaḥ pratigṛhya saśiraḥpādam avakuṇṭhya vāsasā
śayanatalam alaṃkṛtavatī aham api kāmipratyavarasya duścaritam anucintayan prabhātam
 iti rajñaḥ prabhātanāndīsvanair utthāpitaḥ kṛtakartavyas tad eva duḥsvapnadarśanam
ivāpanetuṃ brāhmaṇapīṭhikāṃ gataḥ tasyāṃ ca brāhmaṇapīṭhikāyāṃ pūrvagataṃ kīrṇakeśaṃ viṣṇunā
p gam evārtarūpam ātmakarmācakṣamāṇam asāv ahaṃ bhoḥ evaṃkarmā taṃ mā vṛṣalyāḥ
pādāvadhūtaśiraskaṃ trātum arhanti traividyavṛddhā ity uktavantam apaśyam evaṃ coktā
brāhmaṇāś calakapolasūcitahāsam anyonyam avalokya muhūrtam iva dhyātvoktavantaḥ bhoḥ sādho
avalokitāny asmābhir manuyamavasiṣṭhagautamabharadvājaśaṅkhalikhitāpastambahārītapraceto
devalavṛddhagārgyaprabhṛtīnāṃ maharṣīṇāṃ dharmaśāstrāṇi nāsyaivaṃvidhasya mahataḥ
pātakasya prāyaścittam avagacchāma iti evaṃ cokto viṣaṇṇataravaktra ucchritya hastāv upākrośat bho bhoḥ
caturtho varṇa iti na mām arhatha bhūmidevāḥ parityaktum kutaḥ
 a āryo 'smi śuddhacarito 'smi kulodgato 'smi
b śabde ca hetusamaye ca kṛtaśramo 'smi
c rājño 'smi śāsanakaro na pṛthagjano 'smi
d trāyadhvam ārtam agatiṃ śaraṇāgato 'smi
evaṃ coktāyāṃ tasyāṃ pariṣadi
p  a kaiścid gaur ayam ity aratnicalanair anyonyam āghaṭṭitaṃ
b syād unmatta iti sthitaṃ smitamukhaiḥ kaiścic ciraṃ vīkṣitam
c kaiścit kāmapiśāca ity api tṛṇaṃ dattvāntare dhikkṛtaḥ
d kaiścid duṣkṛtakāriṇīti ca punaḥ saivāṅganā śocitā
evamavasthāyāṃ ca saṃsadi tasyāṃ pratipattimūḍheṣu brāhmaṇeṣu prāyaścittavipralambhavihvale
krośati viṣṇunāge teṣām ekatama ācāryaputraḥ svayaṃ cācāryo daṇḍanītyānvīkṣikyor
anyāsu ca vidyāsv abhivinītaḥ kalāsv api ca sarvāsu paraṃ kauśalam anuprāpto vāgmī
cāntevāsigaṇaparivṛtaḥ parihāsaprakṛtiḥ śāṇḍilyo bhavasvāmī nāma brāhmaṇaḥ savyetaraṃ
hastam udyamya smitodagrayā vācā pariṣadam āmantryoktavān aye bho viṣṇunāga
na bhetavyam alam alaṃ viṣādena astīdaṃ dharmavacanaṃ yathā deśajātikulatīrthasamayadharmāś
cāmnāyair aviruddhāḥ pramāṇam iti ato viṭajātiṃ saṃnipātya viṭamukhyebhyaḥ prāyaścittaṃ
mṛgyatām te hi tvām asmāt kilbiṣān mocayiṣyanti ity ukte sādhuvādānuyātram ūrdhvāṅgulipranṛttam avartata
p tasyāṃ pariṣadi tac chrutvā viṣṇunāgo 'py anugṛhīta iti prasthitaḥ tvaṃ cāpi
viṭasaṃnipātakarmaṇi niyukta iti bāḍham kiṃ bravīṣi  ke punar iha bhavato viṭāḥ
saṃmatā iti nanu bhavān eva tāvad agre viṭaḥ kiṃ bravīṣi  katham aham api nāma viṭaśabdenānugṛhīta
iti kaḥ saṃśayaḥ śrūyatām
 a divasam akhilaṃ kṛtvā vādaṃ saha vyavahāribhir
b divasavigame bhuktvā bhojyaṃ suhṛdbhavane kvacit
c nisi ca ramase veśastrībhiḥ kṣipasy api cāyudhaṃ
d jalam api ca te nāsty āvāse tathāpi ca katthase
 tat kathaṃ tvam aviṭaḥ kiṃ bravīṣi  yady evam anugṛhītaḥ saṃnipātayiṣyasi viṭān viṭalakṣaṇaṃ tāvac chrotum icchāma iti prathamaḥ kalpaḥ śrūyatām 
 a svaiḥ prāṇair api vidviṣaḥ praṇayiṇām āpatsu yo rakṣitā
b yasyārtau bhavati sva eva śaraṇaṃ khaḍgadvitīyo bhujaḥ
c saṃgharṣān madanāturo mṛgayate yaṃ vāramukhyājanaḥ
d sa jñeyo viṭa ity apāvṛtadhano yo nityam evārthiṣu
api ca
 a caraṇakamalayugmair arcitaṃ sundarīṇāṃ
p b samakuṭam iva tuṣṭyā yo bibharty uttamāṅgam
c sa viṭa iti viṭajñaiḥ kīrtyate yasya cārthān
d salilam iva tṛṣārtāḥ pāṇiyugmair haranti
kiṃ bravīṣi  uktaṃ viṭalakṣaṇaṃ
viṭān idānīm upadeṣṭum arhasīti śrūyatāṃ
tatrabhavān kāmacāro bhāṇur
lomaśo gupto 'mātyo viṣṇudāsaḥ
śaibya āryarakṣito
dāśerako rudravarmāvantikaḥ skandasvāmī
hariścandro bhiṣag
ābhīrakaḥ kumāro mayūradatto
mārdaṅgikaḥ sthāṇur gāndharvasenaka
upāyanirantakathaḥ
pārvatīyaḥ prathamo 'parāntādhipatir indravarmānandapurakaḥ kumāro makhavarmā
saurāṣṭriko jayanandako
maudgalyo dayitaviṣṇur ity evamādayo yathāsaṃbhavaṃ saṃnipātyāḥ kiṃ
p bravīṣi  sarvaṃ tāvat tiṣṭhatu dayitaviṣṇur api bhavato viṭaḥ saṃmata iti
kaḥ saṃdehaḥ kiṃ bravīṣi  eṣa yo 'yaṃ rājño baleṣvadhikṛtaḥ pāraśavaḥ kavir iti
bāḍham evam evaitat kiṃ bravīṣi  mā tāvad bhoḥ
 a yaḥ saṃkucaty upahitapraṇayo 'pi rājño
b yo maṅgalaiḥ svapiti ca pratibudhyate ca
c devārcanād api ca gulgulugandhavāsā
d yo 'sau kiṇatrayakaṭhoralalāṭajānuḥ
api ca
 a devakulād rājakulaṃ rājakulād yāti devakulam eva
b iti yasya yānti divasāḥ kuladvaye saṃprasaktasya
katham asāv api viṭa iti ā evam etat astīdam asya viṭabhāvapratyanīkabhūtaṃ purāṇaghṛtagandha iva kiṃ tu
 a pūrvāvantiṣu yasya veśakalahe hastāgraśākhā hṛtā
p b sakthnoḥ saṃyati yasya padmanagare dviḍbhir nikhātāv iṣū
c bāhū yasya vibhidya bhūr adhigatā yantreṣuṇā vaidiśe
d yo vājīkaraṇārtham ujjhati vasūny adyāpi vaidyādiṣu
 a yasmād dadāti sa vasūni vilāsinībhyaḥ
b kṣīṇendriyo 'pi ramate ratisaṃkathābhiḥ
c tasmāl likhāmi dhuri taṃ viṭapuṃgavānāṃ
d rāgo hi rañjayati vittavatāṃ na śaktiḥ katham asāv aviṭaḥ
kiṃ bravīṣi  evaṃ ced agraṇīr viṭānām iti tasmād evāyaṃ dhuri likhitaḥ gacchatu bhavān svasti bhavate sādhayāmas tāvat parikramya
 eṣo 'smi nagararathyām avatīrṇaḥ aho nu khalu jambūdvīpatilakabhūtasya sarvaratnāviṣkṛtavibhūteḥ sārvabhaumanarendrādhiṣṭhitasya sārvabhaumanagarasya  
parā sriḥ iha hi 
 a saṃgītair vanitāvibhūṣaṇaravaiḥ krīḍāśakuntasvanaiḥ
b svādhyāyadhvanibhir dhanuḥsvanayutaiḥ sūnāsiśabdair api
c pātrīṇāṃ gṛhasārasapratirutaiḥ kakṣyāntareṣu svanaiḥ
p d saṃjalpān iva kurvate vyatikarāt prāsādamālāḥ sitāḥ
api ca
 a giribhyo 'raṇyebhyaḥ salilanidhikacchād api maror
b narendrair āyātair diśi disi niviṣṭais ca śatasaḥ
c vicitrām ekasthām anavagatapūrvām avikalām
d iha sraṣṭuḥ sṛṣṭer bahuviṣayatāṃ pasyati janaḥ
 a śakayavanatukhārapārasīkair
b magadhakirātakaliṅgavaṅgakāśaiḥ
c nagaram atimudāyutaṃ samantān
d mahiṣakacolakapāṇḍyakeralaiś ca
vilokya aye ko nu khalv eṣo 'vamuktakañcukayā dhavalaśibikayebhyavidhavālīlāṃ viḍambayann ita evābhivartate vimṛśya
bhavatu vijñātam eṣa hi sa vetradaṇḍakuṇḍikābhāṇḍasūcito vṛṣalacaukṣo 'mātyo viṣṇudāsaḥ
anena hy evaṃ mahaty api prāḍvivākakarmaṇi niyuktena dhyānābhyāsaparavattayopekṣāvihāriṇeva
bhikṣuṇā nātyarthaṃ rājakāryāṇi kriyante tathā hi
p  a karavicalitajānuḥ kaiścid ardhāsanasthaiḥ
b samavanataśirobhiḥ kaiścid ākṛṣṭapādaḥ
c adhikaraṇagato 'pi krośatāṃ kāryakāṇāṃ
 d vipaṇivṛṣa ivaiṣa dhyāti nidrāṃ ca yāti tat kāmaṃ viṭajanapratyanīkabhūtam asya darśanam tathāpi dharmam upadiśann abhigamya eva kā gatir 
upasarpāmy enam eṣa khalu dūrād eva mām avalokya śibikām avatāryāvatarati aye bhoḥ
marṣayatu bhavān nārhasy asmān upacārayantraṇayā vijanikartum kiṃ bravīṣi  kaś ca
bhavantam upacarati ācāro 'yam asmābhir anuvartyata iti mā tāvad bhoḥ  evam upacaratā
yuktaṃ nāma bhavatā tatrabhavatīm anaṅgasenām anaṅgasenām iva praṇayābhimukhīṃ tathā
vimukhayitum kiṃ bravīṣi  kiṃ mayā na tasyāḥ praṇayānurūpaḥ saṃparigrahaḥ kṛtaḥ
paśyatu bhavān sā hi mayā
 a svastīty uktvā vandanāyāṃ kṛtāyām
b āsīnāyāṃ vācitaṃ yogaśāstram
c netre cāsyā vāyuneveryamāṇe
p d saṃprekṣyoktā putri sarpiḥ pibeti
tat kathaṃ na saṃpratigṛhītā mayeti aho kāminyā lalitasaṃparigrahaḥ kṛtaḥ eṣa māṃ prahasya caukṣopāyanena bījapūrakeṇa prasādayati aye bho
 yuṣmadantevāsina eva vayam īdṛśeṣu prayojaneṣu notkoṭanābhir vañcayituṃ sakyāḥ sarvathā dots  īdṛsa evāstu bhavān sādhayāmas tāvat parikramya 
 eṣa bho anekadesasthalajajalajasāraphalgupaṇyakrayavi kra yo pasthitastri puruṣasaṃ bādhāntarā paṇāṃ sārvabhaumasya vipaṇim anuprāptaḥ aho 
 a sakunīnām ivāvāse pracāreṣu gavām iva
b janānāṃ vyavahāreṣu saṃnipāto mahādhvaniḥ
tathā hi
 a svaraḥ sānusvāraḥ paripatati karmāravipaṇau
b bhramārūḍhaṃ kāṃsyaṃ kuraravirutānīva kurute
c dhṛtaṃ śaṅkhe śastraṃ rasati turagasvāsapiśunaṃ
d samantāc cāpnoti krayam api jano vikrayam api
api cedānīm
 a sumanasa imā vikrīyante hasantya iva sriyā
p b carati caṣakaḥ pānāgāreṣv ataḥ paripīyate
c karadhṛtatṛṇair māṃsakrāyair apāṅganirīkṣitā
d nagaravihagāḥ sūnām ete patanty asimālinīm
api ca
 a aṃsenāṃsam abhighnatāṃ vivadatāṃ tat tac ca saṃkrīṇatāṃ
b sasyānām iva paṅktayaḥ pracalitā nṭṇām amī rāśayaḥ
c dyūtād āhṛtamāṣakāś ca kitavā veśāya gacchanty amī
d saṃprāptāḥ paricārakaiḥ sakusumaiḥ sāpūpamāṃsāsavaiḥ
tad yāvad aham apīdānīṃ mahājanasaṃmardadurgamaṃ vipaṇimārgam utsṛjyemāṃ puṣpavīthikām
antareṇa pānāgārāṇy apasavyam upāvartamānaḥ pūrṇabhadraśṛṅgāṭakam avatīrya makararathyayā
veśamārgam avagāhiṣye tat kāmam asaṃgṛhītamāṣakasya veśapraveśo nirāyudhasya saṃgrāmāvataraṇam
ity ubhayam apārthakaṃ kevalam ayaśase cānarthāya ca kiṃ tu suhṛnnideśo 'yam asmābhir
avaśyaṃ nirvartayitavyaḥ viśeṣeṇa hi bhūyād veśe viṭasaṃnipātaḥ parikramya
aye ko nu khalv eṣa rohitakīyair mārdaṅgikaiḥ kaṃsapātraveṇumiśrair yodheyaka
p varṇair upagīyamāna ekaśravaṇāvalambitakuraṇṭakaśekharo viralam apasavyam
ākuladaśam uttarīyam apavartikayā saṃkṣipan muhur muhuḥ prakaṭaikasphik savyena pāṇinā
madyabhājanam utkṣipya nṛtyann āpānamaṇḍapaṃ hāsayati nirvarṇya
āḥ jñātam eṣa hi sa bālhikaputraḥ sarvadhūrtaparihāsaikabhājanabhūto veśakukkuṭo
bāṣpo dhāntraḥ bhoḥ yat satyaṃ na kadācid apy enam amattam apītaṃ vā paśyāmi samaṃ
cāyam amṛkṣitahasto māṣakārdhenāpi tat kuto 'syaitad upapadyate vitarkya
hanta vijñātam eṣa hi purobhāgī lajjāviyuktaḥ sarvaṃkaṣaḥ sārvajanīnatvāt
 a ābaddhamaṇḍalānāṃ
b pibatām upadaṃśamuṣṭim ādāya
c pravisati bāṣpo madhyaṃ
p  d naṭanaṭiceṭāśvabandhānām
aho nu khalv asya pānopārjane vijñānam tad alam anenābhibhāṣitena ito vayam parikramya
idam aparaṃ jaṅgamaṃ jīrṇodyānaṃ viṭajanasya eṣā hi purāṇapuṃścalī dharaṇiguptā nāma
kāmadevāyatanād devatāyā upayācitaṃ nirvartya sphuṭitakāśavallarīśvetam āgalitam
aṃsadeśād upari keśahastaṃ vinyasyantī sadyodhautanivasanā vigalitam uttarīyam ekāṃse
pratisamādadhānā balivikṣepopanipatitair balibhṛtaiḥ parivṛtaṃ mayūraṃ nṛtyantam
apāṅgenāvalokayantī makarayaṣṭiṃ pradakṣiṇīkaroti bhoḥ yat satyam adyāpy asyāś cirātikrāntaṃ
yauvanavibhramaṃ vilāsaśeṣaṃ kathayati tathā hi
 a śvetābhir nakharājibhiḥ parivṛtau vyāvṛttamūlau stanau
b sṛkvaṇyoḥ śithilaś ca madhyagaḍulo niṣpītapūrvo 'dharaḥ
p c sabhrūkṣepam udāhṛtaṃ paricayād adyāpi yuktottaraṃ
d rūpaṃ hi prahṛtaṃ prasahya jarayā nāsyā vilāsā hṛtāḥ
tan na śakyam enām anabhibhāṣyātikramitum eṣā hy asmākaṃ priyavayasyaṃ mārdaṅgikaṃ
sthāṇumitraṃ mitraṃ vyapadiśantī krauñcarasāyanopayogam ātmanaḥ prakāśayati tat katham
enām upasarpāmi vicintya
ājñātam asyā hi dots itas tṛtīye 'hani tapasvī sthāṇumitraś cumbanātiprasaṅgāt tathā bībhatsam anubhūtavān aho dhig akaruṇo rāgaḥ
 a cumbanaraktaḥ so 'syā
daśanaṃ cyutamūlam ātmano vadane
b jihvāmūlaspṛṣṭaṃ
khāḍ iti kṛtvā niraṣṭhīvat
p tat kamaṃ veśam avatitīrṣus tīrtham idam atikrāman vañcitaḥ syām tathāpi tv
āviṣkṛtam asyāḥ sthāṇumitravadane dantanipatanam tan nābhigamanena vrīḍāṃ punaruktīkaromi
sarvathā namo 'syai sādhayāmy aham parikramya
eso 'smi veśam avatīrṇaḥ aho nu khalu veśasya parā śrīḥ iha hi  etāni pṛthakpṛthaṅniviṣṭāni
ruciravapranemisālaharmyaśikharakapotapālīsiṃhakarṇagopānasīvalabhīpuṭāṭṭālakāvalokanapratolīviṭaṅkaprāsādasaṃbādhāny
asaṃbādhakakṣyāvibhāgāni bhāge nimitāni sunirmitarucirakhātapūritasiktasuṣiraphūtkṛtotkoṭitaliptalikhitasūkṣmasthūlaviviktarū
paśatani baddhāni baddhasaṃdhidvāragavākṣavitardisaṃjavanavīthīnirvyūhakāny
p ekadvitripādapālaṃkṛtamadhyakoddeśāny uddeśyavṛkṣakaharitakaphalamālyaṣaṇḍamaṇḍitāni
puṇḍarīkaśabalitavimalavāpītoyāni toyāntaravihitadāruparvatabhūmilatāgṛhacitraśālālaṃkṛtāni
parārdhyamuktāpravālakiṅkiṇījālāviṣkṛtapariṣkarāṇy ucchritasaubhāgyavaijayantīpatākāny
utpatantīva gaganatalam avanitalād bhavanavarāvataṃsakāni vāramukhyānām yatraite
 a āsīnair avalīḍhacakravalayair mīladbhir āvantikair
b dhāryārūḍhakirātasaṃgatadhurās tiṣṭhanti karṇīrathāḥ
c ete ca dviguṇīkṛtottarakuthā nidrālasādhoraṇāḥ
d kāmbojāś ca kareṇavaś ca kathayanty antargatān svāminaḥ
api cāsmin veśe
 a nayanasalilair yair evaiko vrajann abhivāhyate
b pratatavisṛtais tair evānyo gṛhān atinīyate
c akṛśavibhaveṣv āsām āsthā tathāpi kṛtavyayāḥ
 d samanupatitā nirbhartsyante balāt kila mātṛbhiḥ
parikramya
p  iyam anunayati priyaṃ kruddham eṣā priyeṇānunītā prasīdaty
asau saptatantrīr nakhair ghaṭṭayantī kalaṃ kākalīpañcamaprāyam utkaṇṭhitā valgugītāpadeśena vikrośati
iyam upahitadarpaṇā kāminā maṇḍyate kāminī kāmino maulim
eṣā nibadhnāty asau śārikāṃ spaṣṭam ālāpayaty eṣa matto
mayūro 'nayā cūtapuṣpeṇa saṃtarjito nṛtyati
katham iyam atikandukakrīḍayā madhyam āyāsayaty alpam eṣā
priyeṇopaviṣṭā sahākṣaiḥ parikrīḍati prauḍhayā cānayaitat svayaṃ likhyate citram ākhyāyikāsau punar vācyate
alam alam atisaṃbhrameṇāsyatāṃ vāsu bhadre cirād dṛśyase
kiṃ bravīṣy adya taṃ praṣṭum arhasy ahaṃ yena mugdhā tathā
vañciteti prasādyāsi naḥ svasti te sarvathā sādhayāmo vayam
p parikramya
idam aparaṃ suhṛtpattanam upasthitam eṣa hi sa bālhikaḥ kāṅkāyano bhiṣag aiśānacandriḥ
hariścandraś candra iva kumudavāpīṃ veśavīthīm avabhāsayann ita evābhivartate tat
kim asyeha prayojanam vicintya
 ā jñātam eṣa hi tasyāḥ pūrvapraṇayinyā yaśomatyā bhaginīṃ priyaṅguyaṣṭikāṃ kāmayate asmān api rahasyenātisaṃdhatte tan na śakyam enam apratipadya  
gantum yāvad upasarpāmi upagamya 
aṃgho veśabisavanaikacakravāka
kuto bhavān kiṃ bravīṣi  eṣa hi tasyāḥ priyasakhyās te kanīyasīṃ priyaṅguyaṣṭikām
auṣadhena saṃbhāvyāgacchāmīti na khalu tasyāḥ suratasubhikṣāyā āmayāvasanno madanāgnis
tasya dīpanīyakam uddiṣṭavān asi kiṃ bravīṣi  muktaḥ parihāsaḥ kaṣṭā khalu tasyāḥ
śirovedaneti vayasya yat sat yam kiṃ bravīṣi  kaḥ saṃdehaḥ
kṛcchrasādhyeti evam etat śirovedanā nāma gaṇikājanasya lakṣyavyādhiyautakam paśyatu bhavān
 a lalāṭe vinyasya kṣatajasadṛśaṃ candanarasaṃ
b mṛṇālaiḥ krīḍantī kuvalayapalāśaiḥ sakamalaiḥ
p c salīlaṃ bhrūkṣepair anugatasukhaprāśnikakathā
 d viraktā raktā vā śirasi rujam ākhyāti gaṇikā
kiṃ bravīṣi  sadāpi nāma tvaṃ karkaśaparihāsaḥ eṣa khalu tām auṣadhaṃ prāpāyyāgacchāmīti yuktam etat asaṃśayaṃ hi
 a dhūnvantyāḥ karapallavaṃ valayinaṃ ghnantyāḥ padā kuṭṭimaṃ
b bibhrantyāś cyutam aṃśukaṃ saraśanaṃ nābher adhaḥ pāṇinā
c tasyā dīrghatarīkṛtākṣam apibaḥ keśagrahair ānanaṃ
d sā vā tvaddaśanacchadauṣadhamalaṃ bālā tvayā pāyitā
kiṃ bravīṣi  vayasya eva tathā vidhāsyatīti cora yadi na punar asmān rahasyenāvakṣepsyasi
kiṃ tv adya sarvaviṭaiḥ sarvaviṭamahattarasya bhaṭṭijīmūtasya gṛhe kenacit prayojanena
saṃnipatitavyam tad vayasyo 'py ahīnakālam āgacchet kiṃ bravīṣi  viditam evaitad
viṭajanasya yathā viṣṇunāgaprāyaścittadānāyāparāhṇe samāgantavyam iti tad gacchatu
bhavān aham apy āgacchāmīti tathā nāma svasti bhavate sādhayāmas tāvat parikramya
katham idaṃ sarvaviṭair viditam tena hy alpapariśramo 'smi saṃjātaḥ kevalaṃ veśyāsuhṛtsamāgamaiḥ
p kālo 'nupālayitavyaḥ aye kasya khalv ayam ahūṇo hūṇamaṇḍanamaṇḍita āryaghoṭakaḥ pāṭaliputrikāyāḥ puṣpadāsyā bhavanadvāram āviṣkaroti
ā jñātam ebhir ihābaddhaśvetakāṣṭhakaṛnikāprahasitakapoladeśair bad dhakarair asajjam
apy asakṛt sajjam iti sāñjaliprativādibhir lāṭaḍiṇḍibhiḥ sūcitaḥ senāpateḥ senakasyāpatyaratnaṃ
bhaṭṭimakhavarmā bhaviṣyati tan na śakyam enam anabhibhāṣātikramitum atikrāman hi
snehamādhyasthaṃ darśayeyam yāvad enam upasarpāmi upetya
bhoḥ kaḥ suhṛdgṛhe karṇaṃ dattvā
eṣa khalu bhaṭṭimakhavarmā mām āhvayati kiṃ bravīṣi  vayasya kim adyāpy apūrvapratihāropasthānena
cirotsanno rājabhāvo 'smāsv ādhīyate sthīyatāṃ muhūrtam āgacchāmīti sakhe sthito 'smi vilokya
ita ito bhavān eṣa khalu pulināvatīrṇavṛṣabhapadoddharaṇakhelaiś caraṇavinyāsair
bhavanakakṣyām alaṃkurvann ita evābhivartate bhaṭṭiḥ aho nu khalv asya vilāseṣv abhyāsaḥ
veśo vilāsa ity upapannam etad api ca
 a vilolabhujagāminā rucirapīvarāṃsorasā
b vilāsacaturabhruvā muhur apāṅgaviprekṣiṇā
c anena hi narendrasadma viśatā padair mantharair
p d avīṇam amṛdaṅgam ekanaṭanāṭakaṃ nāṭyate yāvad enam ālapāmi bhaṭṭimakhavarman
kim ayam atidivāvihāreṇa suhṛjjana utkaṇṭhyate sādhu muhūrtam api tāvad yuṣmaddarśanenānugṛhyeta
eṣa khalu vihasann ākulāpasavyaparidhānaṃ śvāsaviṣamitākṣaraṃ svāgatam ity añjalinābhyupaiti
bho yadaitāvad anenādyaiva puṣpadāsī puṣpavatīti mahyam ākhyātā
tathāpi katham upabhuktaiva vicintya
lāṭaḍiṇḍino nāmaite nātibhinnāḥ piśācebhyaḥ kutaḥ sarvo hi lāṭaḥ
 a nagnaḥ snāti mahājane 'mbhasi sadā nenekti vāsaḥ svayaṃ
b keśān ākulayaty adhautacaraṇaḥ śayyāṃ samākrāmati
c yat tad bhakṣayati vrajann api pathā dhatte paṭaṃ pāṭitaṃ
d chidre cāpi sakṛt prahṛtya sahasā lāṭaś ciraṃ katthate
sarvathā kṛtam anena svadeśaupayikam mā tāvad bhoḥ
 a avicintya phalaṃ vallyās
tvayā puṣpavadhaḥ kṛtaḥ
kiṃ bravīṣi  katham iti
b idaṃ hi rajasā dhvastam
uttarīyaṃ vilokyatām
kiṃ bravīṣi  śayyāntāvalambitaṃ tāmbūlāvasiktam etad
p avagacchāmīti mā tāvat idaṃ kṣudramuktāphalāvakīrṇam iva lalāṭaṃ svedabindubhiḥ
kim iti vakṣyati eṣa pārśvam avadhāyoccaiḥ prahasitaḥ haṇḍe jaghanyakāmuka katham
anayā chalitaḥ kiṃ bravīṣi  kaś chalito nāma
nanv anugṛhīto 'smi śrūyatām sā hi
 a vipulataralalāṭā saṃyatāgrālakatvād
b racitajaghanabhārā vāsasārdhorukeṇa
c vivṛtatanur apoḍhaprāgalaṃkārabhārā
d kathaya katham agamyā puṣpitā strīlatā syāt
api ca śrotum arhati bhavān
 a pārśvāvartitalocanā nakhapadāny ālokayantī mayā
b dṛṣṭā ceṣad avāṅmukhī svabhavanapratyātape 'vasthitā
c saṃgṛhyātha karadvayena kaṭhināv utkampamānau stanau
d prāviśyāntaragāram argalavatā dvāraṃ kareṇāvṛṇot
tato 'ham anudrutaṃ praviśya
 a kacanigrahadīrghalocanāṃ
b rabhasāvartitavalgitastanīm
c kim asīti nahīti vādinīṃ
 d samacumbaṃ sahasā vilāsinīm iti
bhoḥ citraḥ khalu prastāvaḥ pṛcchāmas tāvad enām
p tatas tataḥ kiṃ bravīṣi  atha sakhe
 a samupasthitasya jaghanaṃ
raśanātyāgād viviktatarabimbam
b pāṇibhyāṃ vrīḍitayā
nimīlite me 'nayā nayane iti
dhik tvām astu avikatthana
udvejanīyo hy asi nindyaś cāryajanasya saṃvṛttaḥ kiṃ bravīṣi  evam apy anugṛhīto 'smi na tvayā mahābhārate śrutapūrvam
 a yasyāmitrā na bahavo
yasmān nodvijate janaḥ
b yaṃ sametya na nindanti
sa pārtha puruṣādhamaḥ iti
bho etat khalu ḍiṇḍitvaṃ nāma tathāpi  sādhu bhoḥ
prīto 'smi bhavato 'nena ḍiṇḍitvena sarvathā viṭeṣv ādhirājyam arhasi ayam idānīm āśīrvādaḥ kiṃ bravīṣi  avahito'smīti śrūyatām
 a prabhātam avagamya pṛṣṭham upagūhya suptasya te
b pragalbham adhiruhya pārśvam apavāsasaikoruṇā
c tathaiva hi kacagraheṇa parivartya vaktrāmbujaṃ
d pibatv atha ca pāyayatv adharam ātmanas tvāṃ priyā
p eṣa khalv anugṛhīto 'smīty uktvā palāyate namo 'stu bhagavate sādhayāmas tāvat parikramya
aye kā nu khalv eṣā svabhavanāvalokanam apsarā vimānam ivālaṃkaroti eṣā hi sā kāśīnāṃ
vāramukhyā parākramikā nāma sukhamatiḥ piñcholayā krīḍantī rūpalāvaṇyavibhramair
locanam anugṛhṇāti āścaryam
 a viracitakucabhārā hemavaikakṣyakeṇa
b sphuṭavivṛtanitambā vāsasārdhorukeṇa
c vicarati calayantī kāmināṃ cittam eṣā
d kisalayam iva lolā cañcalaṃ veśavallyāḥ
api ca
 a gaṇḍāntāgalitaikakuṇḍalamaṇicchāyānuliptānanām
b anvabhyastatayā hikārapiśunaiḥ śvāsair avāktālubhiḥ
c piñcholām adhare niveśya madhurām āvādayantīm imāṃ
d maṇḍūkasvanaśaṅkito gṛhaśikhī paryeti vakrānanaḥ
kiṃ nu khalv asyā udavasitād indrasvāmino rahasyasacivo hiraṇyagarbhako niṣpatyeta
evābhivartate kim atrāścaryam indrasvāmī hiraṇyagarbhako veśa iti saṃhitam idaṃ taptaṃ
tapteneti eṣa mām añjalinopasarpati haṇḍe hiraṇyagarbhaka
kim idaṃ veśadevāyatanam aparāntapiśācair vidhvaṃsayitum iṣyate
p kiṃ bravīṣi  eṣa khalu svāmino 'smi videśarāgeṇaivaṃ dhuri niyuktaḥ eṣā hi
pūrvaṃ pañcasuvarṇaśatāni gaṇayati adhunā sahasreṇāpy upanimantritāpi mātrāpi viniyujyamānā
naiva śakyate tīrtham avatārayitum tad arhasi tvam api tāvad enāṃ gamayitum iti atyārjavaḥ
khalv asi na hi śatasahasreṇāpi prāṇā labhyante kiṃ bravīṣi  kiṃ cāsyāḥ prāṇasaṃdehe
kāraṇam asmāsu paśyasīti āviṣkṛtaṃ hi tatrabhavatyā bhartṛsvāminaś cāmaragrāhiṇyā
kuṭaṅgadāsyā svāminaḥ saṃsargāt tathābhūtaṃ vyasanam anubhūtam kiṃ bravīṣi  ālabhasva
tāvad idaṃ me śarīram sat yam evedam iti asatyena na svāminam evaṃ brūyāt kiṃ bravīṣi
 cirābhyastam evedam asmatsvāmipādānām iti ata eva na śakyam anyathā kārayitum na
caitad evam paśyatu bhavān
 a kāvye gāndharve nṛttaśāstre vidhijñaṃ
b dakṣaṃ dātāraṃ dakṣiṇaṃ dākṣiṇātyam
c veśyā kā necchet svāminaṃ koṅkaṇānāṃ
d syāc ced asya strīṣv ārjavāt saṃnipātaḥ
api ca
p  a saṃcārayan kalabhakaṃ gajanartakaṃ vā
b veśyāṅgaṇeṣu bhagadatta ivendradattaḥ
c udvīkṣyate stananiviṣṭakarāmbujābhir
 d vyāghro mṛgībhir iva vāravilāsinībhiḥ
api caiṣā bhartur no 'dhirājasya syālaṃ pāraśavaṃ kauśikaṃ siṃhavarmāṇaṃ mitram apadiśantī
sarvān kāminaḥ pratyākhyānena vrīḍayati kiṃ bravīṣi  kiṃ ca tasyaiṣātikāmitayāvamanyata
iti yuṣmaddeśaupayikam eva kila satatam atisevanam kiṃ bravīṣi  deśaupayikam adeśaupayikam
iti nāvagacchāmi vispaṣṭam abhidhīyatām iti evam anugṛhītaḥ kathaṃ na kathayiṣyāmi śrūyatām
 a śravaṇanikaṭajair nakhāvapātair
b vanagajadamya ivāṅkitaḥ pratodaiḥ
c vivṛtajaghanabhūṣaṇāṃ vivastrāṃ
d vṛṣa iva vatsatarīm ihopayāti
kiṃ bravīṣi  tena hy anenaivopāyanenainam upasthāsyāmīti
yady evam indrasvāmī vijñāpyaḥ
 a daśanamaṇḍalacitrakakundarāṃ
b dayitamālyanivāsitamekhalām
p c tvadaparaṃ prati sā jaghanasthalīṃ
 d na vivṛṇoti vṛtāpi śataṃśataiḥ
svasti bhavate sādhayāmas tāvat parikramya
aye ko nu khalv eṣa śaurpakārikāyā rāmadāsyā bhavanān niṣpatya ḍiṇḍigaṇaparivṛto veśam āviṣkaroti vilokya
etaj jaṅgamaṃ viṭatīrtham udīcyānāṃ bālhikānāṃ kārūśamaladānāṃ ceśvaro mahāpratīhāro bhadrāyudha eṣaḥ
 a viracitakuntalamauliḥ
śra vaṇārpitakāṣṭha vi pulasitakalaśaḥ
b janam ālapañ jakārair
unnāṭayatīva lāṭānām
kā ca tāvad asya lāṭeṣu sādhudṛṣṭir etāvat sarvo hi lāṭaḥ
 a saṃveṣṭya dvāv uttarīyeṇa bāhū
b rajjvā madhyaṃ vāsasā saṃnibadhya
 c pratyudgacchan saṃmukhīnaṃ śakāraiḥ
d pādāpātair aṃsakubjaḥ prayāti
api ca
p  a urasi kṛtakapotakaḥ karābhyāṃ
b vadati jajeti yakārahīnam uccaiḥ
c samayugalanibaddhamadhyadeśo
d vrajati ca paṅkam iva spṛśan karāgraiḥ
sarvathā nāsty apiśācam aiśvaryam athavāsyaivaikasya deśāntaravihāro yuktaḥ kutaḥ
 a yenāparāntaśakamālavabhūpatīnāṃ
b kṛtvā śiraḥsu caraṇau caratā yatheṣṭam
c kāle 'bhyupetya jananīṃ jananīṃ ca gaṅgām
d āviṣkṛtā magadharājakulasya lakṣmīḥ
api ca
 a velānilair mṛdubhir ākulitālakāntā
b gāyanti yasya caritāny aparāntakāntāḥ
c utkaṇṭhitāḥ samavalambya latās tarūṇāṃ
d hintālamāliṣu taṭeṣu mahārṇavasya
kiṃ tad gītam
 a u hi māṇuso tti bhaḍḍā
uheṇa ṇavi kovi licchai āuhe
b ṇa soṇṇāri tassa kammasiddhiṃ
viḍā hi khalu bhuñjanti sokarasiddhiṃ
p parikramya
eṣa khalu pradyumnadevāyatanasya vaijayantīm abhilikhati etaḍ ḍiṇḍitvaṃ nāma bhoḥ
ḍiṇḍino hi nāmaite nātiviprakṛṣṭā vānarebhyaḥ bhoḥ kiṃ ca tāvad asya ḍiṇḍikeṣu priyatvam ḍiṇḍino hi nāma
 a ālekhyam ātmalipibhir gamayanti nāśaṃ
b saudheṣu kūrcakamaṣīmalam arpayanti
c ādāya tīkṣṇataradhāram ayovikāraṃ
 d prāsādabhūmiṣu ghuṇakriyayā caranti
kiṃ ca tāvad ayaṃ likhati vilokya
nirapekṣa iti
 sthāne khalv asyedaṃ nāma suṣṭhu khalv idam ucyate  arthaṃ nāma śīlasyopaharatīti tathā hy eṣa dhāntras tāṃ naḥ priyasakhīm anapekṣayā veśatāpasīvratena  
karśayati sā hi tapasvinī 
 a netrāmbu pakṣmabhir arālaghanāsitāgrair
b netrāmbudhautavalayena kareṇa vaktram
c śokaṃ guruṃ ca hṛdayena samaṃ bibharti
d trīṇi tridhā trivalijihmitaromarājiḥ
tad upālapsye tāvad en am bho bhagavan nirapekṣa
karuṇātmakasya bhavato maitrīm ādāya vartamānasya tvayi muditāyāṃ yoṣiti yuktam upekṣāvihāritvam
kiṃ bravīṣi  gṛhīto vañcitakasyārthaḥ spṛṣṭo 'smy upāsakatvena īdṛśaḥ saṃsāradharma
p ity uktaṃ tathāgateneti mā tāvad bhoḥ tasyām eva bhagavatas tathāgatasya vacanaṃ
pramāṇaṃ nānyatra kiṃ bravīṣi  kutra vā kadā vā mama tathāgatasya vacanam apramāṇam
iti iyaṃ pratijñā kiṃ bravīṣi  kutaḥ saṃdeha iti bhadramukha śrūyatām
 a śramaniḥsṛtajihvam unmukhaṃ
b hṛdi niḥsaṅganikhātasāyakam
c samavekṣya mṛgaṃtathāgataṃ
d smarasi tvaṃ na mṛgaṃ tathāgatam
eṣa prahasitaḥ kiṃ bravīṣi  na khalu tathāgataśāsanaṃ śaṅkitavyam anyad dhi śāstram
anyā puruṣaprakṛtir
na vayaṃ vītarāgā iti yady evam arhati bhavāṃs tatrabhavatīṃ rādhikāṃ tathābhūtāṃ
śokasāgarād uddhartum kiṃ bravīṣi  yad ājñāpayati vayasyo 'yam añjaliḥ sādhu mucyeyam
iti sarvathā durlabhas te mokṣaḥ
kiṃ tv iyam āśīḥ pratigṛhyatām
 a viproṣyāgata utsukām avanatām utsaṅgam āropaya
b skandhe vaktram upopadhāya rudatīṃ bhūyaḥ samāśvāsaya
c ābaddhāṃ mahiṣīviṣāṇaviṣamām unmucya veṇīṃ tato
 d lambaṃ locanatoyaśauṇḍam alakaṃ chindhi priyāyāḥ svayam
eṣa prahasya gataḥ ito vayam parikramya
aye ko nu khalv eṣa ita evābhivartate
p  a duścīvarāvayavasaṃvṛtaguhyadeśo
b bastānanaḥ kapilaromaśapīvarāṃsaḥ
c āyāti mūlakam adan kapipiṅgalākṣo
 d dāśerako yadi na nūnam ayaṃ piśācaḥ
bhavatu dṛṣṭam eṣa khalu bhrātur athavā vayasyasya tatrabhavato dāśerakādhipater
apatyaratnasya guptakulasyāvāse dṛṣṭapūrvaḥ tat kim asyeha prayojanam eṣa māṃ kṛtāñjalir
upasarpati kiṃ bravīṣi  guptakuleṇa pekkhasi ovārida vp
aṇapv
añcadiccu gaṇikā kāvi
kidepsayadi tahṇā
ṇaṃ poravīthīe aṣeṣāayitaṃ puṃṇi puṇṇi
kāvi gaṇikā ṇa dīṣai tahammi taṣṣa adīye ādīye
 teṇayyuṃ samaṃ khelanto ṇiyyudiṣṣaye
ambā hi me ṣāvitā tuyyaṃ atthakeṇa dāṇi gaṇikā kāmuppūlida aṣṣeṇa kulonthiṃ theṇea
va kāmā ṇa yaṣṣe aṃṣe
 jai gacchāmi
p viṣikkhah
e daṇḍituṃ homi diṣuvaśoviṣu eka evaṃ ti aho deśaveṣabhāṣādākṣiṇyasampadupeto guptakulasya
yuvarājasya madanadūtaḥ veśa eva vartamāno veśam āpaṇābhidhānena pṛcchati tan na
śakyam īdṛśaṃ ratnam avabodhya vināśayitum īdṛśa evāstu evaṃ tāvad enaṃ vakṣye bhadra
rājavīthyāṃ lāvaṇikāpaṇeṣu mṛgyatāṃ gaṇikā eṣa praharṣāt praṇipatya gataḥ ito vayam parikramya
kva nu khalv idānīṃ dāśerakadarśanāvadhūtaṃ cakṣuḥ prakṣālayeyam vilokya
 bhavatu dṛṣṭam etad dhi tad asmākaṃ pūrvapraṇayinyāḥ śūrasenasundaryā niveśanam katham apāvṛtapakṣadvāram eva yāvad etat praviśāmi praviṣṭakena 
kva nu khalv imaṃ pādapracāraśramam apanayeyam bhavatu
dṛṣṭam iyaṃ khalu priyaṅguvīthikā priyevotsaṅgena śilātalena mām upanimantrayate yāvad atropaviśāmi vilokya
kim ihābhilikhitam vācayati
 a sakhi prathamasaṃgame na kalahāspadaṃ vidyate
b na cāsya vimanaskatām aśṛṇavaṃ na vākalyatām
c yuvānam abhisṛtya taṃ ciramanorathaprārthitaṃ
 d kim asy amṛditā ṅgarāgaracanā tathaivāgatā iti
vicintya kasyāścit khalv iyaṃ kenāpi pratyākhyātapraṇayāyā daurbhāgyaghoṣaṇā ghuṣyate tat kaṃ nu khalu pṛccheyam
p karṇaṃ dattvā
aye iyaṃ caraṇābharaṇaśabdasūcitā śūrasenasundarīta evābhivartate yaiṣā
 a ālambyaikena kāntaṃ kisalayamṛdunā pāṇinā chattradaṇḍaṃ
b saṃgṛhyaikena nīvīṃ calamaṇiraśanāṃ bhraśyamānāṃśukāntā
c āyāty abhyutsmayantījvalitataravapur bhūṣaṇānāṃ prabhābhiḥ
d sajyotiṣkā sacandrā savihagavirutā śarvarīdevateva
bho yat satyam abhyutthāpayatīva mām apy asyās tejasvitā eṣā māṃ kapotakenopasarpati
alam asmān upacāreṇa pratyādeṣṭum kim āha bhavatī  cirād api tāvat svāminām upagatānām
upacāreṇa tāvad ayaṃ jana ātmānam anugṛhṇīyād iti alam alam atyupālambhena idam ucitam
utsaṅgāsanam anugṛhyatām eṣā me śirasā pratigṛhītam ity uktvā śilātalārdhaṃ śroṇībimbenākṣipantīvopaviśati
aye na khalv atropaveṣṭavyam kim āha bhavatī  kimartham iti nanv idaṃ kasyāpi caritaṃ
kenāpi pratyākhyātapraṇayāyāḥ ślokasaṃjñakam ayaśo 'smābhir dṛṣṭam kathaṃ hastābhyāṃ
pramārṣṭi cori na śakyam idaṃ pramārṣṭum idaṃ hi me hṛdi likhitam eṣā kiṃ vārayati
kim āha bhavatī  jānīta evāsmatsvāmī yathāsmatsakhyāḥ kusumāvatikāyāḥ priyavayasyaṃ
citrācāryaṃ śivasvāminaṃ prati
p mahān madanonmāda iti suṣṭhu jānīmaḥ kiṃ ca tatrabhavatyā kusumāvatikayā
tatrabhavān abhigamanenānugṛhītaḥ kim āha bhavatī  madanaviklavasya strīhṛdayasyāyaṃ
svabhāvaḥ kṛtam anayā strīcāpalyam iti citraḥ khalu prastāvaḥ pṛcchāmas tāvad enām bhavati
visrambhaḥ pṛcchati na pararahasyakutūhalatā tat katham anayoś cirābhilaṣitasamāgamotsavo
nirvṛtto 'bhūt kim āha bhavatī  śrūyatām iti avahito 'smi kim āha bhavatī  tasyāṃ
kila vāruṇīmadalakṣyeṇa tatrabhavatānugṛhītāyāṃ tatrabhavato vayasyasya
 a gataḥ pūrvo yāmaḥ śrutivirasayā mallakathayā
b dvitīyo vikṣiptaḥ palalaguḍabāhyavyatikaraiḥ
c tṛtīyo gātrāṇām upacayakathābhir vigalitas
d tatas tan nirvṛttaṃ kathayitum alaṃ tvayy api yadi iti
sundari kutas tvayaitad upalabdham kim āha bhavatī  tasyaiva sakhyur udavasitād
āgatāt pratihārapadmapālād upalabdhavṛttāntayā mayaiṣa ślokaḥ sukhaprāśnikahastenānupreṣitaḥ
tataḥ sā tenaiva paricārakeṇa saha mām upasthitā lajjāvilakṣam upahasantīva
p mām uktavatī na ca rahasyānākhyānena bhavatīm avakṣeptum arhāmi śrūyatām
idam apūrvam iti tato 'nayā yathāvṛttaṃ sarvaṃ mahyam ākhyātam tena hi tvam apy anena
śrotrāmṛtena saṃvibhaktum arhasīti eṣā satalaghātaṃ prahasya kathayati sundari
kiṃ bravīṣi  śrūyatām idānīṃ yan mama priyasakhyā kathitam sā hi mām uktavatī
priyasakhi sa hi mayā
 a āliṅgito 'pi bahudhā paricumbito 'pi
b śroṇyarpito 'pi karajair upacodito 'pi
c khinnāsmi dārv iva yadā na sa mām upaiti
d śayyāṅgam ekam upagūhya tato 'smi suptā iti
tato mayoktā
kṛcchraṃ batānubhūtavaty asi kim etan nāvagacchāmīti tato niḥśvasya mām uktavatī
 a yadā sarvopāyaiś caṭubhir upayāto 'pi sa mayā
b na yatnaṃ kurvāṇo mayi manasijecchām alabhata
c tatas tasmin sarvapratihatavidhānāsmi sahasā
d svadaurbhāgyaṃ matvā stanataṭavikampaṃ praruditā
 tataḥ sa māṃ rudatīm utsaṅgam āropya muhur muhur vyarthaiś cumbanapariṣvaṅgair āśvāsayan nāma dṛḍham ātmānam āyāsitavān uktaṃ ca mayā kiṃ te  
pāṇibhyāṃ spṛṣṭayeti tato 
p vrīḍārjitasādhvasasvedavepathuḥ śuṣyateva mukhena nātipragalbhākṣaram uktavān
 a na ninditum anindite subhagatāṃ nijām arhasi
b cyutaṃ hi mama cakṣur etad abhito nidhiṃ paśyataḥ
c vadhāya kila medaso yad apibaṃ purā gulguluṃ
d tad etad upahanti me vyatikarāmṛtaṃ tvadgatam iti
tato mayā cintitam
 a medaḥkṣayāya pīto
yadi gulgulur indriyakṣayaṃ kurute
b dhūpārtho 'pi na kāryo
gulgulunā kāmayānena iti
evam āvayoś ciraprārthitam apārthakaṃ samāgamanaṃ prāptakālam icchatoḥ
 a rajanīvyapayānasūcako
b nṛpater dundubhipāripārśvikaḥ
c apaṭhat stutimaṅgalāny alaṃ
d sakhi ghaṇṭām abhihatya ghāṇṭikaḥ
tatas tenaiva dakṣiṇeneva suhṛdā tasmāt saṃkaṭāt parimocitā kāminā savrīḍaṃ muhūrtam anugamya preṣitā svagṛham āgatā
p ca tvayā ca sukhaprāśnikābhidhānenopahasitāsmi tad etat te
sarvam aśeṣataḥ kathitam aham idānīṃ mithyāprajāgaraṃ
divāsvapnenāpaneṣyāmīty uktvā mayānujñātā gatā tadanantarāgatena svāmināpy etac chrutam
iti tena hy anenaiva parihāsaplavena tatrabhavataḥ śivadattasya putraṃ śivasvāminaṃ
puruṣadambhagambhīrakīrtisāgaram avagāhiṣye paśyatu bhavatī
 a yo gulguluṃ pibati medasi saṃpravṛddhe
b tasya kṣayaṃ vrajati caṇḍy acireṇa medaḥ
c strīṇāṃ bhavaty atha sa yauvanaśālinīnām
d ālekhyayakṣa iva darśanamātraramyaḥ
eṣā prahasyotthitā yāsyāmīti bhavatv alam añjalinā ito vayam parikramya
kiṃ nu khalv imāny uddaṇḍapuṇḍarīkavanaṣaṇḍaśobhānukārīṇy udgrīvavadanapuṇḍarīkāṇi
vismayavitatākṣimālāśabalāny urasi nihitakarapallavāny anyonyasaṃjñāparivartakāni
nivṛttakandukapiñcholākṛtakaputrakaduhitṛkākrīḍanakāni veśarathyāyāṃ pratibhavanacchāyāsu
veśakanyakāvṛndakāny avalokayanti aye kiṃ nu khalv idam
p  a arañjaram idaṃ luṭhaty atha dṛtiḥ samākṛṣyate
b kabandham idam utthitaṃ vrajati kiṃ kusūladvayam
c bhavet kim idam adbhutaṃ bhavatu sāṃprataṃ lakṣitaṃ
d tad etad upaguptasaṃjñam udaraṃ samutsarpati
bhoḥ suṣṭhu khalv idam ucyate dhūrtapariṣatsu
 a karabhogair guptagalo
harikṛṣṇaḥ kṛṣṇa eva vanamahiṣaḥ
b gomahiṣo haribhūtir
dṛtir upagupto 'nilādhmātaḥ iti
kathaṃ ca tāvad imaṃ sā tapasvinī gaṅgāyamunayoś cāmaragrāhiṇī pustakavācikā madayantī
priyavayasyaṃ nas tatrabhavantaṃ traividyavṛddhaṃ pustakavācakam utsṛjyopaguptam
anuraktā tathā cāsya komalābhyāṃ bhujābhyāṃ pariṣvajyate athavā na tasyāḥ pariṣvaṅgena
prayojanaṃ sā hi tapasvinī nivṛttakāmatantrā rajo 'parodhāt kevalaṃ kuṭumbatantrārthaṃ
śabdakāmam anuvartate gamyaś cāyam asyāḥ apumāñ śabdakāma iti
p dāttakīyāḥ vilokya
kiṃ ca tāvad ayam āvigna iva ā jñātam tasyā eva mātrā paṇārtham adhikaraṇāyākṛṣyata
iti veśe mayopalabdham tataḥ śvaśrvā saha kṛtavivādenānena bhavitavyam mahad idaṃ
parihāsavastu na śakyam asyātikramaṇād ātmānaṃ vañcayitum yāvad en am upasarpāmi upetya
haṇḍe veśavīthīyakṣa
kuto bhavān eṣa pādacārakhedāt kākocchvāsaśramaviṣamitākṣaram ayam añjalir ity uktvā
sthitaḥ svasti bhavate kiṃ bravīṣi  eṣa khalu tayā vṛddhapuṃścalyā saha vivādārthaṃ
gatvā kumārāmātyādhikaraṇād āgacchāmīti kathaṃ bhavantaṃ jayena vardhayāmaḥ utāhosvid
daṇḍasāhāyyena saṃbhāvayāmaḥ kim āha bhavān  kuto jayadaṇḍābhyāṃ saha saṃyogaḥ kevalaṃ
kleśo 'nubhūyata iti kasmāt kiṃ bravīṣi 
 a pradhyāti viṣṇudāso
bhrātrā kila tarjito 'smi koṅkena
b drāk tenābhihato 'haṃ
krośati viṣṇuḥ svapiti cātra
api ca
 a mṛgayante tadadhikṛtā
mṛgayante pustapālakāyasthāḥ
b kāṣṭhakamahattarair api
p vidhṛto 'smi ciraṃ mṛgayamānaiḥ
api ca tato mayāvadhṛtam
 a gaṇikāyāḥ kāyasthān
kāyasthebhyaś ca vimṛśato gaṇikāḥ
b gaṇikāyai dātavyaṃ
ratir api tāvad bhavaty asyām iti
diṣṭyā kāyasthavāgurātītaṃ bhavantam akṣataṃ paśyāmi sarvathā pratibuddho 'si idānīm iyam āśīḥ
 a kalamadhuraraktakaṇṭhī
śayane madirālasā samadanā ca
b vaktrāparavaktrābhyām
upatiṣṭhatu vāramukhyā tvām
eṣa satalaghātaṃ prahasya prasthitaḥ ito vayam parikramya
aye ayam aparaḥ
 a srasteṣv aṅgeṣv āḍhakāṃl lāṭabhaktyā
b dattvā citrān ko 'yam āyāti mattaḥ
c vibhrāntākṣo gaṇḍavichinnahāso
d veśasvargaṃ kiṃkṛte 'yaṃ praviṣṭaḥ
bhavatu vijñātam
 a śarkarapālasya gṛhe
jātaḥ kīreṇa carmakāreṇa
b eṣa khalu koṅkaceṭyāṃ
p piśācikāyāṃ tṛṇapiśācaḥ
api ca
 a śarkarapālaṃ pitaraṃ
vyapadiśati bhrātaraṃ ca nirapekṣam
b prāyeṇa dauṣkuleyāḥ
sahaiva dambhena jāyante
parikramya
 bhoḥ kiṃ nu khalu pṛccheyam kim asya veśapraveśe prayojanam iti aye ayaṃ jaradviṭo bhaṭṭiravidatta ita evābhivartate yāvad enaṃ pṛcchāmi aṃgho 
kaccij jānīte bhavān asya puruṣavetālasya veśapraveśaprayojanam kiṃ bravīṣi  bhavān eva jānīta iti tad gacchatu bhavān parikramya
kva nu khalv idaṃ puruṣakāntārāvagāhanaśrāntaṃ mano vinodayeyam bhavatu dṛṣṭam
 a idam aparaṃ priyasuhṛdaḥ
suhṛdbhayād arpitārgalaṃ bhavanam
b veśyāsuratavimardeṣv
akṛtavirāmasya rāmasya
p tat kathaṃ praviśāmi karṇaṃ dattvā
 a yathā kāñcīśabdaś carati vikalo nūpuraravair
yathā muṣṭyāghātaḥ patati valayodghātapiśunaḥ
b yathā niḥśūtkāraṃ śvasitam api cāntargṛhagataṃ
dhruvaṃ rāmā rāmaṃ yuvativiparītaṃ ramayati
tad alam iha praviṣṭakena kaḥ suratarathākṣabhaṅgaṃ kariṣyati ito vayam parikramya
aye ayam aparaḥ kaḥ
 a dagdhaḥ śālmalivṛkṣaḥ
katipayaviṭapāgraśeṣatanuśākhaḥ
b kṛṣṇaḥ kṛśo viṭabako
veśanalinyā marupiśācaḥ
bhavatu vijñātam eṣa hi sauparas tauṇḍikokiḥ sūryanāgaḥ tataḥ kim ihāsya prayojanam
katham eṣa māṃ dṛṣṭvaivottarīyāvakuṇṭhanena mukham apavārya kāmadevāyatanam apasavyaṃ
kṛtvā prasthitaḥ bho yadā tāvad adya tṛtīye 'hani bahiḥśivike kuṭaṅkāgāraniketanābhiḥ
patākāveśyābhiḥ saṃprayukto mlecchāśvabandhakair vyavahārārthaṃ śrāvaṇikair adhikaraṇam
p upanīyamānaḥ skandakīrtinā baladarśakena svāmino me viṣṇoḥ syālīpatir iti
kṛtvā kṛcchrāt pramocita iti vayasyaviṣṇunā me kathitam tat kim ayam idānīm asmād
veśasaṃsargād vrīḍita ivātmānaṃ pariharati vicintya
pārthivakumārasaṃnikarṣa enam anayā pravṛttyā vrīḍayati āścaryam guṇavān khalu guṇavatāṃ
saṃnikarṣaḥ yad ayam api nāmaivaṃ guṇābhimukhaḥ tan na śakyam enam apratyabhijñānena
sakāmaṃ kartum yāvad aham apy āyatanaṃ pradakṣiṇīkurvan nāma saṃmukhīnam enaṃ parihāsāvaskandena hanmi parikramya
eṣa māṃ pratimukham evāvalokya prahasitaḥ haṇḍe sūryanāga
 kim ayaṃ veśanavāvatāro 'ndhakāranṛttam iva suhṛdavakṣepeṇa viphalīkriyate kiṃ bravīṣi  ka iva mamehārthaḥ ahaṃ hi kārāyām avaruddhasya mātulasya  
maudgalyasya pāraśavasya 
p haridattasya pūrvapraṇayinīm akalyarūpām adya vārttāṃ praṣṭuṃ tenaiva prahito
'smi tvaṃ tu māṃ katham apy avagacchasīti āścaryam idaṃ hi bhavataḥ suhṛdvyāpāreṣu
sthairyaṃ tasyāś ca vāramukhyāyāḥ pūrvapraṇayiṣv āpadgateṣv api pratipattiś ca ataś cainām
 a varṇānurūpojjvalacāruveṣāṃ
b lakṣmīm ivālekhyapaṭe niviṣṭām
c sāpahnavāṃ kāmiṣu kāmavanto
d 'rūpāṃ virūpām api kāmayante
api ca  atiduṣkarakāriṇīṃ cainām avagacchāmi kutaḥ asaṃśayaṃ hi sā
 a kārānirodhād avikāragauraṃ
b devārcanājātakiṇaṃ lalāṭe
c āsyaṃ bṛhacchmaśruvitānanaddhaṃ
d kālāsthinirbhugnam ivāvaleḍhi
kim āha bhavān  ata evāsyām asmākam ādara iti bhavatv evam suhṛdanuraktaṃ bhavantaṃ khyāpayāmo vayam eṣa
 p khalu prasīdatu svāmīti pādamūlayor upagṛhṇāti kiṃ bravīṣi  nārhati svāmī mamaivaṃ veśapraveśaṃ kvacid api prakāśīkartum iti bho vayasya 
kaś candrodayaṃ prakāśayati nanu yadaiva bhavāṃs tatrabhavatyā rūpadāsyāḥ paricārikāṃ
kubjāṃ prati baddhamadanānurāgas tadaivaitasmin pradeśa udakatailabinduvṛttyā vikasitaṃ yaśo mā tāvad bhoḥ
 a pariṣvaktā vakṣaḥ kṣipati gaḍunā yā 'tibṛhatā
b trike bhugnā neṣṭe jaghanam upadhātuṃ samadanā
c sarūpā ṭiṭṭibhyā bhavati śayitā yā ca śayane
d kathaṃ tāṃ tvaṃ kubjām avanatamukhābjāṃ ramayasi
kiṃ bravīṣi  śāntaṃ pāpaṃ śāntaṃ pāpaṃ pratihatam aniṣṭaṃ svāgatam anvākhyānāya paśyatu bhavān
 a savibhrāntair yātaiḥ karabhalalitaṃ yā prakurute
b muhur vikṣiptābhyāṃ jalam iva bhujābhyāṃ tarati yā
c mukhasyottānatvād gagana iva tārā gaṇayati
p d spṛśet kas tāṃ prājñaḥ kṛmijanitarogām iva latām iti
aho dhik kaṣṭam evaṃ dharmajñasya bhavato na yuktam upayuktastrīnindāṃ kartum api ca
 a yady api vayasya kubjā
nāḍīnalikākṛśā ca gaḍulā ca
b asatām iva saṃprītir
mukharamaṇīyā bhavati yāvat
na ceyaṃ tābhyo 'raṇyavāsinībhyaḥ patākāveśyābhyaḥ pāpīyasī kiṃ bravīṣi  kābhya iti kathaṃ na jānīṣe
 a yās tvaṃ mattāḥ kākiṇīmātrapaṇyā
b nīcair gamyāḥ sopacārair niyamyāḥ
c lokaiś channaṃ kāmam icchan prakāmaṃ
d kāmodrekāt kāminīr yāsy araṇye
kiṃ bravīṣi  kutas tvayaitad upalabdham iti sahasracakṣuṣo hi vayam īdṛśeṣu prayojaneṣu api ca padāt padam ārokṣyati bhavān
 a tyaktvā rūpājīvāṃ
yas tvaṃ kubjāṃ vayasya kāmayase
b kubjām api hi tyaktvā
p gantāsi svāminīm asyāḥ eṣa prahasya prasthitaḥ ito vayaṃ sādhayāmaḥ parikramya
aye ayam aparaḥ kaḥ siṃhalikāyā mayūrasenāyā gṛhān niṣpatya skandhavinyastanivasano
vimalakuṭilāsipāṇibhir dākṣiṇātyaiḥ parivṛto bhadrāṅkaṃ viralam uttarīyam ākarṣann
āndhrakaṃ kārṣṇāyasaṃ nivasitaḥ kuṅkumānuraktacchavis tāmbūlasamādānavyagrapāṇir
ita evābhivartate bhavatu
 dṛṣṭam eṣa hi vidarbhavāsī talavaro hariśūdraḥ bho yadā tāvad ayaṃ tāṃ kāverikām anurakta iti mamaiva samakṣaṃ sapādaparigraham anunayann apy  
uktas tayā 
 a tām ehi kiṃ tava mayā
jyotsnā yadi ka iva dīpaśikhayārthaḥ
b virama saha saṃgrahītuṃ
bilvadvayam ekahastena iti
 tat katham aneneyam anunītā bhaviṣyati kim ayam anuraktām api tyaktvā 'nyāṃ prakāśaṃ kāmayata iti veśapratyakṣam ātmano daurbhāgyam ayaśasyam  
iti svayam eva prasannā 
p āhosvit kāmyamānaṃ kāmayante striya iti strīsvabhāvād asyāḥ saṃgharṣa utpannaḥ
utāho parivyayārthakarśitayā matraivānuniyukta bhaviṣyati sarvatha prakṣyamas tāvad
enam upasṛtakenāñjaliṃ kṛtva
 a tāṃ sundarīṃ darīm iva
siṃhasya manuṣyasiṃha siṃhalikam
b yuktaṃ bhavato moktuṃ
dramiḷīs uratābhilaṣeṇa
kiṃ bravīṣi  anunītā mayā mayūrasena eṣa tasyā eva gṛhād āgacchāmīti kathaya kathaya
katham avaśīrṇaprāyaḥ saṃdhir anuṣṭhitaḥ kiṃ bravīṣi  adya tṛtīye 'hany aham api
veśyādhyakṣapratihāradrauṇilakagṛhe prekṣāyām upanimantritas tatra ca mayūrasenāyā
lāsyavāro buddhipūrvaka ity avagacchāmi tataḥ prasāriteṣv ātodyeṣu devatāmaṅgalaṃ
pūrvam upohya prastute gītake pranṛttāyāṃ nartakyāṃ prathamavastuny eva
p mayūrasenāyāḥ khalu nṛtte prayogadoṣā gṛhītā iti mā tāvad bhoḥ mayūrasenāyāḥ
khalu nṛtte prayogadoṣā gṛhyante kasyāyam ataṭaprapātaḥ kiṃ bravīṣi  bhagavatyā
vāruṇyā iti yuktaṃ nityasaṃnihitā bhagavatī surādevī pratihāragṛhe atha kam antarīkṛtyāyaṃ
surāvibhramaḥ kiṃ bravīṣi  vayasyam eva te lāsakam upacandrakam iti upapannam āyatanaṃ
hi sa īdṛśānām api tu sa viṣayas tasyaiṣaḥ tatas tataḥ kiṃ bravīṣi  tata upacandrapakṣe
sarvasāmājikajanaḥ mayāpi mayūrasenāyāḥ pakṣaḥ parigṛhīta iti sādhu vayasya
 deśakālaupayikam anuṣṭhitam tatas tataḥ kiṃ bravīṣi  tato na teṣāṃ buddhiṃ paribhavāmi aparibhūtā me sadasyā āgamapradhānatayā mama prāśnikānumate  
pratiṣṭhitaḥ pakṣa iti 
p sādhu vayasya em vayasyā Ed
ananyasādhāraṇena paṇyena krītā tatrabhavatī tatas tataḥ kiṃ bravīṣi  tataḥ sarvagaṇikājanapratyakṣaṃ
datte pāritoṣike mayūrasenāyāḥ smitapuraḥsareṇāpāṅgapātinā kaṭākṣeṇa prasādita ivāsmi
kāverikāyās tu punar asūyāpiśunam utthāya gacchantyā ākāreṇa bahūpālabdha ivāsmi
tayoś ca kopaprasādayoḥ pratyakṣatayobhayataṭabhraṣṭa iva saṃdehasrotasā hriyamāṇas
tasmāt saṃkaṭāt kathaṃcid gṛhān āgataḥ upaviṣṭaś ca kānayoḥ kiṃ pratipatsyata iti
vitarkaḍolāṃ vāhayāmi tataḥ sahasaiva me priyayā sametya netre nimīlite tato vihasya mayoktā
 a netranimīlananipuṇe
kiṃ te hasitena cori gūḍhena
b sūcayati tvāṃ pāṇyor
ananyasādhāraṇaḥ sparśaḥ
evam uktayānayā surabhitaniḥśvāsasūcitamadaskhalitākṣaram abhihito 'ham ācakṣva mā kāham iti tato mayoktā
 a romāñcakarkaśābhyāṃ
p pratyuktāsi nanu me kapolābhyām
b yad vadasi punar mugdhe
svayam evācakṣva sāham iti
tata unmīlya mām uktavatī anenaiva romāñcasaṃjñakena kaitavenāyaṃ jana ākṛṣyata ity uktvā mā kapole cumbitvā prasthitā tato mayoktā
 a cumbitenedam ādāya
hṛdayaṃ kva gamiṣyasi
b cori pādāv imau mūrdhnā
dhṛtau me sthīyatāṃ nanu
evaṃ coktā śayanam upagamyopaviṣṭā tato mayāsyāḥ svayaṃ pādau prakṣālitau anayā cāsmy uktaḥ
gṛhītaṃ pādyam ehīdānīṃ kitavaḥ khalv asīti tato vikośamukulajālakeneva mālatīlatā
vikasitenaikahastā valambitasaraśananivasanā paryaṅkāveṣṭanadviguṇamadhyabāhumṛṇālikātrikaparivartanasācīkṛtadarśanīyatarā
tadānīṃ veṣṭamānamadhyaviṣamavalipranaṣṭanābhimaṇḍalaviṣamīkṛtaromarājir
 p ekastanāvagalitahārāpāśritetarastanakalaśapārśvā 'vagalitakapolaparyastakuṇḍalamakarādhiṣṭhitaviśeṣakakāntatareṇāṃsaparāvartaśobhināvasthānena 
lajjādvitīyā ratir iva rūpiṇī samutthitaikabhrūlatikena kuvalayaśabalaṃ jalam ivākirantī
dṛṣṭivikṣepeṇa mam uktavatī 
yat te rocata iti tato 'ham āsannam ālekhyavarṇakapātraṃ gavākṣād ākṣipya caraṇanalinarāgāyopasthitaḥ atha vayasya
alaktakavinyāsavinyastacakṣur utkṣiptapārṣṇigulphanūpurādhiṣṭhitajaṅghākāṇḍāyās tasyā
asaṃbhuktatvād anūrugrāhiṇo marmarasyopasaṃhārabhaṅgābhogānukāriṇaḥ kauśeyasyāsaṃyatatvād
gajakalabhadaśanacchadāntaram iva kadalīgarbham iva cāntarūrum īkṣe īkṣamāṇaṃ cāpohyāvinītacakṣur
asīty uktvā pādam ākṣipyorasi mā
p tāḍitavati tato romāñcakavacakarkaśatvacā mayoktā sundari
nārhasi mām asamāptarāgam avakṣeptum iti tatas tayāham uktaḥ
sādhu khalu nimīlitākṣaḥ samāpayainam iti tatas tasyā lākṣārasaṃ nimīlitākṣo 'rpayāmi
caraṇābhyāṃ sakacagraham adharoṣṭhe gṛhīto 'smi tatas tathaiva vivṛtaromāñcaṃ mā
samabhivīkṣyāśokasamadohalo 'si namo 'stu te śāṭhyāyeti māṃ pariṣvajya śayanam upagatā
tataḥ paraṃ devānāṃpriya evajñāsyatīti yady evam arhatibhavān api tauṇḍikokiviṣṇunāgaprāyaścittārthaṃ
saṃnipatitān viṭān upasthātum kiṃ bravīṣi  śāntam etat punar api
yadi śiro me tasyāś caraṇakamalatāḍanenānugṛhyeta tad eva me prāyaścittam iti yady
evaṃ yamunāhradanilayo yadupaticaraṇāṅkitalalāṭo nāgaḥ kāliya iva vainateyasyāvadhya
idānīṃ sarvaviṭānām asi eṣa vihasyāyam añjalir iti prasthitaḥ yāvad aham api viṭasamājaṃ
gacchāmi aho nu khalu suhṛtkathāvyagrair asmābhir atītam apy aho na vijñātaṃ saṃprati hi
 a sotkaṇṭhair iva gacchatīti kamalair mīladbhir ālokitaḥ
b pracchāyair adhiruhya veśmaśikharāṇy utsāryamāṇātapaḥ
p c taiḥ spṛṣṭvā ciram unmukhīṣu kiraṇair udyānaśākhāsv asau
d yāty astaṃ valabhīkapotanayanair ākṣiptarāgo raviḥ
api cedānīm
 a prākārāgre gavākṣaiḥ patati khagarutaiḥ sūcyamāno biḍālaḥ
b prāsādebhyo nivṛtto vrajati samucitāṃ vāsayaṣṭiṃ mayūraḥ
c sāṃdhyaṃ puṣpopahāraṃ pariharati mṛgaḥ sthaṇḍile svaptukāmas
d toyād uttīrya cāsau bhavanakamalinīvedikāṃ yāti haṃsaḥ
parikramya
 a ete prayānti ghanatāṃ valabhīṣu dhūpā
b vaiḍūryareṇava ivotpatitā gavākṣaiḥ
c rathyāsu caitam avagāḍham udagram etya
d snānodakaugham anu ṣaṭcaraṇā bhramanti
aho nu khalv idānīm asya saṃmṛṣṭasiktāvakīrṇakusumapradvārājirasya prādoṣikopacāravyagraparicārakajanasya
deśavayovibhavānurūpālaṃkāravyāpṛtavāramukhyājanasya pracaritamadanadūtīsaṃcāraramaṇīyasya
pravṛttamattaviṭavidagdhaparihāsarasāntarasya snātānuliptapītapratītataruṇajanāvakīrṇacatuṣpathaśṛṅgāṭakasya
veśamahāpathasya parā srīḥ iha hi
 a eṣā rauty upaveśitā gajavadhūr āruhyamāṇā śanair
p b etat kambalavāhyakaṃ pramadayā dvāḥsthaṃ samāruhyate
c śiñjannūpuramekhalām upavahan veśyāṃ calatkuṇḍalāṃ
d śroṇībhāram apārayann iva hayo gacchaty asau dhauritam
api cāsminn imāḥ
 a pradīpakaravallarījaṭilacāruvātāyanā
b mayūragalamecakair anusṛtās tamobhiḥ kvacit
c vibhānti gṛhabhittayo navasudhāvadātāntarās
 d tamālaharitālapaṅkakṛtapattralekhā iva
parikramya
sarvathā ramaṇīyas tāvad ayam udbhidyamānacandrasanātha utsavaḥ pradoṣasaṃjñako jīvalokasya
saṃprati hy eṣa bhagavāṃś cakṣuṣāṃ sādhāraṇaṃ rasāyanaṃ hasitam iva kumudavāpīnām
udayati śītaraśmiḥ ya eṣaḥ
 a kiṃ nīlotpalapattracakravivarair abhyeṣi mā cumbituṃ
b na tvāṃ paśyati rohiṇī kathaya me saṃtyajyatāṃ vepathuḥ
c mattānāṃ madhubhājaneṣv itikathāḥ śrotuṃ sahāsā iva
d strīṇāṃ kuṇḍalakoṭibhinnakiraṇaś candraḥ samuttiṣṭhati
parikramya
 a gāyaty eṣā valgu kāntadvitīyā
b suprakvāṇā spṛśyate 'sau vipañcī
c baddhvā goṣṭhīṃ pīyate pānam etad
d dharmyāgreṣu prāptacandrodayeṣu
api cedānīm eṣa bhagavān
 a viracayati mayūkhair dīrghikāmbhaḥsu setuṃ
p b visṛjati kadalīṣu svāḥ prabhādaṇḍarājīḥ
c punar api ca sudhābhir varṇayan saudhamālāḥ
d kṣarati kisalayebhyo mauktikānīva candraḥ
parikramya
aho nu khalu kṣīrodenevodvelapravṛttavikīryamāṇavīcirāśinā jyotsnāsaṃjñakena payasā prasarpatānugṛhīta iva jīvalokaḥ saṃprati hi
 a ete vrajanti turagaiś ca kareṇubhiś ca
b karṇīrathair api ca kambalavāhyakaiś ca
c āliṅgitā yuvatibhir mṛditā yuvāno
d gandharvasiddhamithunāni vihāyasīva
parikramya
 a asāv anvārūḍho madalalitaceṣṭaḥ pramadayā
b pariṣvaktaḥ pṛṣṭhe nibiḍataranikṣiptakucayā
c parāvṛttaś cumban vrajati dayitāṃ yasya turago
d gṛhān eṣo 'bhyāsād anupatati notkrāmati pathaḥ
kaś ca tāvad ayam asmiṃś candrātape 'py andhakāra iva vartamāno veśarathyāyāṃ garbhagṛhabhogena
tiṣṭhan nairlajyam āviṣkaroti āḥ jñātam eṣa saurāṣṭrikaḥ śakakumāro jayanandaka imāṃ
ghaṭadāsīṃ barbarikām anuraktaḥ kiṃ ca tāvad anenaitasmāt
p sarvaveśyāpattanād veśavad veśabarbaryā guṇavattvam avalokitam kiṃ ca tāvat
 a adhidevateva tamasaḥ kṛṣṇā śuklā dvijeṣu cākṣṇoś ca
b asakalaśaśāṅkalekheva śarvarī barbarī bhāti
athavā saurāṣṭrikā vānarā barbarā ity eko rāsiḥ kim atrāścaryam tathā hi
 a gavalapratimāyām api
barbaryāṃ saktacakṣuṣo hy asya
b alasasakaṣāyadṛṣṭer
jyotsnāpīyaṃ tamisreva
tad alam ayam asya panthāḥ ito vayam parikramya
iyam aparā kā
 a karṇadvayāvanatakāñcanatālapattrā
b veṇyantalambimaṇimauktikahemagucchā
c kūrpāsakotkavacitastanabāhumūlā
d lāṭī nitambaparivṛttadaśāntanīvī
p vicārya bhavatu vijñātam eṣā hi sā rākā rājñaḥ syālam ābhīrakaṃ mayūrakumāraṃ
mayūram iva nṛtyantam āliṅgantī candraśālāgre veśavīthyām ātmanaḥ saubhāgyaṃ prakāśayati
ayam api cārjavenānayā tapasvī krīta iva
 a api ca mayūrakumāraṃ
gaurī kṛṣṇam atidurbalaṃ sthūlā
b svam iva pracchāyāgrakam
urasi vilagnaṃ vahaty eṣā
parikramya
iyam aparā kā vicārya iyaṃ hi sā
tatrabhavataḥ sugṛhītanāmnaḥ śārdūlavarmaṇaḥ putrasya naḥ priyavayasyasya varāhadāsasya
priyatamā yavanī karpūraturiṣṭhā nāma praticandrābhimukhaṃ madhunaḥ kāṃsyam aṅgulitrayeṇa
dhārayantī kapolatalaskhalitabimbam avalambya kuṇḍalaṃ kiraṇaiḥ preṅkholitam aṃsadeśe
śaśinam ivodvahantī yaiṣā
 a cakoracikurekṣaṇā madhuni vīkṣamāṇā mukhaṃ
vikīrya yavanī nakhair alakavallarīm āyatām
b madhūkakusumāvadātasukumārayor gaṇḍayoḥ
pramārṣṭi madarāgam utthitam alaktakāśaṅkayā
 api ca yavanī gaṇikā vānarī nartakī mālavaḥ kāmuko gardabho gāyaka iti guṇataḥ sādhāraṇam avagacchāmi sarvathā sadṛśayogeṣu nipuṇaḥ khalu prajāpatiḥ  
tathā hi 
p  a khadiratarum ātmaguptā
paṭolavallī samāśritā nimbam
b śliṣṭo bata saṃyogo
yadi yavanī mālave saktā
tat kāmam iyam api me sakhī
na tv enām abhibhāṣiṣye ko hi nāma tāni vānarīniṣkūjitopamāni sītkārabhūyiṣṭhāny
apratyabhijñeyavyañjanāni kiṃcitkāraṇāntarāṇi pradeśinīlālanamātrasūcitāni svayaṃ
veśayavanīkathitāni śroṣyati tad alam anayā parikramya
ayam aparaḥ kaḥ
 a pratimukhapavanair vegād
utkṣi ptāgrālakottarī yān tām
b kāntāṃ harati kareṇvā
vāsavadattām ivodayanaḥ
vicārya ā viditam eṣa sa ibhyaputro viṭapravāla iti ḍiṇḍibhir abhyastanāmā surataraṇapaṭakaṭyambarāṇām
adhipatis tāṃ veśasundarīm asmadbālikāṃ madanaparavaśaḥ pitur mātuś ca śāsanam upekṣyānurakta
eva kāmam atiḍiṇḍī khalv ayam śvaśuraśabdāvakuṇṭhanās tu vayam tad alam anenābhibhāṣitena
p ayam asyāñjalir itas tāvad vayam parikramya
yāvad aham api viṭasamājaṃ gacchāmi eṣo 'smi bhoḥ suvṛthātivāhite veśamahāpathe viṭamahattarasya
bhaṭṭijīmūtasya samantāt saṃnipātitaviṭajanavāhanasahasrasaṃbādhapradvārāṅgaṇam utkṣiptarajatakalaśapādyaparicārakopasthitatoraṇaṃ
bhavanam anuprāptaḥ suṣṭhu khalv idam ucyate  mahāntaḥ khalu mahatām ārambhā iti
sāṃprataṃ hy etad daśārdhavarṇaṃ puṣpam utkīryate muktam āsajyate grathitam saṃcāryante
dhūpāḥ prajvālyante dīpā ucyate svāgataṃ mucyate yānaṃ dṛśyate vibhrama upagīyate
gītam upavādyate vādyaṃ dīyate hastaḥ kathyate ślakṣṇam āliṅgyate snigdham avalambyate
sapraṇayam avanamyate savinayaṃ spṛśyate pṛṣṭham ānatasya gamyate sabhrūkṣepam āghrāyate
śiraḥ sthīyate savibhramam upaviśyate salīlaṃ viśrāṇyate candanam ālipyate varṇakaṃ
vinyasyate vilepanam utkīryate cūrṇaḥ parihāsyate viṭaiḥ pratigṛhyate vilāsinībhir iti kiṃ bahunā
 a puṣpeṣv ete jānudaghneṣu lagnāḥ
b kṛcchrāt pādā vāmanair uddhriyante
p c vibhrāntākṣyaḥ ketakīnāṃ palāśān
d sītkurvāṇāḥ pādalagnān haranti
api caite viṭamukhyāḥ
 a śrīmantaḥ sakhibhir alaṃkṛtāsanārdhāḥ
b kurvantaś caturam amarmavedhi narma
c veśyābhiḥ samupagatāḥ samaṃ samantād
d ukṣāṇo vraja iva bhānti sopasaryāḥ
api caiṣām etat sadaḥ
 a nabha ivaśatacandraṃ yoṣitāṃ vaktracandraiḥ
b kṛtaśabaladigantaṃ saṃpatadbhiḥ kaṭākṣaiḥ
c saparigraham iva yūnāṃ bāhubhiḥ saṃprahārair
d nicitam iva śilābhiś candanārdrair urobhiḥ
api cāsmin
 a ete vibhānti gaṇikājanakalpavṛkṣās
b tādātvikāś ca khalu mūlaharāś ca vīrāḥ
c bālye 'pi kāṣṭhakalahān kathayanti yeṣāṃ
 d vṛddhāḥ suyodhanavṛkodarayor ivoccaiḥ
tad etāvad aham api suhṛnnideśaveṣṭane śirasi bhagavate citteśvarāyāñjaliṃ kṛtvā
suhṛnnideśād imam adhikāraṃ puraskṛtya prāyaścittārthaṃ tatrabhavatas tauṇḍikoker
viṣṇunāgasya ghoṣaṇāpūrvakaṃ viṭān vijñāpayāmi parikramya bho bhoḥ
p sakalakṣititalasamāgatāḥ priyakalahāḥ kalahānāṃ ca niveditāro dhūrtamiśrāḥ śṛṇvantu śṛṇvantu bhavantaḥ
 a kāmas tapasviṣu jayaty adhikārakāmo
b viśvasya cittavibhur indriyavājyadhīśaḥ
c bhūtāni bibhrati mahānty api yasya śiṣṭiṃ
 d vyāvṛttamaulimaṇiraśmibhir uttamāṅgaiḥ
parikramya
 a atha jayati mado vilāsinīnāṃ
b sphuṭahasitapravikīrṇakarṇapūraḥ
c skhalitagatir adhīradṛṣṭipātas
d tadanu ca yauvanavibhramā jayanti
tad evaṃ vāramukhyājanacaraṇarajaḥpavitrīkṛtena śirasā dhūrtamiśrān praṇipatya vijñāpayāmi kiṃ caitad vijñāpyam iti śrūyatām
 a nāgavad viṣṇunāgo 'sāv
urasā veṣṭate kṣitau
b prāyaścittārtham udvignaṃ
tam enaṃ trātum arhatha
kiṃ māṃ pṛcchanti bhavantaḥ ko 'syāpanaya iti śrūyatām
 a utkṣiptālakam īkṣaṇāntagalitaṃ kopāñcitāntabhruvā
b daṣṭārdhoṣṭham adhīradantakiraṇaṃ protkampayantyā mukham
c śiñjannūpurayā vikṛṣya vigaladraktāṃśukaṃ pāṇinā
d mūrdhany asya sanūpuraḥ samadayā pādo 'rpitaḥ kāntayā
kiṃ kiṃ vadanti bhavantaḥ  kasyāḥ punar idam avijñātapuruṣāntarāyāḥ
 p pramādasaṃjñakam ayaśo vistīryata iti nanu tatrabhavatyāḥ saurāṣṭrikāyā madanasenikāyāḥ ete viṭā diṣṭyā neha kaścid iti saṃbhrāntā  
iva ya ete 
 a nirdhūtahastā vinigūḍhahāsā
b dhigvādino dhīramukhāni baddhvā
c dhyāyanti saṃprekṣya parasparasya
d jātānukampā iva nāma dhūrtāḥ
eteṣāṃ tāvad āsīnānāṃ niyukto viṭamahattaro bhaṭṭijīmūtaḥ
kṛpayā nāma paraṃ vaiklavyam upagataḥ ya eṣaḥ
 a kaṣṭaṃ kaṣṭam iti śvāsān
muñcan klānta iva dvipaḥ
b jīmūta iva jīmūto
netrābhyāṃ vāri varṣati
 eṣa mām āhvayati ayam āgato 'smi kim ājñāpayati bhaṭṭiḥ  srutapūrvaṃ mayā bhūyo 'pi vadasi evaṃ prāyascittārthaṃ brāhmaṇopagamanam tasmād  
evāham upaviṣṭas 
tat samayapūrvakam upagṛhyantāṃ tatrabhavanto viṭā iti yad ājñāpayati bhaṭṭiḥ bho bhoḥ śṛṇvantu śṛṇvantu bhavantaḥ
 a dyūteṣu mā sma vijayiṣṭa paṇaṃ kadācin
b mātuḥ śṛṇotu pitaraṃ vinayena yātu
p c kṣīraṃ śṛtaṃ pibatu modakam at tu mohād
d vyūḍhāpatir bhavatu yo 'tra vaded ayuktam
api ca
 a paricaratu gurūn apaitu goṣṭhyā
b bhavatu ca vṛddhasamo yuvā vinītaḥ
c palitam abhisamīkṣya yātu śāntiṃ
 d ya idam ayuktam udāharen niṣaṇṇaḥ
vivṛtyāvalokya
 eṣa dhārayakir anantakathaḥ sahasotthāya mām āhvayati kiṃ bravīṣi  tasyā evedam avijñātapraṇayāyāḥ pātakaṃ nātrabhavataḥ śrotum arhati bhavān 
 a aśokaṃ sparśena drumam asamaye puṣpayati yaḥ
b svayaṃ yasmin kāmo vitataśaracāpo nivasati
c sa pādo vinyastaḥ paśuśirasi mohād iva yayā
d nanu prāyaścittaṃ caratu suciraṃ saiva capalā iti
samyag āha bhavān tathā hi
 a upavīṇita eṣa gardabhaḥ
b samupaślokita eṣa vānaraḥ
c payasi śṛta eṣa māhiṣe
d sahakārasya raso nipātitaḥ
api tv ārtānupātāni prāyascittāni ārtaś cāyam upāgatas
tad anugrahītum arhantibhavantaḥ tat kva nu khalv eṣāṃ goglanaptā
p ya eṣa madarabhasacalitamaulim ekahastena pratisamābadhya kṣudramuktāvakīrṇam
iva svedabindubhir lalāṭadeśaṃ pradeśinyā parimṛjya śrūyatām asya prāyaścittam iti
mām āhvayati yāvad upasarpāmi ete viṭāḥ kaś ca tāvad ayaṃ viṭabhāvadūṣitākāraḥ prathamataro
Viṭo viṭapariṣady utthāya prāyaścittam upadiśatīti kupitāḥ haṇḍe mallasvāmin
śrutam evam āhur atrabhavantaḥ kiṃ bravīṣi  mā tāvan
nanūcyantām atrabhavantaḥ
 a tāte pañcatvaṃ pañcarātre prayāte
b mitreṣv ārteṣu vyākule bandhuvarge
c ekaṃ krośantaṃ bālam ādhāya putraṃ
d dāsyā sārdhaṃ pītavān asmi madyam
katham aham aviṭa iti evaṃ cet tvām anujānanti viṭamukhyo 'sīti āsyatām kiṃ bravīṣi
 dīyatām asmai prāyascittam iti bāḍhaṃ bhūyaḥ śrāvayāmi tat kiṃ nu khalv eṣa māṃ
śaibyaḥ kavir āryarakṣito vāyuvaiṣamyanipīḍitākṣaro mām āhvayan
p na khalu na khalv idaṃ prāyaścittam iti pratiṣedhayati ativiṭaś caiṣa dhāntraḥ kutaḥ
 a vikrīṇāti hi kāvyaṃ
śrotriyabhavaneṣu madyacaṣakeṇa
b yaḥ śibikule prasūto
bhartṛsthāne jarāṃ yātaḥ api ca
 a vikrīṇanti hi kavayo
yady evaṃ kāvyam adya caṣakeṇa
b kāśiṣu ca kosaleṣu ca
bhargeṣu niṣādanagareṣu yāvad enam upasarpāmi sakhe
ayam asmi kiṃ bravīṣi 
 a dhṛto gaṇḍābhoge kamala iva baddho madhukaro
b vilāsinyā mukto bakulatarum āpuṣpayati yaḥ
c vilāso netrāṇāṃ taruṇasahakārapriyasakhaḥ
d sa gaṇḍūṣaḥ sīdhoḥ katham iva śiraḥ prāpsyati paśoḥ iti
ayam aparo bhavakīrtir baddhakaraḥ prāyaścittārthaṃ mām āhvayati ativiṭaś caiṣa māṇavakaḥ kutaḥ
 a muṇḍāṃ vṛddhāṃ jīrṇakāṣāyavastrāṃ
b bhikṣāhetor nirviśaṅkaṃ praviṣṭām
c bhūmāv ārtāṃ pātayitvā sphurantīṃ
d yo 'yaṃ kāmī kāmakāraṃ karoti
p yāvad enam upasarpāmi kiṃ bravīṣi  idam asyāḥ prāyaścittam
l a badhyatāṃ mekhalādāmnā
samākṛṣya kacagrahaiḥ
b atha tasyāḥ prasuptāyāḥ
pādau saṃvāhayatv ayam iti
bho etad api pratihatam eṣa ibhyaputraś ceṭaputrair abhyastanāmā gāndharvasenako hastam udyamya mām āhvayati yasyaiṣa hastaḥ
l a vādyeṣu trividheṣv anekakaraṇaiḥ saṃcāritāgrāṅgulis
b tāmrāmbhoruhapattravṛṣṭir iva yas tantrīṣu paryasyate
c kolambānugatena yena dadhatā śroṇītaṭe vallakīm
d ibhyāntaḥpurasundarīkararuhakṣepāḥ samāsvāditāḥ
yāvad enam upasarpāmi upetya
kiṃ brāvīṣi 
 a jaghanarathanitambavaijayantī
b surataraṇavyatiṣaṅgayogavīṇā
c kva ca maṇiraśanā varāṅganānāṃ
d kva ca caraṇāv aśubhasya gardabhasya iti
parivartakena
ayam idānīṃ dākṣiṇātyaḥ kavir āryakaḥ prāyaścittam upadiśati kiṃ bravīṣi 
 a vibhramāceṣṭitenaiva
dṛṣṭikṣepeṇa bhūyasā
b śiraḥ karṇotpalenāsya
p d tāḍyatāṃ mattayā tayā iti
etad api pratihatam anena gāndhārakeṇa hastimūrkheṇa kim idam ucyate bhavatā 
l a nakhavilikhitaṃ karṇe nāryā niveśitabandhanaṃ
b khacitaśabalaṃ dṛṣṭikṣepair apāṅgavilambibhiḥ
c yadi narapaśor asyedaṃ bhoḥ śirasy abhipātyate
d surabhirajasā prāyaścittaṃ kim asya bhaviṣyati iti
bāḍham evam etad iti pratipannā viṭamukhyāḥ parivartakena
imāv aparau mām āhvayataḥ
 a guptamaheśvaradattau
suhṛdāv ekāsanasthitāv etau
b upagatakāvyapratibhau
vararucikāvyānusāreṇa
yāvad upasarpāmi upasṛtya
haṇḍe guptaromaśa
kim āha bhavān 
 a pādaprakṣālanenāsyāḥ
śiraḥ prakṣālyatām iti
katham etad api pratiṣiddhaṃ traividyavṛddhair atisuhṛdbhir anugṛhītanāmnā maheśvaradattena
b pādaprakṣālanaṃ tasyāḥ
pātum apy eṣa nārhati iti
p ayam aparo 'smatsuhṛt sauvīrako vṛddhaviṭaḥ svacchandasmitodagrayā vācā mantrayate kim āha bhavān 
 a nirbhūṣaṇāvayavacārutarāṅgayaṣṭiṃ
b snānārdramuktajaghanasthitakeśahastām
c tām ānayāmy aham ayaṃ tu dadhātu tasyāḥ
d netraprabhāśabalamaṇḍalam ātmadarśam iti
idam api pratiṣiddham anena kavinā dāśerakeṇa rudravarmaṇā kiṃ bravīṣi 
l a vidvān ayaṃ mahati kokikule prasūto
b mantrādhikārasacivo nṛpasattamasya
c veśyāṅganācaraṇapātarajo'vadhūtān
d keśān na dhārayitum arhati muṇḍyatāṃ sa iti
eṣa khalv anugṛhīto 'smīty uktvā viṣṇunāgo vijñāpayati kiṃ kila sadānandam idaṃ dāsīpadanyāsadharṣitaṃ
śiro vicchinnam icchāmi prāg eva tu śiroruhāṇīti katham etad apy asya pratihatam
anena viṭamahattareṇa bhaṭṭijīmūtena kim āha bhavān 
 a skhalitavalayaśabdair añcitabhrūlatānāṃ
b khacitanakhamayūkhair aṅgulīyaprabhābhiḥ
c kisalayasukumāraiḥ pāṇibhiḥ sundarīṇāṃ
d suciram anabhimṛṣṭān dhārayatv eṣa keśān
api cedam asya prāyaścittaṃ śrūyatām
 a tasyā madālasavighūrṇitalocanāyāḥ
b śroṇyarpitaikakarasaṃhatamekhalāyāḥ
p c sālaktakena caraṇena sanūpureṇa
 d paśyatv ayaṃ śirasi mām anugṛhyamāṇam iti
ete viṭāḥ sādhuvādānuyātrā etad eva prāyaścittam iti vādinaḥ saṃbhāvayanti viṭamahattaraṃ
bhaṭṭijīmūtam eṣa sarvathānugṛhīto 'smīty uktvā prasthitas tauṇḍikokir viṣṇunāgaḥ
eṣa mām āhvayati viṭamahattaro bhaṭṭijīmūtaḥ ayam asmi kim āha bhavān  anuṣṭhitam
idam kiṃ te bhūyaḥ priyam upaharāmīti bhoḥ śrūyatām
 a kuṭṭinyaś caturakathā bhavantv arogā
b dhūrtānām adhikaśatāḥ paṇā bhavantu
c bhūyāsuḥ priyaviṭasaṃgamāḥ pure 'smin
d vārastrīpraṇayamahotsavāḥ pradoṣāḥ
niṣkrānto viṭaḥ
iti kaver udīcyasya viśveśvaradattaputra
syāryaśyāmilakasya kṛtiḥ pādatāḍitakaṃ nāma bhāṇaḥ samāptaḥ 
