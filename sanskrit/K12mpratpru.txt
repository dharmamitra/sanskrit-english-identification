Mahāpratisarā vidyārājñī
namo bhagavatyai āryamahāpratisarāyai 
namaḥ samyaksaṃbudhebhyaḥ 
evaṃ mayā śrutam ekasmin samaye bhagavān vajrameruśikharakuṭāgāre viharati sma 
mahāvajrasamādhibhūmipratisthāne mahāvajrakalpavṛkṣasamalaṃkṛte 
mahāvajrapuṣkiriṇīratnapadmaprabhodbhāsite 
mahāvajravālikāsaṃskṛtabhūmibhāge 
mahāvajrādhiṣṭhāne 
mahāvajramaṇḍalamāḍe 
śakrasya devānām indrasya bhavane 
mahāvajrasiṃhāsanakoṭīniyutaśatasahasravirājite 
dharmadeśanāpratibhānaprātihāryasamanvāgate 
sarvabuddhādhiṣṭhānādhiṣṭhite sarvadharmasamatāpraveśe sarvajñatāniryāte 
caturaśītibhir bodhisatvakoṭīniyutaśatasahasraiḥ sārdham 
 sarvair ekajātibhir avaivartikair anuttarāyāṃ samyaksaṃbodhau mahāsthāmaprāptair mahāvajravimokṣasamādhibuddhakṣetravikurvaṇamahāprātihāryasaṃdarśakaiḥ 
ekacitrakṣaṇabhavamuhūrtasarvasatvacittacaritānupraveśavicitramadhurodāragambhīradharmadeśanāpratibhānaprātihāryasaṃdarśakair
 anekabuddhakṣetratathāgatamahāpūjameghārcanāvimokṣamukhadhāraṇīsamādhivaśitābhijñāvaeṇikabodhyaṅgamārgabhūmipāramitopāyakauśalyasaṃgrahavastramahāmaitrīkaruṇāmuditopekṣāmaitrībalaviviktaparyavadātacittasaṃtānaiḥ 
tadyathā  vajragarbheṇa ca bodhisatvena mahāsatvena 
vajranetreṇa ca 
vajragātreṇa ca 
vajramatinā ca 
vajrahastena ca 
vajrasaṃhatena ca 
vajranārāyaṇena ca 
vajravikurvitena ca 
vajrakūtena ca 
vajrarāśinā ca 
vajrāṅkuśena ca 
suvajreṇa ca 
vajrasenena ca 
vajraketunā ca bodhisatvena mahāsatvena 
 evaṃ pramukhair bodhisatvakoṭīniyutaśatasahasraiḥ sārdhaṃ saṃbahulaiś ca mahāśrāvakaiḥ sarvair arhadbhir kṣīṇāsravair ucchinnabhavasaṃyojanaiḥ 
samyagājñāsuvimuktacittaiḥ suvimuktaprajñair acintyasamādhibalaprātihāryavikurvaṇamahāsthāmaprāptair asaṅgajñānadarśibhiḥ 
sarvair vigatamalair nidagdhasaṃkleśavāsanābījaiḥ 
yadutāyuṣmatā ca śāradvatīputreṇa 
āyuṣmatā ca pūrṇamaitrāyaṇīputreṇa 
āyuṣmatā ca kaphinena 
āyuṣmatā ca subhūtinā 
āyuṣmatā ca revatena 
āyuṣmatā ca mahāmaudgalyāyanena 
āyuṣmatā ca cundena 
āyuṣmatā ca nandena 
āyuṣmatā ca sunandena 
āyuṣmatā ca kāśyapena 
āyuṣmatā ca mahākāśyapena 
āyuṣmatā ca nandīkāśyapena 
āyuṣmatā coruvilvākāśyapena 
āyuṣmatā ca gayākāśyapena 
 evaṃ pramukhaiḥ saṃbahulair mahāśrāvakaiḥ sārdhaṃ maheśvaradevaputrapramukhaiś cāsaṃkhyeyair aparimāṇair anabhilāṣyānabhilāṣyaiḥ śuddhāvāsakayikair  
devaputraiḥ  
brahmaṇā ca sahāpatinā 
brahmakāyikadevaputrapramukhair devaputraiḥ 
suyāmena ca devaputreṇa 
suyāmakāyikadevaputraparivāreṇa 
saṃtuṣitena ca devaputraparivāreṇa 
nirmāṇaratinā ca 
paranirmitavaśavartinā ca 
śakreṇa ca devānām indreṇa 
sarvadevaputraparivāreṇa 
vemacitriṇā cāsurendreṇa 
balinā ca 
prahlādena ca 
rāhunā ca 
vairocanena ca 
subāhunā ca 
evaṃ pramukhair aparimitāprameyāsaṃkhyeyair asurendraiḥ 
sāgareṇa ca nāgarājena 
takṣakena ca 
vāsukinā cā 
śaṅkhapālena ca 
karkoṭakena ca 
padmena ca 
mahāpadmena ca 
evaṃ pramukhair aparimitāprameyāsaṃkhyeyair nāgarājaiḥ 
drumeṇa ca kinnararājena 
anekakinnaraparivāreṇa 
pañcaśikhena ca gandharvarājena 
anekagandharvarājaparivāreṇa ca 
sarvārthasiddhena ca vidyādhararājena 
anekavidyādhararājaparivāreṇa 
suparṇākṣeṇa ca garuḍarājena 
anekagaruḍarājaparivāreṇa 
vaiśramaṇena ca 
māṇibhadreṇa ca 
pūrṇabhadreṇa ca 
pāñcikena ca yakṣarājena 
anekayakṣarājaparivāreṇa 
hārītyā ca pañcaputraśataparivārayā 
saptabhiś ca lokamātṛbhiḥ 
saptabhiś ca mahārākṣasībhiḥ saptabhiś ca maharṣivaraiḥ 
antarīkṣacaraiś ca sarvanakṣatragrahadevataiḥ 
digbhiś ca vidigbhiś ca 
pṛthivyā ca sarasvatyā ca 
bhūtaiś ca vighnaiś ca vināyakaiś ca pretabhūtamaharddhikaiḥ 
sarvaiś ca parvatarājaiḥ 
varuṇena ca lokapālena 
sarvasamudradevatāparivāreṇa 
virūḍhakena ca virūpākṣeṇa ca daṇḍapāṇinā ca 
naigutena ca 
jātavedasā ca 
saptabhiś ca mahāvāyubhiḥ 
īśānena ca sapatnikena 
anekagaṇakoṭīniyutaśatasahasraparivāreṇa 
nārāyaṇena ca saparivāreṇa 
dantakena ca dāmakena ca lohakena ca mohakena ca 
mahāgaṇapatinā ca 
megholkena ca 
vināyakendreṇa ca 
anekavighnavināyakaparivāreṇa 
ṣaṣṭyā ca koṭagiryā ca catasṛbhiś ca bhaginībhiḥ sabhrātṛkābhiḥ 
vajrāṅkuśyā ca 
vajraśaṅkarayā ca 
catuḥṣaṣṭibhiś ca vajrahūtībhiḥ 
vajrasenena ca subāhunā ca 
mūrdhaṭakena ca 
anekavajrakulaparivāreṇa 
tad anyaiś ca buddhadharmasaṃghābhiprasannaiḥ 
aparimitāprameyāsaṃkhyeyair devanāgayakṣagandharvāsuragaruḍakinnaramahoragabhūtapretapiśāconmārdāpasmārasādhyasāhillakoṣṭarakaiḥ 
sūryeṇa ca devaputreṇa 
candreṇa ca devaputreṇa 
sucandreṇa ca devaputreṇa 
sandhyayā ca devatayā 
uṣasā ca devatayā 
sarvaiś ca gantubhiḥ 
rodasinyā ca devatayā 
prajāpatyā ca devatayā sārdham 
ity api ca bhagavān supravartitadharmacakraḥ supariniṣṭhitabuddhakāryaḥ suparipūrṇapuṇyajñānasaṃbhāraḥ
suparigṛhītasarvajñatāmahābodhipāramitābhūmilābhojjvalitadvātriṃśatmahāpuruṣalakṣaṇālaṃkṛtaśarīraś Mp
caturaśītyanuvyañjanavirājitaḥ sarvāṅgāvayavaśobhaḥ sarvasatvānavalokitamūrdhānirjitaḥ
sarvamārakarmakovidaḥ sarvasatvajñānapañcavidhacakṣuḥ sarvākāravaropetaḥ sarvajñajñānasamanvāgataḥ
sarvabuddhadharmasamanvāgataḥ 
sarvamāraparapramādikugaṇigaṇapramathana udgatakīrtiśabdaśloka ārṣabhasiṃhanādaṃnadī
samucchinnāvidyāndhakāro
 'saṃkhyeyāparimāṇakoṭīniyutaśatasahasradānaśīlakṣāntivīryadhyānaprajñopāyabalapraṇidhānapāramitāduṣkaracaryāvinivartitadvātriṃśatmahāpuruṣalakṣaṇacaturaśītyanuvyañjanagātraśobhaḥ 
mahāvajraratnapadmagarbhasiṃhāsane niṣaṇṇaḥ 
anekavajraratnavedikāsaṃskṛtapādapīṭhasupratiṣṭhite 
anekavajraratnamakaramukhodgīrṇalohitamuktāvalīnibaddhagandhāyake 
anekavajraratnamuktakiṅkiṇījālakalukalonnādite 
anekavajraratnakarṇikāvilagnakarketanamahākarketanendranīlapuṣparāgaraśmijālāvabhāsitasamantaprasādike 
anekavajraratnaśalākāvibhūṣitoddaṇḍātapatrakoṭīniyutaśatasahasrakṛtacchāyāparikare 
anekakalpavṛṣadrumopaśobhitavistāre sumerumātre vajraratnapadmāsane niṣaṇṇaḥ 
kāñcanaparvatarāja iva śriyā jvalanasūryasahasrābhir ekaprabhāmaṇḍalavirājita bhūmibhāgaḥ 
suparipūrṇacandramaṇḍala iva sarvalokapriyadarśano mahākalpavṛkṣa iva buddhadharmaiḥ saṃkusumito dharmaṃ deśayati sma 
 ādau kalyāṇaṃ madhye kalyāṇaṃ paryavasāne kalyāṇaṃ svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati  
sma  
atha khalu bhagavān mūrdhna ūrṇakeśāt sarvabuddhasaṃdarśanaṃ nāma raśmijālaṃ pramuñcati sma 
tena ca raśmijvālenāyaṃ trisāhasramahāsāhasralokadhātur avabhāsitaḥ 
sphuṭīkṛto 'bhūt 
yāvanti ca gaṅgānadīvālukopamāni buddhakṣetrāṇi tāni ca sarvāṇi tenāvabhāsena sphuṭīkṛtāny avabhāsitāny abhūvan 
ye ca teṣu buddhakṣetreṣu buddhā bhagavanto 'nekasiṃhāsanakoṭīniyutaśatasahasravyūhakūṭāgāravimāneṣu dharmaṃ darśayati sma 
sārdhaṃ Mp mahāśrāvakair bodhisatvair bhikṣubhikṣuṇyupāsakopāsikābhir devanāgayakṣagandharvāsuragaruḍakinnaramahoragaiḥ sārdham 
atha khalu bhagavāṃs tāṃ vistīrṇāṃ pariṣadām āmantrayate sma 
athāto mahāpratisarāṃ mahāvidyāṃ pravakṣāmi sarvasatvānukampayā 
dhāraṇī duṣkṛtasyaiva sarvaduṣṭapramardanī 
yasyāśravaṇamātreṇa pāpā gacchanti saṃkṣayam 
sukhadā sarvasatvānāṃ sarvavyādhipramocanī 
kāruṇyāt sarvasatvānāṃ lokanāthena bhāṣitā 
paritrāṇāya sarveṣāṃ dehināṃ pāpakāriṇām 
anayā kṛtarakṣas tu praviśed asurālayam 
aḍakavatīṃ tathā gacched yakṣāṇām ālayaṃ bhuvi 
bhūtanāgapiśācānāṃ yuddhe bhairavadāruṇe 
adhṛṣyaḥ sarvaśatrūṇāṃ sarvabhūtagaṇair api 
grahā sarve vinaśyanti nāma grahaṇakīrtanaiḥ 
skandhonmādā apasmārāḥ piśācā ḍākiṇīgrahāḥ 
ojobhakṣā mahātejā hiṃsante mānuṣīprajām 
te sarve stambhitā bhonti pratisarāyās tu tejasā 
paracakrā vinaśyanti kākhordā ye ca dāruṇāḥ 
mantrakarmā na bādhante mūlakarmāc ca mucyate 
na viṣaṃ na garaṃ nāgnir na śastraṃ naiva codakam 
aśanir vidyutaś caiva kālavāyur na bādhate 
sarvaśatrūn pramathnāti vidyārājño hi tejasā 
upasargā vinaśyanti vyādhayo na bhavanty api 
sarve 'rthās tasya sidhyanti jayaṃ prāpnoti nityaśaḥ 
yaḥ kaścid dhārayed vidyāṃ kaṇṭhe bāhau ca nityaśaḥ 
tasya sarvāṇi kāryāṇi sidhyante nātra saṃśayaḥ 
nityaṃ rakṣanti devendrā nāgarājās tathaiva ca 
bodhisatvā mahāvīryā buddhāḥ pratyekanāyakāḥ 
śrāvakāḥ sarvabuddhānāṃ vidyādevyo mahābalāḥ 
rakṣāṃ kurvanti satataṃ pratisarādhārakasya vai 
vajrapāṇiś ca yakṣendro rājānaś caturas tathā 
tasya rakṣāṃ kariṣyanti divā rātrau na saṃśayaḥ 
śakraś ca trideśaiḥ sārdhaṃ brahmā viṣṇur maheśvarāḥ 
nandikeśo mahākālaḥ kārtikeyo gaṇeśvaraḥ 
sarve mātṛgaṇās tasya tathānye mārakāyikāḥ 
ṛṣayaś ca mahātejā devāś caiva maharddhikāḥ 
nityaṃ rakṣāṃ kariṣyanti pratisarādhārakasya vai 
buddhāś caiva mahātmāno vidyādevyo mahābalāḥ 
mahāvīryā mahātejā mahābalaparākramāḥ 
māmakī bhṛkuṭī caiva tārādevī tathāṅkuśī 
vajrasaṃkalayā śvetā mahāśvetā tathaiva ca 
mahākālī ca dūtyaś ca vajradūtyas tathāparāḥ 
supāśī vajrapāśī ca cakrapāṇir mahābalāḥ 
vajramālā mahāvidyā tathaivāmṛtakuṇḍaliḥ 
aparājitā mahādevī kālakarṇī mahābalāḥ 
tathā dhanyā mahābhāgā padmakuṇḍalir eva ca 
puṣpadantī maṇicūḍā svarṇakeśī ca piṅgalā 
mahātejā mahādevī dhanyā ca vidyunmālinī 
rākṣasy aikajaṭā caiva buddhākṣitikanāyikā 
kāpālinī mahābhāgā dhanyā laṅkeśvarī tathā 
anyāś ca bahavo vidyāsatvānugrahakārikāḥ 
tasya rakṣāṃ kariṣyanti yasya vidyā kare sthitā 
hārītī pāñcikaś caiva śaṅkhinī kūṭadantinī 
śrīdevī sarasvatī caiva taṃ rakṣanti sadānugāḥ 
mahāpratisarām etāṃ yā strī dhārayate sadā 
sarvasiddhir bhavet tasyāḥ putragarbhā nityaśaḥ 
sukhaṃ garbhāṇi vardhante sukhaṃ prasūyati gurviṇī 
vyādhayaś cāpi naśyanti sarvapāpā na saṃśayaḥ 
puṇyavān balavān nityaṃ dhanadhānyaṃ pravardhate 
ādeyavacanaś cāpi pūjanīyo bhaviṣyati 
śucir dvārayate yas tu striyo vā puruṣo 'tha vā 
sa bhavet sarvasatvānāṃ mokṣanāthe samudayataḥ 
sukhitaś ca bhaven nityaṃ sarvavyādhivivarjitam 
rājāno vaśagās tasya sāntaḥpuramahājanāḥ 
nityaṃ ca jvalate lakṣmyā puṇyarāśir vivardhate 
sarvakalpās tasya sidhyanti praviṣṭaḥ sarvamaṇḍale 
sarvatra samayajño 'sau jinasya vacanaṃ yathā 
duḥsvapnā na prabādhante sarvapāpaharīparāḥ 
kilbiṣāś caiva naśyanti pratyamitrās tathaiva ca 
sarvagrahavināśārthaṃ bhāṣitā jñānamaheśvaraiḥ 
sarvakāmaṃgamā hy eṣā bhāvayed yas tu nityaśaḥ 
tad idānīṃ pravakṣāmi bhūtasaṃghā śṛṇontu me 
namo buddhāya 
namo dharmāya 
namo saṃghāya 
namaḥ sarvatathāgatānāṃ namo namaḥ 
namaḥ sarvabuddhabodhisatvadharmasaṃghebhyaḥ 
tadyathā  oṃ vipulagarbhe 
vimali jayagarbhe 
oṃ vipulavimale 
vimalagarbhe vajrajvālāgarbhe gatigahane 
gagane 
gaganaviśodhani 
sarvapāpaviśodhani 
oṃ guṇavati gaganavicāriṇi 
gagariṇi  giri  giriṇi  gamari  gaha  gargāri  gagari  gaṃbhari  gabhi  gahi  gamani  gare  guru  gubha  guha  guruṇicale 
guhaṇi  guruṇe  culu  gucile  jaya vijaya  
sarvabhayavigate 
sarvagarbhasaṃrakṣaṇi 
śiri  tiri  miri  ghiri  samantākarṣaṇi 
sarvaśatrupramathani 
rakṣa  māṃ sarvasatvān sarvabhayebhyaḥ sarvopadravebhyaḥ sarvavyādhibhyaḥ 
ciri  viri  dhiri  vigatāvaraṇe 
viśodhani 
vividhāvaraṇavināśani 
muri  muci  muli  cili  kili  mili  kamale vimale 
jaye vijaye jayāvahe 
jayavati viśeṣavati 
bhagavati ratnamukuṭamālādhari 
bahuvividhavicitraveśadhāriṇi 
bhagavati mahāvidyādevi rakṣa  Mp
māṃ saparivāraṃ sarvasatvāṃś ca samantān sarvapāpaviśodhani 
 huru  muru  rakṣa  māṃ sarvasatvāṃś cānāthān atrāṇān aparāyaṇāt primocya sarvaduḥkhebhyaḥ caṇḍe  caṇḍi  caṇḍini  vegavati  sarvaduṣṭanivāriṇi 
vijayavāhiṇi 
huru  muru  curu  turu  āyuḥpālani suravarapramathani 
sarvadevagaṇapūjite 
cili  dhili  samantāvalokite 
prabhe  suprabhe 
suprabhaviśuddhe sarvapāpaviśodhani 
dhuru  dharaṇidhare dhara  sumu  musu  rurucale cālaya sarvaduṣṭān pūraya me sarvapāpaviśuddhe āśāṃ śrīvasudhare jayakamale 
kṣiṇi  varadāṃkuśe 
oṃ padmaviśuddhe 
śodhaya  śuddhe  bhara  bhiri  bhuru  maṅgalaviśuddhe 
pavitramukhi 
khaṅgini  khara  jvalitaśikhare 
samantāvalokitaprabhe 
suprabhaviśuddhe 
samantaprasāritāvabhāsaśuddhe 
jvala  sarvadevasamākarṣaṇi 
satyaprate 
oṃ hrītraṃ tara  tāraya  māṃ sarvasatvāṃś ca nāgavilokite 
lahu  hulu  hutu  turu  kiṇi  kṣiṇi  huni  sarvagrahabhakṣaṇi 
piṅgale  muru  mucu  musu  musuri rate 
tara  nāgavalokite 
tāraya bhagavati atha mahādāruṇabhayebhyaḥ 
sarvatra samantena vajraprākāravajrapāśabandhena vajrajvālāviśuddhe 
bhuri  bhagavati garbhasaṃśodhani 
kukṣisaṃpūraṇi 
jvala  cala  jvālani 
varṣantu devaḥ samantena divyodakena amṛtavarṣaṇi devatāvatāraṇi 
abhiṣiñcantu māṃ sugatavaravacanāmṛtavaravapuṣe rakṣa  māṃ sarvatra sarvadā 
sarvabhayebhyaḥ sarvopadravebhyaḥ sarvopasargebhyaḥ sarvavyādhibhyaḥ sarvaduṣṭabhayabhītebhyaḥ
sarvakalikalahavigrahavivādaduḥsvapnadurnimittāmaṅgalapāpaviśodhani sarvayakṣarākṣasanāgavidāraṇi 
cala  balavati 
jaya  vijaya  jayatu sarvatra sarvakālaṃ sidhyantu me 
iyaṃ vidyā sādhaya maṇḍalaṃ ghāṭaya vighnān 
jaya  siddhe  sidhya  budhya  pūraya  pūraṇi  pūraya me āśāṃ sarvavidyodgatamūrte 
jayottari jayakari jayavati 
tiṣṭha  bhagavati samayam anupālaya sarvatathāgatahṛdayaśuddhe vyavalokaya māṃ saparivāraṃ sarvasatvāṃś Mp
cātha mahādāruṇabhayeṣu sarvāsāṃ paripūraya trāyasva mahābhayebhyaḥ 
sara  prasara  sarvāvaraṇaviśodhani samantākāramaṇḍalaviśuddhe 
vigate  vigatamale 
sarvamalaviśodhani 
sarvāmaṅgalaviśuddhe 
sarvāmaṅgalaviśodhani 
kṣiṇi  sarvapāpaviśuddhe 
malavigate 
jayavati tejovati vajravati trailokyādhiṣṭhite svāhā 
sarvatathāgatamūrdhābhiṣikte svāhā 
sarvabuddhabodhisatvābhiṣikte svāhā 
sarvatathāgatahṛdayaviśuddhe svāhā 
sarvatathāgatābhiṣikte svāhā 
sarvatathāgatahṛdayādhiṣṭhitahṛdaye svāhā 
sarvatathāgatahṛdayasiddhe svāhā 
indre indravati indravyavalokite 
brahme brahmādhyuṣite svāhā 
viṣṇunamaskṛte svāhā 
maheśvaravanditapūjitāyai svāhā 
vajradhara vajrapāṇibalavīryādhiṣṭhite svāhā 
dhṛtarāṣṭrāye svāhā 
virūḍhakāya svāhā 
virūpākṣāya svāhā 
vaiśramaṇāya svāhā 
caturmahārājanamaskṛtāya svāhā 
yamāya svāhā 
yamapūjitanamaskṛtāya svāhā 
varuṇāya svāhā 
mārutāya svāhā 
mahāmārutāya svāhā 
agnaye svāhā 
vāyave svāhā 
nāgavilokitāya svāhā 
devagaṇebhyaḥ svāhā 
nāgagaṇebhyaḥ svāhā 
yakṣagaṇebhyaḥ svāhā 
rākṣasagaṇebhyaḥ svāhā 
gandharvagaṇebhyaḥ svāhā 
asuragaṇebhyaḥ svāhā 
garuḍagaṇebhyaḥ svāhā 
kinnaragaṇebhyaḥ svāhā 
mahoragagaṇebhyaḥ svāhā 
manuṣyagaṇebhyaḥ svāhā 
amanuṣyagaṇebhyaḥ svāhā 
sarvagrahebhyaḥ svāhā 
sarvabhūtebhyaḥ svāhā 
sarvapretebhyaḥ svāhā 
sarvapiśācebhyaḥ svāhā 
sarvāpasmārebhyaḥ svāhā 
sarvakumbhāṇḍebhyaḥ svāha 
sarvapūtanebhyaḥ svāhā 
sarvakaṭapūtanebhyaḥ svāhā 
sarvaduṣṭapraduṣṭebhyaḥ svāhā 
oṃ dhuru  svāhā 
oṃ turu  svāhā 
oṃ kuru  svāhā 
oṃ Mp curu  svāhā 
oṃ muru  svāhā 
hara  sarvaśatrūn svāhā 
daha  sarvaduṣṭān svāhā 
paca  sarvapratyarthikapratyamitrān svāhā 
ye mahāhitaiṣiṇas teṣāṃ sarveṣāṃ śarīraṃ jvālaya  duṣṭacittānāṃ svāhā 
jvalitāya svāhā 
prajvalitāya svāhā 
dīptajvālāya svāhā 
vajrajvālāya svāhā 
samantajvālāya svāhā 
māṇibhadrāya svāhā 
pūrṇabhadrāya svāhā 
kālāya svāhā 
mahākālāya svāhā 
mātṛgaṇāya svāhā 
yakṣaṇīnāṃ svāhā 
rākṣasīnāṃ svāhā 
pretapiśācaḍākinīnāṃ svāhā 
ākāśamātṛṇāṃ svāhā 
samudragāminīnāṃ svāhā 
samudravāśinīnāṃ svāhā 
rātricarāṇāṃ svāhā 
divasacarāṇāṃ svāhā 
trisandhyacarāṇāṃ svāhā 
velācarāṇāṃ svāhā 
avelācarāṇāṃ svāhā 
garbhaharebhyaḥ svāhā 
garbhāhāriṇībhyaḥ svāhā 
garbhasaṃdhāriṇībhyah svāhā 
hulu  svāhā  oṃ svāhā 
bhūḥ svāhā 
bhuvaḥ svāhā 
bhūrbhuvaḥ svaḥ svāhā 
ciṭi  svāhā  viṭi  svāhā 
dharaṇi svāhā 
dhāraṇi svāhā 
agniḥ svāhā tejovāyuḥ svāhā 
cili  svāhā  śili  svāhā 
mili  svāhā 
budhya  svāhā 
sidhya  svāhā 
maṇḍalabandhe svāhā 
sīmābandhe svāhā 
sarvaśatrūn bhañjaya  svāhā 
stambhaya  svāhā 
chinda  svāhā 
bhinda  svāhā 
 svāhā 
bhañja  svāhā 
bandha  svāhā 
mohaya  svāhā 
maṇiviśuddhe svāhā 
sūrye sūryaviśuddhe svāhā 
candre pūrṇacandre svāhā 
śodhani svāhā 
viśodhani svāhā 
grahebhyaḥ svāhā 
nakṣatrebhyaḥ svāhā 
śivebhyaḥ svāhā 
Mp śāntibhyaḥ svāhā 
puṣṭibhyaḥ svāhā 
svastyayanebhyaḥ svāhā 
śivaṃkari svāhā 
śaṃkari svāhā 
śāntiṃkari svāhā 
puṣṭiṃkari svāhā 
balavardhani svāhā 
balavardhanaṃkari svāhā 
śrīkari svāhā 
śrīvardhani svāhā 
śrījvālini svāhā 
muci svāhā 
namuci svāhā 
muruci svāhā 
vegavati svāhā 
oṃ sarvatathāgatamūrte pravaravigatabhaye śamayasva me bhagavati sarvapāpaṃ svastir mama sarvasatvānāṃ ca svāhā 
oṃ muni  vimuni  dhari cari calane bhayavigate bhayahariṇi 
bodhi  bodhaya  buddhili  sarvatathāgatahṛdayajuṣṭe svāhā 
 oṃ muni  munivare abhisiñcantu māṃ sarvasatvāṃś ca sarvatathāgatāḥ sarvavidyābhiṣekair mahāvajrakavacamudrāmudritaiḥ sarvatathāgatahṛdayādhiṣṭhitavajre  
svāhā  
 samantajvālāmālāviśuddhisphūritacintāmaṇimahāmūdrāhṛdayāparājitā mahādhāraṇī tena khalu samayena tasyām eva pariṣadi mahābrāhmaṇaḥ saṃnipatito  
'bhūt  
saṃniṣaṇṇaś ca 
tatra bhagavān mahābrāhmaṇam āmantrayate sma 
asyā mahāpratisarāyā mahāvidyārājñaḥ sahasravarṇamātreṇa mahābrāhmaṇa tasya kulaputrasya vā kuladuhitur vā sarvapāpavinirmuktir bhavati 
yasya punar iyaṃ hṛdayagatā bhaviṣyati 
sa mahābrāhmaṇa vajrakāya iti veditavyaḥ 
nāgnis tasya kāye kramiṣyati 
kim iti saṃjñitaṃ 
 yadā kapilavastumahānagaravare rāhulabhadraḥ kumāro mātuḥ kukṣigato 'bhūd yadā ṣaḍvarṣātikrānte sarvārthasiddhena kumāreṇa mama nābhiḥ pādaṃ  
suṣṭhena pṛṣṭho nirgatas tad ājānāmi  
nānyat kiṃcid iti 
parikīrṇāgninā viṣodakena taptakuṭhārikayāturayamānān atrāthāparājitā bhavāmi 
tadā gopayā śākyakanyayā ātmānam agnikhadāyāṃ prakṣiptaḥ 
tatra padminī prādurbhūtā 
tadā rāhulabhadrakumāro mātuḥ kukṣigato eva imāṃ vidyāṃ manasy akarṣīt 
asyā vidyāyā anusmaraṇamātreṇa Mp
so 'pi tasmin kṣaṇe śītībhāvam udāgataḥ 
tato gopāyāḥ śākyakanyāyāḥ śarīram agninā na spṛṣṭam 
tat kasya hetor eṣā vidyā sarvatathāgatādhiṣṭhitā 
tena hetunāyaṃ mahābrāhmaṇo 'gnir na dahati 
na ca viṣeṇa śakyaṃ taṃ jīvitād vyaparopayitum 
tat katham iti 
yadā mahābrāhmaṇa śūrpārake mahānagaravare koṣavaṇikasya śreṣṭhinaḥ putro vidyāvādiko babhūva 
tena tad vidyābalena takṣako nāgarājā ākarṣitaḥ 
ākarṣayitvā ca pramāṇavaśād baddho nadānto yāvat tenāsau krodhād daṣṭaḥ 
sa tīvrāṃ kharāṃ kaṭukāṃ vedanāṃ vedayati 
yathā jānāmi ca me jīvitaṃ niruddham iti 
tatra bahavo vādikā āhutāḥ 
na ca kaścic chaknoti viṣaṃ cikitsitum 
atha traiva śūrpārake mahānagaravare vimalaviśuddhir nāmopāsikā prativasati sma 
mahākaruṇāsamanvāgatā tasya iyaṃ mahāvidyārājñī jihvāgre 'bhūt 
sā tasyāntikam upasaṃkrāntā upasaṃkramyemāṃ mahāvidyāṃ pravartayāmāsa 
 sā tayaikavelāyām anusmṛtamātrayā nirviṣaṃ smṛtipratilabdhaṃ kṛtvā tato mahāvyasanāt parimocayitvā imām eva śuddhiputre mahāvidyāṃ hṛdayagatāṃ  
kārayati sma  
yathā vidhivad anujñātam iti 
api ca mahābrāhmaṇa kiṃ parijñātam iti 
bārāṇāsyāṃ mahānagaryām anupūrveṇānuvicaramāṇo rājā brahmadatta iti saṃkhyāṃ gacchati 
tasya prātisīmiko balacakrarājā caturaṅgabalakāyaṃ saṃnāhya bārāṇasīmahānagarīṃ parivārya vināśayitum ārabdhaḥ 
tato rājñā brahmadattasyāmātyair niveditam 
deva paracakreṇa nagaram apahṛtam 
tataḥ kiṃ tu khalu vayam upāyaṃ kuryāmo yenaitat paracakraṃ vinaśyet 
ājñāṃ prayaccha 
rājā kathayati 
alpotsukā bhavanto mā bhavata 
asti mama mahāpratisarā nāma vidyārājñī 
yenāham ihemaṃ caturaṅgabalakāyaṃ parājeṣyāmi 
tathā kariṣyāmi 
amātyāḥ śirasā praṇipatyocuḥ 
kim idaṃ mahārāja nāsmābhiḥ kadācid api na śrutam iti 
rājā prāha 
aham idānīṃ pratyakṣaṃ darśanaṃ kariṣyāmi 
atha sa rājā brahmadatto Mp
nānāgandhodakena snātaḥ śirāḥ śucivastraṃ prāvṛtya imāṃ mahāpratisarāṃ mahāvidyārājñīṃ
yathāvidhinābhilikhya śiraḥ keśe 'vasthāpya imām eva mahāvidyārājñīṃ kavacaṃ kṛtvā
saṃgrāmamadhye 'vatīrya ekākinaiva sarvāsau caturaṅgabalakāyaḥ parājitaḥ 
āmarditaś ca tāvad yāvac caraṇaṃ gataḥ 
iti kṛtvāsau balacakrarājā mukta iti 
evaṃ hi mahābrāhmaṇa pratyakṣaṃ mahānubhāveyaṃ mahāvidyārājñī sarvatathāgatahṛdayamudrādhiṣṭhitā 
pratyakṣam eveti dhārayitavyā 
sarvatathāgatasamaiṣā draṣṭavyā 
 ye kecit paścime kāle paścime samaye alpāyuṣkānāṃ mandabhāgyānāṃ mandadhānyānaṃ parīttabhāgyānāṃ satvānām arthāya hitāya sukhāya draṣṭavyā 
yaḥ kaścin mahābrāhmaṇa imāṃ mahāvidyārājñīṃ yathāvidhinā likhitvā bāhau kaṇṭhe dhārayiṣyati 
sa sarvatathāgatādhiṣṭhito veditavyaḥ 
sarvatathāgatakāya iti veditavyaḥ 
vajrakāya iti veditavyaḥ 
sarvatathāgatadhātugarbha iti veditavyaḥ 
sarvatathāgatanetra iti veditavyaḥ 
jvālitārciśarīra iti veditavyaḥ 
abhedyakavaca iti veditavyaḥ 
sa sarvaśatrūṇāṃ pramathana iti veditavyaḥ 
sarvapāpāvaraṇanirdahana iti veditavyaḥ 
sarvanarakagativiśodhana iti veditavyaḥ 
kim iti pūrvaṃ parijñātaṃ mahābrāhmaṇa anyatamasmiṃ pṛthivīpradeśe bhikṣuśrāddhas
tathāgatakulaśikṣākhaṇḍako 'dattādāyī sukhādvārahārakaḥ saṃghikaṃ cāturdiśikaṃ staupikaṃ
gaṇaprāptaṃ ca yad dravyaṃ tat paudgalikaṃ kṛtvā sarvam adhiṣṭhāya takṣayati 
yāvad apareṇa samayena mahāvyādhinā pṛṣṭaḥ 
sa mahatīṃ duḥkhāvedanām anubhavati 
sa tapasvī atrāṇo 'parāyaṇo 'pratiśaraṇo mahāntasukrośaṇāśabdaṃ karoti 
atha tasminn eva pṛthivīpradeśe upāsako brāhmaṇo prativasati 
tena tac chabdaḥ śrutaḥ 
śrutvā ca punar yena sa bhikṣus tenopasaṃkrānta upasaṃkramya tasya bhikṣor imāṃ mahāpratisarāṃ mahāvidyārājñīṃ likhitvā kaṇṭhe badhnāti sma
samanantarabaddhāyāṃ mahāpratisarāyāṃ mahāvidyārājñyāṃ tasya bhikṣoḥ sarvā vedanāḥ Mp
praśāntāḥ sarvavyādhibhyaḥ parimuktaḥ svasthaḥ saṃvṛtta iti 
tasyām eva rātryām atyayābhyupasthite smṛtipratilabdhaḥ kālagataḥ 
tasminn eva kṣatravare utsṛṣṭo 'vīcau mahānarake upapannaḥ 
tac ca tasya mṛtaśarīraṃ bhikṣubhiḥ kūṭe sthāpitam 
sā ca tasya mahāpratisarā mahāvidyārājñī kaṇṭhe baddhaivāsthitā 
samanantaropapannasya tasya bhikṣos tasminn avīcau mahānarake teṣāṃ nārakānāṃ satvānāṃ sarvaduḥkhavedanāḥ śāntāḥ 
te ca nārakasatvāḥ sarvasukhasamarpitā abhūvan 
ye ca te mahāntaāvicikāagniskandhās te 'pi sarveṇa sarvam upaśāntā iti 
atha te yamapuruṣā vismayam āpannā yamasya dharmarājasyemaṃ niścayaṃ vistareṇārocayati sma 
ativismayam idaṃ deva dṛṣyate narakasaṃkaṭe 
praśāntā dāruṇā duḥkhāḥ satvānāṃ karmajāś ca ye 
praśāntās te 'pi cāṅgārā dehasthā dehināśayā 
karapattrā na bādhante kṣuradhārā na sajjate 
ayaḥśālmalayo bhagnāḥ praśāntā lohakumbhayaḥ 
asipattrāvane pattrā na bādhante karmajā punaḥ 
yamas tvaṃ dharmarājo 'si dharmeṇa śāsayase prajām 
idaṃ tu kāraṇaṃ nālpam asmākaṃ vaktum arhasi 
tato 'sau dharmarājā vai dharmātmā dharmaniścayaḥ 
karuṇāśayanaṣṭānāṃ vākyaṃ śrutvedam īdṛśam 
kim etat kathyatāṃ śīghraṃ kathaṃ tv iti vaco 'vadat 
tatas te duṣṭasatvānāṃ yamabhṛtyā sudāruṇāḥ 
yamasya dharmarājasya idaṃ vacanam aśrūvan 
ayaṃ deva mahāsatva utpanno narakasaṃkaṭe 
avīcir yasya nāmedaṃ tenāsau narakasaṃkaṭa ucyate 
karmāṇaṃ yasya vaicitryaṃ satvā ye hi sukhīkṛtam 
sukhino hy eva sarvatra punar yānti surālayam 
yamo 'pi dharmarājā vai dṛṣṭvā vadati vismitaḥ 
maharddhiko 'yaṃ mahac cāsya śarīraṃ pūrvo janmikam 
yathā dhātuśatair vṛndaṃ stūpaṃ śobhati śāśvatam 
tathāsya śobhate kāyaḥ pratisarābaddhakaṇṭhakaḥ 
atha te narakapālā yakṣā yamasya dharmarājasya idaṃ vacanam abruvan 
katham iyaṃ deva pratisarety ucyate 
dharmarāja uvāca 
pratipat smārayed yas tu sa na gacchati durgatiṃ sugatiṃ gacchate cāsau pratisarābhāvabhāvitaḥ 
yūyaṃ narakapālā vai gacchatha puṣkarāvatīṃ 
tad rakṣatha mahākūṭaṃ devataiḥ parivāritam 
taṃ dṛṣṭvā sarvasarvasakheṣu maitracittā bhaviṣyatha 
atha te yakṣā yamapuruṣā tasyām eva rātryāṃ puṣkarāvatīṃ gatāḥ 
te paśyanti tadā tatra rājadhānīsamīpataḥ 
tac ca kūṭaṃ samantena ekadvārāsamākulam 
mṛtaśarīraṃ paśyanti pratisarābaddhakaṇṭhakam 
devā nāgāś ca gandharvā yakṣarākṣasakinnarāḥ 
parivārya samantena pūjāṃ kurvanty anuttarām 
yāvat tasya ca tair yakṣaiḥ pratisarākūṭeti nāma sthāpitam 
atha te yakṣā punar āgatya yamasya dharmarājasyemaṃ niścayaṃ vistareṇārocayati sma 
evam etad deva tvayābhihitaṃ 
samanantarodite tasmin vacanaparyavasāne mahāsatvas taṃ nārakaṃ śarīraṃ vijahya trāyastriṃśeṣu deveṣūpapannaḥ 
tena hetunā pratisarāpūrvīdevaputra ity ucyate 
 tena hi mahābrāhmaṇa parijñātavatī pūrvatas tasmād eveyaṃ mahāpratisarā dhārayitavyā vācayitavyā likhitavyā yathāvidhinā nityaṃ śarīragatāṃ  
kṛtvā dhārayitavyā  
sa nityaṃ sarvavyasanaduḥkhebhyaḥ parimucyate 
sarvadurgatibhayabhairavebhya uttarati 
na vidyutā śakyaṃ pātayitum 
kim iti vidyutā parijñātam 
pūrvaṃ mahābrāhmaṇa hiṅgumardane mahānagare vimalaśaṅkho nāma śreṣṭhī mahādhanakanakasamṛddhaḥ paripūrṇakośakośāgārasaṃpanno babhūva 
sa mahāsārthavāha iti khyātavān 
atha sa mahāsārthavāho yānapātram āsādya mahāsamudram avatīrṇaḥ 
Mp yāvat timiṅgilaiḥ so 'sya poto 'vastabdhaḥ vināśayitukāmā nāgāś ca saṃkṣubdhā mahāntagarjanā sphoṭaṃ kurvanti 
vidyudulkām utsṛjanti vajrāśaniṃ pravarṣitum ārabdhāḥ 
tatas te vaṇijo mahatā duḥkhenābhyāhatacittās taṃ mahāntaṃ nāgasaṃkṣobhaṃ vidyudulkāṃ
vajrāśaniṃ cotsṛjanti taiś ca timiṅgilaiḥ potam avastabdhaṃ dṛṣṭvā mahāntaṃ utkrośanaṃ
śabdaṃ kartum ārabdhaḥ 
te viśeṣair nāyācayanti 
tatas te sārthavāhasyopagamya karuṇam idaṃ vacanam abruvan 
paritrāyasva tvaṃ mahāsatva mocayāsmān mahābhayāt 
atha khalu mahāsārthavāho dṛḍhacitto mahāmatiḥ vaṇijo viklavībhūtān idaṃ vacanam abruvat 
mā bhair mā bhair vaṇijo bhavanto vīratāṃ vrajata 
ahaṃ vo mocayiṣyāmy ato duḥkhamahārṇavāt 
tata vīramānaso bhūtā vaṇija idaṃ vacanam abruvan 
kim etat tena mahāsatva brūhi śīghram avighnataḥ 
yāvad jīvitam asmākaṃ tvat prabhāvād mahāmate kathyatāṃ jñānamahātmyaṃ paścāt kiṃ kariṣyasi 
tataḥ sārthapatis teṣām imāṃ vidyām udāharat 
asti mama mahāvidyā pratisarā nāma viśrutā 
mardanī sarvabuddhānāṃ mahābalaparākramāḥ 
tenāhaṃ mocayiṣyāmi ato duḥkhamahārṇavāt 
tataḥ mahāsārthavāhas tasyāṃ velāyām imāṃ mahāpratisarāṃ mahāvidyārājñīṃ likhitvā dhvajāgrāvaropitāṃ karoti sma 
samanantaraṃ dhvajāgrāvaropitāyām asyāṃ mahāpratisarāyāṃ mahāvidyārājñyāṃ sarva eva te timiṅgilās taṃ potam ekajvālībhūtaṃ paśyanti 
tatas te nāgā maitramanasas teṣām antike 'vatīrya pūjāṃ kartum ārabdhāḥ 
te ca timiṅgilā asyā mahāpratisarāyā mahāvidyārājñyā anubhāvena dahyamānāḥ 
prapalāyitvā vilapaṃ gatāḥ 
sārthikās tair mahānāgair mahati mahāratnadvīpe prāpitā iti 
jñātavatīyaṃ mahāvidyā mahāpratisarā sarvatathāgatādhiṣṭhitā tena hetunā mahābrāhmaṇa mahāvidyeti khyātā 
tasmād avaśyam Mp
eveyaṃ dhvajāgrāvaropitaṃ kṛtvā dhārayitavyā 
sarvavātaśītākālameghavidyudaśanīṃ praśamayati 
sarvadevamanuṣyāmanuṣyavigrahavivādeṣu parimocayati 
sarvadaṃṣṭramaśakaśarabhakaprāṇakajātā vividharūpāḥ 
sasyavināśakā na prabhavanti 
praśamaṃ gacchanti 
sarvaduṣṭacittā mṛgapakṣidaṃṣṭriṇo vinaśyanti 
sarvāṇi ca puṣpaphalapattravanaspatyoṣadhisasyādīny abhivardhante 
arasāni svādūni mṛdūni ca bhaviṣyanti 
samyag eva paripācitāni bhaviṣyanti 
ativṛṣṭyenāvṛṣṭidoṣāḥ sarveṇa sarvaṃ na bhaviṣyanti 
kālavṛṣṭir bhaviṣyanti nākālavṛṣṭiḥ 
ye ca tasmin viṣaye mahānāgās te samyag eva kālena kālaṃ varṣadhārām utsṛjanti 
yasmin viṣaye iyaṃ vidyārājñī mahāpratisarā nāma pracariṣyati 
tatra taiḥ satvair jñātvā pūjāsatkāraṃ kṛtvā nānāgandhair nānāpuṣpair nānāvastraiḥ
pariveṣayitvā caityasyopari dhvajāgrāvaropayitāṃ kṛtvā nānāvādyatūryasaṃgītibhir
vādyamānābhiḥ pradakṣiṇīkartavyā 
tatas teṣāṃ mahāsatvānāṃ yathā ciñcitam āśāṃ paripūrayiṣyanti 
devatāḥ śakrabrahmaprabhṛtayaḥ 
athavā yathāyathāvidhinā likhyate tathātathā samṛdhyate 
putrārthī labhate garbhasaṃdhāraṇī parāḥ sukhena vardhate garbhaḥ sukhenaiva prasūyate 
kālena vardhate garbhaḥ kālena parimucyate 
kim iti mahābrāhmaṇa pūrvavac chrūyatām 
ihaiva magadhaviṣaye rājā prasāritapāṇir nāma sa cāputrako 'bhūva 
kim iti prasāritapāṇir iti khyātān 
tena rājñā jātamātreṇa pāṇiṃ prasārya mātuḥ stanau gṛhītvā yāvad āptaṃ kṣīraṃ pītam 
tau ca stanau saha sparśamātreṇa suvarṇavarṇau saṃvṛttau 
nityakālaṃ ca mahatā kṣīreṇa pravardhataḥ 
tena kāraṇena tasya rājñaḥ prasāritapāṇir iti nāma sthāpitam 
anyac ca tasya rājñaḥ yācanakajanā āgacchanti 
 tadā sa rājā dakṣiṇapāṇiṃ prasārayaty upary antarikṣe bodhisatvaḥ sa rājā tena hetunā tasya buddhābhiprasannā devatā divyai ratnaviśeṣaiḥ suvarṇamaṇibhiś  
ca pāṇiṃ paripūrayanti  
tadā sa rājā tebhyo yācanakajanebhyo Mp
'nuprayacchanti 
yathā cintamātreṇa sarvayācanakajanānāṃ sarvasukhasaṃpattikāmāṃ dadāti 
devānāṃ ca mahānti pūjāsatkārāṇi karoti putrahetor na ca putraṃ pratilabhate 
sa paurāṇāṃ tathāgatacaityānāṃ purataḥ pūjāsatkāraṃ kartum ārabdhaḥ 
mahānti ca pūjāsatkārāṇi karoti dānāni ca dadāti 
upavāsam upavasati 
mahānti ca puṇyāni ca karoti 
akṣiṇāny eva dānāni dadāti 
tat kasya hetor bhūtapūrvaṃ mahābrāhmaṇa asminn eva magadhaviṣaye mallā nāma janapade
kuśinagare mahāpaṭṭanavare bhagavataḥ prabhūtaratnasya tathāgatasya śāsane samutpanno
dharmacittakaḥ kaścid mahāsatvo dharmamatir nāma śreṣṭhī prativasati 
sa sarvasatvānām antike mahākaruṇācittam upasthāpya imām eva mahāvidyāṃ mahāpratisarām ārabhya dharmaṃ deśayati sma 
atha kaścid eko daridrapuruṣas taṃ dharmaṃ śrutvā tasya śreṣṭhina idaṃ vacanam abruvat 
aham āryasya niveśane bhṛtikarmaṃ kariṣyāmi dharmaṃ ca śroṣyāmi 
yadā mama kiṃcid bhaviṣyati tadāhaṃ dharmaṃ pūjayiṣyāmi 
tasya gṛhavyāpāraṃ kurvato dharmaṃ ca śṛṇvato yāvad apareṇa kālasamayena śreṣṭhinā eko dīnāro dattaḥ 
sa tena sarvasatvaparitrāṇārthaṃ bodhicittam utpādya sādhāṛaṃ kṛtvā mahāpratisarāratneti niryātitā 
evaṃ praṇidhānaṃ kṛtam anena mahāphalena mama sarvasatvānāṃ ca dāridraduḥkhasaṃcchedaḥ syāt 
anena kāraṇena tad dānaṃ parīkṣayaṃ na gacchati 
 evaṃ bahuvidhānekavidhapuṇyābhisaṃskārakṛto devatāś ca pūjitā yāvad buddhā bhagavantaḥ pūjitās tadā ca śuddhāvāsakāyikābhir devatābhiḥ svapne  
darśanaṃ dattam  
evaṃ cābhihitaṃ bho mahārāja samantajvālāmālāviśuddhisphūritacintāmaṇir mahāmudrāhṛdayāparājitā
mahādhāraṇī mahāvidyārājñī mahāpratisarā nāma taṃ yathāvidhinā kalpenābhihitena upavāsoṣitāyā
agramahiṣyā devyāḥ śarīre baddhā tatas te putrapratilambho bhaviṣyatīti 
atha sa rājā prativiśuddhas tasyām eva rātryām atyayena saṃkhyālipinakṣatragrahavipañcakān kulabrāhmaṇān saṃnipātya yathāvidhinā Mp
 kalpopadiṣṭena puṣye nakṣatrarāje pratipanne susnātagātrāyā upavāsoṣitāyā agramahiṣyā devyā yathāvidhinā likhyemāṃ mahāpratisarāṃ mahāvidyārājñīṃ  
kaṇṭhe baddhavān  
mahatīṃ mahābuddhacaityeṣu pūjām akarṣīd anekāni ca ratnaviśeṣāṇi satvānāṃ dānāni dattāni 
tato navānāṃ māsānām abhyayāt putro jāto 'bhirūpaḥ prāsādiko darśanīyaḥ 
paramayā śubhavarṇapuṣkalatayā samanvāgata iti 
 tato jñātvā mahābrāhmaṇa sarvakāmaṃgamā aparājitā mahāpratisarāratneti viśrutā mahāvidyārājñī sarvatathāgatapujitā śakrasyāpīyaṃ cūḍāmaṇiḥ 
yadā śakro devānām indro mahāsaṃgrāmam asuraiḥ sārdhaṃ kartukāmas tadā imāṃ mahāvidyāṃ
kavacaṃ kṛtvā saṃgrāmamadhye 'vatīrya cūḍāyām avasthāpya sarvāsurān nirjitya sukhaṃ
svastinā kṣemeṇa devapuraṃ praviśati 
sarvāsurair adhṛṣyo bhaviṣyati 
 evaṃ hi mahābrāhmaṇa prathamacittotpādam upādāya boddhisatvasya mahāsatvasyemāṃ mahāpratisarāṃ mahāvidyārājñīṃ dhārayataḥ sarvamārair anavamṛdyatā  
bhavati  
yasyaiṣā kaṇṭhagatā bhaviṣyati sa sarvatathāgatādhiṣṭhito bhaviṣyati 
sarvabuddhabodhisatvasaṃrakṣito bhaviṣyati 
sarvadevamanuṣyāmanuṣyarājarājāmātyabrāhmaṇagṛhapatibhiś ca satatasamitaṃ vanditaḥ pūjitaḥ saṃmānito bhaviṣyati 
sarvadevāsuragaruḍakinnaramahoragābhyarcitaḥ pūjito bhaviṣyati 
sa mahāsatva ity uvāca 
bhagavān mārabalapramardakaḥ sarvavyādhivigato bhaviṣyati 
sarve 'tyupadravopasargāś cāsya praśāmyanti 
tasya mahāsatvasya sarvaśokavigamo bhaviṣyati 
sarvadevatāś cāsya satatasamitaṃ rakṣāvaraṇaguptiṃ vidhāsyanti 
imāni cānena catvāry aparājitāmahāvidyāmantrapadahṛdayāni satatasamitaṃ likhitvā kāyakaṇṭhagatāni kṛtvā dhārayitavyāni 
sasamitaṃ ca manasi kartavyāni 
svādhyātavyāni bhāvayitavyāni cādhyāśayena sarvaduḥsvapnadurnimittāmaṅgalyabhāvā vinaśyanti 
sarvasukhasaṃpattayaś ca prādurbhaviṣyanti 
Mp atra mantrapadāḥ siddhāḥ sarvakarmakarāḥ śrutāḥ 
tadyathā  oṃ amṛtavare vara vara pravara viśuddhe hūṃ hūṃ phaṭ phaṭ svāhā 
oṃ amṛtavilokini garbhasaṃrakṣaṇi ākarṣaṇi hūṃ hūṃ phaṭ phaṭ svāhā 
aparājitāhṛdayam 
oṃ vimale vipule jaya vare amṛte hūṃ hūṃ phaṭ phaṭ svāhā 
oṃ bhara bhara saṃbhara saṃbhara indriyabalaviśodhane hūṃ hūṃ phaṭ phaṭ svāhā 
oṃ maṇidhari vajriṇi mahāpratisare hūṃ hūṃ phaṭ phaṭ svāhā 
upahṛdayavidyā 
aśeṣaiḥ sarvabuddhair bodhisatvaiś ca śrāvakair ekasvarasaṃnipātena ekasvaranirghoṣeṇa
imāni dhāraṇīmantrapadāni bhāṣitāni mahāpratisarāmahāvidyārājñīhṛdayakavacāny etāni
mantrapattrapadāni sarvatathāgatadharmamudrayā mudritāni 
atidullabham apy eṣāṃ śravaṇaṃ kiṃ punaḥ likhanapaṭhanadhāraṇavācanaparadeśanā buddhakṛtyam etad iti jñātavyā 
iyaṃ hy atīva sarvapāpakṣayaṃkarā 
sarvatathāgataiḥ praśaṃsitā anumoditā vyākṛtā paramadullabheyaṃ mahādhāraṇī aparājitā mahāpratisarā nāmadheyaṃ śravaṇam api paramadullabham
iyaṃ sarvapāpakṣayaṃkarī 
mahābalaparākramā mahātejā mahāprabhāvā mahāguṇodbhāvanī sarvamārakāyikadevatāvidhvaṃsanakarī 
sarvavāsanānusaṃdhisamudghāṭanakarī 
sarvamārapāśasamucchedanakarī paramantramudrāviṣakākhordakiraṇaprayogavidveṣaṇābhicārakānāṃ ca duṣṭacittānāṃ vidhvaṃsanakarī 
sarvabuddhabodhisatvāryagaṇavarapūjitābhiratānāṃ paripālanakarī 
mahāyānodgrahaṇalikhanavācanapaṭhanasvādhyāyanaśravaṇadhāraṇābhiyuktānāṃ paripālikeyaṃ
mahādhāraṇī yāvad buddhabodhiparipūrayitrīyaṃ mahābrāhmaṇa mahāpratisarā mahāvidyārājñī
na kvacit pratijanyate sarvatra mahāpūjāṃ prāpnoti yathāhaṃ śāstā jitaviṣayaḥ 
kim iti pūrvaṃ parijñātavatīyaṃ Mp
mahābrahmaṇa mahāvidyārājñī sarvavighnavināyakānāṃ vidhavaṃsayitrī 
yadā ca bhagavān vipulaprahasitavadanamaṇikanakaratnajvalaraśmiprabhāsābhyudgatarājas
tathāgato 'rhan samyaksaṃbuddho yena bodhimaṇḍalas tenopasaṃkrānta upasaṃkramya sarvabuddhapraśastaṃ
dharmacakraṃ pravartayitukāmas tadā tasya bhagavataḥ sarvamāraiḥ saparivārair anekamārakoṭīniyutaśatasahasraparivṛtair
nānārūpavirūpabhayabhairavaśabdākulair bahuvividhamāraviṣayavikurvaṇādhiṣṭhānādhiṣṭhitair
nānāpraharaṇavṛṣṭībhir abhinirmāyāgatya caturdiśaṃ parivāryāntarāyaḥ kartum ārabdhaḥ 
tataḥ sa bhagavān vipulaprahasitavadanamaṇikanakaratnajvalaraśmiprabhāsābhyudgatarājo
muhūrtaṃ tūṣṇīm āsthāya imāṃ mahāpratisarāṃ mahāvidyārājñīṃ manasā saptakṛtvaḥ pravartayāmāsa 
samanantaraṃ pravartayitāyām asyāṃ mahāpratisarāyāṃ mahāvidyārājñyāṃ tatkṣaṇād eva
sarve te mārāḥ pāpīyāṃso dadṛśur bhagavata ekaikasmād romakūpavivarād anekakoṭīniyutaśatasahasrāṇi
puruṣāṇāṃ saṃnaddhakavacānāṃ jvalitakhaṅgaparaśupāśamudgarāsimusaratriśūrahastānām
evaṃ vācaṃ pravyāharamāṇāni gacchanti 
gṛhṇata  bandhata  duṣṭamārān vidhvaṃsaya duṣṭacittān vicūrṇaya jīvitaṃ sarvaduṣṭagrahavighnavināyakānāṃ ye bhagavato viheṭhanaṃ kurvanti
tatas te sarvaduṣṭamārāmaitrīkhaṅgeṇābhinirjitāṃ kṛtvā kecic chikṣāpadāni grāhitā 
kecid yāvad anuttarāyāṃ samyaksaṃbodhau vyākṛtās tatra mahānubhāvāḥ 
 anye punas tān tathāgataromavivaravinirgatān mahāpuruṣān dṛṣṭvā tasmin nagare vihvalībhūtā ṛddhiparihīṇā naṣṭapratibhānabalaparākramā vidhvastāḥ 
samastāḥ samantāt prapalīnā iti 
tato bhagavatā dharmacakraṃ prativartitam 
yathānyair buddhair iti 
sarvavighnavināyakān mārāṃś ca pāpīyāṃso vidhvaṃsayitvottīrṇaḥ pāraṃgata iti 
evaṃ hi mahābrāhmaṇa mahābalavegarddhipāramitāprāpteyaṃ mahāpratisarā mahāvidyārājñī smaraṇamātreṇa sarvavyasanabhayabhairavebhyaḥ Mp
parimocayati 
āśayapariviśuddhānāṃ satvānāṃ nānyeṣāṃ duṣṭacetasām 
tasmāt tarhi mahābrāhmaṇa nityam evānusmaraṇamātreṇa manasi kartavyā 
sarvakālaṃ ca likhitvā kāyakaṇṭhagatāṃ kṛtvā dhārayitavyā 
kim iti pūrvavac chrūyatām 
ujjayanyāṃ mahānagaryāṃ rājño brahmadattasya vihite kenacit puruṣeṇāparādhaḥ kṛtaḥ 
sa rājñā brahmadattena vadhakapuruṣebhya ājñaptaḥ 
bhavato gacchatainaṃ puruṣaṃ jīvitād vyaparopayateti 
atha te vadhapuruṣās taṃ rājñājñaptaṃ puruṣaṃ gṛhītvā parvatavivaraṃ nītvā asikośān niṣkāsya taṃ puruṣaṃ jīvitād vyaparopayitum ārabdhaḥ 
tadā sa puruṣa imāṃ mahāpratisarāṃ mahāvidyārājñīṃ manasā smṛtavān likhitāṃ ca dakṣiṇe bāhau baddhvā dhārayati sma 
tasya mahāsatvasyāsyā mahāvidyāyāḥ prabhāvenāsir ekajvālībhūtā khaṇḍakhaṇḍaṃ yathā pāṃśumayo vikīrṇa iti 
tatas te vadhakapuruṣā imam evaṃ niścayaṃ rājaṃ vistareṇārocayāmāsuḥ 
tato rājā prakupitaś caṇḍībhūtaḥ kathayati 
gacchata bho puruṣā anyatarasmin pradeśe yakṣaguhāsti 
tatra bahūni yakṣaśatasahasrāṇi prativasanti piśitāśīni 
tatra nītvā chorayata 
tataḥ sa puruṣo vadhakapuruṣais tasyāṃ yakṣaguhāyāṃ choritaḥ 
samanantara chorite tasmin yakṣaguhāyāṃ tatas te yakṣāḥ sarve tuṣṭamanaso hṛṣṭacittāś ca pradhāvitā mānuṣaṃ bhakṣayiṣyāma iti 
 te paśyanti asyā mahāpratisarāyā mahāvidyārājñyā anubhāvena taṃ puruṣam ekajvalībhūtaṃ dedīpyamānaṃ vigrahaṃ dṛṣṭvā ca sarva eva te yakṣā saṃtrastā  
dahyamānaṃ svaśarīraṃ paśyanti  
atha te yakṣā vismayaṃ samāpannās taṃ puruṣaṃ gṛhītvā bahirdvāre 'vasthāpya pradakṣiṇīkartum ārabdhāḥ 
yāvat tair vadhakapuruṣai rājñe niścayo 'yaṃ vistareṇāroitaḥ 
tato bhūyo rājā prakupitaś caṇḍībhūtaḥ kathayati 
yad eva bhavanto gacchatainaṃ puruṣaṃ baddhvā nadyāṃ prakṣipata 
tataḥ sa puruṣo vadhakapuruṣair baddhvā nadyām prakṣiptaḥ 
samanantaraṃ prakṣipte tasmin mahāpuruṣe sā nadī nirudakī bhūtā yatha sa Mp
puruṣaḥ sthalagata eva tiṣṭhati 
tāni ca bandhanāni khaṇḍakhaṇḍaṃ vicūrṇitāni 
rājā śrutvā tato rājā vismitotphullavadanaḥ kathayati 
aho vismayam idaṃ puruṣasya dṛśyate 
kim atra kāraṇaṃ syād iti me vitarkaḥ 
atha sa rājā taṃ puruṣam āhūyainam āha 
kiṃ tvaṃ bhoḥ puruṣa jānāsi 
sa puruṣa uvāca 
nāhaṃ mahārāja kiṃcid api jānāmi 
anyatra mahāpratisarāṃ mahāvidyārājñīṃ dhārayāmi 
asyā eṣa deva mahāprabhāvaḥ 
rājā āha 
aho āścaryam idaṃ mahat 
mahāvidyā subhāṣitā 
mohanī mṛtyudaṇḍasya sarvabuddhair adhiṣṭhitā 
tāraṇī sarvasatvānāṃ sarvaduḥkhapramocanī 
mahāvidyā mahātejā akālamṛtyumocanī 
bhāṣitā kāruṇikair nāthair mahāroganivāriṇī 
tato rājñā prahṛṣṭamānasena mahāpratisarā mahāvidyārājñī pūjitā mānitābhinanditā 
tasya puruṣasya poṭṭabandhaṃ kṛtvā svasya janapadasya purastān nagarajyeṣṭhatāyām abhiṣeko dattaḥ 
evaṃ hi mahābrāhmaṇa iyaṃ mahāpratisarā mahāvidyārājñī sarvatra mahatīpūjāṃ labhate 
anabhikramaṇīyā sarvaduṣṭacittaiḥ sarvaiḥ pūjanīyā 
evaṃ hi mahābrāhmaṇa pūrvam iyaṃ mahāpratisarā mahāvidyārājñī na kvacit pratihanyate 
tasmād avaśyam iyaṃ mahāvidyārājñī kāyakaṇṭhagatāṃ kṛtvā dhārayitavyā 
api tu mahābrāhmaṇa manukṣetreṇeyaṃ mahāvidyārājñī supraśastena vidhānena likhitavyā 
atha sa mahābrāhmaṇo 'tīva prahṛṣṭamanasā bhagavantaṃ pañcamaṇḍalakenābhipraṇamya praṣṭum ārabdhaḥ 
kīdṛśena bhadanta bhagavan vidhāneneyaṃ mahāpratisarā mahāvidyārājñī likhitavyā 
bhagavān āha 
śṛṇu mahābrāhmaṇa tvām ahaṃ vakṣye sarvasatvānukaṃpayā 
yena satvāḥ sukhino bhontu mucyatai karmasaṃkaṭāt 
vyādhitānāṃ ca mokṣārthaṃ strīṇāṃ garbhasamudbhavam 
bhaviṣyati ca satvānāṃ dāridryavaraṇarohaṇam 
upavāsoṣito bhūtvā nakṣatre puṣyasaṃmate 
buddhapūjāparo bhūtvā cittam utpācya bodhaye 
karuṇāmreḍitacittena maitryā cāpi samanvitaḥ 
hitādhānaparaś cāpi sarvasatveṣu nityaśaḥ 
snātvā candanakarpūraiḥ kastūrīsalilena ca 
śucivastrāṇi prāvṛtya dhūpitāni ca dhūpanaiḥ 
tato maṇḍalakaṃ kṛtvā śṛṅgomayasamanvitam 
pañcaraṅgikacūrṇena citraya maṇḍalaṃ śubham 
pūrṇakumbhāś ca caturaḥ pañcamaṃ madhyamaṇḍale 
puṣpadhūpāś ca gandhāś ca dātavyātra mahārihā 
dhūpanaṃ candanaṃ caiva spṛkkāguru tathaiva ca 
pañcaśarkarā rukmā ca dātavyātra vidhānataḥ 
nānāvidhāni puṣpāṇi yathākālaṃ yathāvidhiḥ 
sarvapuṣpaphalair bījair gandhaiś cāpi sumaṇḍitān 
ghṛtamākṣikadugdhaiś ca pāvakaiḥ payasādibhiḥ 
pūrayed balikumbhāś ca lakṣaṇād yān sumaṅgalān 
sthāpayec caturo dikṣu pañcamaṃ madhyamaṇḍale 
sthāpanīyāḥ śarāvāṃś ca koṇeṣu gandhapūritāḥ 
catvāraḥ kīlakāś cāpi khādirā dṛḍhaveśitāḥ 
pañcaraṅgikasūtreṇa veśayitvā vicakṣaṇāḥ 
samabhāgena sthāpyetāṃ nipatyān maṇḍalād bahiḥ 
evaṃ kṛte likhed vipra yad icchet siddhim ātmanaḥ 
śuklabhojanabhuktena likhitavyaṃ sukhaiṣiṇā 
paṭṭe vā vastrabhūrje vānyatra vā yatra kutracit 
likhet strīṣu ca putrārthī samyaggorocanena vai 
madhye ca dārakaṃ kuryāt sarvālaṃkārabhūṣitam 
ratnapūrṇaṃ tathā pātraṃ vāmahastena dhārayet 
kārye padme niṣaṇṇo saupraphullitavibhūṣite 
maṇihārasuvarṇaṃ ca nānāratnaviśeṣataḥ 
pravarṣaś cāpi kartavyāś catuḥ koṇeṣu parvatāḥ 
evaṃ likhet prayatnena yad icched jīvitaṃ sukham 
kuṅkumena likhet prājñaḥ puruṣāṇāṃ viśeṣataḥ 
tasyepsitāni kāryāṇi sidhyante nātra saṃśayaḥ 
nānārūpāś ca kartavyā mudrācihnaś ca padminī 
dve padme athavā trīṇi catvāri pañca vā likhet 
padmānāṃ ca tathā kuryāt keśarāṇi samantataḥ 
supuṣpitaṃ padmaṃ kurvīta sadaṇḍaṃ paṭṭabaddhakam 
triśūlaṃ padme kurvītātha koṇaṃ paṭṭabaddhakam 
parśuṃ kuryāt tathā padme atha patre samantataḥ 
sakhaṅgaṃ padmaṃ kurvīta tat padmaṃ śitam eva ca 
śaṅkhaṃ padme tathā kuryāt sarvatra vidhivistaram 
sarvatra vidhicihnāni kārayet suvicakṣaṇaḥ 
varjayed bālarūpāṇi yatra cittaṃ praduṣyati 
devarūpāś ca kartavyā nānālaṃkārabhūṣitā 
bhikṣuṃ vajradharaṃ kuryād duṣṭatarjanaṃ tat param 
caturaś ca mahārājāṃś catuḥ pārśveṣu saṃlikhet 
brāhmaṇeṣv īśvaro lekhyaḥ kṣatriyeṣu maheśvaraḥ 
śūdreṣu ca sadā saumyaṃ cakrasvāminam ālikhet 
vaiśyeṣu ca vaiśramaṇam indraś caiva sureśvaraḥ 
dārakebhyaḥ sadā lekhyaḥ prajāpatir mahāmatiḥ 
syāmavarṇā bhaved yātu raudraṃ tasyā samālikhet 
gaurāyā rūpasaṃpanno likhen nityaṃ yaśasvinaḥ 
sthūlāyā māṇibhadraś ca likhitavyaṃ prayatnataḥ 
kṛṣāyāḥ pūrṇabhadras tu mayā hy uktaṃ svayaṃbhuvā 
gulviṇyāś ca mahākālo likhec ca brahmadevatān 
anyāś cāpi yathāpūrvaṃ vibhinoktaṃ samālikhet 
likhitvaiva prayatnena vidhidṛṣṭena karmaṇā 
dhārayet satataṃ kaṇṭhe bhadraṃ tasya bhaviṣyati 
dvārāgre cintāmaṇiṃ kuryād dhvajāgre padmasaṃsthitam 
padmasya keśare pāśaṃ cakraṃ cāpi tathāparam 
vajraṃ padme tathā likhyaṃ mudgalaṃ padmasaṃsthitam 
śaktiṃ likhet tathā padme yathāvidhiṣu dṛṣyate 
dvārāgramaṇayaḥ sarve visphuliṅgāḥ samākulāḥ 
paṭṭabaddhāś ca kartavyā yathāvidhiṣu kīrtitāḥ 
nāgāś ca phalinaḥ kāryāmaṇidvārā navaśīrṣakāḥ 
te 'pi sarve prayatnena hṛdi vajraprasthitāḥ 
pārthivānāṃ balaṃ nityaṃ sārthavāhaṃ likhed budhaḥ 
vidyādharāṇāṃ sarveṣāṃ divyādevīṃ samālikhet 
candrasūryau hi nakṣatrau rāhuketugrahāṣṭakam 
likhec ca khaṇḍāṃ pāṇḍānāṃ putralābho bhaviṣyati 
niścayād vidhinā likhya śāstradṛṣṭena karmaṇā 
tasmāt sarvaprayatnena dhārayet matimān naraḥ 
sarvasiddhikaraṃ hy etad maṅgalyaṃ pāpanāśanam 
prāpnoti paramaṃ sthānaṃ svayaṃbhū vacanaṃ yathā 
loke 'smin paramaṃ saukhyaṃ paraloke paraṃ sukham 
trayastriṃśadbhavanādau sthānaṃ tasya surālaye 
jambudvīpe śubhe ramye vidyāsaukhyaṃ ca nityaśaḥ 
sarvabuddhair na śakyaṃ hi puṇyaskandhaprakīrtitām 
yat puṇyaṃ samavāpnoti pratisarādhārako naraḥ 
narakadvārā pithitāḥ svargadvārā apāvṛtāḥ 
sukhaṃ saṃpattisaṃpanno bhaviṣyati mahāmatiḥ 
buddhāś ca bodhisatvāś ca āśvāsayanti nityaśaḥ 
kāyena sukhasaṃpanno balena mahatā bhavet 
yathā tathaiva jitendroktaṃ cakravartī bhaviṣyati 
āśvāsanaṃ nṛdevānāṃ trāsanaṃ duṣṭacetasām 
bhaviṣyati cireṇāsau yasya vidyā subhāṣitā 
nāsau hanyati śastreṇa na viṣeṇa nāgninā 
nākālamaraṇaṃ cāsya dūre gacchanti pāpakāḥ 
darśanāt sparśanāc caiva śravaṇād eva sarvataḥ 
bhūtagrahavivādāś ca udakāgnibhayaṃ tathā 
mṛgāvyāḍāhayānāgāvyādhayaś ca sudāruṇāḥ 
te sarve na bhaviṣyanti yeṣāṃ vidyā subhāṣitā 
sarvathā sarvamārais tu śṛṇu vakṣāmi tatvataḥ 
pūjanīyā bhaviṣyanti sarvasatvottamā hiteti 
āryamahāvidyārājño mahāpratisarāyāḥ prathamakalpaḥ samāptaḥ 
athāto vidyāvarasya rakṣāvidhānakalpaṃ vyākhyāsyāmi sarvasatvānukampakayā 
janarakṣāvidhānena mahāsiddhir bhaviṣyati 
yatra yatra kṛtā rakṣā bhavaty abaddho na saṃśayaḥ 
nirbhayaṃ nirjvalaṃ caiva sarvagrahanivāraṇam 
sunakṣatrānukūlaṃ ca karmasaṅkalacchedanam 
durbhuktaṃ dullaṅghitaṃ caiva sarvaśatrugaṇaiḥ kṛtam 
duṣprekṣitaṃ dullikhitaṃ kākhordā ye ca dāruṇāḥ 
cūrṇamantrakṛtaṃ caiva viṣabhuktaṃ tathā garam 
sarve tasya praśāmyanti rakṣāṃ dhāvayate tu yaḥ 
pratyaṅgirā vipacyante yo vidyāṃ samatikramet 
paracakradāruṇā ye 'pi pratyamitrā mahābhayāḥ 
sarve te pralapaṃ yānti pratisarā sāpatarjitāḥ 
buddhā rakṣanti sarvajñā bodhisatvāś ca pūratāḥ 
rakṣanti pratyekabuddhāḥ śrāvakāś ca mahābhayāḥ 
anye ca bahuvidhā bhūyo devā nāgā mahārddhikāḥ 
rakṣāṃ kurvanti tasyeme cāsmin yuktasya nityaśaḥ 
asyāḥ śravaṇamātreṇa vidyārājñā narottamāḥ 
nirbhayo bhavati sarvatra ity evaṃ munir abravīt 
duḥsvapnā duṣkṛtā ye ca upasargā ye ca dāruṇā 
vyādhispṛṣṭā mahārogā ye grastā rājajanmanā 
anye ca bahuvidhā rogā gaṇḍalūtāvicarcikāḥ 
itayo dāruṇā ye ca grasante mānuṣīṃ prajām 
manuṣyāṇāṃ vināśārthaṃ hiṃsakāś ca sudāruṇāḥ 
sarve te pralapaṃ yānti rakṣā yatra mahābalāḥ 
anayā kṛtarakṣas tu vadhyaprāpto mucyate 
yadi grastakālapāśena nītaś cāpi yamālayam 
āyus tasya vivardheta pratisarālikhanād api 
parikṣīṇāyuṣo yas tu saptāhamṛta eva ca 
yāval likhitamātreṇa sa jīvati na saṃśayaḥ 
atha śravaṇamātreṇa kṛtarakṣā vidhānataḥ 
svasti prāpnoti sarvatra sukhaṃ jīvati cepsayā 
aṣṭaṣaṣṭhisahasrāṇi koṭīniyutaśatāni ca 
trāyastriṃśāś ca ye devā sarve śakrapurogamāḥ 
rakṣārthaṃ tasya satvasya pṛṣṭhataḥ samupasthitaḥ 
catvāro lokapālāś ca vajrapāṇir mahābalaḥ 
vidyā kulaśataiḥ sārdhaṃ rakṣāṃ kurvanti nityaśaḥ 
somaḥ sumatāḥ sūryaś ca brahmā viṣṇur maheśvarāḥ 
yamaś ca māṇibhadraś ca baladevo mahābalaḥ 
pūrṇabhadro mahāvīro hārītī ca saputrikā 
pāñcālaḥ pāñcikaś caiva kārtikeyo gaṇeśvaraḥ 
śrīr api ca mahādevī vaiśramaṇaḥ sarasvatī 
śaṅkhinī kūṭadantī ca tathaikajaṭāpi ca 
dhanyā etā mahābhāgā rakṣāṃ kurvanti nityaśaḥ 
ṣaṇḍhānāṃ putrajananī garbhasthānavivardhanī 
rakṣeyaṃ mahatī cāsya yāvad jīvaṃ bhaviṣyati 
narāṇāṃ jayadā nityaṃ yuddhe saṃgrāmabhairave 
anayā varadā bhonti devatā dharmaniścitā 
atha pāpavināśe tu likhanād eva setsyati 
tathāgatā vilokyanti bodhisatvās tathaiva ca 
yaśaś ca vardhate tasya puṇyam āyuś ca vardhate 
dhanadhānyaṃ samṛddhiś ca bhaviṣyati na saṃśayaḥ 
sukhaṃ svapiti medhāvī sukhaṃ ca pratibudhyate 
adhṛṣyaḥ sarvaśatrūṇāṃ sarvabhūtagaṇair api 
saṃgrāme vartamānasya jayo bhavati nityaśaḥ 
vidyāyāṃ sādhyamānāyām iyaṃ rakṣā anuttarā 
sukhaṃ sādhayate vidyāṃ vighno 'sya na bhaviṣyati 
sidhyanti sarvakalpāś ca praviṣṭaḥ sarvamaṇḍale 
kṣipraṃ ca samayajño 'sau bhavet sarvatra jātiṣu 
vaisvāsikaś ca sa bhavej jinānāṃ guṇadhāraṇaiḥ 
sarvamaṅgalasaṃpannaḥ sarvasiddhir manorathaḥ 
asyāṃ likhitamātrāyāṃ sarvasaukhyaṃ samṛdhyati 
sukhaṃ kālakriyāṃ kṛtvā bhavet svargaparāyaṇaḥ 
vivāde kalahe caiva vigrahe paramadāruṇe 
sarvabhayavinirmukto jinoktavacanaṃ yathā 
nityaṃ jātismarā bhonti jātau na saṃśayaḥ 
rājāno vaśagās tasya cāntaḥpuramahājanāḥ 
sāmātyaś ca bhaven nityaṃ sādhubhir lokasamataiḥ 
sarveṣāṃ ca priyo bhonti ye devā ye ca mānuṣāḥ 
rakṣāṃ tasya kariṣyanti divā rātrau ca nityaśaḥ 
atra mantrapadāḥ siddhāḥ samyaksaṃbuddhabhāṣitāḥ 
namo buddhāya 
namo dharmāya 
namaḥ saṃghāya 
namo bhagavate śākyamunaye mahākāruṇikāya tathāgatāyārhate samyaksaṃbuddhāya 
namaḥ samantebhyaḥ samyaksaṃbuddhebhyaḥ 
bhāvanaitāṃ namaskṛtya buddhaśāsanavṛddhaye 
aham idānīṃ pravakṣāmi satvānukaṃpayā 
imāṃ vidyāṃ mahātejāṃ mahābalaparākramām 
yasyāṃ bhāṣitamātrāyāṃ muninā vajrapāśane 
mārāś ca mārakāyāś ca grahāḥ sarve vināyakāḥ 
vighnāś ca santi ye kecit tatkṣaṇād vilapaṃ gatāḥ 
tadyathā  oṃ giri  giriṇi  girivati guṇavati ākāśavati 
ākāśaviśuddhe 
ākāśe 
gagaṇatale 
ākāśavicāriṇi 
jvalitaśikhare 
Mp maṇimauktikhacitamaulivare sukeśe 
suveśe 
suvaktre sunetre 
suvarṇe suvarṇagaure 
atīte 
anāgate 
pratyutpanne 
namaḥ sarveṣāṃ buddhānāṃ jvalitatejasām 
buddhe subuddhe 
bhagavati surakṣaṇi 
sukṣeme suprabhe 
sudame sudānte 
vare varade 
bhagavati bhadravati 
bhadre subhadre 
vimale jayabhadre 
caṇḍe pracaṇḍe 
caṇḍi  vajracaṇḍe ghori gandhāri gauri caṇḍāli mātaṅgi varcasi 
sumati 
pukkasi 
śavari śāvari 
śaṃkari dramiḍi drāmiḍi raudriṇi 
sarvārthasādhani 
hana  sarvaśatrūn 
daha  sarvaduṣṭān pretapiśācaḍākinīnāṃ manuṣyāmanuṣyāṇāṃ ca 
paca  hṛdayaṃ vidhvaṃsaya jīvitaṃ sarvaduṣṭagrahāṇāṃ nāśaya sarvapāpāni me bhagavati 
rakṣa  māṃ saparivāraṃ sarvasatvāṃś ca sarvatra sarvadā sarvabhayopadravebhyaḥ sarvaduṣṭānāṃ bandhanaṃ kuru  sarvakilbiṣanāśani 
mārtaṇḍe mṛtyudaṇḍanivāriṇi mānini 
cale vicale 
ciṭi  viṭi  niṭi nituṭe 
ghoriṇi vīriṇi 
pravarasavare 
caṇḍāli 
mātaṅgi 
rundhasi 
varcasi 
sumati pukkasi 
śavari śāvari 
śaṃkari dramiḍi drāmiḍi 
dahani 
pacani pācani 
mardani 
sarale  saralaṃbhe 
hīnamadhyotkṛṣṭavidāriṇi 
mahile  mahāmahile 
nigaḍe  nigaḍabhañje 
matte 
maṭṭini 
dānte 
cakre cakravākini 
jvale  jvālini 
śavari śāvari sarvavyādhiharaṇi 
cūḍi  cūḍini  mahācūḍini 
nimi  nimindhari 
trilokadahani 
trilokālokakari 
traidhātukavyavalokani 
vajraparaśupāśamuṅgarāsicakratriśūlacintāmaṇimahāvidyādhāriṇi 
rakṣa  māṃ sarvasthānagataṃ sarvaduṣṭabhayebhyaḥ sarvamanuṣyāmanuṣyabhayebhyaḥ sarvabhayebhyaḥ sarvavyādhibhyaḥ 
vajre vajravati vajrapāṇidhare 
hili  mili  kili  cili  sili  vara  varade 
sarvatra jayalabdhe svāhā 
sarvapāpavidāriṇi svāhā 
sarvavyādhihariṇi svāhā 
saṃbharaṇi svāha 
sarvaśatrubhayahariṇi svāhā 
svastir bhavatu mama sarvasatvānāṃ ca svāhā 
śāntiṃkari svāhā 
puṣṭiṃkari svāhā 
balavardhani svāhā 
oṃ jayatu jaye Mp
jayavati kamale vimale svāhā 
vipule svāhā 
sarvatathāgatamūrte svāhā 
oṃ bhūri mahāśānti svāhā 
oṃ bhūri  vajravati sarvatathāgatahṛdayapūraṇi āyuḥsaṃdhāraṇi 
bala  balavati jaya vidye hūṃ hūṃ phaṭ phaṭ svāhā 
oṃ maṇidhari vajriṇi 
mahāpratisare hūṃ hūṃ phaṭ phaṭ svāhā 
yasya kasyacit mahābrāhmaṇa anayā tathāgatamūrtyā vidyāmantrapadadhāriṇyā rakṣā kṛtā
guptiḥ paritrāṇaṃ parigrahaṃ paripālanaṃ śāntiḥ svastyayanaṃ daṇḍaparihāraḥ śastraparihāro
viṣadūṣaṇaṃ viṣanāśanaṃ kṛto bhavet 
tasya parīkṣīṇām āyuḥ punar eva vivardhate 
suciraṃ sukhaṃ jīvati smṛtisaṃpannaś ca bhavati 
uccāraṇamātreṇa vajrāvamarjanena vā akālamaraṇāt mahāvyādhibhyaś ca parimucyate 
sarvarogāś cāsya praśāmyanti 
dīrghamlānāny avamārjanamātreṇa praśamaṃ gacchanti 
dine dine svādhyāyaṃ kuryān mahāprājño bhavati 
ojobalavīryapratibhānasaṃpanno bhavati 
sarvakarmāvaraṇāni cāsya niyatavedanīyāni niravaśeyaṃ parikṣayaṃ gacchanti 
sarvabuddhabodhisatvadevanāgayakṣādīni cāsya ojobalavīryaṃ kāye prakṣepsyanti 
mahāprītir bahulo bhaviṣyati 
 antaśo mahābrāhmaṇa iyaṃ mahāvidyāmantrapadarakṣā tiryagyonigatānām api mṛgapakṣiṇāṃ yeṣāṃ karṇapuṭe vipatite sarve vaivarttikā bhaviṣyanty  
anuttarāyāṃ samyaksaṃbodhau  
kaḥ punar vādo ya imāṃ mahāpratisarāṃ dhāraṇīṃ śrāddhaḥ kulaputro vā kuladuhitā vā
bhikṣur vā bhikṣuṇī vā upāsako vā upāsikā vā rājā vā rājaputro vā rājāmātyo vā brāhmaṇo
vā kṣatriyo vā tad anyo vā yaḥ kaścic chrokṣati śrutvā ca mahatyā śraddhayā gauraveṇādhyāśayena
likhiṣyati likhāpayiṣyati dhārayiṣyati vācayiṣyati 
tīvreṇa manasā bhāvayiṣyati 
parebhyaś ca vistareṇa saṃprakāśayiṣyati 
tasya mahābrāhmaṇāṣṭau akālamaraṇāni pratikāṃkṣitavyāni na prabhavanti 
na cāsya kāye mahāvyādhayo bhaviṣyanti 
nāgnir na viṣaṃ na śastraṃ na garaṃ Mp
 na kākhordā na kiraṇā na mantrakarmaṇaṃ na cūrṇayogo nāṅgaśūlaṃ na śirovarti ekāhikaṃ dvaitīyakaṃ cāturthakaṃ saptāhikā vā jvālā na kramiṣyanti 
sa smṛta eva sukhaṃ svastinā svapiti 
smṛta eva vibudhyate 
mahāparinirvāṇalābhī bhaviṣyati 
sakṛtsahadharmeṇa mahad aiśvaryaṃ cādhigacchanti 
sa yatrayatropapadyate tatratatra jātau jātau jātismaro bhaviṣyati 
sarvasatvānāṃ ca priyo bhaviṣyati 
vandanīyaś ca pudgalo bhaviṣyati 
sarvanarakagatitiryagyonigatigaṇapretopapattibhyaś ca parimukto bhaviṣyati 
yathā cārkamaṇḍalaṃ sarvasatvānāṃ tathā raśmyāvabhāsakaro bhaviṣyati 
yathā candramaṇḍalam amṛtena prabhavatā sarvasatvānāṃ kāyaṃ prahradayati tathā dharmāmṛtena sarvasatvānāṃ cittasantānāni prahradayiṣyati 
 sarvaduṣṭayakṣarākṣasabhūtapretapiśāconmādāpasmāraḍākinīgrahavighnavināśakādayaḥ sarve 'sya mahāpratisarāyā mahāvidyāyāḥ prabhāvena na śaktā  
viheṭhanāṃ kartum  
upasaṃkrāmatāṃ ca teṣām iyaṃ mahāvidyārājñī smartavyā 
tatas te sarve duṣṭacittā vidyādharasya vaśyā ājñayā śravaṇavidheyā bhaviṣyanti 
asyā evānubhāvena yad uta mahāpratisarāyā mahāvidyārājño na cāsya śatrubhayaṃ bhaviṣyati 
anatikramanīyaś ca bhaviṣyati 
sarvaśatrugaṇai rājamahārājāmātyabrāhmaṇagṛhapatibhiś ca 
 antaśo vadhyārho 'pi vadhakapuruṣair ucchritāny api śastrāṇi khaṇḍaṃ khaṇḍaṃ gacchanti pāṃśumayānīva viśīryas tataś ca samaye sarvadharmā asyābhimukhī  
bhaviṣyanti  
mahac cāsya smṛtibalaṃ bhaviṣyanti 
rakṣoghnaṃ paramaṃ hy etat pavitraṃ pāpanāśanam 
śrīkaraṃ dhīkaraṃ caiva sarvaguṇavivardhanam 
sarvamaṅgalakarī hy eṣāṃ sarvāmaṅgalavināśanī 
susvapnadarśanī cāpi duḥsvapnasya vināśanī 
strīpuṃsayoḥ parārakṣāvidyeyaṃ hi mahābalā 
aṭavīkāntāradurgeṣu nityaṃ mucyanti tatkṣaṇāt 
sarvakāmāṃś ca labhate buddhasya vacane yathā 
patha utpatham āpannā eṣāṃ vidyām anusmaret 
panthānaṃ labhate śīghraṃ bhojanaṃ pānam uttamam 
karmaṇā manasā vācā yat kṛtaṃ pūrvajanmasu 
aśubhaṃ bahuvidhā kiṃcit sarvaṃ kṣayayiṣyati 
smaraṇād dhāraṇāc caiva udgrahāl likhanād api 
paṭhanād vacanāc caiva jayanāt paradeśanāt 
bhaviṣyaty acireṇāsau sarvadharmagatiṃ gataḥ 
evaṃ hi dharmarase prāpte pāpā gacchanti saṃkṣayam 
sidhyante sarvakarmāṇi manasā yad yad īpsitam 
sarvamṛtyubhaye caiṣāṃ trāṇaṃ tasya bhaviṣyati 
rājāgnir udakaṃ caiva vidyud vā taskaro 'pi vā 
yuddhasaṃgrāmakalahā daṃṣṭriṇo ye ca dāruṇāḥ 
sarve te pralapaṃ yānti vidyāyā lakṣajāyātaḥ 
vidyemāṃ paramāṃ siddhāṃ sarvabuddhair hi deśitā 
kīrtimānā na sīdanti bodhisaṃbhārapūraye 
sarveṣu caiva sthāneṣu imāṃ vidyāṃ prayojayet 
yāni cecchanti kāryāṇi svaparārthaprasiddhaye 
sidhyanti ayatnatasthāni vidyāto nātra saṃśayaḥ 
namaḥ sarvatathāgatebhyo ye 'pi tiṣṭhanti daśasu dikṣu 
oṃ maṇivajre hṛdayavaire mārasainyavidāriṇi hana  sarvaśatrūn rakṣa  mama śarīraṃ sarvasatvānāṃ ca vajre  vajragarbhe  
trāsaya  sarvamārabhavanāni hūṃ hūṃ phaṭ phaṭ svāhā 
buddhamaitrīsarvatathāgatavajrakalpādhiṣṭhite sarvakarmāvaraṇāny apanaya svāhā 
tad idānīṃ pravakṣāmy āturāṇāṃ cikitsānam 
caturaśraṃ maṇḍalakaṃ kuryāt mṛdgomayasamanvitam 
pañcaraṅgikacūrṇena citrayed maṇḍalaṃ śubham 
caturaḥ pūrṇakuṃbhāṃś ca sthāpayed vidhinā budhaḥ 
puṣpāṇy avakiret tatra dhūpayed dhūpam uttamam 
balikarmaṃ ca kurvīta mahāsāhasrapramardanam 
pūrvavad gandhapuṣpādīn dadyāc cātra vidhānataḥ 
caturas tīrikāḥ sthāpyāḥ sarvāś ca paṭṭabaddhakāḥ 
sthāpayitvāturaṃ paścāc chucivastrasamāvṛtam 
śubhagandhānuliptāṅgaṃ praveśayet madhyamaṇḍale 
pūrvāmukhaṃ niṣadyaitāṃ etāṃ vidyāṃ udāharet 
saptaso japtayā cāsya rakṣāṃ kuryād vicakṣaṇaḥ 
āturasya tato 'rthāya vārāṃś cāpy ekaviṃśati 
udāhared imāṃ vidyāṃ sarvarogopaśāntaye 
bhūyaś ca saptavārān vai varikumbhaṃ sumantritam 
paścān niveśayed mantrī varipuṣpaṃ yathāvidhiḥ 
ity evaṃ dakṣiṇe pārśve prakṣipet sapta eva tu 
paścimā yāntu saptaiva uttarāyāṃ tathā diśi 
adha ūrdhvaṃ tu saptaiva kṛtā rakṣā bhaviṣyati 
evaṃ kṛte dvijaśreṣṭha sarvaduḥkhāt parimucyate 
eṣā rakṣā mayā khyātā śākyasiṃhena bhāṣitā 
nāsty asyāḥ parā kācid rakṣā vidyā tridhātuke 
na tasya mṛtyur na jarā na rogo na ca priyair jātuviyogabhāvaḥ 
na cāpriyais tasya hi saṃprayogo bhaved dhiyo bhāvitacittasaṃtatiḥ 
yamo 'pi tasya varadharmarājā kariṣyate pūjāṃ sagauraveṇa 
kathayiṣyate devasuraṃ hi gacha kṣaṇikaṃ mamedaṃ narakapurajvāriṃ kariṣyasi 
tato vimānaiḥ subahuprakārarir maharddhiko yāti surālayaṃ śubham 
evaṃ hy asau naramarudyakṣarākṣasaiḥ saṃpūjitas tatra sadā bhaviṣyati 
vajrapāṇiś ca yakṣendra indra caiva śacīpatiḥ 
hārītī pāñcikaś caiva lokapālā mahārddhikāḥ 
candrasūryau sanakṣatrau ye grahāḥ paramadāruṇāḥ 
te ca sarve mahānāgā devatā ṛṣayas tathā 
asurā garuḍā gandharvāḥ kinnarāś ca mahoragāḥ 
nityānubuddhārakṣārthaṃ yasya vidyāmahābalāḥ 
likhitāṃ dhārayet prājño bāhau baddhvā maharddhikāḥ 
mahatīṃ labhate pūjāṃ saṃpadaṃ cāpi nityaśa iti 
mahāpratisarāyā vidyārājño rakṣāvidhānakalpo vidyādharasya samāptaḥ 
