prathamaṃ kośasthānam 
oṃ namo buddhāya
yaḥ sarvathāsarvahatāndhakāraḥ saṃsārapaṅkājjagadujjahāra 
tasmai namaskṛtya yathārthaśāstre śāstraṃ pravakṣyāmyabhidharmakośam  VAkK  
śāstraṃ praṇetukāmaḥ svasya śāsturmāhātmyajñāpanārthaṃ guṇākhyānapūrvakaṃ tasmai namaskāramārabhate ya iti  
buddhaṃ bhagavantamadhikṛtyāha hatamasyāndhakāramanena veti hatāndhakāraḥ  
sarveṇa prakāreṇa sarvasmin hatāndhakāraḥ sarvathāsarvahatāndhakāraḥ  
ajñānaṃ hi bhūtārthadarśanapratibandhādhakāram  
tacca bhagavato buddhasya pratipakṣalābhenātyantaṃ sarvathā sarvatra jñeye punaranutpattidharmatvāddhatam  
ato 'sau sarvathāsarvahatāndhakāraḥ  
pratyaikabuddhaśrāvakā api kāmaṃ sarvatra hatāndhakārāḥ 
kliṣṭasaṃmohātyantavigamāt  
na tu sarvathā  
tatha hyeṣāṃ buddhadharmeṣvativiprakṛṣṭadeśakāleṣu artheṣu cānantaprabhedeṣu bhavatyevākliṣṭamajñānam  
ityātmahitapratipattisaṃpadā saṃstutya punastameva bhagavantaṃ parahitapratipattisaṃpadā saṃstauti saṃsārapaṅkājjagadujjahāreti  
saṃsāro hi jagadāsaṅgasthānatvāt duruttaratvācca paṅkabhūtaḥ  
tatrāvamagnaṃ jagadatrāṇamanukampamāno bhagavān saddharmadeśanāhastapradānairyathābhavyamabhyuddhṛtavān
iti ya evamātmaparahitapratipattisaṃpadā yuktastasmai namaskṛtyeti śirasā praṇipatya  
yathārthamaviparītaṃ śāstīti yathārthaśāstā  
anena parahitapratipattyupāyamasyāviṣkaroti  
yathābhūtaśāsanācchāstā bhavanntasau saṃsārapaṅkājjagadujjahāra na tvṛddhivarapradānaprabhāveṇeti  
tasmai namaskṛtya kiṃ kariṣyāmī tyāha śāstraṃ pravakṣyāmi  
śiṣyaśāsanācchāstram  
katamacchāstramityāha abhidharmakośam 
ko 'yamabhidharmo nāma  
prajñā 'malā sānucarā 'bhidharmaḥ a 
tatra prajñā dharmapravicayaḥ
amaleti anāsravā 
sānucareti saparivārā  
evamanāsravaḥ pañcaskandhako 'bhidharma ityuktaṃ bhavati  
eṣa tāvat pāramārthiko 'bhidharmaḥ  
sāṃketikastu 
tatprāptaye yāpi ca yacca śāstram  b 
yāpi ca śrutacintābhāvanāmayī sāsravā prajñā upapattipratilambhikā ca sānucarā  
yacca śāstramasyāḥ prāptyarthamanāsravāyāḥ prajñāyāḥ tadapi tatsaṃbhārabhāvādabhidharma ityucyate  
nirvacanaṃ tu svalakṣaṇadhāraṇād dharmaḥ  
tadayaṃ paramārthadharmaṃ vā nirvāṇaṃ dharmalakṣaṇaṃ vā pratyabhimukho dharma ityabhidharmaḥ  
ukto 'bhidharmaḥ 
idaṃ tu śāstraṃ kathamabhidharmakośam  
tasyārthato 'smin samanupraveśāt
sa cāśrayo syetyabhidharmakośam cd  VAkK  
sa hi śāstrasaṃjñako 'bhidharma etasminnarthato yathāpradhānamantarbhūta ityetacchāstraṃ tasya kośasthānīyaṃ bhavati  
athavā so 'bhidharma etasyāśrayabhūtaḥ śāstrasya  
tato hyetannirākṛṣṭam 
ataḥ sa evāsyābhidharmaḥ kośa ityetacchāstramabhidharvarmakośam  
kimarthaṃ punarabhidharmopadeśaḥ kena cāyaṃ prathamata upadiṣṭo yaṭa ācāryo 'bhidharmakośaṃ vaktumādriyata iti  
āha 
dharmāṇāṃ pravicayamantareṇa nāsti kleśānāṃ yata upaśāntaye 'bhyupāyaḥ 
kleśaiśca bhramati bhavārṇave 'tra lokastaddhetorata uditaḥ kilaiṣa śāstrā  VAkK  
yato na vinā dharmapravicayenāsti kleśopaśamābhyupāyaḥ  
kleśāśca lokaṃ bhramayanti saṃsāramahārṇeve 'sminan  
atastaddhetostasya dharmapravicayasyārthe śāstrā kila buddhenābhidharma uktaḥ  
nahi vinā 'bhidharmopadeśena śiṣyaḥ śakto dharmān pravicetumiti  
 sa tu prakīrṇa ukto bhagavatā bhadantakātyāyanīputraprabhṛtibhiḥ piṇḍīkṛtya sthapitobhadanta dharmatrāto dānavargīyakaraṇavadityāhurvaibhāṣikāḥ 
katame punaste dharmā yeṣāṃ pravicayārthamabhidharmopadeśa ityāha 
sāsravā 'nāsravā dharmāḥ a 
eṣa sarvadharmāṇāṃ samāsanirddeśaḥ  
tatra katame sāsravā dharmā ityāha 
saṃskṛtā mārgavarjitāḥ 
sāsravāḥ bc 
mārgasatyaṃ varjayitvā 'nye saṃskṛtā dharmāḥ sāsravāḥ 
kiṃ kāraṇam  
āsravāsteṣu yasmāt samanuśerate cd  VAkK  
kāmaṃ nirodhamārgasatyālambanā api āsravā upajāyante na tinuśerate tatreti na tayoḥ sāsravatvaprasañgaḥ  
yathā 'tra nānuśerate tat paścādanuśayanirdeśa eva jñāpayiṣyāmaḥ  
uktāḥ sāsravāḥ  
anasravāḥ katame  
anāsravā mārgasatyaṃ trividhaṃ cāpyasaṃskṛtam  ab 
katamattri vidham  
ākāśaṃ dvau nirodhau ca c 
katamau dvau 
pratisaṃkhyānirodho 'pratisaṃkhyānirodhaśca  
ityetadākāśādi trividhamasaṃskṛtaṃ mārgasatyaṃ cānāsravā dharmāḥ  
kiṃ kāraṇam 
nahi teṣvāsravā anuśerata iti  
yadetat trividhamasaṃskṛtamuddiṣṭam 
tatrākāśamanāvṛtiḥ d  VAkK  
anāvaraṇasvabhāvamākāśaṃ yatra rūpasya gatiḥ  
pratisaṃkhyānirodho yo visaṃyogaḥ ab 
yaḥ sāsravairdharmairvisaṃyogaḥ sa pratisaṃkhyānirodhaḥ  
duḥkhādīnāmāryasatyānāṃ pratisaṃkhyānaṃ pratisaṃkhyā prajñāviśeṣastena prāpyo nirodhaḥ  
pratisaṃkhyānirodhaḥ  
madhyapadalopāt gorathavat  
kiṃ punareka eva sarveṣāṃ sāsravāṇāṃ dharmāṇāṃ pratisaṃkhyānirodhaḥ 
netyāha  
kiṃ tarhi  
pṛthak pṛthak  b 
yāvanti hi saṃyogadravyāṇi tāvanti visaṃyogadravyāṇi  
anyathā hi duḥkhadarśanaheyakleśanirodhasākṣātk karaṇāt sarvakleśanirodhasākṣātkriyā prasajyeta  
sati caivaṃ śeṣapratipakṣabhāvanāvaiyarthyaṃ syāt  
yattarhyuktam asabhāgonirodha ityasya ko 'rthaḥ  
nāsya kaścit sabhāgaheturasti nāsau kasyacidityayamasya vākyasyārtho na tu nāsya kaśicat sabhāgo 'stīti  
uktaḥ pratisaṃkhyānirodhaḥ  
utpādātyantavighno 'nyo nirodho 'pratisaṃkhyayā cd  VAkK  
anāgatānāṃ dharmāṇāmutpādasyātyantaṃ vighnabhūto visaṃyogād yo 'nyo nirodhaḥ so 'pratisaṃkhyānirodhaḥ  
na hyasau pratisaṃkhyayā labhyate 
kiṃ tarhi 
pratyayavaikalyāt  
 yathaikarūpavyāsaktacakṣurmanaso yāni rūpāṇi śabdagandharasaspraṣṭavyāni cātyayante tadālambanaiḥ pañcabhirvijñānakāyairna śakyaṃ punarutpattum 
na hi te satyā atītaṃ viṣayamālambayi tulmiti  
ataḥ sa teṣāmapratisaṃkhyānirodhaḥ pratyayavaikalyāt prāpyate  
catuṣkoṭikaṃ cātra bhavati 
santi te dharmā yeṣāṃ pratisaṃkhyānirodha eva labhyate  
tadyathā atitapratyutpannotpattidharmāṇāṃ sāsravāṇām  
santi yeṣāmapratisaṃkhyānirodha eva  
tadyathā 'nutpattidharmāṇāmanāsravasaṃskṛtānām 
santi te yesāmubhayam  
tadyathā sāsravāṇāmanutpasttidharmāṇām 
santi yeṣāṃ nobhayam  
tadyathā atītapratyutpannotpattidharmāṇāmaṇāsravāṇāmiti  
uktaṃ trividhamasaṃskṛtam  
yattūktaṃ saṃskṛtā mārgavarjitāḥ  
sāsravā iti katame te saṃskṛtāḥ  
te punaḥ saṃskṛtā dhārmā rūpādiskandhapañcakam  ab 
rūpaskandho vedanāskandhaḥ saṃskāraskandho vijñānaskandhaścetyete saṃskṛtā dharmāḥ  
sametya saṃbhūya pratyayaiḥ kṛtāḥ iti saṃskṛtāḥ 
nahyekapratyayajanitaṃ kiñcidastīti  
tajjātīyatvādanāgateṣvavirodho dugdhendhanavat  
ta evādhvā kathāvastu saniḥsārāḥ savastukāḥ cd  VAkK  
ta eva saṃskṛtā gatagacchadgamiṣyadbhāvādadhvānaḥ adyante 'nitayatyeti vā  
kathā vāvāyam tasyā vastu nāma  
sārthakavastugrahaṇāt tu saṃskṛntaṃ kathāvastūcyate  
anyathā hi urakaraṇagrantho virudhyeta  
kathāvastūnyaṣṭādaśabhirdhatubhiḥ saṃgṛhītāni  
niḥsaraṇaṃ niḥsāraḥ sarvasya saṃskṛtasya nirvāṇam  
tadeṣāmastīti saniḥsārāḥ  
sahetukatvāt savastukāḥ  
hetuvacanaḥ kila vastuśabda iti vaibhāṣicāḥ  
ityete saṃskṛtadharmauaryāyāḥ  
ta eva puyaḥ saṃskṛtā dharamāḥ  
ye sāsravā upādānaskandhāste ab 
ataḥ kiṃ diddhaṃ  
ya upādānaskandhāḥ skandhā api te syuḥ eva nopādānaskandhāḥ  
anāsravāḥ saṃskārā iti
tatra upādānāni kleśāḥ  
tatsaṃbhūtatvādupādānaskandhāḥ  
truṇatupāgnivat 
taddhidheyatvādvā rājapurūpavat  
upādānāni vā tebhyaḥ saṃbhavantīti upādānaskandhāḥ puṣpaphalavṛkṣavat  
ta eva sāsravā dharmā ucyante  
saraṇā api  b 
raṇsā hi kleśāḥ 
ātmapāravyāvādhanāt 
stadanuśayitatvāt saraṇāḥ 
sāsravavat 
punaḥ 
duḥkhaṃ samudayo loko dṛṣṭisthānaṃ bhavaśca te cd  VAkK  
āryāṇāṃ pratikūlatvādduḥkham 
samudetyasmād duḥkhamiti samudayaḥ  
lakṣyata iti lokaḥ  
dṛṣṭirasmiṃstiṣṭhatyanuśayanāditi dṛṣṭisthānam 
bhavatīti bhavaḥ 
ityete sāsravāṇasaṃ dharmāṇāmānvarthaparyāyāḥ 
pañca rūpādayaḥ skandhā ityuktam 
tatra 
rūpaṃ pañcendriyāṇyarthāḥ pañcāvijñaptireva ca  ab 
pañcendriyāṇi cakṣuḥśtrotragrhāṇajihvākāyendariyā ṇa  
pañcārthāsteṣāmevacakṣurādīnāmindriyāṇāṃ yathāsvaṃ ye pañca viṣayāḥ rūpaśabdagandharasaspraṣṭavyākhyāḥ  
avijñaptiśceti 
etāvān rūpaskandhaḥ 
tatra ya ete pañca rūpādayo 'rthā uktāḥ  
tadvijñānāśrayā rūpaprasādāścakṣurādayaḥ cd  VAkK  
 rūpaśabdagandharasaspraṣṭavyavijñānānāmāśrayabhūtā ye pañca rūpātmakāḥ prasādāste yathākramaṃ cakṣuḥśrotraghrāṇajihvākāyā veditavyāḥ   
yathoktaṃ bhagavatā cakṣurbhikṣo ādhyātmikamāyatanaṃ catvāri mahābhūtānyupādāya rūpa prasāda iti vistaraḥ  
yānyetāni cakṣurādīnyuktani tadvijñānāśrayā rūpaprasādāścakṣurādayaḥ  
cakṣurvijñānādyāśrayā ityarthaḥ  
evaṃ kṛtvā prakaraṇagraṇtho 'pyanuvṛtto bhavati 
cakṣuḥ katamat  
cakṣurvijñānāśrayo rūpaprasāda iti vistaraḥ  
nirddiṣṭāni pañcendriyāṇi  
arthāḥ pañcā nirddeśyāḥ 
tatra tāvat 
rūpaṃ dvidhā 
varṇaḥ saṃsthānaṃ ca 
tatra varṇaścaturvidho nīlādiḥ 
tadbhedā anye  
samsthānamaṣṭavidhaṃ dīrghadi visātāntam  
tadeva rūpāyatanaṃ punarucyate  
vimśatidhā 
 tadyathā nīlaṃ pītaṃ lohitamavadātaṃ dīrghaṃ hrasvaṃ vṛttaṃ parimaṇḍalaṃ unnatamavanataṃ sātaṃ visātaṃ abhraṃ dhūmo rajo mahikā cchāyā ātapaḥ  
ālokaḥ andhakāramiti   
kecinnabhaścaikavarṇamiti ekaviṃśatiṃ saṃpaṭhanti  
tatra sātaṃ samasthānam 
visātaṃ viṣama sthānaml mahikā nīhāraḥ 
ātapaḥ sūryaprabhā  
ālokaḥ candratārakāgnyoṣadhimaṇīnaṃ prabhā  
chāyā yatra rūpāṇāṃ darśanam 
viparyayādandhakāram  
śeṣaṃ sugamatvānna vipañcitam  
asti rūpāyatanaṃ varṇato vidyate na saṃsthānataḥ 
nīlapītalohitavadātacchāyātapālokāndhakārākhyam  
asti saṃsthānato na varṇataḥ  
ghādīnāṃ pradeṣaḥ kāyavijñaptisvabhāvaḥ  
astyubhayathā 
pariśiṣṭaṃ rūpāyatanam  
ātapālokāveva varṇato vidyete ityapare  
dṛśyate hi nīlādīnaṃ dīrghādipariccheda iti  
kathaṃ punarekaṃ dravyamubhayathā vidyate 
astyubhayasya tatra prajñānāt  
jñānārtho hyeṣa vidirna sattārthaḥ  
kāyavijñaptāvapi tarhi prasaṅgaḥ 
uktaṃ rūpāyatanaṃ  
śabdastvaṣṭavidhaḥ  
upāttānupāttamahābhūtahetukaḥ sattvāsattvākhyaśceti caturvidhaḥ  
punarmanojñāmanojñabhedādaṣṭavidho bhavati  
tatropāttamahābhūtahetuko yathā hastavākchabdaḥ  
anupāttamahābhutahetuko yathā vāyuvanaspatinadīśabdaḥ  
sattvākhyo vāgvijñaptiṣabdaḥ  
asattvākhyo 'nyaḥ 
upāttānupāttamahābhūtahetuko 'pyasti śabda ityapare  
tadyathā hastamṛdaṅgasaṃyogaja iti  
sa tu yathaikau varṇaparamāṇurna bhūtacatuṣkadvayamupādāyeṣyate tathā naivaiṣṭavya iti  
uktaḥ śabdaḥ  
rasaḥ  
ṣoḍha 
madhurāmlalavaṇakaṭukatittakaṣāyabhedāt  
caturvidho gandhaḥ 
sugandhadurgandhayoḥ samaviṣamagandhatvāt 
trividhastu śāstre  
sugandho durgandhaḥ samagandha iti  
spṛśyamekādaśātmadkam  VAkK  
spraṣṭavyamekādaśadravyasvabhāvam  
catvāri mahābhūtāni ślakṣṇatvaṃ karkaśatvaṃ gurutvaṃ laghutvaṃ śītaṃ jighatsā pipāsā ceti  
tatra bhūtāni paścādvakṣyāmḥ  
ślakṣṇatvaṃ mṛdutā  
karkaśatvaṃ paruṣatā 
gurutvaṃ yena bhāvāstulyante 
laghutvaṃ viparyayāt  
śītamuṣṇābhilāṣakṛt  
jighatsā bhojanābhilāṣakṛt 
kāraṇe kāryopacārāt 
yathā 
buddhānāṃ sukha utpādaḥ sukhā dharmasya deśanā 
sukhā saṅghasya sāmagrī samagrāṇāṃ tapaḥ sukhaṃ  iti  
tatra rūpadhātau jighatsāpipāse na staḥ 
śeṣamasti 
yadyapi tatra vastrāṇyekaśo na tulyante sañcitāni punastulyante  
śītamupaghātakaṃ nāsti  
anugrāhakaṃ kilāsti  
yadetadbahuvidhaṃ rūpamuktaṃ tatra kadācidekena dravyeṇa cakṣurvijñānamutpadyate yadā tatprakāravyavacchedo bhavati  
kadācid bahubhiryadā na vyavacchedaḥ  
tadyathā senāvyūhamanekavarṇasaṃsthānaṃ maṇisamūhaṃ ca dūrāt paśyataḥ  
evaṃ śrotrādivijñānaṃ veditavyaṃ  
kāyavijñānaṃ tu paraṃ pañcabhiḥ spraṣṭavyairutpadyata ityeke  
caturbhirmahābhūtairekena ca ślakṣṇatvādinā  
sarvairekādaśabhirityapare  
nanu caivaṃ samastālambanatvāt sāmānyaviṣayāḥ pañca vijñānakāyāḥ prāpnuvanti na svalakṣaṇaviṣayāḥ  
āyatanasvalakṣaṇaṃ pratyete svalakṣaṇaviṣayā iṣyante na dravyasvalakṣaṇamityadoṣaḥ  
idaṃ vicāryate  
kāyajihvendriyayoryugapad viṣayaprāptau satyāṃ katarad vijñānaṃ pūrvamutpadyate  
yasya viṣayaḥ paṭīyān  
samaprāpte tu viṣaye jihvāvijñānaṃ pūrvamutpadyate  
bhoktukāmatāvarjitatvātsasntateḥ  
uktāḥ pañācendriyārthāḥ yathā ca teṣāṃ grahaṇaṃ  
avijñaptiridānīṃ vaktavyā 
seyamucyate 
vikṣiptācittakasyāpi yo 'nubaṇdhaḥ śubhāśubhaḥ 
mahābhūtānyupādāya sa hyavijñaptirucyate  VAkK  
vikṣiptacittakasyeti tadanyacittasyāpi  
acittakasyāpītyasaṃjñinirodhasamāpattisamāpannasyāpi  
apiśabdenāvikṣiptasacittasyāpīti vijñāyate  
yo 'nu bandha iti yaḥ pravāhaḥ 
śubhāśubha iti kuśalākuśalaḥ  
kuśalākuśale prāptivāho 'pyastīdṛśa iti tadviśeṣaṇārthamucyate mahābhūtānyupādāyeti  
hetvartha upādāyārtha iti vaibhāṣikāḥ 
jananādihetubhāvāt  
sa hyavijñaptiriti hiśabdastannāmakaraṇavijñāpanārthaḥ  
rūpakriyāsvabhāvāpi satī vijñaptivat paraṃ na vijñāpayatītyavijñaptiḥ  
ucyata iti ācāryavacanaṃ darśayati  
samāsatastu vijñaptisamādhisaṃbhūtaṃ kuśalākuśalaṃ rūpamavijñaptiḥ  
mahābhūtānyupādāyetyuktāni katamāni bhūtāni  
bhūtāni pṛthivīdhāturaptejovāyudhātavaḥ 
ityete catvāraḥ svalakṣaṇopādāyarūpadhāraṇād dhātavaścatvāri mahābhūtāny ucyante  
mahattvameṣāṃ sarvānyarūpāśrayatvenaudārikatvāt  
atha vā tadudbhūtavṛttiṣu pṛthivyaptejovāyuskandheṣveṣāṃ mahāsṇniveśatvāt  
te punahete dhātavaḥ kasmin karmaṇi saṃsidhāḥ kiṃsvabhāvāścetyāha 
dhṛtyādikarmasaṃsiddhāḥ 
dhṛtisaṃgrahapaktivyūhanakarmasvete yathākramaṃ saṃsiddhāḥ pṛthivyaptejovāyudhātavaḥ  
vyūhanaṃ punarvṛddhiḥ prasarpaṇaṃ ca veditavyam  
idameṣāṃ karma 
svabhāvastu yathākramaṃ 
kharasnehosṇateraṇāḥ  VAkK  
kharaḥ pṛthivīdhātuḥ 
sneho 'bdhātuḥ 
uṣṇatā tejodhātuḥ  
īraṇā vāyudhātuḥ 
īryate 'nayā bhūtasroto deśāntarotpādanāt pradīperaṇavaditīraṇā  
vāyudhātuḥ katamo laghusamudīraṇatvam iti prakāraṇeṣu nirdiṣṭaṃ sūtre ca  
tattu laghutvamupādāya rūpamapyuktaṃ prakaraṇeṣu  
ato ya īraṇāsvabhāvo dharmaḥ sa vāyuriti karṃaṇā 'sya svabhāvo 'bhivyaktaḥ  
kaḥ punaḥ pṛthivyādināṃ pṛthivīdhātvādīnāṃ ca viśeṣaḥ  
pṛthivī varṇasaṃsthānamucyate lokasaṃjñayā  
tathā hi pṛthivīṃ darśayanto varṇaṃ saṃsthānaṃ ca darśayanti 
yathā pṛthivī evaṃ 
āpastejaśca 
varṇasaṃsthānamevocyate lokasaṃjñayā  
vāyustu dhātureva 
ya eva tu vāyudhātuḥ sa eva loke vāyuarityucyate  
tathapi ca  VAkK  
yathā pṛthivī varṇasaṃsthānamucyate lokasaṃjñayā tatha vāyuarapi  
nīlikā vātyā maṇḍalikā vātyeti  
kasmāt punarayamavijñaptiparyanto rūpaskandha ityucyate 
raupaṇāt  
uktaṃ bhagavatā rūpyate rupyata iti bhikṣavastasmādrūpopādānasdandha ityucyate  
kena rupyate  
pāṇisparśenāpi spṛṣṭo rūpyata iti vistaraḥ 
rūpyate bādhyata ityarthaḥ  
tathā hyarthavargīyeṣūktam 
tasya cet kāmayānasya cchandajātasya dehinaḥ 
te kāmā na samṛdhyanti śalyaviddha iva rūpyate  
rūpasya punaḥ kā badhanā 
vipariṇāmotpādanā  
pratighāto rūpeṇetyapare  
paramāṇurūpaṃ tarhi rūpaṃ na prāpnotyarūpaṇāt  
na vai paramāṇurūpamekaṃ pṛthag bhūtamasti  
sañghātasthaṃ tu tad rūpyata eva  
atītānāgataṃ tarhi rūpaṃ na prāpnoti  
tadapi rūpitaṃ rūpayiṣyamāṇaṃ tajjātīyaṃ ceti rūpamindhanavat  
avijñaptistarhi na prāpnoti  
sāpi vijñaptirūpaṇād rūpitā bhavati  
vṛkṣapracalane cchāyāpracalanavat  
nāvikārāt  
vijñaptinivṛttau cāvijñaptinivṛttiḥ syād vṛkṣābhāve cchāyā 'bhāvavat  
āśrayabhūtarūpaṇādityapare evaṃ tarhi cakṣurvijñānādīnāmapyāśrayarūpaṇāt rūpatvaprasaṅgaḥ  
viṣamo 'yamupanyāsaḥ  
avijñaptirhi cchāyeva vṛkṣaṃ prabheva maṇiṃ bhūtānyāśrtya varttate  
na tvevaṃ cakṣurādīnyāśritya varttante cakṣurvijñānādīni kevalaṃ tūtpattinimiktamātraṃ tāni teṣāṃ bhavantīti  
idaṃ tāvadavaibhāṣikīyaṃ vṛkṣamāśritya cchāyā varttate maṇiṃ cāśritya prabheti  
cchāyādivarṇaparamāṇūnāṃ pratyekaṃ svabhūtacatuṣkāśritatvābhyupagamāt  
satyapi ca tadāśritatve cchāyāprabhayornāvijñaptistathaivāśritā 
yujyate  
niruddheṣvapi avijña ptyāśayeṣu mahābhūteṣu tasyā anirodho 'bhyupagamyate  
ato na bhavatyeṣa parihāraḥ  
anye punaratra parihāramāhuḥ cakṣurvijñānādīnāmāśrayo bhedaṃ gataḥ  
kaṣcidrūpyate cakṣurādiḥ kaścinna rūpyate yathā manaḥ  
na tvevamavijñaptiḥ  
tasmādasamānaḥ prasaṅgaḥ ityata upapannametadāśraya rūpaṇādrūpamiti  
ya eva rūpaskandhasvabhāvā uktāḥ 
indriyārthasta eveṣṭā aśāyatanadhātavaḥ  
āyatanavyavasthāyāṃ daśāyatanāni  
cakṣurāyatanaṃ rūpāyatanaṃ yāvat kāyāyatanaṃ spraṣṭavyāyatanamiti  
dhātuvyavasthāyāṃ ta eva daśadhātavaścakṣurchātū rūpadhāturyāvat kāyadhātuḥ spraṣṭavyadhāturiti  
ukto rūpaskandhastasya cāyatanavyavasthānam  
vedanādayo vaktavyaḥ  
tatra 
vedanā 'nubhavaḥ 
trividho 'nubhavo vedanāskandhaḥ 
sukho duḥkho 
duḥkhāsukhaśca  
sa punarbhidyamānaḥ ṣaḍ vedanākāyāḥ cakṣuḥsaṃsparśajā vedanā yāvamvanaḥsaṃsparśajā vedaneti  
saṃjñā nimittodgrahaṇātmikā  VAkK  
yāvannīlapītadīrghahrasvastripuruṣamitramitrasukhaduḥkhādinimittodgrahaṇamasau saṃjñāskandhaḥ  
sa punarbhidyamānaḥ ṣaṭsaṃjñākāyā vedanāvat  
caturbhyo 'nye tu saṃskāraskandhaḥ 
rūpavedanāsaṃjñāvijñānebhyaścatubbryo 'nye tu saṃskārāḥ saṃskāraskandhaḥ 
bhagavatā tu sūtre ṣaṭ cetanākāyā ityuktaṃ prādhānyāt  
sā hi karmasvarūpatvādabhisaṃskaraṇe pradhānā  
ata evoktaṃ bhagavatā saṃskṛtamabhisaṃskaroti  
tasmāt saṃskārā upādānaskandha ity ucyata iti 
 anyathā hi śeṣāṇāṃ caitasikānāṃ viprayuktānāṃ ca saṃskārāṇāṃ skandhāsaṃgrahādduḥkhasamudayasatyatvaṃ na syāditi parijñāparihāṇe api na syātām 
uktaṃ ca bhagavatā nāhamekadharmamapi anabhijñāyāparijñāya duḥkhasyāntakriyāṃ vadāmīti  
evamaprahāye tyuktam  
tasmādavaśyameṣāṃ saṃskāraskandhasaṃgraho bhyupagantavyaḥ  
ete punastrayaḥ  
vedanāsaṃjñāsaṃskāraskandhāḥ āyatanadhātuvyavasthāyāṃ 
dharmāyatanadhātvākhyāḥ sahāvijñaptyasaṃskṛtaiḥ  VAkK  
ityetāni sapta dravyāṇi dharmāyatanaṃ dharmadhātuścetyākhyāyante  
vijñānaṃ prativijñaptiḥ 
viṣayaṃ viṣayaṃ prati vijñaptirupalabdhirvijñāna skandha ityucyate  
sa punaḥ ṣaḍ vijñānakāyāḥ cakṣurvijñānaṃ yāvanmanovijñānamiti  
ya eṣa vijñānaskandha ukta āyatanavyavasthāyāṃ 
mana āyatanaṃ ca tat  
dhātuvyavasthāyāṃ sa eva 
dhātavaḥ saspta ca matāḥ 
katame sapta  
ṣaḍ vijñānānyatho manaḥ  VAkK  
cakṣurvijñānadhāturyāvanmanovijñānadhātumanodhātuśca  
evamatra pañca skandhā dvādaśāyatanāni aṣṭādaśa dhātavo nirddiṣṭā bhavaṇti  
avijñaptivarjyo rūpaskandho daśāyatanāni daśa dhatavaḥ  
 vedanā dayaḥ skandhāstrayo vijñaptirasaṃskṛtāni ca dharmāyatanaṃ dharmadhātuśca vijñānaskandho mana āyatanaṃ ṣaḍ vijñānadhātavo manodhātuśceti 
nanu ca ṣaḍ vijñānakāyā vijñānaskandha ityuktam  
atha ko yaṃ punastebhyo nyo manodhātuḥ na khalu kaścidanyaḥ  
kiṃ narhi 
teṣāmeva 
ṣaṇṇāmanantarātītaṃ vijñānaṃ yaddhi tanmanaḥ  
yadyatsamanantaraniruddhaṃ vijñānaṃ tanmanodhāturityucyeta  
tadyathā sa eva putro nyasya pitā bhavati tadeva phalamanyasya bījamiti  
evaṃ tarhi dravyataḥ saptadaśa dhātavo bhavanti dvādaśa vā ṣaḍvijñānadhātumanodhātūnāmitaretarāntarbhāvāditi kasmādaṣṭādāśa vyavasthāpyante
yadyapyevaṃ tathāpi 
ṣaṣṭhāśrayaprasiddhyartha dhātavo ṣādaś smṛtāḥ  VAkK  
pañcānāṃ vijñānadhātūnāṃ cakṣurdhātvāyatanādayaḥ pañcāśrayāḥ  
ṣaṣṭhasya manovijñānadhātorāśrayo nyo nāsti  
atastadāśrayaprasiddhacyartha manodhāturūpadiṣṭaḥ  
evamāśrayāśritālambanaṣṭkavyavasathānādaṣṭādaśa dhātavo bhavantīti  
arhatastarhi caramaṃ cittam na mano bhaviṣyati  
nahi tadasti yasya tatsasmanantarātītaṃ syāditi 
na  
tasyāpi manobhāvenāvasthitatvāt  
anyakāraṇavaikalyāttu nottaravijñānasaṃbhūtiḥ  
tatra skandhaiḥ sarvasaṃskṛtasaṃgrahaḥ  
upādānaskandhaiḥ sarvasāsravāṇāmā yatanadhātubhiḥ sarvadharmāṇām  
samāsatastu jñātavyaḥ 
sarvasaṃgraha ekena skandehnāyatanena ca
dhātunā ca 
rūpaskandhena mana āyatanena dharmadhātunā ca sarvadharmāṇāṃ saṃgraho boddhavyaḥ  
sa khalveṣa saṃgraho yatra kvaciducyamāno veditavyaḥ  
svabhāvena 
na parabhāvena 
kim kāraṇam  
parabhāvaviyogataḥ  VAkK  
viyukto hi parabhavena dharmaḥ 
tasmānna yena viyuktastenaiva saṃgṛhīto yujyate  
tadyathā cakṣurindriyaṃ rūpaskandhena cakṣurāyatanadhātubhyāṃ ca duḥkhasamudayasatyābhyāṃ ca saṃgṛhītam  
tatsvabhāvatvāt 
nānyaiḥ skandhādibhistadbhāva viyuktatvāt  
yastvanyenānyasya saṃgraha ucyate yathā saṃgrahavastubhiḥ parṣadāṃ sa hi kādācitkatvāt sāṃketiko veditavyaḥ  
nanu caikaviṃśatyā dhātubhirbhavitavyam 
cakṣuṣo dvitvāt śrotraghrāṇayośca  
na bhavitavyam 
yasmāt  
jātigocaravijñānasāmānyādekadhātutā
dvitve pi cakṣuradīnaṃ 
tra jātisāmānyamubhayoścakṣuḥsvabhāvatvāt  
gocarasāmānyamubhayo rūpaviṣayatvāt  
vijñānasāmānyamubhayorekacakṣurvijñānāśrayatvāt 
tasmadeka eva cakṣurdhātuḥ  
evaṃ śrotraghrāṇayorapi yojyam  
śobhārthaṃ tu dvayodbhavaḥ  VAkK  
ekadhātutve pi tu cakṣurādīnaṃ dvayoḥ saṃbhava āśrayasya śobhārtham  
anya thā hyekacakṣuḥśrotrādhiṣṭhānaikanāsikāvilasaṃbhavāt mahad vairupyaṃ syāditi  
uktāḥ skandhāyatanadhātavaḥ 
idaṃ tu vaktavyaṃ kaḥ skandhāyatanadhātvartha iti  
rāśyāyadvāragotrārthāḥ skandhāyatanadhātavaḥ  
'yat kiñcidrūpamatītānāgatapratyutpannamādhyātmibāhyam audārikaṃ vā sūkṣmaṃ vā hīnaṃ
vā praṇītaṃ vā yadvā dūre antike tatsarvamaikadhyamabhisaṃkṣipya rūpaskandha iti
saṃkhyāṃ gacchatī ti vacanāt sūtre rāśyarthaḥ skandhārtha iti siddham  
tatrātītaṃ rūpamanityatāniruddham  
anāgatamanutpannam 
pratyutpannamutpannāniruddham  
ādhyātmikaṃ svāsāntānikaṃ bāhyamanyadāyatanato vā 
audārikaṃ sapratighaṃ sūkṣmamapratighamāpekṣikaṃ vā  
āpekṣikatvādasiddhamiti cet 
na  
apekṣābhedāt  
yadapekṣyau dārikaṃ na jātu tadapekṣya sūkṣmaṃ pitāputravat 
hīnaṃ kliṣṭam  
praṇitamakliṣṭam 
dūramatītānāgatam 
antikaṃ pratyutpannam  
evaṃ yāvat vijñānam  
ayaṃ tu viśaṣaḥ 
audārikaṃ pañcendriyāśrayam sūkṣmaṃ mānasam  
bhūmito veti vaibhāṣikāḥ  
bhadanta āha audārikarūpaṃ pañacendriyagrāhyam sūkṣmamanyat  
hīnamamanāpaṃ praṇītaṃ manāpam 
dūramadṛśyadeśam 
antikaṃ dṛśyadeśam  
atītādīnāṃ svaśabdenābhi hitatvāt  
evam vedanādayo 'pi veditavyāḥ  
dūrāntikatvaṃ tu teṣāmāśrayavaśāt 
audārikasūkṣmatvaṃ tu pūarvavaditi  
cittacaittāyadvārārtha āyatanārthaḥ  
nirvacanaṃ tu cittacaittānāmāyaṃ tanvantīti āyatanāni  
vistṛṇvantītyarthaḥ 
gotrārtho dhātvarthaḥ  
 yathaikasmin parvate bahūnyayastāmrarūpyasuvarṇādigotrāni dhātava ucyante evam ekasminnāśraye santāne vā aṣṭādaśa gotrāṇi aṣṭādaśa dhātava 
ākarāstatra gotrāṇyuacyante  
ta ime cakṣurādayaḥ kasyākarāḥ  
svasyā jāteḥ 
sabhāgahetutvāt  
asaṃskṛtaṃ tarhi na dhātuḥ syāt  
cittacittānāṃ tarhi jātivācako yaṃ dhātuśabda ityapare  
aṣṭādaśdharmāṇāṃ jātayaḥ svabhāvā aṣṭādaśa dhātava iti  
yadi rāśyarthaḥ skandhārthaḥ prajñaptisantaḥ skandhāḥ prāpnuvanti  
anekadravyasamūhatvāt rāśipudgalavat 
na  
ekasyāpi dravyaparamāṇoḥ skandhatvāt 
na tarhi rāśyarthaḥ skandhārtha iti vaktavyam  
na hyekasyāsti rāśitvamiti 
kāryab hārodvahanārthaḥ skandhārtha ityapare  
pracchedārtho vā  
tathāhi vaktāro bhavanti tribhiḥ skandhakairdeyaṃ dāsyāma iti 
tadetadutsūtram  
sūtraṃ hi rāśyarthameva bravīti yatkiñcidrūpamatītānāgatapratyutpannamiti vistaraḥ 
pratyekamatītādirūpasya skandhatvaṃ tatra vijñāpyate  
sarvametadatītādi rūpamekaśo rūpaskandha iti  
na śakyamevaṃ vijñātum  
tatsarvamaikadhyamabhisaṃkṣipyeti vacanāt 
tasmādrāśivadeva skandhāḥ prajñaptisantaḥ 
rūpoīnyapi tarhyāyatanāni prajñaptisanti prāpnuvanti  
bahunāṃ cakṣurādiparamāṇūnāmāyadvāra bhāvāt  
na  
ekaśaḥ samagrāṇāṃ kāraṇabhāvāt viṣayasahakāritvādvā nendriyaṃ pṛthagāyatanaṃ syāt  
vibhāṣāyāṃ tūcyate yadyābhidharmikaḥ skandhaprajñaptimapekṣate  
sa āha paramāṇurekasya dhātorekasyāyatanasyaikasya skandhasya pradeśaḥ  
atha nāpekṣate  
sa āha 
paramāṇureko dhāturekamāyatanamekaḥ skandha iti  
bhavati hi pradeśe pi pradeśivadupacāro yathā paṭṭaiakadeśe dagdhe paṭo dagdha iti  
kirthaṃ bhagavān skandhādimudhena trividhāṃ deśanāmārabhate 
āha 
vineyānāṃ 
mohendriyarucitraidhāttisraḥ skandhādideśanāḥ  VAkK  
trayaḥ prakārāstraidham 
triprakāraḥ kila sattvānāṃ mohaḥ  
keciccaitteṣu saṃmūḍhāḥ piṇḍātmagrahaṇataḥ  
kecidrūpa eva 
kecidrūpacittayoḥ 
indriyāṇyapi trividhāni  
tīkṣṇamadhyamṛdvindriyatvāt 
rūcirapi trividhā  
saṃkṣiptamadhyavistaragrantharucitvāt  
teṣāṃ yathākramaṃ tisraḥ skandhāyatanadhātudeśanā iti  
kim punaḥ kāraṇaṃ caitasikā ekatra saṃskāraskandhanikṣiptā vedanāsaṃjñe tu pṛthak skandhīkṛte ityāha 
vivādamūlasaṃsārahetutvāt kramakāraṇāt 
caittebhyo vedanāsaṃjñe pṛthakaskndhau niveśitau  VAkK  
dve vivādamūle 
kāmādhyavasānaṃ dṛṣṭyadhyavasānaṃ ca  
tayorvedanāsaṃjñe yathākramaṃ pradhānahetū  
vedanāsvādavaśāddhi kāmānabhiṣvajante viparītasaṃjñāvaśācca dṛṣṭīriti  
saṃsārasyāpi te pradhānahetū 
vedanāsvādagṛddho hi viṣaryastasaṃjñaḥ saṃsarati  
yacca skandhakrame kāraṇamupadekṣyamāṇaṃ tato 'pi kramakāraṇādanayoḥ pṛthakskandhīkaraṇaṃ veditavyam  
etacca tredho papādayiṣyāmaḥ  
skandheṣva saṃskṛtaṃ noktamarthāyogāt 
taddhi skandheṣūcyamānaṃ na tāvadeteṣvevāntarṇetuṃ śakyate
arthāyogāt  
nahi tadrūpaṃ nāpi yāvadvijñānamiti  
nacāpi ṣaṣṭhaḥ skandho vaktuṃ śakyate 
kutaḥ 
arthāyogāt  
rāśyartho hi skandhārtha ityuktam  
nacāsaṃskṛtamatītādibhedabhinnaṃ rūpādivadyatastatsarvamaikadhyamabhisaṃkṣipyāsaṃskṛtaskandha iti saṃkhyāṃ gacchet  
saṃkleśavastujñāpanārthaṃ khalūpādānaskandhavacanaṃ saṃkleśavyavadānavastujñāpanārthaṃ skandhavacanaṃ  
nacobhayathā pyasaṃskṛtamityarthāyogānna teśu vyavasthāpitam  
yathā ghaṭoparamo na ghaṭa evaṃ skandhoparamo na skandho bhavitumarhatītyapare  
teṣāṃ dhātvāyataneṣvapyeṣa prasaṅgaḥ  
uktaḥ skandhānāmanyaḥ prakāraḥ  
kramaḥ punaḥ  
yathaudārikasaṃkleśabhājanādyarthadhātutaḥ  VAkK  
rūpaṃ hi sapratighatvātsarvaudārikam 
arupiṇāṃ vedanā pracāraudārikatayā  
tathā hi vyapadiśanti haste me vedanā pāde me vedaneti  
dvābhyāṃ cau dārikatarā saṃjñā  
vijñānātsaṃskārā ityato yadaudārikataraṃ tatpūrvamuktam  
athavā anādimati saṃsāre strīpuruṣā anyonyaṃ rūpābhirāmāste ca vedanāsvādagarddhāt  
tadgarddhaḥ saṃjñāviparyāsāt  
tadviparyāsaḥ kleśaiścittaṃ aca tatsaṃkliṣṭamiti yathāsaṃkleśaṃ ca kramaḥ  
bhājanādyarthena vā  
bhajanabhojanavyañjanakarttṛ bhoktṛbhūtā hi rūpādayaḥ skandhāḥ 
dhātuto vā  
kāmaguṇarūpaprabhāvito hi kāmadhātuḥ 
vedanāprabhāvitāni dhyānāni  
saṃjñāprabhāvitāḥ trayaḥ ārūpyāḥ  
saṃskāramātraprabhāvitaṃ bhavāgram  
etā eva vijñānasthitayaḥ tāsu ca pratiṣṭhitaṃ vijñānamiti kṣetrabijasaṃdarśanārthaḥ skandhānukramaḥ  
ata eva pañcaskandhā nālpīyāṃso na bhūyāṃsaḥ  
ata eva ca kramakāraṇādvedanāsaṃjñe saṃskārebhyaḥ pṛthaka skandhīkṛte  
yata ete audārikatare saṃkleśānukramahetū bhājanavyañjanabhūte tatprabhāvitaṃ ca dhātudvayamiti  
āyatanadhātūnāṃ ṣaṇṇāṃ cakṣurādīnāmanukramo vaktavyaḥ  
tadvaśenaiva hi tadviṣayavijñānānāṃ kramaḥ 
teṣāṃ ca punaḥ ṣaṇṇāṃ  
prāk pañca vārttamārthyāt 
cakṣurādīni pañca varttamānaviṣayatvāt pūrvamuktāni 
manastvaniyataviṣayam 
kiñcidvarttamānaviṣayaṃ kiñcit vyadhvānadhraviṣayam  
bhautikārthyāccatuṣṭayam  
prāgiti varttate 
pañcānāṃ punaśctvāri pūrvamuktāni 
bhautikaviṣayatvāt  
kāyasya tvaniyato viṣayaḥ 
kadācid bhūtāni kadācid bhautikam kadācidubhayam  
dūrāśutaravṛttyā 'nyat 
śeṣaṃ punaritasmād yathāyogaṃ dūrāśutaravṛttyā pūrvamuktam 
cakṣuḥśrotraṃ hi dūraviṣayam  
tat pūrvamuktaṃ dvayāt 
tayorapi cakṣuṣo dūratare vṛttiḥ  
paśyato 'pi dūrānnadīṃ tacchabdāśravaṇādatastat pūrvamuktam  
ghrāṇasya tu nāsti dūre vṛttiḥ 
jihvāyāśca  
tayorāśutaravṛttitvāt ghrāṇaṃ pūrvamuktamaprāptasyaiva jihvā bhojyasya gandhagrahaṇāt  
yathāsthānaṃ kramo 'thavā  VAkK  
athavā asmin śarīre cakṣuṣo 'dhiṣṭhānamupāriṣṭāt niviṣṭam 
tasmādadhaḥ śrotrasya  
tasmādadho ghrāṇasya 
tasmāt jihvāyāḥ
takyāḥ syāsya bahulyena  
manaḥ punastānyeva niśritamadeśasthaṃ ceti yathāsthānameṣāṃ kramaḥ syāt  
kiṃ punaḥ kāraṇaṃ daśasvāyataneṣu rūpaskandhasaṃgṛhīteṣvekaṃ rūpāyatanamucyate  
sarveṣu ca dharmasvabhaveṣvekaṃ dharmāyatanamityāha 
viśeṣaṇārthaṃ prādhānyādbahudharmāgrasaṃgrahāt 
ekamāyatanaṃ rūpamekaṃ dharmākhyamucyate  VAkK  
kathaṃ viśeṣaṇārtham  
yathā gamyeta pratyekameṣāṃ daśānāmāyatanatvaṃ viṣayaviṣayitvena vyavasthānaṃ na samastānāmiti  
cakṣurādibhiśca viśeṣitairyanna cakṣurādisaṃjñakaṃ rūpaṃ ca tadrūpakayātanaṃ jñāsyata ityasya punarnāmāntaraṃ nocyate  
athavā rūpāyatanasya prādhānyāt  
taddhi sapratighatvācca 
pāṇyādisaṃsparśaiḥ spṛṣṭaṃ rūpyate  
sanidarśanatvācca  
idamihāmutreti nirūpaṇāt loke 'pi ca tadrūpamiti pratītaṃ nānyāni  
viśeṣaṇārthameva caikaṃ dharmāyatanamuktaṃ na sarvāṇi  
api cātrabahūnāṃ dharmāṇāṃ saṃgraho vedanādīnām  
ataḥ sāmānyenābhidhānaṃ kriyate dharmaśabdena  
agrasya ca nirvāṇadharmasyātra saṃgraho nānyeṣviti  
viṃśatiprakāratvenaudārikatvānmāṃsa divyāryaprajñācakṣustrayagocaratvāccaikaṃ rūpāyatanamityapare  
anyānyapi skandhāyatanadhātusaṃśabditānyupalabhyante sūtreṣu teṣāṃ kiṃebhireva saṃgraho veditavya āhosvidvyatirekaḥ 
ebhireva saṃgraho na vyatirekaḥ 
tatra tāvat 
dharmaskandhasahasrāṇi yānyaśītiṃ jagau muniḥ 
tāni vāṅnāma vetyeṣāṃ rūpasaṃskārasaṃgrahaḥ  VAkK  
yeṣāṃ vāksvabhāvaṃ buddhavacanaṃ teṣāṃ tāni rūpaskandhasaṃgṛhītāni  
yeṣāṃ nāmasvabhāvaṃ teṣāṃ saṃskāraskandhena  
kiṃ punardharmaskandhasya pramāṇam  
śāstrapramāṇa ityeke 
eke tāvat āhurdharmaskandhasaṃjñakasyaivābhidharmaśāstrasyāsya opramaṇamiti  
tacca ṣaṭsahasrāṇi  
apare punarāhuḥ 
skandhādīnaṃ kathaikaśaḥ  
 skandhāyatanadhātupratītyasamutpādasatyāhāradhyānāpramāṇārūpyavimokṣābhibhvāyatanakṛtsnāyatanabodhipākṣikābhijñāpratisaṃvitpraṇidhijñānāraṇādīnāṃ 
kathā prātyekaṃ dharmaskandha iti  
caritapratipakṣastu dharmaskandho 'nuvarṇitaḥ  VAkK  
evaṃ tu varṇayantyaśītiścaritasahasraṇi sattvānām 
rāgadveṣamohamānādicaritabhedena  
teṣāṃ pratipakṣeṇa bhagavatā 'śītirdharmaskandhasahasrāṇyuktāni  
yathaitānyaśītirdharmaskandhasahasrāṇyeṣveva pañcaskandheṣu opratipāditāni  
tathā 'nye 'pi yathāyogaṃ skandhāyatanadhātavaḥ 
pratipādyā yathokteṣu saṃpradhārya svalakṣaṇam  VAkK  
 ye 'pyanye skandhāyatanadhātavaḥ sūtrāntareṣūktāste 'pyeṣveva yathokteṣu skandhādiṣu pratiopādyāḥ svaṃ svaṃ lakṣaṇameṣāṃ yathāvihitamasmiṃacchāstre  
saṃpradharya   
tatra tāvat pañcānāṃ śīlasamādhiprajñāvimuktijñānadarśanaskandhānāṃ śīlaskandho rūpaskandhena saṃgṛhītaḥ  
śeṣāḥ saṃskāraskandhena  
daśānāṃ kṛtsnāyatanānāmaṣṭāvalobhasvabhāvatvāddharmāyatanena  
saparivārāṇi tu pañcaskandhasvabhāvatvānmanodharmāyatanābhyām  
tathā 'bhibhvāyatanāni  
ākāśavijñānānantyāyatanakṛtsne catvāri cākāśānantyāyatanādīni catuḥskandhasvabhāvatvāt manodharmāyatanābhyām  
pañca vimuktyāyatanāni prajñāsvabhāvatvāddharmāyatanena  
saparivārāṇi tu śabdo manodharmāyatanaiḥ  
dvayorāyatanayorasaṃjñisattvā daśabhirāyatanairgandharsāyatanābhāvāt  
naivasaṃjñānāsaṃjñāyatanopagā manodharmāyatanābhyām  
evaṃ bahudhātuke 'pi dvāṣaṣṭirdhātavo deśitāḥ  
teṣāṃ yathāyogaṃ saṃgraho veditavyaḥ  
 ya ime tatra ṣaḍ dhātavaḥ uktāḥ pṛthivīdhāturabdhātustejodhāturvāyudhāturākāśadhāturvijñānadhāturityeṣāṃ dvayorlakṣaṇamanuktam   
tat kimākāśamevākāśadhāturveditavyaḥ sarvaṃ aca vijñānaṃ vijñānadhātuḥ 
netyāha 
kiṃ tarhi 
dvāravātāyanamukhanāsikādiṣu 
chidramākāśadhātvākhyam 
chidramityucyamānaṃ kiṃ veditavyam  
ālokatamasī kila  
nahi chidramālokatamobhyāmanyad gṛhyate  
tasmāt kilākāśadhāturālokatamaḥsvabhāvo rātrindivasvabhāvo veditavyaḥ  
sa eva cāghasāmantakaṃ rūpamityucyate  
aghaṃ kila cittasthaṃ rūpam 
atyarthaṃ ghātāt  
tasya tatsāmantakamiti  
aghaṃ ca tadanyasya rūpasya tatrāpratighātātsāmantakaṃ cānyasya rūpasyetyapare  
vijñānadhāturvijñānaṃ sāsravaṃ 
kasmādanāsravaṃ nocyate 
yasmādime ṣaḍ dhātava iṣṭāḥ  
janmaniśrayāḥ  VAkK  
ete hi janmanaḥ pratisandhicittādyāvat cyuticittasādhāraṇabhūtāḥ 
anāsravāstu dharmā naivamiti  
tadevaṃ satyeṣāṃ catvāro dhātavaḥ spraṣṭavyadhātāvantarbhūtāḥ pañcamo rūpadhātau ṣaṣṭhaḥ saptasu vijñānadhātuṣviti  
ye punarime aṣṭādaśa dhātava uktāsteṣāṃ kati sanidarśanāḥ katyanidarśanāḥ  
sanidarśana eko 'tra rūpaṃ 
sa hi śakyate nidarśayitumidamihāmutreti 
uktaṃ bhavati anidarśanāḥ śeṣā iti  
kati sapratighāḥ katyapratighāḥ  
saparatighā daśa  
rūpiṇaḥ  
ya ete rūpaskandhasaṃgṛhītā daśa dhātava uktāste sapratighāḥ  
pratigho nāma pratighātaḥ sa ca trividhaḥ  
āvaraṇaviṣayālambanapratighātaḥ  
tatrāvaraṇapratighātaḥ svadeśe parasyotpattiporativandhaḥ  
yathā hasto haste pratihanyate upale vā 
upalo 'pi tayoḥ  
viṣayapratighātaścakṣurādīnāṃ viṣayiṇāṃ rūpādiṣu viṣayeṣu  
yathoktaṃ prajñaptāvasti cakṣurjale pratihanyate na sthale  
yathā matsyānām  
asti sthale na jale  
prāyeṇa manuṣyāṇām 
astyubhayatra  
śiśumāramaṇḍūkapiśācakaivarttādīnām  
asti nobhayatra 
etānākārān sthāpayitvā  
asti cakṣuryadrātrau pratihanyate na divā  
tadyathā titīlolūkādīnām 
divā na rātrau  
prāyeṇa manuṣyāṇām  
rātrau divā ca 
śvaśṛgālaturagadvīpimārjārādīnām 
nobhayatra  
etānākārān sthāpayitvetyayaṃ viśayapratighātaḥ  
ālambanapratighātaścittacaittānāṃ sveṣbālamvaneṣu  
kaḥ punarviṣayālambanayorviśeṣaḥ  
yasmin yasya kāritraṃ sa tasya viṣayaḥ  
yaccittacaittairgṛhyate tadālambanam  
kaḥ punaḥ svasminviṣaye pravarttamānamālamvane vā pratihanyata ityucyate  
tasmāt pareṇāpravṛtteḥ  
nipāto vā 'tra pratighāto yā svaviṣaye pravṛttiḥ 
tadihāvaraṇapratighātena daśānāṃ sapratighatvaṃ veditavyamanyonyāvaraṇāt  
ye dharmā viṣayapratighātena sapratighā āvaraṇapratighātenāpi ta iti catuṣkoṭikaḥ 
prathamā koṭiḥ sapta cittadhātavo dharmadhātupradeśaśca yaḥ saṃprayuktaḥ  
dvitīyā pañca viṣayāḥ 
tṛtīyā pañcendriyāṇi  
caturthī dharmadhātupradeśaḥ saṃprayuktakavarjyaḥ  
ye dharmā viśayapratighātena sapratighā ālambana pratighātenāpi ta iti  
paścātpādakaḥ 
ye tāvadālambanapratighātenāpi viṣayapratighātenāpi te  
syurviṣayapratighatenaiva nālambanapratighātena  
pañcendriyāṇi  
yatrotpitsormanasaḥ pratighataḥ śakyate paraiḥ karttum 
tatsapratighaṃ jñeyaṃ viparyayādapratighamiṣṭamiti 
bhadantakumāralātaḥ 
uktāḥ sapratighā apratighāśca  
eṣāmaṣṭādaśadhātūnāṃ kati kuśalāḥ katyakuśalāḥ katyavyākṛtā  
avyākṛtā aṣṭau 
katame aṣṭau 
ya ete sapratighā daśoktāḥ  
ta evārūpaśabdakāḥ  VAkK  
pañcendriyāṇi gandharasaspraṣṭavyā dhātavaśca  
ete 'ṣṭau kuśalākuśalabhāvenāvyākaraṇādavyākṛtāḥ  
vipākaṃ pratyavyākaraṇādityapare 
evamanāsrave 'pi prasaṅgaḥ  
tridhā 'nye 
anye daśa dhātavaḥ kuśalākuśalāvyākṛtāḥ  
tatra sapta dhātavo 'lobhādisaṃprayuktā kuśalāḥ  
lobhādisaṃprayuktā akuśalāḥ 
anye avyākṛtāḥ  
dharmadhāturalobhādisvabhāvasaṃprayuktasamutthaḥ pratisaṃkhyānirodhaśca kuśalaḥ  
lobhādisvabhāvasaṃprayuktasamuttho 'kuśalaḥ 
anyo 'vyākṛtaḥ  
rūpaśabdadhātū kuśalākuśalacittasamuṭthau kuśalākuśalau kāyavāgvijñaptisaṃgṛhītau  
tadanyāvyākṛtau 
uktaḥ kuśalādibhāvaḥ  
eṣāmaṣṭādaśadhātūnāṃ kati kāmadhātvāptāḥ kati rūpadhātvāptāḥ  
kāmadhātvāptāḥ sarve 
āptā aviyuktāḥ kāmadhātupratisaṃyuktā ityarthaḥ  
rupe caturdaśa  
rūpadhātau caturdaśa dhātavaḥ  
vinā gandharasaghrāṇajihvāvijñānadhātubhiḥ  VAkK  
tatra hi gandharasau na staḥ  
tayoḥ kavaḍīkārāhāratvāttaddvītarāgāṇāṃ ca tatropapatteḥ  
tato ghrāṇajihvāvijñāne api na staḥ  
ālambanābhāvāt  
evaṃ tarhi spraṣṭavyadhātorapi tatrabhāvaprasaṅgaḥ 
kavaḍīkārāhāratvāt  
yo nāhārasvabhāvaḥ sa tatrāsti 
gandharasayorapyeṣa prasaṅgaḥ  
nāsti vinā 'bhyavahāreṇa gandharasayoḥ paribhogaḥ  
asti tu spraṣṭavyasyendriyāśrayādhāraprāvaraṇabhāvena  
tasmādabhyavahāravītarāgāṇāṃ gandharasau tatra niṣprayojanau na tu spraṣṭavyam  
anye punarāhuḥ  
dhyānasamāpattisaniśrayeṇeha rūpāṇi saṃdṛśyante śabdāśca śrūyante  
prasrabdhisahagatena spraṣṭavya viśeṣeṇa ca kāyo 'nugṛhyate  
ata eṣāmeva trayāṇāṃ dhyānopapattau saṃbhavo na gandharasayoriti  
evaṃ tarhi ghrāṇajihvendriyayorabhāvaprasaṅgo niṣprayojanatvāt  
asti prayojanam  
tābhyāṃ hi vinā'
śrayaśobhaiva na syāditi vyavahārśca  
yadyetat prayojanamadhiṣṭhānamevāstu śobhārthaṃ vacanārthaṃ ca mā bhūdindriyam  
nānindriyamadhiṣṭhānaṃ saṃbhavati 
puruṣendriyādhiṣṭhānavat  
yuktastadasaṃbhavo niṣprayojanatvāt  
ghrāṇajihvādhiṣṭhānaṃ tu saprayojanam 
ato 'sya vinā 'pīndriyeṇa yuktaḥ saṃbhavaḥ  
niḥprayojanā 'pīndriyābhinirvṛttirbhavati  
yathā garbhe niyatamṛtyūnām 
syānnāma niḥprayojanā na tu nirhetukā  
kaśca heturindriyotpatteḥ 
indariyasatṛṣṇasya karmaviśeṣaḥ  
yaśca viṣayādvitṛṣṇaḥ sa niyatamindriyādapīti  
na tadviṣayavītarāgāṇāṃ ghrāṇajihvendriye saṃbhavitumarhataḥ  
puruṣendraiyamapi vā kiṃ na nivarttate 
aśobhākaratvāt  
kośagatavastiguhyānāṃ kiṃ na śobheta  
na ca prayojanavaśādutpattiḥ 
kiṃ tarhi  
kāraṇavaśādityaśobhākarasyāpi syādeva sati hetāvutpattiḥ  
sūtraṃ tarhi virudhyate  
avikalā ahīnendariyā iti  
yāni tatrendriyāṇi tairavikalā ahīnendriyā iti ko 'tra virodhaḥ  
itarathā hi puruśendriyasyāpi syāt prasaṅgaḥ  
evaṃ tuvarṇayanti  
sta eva tatra ghrāṇajivhendriye na tu gandharasau  
ātmabhāvamukhena hi ṣaḍāyatane tṛṣṇāsamudācāro na viṣayamukhena  
puruṣendriye tu maithunasparśamukheneti 
tasmātsiddhametadrūpadhātvāptāścaturdaśa dhātava iti  
ārūpyāptā manodharmamanovijñānadhātavaḥ  
rūpavītarāgāṇāṃ tatropapattirato 'tra daśa rūpasvabhāvā dhātavastadāśrrayālambanāśca pañca vijñānadhātāvo na saṃabhavanti  
kati sāsravāḥ katyanāsravāḥ 
ya ete manodharmamanovijñānadhātava uktāḥ 
sāsravānāsravā ete trayaḥ 
ye mārgasatyāsaṃskṛtasaṃghṛhītāste 'nāsravā anye sāsravāḥ  
śeṣāstu sāsravāḥ  VAkK  
pañcadaśa dhātavaḥ śeṣāstvekāntasāsravāḥ  
kati savitarkāḥ savicārāḥ katyavitarkā vicāramātrāḥ katyavitarkā avicārāḥ  
savitarkavicārā hi pañca vijñānadhātavaḥ  
nityamete vitarkavicārābhyāṃ saṃprayuktāḥ 
avadhāraṇārtho hiśabdaḥ  
antyāstrayastriprakārāḥ 
manodhāturdharmadhāturmanovijñānadhātuścāntyāḥ
ete trayastriprakārāḥ  
tatra manodhāturmanovijñānadhātuḥ saṃprayuktaśca dharamadhāturanyatra vitarkavicārābhyāṃ kāmadhātau prathame ca dhyāne savitarkāḥ savicārāḥ
dhyānāntare 'vitarkā vicāramātrāḥ  
dvitīyāddhyānāt prabhṛtyābhavāgrādavitarkā avicārāḥ  
sarvaścāsaṃprayukto dharmadhāturdhyānātare aca vicāraḥ  
vitarkastū nityamaviatarko vicāramātro dvitīyavitarkābhāvāt vicārasaṃprayogācca  
kāmadhātau prathame dhyāne vicāra eṣu triprakāreṣu nāntarbhavati  
sa kathaṃ vaktavyaḥ  
avicāro vitarkamātaraḥ 
dvitīyavicārābhāvāt vitarkasaṃprayogācca  
ata evocyate syuḥ savitarkasavicārāyāṃ bhūmau dharmāścatuḥprakārāḥ  
savitarkāḥ savicārā vicāravitarkavarjyāḥ saṃprayuktāḥ  
avitarko vicāramātro vitarkaḥ  
avitarkā avicārā asaṃprayuktāḥ 
avicāro vitarkamātro vicāra iti  
śeṣā ubhayavarjitāḥ  VAkK  
daśa rupiṇo dhātavaḥ śeṣā nityamavitarkā avicārā asaṃprayogitvāt  
yadi pañca vijñānakāyāḥ savitarkāḥ savicārāḥ kathamavikalpakā ityucyante  
nirūpaṇānusmaraṇavikalpenāvikalpakāḥ  
trividhaḥ kila vikalpaḥ 
svabhāvābhinirūpaṇānusmaraṇavikalpaḥ  
tadeṣāṃ svabhāvavikalpo 'sti  
netarau 
tasmādavikalpakā ityucyante  
yathā ekapādako 'śvo 'pādaka iti  
tatra svabhāvavikalpo vitarkaḥ 
sa caitteṣu paścānnirdekṣyate  
itarau punaḥ kiṃsvabhāvau  
yathākramaṃ 
tau prajñā mānasī vyagrā smṛtiḥ sarvaiva mānasī  VAkK  
manovijñānasaṃprayuktā prajñā mānasītyucyate 
asamāhitā vyagretyucyate  
sā hyabhinirūpaṇāvikalpaḥ  
mānasyeva sarvā smṛtiḥ samāhitā cāsamāhitā cānusmaraṇavikalpaḥ  
kati sālambanāḥ katyanālambanāḥ  
sapta sālambanāścittadhātavaḥ 
cakṣuḥśrotraghrāṇajihvākāyamanovijñānadhātavo manodhātuśca ete sapta cittadhātavaḥ sālambanā viṣayagrahaṇāt  
ardhaṃ ca dharmataḥ  
sālambanaṃ yaccaitasikasvabhāvam  
śeṣā daśa rūpiṇo dhātavo dharmadhātupradeśaścāsaṃprayuktako 'nālambanā it isiddham  
katyupāttāḥ katyanupāttāḥ  
navānupāttāḥ  
katame nava 
ye sapta sālambanā uktāḥ aṣṭamaṣyārdhena sārdham  
te cāṣṭau śabdaśca 
ime te navānupāttāḥ 
sapta cittadhātavo dharmadhātuḥ śabdadhātuśca  
anye nava dvidhā  VAkK  
upāttā anupāttāśca  
tatra cakṣuḥśrotraghrāṇajihvākāyāḥ pratyutpannā upāttāḥ  
atītānāgatā anupāttāḥ  
rūpagandharasaspraṣṭavyadhātavaḥ pratyutpannā indriyāvinirbhāgiṇa upāttāḥ  
anye 'nupāttāstadyathā mūlavarjeṣu keśaromanakhadanteṣu viṇmūtrakheṭasiṃghāṇakaśeṇitādiṣu bhūmyudakādiṣu ca  
upāttamiti ko 'rthaḥ  
yaccittacaittairadhiṣṭhānabhāvenopiagṛhītamanugrahopaghātābhyāmanyonyānuvidhānāt  
yalloke sacetanamityucyate  
kati dhātavo bhūtasvabhāvāḥ kati bhautikāḥ  
spraṣṭavyaṃ dvividhaṃ 
bhūtāni bhautikaṃ ca 
tatra bhūtāni catvāri 
bhautikaṃ ślakṣṇatvādi saptavidham  
bhūteṣu bhavatvāt  
śeṣā rūpiṇo nava bhautikāḥ  
pañcendriyadhātavaśca catvāro viṣayāḥ 
ete nava dhātavo bhautikā eva  
dharmadhātvekadeśaśca 
avijñaptisaṃjñako bhautikaḥ  
śeṣāḥ cittadhātavo dharmadhātuścāvijñaptivarjyo nobhayathā  
bhūtamātraṃ daśāyatanānīti bhadantbduddhadevaḥ  
tacca naivaṃ bhūtānāṃ catuṣṭva khakkhaṭādilakṣaṇāvadhāraṇāt sūtre  
teṣāṃ spraṣṭavyatvāt  
na hi kāṭhinyādīni cakṣurādibhirgṛhyante nāpi varṇādayaḥ kāyendriyeṇa  
 uktaṃ ca sūtre cakṣurbhikṣo ādhyātmikamāyatanaṃ catvāri mahābhūtānyupādāya rūpaprasādo arupyanidarśanaṃ saprataighaṃ evaṃ yāvat kāyaḥ  
rūpāṇi bhikṣo bāhyamāyatanaṃ catvāri mahābhūtānyupādāyarupi sanidarśanaṃ sapratigham  
śabdo bhikṣo bāhyamāyatanaṃ catvāri mahābhūtānyupādāya rupyanidarśanaṃ sapratigham  
evaṃ gandharasāḥ  
spraṣṭavyāni bhikṣo bāhyamāyatanaṃ catvāri mahābhūtāni catvāri mahābhūtānyupādāya rūpyanidarśanaṃ sapratighamiti  
spraṣṭrvyāyatanikadeśenaiva bhūtānāṃ saṃgrahāccheṣaṃ na bhūtānīti spaṣṭamādarśitam  
yattarhi sūtre uktaṃ yaccakṣuṣi maṃsapiṇḍe khakkhaṭaṃ kharagatamiti 
tenāvinirbhadivarttino maṃsapiṇḍsyaiṣa upadeśaḥ  
ṣaḍdhāturayaṃ bhikṣo puruṣaiti garbhavakrāntau maulasattvadravyasaṃdarśanārtham  
punaḥ ṣaṭsparśyatanavacanāccaittābhāvaprasaṅgācca  
na ca yuktaṃ cittameva caittā ityabhyupetum  
saṃjñā ca vedanā ca caitasika eṣa dharmaścittānvayāccittaniśrita'
iti sūtre vacanātsarāgacittādi vacanācca  
tasmācyathoktaṃ dhātūnaṃ bhūtabhautikatvam  
kati saṃcitāḥ katyasaṃcitāḥ  
saṃcitā daśa rūpiṇaḥ  VAkK  
pañcendriyadhātavaḥ pañca viṣayāḥ saṃcitāḥ  
paramāṇusaṃghātatvāt śeṣā na saṃcitā iti siddhaṃ bhavati  
aṣṭādaśānaṃ dhātūnāṃ kaśchīnatti kaśiciādyate ko dahati ko dahyate kastulayati kastulyate  
chinatti cchidyate caiva bāhyaṃ dhātue catuṣṭayam  
rūpagandharasaspraṣṭavyākhyaṃ paraśudārvādisaṃjñakam 
chedo nāma ka eṣa dharmaḥ  
saṃbandhotpādinaḥ saṃghātasrotaso vibhaktotpādanam  
na kāyendriyādīni cchidyante  
niravaśeṣāṅgacchede tadadvaidhīkaraṇāt  
na hīndriyāṇi dvidhā bhavanti  
chinnasyāṅgasya nirindriyatvāt  
na cāpi cchindanti 
maṇiprabhāvadandhatvāt  
yathā cchinattī cchiyate caiva bāhyaṃ dhātucatuṣṭayam  
dahyate tulayatyevaṃ 
tadeva dahyate tadeva tulayati 
nendriyāṇyacchatvānmaṇiprabhāvat 
na śabda ucheditvāt  
vivādo dagdhṛtulyayoḥ  VAkK  
kecidāhuḥ tadeva dhātucatuṣṭayaṃ dāhakaṃ tulyaṃ ca 
kecidāhustejodhātureva dagdhā gurutvameva ca tulyamiti  
kati vipākajāḥ dhātavaḥ katyaupacayikāḥ kati naihṣyandikāḥ kati dravayuktāḥ kati kṣaṇikāḥ  
āha  
vipākajaupacayikāḥ pañcādhyātmaṃ  
adhyātmaṃ tāvat pañca dhātavaḥ cakṣurādayo vipākajāścaupacayikāśca  
naiḥṣyandikā na santi 
tadvyatiriktaniṣyandābhāvāt  
tatra vipākahetorjātāḥ vipākajāḥ  
madhyapadalopāt gorathavat  
phalakālaprāptaṃ vā karma vipāka ityucyate  
vipacyata iti kṛtvā 
tasmājjātā vipākajāḥ  
phalaṃ tu vipaktireveti vipākaḥ  
bhavatu phalahetau phalopacāro yathā phale hetūpacāraḥ  
ṣaḍimāni sparśāyatanāni paurāṇaṃ karma veditavyamiti  
āhārasaṃskārasvapnasamādhiviśeṣairupacitā aupacayikāḥ  
brahṃacaryeṇa cetyeke 
anupaghātamātraṃ tu tena syānnopacayaḥ  
vipākasantānasyopacayasantānaḥ pratiprākāra ivārakṣā  
śabda aupacayiko naiḥṣyandikaścāsti  
vipākajaḥ  
na śabdaḥ 
kiṃ kāraṇam 
īhātaḥ pravṛtteḥ  
yattarhi prajñaptiśāstre uktaṃ pāruṣyavirateḥ subhāvitatvād brahmasvaratā mahāpuruṣalakṣaṇaṃ nirvartta iti  
tṛtīyā 'sau paraṃparetyeke  
karmabhyo hi bhūtāni bhūtebhyaḥ śabdaḥ iti 
pañcamyasau paraṃparetyapare  
karmabhyo hi vipākajāni mahābhūtāni tebhyaścaupacayikāni tebhyo naiḥṣyandikāni tebhyaḥ śabda iti  
evam tarhi śāhī hikyapi vedanā karmajabhūtasaṃbhūtatvānna vipākaḥ prapnoti  
yadi śabdavad yuktivirodhaḥ syāt  
apratighā aṣṭau naiḥṣyandikavipoākajāḥ  VAkK  
katame 'ṣṭau 
sapta cittadhātavo dharmadhātuśca 
naiḥṣyandikāḥ sabhāgasarvatragahetujanitāḥ  
vipākajā vipākahetujanitāḥ 
aupacayikā na santyapratighānāṃ sañābhāvāt  
tridhā 'nye 
anye catvāraḥ śeṣā rūparasagandhaspraṣṭavyadhātavaḥ  
te vipākajā apyaupacayikā api naiḥṣyandrikā api  
dravyavānekaḥ 
asaṃskṛtaṃ hi sāratvād dravyam 
tacca dharmadhātāvastyato dharmadhātureko dravyayuktaḥ  
kṣaṇikāḥ paścimāstrayaḥ  
manodhāturdharmadhāturmanovijñānadhātuśca pāṭhakrameṇa paścimāḥ  
te prathamānāsrave duḥkhe dharmajñānakṣāntikalāpe kṣaṇamekamanaiḥṣyandikā bhavantyataḥ kṣaṇikā ityucyante  
anyasaṃbhūtasaṃskṛto nāsti kaścidanaiḥṣyandikaḥ  
tatra duḥkhe dharmajñānakṣāntisaṃprayuktaṃ cittaṃ manodhāturmanovijñānadhātuśca  
śeṣāstatsahabhuvo dharmadhātuḥ  
idaṃ vicāryate  
yaścakṣurdhātunā 'samanvāgataḥ samanvāgamaṃ pratilabhate cakṣurvijñānadhātunā 'pi saḥ  
yo vā cakṣurvijñānadhātunā cakṣurdhātunā 'pi saḥ 
āha  
cakṣurvijñānadhātvoḥ syāt pṛthak lābhaḥ sahāpi ca  VAkK  
pṛthak tāvat syāccakṣurdhātunā na cakṣurvijñānadhātunā  
kāmadhātau krameṇa cakṣurindriyaṃ pratilabhamānaḥ  
ārupyadhātucyutaśca dvitīyādiṣu dhyāneṣūpapadyamānaḥ  
syāccakṣurvijñānadhātunā na cakṣurdhātunā  
dvitīyādidhyānopapannaścakṣurvijñāna saṃmukhīkurvāṇastatpracyutaścādhastādupapadyamānaḥ  
sahāpi syādubhayena samanvāgamaṃ pratilabhate  
ārūpyadhātucyutaḥ kāmadhātau brahmaloke copapadyamānaḥ 
nobhayena  
etānākārān sthāpayitvā 
yaścakṣurdhātunā samanvāgataścakṣurvijñānadhātunā 'pi saḥ  
catuṣkoṭikaḥ 
prathamā koṭirdvitīyādiṣu dhyāneṣūpapannaścakṣurvijñānāsaṃmukhīkurvāṇaḥ  
dvitīyā kāmadhātāvalabdhavihīna cakṣuḥ  
tṛtīyā kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca paśyan  
catuṛthyetānākārān sthāpayitvā  
evaṃ cakṣurdhāturūpadhātvoścakṣurvijñānarūpadhātvośca pratilambhasamanvāgamau yathāyogamabhyūhitavyau  
etasya prasaṅgasya samuccayārthaścaśabdaḥ sahāpi ca iti  
katyādhyātmikā dhātavaḥ kati bāhyāḥ  
dvādaśādhyātmikāḥ 
katame dvādaśa  
hitvā rūpādan 
ṣaḍ vijñānāni ṣaḍāśrayā ityete dvādaśa dhātava ādhyātmakāḥ  
rūpādayastu ṣaḍ viṣayadhātavo bāhyāḥ  
ātmanyasati kathamādhyātmikaṃ bāhyaṃ vā  
ahaṅkārasanniśrayatvāccittamātmetyupacaryate  
ātmanā hi sudāntena svargaṃ prāpnoti paṇḍitaḥ 
ityuktam  
cittasya cānyatra damanamuktaṃ bhagavatā  
cittasya damanaṃ sādhu cittaṃ dāntaṃ sukhāvaham iti  
ata ātmabhūtasya cittasyāśrayabhāvena pratyāsannatvāt  
cakṣurādīnāmādhyātmikatvaṃ rūpādīnāṃ viṣayabhāvād bāhyatvam  
evam tarhi ṣaḍ vijñānadhātava ādhyātmikā na prāpnuvanti  
na hyete manodhātutvamaprāptāścittasyāśrayībhavanti  
yadā tadā ta eva te bhavantīti lakṣaṇaṃ nātibarttante  
anyathā hi manodhāturatīta eva syānnānāgatapratyutpannaḥ  
iṣyante cāṣṭādaśa dhātavastraiyadhvikāḥ  
yadi cānāgatapratyutpannasya vijñānasya manodhātulakṣaṇaṃ na syāt atīte 'pyadhvani manodhāturna vyavasthāpyeta  
nahi lakṣaṇasyādhvasu vyabhicāro 'stīti  
kati dhātavaḥ sabhāgāḥ kati tatsabhāgāḥ 
ekāntena tāvat 
dharmasaṃjñakaḥ  
sabhāgaḥ 
 yo hi viṣayo yasya vijñānasya niyato yadi tatra tadvijñānamutpantaṃ bhavatyutpattidharmi vā evaṃ sa viṣayaḥ sabhāga ityucyate   
na ca so 'sti kaściddharmadhāturyatra nānantaṃ manovijñānamutpannamutpatsyate vā  
tathā hi sarvāryapudgalānāmidaṃ cittamavaśyamutpadyate sarvadharmā anātmāna iti  
tasya ca svabhāvasahabhūnirmuktāḥ sarvadharmā ālambanam  
sa punaścittakṣaṇo 'nyasya cittakṣaṇasyālambanamiti dvayoḥ kṣaṇayoḥ sarvadharmā hyālambanaṃ bhavanti  
tasmād dharmadhātuarnityaṃ sabhāgaḥ  
tatsabhāgāśca śeṣāḥ 
sabhāgaśceti caśabdaḥ 
ko 'yaṃ tatsabhāgo nāma  
yo na svakarmakṛt  VAkK  
uktaṃ bhavati yaḥ svakarmakṛt sa sabhāga iti  
tatra yena cakṣuṣā rūpāṇyapaśyat paśyati drakṣyati vā taducyate sabhāgaṃ acakṣuḥ  
evaṃ yāvanmanaḥ svena viṣayakāritreṇa vaktavyam  
tatsabhāgaṃ cakṣuḥ kāśmīrāṇāṃ caturvidham  
yad dṛṣṭvā rūpāṇi niaruddhaṃ nirudhyate nirotsyate vā yaccānutpattidharmi  
pāścāttyānāṃ punaḥ pañcavidham  
tadevānutpattidharmi dvidhā kṛtvā vijñānasamāyuktaṃ cāsamāyusktaṃ ca  
evaṃ yāvat kāyo veditavyaḥ 
manastvanutpattidharmakameva tatsabhāgam  
rūpāṇi ca yāni cakṣuṣā 'paśāyat paśyati drakṣyati vā tāni sabhāgāni  
tatsabhāgāni caturvidhāni  
yānyadṛṣṭānyeva niruddhāni nirudhyante nirutsyante vā yāni cānutpattidharmīṇi  
evaṃ yāvat spraṣṭavyāni  
svendriyakāritreṇa sabhāgatatsabhāgāni veditavyāni  
yadekasya cakṣuḥ sabhāgaṃ tatsarveṣām  
evaṃ tatsabhāgamapi  
tatha yāvanmanaḥ  
rūpaṃ tu yaḥ paśyati tasya sabhāgaṃ yo na paśyati tasya tatsabhāgam  
kiṃ kāraṇam  
asti hi saṃbhavo yadrūpamekaḥ paśyati taddhavo 'pi paśyeyuryathā candranaṭmallaprekṣāsu  
natu saṃbhavo 'sti yadekena cakṣuṣā dvau paśyetām  
ato 'syāsādhāraṇatvādekasantānavaśena vyavasthānam  
rūpasya tu sādhāraṇatvāt anekasantānavaśena  
yathā raupamevaṃ śabdagandharasaspraṣṭavyadhātavo veditavyāḥ  
bhavatu śabda evam  
gandhādayastu ya ekena gṛhyante na te 'nyena prāptagṛhaṇādityasādhāraṇatvādeṣāṃ cakṣurādivadatideśo nyāyyaḥ  
astyetadevamapi tveśāmapi saṃbhavaṃ prati sādhāraṇatvam  
asti hyeṣa saṃbhavo ya eva gandhādaya ekasya ghrāṇādivijñānamutpādayeyusta evānyeṣāmapi  
na tvevaṃ cakṣurādayaḥ 
tasmāndeṣāṃ rūpādivadatideśaḥ  
cakṣurvijñānādīnāṃ sabhāgatatsabhāgatvamutpattyanutpattidharmitvādyathā manodhātoḥ  
sabhāga iti ko 'rthaḥ  
indriyaviṣayavijñānānāmanyonyabhajanaṃ kāritrabhajanaṃ vā bhāgaḥ  
sa eṣāmastīti sabhāgaḥ 
sparśasamānakāryatvādvā  
ye punarasabhāgāste teṣā sabhāgānāṃ jātisāmānyena sabhāgatvāt tatsabhāgāḥ  
kati dhātavo darśanaheyāḥ kati bhāvanāheyāḥ katyaheyāḥ 
rūpiṇastāvat 
daśa bhāvanayā heyāḥ pañca ca 
vijñānadhātavaḥ  
antyāstrayastridhā  
manodhāturdharmadhāturmanovijñānadhātuśca 
ete trayo dhātavaḥ pāṭhānupūrvyā 'ntyāstriprakārāḥ  
aṣṭāśītyanuśayāḥ tatsahabhuvastatpraptayaśāca sānucarā daṛśanaheyāḥ  
śeṣāḥ sāsravā bhāvanāheyāḥ  
anāsravā aheyāḥ  
nanu cānyadapi darśanaprahātavyamasti pṛthagjanatvamāpāyikaṃ ca kāyavākkarma  
āryamārgavirodhitvāt na tad daṛśanaprahātavyam  
eṣa hi saṃkṣepaḥ  
na dṛṣṭiheyamakliṣṭaṃ na rūpaṃ nāpyaḍaḍtḥajaṃ 
nāsti kiñcidakliṣṭaṃ darśanaprahātavyaṃ nāpi rūpam  
akliṣṭavyākṛtaṃ ca pṛthagjanatvam  
samucchinnakuśalamūlavītarāgāṇāmapi tatsamanvāmat rūpaṃ kāyavākkarma  
tasmānna darśanaprahātavyam  
satyeṣva vipratipatterduḥkhe dharmajñānakṣāntau prthagjanatvaprasaṅgācca  
nāpyaṣaṣṭajam  VAkK  
ṣaṣṭhamucyate mana āyatanam  
tasmādanyatra jātamaṣaṣṭhajaṃ pañcendriyajaṃ ca yattadapi nāsti darśnaprahātavyam  
aṣṭādaśānāṃ dhātūnāṃ kati dṛṣṭiḥ kati na dṛṣṭiḥ  
cakṣuśca dharmadhātośca pradeśu dṛṣṭiḥ 
katamaḥ sa ityāha 
aṣṭadhā  
 pañca satkāyadṛṣṭyādikā dṛṣṭayaḥ laukikī samyag dṛṣṭiḥ śaiṅkṣī dṛṣṭiraśaikṣī dṛṣṭirityayamaṣṭaprakāro dharmadhāturdṛṣṭi ravraśiṣṭo na dṛṣṭiḥ 
tatra satkāyadṛṣṭyādīnāmanuśāyanirdeśe nirddeśaḥ prāptakālo bhaviṣyati  
laukikī punaḥ samyagdṛṣṭirmanovijñānasaṃprayuktā kuśalasāsravā prajñā  
śaikṣasyanāsravā dṛṣṭiḥ ṣaikṣī aśaikṣasya akśaikṣī  
sameghāmegharatrindivarūpadarśanavat kliṣṭākliṣṭalaukikīśaikṣyaśaikṣībhirdṛṣṭibhirdharmadarśanam  
atha kasmāllaudikī samyagdṛṣṭirmanovijñānasaṃprayuktaivocyate  
yasmāt  
pañcavijñānasahajā dhīrna dṛṣṭiratīraṇāt  VAkK  
santīrikā hi dṛṣṭirupadhyānapravṛttattvāt 
na caivaṃ pañcavijñānasahājā prajñā  
tasmādsau na dṛṣṭiḥ 
ata eva cānyā 'pi kliṣṭā 'kliṣṭā vā prājñā na dṛṣṭiḥ  
cakṣuridānīmasantīrakatve kathaṃ dṛṣṭiḥ 
rūpālocanārthena 
yasmāt 
cakṣuḥ paśyati rūpāṇi 
yadi cakṣuḥ paśyedanyavijñānasamaṅgino 'pi paśyet 
na vai sarvaṃ cakṣuḥ paśyati 
kiṃ tarhi  
sabhāgaṃ 
savijñānakaṃ yadā bhavati tadā paśyatyanyadā neti  
evam tarhi tadeva cakṣurāśritam vijñānaṃ paśyatītyastu  
na tadāśritam  
vijñānaṃ 
paśyatīti śasyamavijñātum 
kiṃ kāraṇam  
dṛśyate rūpaṃ na kilāntaritaṃ yataḥ  VAkK  
yasmāt kila rūpaṃ kuḍyādivyavahitaṃ na dṛśyate  
yadi hi vijñānaṃ paśyettassyāpratighatvāt kuḍyādiṣu pratighāto nāsti ityvāṛtamapi rūpaṃ paśyet  
naiva hāvṛte cakṣurvijñānamutpadyata ityanutpannaṃ kathaṃ drakṣyati  
kiṃ khalu notpadyate  
 yasya tu cakṣuḥ paśyati tasya cakṣuṣaḥ saparatighatvādvyayavahite vṛttyabhāva iti vijñānasyānutpatti rāśrayeṇaika viṣayapravṛttatvāt yujyate 
kiṃ nu vai cakṣuḥ prāptaviṣayaṃ kāyendriyavat yata āvṛtaṃ na paśyet  
sapratighatvāt  
kācābhrapaṭalasphaṭikāmbubhiścāntaritaṃ kathaṃ dṛśyate  
sapratighatvāccakṣuṣa āvṛtasya rūpasyādarśanam  
kiṃ tarhi  
yatrālokasyāpratibandha āvṛte 'pi rupe tatropapadyata eva cakṣurvijñānam  
yatra tu pratibandhastatra notpadyata ityanutpannatvādāvṛtaṃ nekṣyate  
yattarhi sūtra uktaṃ cakṣuṣā rūpāṇi dṛṣṭveti  
tenāśrayeṇetyayamatrābhisandhiryathā manasā dharmān vijñāye tyāha  
na ca mano dharmān vijānāti  
atītatvāt 
kiṃ tarhi 
manovijñānam  
āśritakarma vā āśrayasyopacaryate  
yathā mañcāḥ krośantīti  
yathā ca sūtra uktaṃ cakṣurvijñeyāni rūpāṇīṣṭāni kāntāniti  
na ca tāni cakṣuṣā vijñāyante  
uktaṃ ca sūtre cakṣurbrāhmaṇa dvāraṃ yāvadeva rūpāṇāṃ darśanāya ityato gamyate cakṣuṣā dvāreṇa vijñānaṃ paśyatīti 
darśane tatra dvārākhyā 
nahyetadyujyate 
cakṣurdārśanaṃ arūpāṇāṃ darśnāyeti  
yadi vijñānaṃ kpaśyati ko vijānāti kaścānayorviśeṣaḥ  
yadeva hi rūpasya vijñānaṃ tadevāsya darśnamiti  
tadyathā kācit prajñā paśyatītyapyucyate prajānātītyapyevaṃ kiñcidvijñānaṃ paśyatītyapyucyāte vijānātītyapi  
anye punarāhuḥ  
yadi cakṣuḥ paśyati kartṛbhūtasya cakṣuṣaḥ kā 'nyā dṛśikriyeti vaktavyam  
tadetadacodyam  
yadi hi vijñānaṃ vijānātītīṣyate  
na ca tatra kartṛkriyābhedaḥ 
evamatrāpi  
apare punarbruvate  
cakṣurvijñānaṃ darśanaṃ tasyāśrayabhāvāccakṣuḥ paśyatītyucyate  
yathā nādasyāśrayabhāvāt ghaṇṭā nadatītyucyate iti  
nanu caīvaṃ vijñānasyāśrayabhāvācakṣurvijānātīti prāpnoti  
na prāpnoti  
tadvijñānaṃ darśanamiti ruḍhaṃ loke  
tathā hi tasminnutpanne rūpaṃ dṛṣṭamityucyate na vijñātam  
vibhāṣāyāmapyuktaṃ cakṣuḥ saṃpraptaṃ cakṣurvijñānānubhūtaṃ dṛṣṭamityucyata iti  
tasmāccakṣuḥ paśyatītyevocyate na vijānātīti  
vijñānaṃ tu sānnidhyamātreṇa rūpaṃ vijānātītyucyate  
yathā sūryo divasakara iti 
atra sautrāntikā āhuḥ 
kimidamākāśaṃ khādyate  
cakṣurhi pratītya rūpāṇi cotpadyate cakṣurvijñānam 
tatra kaḥ paśyati ko vā dṛśyate  
nivryāpāraṃ hīdaṃ dharmamātraṃ hetuphalamātraṃ ca  
tatra vyavahārārthaṃ cchandata upacārāḥ kriyante  
cakṣuḥ paśyati vijñānaṃ vijānātīti nātrābhiniveṣṭavyam  
uktaṃ hi bhagavatā janapadaniruktiṃ nābhiniviśeta saṃjñāṃ ca lokasya nābhidhāvediti  
eṣa tu kāśmīravaibhāṣikāṇāṃ siddhāntaḥ  
cakṣuḥ paśyati śrotraṃ śṛṇoti ghrāṇaṃ jighrati jihvā āsvādayati kāyaḥ spṛśati mano vijānātīti  
tadyadi cakṣuḥ paśyati kimekena cakṣuṣā rūpāṇi paśyatyāhosvidubhābhyām  
nātra niyamaḥ  
ubhābhyāmapi cakṣubhuyāṃ paśyati vyaktadarśanāt  
ubhābhyāmapi cakṣurbhyāṃ paśyatītyābhidhārmikāḥ  
tathā hi dvayorvivṛtayoḥ paraiśāuddhataraṃ darāśanaṃ bhavati  
ekasmiṃścīnmīlite cakṣuṣi dvitīye cārdhanimīlite dvicandrādigrahaṇaṃ bhavati  
naikatarānyathībhāvāt  
na cāśrayavicchedād vicchedaparasaṅgo vijñānasya deśāpratiṣṭhitatvād raupavaditi  
yadi cakṣuḥ paśyati śrotraṃ śṛṇoti yāvanmano vijānāti kimeṣāṃ prāpto viṣaya āhosvidaprāptaḥ  
cakṣuḥśrotramano 'prāptaviṣayaṃ 
tathā hi dūrādrūpaṃ paśyatyakṣisthamañjanaṃ na paśyati 
dūrācchabdaṃ śṛṇoti  
sati ca prāptaviṣayatve divyaṃ cakṣuḥśrotramiha dhyāyināṃ nopajāyeta  
ghrāṇādivat  
yadyaprāptaviṣayaṃ cakṣuḥ kasmānna sarvamaprāptaṃ paśyati dūraṃ tiraskṛtaṃ ca  
kathaṃ tāvadayskānto na sarvamaprāptamayaḥ karṣati  
prāptaviṣayatve 'pi caitatsamānam  
kasmānna sarvaṃ prāptaṃ paśyatyañjanaṃ śalākāṃ vā  
yathā ca ghrāṇādīnaṃ prāpto viṣayo na tu sarvaḥ  
sahabhūgandhādyagrahaṇāt  
evaṃ cakṣuṣo 'pyaprāptaḥ syānna tu sarvaḥ  
manastvarūpitvāt prāptumevāśaktam  
kecit punaḥ śrotraṃ praptāprāptaviṣayaṃ manyayante  
karṇabhyantare 'pi śabdaśravaṇāt 
śeṣaṃ tu ghrāṇajihvākāyākhyam  
trayamanyathā  VAkK  
prāptaviṣayamityarthaḥ 
ghrāṇaṃ kathaṃ prāptaviṣayam 
nirucchvāsasya gandhāgrahaṇāt  
keyaṃ prāptirnāma 
nirantarotpattiḥ  
kiṃ punaḥ paramāṇavaḥ spṛśantyanyonyamāhosvinna  
na spṛśantīti kāśmīrakāḥ  
kiṃ kāraṇam  
yadi tāvat sarvānmanā spṛśeyurmiśrībhaveyurdravyāṇi  
athaikadeśena sāvayavāḥ prasajyeran  
niravayavāśca paramāṇavaḥ 
kathaṃ śabdābhiniśpattirbhavati  
ata eva yadi hi spṛśeyurhasto haste 'bhyāhataḥ sajyeto palaścopale  
kathaṃ citaṃ pratyāhataṃ na viśīryate  
vāyudhātusaṃdhāritatvāt  
kaścidvāyudhāturvikiraṇāya pravṛtto yathā saṃvarttanyāṃ kaścit saṃdhāraṇāya yathā vivarttanyāmiti  
kathamidānīṃ nirantara prāptyā prāptaviṣayaṃ trayamucyate  
tadevaiṣāṃ niruttaratvaṃ yanmadhye nāsti kiñcit  
apikhlu saṃghātāḥ sāvayavatvāt spṛśantītyadvīṣaḥ  
evaṃ ca kṛtvā 'yamapi grantha upapanno bhavati vibhāṣāyām  
kiṃ nu spṛṣṭahetukaṃ spṛṣṭamutpadyate āhosvidaspṛṣṭahetukamiti praśnayitvāhakāraṇaṃ prati  
kadācit spṛṣṭahetukamaspṛṣṭamutpadhate yadā viśīryate  
kadācidaspṛṣṭahetukaṃ spṛṣṭaṃ yadā cayaṃ gacchati  
kadācit spṛṣṭahetukaṃ spṛṣṭaṃ yadā cayavatāṃ cayaḥ  
kadācidaspṛṣṭahetukamaspṛṣṭaṃ yadā vātāyanaraja iti  
yadi paramāṇavaḥ spṛśeyuruttarakṣaṇāvasthānaṃ syāditi bhadantavasumitraḥ  
na spṛśanti 
nirantare tu spṛṣṭasaṃjñeti bhadantaḥ 
bhadantamataṃ caiṣṭavyam  
anyathā hi sāntarāṇāṃ paramāṇūnāṃ śūnyeṣvantareṣu gatiḥ kena pratibadhyeta  
yataḥ sapratighā iṣyante  
naca paramāṇubhyo 'nye saṃghātā iti  
ta eva te saṃghātāḥ paramāṇavaḥ spṛśyante yathā rūpyante  
yadi ca paramāṇordigbhāgabhedaḥ kalpyate spṛṣṭasyāspṛṣṭasya vā sāvayavatvaprasaṅgaḥ  
no cet spṛṣṭasyāpyaprasaṅgaḥ  
 kiṃ punarebhiścakṣurādibhirātmaparimāṇatulyasyārthasya grahaṇaṃ bhavatyāśuvṛttyā ca parvatādīnāmalātakrādivadāhosvittulyātulyasya   
yāni tāvadetāni prāptaviṣayāṇyuktānyebhiḥ  
tribhirghrāṇādibhistulyaviṣayagrahaṇaṃ matam  
yāvanto hīndriyaparamāṇavastāvanto hi viṣayaparamāṇavaḥ sametya vijñānaṃ janayanti  
cakṣuḥśrotrābhyāṃ tvaniyamaḥ 
kadācidalpīyāṃso yadā vālāgraṃ paśyati  
kadācit samā yadā drākṣāphataṃ paśyati  
kadācit bhūyāṃso yadā mahāntaṃ parvataṃ paśyatyunmiṣitamātreṇa  
evam śrotreṇa maśakameghādiśabdaśravaṇe ghoṣam  
manastvamūrttivadeveti nāsya parimāṇaparicchedaḥ saṃpradhāryate  
katahaṃ punareṣāṃ cakṣurādīndriyaparamāṇūnāṃ saṃniveśaḥ  
cakṣurindriyaparamāṇavastāvadakṣitārakāyāmajājīpuṣpavadavasthitāḥ  
acchacarmāvacchāditāstu na vikīryante  
adharauttaryeṇa piṇḍavadavasthitā ityapare  
na cānyo 'nyamāvṛṇvanti sphaṭikavadacchatvāt  
śrotrendriyaparamāṇavo bhūrjābhyantarāvasthitāḥ  
ghrāṇendriyaparamāṇavo ghaṭābhyantareṇa śalākāvat  
ādyāni trīṇīndriyāṇi mālāvadavasthitāni  
jihvendriyaparamāṇvo 'rdhacandravat  
vālāgramātraṃ kila madhyajivhāyāṃ jihvendriyaparamāṇubhirasphuṭam  
kāyendriyaparamāṇavaḥ kāyavadavasthitāḥ  
strīndriyaparamāṇavo bherīkaṭāhavat 
puruṣendriyaparamāṇavo 'ṅguṣṭhavat  
tatra cakṣurindriyaparamāṇavaḥ kadācit sarve sabhāgā bhavanti kadācittatsabhāgāḥ  
kadācideke sabhāgāḥ eke tatsabhāgāḥ  
evam yāvajjihvendriyaparamāṇavaḥ  
kāyendriyaparamāṇavastu sarve sabhāgā na bhavanti  
pradīptanarakābhyantarāvaruddhānāmapi hyaparimāṇāḥ kāyendriyaparamāṇavastatsabhāgā bhavanti  
sarvaiḥ kila vijñānotpattāvāśrayo viśīryeta  
na caika indriyaparamāṇurviṣayaparamāṇurvā vijñānaṃ janayati  
saṃcitāśrayālambanatvāt pañcānāṃ vijñānakāyānām  
ata evānidarśanaḥ paramāṇuradṛśyatvāt  
ya ime ṣaḍvijñānadhātava uktāścakṣurvijñānaṃ yavanmanovijñānaṃ kimeṣāṃ yatha viṣayo varttamānaḥ pañcānāṃ caramasya trikāla evamāśrayo 'pi 
netyāha  
kiṃ tarhi  
caramasyāśrayo 'tītaḥ 
manovijñānadhātoḥ samanantaraniruddhaṃ mana āśrayaḥ  
pañcānāṃ sahajaśca taiḥ  VAkK  
atītaśceti caśabdaḥ  
tatra cakṣurvijñānasya cakṣuḥ sahaja āśārayo yāvat kāyavijñānasya kāyaḥ  
atītaḥ punareṣāmāśrayo mana ityapyete pañca vijñānakāyā indriyadvayāśrayāḥ  
ata evocyate yaścakṣurvijñānasyāśrayabhāvena samanantarapratyayabhāvenāpi sa tasyeti  
catuṣkotikaḥ 
prathamā kotiścakṣuḥ 
dvitīyā samanantarātītaścaitasiko dharmadhātuḥ  
tṛtīyā samanantarātītaṃ manaḥ 
caturthī koṭiruktanirmuktā dharmāḥ  
evaṃ yāvat kāyavijñānasya svamindriyaṃ vaktavyam  
manovijñānasya pūrvapādakaḥ  
yastāvadāśrayabhāvena samanantarapratyayabhāvenāpi saḥ  
syātsamanantarapratyayabhāvena nāśrayabhāvena  
samanantarābhyatītaścetasiko dharmadhāturiti  
kiṃ punaḥ kāraṇamubhayādhīnāyāṃ vijñānotpattau cakṣurādayaḥ evāśrayā ucyante na rūpādayaḥ  
tadvikāravikāritvādāśrayāścakṣurādayaḥ  
dhātava ityadhikāraḥ  
cakṣurādīnāṃ hi vikāreṇa tadvijñānānāṃ vikāro bhavatyanugrahopaghātapaṭumandatānuvidhānāt na tu rūpādīnāṃ vikāreṇa tadvikāraḥ  
tasmāt sādhīyastadadhīnatvat ta evāśrayā na rūpādayaḥ  
kiṃ punaḥ kāraṇaṃ rūpādayaśca tairvijñāyante cakṣurvijñānaṃ cocyate yāvanmanovijñānam  
na punā rūpavijñānaṃ yāvaddharmavijñānamiti  
ya ete cakṣurādaya āśrayā eṣām  
ato 'sādhāraṇatvāddhi vijñānaṃ tairnirucyate  VAkK  
kathamasādhāraṇatvam 
na hi cakṣuranyasya vijñānasyāśrayībhavitumutsahate  
rūpaṃ tu manovijñānasyālambanībhavatyanyacakṣurvijñānasyāpīti  
evaṃ yāvat kāyo veditavyaḥ  
tasmādāśrayabhāvādasādhāraṇatvācca vijñānaṃ tenaiva nirdiśyate na rūpādibhiḥ  
yathā bherīśabdo yavāṅkura iti  
atha yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānānyekabhūmikānyeva bhavantyāhosvidanyabhūmikānyapi  
āha 
sarveṣāṃ bhedaḥ  
kāmadhātūpapannasya svena cakṣuṣā svāni rūpāṇi paśyataḥ sarvaṃ svabhūmikam bhavati  
tasyaiva svāni rūpāṇi prathamadhyānabhūmīni paśyano rūpāṇi trīṇapi tadbhūmikāni  
dvitīyadhyānacakṣuṣā svāni rūpoāṇi paśyataḥ kāyarūpe svabhūmike cakṣustadbhūmikaṃ vijñānaṃ prathamadhyāna bhūmikam  
prathamadhyānabhūmīni paśyato vijñānarupe tadbhūmike kāyaḥ kāmāvacaraścakṣurdvitīyadyānabhūmikam  
dvitīyadhyānabhūmīni paśyataścakṣūarūpe tadbhūmike kāyaḥ kāmāvacaro vijñānaṃ prathamabhūmīkam  
evaṃ tṛtīyacaturthadhyānabhūmikena cakṣuṣā tadbhūmikādharabhumikāni rūpāṇi paśyato yojayitavyam  
prathmadhyānopapannasya svena cakṣuṣā svāni rūpāṇi paśyataḥ sarvaṃ svabhūmikamadharāṇi paśyataḥ trayaṃ svabhūmikaṃ  
dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣustadbhūmikam  
kāmāvacarāṇi paśyataḥ kāyavijñāne svabhūmike rūpāṇyadharāṇi cakṣustadbhūmikam  
dvitīyadhyānabhūmīni paśyataścakṣūrūpe tadbhūmike śeṣaṃ svabhūmikam  
evaṃ tṛtīyadhyānacakṣuṣā yojyam  
dvitīyādidhyānopapannasya svaparacakṣurbhyāṃ svaparabhūmikāni rūpāṇi paśyato yathāyogaṃ yojayitavyam  
ayaṃ tu niyamaḥ  
na kāyasyādharaṃ cakṣuḥ  
pañcabhūmikāni hi kāyacakṣūrūpāṇi kāmāvacarāṇi yāvaccaturthadhyānabhūmikāni  
dvibhūmikaṃ cakṣurvijñānaṃ kāmāvacaraṃ prathamadhyānabhūmikaṃ ca  
tatra yadbhūmikaḥ kāyastadbhūmikaṃ cakṣurūrdhvabhūmikaṃ vā cakṣurbhavati na tvadharabhūmikam  
yadbhūmikaṃ cakṣustadbhūmikamadharabhūmikaṃ vā rūpaṃ viṣayo bhavati  
ūdhrvaṃ rūpaṃ na cakṣuṣaḥ  
na hi kadācidūrdhrvabhūmikaṃ rūpamadhobhūmikena cakṣuṣā draṣṭuṃ śakyate  
vijñānaṃ ca 
ūrdhva na cakṣuṣo rūpavat  
asya rūpaṃ tu kāyasyobhe ca sarvataḥ  VAkK  
asyetyanantaroktasya cakṣurvijñānasya rūpaṃ sarvato viṣayaḥ ūrdhvamadhaḥ svabhūmau ca  
kāyasya cobhe rūpavijñāne sarvato bhavataḥ 
yathā cecaṃ cakṣuruttaṃ vistareṇa veditavyam 
tathā śrotraṃ 
na kāyasyādharaṃ śrotramūrdhvaṃ śabdo na ca śruteḥ 
vijñānaṃ cāsya śabdastu kāyasyobhe ca sarvataḥ iti 
vistareṇa yojyam  
trayāṇāṃ tu sarvameva svabhūmikam  
ghrāṇajihvākāyadhātūnāṃ kāyaviṣayavijñānāni svabhūmikānyeva  
ityutsargaviśeṣeṇa kṛtvā punarviśeṣaṇārthamapavāda ārabhyate  
kāyavijñānamadharasvabhūmi 
kāyaḥ kāyadhātuḥ spraṣṭavyaṃ ca svabhūmikānyeva nityaṃ bhavanti  
kāyavijñānaṃ tu keṣāñcit svabhūmikaṃ yathākāmadhātuprathamadhyānopapannāṃ  
keṣāñcidadharabhūmikaṃ yathā dvitīyādidhyānopapannānāmiti  
aniyataṃ manaḥ  VAkK  
kadācit kāyamanovijñānadharmaiḥ samānabhūmikaṃ mano bhavati kadācidūrdhvādhobhūmikam  
 pañcabhūmike 'pi hi kāye sarvabhūmikāni mana ādīni bhavanti samāpattyupapattikāle yathāyogamiti vistareṇa samāpattinirdeśe kośasthāna etadākhyāyiṣyate 
atihahugranthabhāraparihārārthaṃ tu nedānīṃ punarākhyāyate  
alpaṃ ca prayojanaṃ mahāṃśca śrama iti samāpta ānuṣaṅgikaḥ prasaṅgaḥ  
idamidānīṃ vicāryate  
aṣṭādaśānāṃ cdātūnāṃ ṣaṇṇāṃ ca vijñānānāṃ kaḥ kena vijñeyaḥ  
āha  
pañca bāhyā dvivijñeyāḥ 
rūpaśabagandharasaspraṣṭavyadhātavo yathāsaṃkhyaṃ cakṣuḥśrotraghrāṇajihvākāyavijñānairanubhūtā manovijñānena vijñāyante  
evamete pratyekaṃ dvābhyāṃ vijñānābhyāṃ vijñeyā bhavanti  
śeṣāstrayodaśa dhātavaḥ pañcānāṃ vijñānakāyānāmaviṣayatvādekena manovijñānena vijñeyā ityākhyātaṃ bhavati  
eṣāmaṣṭādaśānāṃ dhātūnāṃ madhye kati nityāḥ katyanityāḥ  
na kaśct sakalo 'sti nityo dhāturapi tu 
nityā dharmā asaṃskṛtāḥ  
tena dhārmadhātvekadeśo nityaḥ śeṣā anityāḥ  
katīndriyaṃ kati nendriyam  
dharmārdhamindriyaṃ ye ca dvādaśādhyātmikāḥ smṛtāḥ  VAkK  
dvāviṃśatirindriyāṇyuktāni sūtre  
cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendriyaṃ manaindriyaṃ
strīndriyaṃ puruṣendriyaṃ jīvitendriyaṃ sukhendriyaṃ duḥkhendriyaṃ saumanasyendriyaṃ
daurmanasyendraiyaṃ upekṣendriyaṃ śraddhendriyaṃ vīryendriyaṃ smṛtīndriyaṃ smādhīndriyaṃ
prajñendariyaṃ anājñātamājñāsyāmīndariyam ājñendriyaṃ ājñātāvīndriyamiti  
ābhidhārmikāstu ṣaḍāyatanavyavasthānamādṛtya jīvitendriyānantaraṃ manaindriyaṃ paṭhanti  
sālambanatvāt  
tatra dharmārdhaṃ jīvitendriyādīnyekādaśendriyāṇi trayāṇāṃ ca bhāgo dharmadhātupradeśatvāt  
dvādaśānāmādhyātmikānāṃ cakṣurādayaḥ pañca svanāmoktāḥ  
sapta cittadhātavo manaindriyaṃ stripuruṣendriye kāyadhātupradeś iti paścād vakṣyati  
śeṣāḥ pañca dhātavo dharmadhātupradeśaśca nendriyamiti siddham  
abhidharmakośabhāṣye dhātunirdeśo nāma 
prathamaṃ kośasthānaṃ samāptam iti  
ye dharmā hetuprabhavā hetuṃ teṣāṃ tathāgato hyavadat 
teṣāṃ ca yo nirhodha evaṃvādīu mahāśramaṇaḥ  
likhāpitamidaṃ śrīlāmāvākeneti 
dvitīyaṃ kośasthānam  
oṃ namo buddhāya   
uktānīndriyāṇi 
kaḥ punarindriyārthaḥ 
idi paramaiśvarye  
tasya indantīti indriyāṇi  
ata ādhipatyārtha indriyārthaḥ 
kasya caiṣāṃ kvādhipatyam  
caturṣvartheṣu pañcānāmādhipatyaṃ 
cakṣuḥśrotrayostāvat pratyekaṃ caturṣvarthevādhipatyam  
ātmabhāvaśobhāyāmandhabadhirayorakāntarūpatvāt  
ātmabhāvaparikarṣaṇe dṛṣṭvā śrutvā ca viṣamaparivarjanāt  
cakṣuḥśrotravijñānayoḥ sasaṃprayogayorutpattau  
rūpadarśanaśabdaśāravaṇayoścāsādhāraṇakāraṇatve  
ghrāṇajihvākāyānāmātmabhāvaśobhāyāṃ pūrvavat  
ātmabhāvaparikarṣaṇe taiḥ kavaḍīkārāhāraparibhogāt  
ghrāṇādivijñānānāṃ sasaṃprayogāṇāmutpattau  
gandhaghrāṇarasāsvādanaspraṣṭavyaspaṛśanānāṃ cāsādhāraṇakāraṇatva iti  
dvayoḥ kila  
caturṇāṃ 
strīpuruṣajīvitamanaindriyāṇāṃ 
dvayorarthayoḥ pratyekamādhipatyam  
strī puruśendriyayyostāvatsattvabhedavikalpayoḥ  
tatra sattvabhedaḥ stri puruṣa iti  
sattvavikalpaḥ stanādisaṃsthānasvarācārānyathātvam  
saṃsleśavyavadānayorityapare  
 tathā hi tadviprayuktavikalpānāṃ ṣaṇḍha paṇḍakobhayavyañjanānāmasaṃvarānantāryakuāśalamulasamucchedā na bhavanti saṃvaraphalaprāptivairāgyāṇi  
ceti   
jīvitendriyasya nikāyasabhāgasaṃbandhasādhāraṇayoḥ  
manaindriyasya punarbhavasaṃbandhavaśibhāvānuvarttanayoḥ  
 tatra punrbhavasaṃbandhe yathoktaṃ gandharvasya tasmin samaye dvayościttayoranyatarānyataracittaṃ saṃmukhībhūtaṃ bhavatyanunayasahagataṃ vā  
pratighasahagataṃ veti   
vaśibhāvānuvarttane yathoktaṃ cittenāyaṃ loko nīyata iti vistaraḥ  
yat punaḥ sukhādīndriyapañcakaṃ yāni cāṣṭau śraddhādīni teṣāṃ 
pañcakāṣṭānaṃ saṃkleśavyavadānayoḥ  VAkK  
ādhipatyaṃ yathākramaṃ pañcānāṃ sukhādīnāṃ saṃkleśe 
rāgādīnāṃ tadanuśāyitvāt  
śraddhādīnāṃ vyavadāne  
tai rvyavadāyate 
vyavadāne 'pi sukhādīnāmādhipatyamityapare  
yasmāt sukhitasya cittaṃ samādhīyate  
duḥdhupaniṣacchraddhāṣaṇnaiṣkramyāśritāḥ saumanasyādaya iti vaibhāṣikāḥ  
apare punarāhuḥ  
naiva cakṣuḥśrītrābhyāmātmabhāvaparikaṛṣaṇaṃ vijñāya viṣamaparihārāt  
vijñāne tu tayorādhipatyam  
nāpi vijñānādanyadrūpadarśanaṃ śabdaśravaṇaṃ vā 'sti  
yatastayorasādhāraṇakāraṇatve pṛthagādhipatyaṃ yujyeta  
tasmānnaivameṣāmindriyatvam  
kathaṃ tarhi  
svārthopalabdhyādhipatyāt sarvasya ca ṣaḍindriyam  
cakṣurādīnāṃpañcānāṃ svasyasvasyārthasyopalabdhādhipatyam  
manasaḥ punaḥ sarvārthopalabdhāvādhipatyam  
ata etāni ṣaṭ pratyekamindriyam  
nanu cārthānāmapyatrādhipatyam  
nādhipatyam 
adhikaṃ hi prabhutvamādhipatyam  
cakṣuṣaścakṣūrūpopalabdhāvadhikamaiśvaryam  
sarvarūpopalabdhau sāmānyakāraṇatvāttatpaṭumandatādyanuvidhānāccopalabdheḥ  
na rūpasya 
tadvi paryayāt 
evaṃ yāvat manaso dharmeṣu yojyam  
srītva puṃstvādhipatyāttu kāyāt strīpuruṣendriye  VAkK  
kāyendriyādeva strīpuruṣendriye pṛthak vyavasthāpyete 
nārthantarabhūte  
kaścidasau kāyendriyabhāga upastha pradeśo yaḥ strīpuruṣendriyākhyāṃ paratilabhate  
yathākramaṃ strītvapuṃstvayyorādhipatyāt  
tatra strībhāvaḥ striyākṛtiḥ svaraceṣṭā abhiprāyāḥ  
etaddhi striyā strītvam  
puṃbhāvaḥ puruṣākṛtiḥ svaraceṣṭā abhiprāyāḥ 
etaddhi puṃsaḥ puṃstvam  
nikāyasthitisaṃkleśavyavadānādhipatyataḥ 
jīvitaṃ vedanāḥ pañca śraddhādyāścendriyaṃ matāḥ  VAkK  
nikāyasabhāgasthitau jīvitendriyasyādhipatyaṃ saṃkleśe vedanānām  
tathāhi sukhāyāṃ vedanāyāṃ rāgo 'nuśete duḥkhāyāṃ pratigho 'duḥkhāsukhāyāmavidyetyuktaṃ sūtre  
vyavadāne śraddhādīnāṃ pañcānām  
tathāhi taiḥ kleśāśca viṣkabhyante mārgaścāvāhyate  
ata ete 'pi pratyekamindriyamiṣṭāḥ  
ājñāsyā myākhyamājñākhyamājñātāvīndriyaṃ tathā  
uttarottarasaṃprāptinirvāṇādyādhipatyataḥ  VAkK  
pratyekamindrimityupadarśanārthaṃ tathāśabdaḥ  
tatrājñāsyāmīndriyasyājñendriyasya prāptāvādhipatyam  
ājñendraiyasyājñātāvīndriyaprāptau ājñātāvīndriyasya parinirvāṇe  
nahyavimuktacittasyāsti parinirvāṇamiti 
ādiśabdo 'nyaparyāyadyotanārthaḥ  
katamo 'nyaḥ pāryāyaḥ 
darśnaheyakleśaparihāṇam pratyājñāsyāmīndriyasyādhipatyam  
bhāvanāheyakleāśaprahāṇaṃ pratyājñendriyasya 
dṛṣṭadharmasukhavihāraṃ pratyājñātāvīndriyasya  
vimuktiprītisukhasaṃvedanāditi  
ādhipātyādindriyatve 'vidyādīnāmupasaṃkhyānaṃ karttavyam  
avidyādīnāmapi hi saṃskārādiṣvādhipatyamata eṣāmapīndriyatvamupasaṃkhyātavyam  
vāgādīnāṃ ca 
vākyāṇipādapāyūpasthānāmapi cendriyatvamupasaṃkhyātavyam  
vacanādānaviharaṇotsargānandeṣvādhipatyāt 
na khalūpasaṃkhyātavyam 
yasmādiheṣṭam 
cittāśrayastadvikalpaḥ sthitiḥ saṃkleśa eva ca 
saṃbhāro vyavadānaṃ ca yāvatā tāvadindriyam  VAkK  
tatra cittāśrayaḥ ṣaḍindriyāṇi 
etacca ṣaḍāyatanaṃ maulaṃ saṭtvadravyam  
tasya strīpuruṣavikalpaḥ strīpuruṣendraiyābhyāṃ sthitirjīvitendriyeṇa saṃkleśo vedanā bhiḥ  
vyavadānasaṃbharaṇaṃ pañcabhirvyavadānaṃ tribhiḥ  
ato nāvidyādīnāmindriyatvamiṣṭam  
pravṛtterāśrayotpattisthitipratyupabhogataḥ 
caturdaśa tathā 'nyāni nivṛtterindriyāṇi vā  VAkK  
matavikalpārtho vāśabdaḥ 
apare punarāhuḥ 
pravṛtteraśrayaḥ ṣaḍindriyāṇi  
utpattiḥ strīpuruṣendriye  
tata utpatteḥ 
sthitirjīvitendriyam 
tenāvasthānāt  
upabhogo vedanābhiḥ  
ata etāni caturdaśendriyāṇi 
tenaiva prakāreṇa nivṛtteranyāni  
śraddhadīni hi nivṛtterāśrayāḥ  
ājñāsyāmīndriyaṃ prabhavaḥ sthitirājñendriyam upabhoga ājñātāvīndriyeṇetyata etāvantyevendriyāṇi  
ata eva caīṣāmeṣo 'nukramaḥ  
vācastu nendriyatvaṃ vacane śikṣāviśeṣāpekṣatvāt  
pāṇipādasya cādānaviharaṇādananyatvāt  
tadeva hi tadanyathā 'nyatra cotpannamādānaṃ viharaṇaṃ cocyate  
vināpi ca pāṇipādenādānaviharaṇāduragaprabhṛtīṇām  
pāyorapi nendriyatvamutsarge gurudravyasyākāśe sarvatra patanāt  
vāyunā ca tatpreraṇāt  
upasthasyāpi nendriyatvamānande strīpuruṣendriyakṛtaṃ hi tat saukhyamiti  
kaṇṭhadantākṣivartmaparvaṇāmapi cābhyavaharaṇacarvaṇonmeṣanimeṣākuñcanavikāśana kriyāsvindriyatvaṃ prasajyeta  
sarvasya vā kāraṇabhūtasya svasyāṃ kariyāyāmityayukataṃ vāgādīnāmindriyatvam  
tatra cakṣurādīnāṃ puruṣendriyaparyantānāṃ kṛto nirdeśaḥ  
jīvitendriyasya viprayuktatvādviprayukteṣveva karisyate nirdeśaḥ  
śraddhādīnāṃ caitteṣu kariṣyate  
sukhādīnāmājñāsyāmīndriyādīnāṃ ca karttavyaḥ  
so 'yaṃ kriyate  
duḥkhendriyamaśātā yā kāyikī vedanā 
aśātetyupadhātikā duḥkhetyarthaḥ  
sukham  
śātā 
sukhendriyaṃ kāyikī śāta vedanā 
śātetyanugrāhikā sukhetyarthaḥ  
dhyāne tṛtīye tu caitasī sā sukhendriyam  VAkK  
tṛtīye tu dhyāne saiva śātā vedanā caitasī sukhendriyam  
nahi tatra kāyikī vedanā 'sti  
pañcavijñānakāyābhāvāt  
anyatra sā saumanasyaṃ 
tṛtīyāddhyānādanyatra kāmadhātau prathame dvitīye ca dhyāne sā caiatasikī śātā vedanā saumanasyendriyam  
tṛtīye tu dhyāne prītivītarāgatvāt sukhendriyameva sā na saumanasyendriyam  
prītirhi saumanasyam  
aśātā caitasī punaḥ  
daurmanasyamupekṣā tu madhyā 
naivaśātānāśātā aduḥkhāsukhā vedanā madhyetyucyate 
sopekṣendriyam  
kiṃ kāyikī caitasikītyāha  
ubhayī 
kiṃ punaḥ kāraṇamiyamabhisamasyai kamindriyaṃ kriyate  
avikalpanāt  VAkK  
caitasikaṃ hi sukhaduḥkhaṃ prāyeṇa vikalpanādutpadyate na tu kāyikam  
viṣayavaśādarhatāmapyutpatteḥ  
atastayorindriyatvena bhedaḥ  
upekṣā tu svarasenāvikalpayata evotpadyate kāyikī caitasikī ce tyekamindriyam kriyate  
anyathā ca kāyikam sukhamanugṛhṇātyanyathā caitasikam  
evam duḥkhamanyathā kāyikamupahantyanyathā caitasikam  
upekṣāyāṃ tveṣa vikalpo nāstyata upekṣaṇaṃ pratyavikalpanādabhedaḥ  
dṛgbhāvanā 'saikṣapathe nava trīṇi 
manaḥ sukhasaumanasyopekṣāḥ sraddhādīni ca pañca  
tāni navendriyāṇi triṣu mārgeṣu trīṇīndriyāṇyucyante  
darśanamārge anājñātamājñāsyāmīndriyaṃ bhāvanāmārge ājñendriyam aśaikṣamārge ājñātāvīndriyamiti  
kiṃ kāraṇam  
darśanamārge hyanājñātamājñātuṃ pravṛttaḥ  
bhāvanāmārge nāstyapūrvamājñeyaṃ tadeva tvājānāti śeṣānuśayaprahāṇārtham  
aśaikṣamārge tvājñātmityavagama ājñātāvaḥ  
so 'syāstīti ājñātāvī  
ājñātamavituṃ śīlamasyeti vā 
kṣayānutpādijñānalābhāt  
duḥkhaṃ me parijñātaṃ na punaḥ parijñātavyamiti tathābhūtasyenriyamājñātāvīnriyam  
svabhāvanirdeśāṃ kṛtvā prakārabhedo vaktavya kati sāsravāṇi katyanāsravāṇi inriyāṇityevamādi  
tatra tāvadyadetadanantaroktamājñāsyāmīnriyādikametat  
amalaṃ trayam  
anāsravamityarthaḥ 
malānāmāsravaparyāyatvāt  
rūpīṇi jīvitaṃ duḥkhe sāsravāṇi 
rūpīṇi saptendriyāṇi jīvitendriyaṃ dukhaḥdaurmanasyendriye caikāntasāsravāṇi  
rūpīṇi punaḥ sapta cakṣuḥ
śrotraghrāṇajihvākāyastripuruṣendriyāṇi rūpaskandhasaṃgrahāt  
dvidhā nava  VAkK  
manaḥsukhasaumanasyopekṣāḥ śraddhādīni ca pañca etāni navendriyāṇi sāsravāṇyanāsravāṇyapi  
anāsravāṇyeva śraddhādīnītyeke  
uktaṃ hi bhagavatā yasyemāni pañcendriyāṇi sarveṇa srvaṃ na santi tamahaṃ bāhyaṃ pṛthagjanapakṣāvasthitaṃ vadāmīti  
nedaṃ jñāpakamanāsravāṇyadhikṛtya vacanāt  
tathā hyāryapudgalavyavasthānaṃ kṛtvā yasyemānītyāha  
pṛthagjano vā dvividhaḥ  
ābhyantarakaścāsamucchinna kuśalamūlo bāhyakaśca samucchinnakuśalamūlaḥ  
tamadhikāṛtyāha bāhyaṃ pṛthagjanapakṣāvasthitaṃ vadāmīti  
 uktaṃ ca sūtre santi ca sattvā loke jātā loke vṛddhāstīkṣṇendriyā api madhyendriyā api mṛdvindriyā apī tyapravarttita eva dharmacakre   
tasmātsantyeva sāsravāṇi śraddhādīni  
 punaścoktaṃ yāvacchāhameṣāṃ pañcānāmindriyāṇāṃ samudayaṃ cāstagamaṃ ca svādaṃ cādīnavaṃ ca niḥsaraṇaṃ ca yathābhūtaṃ nādhyajñāsiṣaṃ na tāvadahamasmātsadevakāllokāditi  
vistaraḥ   
na cānāsravāṇāṃ dharmāṇāmeṣa parīkṣāprakāraḥ  
katīndriyāṇi vipākaḥ kati na vipākaḥ 
ekāntena tāvat 
vipāko jīvitaṃ 
atha yadarhan bhikṣurāyuḥsaṃskārān sthāpayati tajjīvitendriyaṃ kasya vipākaḥ  
śāstra ukthaṃ kathamāyuḥsaṃskārān sthāpayati  
arhan bhikṣuḥ ṛddhimāṃścetovaśitvaṃ prāptaḥ saṃghāya va pudgalāya vā pātraḥ vā cīvaraṃ
vā anyatamānyatamaṃ vā śrāmaṇakaṃ jīvitapariṣkāraṃ vā dattvā tat praṇidhāya prantakoṭikam
caturthaṃ dhyānaṃ samāpadyate  
sa tasmāt vyutthāya cittamutpādayati vācaṃ ca bhāṣate yanme bhogavipākaṃ tadāyurvipākaṃ bhavatviti  
tasya yat bhogavipākaṃ tadāyurvipākaṃ bhavati  
yeṣāṃ punarayamabhiprāyo vipākoccheṣaṃ vipacyata iti  
ta āhuḥ pūrvajātikṛtasya karmaṇo vipākoccheṣaṃ  
sa bhāvanābalenākṛṣya pratisaṃvedayata iti  
kathamāyuḥsaṃskārā nutsṛjati  
tathaīva dānaṃ dattvā praṇidhāya prantakoṭikaṃ caturthaṃ dhyānaṃ samāpadyate 
yanme āyurvipākaṃ tat bhogavipākaṃ bhavatviti tasya tathā bhavati  
bhadantaghoṣakastvāha  
tasminneva āśraye rūpāvacarāṇi mahābhūtāni dhyānabalena saṃmudhakarotyāyuṣo 'nukūlāni vaihodhikāni ca  
evamāyuḥsaṃskārān sthāpayatyevamutsṛjatīti  
evaṃ tu bhavitavyam  
 samādhiprabhāva eva sa teṣāṃ tadṛśo yena pūrvakarmajaṃ ca sthitikālāvedhamindriyamahābhūtānāṃ vyāvrttayantyapūrvaṃ ca samādhijamāvedhamākṣipanti 
tasmānna tajjīvitendriyaṃ vipākaṃ tato 'nyattu vipākaḥ  
praśnāt praśnāntaramupajāyate 
kimarthamāyuḥsaṃskārānadhitiṣṭhanti  
parahitārthaṃ śāsansthityarthaṃ vā  
te hyātmanaḥ kṣīṇamāyuḥ paśyanti  
na ca tatrānyaṃ śaktaṃ paśyanti 
atha kimarthamutsṛjanti  
alpaṃ ca parahitaṃ jīvite paśyanti rogābhibhūtaṃ cātmabhāvam 
yathoktaṃ 
sucīrṇe brahmacarye 'smin mārge caiva subhāvite 
tuṣṭa āyuḥkṣayāt bhavati rogasyāpagame yathā  
iti 
athaitadāyuḥ saṃskārāṇāṃ sthāpanārthamutsarjanaṃ vā kva kasya vā veditavyam  
manuṣyeṣvevatriṣu dvīpeṣu strīpuruṣayorasamayavimuktasyārhataḥ prāntakoṭikadhyānalābhinaḥ  
tasya hi samādhau vaśitvam 
kleśaiścānupastabdhā santatiḥ  
sūtra uktam bhagavān jīvitasaṃskārānadhiṣṭhāyāyuḥsaṃskārānustsṛṣṭavān  
teṣāṃ ko viśeṣaḥ  
na kaścidityeke 
tathā hyuktam jīvitendriyaṃ katamat  
traidhātukamāyuriti  
pūrvakarmaphalamāyuḥsaṃskārāḥ pratyutpannakarmaphalaṃ jīvitasaṃskārā ityapare  
yairvā nikāyasabhāgasthitista āyuḥsaṃskārāḥ  
yaistu kālāntaraṃ jīvati te jīvitasaṃskārā iti  
bahuvacanaṃ bahūnāmāyurjīvitasaṃskārakṣaṇānāmutsarjanā dhiṣṭhānāt  
nahyekasya kṣaṇasyotsarjanamadhiṣṭhanaṃ cāsti  
na ca kālāntarasthāvaramekamāyurdravyamiti dyotanārthamityeke  
bahuśveva saṃskāreṣvāyurākhyā nāstyekamāyurdravyam  
anyathā naiva saṃskāragrahaṇamakariṣyadityapare  
kimarthaṃ punarbhagavatā āyuhsaṃskārā utsṛṣṭāścādhiṣṭitāśca  
maraṇavaśitvajñāpanārthamutsṛṣṭājīvitavaśitvajñāpanārthamadhiṣṭitāḥ  
traimāsyameva nodhrvam vineyakāryābhāvāt  
yaccāpi tat pratijñātam evaṃbhāvitairahaṃ caturbhirṛddhi pādairākāṅkṣankalpamapi tiṣṭheyaṃ kalpāvaśeṣamapīti  
tasyāpi saṃpādanārtham  
skandhamaraṇamārayornirjayārthamiti vaibhaṣikāḥ  
bodhimūle kleśadevaputramārau nirjitāviti  
niṣṭhitamānuṣaṅgikam  
prakṛtamevārabhyate  
dvedhā dvādaśa 
katamāni dvādaśa  
antyāṣṭakādṛte  
daurmanasyācca 
antyamaṣṭakaṃ śraddhādīni daurmanasyaṃ ca varjayitvā  
jīvitendriyādanyāni dvādaśa dvividhāni vipākaścāvipākaśca  
tatra cakṣurādīni saptaupacayikāni avipākaḥ 
śeṣāṇi vipākaḥ  
manoduḥkhasukhasaumanasyopekṣendriyāṇi kuśalakliṣṭānya vipākaḥ  
airyāpathikaśāilpasthānikanairmāṇikāni ca yathāyogam  
śeṣāṇi vipākaḥ  
jīvitendriyaṃ cakṣurādīni dvādaśa hitvā śeṣāṇyavipāka iti siddham  
yadi dauarmanasyendriyaṃ na vipāka iti sūtraṃ kathaṃ nīyate trīṇi kāryāṇi  
saumanasyavedanīyaṃ karma daurmanasyavedanīyaṃ karma upekṣā vedanīyaṃ karmeti saṃprayogavedanīyatāmadhikṛtyoktam  
daurmasyena saṃprayuktaṃ karma daurmanasyavedanīyam  
yathā sukhasaṃparayuktaḥ sparśaḥ sukhavedanīyaḥ  
saumanasyopekṣāvedanīye api tarhi karmaṇī evaṃ bhaviṣyataḥ  
yathecchasi tathā 'stu  
saṃprayoge 'pi na doṣaḥ vipāke 'pi na doṣaḥ  
agatyā hyetadevaṃ gamyeta  
kā punratra yuktirdaurmanasyaṃ na vipāka iti  
daurmanasyaṃ hi parikalpaviśeṣairutpādyate ca vyupaśāmyate ca  
nacaivam vipākaḥ  
saumanasyamapyevaṃ na syādvipākaḥ  
yadi tarhi daumanasyaṃ vipākaḥ syādānantaryakāriṇāṃ tannimittaṃ daurmanasyotpādāttatkarma vipakvaṃ syāt  
saumanasyamapyevam  
yadi saumanasyaṃ vipākaḥ syāt puṇyakāriṇāṃ tannimittaṃ saumanasyotpādāttatkarma vipakvaṃ syāt  
vītarāgāṇāṃ tarhi daurmanasyāsaṃbhavāt  
na caivaṃ vipākaḥ  
saumanasyamapyeṣāmavyākṛtaṃ kodṛśaṃ vipākaḥ syāt 
yādṛśaṃ tādṛśamastu  
sati tu saṃbhave saumanasyasyāsti vipākāvakāśī na dauarmanasyasya  
sarvathā 'samudācārāditi nāstyevaṃ daurmanasyaṃ vipāka iti vaibhāṣikāḥ  
tatra jīvitendriyāṣṭamāni sugatau kuśalasya vipāko durgatāvakuśalasya  
manaindriyamubhayorubhayasya  
sukhasaumanasyopekṣendriyāṇi kuśalasya  
duḥkhendriyamakuśalasya  
sugatābubhayavyañjanasyākuśalenatatsthānapratilambhaḥ  
natvindriyasya kuśalākṣepāt 
gatametad  
idaṃ nu vaktavyam 
katīndriyāṇi savipākāni katyavipākāni  
yadetat daurmanasyamanantaroktaṃ 
tattvekaṃ savipākaṃ  
tadekaṃ savipākameva 
tuśabda evakārārtho bhinnakramaśca veditavyaḥ  
nahi tadavyākṛtamasti nāpyanāsravamasamāhitatvāt  
ato nāstyavipākaṃ daurmanasyam  
daśa dvidhā  VAkK  
savipākānyavipākāni ca 
katamāni daśa  
mano 'nyavittiśraddhādīni 
anyavittigrahaṇāt daurmanasyādanyat veditaṃ gṛhyate  
śraddhādīni śraddhāvīryasmṛtisamāchiprajñāḥ  
tatra manaḥsukhasaumanasyopekṣā akuāśalāḥ kuśalāḥ sāsravāśca savipākāḥ  
anāsravā avyākṛtāścāvipākāḥ  
duḥkhendriyaṃ kuśalākuāśalaṃ savipākamavyākṛtamavipākam  
śraddhādīni sasravāṇi savipākānyanāsravāṇyavipākāni  
anyadavipākamiti siddham  
kati kuśalāni katyakuśalāni katyavyākṛtāni 
ekāntena tāvat  
aṣṭakaṃ kuśalaṃ 
pañcaśraddhādīni trīṇi cājñāsyāmīndriyādīni  
dvidhā  
daurmanasyaṃ  
kuśalaṃ cākuśalaṃ ca  
mano 'nyā ca vittistredhā 
kuśalākuśalāvyākṛtāni  
anyadekadhā  VAkK  
kiñcidanyat 
jīvitāṣṭamaṃ cakṣurādi 
etadavyākṛtameva  
katamadindriyaṃ katamadhātvāptameṣāmindriyāṇām  
kāmāptamamalaṃ hitvā  
kāmapratisaṃyuktaṃ tāvadindriyaṃ veditavyam  
ekāntānāsravamājñāsyāmīndriyāditrayaṃ hitvā  
taddhyapratisaṃyuktameva  
rūpāptaṃ strīpumindriye  
duḥkhe ca hitvā 
amalaṃ ceti varttate 
duḥkhe iti duḥkhadaurmanasye  
tatra maithunadharmavairāgyādaśobhākaratvācca rūpadhātau strīpuruṣendriye na staḥ  
kathamidānīṃ puruṣāsta ucyante  
kvocyante 
sūtre  
asthānamanavakāśo yat strī brahmatvaṃ kārayiṣyati  
nedaṃ sthānaṃ vidyate 
sthānametat vidyate yat puruṣa iti  
anyaḥ puruṣabhāvo yaḥ kāmachātau puruṣāṇāṃ bhavati  
duḥkhendriyaṃ nāstyāśrayasyācchatvādakuśalā bhāvāccha  
daurmanasyendriyaṃ nāsti śamathasnigdhasantānatvādāghātavastvabhāvācca  
ārūpyāptaṃ sukhe cāpohya rūpi ca  VAkK  
strīpuruṣendriye duḥkhe cāmalaṃ hitveti varttate 
kimavaśāiṣyate  
manojīvitopekṣendriyāṇi śraddhādīni ca pañca  
etānyārūpyapratisaṃyuktāni santi nānyāni  
katīndriyāṇi darśanaprahātavyāni kati bhāvanāprahātavyāni katyaprahātavyāni  
manovittitrayaṃ tredhā 
katamad vittitrayam 
sukhasaumanasyopekṣāḥ  
dviheyā durmanaskatā  
dauarmanasyaṃ dvābhyāṃ praheyaṃ darśanabhāvanābhyām  
nava bhāvanayā  
heyānītyadhikāraḥ 
jīvitāṣṭamāni cakṣurādīni duḥkhendriyaṃ ca bhāvanāheyānyeva  
pañca tvaheyānyapi 
śraddhādīni pañca bhāvanāheyānyapyaheyānyapi 
sāsravānāsravatvāt  
na trayam  VAkK  
trayaṃ naiva praheyamājñāsyāmīndriyādikamanāsravatvāt 
nahi nirdoṣaṃ prahāṇārham  
uktaḥ prakārabhedaḥ  
lābha idānīṃ vaktavyaḥ  
katīndriyāṇi kasmindhātau vipākaḥ prathamato labhyante  
kāmeṣvādau vipāko dve labhyate 
kāyendriyaṃ jīvitendriyaṃ ca 
te punaḥ 
nopapādukaiḥ  
upapādukapratiṣedhādaṇḍajajarāyujasaṃsvedajaīriti veditavyam 
kasmānna manaupekṣendriye  
pratisandhikāle tayoravaśyaṃ kliṣṭatvāt 
athopapādukaiḥ kati labhyante  
taiḥ ṣaḍa vā 
yadyavyañjanā bhavanti 
yathā prāthamakalpikāḥ 
katamāni ṣaṭ  
cakṣuḥśrotraghrāṇajihvākāyajīvitendriyāṇi  
sapta vā 
yadyekavyañjanā bhavanti  
yathā devādiṣu  
aṣṭau vā 
yadyubhayavyañjanā bhavanti 
kiṃ punarubhayavyañjanā apyupapādukā bhavanti  
bhavantyapāyeṣu 
evaṃ tāvat kāmadhātau 
atha rūpadhātāvārūpyadhātau ca kathamityāha  
ṣaḍ rūpeṣu 
kāmapradhānatvāt kāmadhātuḥ kāmā iti nirdiśyate  
rūpapradhānatvād rūpadhātū rūpāṇīti  
sūtre 'pyuktaṃ ye 'pi te bhikṣavaḥ śāntā vimokṣā atikramya rūpāṇyārupyā iti  
tatra rūpadhātau ṣaḍḍindriyāṇi vipākaḥ parathamato labhyante  
yānyeva kāmadhātāvavyañjanaiarupapādukaiḥ 
ekamuttare  VAkK  
rūpadhātorārūpyadhāturuttaraḥ 
samāpattitaśca paratvādupapattitaśca pradhānataratvāt  
tasmin ekameva jīvitendriyaṃ vipākaḥ prathamato labhyate nānyat  
ukto lābhaḥ  
tyāga idānīṃ vaktavyaḥ 
kasmindhātau mriyamāṇaḥ katīndriyāṇi nirodhayatīti 
nirodhayatyuparamānnārūpye jīvitam manaḥ  
upekṣāṃ caiva rūpe 'ṣṭau 
rūpadhātau mriyalmāṇo 'ṣṭau nirodhayati 
tāni ca trīṇi cakṣurādīni pañca  
sarve hyupapādukāḥ samagrendriyā upapadyante mriyante ca  
kāme daśa navāṣṭau vā  VAkK  
kāmadhātau mriyamāṇa ubhayavyañjanī daśendriyāṇi nirodhayati  
tāni cāṣṭau strī puruṣendriye ca  
ekavyañjano nava 
avyañjano 'ṣṭau 
sakṛnmaraṇa eṣa nyāyaḥ  
kramamṛtyau tu catvāri  
krameṇa tu mriyamāṇaścatvārīndriyāṇi nirodhayati 
kāyajīvitamanaupekṣendriyāṇi  
nahyeṣāṃ pṛthagnirodhaḥ 
eṣa ca nyāyaḥ kliṣṭāvyākṛtacittasya maraṇe veditavyaḥ  
yadā tu kuśale cetasi sthito mriyate tadā 
ṣubhe sarvatra pañca ca  
kuśale cetasi mriyamāṇaḥ sarvatra yathoktamindriyāṇi nirodhayati  
śraddhādīni ca pañcādhikāni  
eṣāṃ kuśale cetasyavaśyaṃbhāvaḥ  
evamārūpyeṣvaṣṭau nirodhayati rūpeṣu trayodaśāeti vistareṇa gaṇanīyam  
indriyaprakaraṇe sarva indriyadharmā vicāryante  
atha katamacchrāmaṇyaphalaṃ katibhirindriyaiḥ prāpyate  
navāptirantya phalayoḥ 
navabhirindriyaiḥ praptirantyaphalayoḥ 
ke punarantye 
srota āpattiphalamarhattvaṃ ca  
ke madhye 
sakṛdāgāmiphalamanāgāmiphalaṃ ca  
tatra srota āpattiphalasya śraddhādibhirājñātāvīndriyavarjyairmanaupekṣendriyābhyāṃ ceti navabhiḥ  
ājñāsyāmīndriyamānantaryamārge veditavyamājñendriyaṃ ca vimuktimārge  
ubhābhyāṃ hi tasya prāptirvisaṃyiogaprāpterāvāhakasanniśrayatvādyathākramam  
arhattvamasya punaḥ śraddhādibhirājñāsyāmīndriyavarjyairmanaindriyeṇa sukhasaumanasyopekṣendriyāṇāṃ cānyatameneti navabhiḥ  
saptāṣṭnavabhirdvayoḥ  VAkK  
sakṛdāgāmyanāgāmiphalayoḥ pratyekaṃ saptabhiraṣṭabhirnavabhiṣcendriyaiḥ prāptiḥ  
kathaṃ kṛtvā  
sakṛdāgāmiphalaṃ tāvadyadyānupūrvikaḥ prāpnoti sa ca laukikena mārgeṇa tasya saptabhirindriyaiḥ prāptiḥ  
pañcabhiḥ śraddhādibhirupekṣāmanaindriyābhyāṃ ceti  
atha lokottareṇa mārgeṇa tasyāṣṭabhirindriyai praptiḥ  
ājñendriyamaṣṭamaṃ bhavati  
atha bhūyovītarāgaḥ prāpnoti tasya navabhiryeneva srota āpattiphalasya  
anāgāmiphalaṃ yadyānupūrvikaḥ prāpnoti sa ca laukikena mārgeṇa tasya saptabhirindriyaiḥ prāptiḥ  
yathā sakṛdāgāmiphalasya  
atha lokottareṇa mārgeṇa tasyāṣṭabhistathaiva  
atha vītarāgaḥ prāpnoti tasya navabhiḥ  
yathā srota āpattiphalasya  
ayaṃ tu viśeṣaḥ  
sukhasaumanasyopekṣendriyāṇāmanyatamaṃ bhavati  
niśrayaviśeṣāt  
 yadāpyayamānupūrviko navame vimūktimārge tīkṣṇenriyatvā ddhyānaṃ praviśāti laukikena mārgeṇa tadāpyaṣṭābhirindriyairanāgāmiphalaṃ prāpnoti 
tatrahi navame vimuktimārge saumanasyendriyamaṣṭamaṃ  
bhavatyānantaryamārge tūpekṣendriyameva nityamubhābhyāṃ ca tasya prāptiḥ  
atha lokottareṇa praviśāti tasya navabhirindriyaiḥ prāptiḥ  
ājñenriyaṃ navamaṃ bhavati  
yattarhyabhidharma uktaṃ katibhirindriyairarhattvaṃ prapnotītyāha ekādaśbhhiriti  
tat kathaṃ navabhirityucyate  
navabhireva tat prāpnoti  
ekādaśabhirarhattavamuktaṃ tvekasya saṃbhavāt  
asti saṃbhavo yadekaḥ pudgalaḥ parihāya parihāya sukhasaumanasyīpekṣābhirarhattvaṃ prāpnuyādata ekādaśabhirityuktam  
natu khalu saṃbhavo 'sti sukhādīnāmekasmin kāle  
kathamanāgābhino 'pyeṣa prasaṅgo na bhavati  
nahyasau parihīṇaḥ kadācitsukhendriyeṇa prāpnnoti na ca vītarāgapūrvī parihīyate  
tadvairāgyasya dvimārgaprāpaṇāt  
idaṃ vicāryate
katamenendriyeṇa samanvāgataḥ katibhiḥ avaśyaṃ samanvāgato bhavati  
tatra 
upekṣājīvitamanoyukto 'vaśyaṃ trayānvitaḥ  VAkK  
ya eṣāmupekṣādīnāmanyatamena samanvāgataḥ so 'vaśyaṃ tribhirindriyaiḥ samanvāgato bhavatyebhireva  
nahyeṣāmanyo 'ynena vinā samanvāgamaḥ 
śeṣaistvaniyamaḥ  
syātsamanvāgataḥ syādasamanvāgataḥ  
tatra tāvaccakṣuḥśrotraghrāṇajihvendriyai rārūpyopapanno na samanvāgataḥ  
kāmadhātau ca yenāpratilabdhavihīnāni  
kāyendriyeṇārūpyopapanno na samanvāgataḥ  
strīndriyeṇa rūpārūpyopapannaḥ 
kāmadhatau yenāpratilabdhavihīnam  
evaṃ puruṣendriyeṇa  
sukhendriyeṇa caturdhyānārūpyopapannaḥ pṛthagjano na samanvāgataḥ  
saumanasyendriyeṇa tṛtīyacaturthadhyānārūpyopapannaḥ pṛthagjana eva  
duḥkhendriyeṇa rūpārūpyopapannaḥ  
daurmanasyena kāmavītarāgaḥ  
śraddhādibhiḥ samucchinnakuśalamūlaḥ  
ājñāsyāmīndriyeṇa pṛthagjanaphalathānasamanvāgatāḥ  
ājñendriyeṇa pṛthagjanadarśanāśaikṣamārgasthāḥ  
ājñātāvīndriyeṇa pṛthagjanaśaikṣaikṣyā asamanvāgatāḥ  
apratipiddhāsvavasthāsu yathoktasamanvāgato veditavyaḥ  
caturbhiḥ sukha kāyābhyāṃ 
yaḥ sukhendriyeṇa samanvāgataḥ so 'vaśyaṃ caturbhirindriyaistaiśca tribhirupekṣādibhiḥ sukhendriyeṇa ca  
yaḥ kāyendriyeṇa so 'pi caturbhistaiśca tribhiḥ kāyendriyeṇa ca  
pañcabhiścakṣurādimān  
yaścakṣurindriyeṇa so 'vaśyaṃ pañcabhirupekṣājīvitamanaḥ kāyendriyaistena ca 
evaṃ śrotraghrāṇajihvendriyairveditavyam  
saumanasyī ca 
yaścāpi saumanasyendriyeṇa so 'vaśyaṃ pañcabhirupekṣājīvitamanaḥsukhasaumanasyaiḥ  
dvitīyadhyānajastṛtīyadhyānālābhī katamena sukhendriyeṇa samanvāgato bhavati  
kliṣṭena tṛtīyadhyānabhūmikena  
duḥkhī tu saptabhiḥ  
yo duḥkhendriyeṇa so 'vaśyaṃ saptabhiḥ kāyajīvitamanobhiścaturbhirvedanendriyaiḥ  
strīndriyādimān  VAkK  
aṣṭābhiḥ 
yaḥ strīndriyeṇa samanvāgataḥ so 'vaśyamaṣṭabhiḥ taiśca saptabhiḥ strīndriyeṇaca  
ādiśabdena puruṣendriyadaurmanasyaśaraddhādīnāṃ saṃgrahaḥ  
tadvānapi pratyekamaṣṭābhiḥ samanvāgato bhavati  
taiśca saptabhiraṣṭamena ca puruṣendriyeṇa 
evaṃ daurmanasyendriyeṇa  
śraddhādimāṃstu taiśca pañcabhirupekṣājīvitamanobhiśca  
ekādaśabhistvājñājñātendriyānvitaḥ  
ājñāta indriyamājñātendriyam  
ya ājñātendriyeṇa samanvāgataḥ so 'vaśyamekādaśabhiḥ sukhasaumanasyopekṣājīvitamanaśraddhādibahirājñendriyeṇa ca  
evamājñā tāvīndriyeṇāpi 
taireva daśabhirājñātāvīndriyeṇa ca  
ājñāsyāmīndriyopetastrayodaśabhiranvitaḥ  VAkK  
katamaistrayodaśabhiḥ  
manojīvitakāyendriyaiḥ catasṛbhirvedanābhiḥ śraddhādibhirājñāsyāmīndriyeṇa ca  
atha yaḥ srvālpaiḥ samanvāgataḥ sa kiyadbhirindriyaiḥ  
sarvālpairniḥśubho 'ṣṭābhirvinmanaḥkāyajīvitaiḥ  
yuktaḥ 
samucchinnakuśamūlo niḥśubhaḥ 
sa sarvālpairaṣṭābhirindriyaiḥ samanvāgataḥ  
pañcabhirvedanādibhiḥ kāyamanojīvitaiśca  
vedanā hi vit vedayata iti kṛtvā 
vedanaṃ vā vit  
yathā saṃpadanaṃ saṃpat 
yathā ca niḥśāubhaḥ sarvālpairaṣṭābhirindriyairyuktaḥ 
bālastathārūpye 
bāla iti pṛthagjanasyākhyā 
katamairaṣṭābhiḥ  
upekṣāyurmanaḥśubhaiḥ  VAkK  
upekṣājīvitamanobhiḥ śraddhādibhiśca  
ekāntakuśalatvāt śraddhādīni śubhagrahaṇena gṛhyante  
ājñāsyāmīndriyādīnāmapi grahaṇaprasaṅgaḥ 
na  
aṣṭādhikārād dvālādhikārācca  
atha yaḥ sarvabahubhirindriyaiḥ samanvāgataḥ sa kiyadbhiḥ  
bahubhiryukta ekānnaviṃāśatyā 'malavarjitaiḥ  
anā sravaṇi trīṇi varjayitvā 
sa punaḥ  
dviliṅgaḥ 
dvivyañjano yaḥ samagrendriyaḥ ekānnaviṃśatyā samanvāgataḥ 
kaścāparaḥ  
āryo rāgī 
avītarāgo 'pi śaikṣaḥ sarvabahubhirekānnaviṃśatyā samanvāgataḥ  
ekaliṅgadvayamalavarjitaiḥ  VAkK  
ekaṃ vyañjanaṃ dve cānāsrave varjayitvā 
ājñātāvīndriyaṃ dvayośācānyatarat  
ukta indriyāṇāṃ dhātuprabhedaprasaṅgenāgatānāṃ vistareṇa prabhedaḥ  
idamidānīṃ vicāryate  
kimete saṃskṛtā dharmā yathā bhinnalakṣaṇā evaṃ bhinnotpādā utāho niyatasahotpādā api kecitsanti  
santītyāha  
sarva ime dharmāḥ pañca bhavanti  
rūpaṃ cittaṃ caitasikāścttaviprayuktāḥ saṃskārā asaṃskṛtaṃ ca  
tatrāsaṃskṛtaṃ naivotpadyate 
rūpiṇāṃ tu dharmāṇāmayaṃ niyamaḥ  
kāme 'ṣṭadravyako 'śabdaḥ paramāṇuranindriyaḥ  
sarvasūkṣmo hi rūpasaṃghātaḥ paramāṇur ity ucyāte 
yato nānyataro vijñāyeta  
sa kāma ghātāvaśabdako 'nindriyaścāṣṭadravyaka utpadyate nānyatamena hīnaḥ 
aṣṭo dravyāṇicatvāri mahābhūtāni catvāri copādāyarūpāṇi rūpagandharasaspraṣṭavyāni  
sendriyastu paramāṇuraśabdako navadravyaka utpadyate daśadravyako vā  
tatra tāvat 
kāyendriyī navadravyaḥ 
kāyendriyamatrāstīti so 'yaṃ kāyendriyī 
tatra navadravyāṇi 
tāni cāṣṭau kāyendriyaṃ ca  
daśadravyo 'parendriyaḥ  VAkK  
aparamindriyaṃ yatra paramāṇau tatra daśa dravyāṇi  
tānyeva nava cakṣuḥśrotraghrāṇajihvendriyāṇāṃ cānyatamam  
saśabdā punarete paramāṇava utpadyamānā yathākramaṃ navadaśaikādaśa dravyakā utpadyante  
asti hīndriyāvinirbhāgī śabdo 'pi ya upāttamahābhūtahetukaḥ  
kathamihāvinirbhāge bhūtānāṃ kaścideva saṃghātaḥ kaṭhina utpadyate kaścideva drava uṣṇo vā samudīraṇo vā  
yadyatra paṭutamaṃ prabhāvata udbhūtaṃ tasya tatropalabdhiḥ  
sūcītūnī kalāpasparśavat saktulavaṇacūrṇarasavacca  
kathaṃ punasteṣu śeṣāstitvaṃ gamyate  
karmataḥ saṃgrahaghṛtipaktivyūhanāt  
pratyayalābhe ca sati kaṭhinādīnāṃ dravaṇā dibhāvāt apsu śaityātiśayādauṣṇyaṃ gamyata ityapare  
avyati bhede 'pi tu syācchaityātiśayaḥ  
śabdavedanātiśayavat  
bījatas teṣu teṣāṃ bhāvo na svarūpata ityapare  
santyasmin dāruskandhe vividhā dhātavaiti vacanāt  
kathaṃ vāyau varṇasadbhāvaḥ  
śraddhānīya eṣo 'rtho nānumānīyaḥ  
saṃspandato gandhagrahaṇāt tasya varṇāvyabhicārāt  
rūpadhātau gandharasayorabhāva uktastena tatratyāḥ paramāṇavaḥ ṣaṭsaptāṣṭadravyakā ityuktarūpatvāt na punarucyante  
kiṃ punaratra dravyameva dravyaṃ gṛhyate āhosvidāyatanam 
kiṃ cātaḥ  
yadi dravyameva dravyaṃ gṛhyate atyalpamidamucyate aṣṭadravyako navadaśādravyaka iti  
avaśyaṃ hi taddravyasaṃsthānenāpi bhavitavyam  
tasyāpi paramāṇusaṃcitatvāt  
gurutvalaghutvayoścānyatareṇa ślakṣṇatvakarkaśatvayośca  
śītenāpi kvacit jighatsayā pipāsayā ca  
athāpyāyatanadravyaṃ gṛhyate ayivahṇidamucyate aṣṭadravyaka iti  
caturdravyako hi vaktavyo yāvatā bhūtānyapi spraṣṭavyāyatanam  
kiñcidatra dravyameva dravyaṃ gṛhyate yadāśrayabhūtaṃ kiñcidatrāyatanaṃ dravyaṃ gṛhyate yadāśritabhūtam  
evamapi bhūyāṃsi bhūtadravyāṇi bhavantyupādāyarūpāṇāṃ pratyekaṃ bhūtacatuṣkāśritatvāt  
atra punarjātidravyaṃ gṛhyate 
bhūtacatuṣkāntarāṇāṃ svajātyanatikramāt  
kaḥ punaryatsa evaṃ vikalpena vaktum  
cchandato 'pi hi vācāṃ pravṛttirarthastu parīkṣyaḥ  
ukto rūpiṇāṃ sahotpādaniyamaḥ 
śeṣāṇāṃ vaktavyastatra tāvat  
cittaṃ caittāḥ sahavaśyaṃ  
nahyete vinā 'nyonyaṃ bhavitumutsahante  
sarvaṃ saṃskṛtalakṣaṇaiḥ  
sahāvaśyamiti varttate  
yatkiṃ cidutpadyate rūpaṃ cittaṃ caitasikā viprayuktā vā sarvaṃ saṃskṛtalakṣaṇaiḥ sārdhamutpadyate  
prāptyā vā  
prāptyā saha satvākhyamevotpadyate nānyaditi vikalpārtho vāśabdaḥ  
caittā ityucyante 
ka ime caittāḥ  
pañcadhā caittā mahābhūmyādibhedataḥ  VAkK  
pañca prakārāścaittā mahābhūmikāḥ kuśalamahābhūmikāḥ kleśamahābhūmikāḥ akuśalamahābhūmikāḥ parīttakleśamahābhūmikāśca  
bhūmirnāma gativiśayaḥ  
yo hi yasya gativiśayaḥ sa tasya bhūmirityucyate  
tatra mahatī bhūmireśāmiti mahābhūmikāḥ ye sarvatra cetasi bhavanti  
ke punaḥ sarvatra cetasi  
vedanā cetanā saṃjñā cchandaḥ sparśo matiḥ smṛtiḥ 
manaskāro 'dhimokṣaśca samādhiḥ sarvacetasi  VAkK  
ime kila daśa dharmāḥ sarvatra cittakṣaṇe samagrā bhavanti 
tatra vedanā trividho 'nubhavaḥ  
sukho duḥkho 'duḥkhā sukhaśca 
cetanā cittābhisaṃskāro manaskarma  
saṃjñā saṃjñānaṃ viṣayanimittodrūha  
cchandaḥ karttṛkāmatā  
sparśa indriyaviṣayavijñānasannipātajā spṛṣṭiḥ  
matiḥ prajñā dharmapravicayaḥ  
smṛtirālambanāsaṃpramoṣaḥ  
manaskāraścetasa ābhogaḥ 
adhimokṣo 'dhimuktiḥ  
samādhiścittasyaikāgratā  
sūkṣmo hi cittacaittānāṃ viśeṣaḥ  
sa eva duḥparicchedaḥ pravāheṣvapi tāvat kiṃ punaḥ kṣaṇeṣu  
 rūpiṇīnāmapi tāvadoṣadhīnāṃ bahurasānāṃ kāsaṃcidindriyagrāhyā rasaviśeṣā duravadhārā bhavanti kiṃ punarye dharmā arūpiṇo buddhigrāhyāḥ   
kuśalā mahābhūmireṣāṃ ta ime kuśala mahābhūmikā ye sarvadā kuśale cetasibhavanti  
ke punasta iti  
śraddhā 'pramādaḥ praśrabdhirupekṣā hrīrapatrapā 
mūladvayamahiṃsā ca vīryaṃ ca kuśale sadā  VAkK  
ime daśa dharmā kuśale cetasi nityaṃ bhavanti 
tatra śraddhā cetasaḥ prasādaḥ  
satyaratna karmaphalābhisaṃpratyaya ityapare  
apramādaḥ duśalānāṃ dharmāṇāṃ bhāvanāḥ  
kā punaste bhyo 'nyā bhāvanā  
yā teṣvavahitatā  
cetasa ārakṣeti nikāyāntarītāḥ sūtre paṭhanti  
praśrabdhiścittakarmaṇyatā 
nanu ca sūtre kāyapraśrabdhirapyuktā  
na khalu noktā  
sā tu yathā kāyikī vedanā tathā veditavyā  
kathaṃ sā bodhyaṅgeṣu yokṣyate  
tatra tarhi kāyakarmaṇyataiva kāyikī praśrabdhirveditavyā  
kathaṃ sā bodhyaṅgamitayucyate  
bodhyaṅgānukūlyāt  
sā hi kāyakarmaṇyatā cittakarmaṇyatā bodhyaṅgamāvahati  
asti punaḥ svacit anyatrāpyevaṃ dṛśyate 
astītyāha  
tadyathā prītiḥ prītisthānīyāśca dharmāḥ prītisaṃbodhyaṅgamuktaṃ bhagavatā  
pratighaḥ pratighanimittaṃ ca vyāpādanivaraṇamuktam  
samyakdṛṣṭisaṃkalpavyāyāmāśca prajñāskandha uktāḥ  
naca saṃkalpavyāyāmau prajñāsvabhāvau tasyāstvanuguṇāviti tāsyātvanuguṇāviti tācchaydyaṃ labhete  
evaṃ kāyapraśrabdhirapi bodhyaṅgānuguṇyādvodhyaṅgaśabdaṃ labhate  
upekṣā cittasamatā cittānābhogatā 
kathamidānīmetadyokṣyate  
tatraiva citte ābhogātmako manaskāro 'nābhogātmikā copekṣeti  
nanu coktaṃ durjñāna eṣāṃ viśeṣa iti  
asti hi nāma durjñānamapi jñāyate  
idam tu khalvatidurjñānaṃ yadvirodhe 'pyavirodha iti  
anyatrābhogo 'nyatrānābhoga iti ko 'tra virodhaḥ  
na tarhīdānīmekālambanāḥ sarve saṃprayuktāḥ prāpnuvanti  
evañjātīyakamatrānyadapyāyāsyatīti yastasya nayaḥ so 'syāpi veditavyaḥ  
hrīrapatrāpyaṃ ca paścādvakṣyate  
mūladvayaṃ dve kuśalamūle alobhādveṣau  
amoho 'pyasti sa tu prajñātmakaḥ  
prajñā ca mahābhūmiketi nāsau kuśalamahābhūmika evocyate  
avihiṃsā aviheṭhanā 
vīryaṃ cetaso 'bhyutsāhaḥ  
uktāḥ kuśalā mahābhūmikāḥ  
mahatī bhūmirmahābhūmiḥ  
kleśā mahābhūmireṣāṃ ta ime kleśamahābhūmikā ye dharmāḥ sadaiva kliṣṭe cetasi bhavanti  
ke punaste sadaiva kliṣṭe cetasi bhavanti  
mohaḥ pramādaḥ kauśīdyamā śraddhyaṃ styānmuddhavaḥ  
kliṣṭe sadaiva 
tatra moho nāmāvidyā 'jñānamasaṃprakhyānam  
pramādaḥ kuśalānāṃ dharmāṇāmabhāvanā 'pramāda vipakṣo dharmaḥ  
kauśīdyaṃ cetaso nābhyutsāhho vīryavipakṣaḥ  
āśraddhyaṃ cetaso 'prasādaḥ śraddhāvipakṣaḥ  
styānaṃ katamat  
yā kāyagurutā cittagurutā kāyākarmaṇyatā cittākarmaṇyatā  
kāyikaṃ satyānaṃ caitasikaṃ styānamityuktamabhidharme  
kathaṃ caitasiko dharmaḥ kāyika ityucyate 
yathā kāyikī vedanā  
auddhatyaṃ punaścetaso 'vyupaśamaḥ  
itīme ṣaṭ kleśamahābhūmikāḥ  
nanu cābhidharme daśa kleśamahābhūmikāḥ paṭhyante  
 āśraddhyaṃ kauśīdyaṃ muṣitasmṛtitā cetaso vikṣepaḥ avidyā asaṃprajanyamayoniśomanaskāro mithyādhimokṣa auddhatyaṃ pramādaśce ti   
praptijño devānāṃ priyo na tviṣṭijñaḥ 
kā punaratreṣṭiḥ  
muṣitasmṛtivikṣepāsaṃprajanyāyoniśomanasikāramithyādhimokṣā mahābhūmikatvāt na kleśamahābhūmikā evāvadhāryante  
yathivāmohaḥ kuśalamahābhūmiko nāvadhāryate prajñāsvabhāvatvāt  
smṛtireva hi kliṣṭā muṣitasmṛtitā 
samādhireva kliṣṭo vikṣepa ityevamādi  
ata evocyate ye mahābhūmikāḥ kleśamahābhūmikā api ta iti  
catuṣkoṭikaḥ 
prathamā koṭirvedanā cetanā saṃjñā cchandaḥ sparśaśca  
dvitīyā 'śrāddhyaṃ kauśīdyamavidyā auddhatyaṃ pramādaśca  
tṛtīyā muṣitasmṛtyādayaḥ pañca kliṣṭā yaṭhoktāḥ  
caturthyetānākārān sthāpayitveti  
kecittu mithyāsamādheranyacetaso vikṣepamicchanti  
teṣāmanyathā catuṣkoṭikaḥ  
styānaṃ punariṣyate sarvakleśasaṃprayogīti kleśamahābhūmikeṣu tasyāpāṭhe kasyāparādhaḥ  
evaṃ tvāhuḥ paṭhitavyaṃ bhavetsamādhyanuguṇatvāttu na paṭhitam  
kṣiprataraṃ kila styānacaritaḥ samādhimutpādayennauddhatyacarita iti  
kaḥ punaḥ styānacarito yo nauddhatyacaritaḥ ko vā auddhatyacarito yo na styānacaritaḥ  
nahyete jātu sahacariṣṇutāṃ jahītaḥ  
tathāpi yadyasyādhimātraṃ sa taccarito jñātavyaḥ  
ataḥ ṣaḍeva kleśamahābhūmikāḥ siddhyanti  
ete hi sadā kleṣṭa eva cetasi bhavanti nānyatra  
akuśale tvāhrīkyamanapatrapā  VAkK  
akuśale tu cetasyāhrīkyamanapatrāpyaṃ ca nityaṃ bhavata ityetau dvau dharmāvakuśalamahābhūmikāvucyete  
tayośca paścāllakṣaṇaṃ vakṣyate  
krodhopanāhaśāṭhyerṣyāpradāsamrakṣamatsarāḥ 
māyāmada vihiṃsāśca parīttakleśbhūmikāḥ  VAkK  
parīttakleśā bhūmireṣāṃ ta ime parīttakleśabhūmikā avidyāmātreṇa bhāvanāheyena manobhūmikenaiva ca saṃprayogāt  
eṣāṃ tu nirdekśa upakleśeṣu kariṣyate  
uktā ime pañcaprakārāścaittāḥ  
anye 'pi cāniyatāḥ santi vitarkavicārakaukṛtyamiddhādayaḥ  
tatra vaktavyaṃ kasmiṃścitte kati caittā avaśyaṃ bhavantīti  
kāmāvacaraṃ tāvat pañcavidhaṃ cittam 
kuśalamakuśalam  
tatrākuśalaṃ dvividhamāveṇikamanyakleśasaṃprayuktaṃ ca  
avyākṛtaṃ dvividhaṃ nivṛtāvyākṛtam anivṛtāvyākṛtaṃ ca  
tatra tāvat kāmāvacaracittamavaśyaṃ savitarkaṃ savicāram 
ato 'tra 
savitarkavicāratvāt kuśale kāmacetasi  
dvāviṃśatiścaitasikāḥ 
avaśyaṃ bhavanti 
daśa mahābhūmikā daśa kuśalamahābhūmikā vitarko vicāraśca  
kaukṛtyamadhikaṃ kvacit  VAkK  
nahi sarvatra kuśale cetasi kaukṛtyamasti  
yatra tvasti tatra tadevādhikaṃ kṛtvā trayoviṃśatiścaittā bhavanti  
kimidaṃ kaukṛtyaṃ nāma 
kukṛtasya bhāvaḥ kaukṛtyam  
iha tu punaḥ kaukṛtyālambano dharmaḥ kaukṛtyamucyate cetaso vipratisāraḥ  
tadyathā śūnyatālalmvanaṃ vimokṣamukhṃ śūnyatetyucyate aśubhālambanaścālobho 'śubha iti  
loke 'pi ca dṛṣṭaḥ sthānena sthānināmatideśaḥ sarvo grāma āgataḥ sarvo deśa āgata iti  
sthānabhūtaṃ ca kaukṛtyaṃ vipratisārasya  
phale vā hetūpacāro 'yam  
yathoktaṃ ṣaḍimāni sparśāyatanāni paurāṇaṃ karma veditavyamiti  
yattarhi akṛtālambanaṃ tat kathaṃ kaukṛtyam 
akṛte 'pi kṛtākhyā bhavati  
na mayā sādhu kṛtaṃ yanna kṛtamiti 
katamat kaukṛtyaṃ kuśalam  
yatkuśalamakṛtvātapyate akuśalaṃ ca kṛtvā  
viparyayādakuśalaṃ kaukṛtyam  
tadetadubhayamapyubhayādhiṣṭānam  
āveṇike tvakuśale dṛṣṭiyukte ca viṃśātiḥ  
yadakuśalaṃ cittamāveṇikaṃ tatra viṃśatiścaittāḥ  
daśa mahābhūmikāḥ ṣaṭ kleāśamahābhūmikā dvāvakuśalamahābhūmikau vitarkovicāraśca  
āveṇikaṃ nāma cittaṃ yatrāvidyaiva kevalā nānyaḥ kleśo 'sti rāgādiḥ  
dṛṣṭiyukte 'pyakuśale viṃśatirya evāveṇike  
nanu ca dṛṣṭyadhikatvādeka viṃśatirbhavanti 
na bhavanti  
yasmānmahābhūmika eva kaścit prajñāviśeṣo dṛṣṭirityucyate  
tatrākuśalaṃ dṛṣṭiyuktaṃ yatra mithyādṛṣṭirvā dṛṣṭiparāmarśo vā śīlavrataparāmarśo vā  
kleśaiścaturbhiḥ krodhādyaiḥ kaukṛtyenaikaviṃśatiḥ  VAkK  
 yatra punaścaturbhiḥ kleśaiḥ saṃprayuktamakuśalaṃ cittaṃ rāgeṇa va pratighena vā mānena vā vicikitsayā vā tatraikaviṃśatirbhavanti   
sa ca kleśaḥ āveṇikoktāśca viṃśatiḥ  
krodhādibhirapyupakleśairyathoktaiḥ saṃprayukte citte ete ca viṃśatiḥ sa copakleśa ityekaviṃśatirbhavanti  
kaukṛtyenāpyekaviṃśatiḥ  
tadeva kaukṛtyamekaviṃśatitamaṃ bhavati  
samāsata āveṇike cetasyakuśale dṛṣṭiyukte ca viṃśatiḥ  
anyakleśopakleśasaṃprayukte tvekaviṃśatiḥ  
nivṛte 'ṣṭadaśa 
satkāyāntagrāhadṛṣṭisaṃprayuktaṃ cittaṃ kāmadhātau nivṛtāvyākṛtam  
tatrāṣṭādaśa caittāḥ  
daśa mahābhūmikāḥ ṣaṭ kleśamahābhūmikāḥ vitarkavicārau ca  
dṛṣṭiḥ pūrvavadeva nādhikā bhavati  
aynatra dvādaśāvyākṛte matāḥ  
nivṛtādanyadavyākṛtamanivṛtāvyākṛtam 
tatra dvādaśa caittā iṣṭāḥ  
daśa mahābhūmikā vitarkavicārau ca  
bahirdeśakā avyākṛtamapi kaukṛtyamicchanti  
teṣāṃ tatsaṃprayukte cetasi trayodaśa bhavanti  
middhaṃ sarvāvirodhitvādyatra syādadhikam hi tat  VAkK  
sarvairebhiryathoktai ścaitairmiddhamaviruddhaṃ kuśalākuśalāvyākṛtatvāt  
ato tatra tatsyāt tatrādhikaṃ tadveditavyam  
yatra dvāviṃśatistatra trayoviṃśatiryatra trayoviṃśatistatra caturviṃśatirityevamādi  
ya eva kāmadhātau caittānāṃ niyama uktaḥ 
kaukṛtyamiddhākuśalānyādye dhyāne na santyataḥ  
ato yathoktāt kaukṛtyaṃ middhaṃ ca sarvathā nāsti prathame dhyāne yat kiñcidakuśalam  
pratighaḥ śāṭhyamadamāyāvarjyāśca krodhādaya āhrīkyānapatrāpye ca 
anyatsarva tathaiva  
ya eva prathame dhyāne na santi ta eva 
dhyānāntare vitarkaśca 
nāsti 
śeṣaṃ tathaiva  
vicāraścāpyataḥ param  VAkK  
dhyānāntarāt pareṇa dvitīyādiṣu dhyāneṣvārūpyeṣu ca yathāpratiṣiddhaṃ nāsti vicāraśca  
māyā śāṭhyaṃ cetyapiśabdāt 
śeṣaṃ tathaiva  
brahmaṇo hi yāvacchāṭhyaṃ paṭhyate parṣatsambandhatvānnordhvam  
sa hi svasyāṃ parṣadyaśvajitā bhikṣuṇā praśnaṃ pṛṣṭaḥ kutremāni brahman catavāri mahābhūtānyapariśeṣaṃ nirudhyante iti  
aprajānan kṣepamakārṣīt  
ahamasmin brahmā īśvaraḥ kartā nirmātā sraṣṭā sṛjaḥ pitṛbhūto bhūtānāmiti  
uktametadyasyāṃ bhūmau yatra citte yāvantaścaittāḥ  
idānīṃ keṣāñcideva caittānāṃ tantravihitaṃ nānākāraṇaṃ vakṣyate  
āhrīkyasyānapatrāpyasya ca kiṃ nānākāraṇam  
ahrīragurutā 
guṇeṣu guṇavatsu cāgauravatā apratīśatā abhayamavaśavartitā āhrīkyaṃ gauravapratidvandvo dharmaḥ  
avadye bhayādarśitvamatrapā  
avadyaṃ nāma yadvigarhitaṃ sadbhiḥ 
tatrābhayadarśitā 'napatrāpyam  
bhayamatrāniṣṭaṃ phalaṃ bhīyate 'smāditi  
kathamidaṃ vijñātavyam abhayasya darśanamabhayadarśitā āhosvit bhayasyādarśanam  
kiṃ cātaḥ  
abhayasya darśanaṃ cet prajñā vijñāsyate bhayasyādarśanaṃ cedavidyā vijñāsyate  
naiva hi darśanaṃ darśitā nāpyadarśanamadarśitā 
kiṃ tarhi  
yastayornimittamupakleśastaccānapatrāpyamiti  
anye punarāhuḥ  
ātmāpekṣayā doṣairalajjana māhrīkyaṃ parāpekṣayā 'napatrāpyamiti  
evamapi dve apekṣe yugapat kathaṃ setsyataḥ  
 na khalūcyate yugapadātmānaṃ paraṃ cāpekṣata ityapi tvastyasau kadācidalajjā yā ātmānamapekṣamāṇasyāpi pravartate sā āhrīkyam   
asti yā paramapekṣamāṇasya pravarttate sā 'napatrāpyam  
viparyayeṇa hrīrapatrāpyaṃ ca veditavyam  
pratahamena tāvat kalpena sagauravatā sapratīśatā na bhayavaśavrtitā hrīḥ  
avadyeṣvabhayadarśiatā 'patrāpyam  
dvitīyena kalpenātmaparāpekṣābhyāṃ lajjane  
premṇo gauravasya ca kiṃ nānākāraṇam  
prema śraddhā  
dvividhaṃ hi prema kliṣāṭamakliṣṭaṃ ca 
tatra kliṣṭaṃ tṛṣṇā yathā putradārādiṣu  
akliṣṭaṃ śraddhā śāstṛguruguṇānviteṣu  
syācchraddhā naprema  
duḥdhasamudayālambanā śraddhā  
syāt prema na śraddhā 
kliṣṭaṃ prema  
ubhayaṃ nirodhamārgālambanā śraddhā  
nobhayametānākārān sthāpayitvā  
pudgaleṣu tu prema na gauravaṃ putradārasārdhaṃ vihāryantevāsiṣu  
gauravaṃ na prema anyaguruṣu 
ubhayaṃ svaguruṣu  
nobhayam etānākārān sthāpayitvā  
śraddhā hi nāma guṇasaṃbhāvanā 
tatpūrvikā ca priyatā prema  
tasmānna saiva premetyapare  
gurutvaṃ hrīḥ  
gauravaṃ hi nāma sapratīśatā 
tatpūrvikā ca lajjā hrīḥ  
ato na gauravameva hlīrityapare  
te punaḥ kāmarūpayoḥ  VAkK  
ārūpyadhātau premagaurave na staḥ  
nanu ca śraddhā hrīśca kuśalamahābhūmikatvāttatrāpi vidyete  
dvividhā hi śraddhā dharmeṣu pudgaleṣu ca 
evaṃ sapratīśatā 'pi  
tatra ye pudgalālambane śraddhāhriyau te tatra na staḥ  
te ceha premagaurave abhiprete  
vitarkavicārayoḥ kiṃ nānākāraṇam  
vitarkacārā vaudāryasūkṣmate  
kasya 
cetasa iti paścādvakṣyati 
cittaudārikatā vitarkaḥ 
cittasūkṣmatā vicāraḥ  
kathaṃ punaḥ anayorekatra citte yogaḥ  
kecidāhuḥ  
yathā 'pyasuniṣṭhyūtaṃ sarpiḥ sūryaraśmibhirūpariṣṭātspṛṣṭaṃ nātiśyāyate nātivilīyate
evaṃvitarkavicārayogāccittaṃ nātisūkṣmaṃ bhavati nātyodārika mityubhayorapi tatrāsti vyāpāraḥ  
 evaṃ tarhi nimiṭtabhūtau vitarkavicārāvaudārika sūkṣmatayoḥ prāpnuto yathā payaścā tapaścasarpiṣaḥ śyānatva vilīnatvayornatu punastatsvabhāvau 
āpekṣikī caudārikasūkṣmatā bhūmiprakārabhedādityābhavāgrādvitarkavicārau syātām  
nacaudārikasūkṣmātayā jātibhedo yukataḥ  
anye punarāhuḥ  
vāksaṃskārā vitrkavicārāḥ sūtra uktāḥ  
vitarkya vicārya vācaṃ bhāṣate nāvitasryāvicāryeti  
tatra ye audārikāste vitarkāḥ ye sūkṣmāste vicārāḥ  
yadi caikatra citte 'nyo dharma audāriko 'nyaḥ sūkṣmaḥ ko 'tra virodha iti  
na syādvirodho yadi jātibhedaḥ syādvedanāsaṃjñāvat  
ekasyāṃ jātau mṛdvadhimātratā yugapanna saṃbhavati  
jātibhedo pyasti 
sa tarhi vaktavyaḥ 
durvaco hyasāvato mṛdvadhimātratayā vyajyate  
naivaṃ vyakto bhavati 
pratyekaṃ jātīnāṃ mṛdvadhimātratavāt  
naiva hi vitarkavicārāvekatra citte bhavata ityapare  
kathamidānīṃ prathamaṃ dhyānaṃ pañcāṅgayuktam  
bhūmitastat pañcāṅgayukataṃ na kṣaṇataḥ  
mānamadayoḥ kiṃ nānākāraṇam  
māna unnatiḥ 
madaḥ svadharme raktasya paryādānaṃ tu cetasaḥ  VAkK  
yena kenacit parato viśeṣaparikalpena cetasa unnatiḥ mānaḥ  
madastu svadharmeṣveva raktasya yaccetasaḥ paryādānam  
yathā madyaja evaṃ rāgajaḥ  
saṃprahaṛśaṇaviśeṣo mada ityapare  
uktāḥ saha cittena caittāḥ prakāraśa steṣāṃ punarimāḥ saṃjñāḥ paribhāṣyante  
pravacana etābhiḥ sadvyavahārāt  
cittaṃ mano 'tha vijñānamekārthaṃ 
cinotīti cittam 
manuta iti manaḥ 
vijānātīti vijñānam  
cittaṃ śubhāśubhairdhātubhiriti cittam  
tadevāśrayabhutaṃ manaḥ 
āśritabhūtaṃ vijñānamityapare  
yathā cittaṃ mano vijñānamityeko 'rthaḥ  
evaṃ  
cittacaitasāḥ  
sāśrayā lambanākārāḥ saṃparayuktāśca  
eko 'rthaḥ 
ta eva hi cittacaittāḥ sāśrayā ucyante indriyāśritatvāt  
sālambanā viṣayagrahaṇāt  
sākārāstasyaivālambanasya prakāraśa ākaraṇāt  
samprayuktāḥ samaṃ prayuktatvāt  
kena prakāreṇa samaṃ parayuktā ityāha 
pañcadhā  VAkK  
pañcabhiḥ samatāprākārairāśrayālambanākārakāladravyasamatābhiḥ 
keyaṃ samatā  
yathaiva hyekaṃ cittamevaṃ caittā apyekaikā iti  
nirdiṣṭāścittacaittāḥ savistaraprabhedāḥ  
viprayuktāstu saṃskārāḥ prāptyaprāptī sabhāgatā 
āsaṃjñikaṃ samāpattī jīvitaṃ lakṣaṇāni ca  VAkK  
nāmakāyādayaśceti 
ime saṃskārā na cittena asaṃprayuktā naca rūpasvabhāvā iti cittaviprayuktāucyante  
tatra tāvat 
praptirlābhaḥ samanvayaḥ  
dvividhā hi prāptiraprāptavihīnasya ca lābhaḥ pratilabdhena ca samanvāgamaḥ  
viparyayādaprāptiriti siddham 
kasya punarime prāptyaprāptī  
prāptyaprāptī svasaṃtāna patitānāṃ 
na parasaṃtānapatitānām 
nahi parakīryaiḥ kaścitsamanvāgataḥ nāpyasaṃtatipatitānām  
na hyasatatvasaṃkhyātaiḥ kaścitsamanvāgataḥ 
eṣa tāvat saṃskṛteṣu niyamaḥ  
asaṃskṛteṣu punaḥ prāptyaprāptī 
nirodhayoḥ  VAkK  
sarvasattvā apratisaṃkhyānirodhena samanvāgatāḥ  
ata eva hi cottamabhidharme anāsravairdharmaḥ kaḥ samanvāgataḥ  
āha  
sarvasattvā iti  
pratisaṃkhyānirodhena sakalabandhanādikṣaṇasthavarjyāḥ sarva āryāḥ pṛthagjanāśca kecitsamanvāgatāḥ  
ākāśena tu nāsti kaścitsamanvāgataḥ  
tasmādasya nāsati prāptiḥ  
yasya ca nāsti prāptistastasyāprāptirapi nāstīti siddhāntaḥ  
prāptirnāmāsti kiñcit bhāvāntarmiti 
kuta etat  
āha sūtrāt  
sūtre hyustaṃ sa eṣāṃ daśānāmaśaikṣāṇāṃ dharmaṇāmutpādāt pratilambhātsamanvāgamādaryo bhavati pañcāṅgaviprahīṇa iti vistaraḥ  
tena tarhi asattvākhyairapi samanvāgamaḥ prāpnoti parasattvaiśca 
kiṃ kāraṇam  
sūtra vacanāt 
rājā bhikṣavaścakravarti saptabhī ratnaiḥ samanvāgata iti vistaraḥ  
vaśitvamatra samanvāgamaśabdenoktam 
tasya teṣu ratneṣu vaśitvaṃ kāmacāra iti  
atra vaśitvaṃ samanvāgamo 'nyatra punardravyāntaramiti 
kuta etat kaḥ punarevamayogaḥ  
ayam ayogaḥ yad asyā naiva svabhāvaḥ prajñāyate rūpaśabdādivad rāgadveṣādivad vā na cāpi kṛtyaṃ cakṣuḥśrotrādivat  
tasmāt dravyadharmāsaṃbhavādayogaḥ  
utpattiheturdharmāṇāṃ prāptiriti cet  
asaṃskṛtasya na syāt  
ye ca dharmā aprāptā ye ca tyaktā bhūmisaṃcāravaiarāgyatasteṣāṃ kathamutpattiḥ syāt  
sahajaprāptihetukā cet  
jātiridānīṃ kiṅkarī jātijātirvā  
sakalabandhanānāṃ khalvapi mṛdumadhyādhimātrakleśotpattibhedo na syāt prāptyabhedāt  
yato vā sa bhedastata evāstu tadutpattiḥ  
tasmānnotpattihetuḥ prāptiḥ  
kaścaivamāhotpattihetuḥ prāptiriti 
kiṃ tarhi  
vyavasthā hetuḥ  
asatyāṃ hi prāptau laukikamānasānāmāryapṛthagjanānāmāryā ime pṛthagjanā ima iti na syād vyavasthānam  
prahīṇāprahīṇa kleśatāviśeṣādetat bhavitumarhati  
etaccaiva kathaṃ bhaviṣyatyeṣāṃ prahīṇaḥ kleśa eṣāmaprahīṇa iti  
praptau satyāmetatsidhyati tadvigamāvigamāt 
āśrayaviśeṣādetatsidhyati  
 āśrayo hi sa āryāṇāṃ darśanabhāvanāmārgasāmarthyāttathā parāvṛtto bhavati yathā na punastatpraheyāṇāṃ kleśānāṃ prarohasamartho bhavati   
ato 'gnidagdhavrīhivadavījībhūte āśraye kleśānāṃ prahīṇakleśa ityucyate  
upahatavījabhāve vā laukikena mārgeṇa  
viparyayādaprahīṇakleśaḥ  
yaścāprahīṇastena samanvāgato yaḥ prahīṇastenā samanvāgata iti prajñapyate  
kuśalā api dharmā dviprakārā ayatnabhāvino yatnabhāvinaśca ye ta ucyante utpattipratilambhikāḥ prāyogikāśceti  
tatrāyatnabhāvibhirāśrayasya tadvījabhāvānupaghātāt samanvāgata upaghātādasamanvāgata ucyate samucchinnakuāśalamūlaḥ  
tasya tūpaghāto mithyādṛṣṭyā veditavyaḥ  
na tu khalu kuśalānāṃ dharmāṇāṃ vījabhāvasyātyantaṃ santatau samudghātaḥ  
yepunaryatnabhāvinastairutpannaistadutpattirvaśitvā vighātātsantateḥ samanvāgata ucyate  
tasmādvījamevātrānapoddhṛtamanupahatam paripṛṣṭaṃ ca vāśiatvakāle samanvāgamākhyāṃ tabhate nānyad dravyam  
kiṃ punaridaṃ bījaṃ nāma  
yannāmarūpaṃ phalotpattau samartha sākṣāt pāraṃparyeṇa vā  
santatipariṇāmaviśeṣāt 
ko 'yaṃ pariṇāmo nāma  
santateranyathātvam 
kā ceyaṃ santatiḥ 
hetuphalabhūtastraiyadhvikāḥ saṃskārāḥ  
yat tūkta lobhena samanvāgato 'bhavyaścatvāri smṛtyupasthānāni bhāvayitumiti  
tatrādhivāsanaṃ lobhasyāvinodanaṃ vā samanvāgamaḥ  
yāvaddhi tasyādhivāsako 'vinodako bhavati tāvat bhavyastāni bhāvayitum  
evamayaṃ samanvāgamaḥ sarvāthā prajñaptidharmo na tu dravyadharmaḥ  
tasya ca pratiṣedho 'samanvāgama iti  
dravyameva tu vaibhāṣikāḥ ubhayaṃ varṇayanti  
kiṃ kāraṇam 
eṣa hi naḥ siddhānta iti 
sā kilaiṣā praptiḥ 
traiyadhvikānāṃ trividhā 
atītānāṃ dharmāṇāmatītā 'pi prāptirastyanāgatyā 'pi pratyutpannā 'pi  
evamanāgataparatyutpannānāṃ pratyekaṃ trividhā  
ṣubhādīnāṃ ṣubhādikā  
kuśalākuśalāvyākṛtānāṃ kuāśalākuśalāvyākṛtaiva yathākramaṃ prāptiḥ  
svadhātukā tadāptānāṃ 
ye dharmāstaddhātvāptāsteṣāṃ svadhātukā prāptiḥ  
kāmarūpārūpyāvacarāṇāṃ kāmarūpārūpyāvacarī yathākramam  
anāptā nāṃ caturvidhā  VAkK  
anāsravāṇāṃ dharmāṇāṃ caturvidhā praptiḥ 
samāsena traidhātukī cānāsravā ca  
tatrāpraptiṃsaṃṅkhyānirodhasya traidhātukī pratisaṃkhyānirodhasya rūpārūpyāvacarī cānāsravā ca  
mārgasatyasyānāsravaiva 
seyaṃ samasya caturvidhā bhavati  
śaikṣāṇāṃ dharmāṇāṃ śaikṣaiva prāptiḥ akṣaikṣāṇāmaśaikṣānāśaikṣāṇāntubhedaḥ  
sa nirdiśyate 
tridhā naśaikṣā 'śaikṣāṇāṃ 
naivaśaikṣānāśaikṣā dharmā ucyante sāsravā dharmā asaṃskāṛtaṃ ca  
teṣāṃ śaikṣādibhedena trividhā prāptiḥ  
sāsravāṇāṃ tāvat naivaśaikṣānāśaikṣī prāptiḥ  
apratisaṃkhyānirodhasya ca pratisaṃkhyānirodhasya cānāryeṇa praptasya  
tasyaiva śaikṣeṇa mārgeṇa praptasya śaikṣī aśaikṣeṇāśaikṣī  
darśanabhāvanāheyānāṃ yathākramaṃ darāśanabhāvanāheyaiva parāptiḥ  
aheyānāṃ tu bhedaḥ 
sa nirdiśyate 
aheyānāṃ dvidhā matā  
apraheyādharmā anāsravāḥ 
teṣāmapratisaṃkhyānirodhasya bhāvanāheyā prāptiḥ anāryaprāptasya ca pratisaṃkhyānirodhasya  
tasyaivāryamārgaprāptasyānāsravā 'heyā mārgasatyasya ca  
yaduktaṃ traiyadhvikānāṃ trividhe ti tasyotsargasyāyamapavādaḥ 
avyākṛtāptiḥ sahajā 
anivṛtāvyākṛtānāṃ sahajaiva prāptirnāgrajā na paścātkālajā 
durbalatvāt  
tenateṣāmatītānāmatītaiva yāvat pratyutpannānāṃ pratyutpannaiva  
kiṃ sarvasyaivānivṛtāvyākṛtasya  
na sarvasya  
abhijñānairmāṇikādṛte  VAkK  
dve abhijñe avyākṛte nirmāṇacittaṃ ca varjayitvā  
teṣāṃ hi balavattvāt prayogaviśeṣaniṣpatteḥ pūrva paścāt sahajā prāptiḥ  
śailpasthānikasyāpi kasyacidīryāpathikasyā
tyarthamabhyastasyecchanti  
kimanivṛtāvyākṛtasyaiva sahajā praptirityāha 
nivṛtasya ca rūpasya 
nivṛtāvyākṛtasyāpi vijñaptirūpasya saharjaiva prāptiradhimātreṇāpyavijñaptyanutthāpanādaurbalyasiddheḥ  
yathā 'vyākṛtānāṃ dharmāṇāmayaṃ praptibhedaḥ kimevaṃ kuśalākuśalānāmapikaścit prāptibhedo 'sti  
astītyāha  
kāme rūpasya nāgrajā  
kāmāvacarasya vijñaptyavijñaptirūpasyāgrajā praptiḥ sarvathā nāsti  
sahajā cāsti paścātkālajā ca  
kimaprāpterapi prāptivatprakārabhedaḥ 
netyāha 
kiṃ tarhi  
akliṣṭāvyākṛtā 'prāptiḥ 
aprāptiranivṛtāvyākṛtaiva sarvā 
adhvabhedena punaḥ 
sā 'tītājātayostridhā  VAkK  
pratyutpannasya nāratyaprāptiḥ pratyutpannā  
atītānāgatayostu traiyadhvikī  
kāmādyāptāmalānāṃ ca 
trividheti varttate 
kāmāptānāṃ kāmarūpārūpyāvacarī  
evaṃ rūpārūpyāptānāmanāsravāṇāṃ ca nāstyanāsravā kācidaprāptiḥ  
tathāhi  
mārgasyāprāptiriṣyate  
pṛthagjanatvam 
pṛthagjanatvaṃ katamat 
āryadharmāṇāmalābha iti śāstrapāṭhaḥ  
alābhaśca nāmāprāptiḥ  
naca pṛthagjanatvamanāsravaṃ bhavitumarhati  
katameṣāmāryadharmāṇāmalābhaḥ  
sarveṣāmaviśeṣavacanāt 
sa tu yo vinā lābhenālābhaḥ  
anyathā hi cuddho 'pi śrāvakapratyekabuddhagotrakai rasamanvāgamādanāryaḥ syāt  
evaśabdastarhi paṭhitavyaḥ  
na paṭhitavyaḥ 
ekapadānyapi hyavadhāraṇāni bhavanti  
tadyathā abbhakṣo vāyubhakṣa iti  
duḥkhe dharmajñānakṣāntitatsahabhuvāmalābha ityapare  
na ca tadyogā danāryatvaprasaṅgaḥ  
tadalābhasyātyantaṃ hatatvāt  
te tarhi trigotrā iti katameṣāmalābhaḥ  
sarveṣām 
evaṃ tarhi sa eva doṣaḥ 
punaḥ sa eva parihāraḥ  
yatnastarhi vyarthaḥ  
evaṃ tu sādhu yathā sautrāntikānām 
kathaṃ ca sautrāntikānām  
anutpannāryadharmasantatiḥ pṛthagjanatvamiti  
atheyamaprāptiḥ kathaṃ vihīyate 
yasya yā dharmasya prāptirasau 
tatprāptibhusaṃcārād vihīyate  VAkK  
yathā tāvadāryamārgasyālābhaḥ pṛthagjanatvaṃ tasya lābhāttadvihīyate bhūmisaṃcārācca  
evamanyeṣāmapi yojyam  
vihīyata iti tasyā aprāpteraprāptirutpadyate prāptiśchidyate  
kiṃ punaraprāptiprāptyorapi prāptyaprāptī bhavataḥ  
ubhayorapyubhayaṃ bhavtītyāhuḥ  
nanu caivamanavasthā prasaṅgaḥ praptīnām  
nānavasthāprasaṅgaḥ 
parasparasamanvāgamāt  
ātmanā tṛtīyo hi dharma utpadyate  
sa ca dharmastasya prāptiḥ prāptiprāptiśca  
tatra prāptyutpādāttena dharmeṇa samanvāgato bhavati prāptiprāptyā ca  
prāptiprāptyutpādāt punaḥ prāptyaiva samanvāgato bhavatyato nānavsthā  
evaṃ ca kṛtva ātmanā tṛtīyasya dharmasya kuśalasya kliṣṭasya kliṣṭasya vā dvitīye kṣaṇe tisraḥ prāptayo jāyante  
tāsāṃ ca punastisro 'nuprāptaya iti ṣaḍ bhavanti  
tṛtīye kṣaṇe prathamadvitīyakṣaṇotpannānāṃ dravyāṇāṃ nava prāptayaḥ sārdhamanuprāptibhirityaṣṭādāśa bhavanti  
evamuttarottaravāṛddhiprasaṇṅgenaitāḥ praptayo visarpantyaḥ sarveṣāmatītānāgatānāṃ
kleśopakleśakṣaṇānāmupapattilābhikānāṃ ca kuśalakṣaṇānāṃ saṃprayoga sahabhuvāmanādyantasaṃsāraparyāpannānāmanantā
ekasya prāṇinaḥ kṣaṇe kṣaṇe upajāyante ityanantadravyāḥ pratisantānamātmabhāvakṣaṇāḥ
sattvānāṃ bhavanti  
atyutsavo vatāyaṃ prāptīnāṃ varttate  
kevalaṃ tu apratighātinyo yato 'vakāśamākāśe labhante  
itarathā hyākāśe 'pyava kāśo na syāt dvitīyasya prāṇinaḥ  
atha keyaṃ sabhāgatā  
sabhāgatā sattvasāmyaṃ 
sabhāgatā nāma dravyam 
sattvānāṃ sākṛśyaṃ nikāyasa bhāga ityasyāḥ śāstre saṃjñā  
sā punarabhinnā bhinnā ca 
abhinnā sarvasattvānāṃ sattvasabhāgatā  
pratisattvaṃ sarveṣu bhāvāt  
 bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣā śaikṣyādibhedena pratiniyatā dharmasabhāgatā   
 punaḥ skndhāyatanadhātutaḥ yadi satvasabhāgatā dravyamaviśiṣtaṃ na syāt anyonyaviśeṣabhinneṣu sattveṣu sattvasttva ityabhedena buddhirna syāt  
prajñaptiśca   
evaṃ skandhādi buddhiprajñaptayyo 'pi yojyāḥ  
syāccyavetopapadyeta na ca sattvasabhāgatāṃ vijahyānna ca pratilabheteti  
catuṣkoṭikaḥ 
prathamā koṭiḥ yataścyavate tatraivopapadyamānaḥ  
dvitīyā niyāmamavkrāman  
sa hi pṛthagjanasabhāgatāṃ vijahyādāryasabhāgatāṃ pratilabhate  
tṛtīyā gatisaṃcārāt 
caturthyetānākārān sthāpayitvā  
yadi pṛthagjanasabhāgatā nāma dravyamasti kiṃ punaḥ pṛthagjanatvena  
nahi manuṣyasabhāgatāyā anyanmanuṣyatvaṃ kalpyete  
 naiva ca lokaḥ sabhāgatāṃ paśyatyarūpiṇītvāt nacaināṃ prajñayā paricchinatti pratipadyate ca satvānāṃ jātyabhedamiti satyā api tasyāḥ kathaṃ  
tatra vyāpāraḥ   
apicāsattvasabhāgatā 'pi kiṃ neṣyate  
 śāliyavamudgamāsāmrapanasalohakāñcanādīnāṃ svajātisādṛśyāt tāsāṃ ca sabhāgatānāmanyonyabhinnānāṃ kathamabhedena sabhāgatā prajñaptiḥ kriyate 
vaiśeṣikāścaivaṃ dyotitā bhavanti  
teṣāmapi hyeṣa siddhāntaḥ  
sāmānyapadārtho nāmāsti yataḥ samānapratyayotpattiratulyaprakāreṣvapīti  
ayaṃ tu teṣāṃ viśeṣaḥ  
sa eko 'pyanekasmin varttate yadi dyotitā yadi na dyotitā  
astyeṣā tu sabhāgatā sūtre vacanāditi vaibhāṣikāḥ  
ustaṃ hi bhagavatā sa ceditthantvamāgacchati manuṣyāṇāṃ sabhāgatāmiti  
uktametannatūktaṃ dravyāntaramiti 
kā tarhi sā  
ta eva hi tathābhūtāḥ saṃskārā yeṣu manuṣyādiprajñaptiḥ śālyādiṣu sabhāgatāvat  
tattvetanna varṇayanti  
atha kimidamāsaṃjñikaṃ nāma  
āsaṃjñikamasaṃjñiṣu  
nirodhaścittacaittānāṃ 
 asaṃjñisattveṣu devepūpapannānāṃ yaścittacaittānāṃ nirodhastadāsaṃjñikaṃnāma dravyaṃ yena cittacaittā anāgate 'dhvani kālāntaraṃ saṃnirudhyante  
notpattuṃ labhante   
nadītoyasaṃnirodhavat  
tat punarekāntena 
vipākaḥ 
kasya vipākaḥ 
asaṃjñisamāpatteḥ 
katame te sattvā yeṣvasaṃjñisattvāḥ  
te bṛhatphalāḥ  VAkK  
bṛhatphalā nāma devā yeṣāṃ kecidasaṃjñisattvāḥ pradeśe bhavanti dhyānāntarikāvat  
kiṃ punastenaiva kadāciat saṃśino bhavanti 
bhavantyupapattikāle cyutikāle ca  
prakṛṣṭamapi kālaṃ sthitvā saha saṃjñotpādātteṣāṃ sattvānāṃ tatsthānāt cyutirbhavatīti sūtre pāthaḥ  
te ca tato dīrghasvapnavyutthitā iva cyutvā kāmadhātāvupapadyante nānyatra  
pūrvasamāpattisaṃskāraparikṣayāt apūrvānupacayācca kṣiptā iva kṣīṇavegā iṣavaḥ pṛthivīṃ patanti  
yena ca tatropapattavyaṃ tasyāvaśyaṃ kāmāvacaraṃ karmāparaparyāyavedanīyaṃbhavati  
yathottarakauravāṇāṃ devopapāttivedanīyam  
atha samāpattī iti yaduktaṃ katame te samāpattī  
asaṃjñisamāpattirnirodhasamāpattiśca  
keyamasaṃjñisamāpattiḥ  
yathaivāsaṃjñikamuktaṃ niarodhaścittacaittānāmiti  
tathā 'saṃjñisamāpattiḥ 
asaṃjñināṃ samāpattirasaṃjñā ve tyasaṃjñisamāpattiḥ  
sā 'pi cittacaittānāṃ nirodhaḥ  
etāvattathāśabdenānvākṛṣyate 
sā tu samāpattiḥ  
dhyāne 'ntye 
antyadhyānaṃ caturthaṃ tatparyāpannā 'sau nānyabhumikā 
kimarthamenāṃ samāpadyante  
niḥsṛtīcchayā  
niḥsaraṇameṣāṃ manyante 
ato mokṣakāmatayā samāpadyante  
āsaṃjñikaṃ vipākatvāt avyākṛtamiti siddham  
iyaṃ tu 
śubhā 
kuśalaivāsaṃjñisamāpattiḥ 
tasyā asaṃjñisattveṣu pañcaskandhako vipākaḥ 
kuśalā satī 
upapadyavedyaiva 
upapadyavedanīyaiva 
na dṛṣṭadharmaparyāyavedanīyā nāpi aniyatā  
yo 'pyenāmutpādya parihīyate so 'pi kilāvaśyaṃ punarutpādyāsaṃjñisattveṣūpapadyata iti  
ata eva tallābhī niyāmaṃ nāvakrāmati  
seyaṃ pṛthagjanasyaiveṣyate  
nāryasya 
nahyāryāṃ asaṃjñisamāpattiṃ samāpadyante vinipātasthānamivaitāṃ paśyantaḥ 
niḥsaraṇasaṃjñino hi tāṃ samāpadyante  
atha kimenāmāryāścaturthadhyānalābhādatītānāgatāṃ pratilabhante dhyānavat  
anye 'pi atāvanna pratilabhante 
kiṃ kāraṇam  
eṣā hyucitā 'pi satī mahābhisaṃskārasādhyatvādacittakatvācca  
ekādhvikāpyate  VAkK  
ekakāliketyarthaḥ 
varttamānakālikaiva labhyate 
yathā prātimokṣasaṃvaraḥ  
labdhayā tu dvitaīyādiṣu kṣaṇeṣvatītayā 'pi samanvāgato bhavati yāvanna tyajati  
acittaka tvānnānāgatā bhāvyate  
nirodhasamāpattiridāniṃ katamā  
nirodhākhyā tathaiveyaṃ 
yathaivāsaṃjñimāpatthiḥ 
tathāśabdena kaḥ prakāro gṛhyate 
nirodhaścittacaittānāmiti  
ayaṃ tvasyā viśeṣaḥ 
iyaṃ 
vihārārthaṃ 
śāntavihārasaṃjñāpūarvakeṇa manasikāreṇa enāṃ samāpadyante  
tāṃ tu niḥsaraṇasaṃjñā pūrvakeṇa  
sā khalvapi caturthadhyānabhūmikā 
iyaṃ tu 
bhavāgrajā  
naivasaṃjñānāsaṃjñāyatanabhūmikaiva 
sā ceyaṃ 
śubhā 
kuśalaiva na klilṣṭā nāvyākāṛtā 
kuśalā satī 
dvivedyā 'niyatā ca  
dvayoḥ kālayorvedyā upapadyavedanīyā cāparaparyāyavedanīyā ca  
aniyatā ca vipākaṃ prati kadācinna vipacyate  
yadīha pariniarvāyāt tasyā hi bhavāgre catuḥskandhako vipākaḥ  
sā ceyamekāntena 
āryasya 
 nahi pṛthagjanā nirodhasamāpattimutpādayituṃ śaknuvantyucchedabhīrutvādāryamārgabalena cotpādanāddṛṣṭadharmanirvāṇasya tadadhimuktitaḥ   
āryasyāpi ceyaṃ na vairāgyalabhyā  
kiṃ tarhi  
āpyā prayogataḥ  VAkK  
prayogalabhyaiveyam 
na cātītā labhyate nāpyanāgata bhāvyate  
cittabalena tadbhāvanāt  
kiṃ bhagavato 'pi parāyogikī 
netyāha  
bodhilabhyā muneḥ 
kṣayajñānasamanaṃ kālaṃ buddhā bhagavanta enāṃ labhante nāsti kiñcidbuddhānāṃ prāyogikaṃ nāma  
icchāmātrapratibaddho hi teṣāṃ sarvaguṇasaṃpātsaṃmukhībhāvaḥ  
tasmādeṣāṃ sarvavairāgyalābhikam  
kathaṃ khalvi dānīmanutpāditāyāṃ nirodhasamāpattau kṣayajñānakāle bhagavānubhayotobhāgavimuktaḥ sidhyati  
sidhyatyutpāditāyāmiva tasyāṃ vaśitvāt prāgeva tāṃ bodhisattvaḥ śaikṣyāvasthāyāmutpādayatīti pāścattyāḥ  
atha kasmādevaṃ neṣyate  
evaṃ ca sthaviropaguptasyāpīdaṃ netrīpadaṃ prāmāṇikaṃ bhaviṣyati  
nirodhasamāpattimutpādya kṣayajñānamutpādayatīti vaktavyaṃ tathāgataiti  
na prāk 
nahi pūrvaṃ tasyā utapādanaṃ yujyata iti kāśmīrakāḥ 
kiṃ kāraṇam  
catustriṃśatkṣaṇāptitaḥ  
catusriṃśatā kila cittakṣaṇairbodhisattvo bodhimanuprāptaḥ  
satyābhisamaye ṣoḍaśabhirbhavāgravairāgye cāṣṭādaśabhirnavaprakārāṇāṃ kleśānāṃ prahāṇāya navānantaryavimuktimārgotpādanāt  
ta ete catustriṃśat bhavanti  
ākiñcanyāyatanavītarāgasyāsyaniyāmāvakramaṇādadhobhūmikā na punaḥḥ praheyā bhavanti  
ata etasminnantare visabhāgacittāsaṃbhavānnirodhasamāpatterayoga iti  
kiṃ punaḥ syādyadi visabhāgacittamantarā saṃmukhīkkuryāt  
vyutthānāśayaḥ syādavyutthānāśayāśca bodhisattvāḥ  
satyamavyutthānāśayā natu āsrava mārgāvyutthānāt  
kathaṃ tarhi na tāvat bhetsyāmi paryaṅkamaprāpte āsravakṣaya iti  
asyāśayasyāvyutthānā dekāyana eva sarvārthaparisamāpteriti bahirdeśakāḥ  
pūrvameva tu varṇayanti kāśmīrāḥ  
yadyapyanayoḥ samāpattyorbahuprakāro viśeṣaḥ  
kāmarūpāśraye bhūte 
ubhe api tvete asaṃjñinirodhasamāpattī kāmadhātau rūpadhātau cotpatsyete  
ye tvasaṃjñisamāpattiṃ rūpadhātau necchanti teṣāmayaṃ grantho virudhyate  
syādrūpabhavo na cāsau bhavaḥ pañcavyavacāraḥ  
syādrūpāvacarāṇāṃ sattvānāṃ saṃjñināṃ devānāṃ visabhāge citte sthitānāmasaṃjñisamāpattiṃ
nirodhasamāparttiṃ ca samāpannānāmasaṃjñināṃ ca devānāmāsaṃjñike pratilabdhe yo bhava iti  
ata ubhe apyete kāmarūpāśraye  
tatrāpi tvayaṃ viśeṣaḥ  
nirodhākhyādito nṛṣu  VAkK  
nirodhasamāpattiḥ prathamato manuṣyepūtpādyate paścādrūpadhātau parihīṇapūrvaiḥ  
kimato 'pyasti parihāṇiḥ 
astītyāha  
anyathā hi ndāyi sūtraṃ virudhyeta  
ihāyuṣmanto bhikṣuḥ śīlasaṃpannaśca bhavati samādhisaṃpannaśca prajñāsaṃpannaśca  
so 'bhīkṣṇaṃ saṃjñāvedayita nirodhaṃ samāpadyate ca vyuttiṣṭhate cāsti caitat sthānamiti
yathābhūtaṃ prajānāti sa na haiva dṛṣṭa eva dharme pratipattye vājñāmārāgayati nāpi
maraṇakālasamaye bhedācca kāyasyātikramya devān kavaḍīkārāhāra bhakṣānanyatarasmin
divye manomaye kāya upapadyate  
 sa tatropapanno 'bhīkṣṇaṃ saṃjñāveditanirodhaṃ samāpadyate ca vyuttiṣṭahate cāsti caitat sthānamiti yathābhūtaṃ prajānātīti   
atra hi divyo manomayaḥ kāyo rūpāvacara ukto bhagavatā  
iyaṃ ca samāpattirbhāvāgrikī  
tatkathamaparihīṇasya tallābhino rūpadhātau syādupapattiḥ  
caturthadhyānabhūmikāmapi nirodhasabhāpatiṃ nikāyāntarīyā icchanti  
teṣāṃ vināpi parihāṇyā sidhyatyetat  
etadeva tu na sidhyati 
caturthadhyānabhūmikā 'pyasāvastīti 
kiṃ kāraṇam  
navānupūrvasamāpattaya iti sūtre vacanāt  
yadyeṣa niyamaḥ kathaṃ vyutkrāntasamāpattayo bhavanti  
prāthamakalpikaṃ pratyeṣa niyamaḥ  
praptaprakāmavāśitvāstu santo vilaṅghyāpi samāpadyante  
evamanayoḥ samāpattyorbhūmito 'pi viśeṣaḥ  
caturthadhyānatayā 'grābhūmikatvāt  
prayogato 'pi niḥsaraṇavihārasaṃjñāpūrvakamanasikāraprayogāt  
saṃtānato 'pi pṛthagjanāryasaṃtānatvāt  
phalato 'pyāsaṃjñikabhavāgraphalatvāt  
vedanīyato 'pi niyatāniyatopapadyobhayathāvedanīyatvāt  
prathamotpādanato 'pi dvidhātumanuṣyotpādanāt  
kasmāt punarete cittatacaittanirodhasvabhāve satyāvasaṃjñisamāpattiḥ saṃjñāveditanirodhasamāpattiścocyate  
tatprātikūlyena tatsamāpattiprayogāt  
vedanādijñāne 'pi paracittajñānavacanavat  
kathamidānīṃ bahukālaṃ niruddhāccittāt punarapi cittaṃ jāyate  
atītasyāpyastitvāt iṣyate vaibhāṣikaiḥ samanantarapratyayatvam  
apare punarāhuḥ  
kathaṃ tāvad rūpopapannānāṃ ciraniruddhe 'pi rūpe punarapi rūpaṃ jāyate  
cittād eva hi taj jāyate na rūpāt  
evaṃ cittam apy asmād eva sendriyāt kāyāj jāyate na cittāt  
anyonyabījakaṃ hy etadubhayaṃ yaduta cittaṃ ca sendriyaśca kāya iti pūrvācāryāḥ  
bhadantavasumitrastvāha paripṛcchāyāṃ yasyācittikā nirodhasamāpattistasyaiṣa doṣo mama tu sacittikā samāpattiriti   ti 
bhadantaghoṣaka āha tadidaṃ nopapadyate  
sati hi vijñāne trayāṇāṃ saṃnipātaḥ sparśaḥ  
sparśapratyayā ca vedanā saṃjñā cetan''etyuktaṃ bhagavatā  
ataḥ saṃjñāvedanayorapyatra nirodho na syāt 
athāpi syāt  
yathā vedanāpratyayā tṛṣṇetyuktam  
satyāmapi tu vedanāyāmarhato na tṛṣṇotpattirevaṃ satyapi sparśe vedannādayo na syuriti  
tasyāviśeṣitatvāt  
avidyāsaṃsparśajaṃ hi veditaṃ pratītyotpannā tṛṣṇetyuktaṃ natu vedanotpattau sparśo viśeṣita ityasamānametat  
tasmādacittikā nirodhasamāpattiriti vaibhāṣikāḥ  
kathamacittikāyāḥ samāpattitvam  
mahābhūtasamatāpādanāt  
samāpatticittena ca tāṃ samāpadyante samāgacchantīti samāpattiḥ  
kiṃ punarete samāpattī dravyataḥ sta utāho prajñaptitaḥ  
dravyata ityāha 
cittotpattipratibandhanāt  na 
samāpatticittenaiva tatpratibandhanāt  
samāpatticittameva hi taccittāntaraviruddhamutpadyate yena kālāntaraṃ cittasyā pravṛttimātraṃ bhavati  
tadviruddhāśrayāpādanāt  
 yā 'sau samāpattiriti prajñapyate taccāpravṛttimātraṃ na pūrvamāsīnna paścāt bhavati vyutthitasyeti saṃskṛtā 'sau samāpattiḥ prajñapyate  
athavā āśrayasyaiva tathā samāpādanaṃ samāpattiḥ  
evamāsaṃjñikamapi draṣṭavyam  
cittamevāsau tatra cittapravṛttiviruddhaṃ labhate taccāpravṛttimātramāsaṃjñikaṃ prajñapyata iti tadetanna varṇayanti  
vyākhyāte samāpattī  
jīvitaṃ katamat  
āyurjīvitam 
evaṃ hyuktamabhidharme 'jīvitenriyaṃ katamat 
traidhātukamāyuriti  
etaccaiva na jñāyate āyurnāma ka eṣa dharma iti  
ādhāra ūṣmavijñānayorhi yaḥ  
idamuktaṃ bhagavatā 
āyurūṣmātha vijñānaṃ yadā kāyaṃ jahatyamī 
apaviddhastadā śete yathā kāṣṭhamacetana iti  
tad ya ūṣmaṇo vijñānasya cādhārabhūto dharmaḥ sthitihetustadāyuḥ  
tasyedānīmāyuṣaḥ ka ādhārabhūtaḥ  
evaṃ tarhi parasparāpekṣyavṛttitvādeṣāṃ kaḥ pūrvaṃ nivartiṣyate  
yadvaśādibhavau vivarttiṣyete iti nityānivṛttiprasaṅgaḥ  
āyuṣastarhi karmādhārabhūtaṃ yāvadākṣiptaṃ karmaṇā tāvadanuvarttanāt  
ūṣmavijñānayorapi kimarthaṃ karmaivādhārabhūtaṃ neṣyate  
mā bhūt sarvaṃ vijñānamāmaraṇādvipāka iti  
ūṣmaṇastarhi karmādhārbhūtaṃ bhaviṣyati ūṣmā ca vijñānasya  
evamapyārūpyeṣvanādhāraṃ vijñānaṃ syādūṣmābhāvāt  
tasya punaḥ karmādhāro bhaviṣyati  
na vai labhyate kāmacāro yat kvacidevoṣmā vijñānasyādhāro bhaviṣyati kvacideva karmeti  
uktaṃ cātra 
kimuktam  
mā bhūtsarvaṃ vijñānamāmaraṇādvipāka iti  
tasmādastyeva tayorādhārabhūtamāyuḥ  
nahi nāstīti brūmo natu dravyāntaram  
kiṃ tarhi 
traidhātukena karmaṇā nikāyasabhāgasya sthitikālāvedhaḥ  
yāvaddhi karmaṇā nikāyasabhāgasyāvedhaḥ kṛto bhavatyetāvantaṃ kālamavasthātavyamiti tāvat so 'vatiṣṭhate tadāyurityucyate  
sasyānāṃ pākakālāvedhavat kṣipteṣusthitikālāvedhavacca  
yastu manyate saṃskāro nāma kaścin guṇaviśeṣa iṣau jāyate yadvaśādgamanamāpatanād bhavatīti  
tasya tadekatvāt pratipannābhāvācca deśāntaraiḥ śīghra taratamaprāptikālabhedā nupapattiḥ patanānupapattiśca  
vāyunā tatpratibandha iti cet  
arvākpatanaprasaṅgo na vā kadācidvāyoraviśeṣāt  
evaṃ tu varṇayanti dravyāntaramevāyurastīti  
atha kimāyuḥkṣayādeva maraṇaṃ bhavatyāhosvidanyathāpi  
prajñaptāvuktam āyuḥkṣayānmaraṇaṃ na puṇyakṣayāditi  
catuṣkoṭiḥ  
prathamā koṭirāyurvipākasya karmaṇaḥ paryādānāt  
dvitīyā bhogavipākasya 
tṛtīyobhayoḥ  
caturthī viṣamāparihāreṇa  
āyurutsargācceti vaktavyakm 
na vaktavyam 
āyuḥkṣayādeva tanmaraṇam  
prathamakoṭyantargamāt  
kṣīṇe tvāyuṣi puṇyakṣayasya maraṇe nāsti sāmarthyam  
tasmādubhayakṣaye sati maraṇamāyuḥkṣayādityuktam  
jñānaprasthāne 'pyuktam āyuḥ santatyupanibaddhaṃ vartata iti vaktavyam  
sakṛdutpannaṃ tiṣṭhanīti vaktavyam  
āha  
kāmāvacarāṇāṃ sattvānāmasaṃjñisamāparttiṃ nirodhasamāparttiṃ ca samāpannānāṃ santatyupanibaddhaṃ varttata iti vaktavyam  
samāpannānāṃ rūpārūpyāvacarāṇāṃ ca sattvānāṃ sakrdutpannaṃ tiṣṭhatīti vaktavyam  
ko 'sya bhāṣitasyārthaḥ  
yasyāśrayopaghātādupāghatastatsantatyadhīnatvāt prathamam  
yasya tvāśrayopaghāta eva nāsti tadyatho tpannāvasthānāt dvitīyam  
sāntarāyaṃ prathamaṃ nirantarāyaṃ dvitīyamiti kāśmīrāḥ  
tasmādastyakālamṛtyuḥ  
sūtra uktam catvāra ātmabhāvapratilambhāḥ  
astyātmabhāvapratilambho yatrātmasaṃcetanā kramate na parasaṃcetaneti  
catuṣkoṭikaḥ  
ātmasaṃcetanaiva kramate kāmadhātau krīḍāpramoṣkāṇāṃ devānāṃ manaḥpradūṣakāṇāṃ ca  
teṣāṃ hi praharṣamanaḥopradoṣābhyāṃ tasmāt sthānāccyutirbhavati nānyathā 
duddhānāṃ ceti vaktavyam  
svayaṃmṛtyutvāt 
parasaṃcetanaiva kramate garbhāṇḍagatānām  
ubhayamapyeṣāṃ kāmāvacarāṇāṃ prāyeṇa  
nobhayaṃ sarveṣā mantarābhavikāṇāṃ rūpārūpyāvacarāṇāmanekajātīyānāṃ kāmāvacarāṇāṃ
tadyathā nārakāṇā muttarakauravāṇāṃ darśanamārgamaitrīnirodhāsaṃjñi samāpattisamāpannānāṃ
rājarṣijinadūtajinādiṣṭa dharmilo ttaragaṅgila śreṣṭhiputrayaśaḥ dumārajīvakādīnāṃ
sarveṣā caramabhavikānāṃvodhisattva mātustadgarbhāyāḥ cakravarttinaścakravarttimātuśca tadgarbhāyāḥ  
atha kasmātsūtra uktaṃ katame te bhadanta sattvā yeṣāṃ nātmasaṃcetanā kramate na parasaṃacetanā  
naivasaṃjñānāsaṃjñāyatanopagāḥ śāriputreti  
anyeṣu kila dhyānarūpyedhvātmasaṃcetanāsvabhūmika āryamārgaḥ parasaṃcetanā uttarabhūmisāmantakastatra cobhayaṃ nāstīti  
nanu caivaṃ tatrāpi parabhūmika āryamārgaḥ parasaṃcetanā prāpnoti  
paryantagrahaṇāttarhi tadādisaṃpratyayaḥ  
kvacidādisaṃpratyayaḥ kvacidādinā paryanto 'pi pratīyate 
yadāha  
tadyathā devā brahmakāyikāḥ  
iyaṃ prathamā sukhopapattiriti 
kvacit paryantenādirapi pratīyate  
yadāha 
tadyathā devā ābhāsvarāḥ 
iyaṃ dvitīyā sukhopapattiriti 
ayamatra tadyathāśabdo dṛṣṭāntavācaka iti yukta etasmāccheṣasaṃ pratyayaḥ  
eṣa hi dṛṣṭāntadharmo yadekamapi tajjātīyakaṃ dṛśyate  
sa ceha tadyathāśabdo nāstītyanupasaṃhāra eṣaḥ  
yadyayaṃ tadyathāśabdo dṛṣṭāntavācakaḥ syādiha na prāpnuyāt  
santi sattvā nānātvakāyā nānātvasaṃjñinastadyathā manuṣyastadekatyāścadevā iti  
tasmādupadarśanārtha evāyaṃ draṣṭavya ityalamatiprasaṅgena  
uktaṃ jīvitam  
lakṣaṇāni punarjātirjarā sthitiranityatā  VAkK  
etāni hi saṃskṛtasya catvāri lakṣaṇāni  
yatraitāni bhavanti sa dharmaḥ saṃskṛto lakṣyate  
viparyayādasaṃskṛtaḥ  
tatra jātistaṃ dharmaṃ janayati sthitiḥ sthapayati jarā jarayati anityatā vināśayati  
nanu trīṇimāni saṃskṛta lakṣaṇānīti sūtra uktam  
caturthamapyatra vaktavyaṃ syāt 
kiṃ cātra noktam 
āha  
sthitiḥ 
yattarhi idaṃ sthityanyathātvamiti  
jarāyā eṣa paryāyastadyathā jāterutpāda ityanityatāyāśca vyaya iti  
ye hi dharmāḥ saṃskārāṇāmadhvasaṃcārāya pravṛttāsta eva sūtre lakṣaṇānyuktānyudvejanārtham  
jātirhi yā saṃskārānanāgatādadhvanaḥ pratyutpannamadhvānaṃ saṃcārayati  
jarā 'nityate punaḥ pratyutpannādatītaṃ durbalīkṛtya pratighātāt  
tadyathā kila gahanapraviṣṭasya puruṣasya trayaḥ śatravaḥ  
tata eka enaṃ gahanādākarṣet dvau punarjīvitādvacyaparopayetāṃ tadvaditi  
sthitistu tān saṃskārānupaguhya tiṣṭhatyaviyogamivecchantī  
ato 'sau saṃskṛtalakṣaṇaṃ na vyavasthāpitā  
asaṃskṛtasyāpi ca svalakṣaṇe sthitibhāvāt  
anye punaḥ kalpayanti sthitiṃ jarāṃ cābhisamasya sthityanyathātvamityekaṃ lakṣaṇamuktaṃ sūtre  
kiṃ prayojanam  
eṣā hyeṣu saṅgāspadamataḥ śriyamivaināṃ kālakarṇīsahitāṃ darśayāmāsa tasyāmanāsaṅgārthamiti  
ataścatvāryeva saṃskṛta lakṣaṇāni  
teṣāmapi nāma jātyādīnāṃ saṃskṛtatvādanyairjātyādibhirbhavitavyam  
bhavantyeva  
jātijātyādayasteṣāṃ 
teṣāmapi catvāryanulakṣaṇāni bhavanti  
jātijātiḥ sthitisthitiḥ jarājarā anityatā 'nityatā iti  
nanu caikasyaikasya caturlakṣaṇī prāpnoti aparyavasānadoṣaśca  
teṣāṃ punaranyajātyādiprasaṅgāt 
na prāpnoti 
yasmāt  
te 'ṣṭadharmaikavṛttayaḥ  
teṣāṃ jātyādīnāmaṣṭāsu dharmeṣu vṛttiḥ 
kimidaṃ vṛttiriti 
kāritraṃ puruṣakāraḥ  
jātijātyādīnāṃ caikatra dharme kathaṃ kṛtvā ātmanā navamo hi dharma utpadyate  
sārdhaṃ lakṣaṇānulakṣaṇairaṣṭābhiḥ  
tatra jātirātmānaṃ virahayyānyānaṣṭau dharmān janayati  
jātijātiḥ puna stāmeva jātim  
tadyathā kila kācit kukkuṭī bahūnya patyāni prajāyate kācidalpāni  
tadvat sthitirapyātmānaṃ varjayitvā 'nyānaṣṭau dharmān sthāpayati sthitisthitistu tāmeva sthitim  
evaṃ jarā 'nityate api yathāyogyaṃ yajye  
tasmānā bhavatyanavasthāprasaṅgaḥ  
tadetadākāśaṃ pāṭyata iti sautrāntikāḥ  
nahyete jātyādayo dharmā dravyataḥ saṃvidyante yathā 'bhivyajyante  
kiṃ kāraṇam 
pramāṇābhāvāt  
nahyeṣāṃ dravyato 'stitve kiñcidapi pramāṇamasti pratyakṣamanumānamāptāgamo vā yathā rūpādīnāṃ dharmāṇāmiti  
yattarhi sūtra uktaṃ saṃskṛtasyotpādo 'pi prajñāyate vyayo 'pi sthityanyathātvamapī ti  
granthajño devānāṃ priyo natvarthajñaḥ 
arthaśca pratiśaraṇa muktaṃ bhagavatā  
kaḥ punarasyārthaḥ  
avidyāndhā hi bālāḥ saṃskārapravāhamātmāta ātmīyataścādhimuktā abhiṣvajante  
 tasya mithyādhimokṣasya vyāvarttanārthaṃ bhagavāṃstasya saṃskārapravāhasyasaṃskṛtatvaṃ pratītyasamutpannatāṃ dyotayitukāma idamāha triṇīmāni  
saṃskṛtasya saṃskṛtalakṣaṇāni   
na tu kṣaṇasya 
nahi kṣaṇasyotpādādayaḥ prajñāyante  
nacāprajñāyamānā ete lakṣaṇaṃ bhavitumarhanti  
atha evātra sūtre saṃskṛtasyotpādo 'pi prajñāyata ityuktam  
punaḥ saṃskṛtagrahaṇaṃ saṃskṛtatve lakṣaṇānīti yathā vijñāye ta  
maivaṃ vijñāyi saṃskṛtasya vastuno 'stitve lakṣaṇāni jalavalākāvat sādhvasādutve vā kanyālakṣaṇavaditi  
tatra pravāhasyādirutpādo nivṛttirvyayaḥ  
sa eva pravāho 'nuvarttamānaḥ sthitiḥ  
tasya pūrvāparaviśeṣaḥ sthityanyathātvam  
 evaṃ ca kṛtvoktaṃ viditā eva nandasya kulaputrasya vedanā utpadyante viditā ava tiṣṭhante viditā astaṃ parikṣayaṃ paryādānaṃ gacchantīti 
āha cātra 
jātirādiḥ pravāhasya vyayaśchedaḥ sthitistu saḥ 
sthityanyathātvaṃ tasyaiva pūrvāparaviśiṣṭatā  
jātirapūrvo bhāvaṃ sthitiḥ prabandho vyayastaducchedaḥ 
sthityanyathātvamiṣṭaṃ prabandhapūrvāparaviśeṣa iti  
kṣaṇikasya hi dharmasya vinā sthityā vyayo bhavet 
na ca vyetyeva tenāsya vṛthā tatparikalpanā  
tasmāt pravāha eva sthitiḥ 
evaṃ ca kṛtvā 'yamapyabhidharmanirdeśa upapannno bhavati  
sthitiḥ katamā 
utpannānāṃ saṃskārāṇāmavināśa iti  
nahi kṣaṇasyotpannasyāvināśo 'stīti  
yadapi ca jñānaprasthāna uktam ekasmiṃścitte ka utpādaḥ  
āha 
jātiḥ 
ko vyayo maraṇam 
kiṃ sthityanyathātvaṃ jareti  
tatrāpi nikāyasabhāgacittaṃ yujyate  
pratikṣaṇaṃ cāpi saṃskṛtasyaitāni lakṣaṇāni yujyante vinā 'pi dravyāntarakalpanayā  
kathamiti  
pratikṣaṇamabhūtvābhāva utpādaḥ 
bhūtvā 'bhāvo vyayaḥ  
pūrvasya pūrvasyottarakṣaṇānuvandhaḥ sthitiḥ  
tasyāvisdṛśatvaṃ sthityanyathātvamiti 
yadā tarhi sadṛśā utpadyante  
na te nirviśeṣā bhavanti  
kathamidaṃ jñāyate  
kṣiptākṣiptabalidurbalakṣiptasya vajrādeścirāśutarapātakālabhedāttanmahābhūtānāṃ pariṇāmaviśeṣasiddheḥ  
nātivahuviśeṣabhinnāstu saṃskārāḥ satyapyanyathātve sadṛśā eva dṛśyante  
 antimasya tarhi śabdārciḥkṣaṇasya parinirvāṇakāle ca ṣaḍāyatanasyottarakṣaṇābhāvāt sthityahnyanyathātvaṃ nāstītyavyāpinī lakṣaṇavyavasthā prāpnoti 
na vai saṃskṛtasya sthitirevocyate  
lakṣaṇamapi tu sthityanyathātvam  
ato yasyāsti sthitistasyāvaśyamanyathātvaṃ bhavatīti nāsti lakṣaṇavyavasthābhedaḥ  
samāsatastvatra sūtre saṃskṛtasyedaṃ lakṣaṇamiti dyotitaṃ bhagavatā saṃskṛtaṃ nāma
yadbhūtavā bhavati bhūtvā ca punarna bhavati yaścāsya sthitisaṃjñakaḥ prabandhaḥ
so 'nyathā cānyathā ca bhavatīti  
kim atra dravyāntarair jātyādibhiḥ katham idānīṃ sa eva dharmo lakṣyas tasyaiva lakṣaṇaṃ yokṣyate  
kathaṃ tāvan mahāpuruṣalakṣaṇāni mahāpuruṣān nānyāni sāsnālāṅgūlakakudaśaphaviṣāṇādīni
ca gotvalakṣaṇāni gor nānyāni kāṭhinyādīni ca pṛthivīdhātvādīnāṃ lakṣaṇāni tebhyo nānyāni  
yathā codhrvagamanena dūrāddhūmasya dhūmatvaṃ lakṣyate naca tattasmādanyat  
sa evātra nyāyaḥ syāt  
naca saṃskṛtānāṃ rūpādīnāṃ tāvat saṃskṛtatvaṃ lakṣyate  
gṛhṇatāpi svabhāvaṃ yāvat prāgabhāvo na jñāyate paścācca santateśca viśeṣaḥ  
tasmānna tenaiva tallakṣitaṃ bhavati naca tebhyo dravyāntarāṇyeva jātyādīni vidyante  
athāpi nāma dravyāntarāṇyeva jātyādīni bhaveyuḥ  
kimayuktaṃ syāt  
eko dharmaḥ ekasminneva kāle jātaḥ sthito jīrṇo naṣṭaḥ syādeṣāṃ sahabhūtvāt  
kāritrakālabhedāt 
anāgatā hi jātiḥ kāritraṃ hi karoti  
 yasmānna jātaṃ janyate janite tu dharme varttamānāḥ kṣityādayaḥ kāritraṃ kurvantīti na yadā jāyate tadā tiṣṭati jīryati vinaśyati vā   
idaṃ tāvadiha saṃpradhāryaṃ bhavet  
kimanāgataṃ dravyato 'sti nāstīti paścājjanayati vā naveti sidhyet  
satyapi tu tasmin jātiḥ kāritaraṃ kurvatī kathamanāgatā sidhyatītyanāgata lakṣaṇaṃ vaktavyam  
uparatakāritrā cotpannā kathaṃ varttamānā sidhyatīti varttamānalakṣāṇaṃ vaktavyam  
sthityādayo 'pi ca yugapat kāritre varttamānā ekakṣaṇa eva dharmasya sthitajīrṇavinaṣṭatāṃ prasañjeyuḥ  
yadaiva hyenaṃ sthitiḥ sthāpayati tadaiva jrā jarayati anityatā vināśayatīti  
 kimayaṃ tatra kāle tiṣṭatvāhosvijjīryatu vinaśyatu vā yo 'pi hi brūyāt sthityādīnāmapi kāritraṃ krameṇeti tasya kṣaṇikatvaṃ bādhyate   
athāpyevaṃ brūyāt eṣa eva hi naḥ kṣaṇo yāvataitat sarvaṃ samāpyata iti  
evamapoi tābhyāṃ sahotpannā sthitistāvat sthāpayati na jrā jarayati anityatā vā vināśyatīti  
kuta etat 
sthiterbalīyastvāt 
punaḥ kenāvalīyastvam  
yadaināṃ saha dharmeṇānityatā hanti  
kṛtakṛtyā punaḥ karttuṃ notsahate jātivat  
sthaturyuktamanutsoḍhum  
nahi śakyaṃ jātyādijanyaṃ vartamānatāmānītaṃ punarānetum  
śakyaṃ tu khalu sthityā sthāpyamatyantamapi sthāpayitum  
ato na yuktaṃ yannotsahate  
ko vā 'tra pratibandhaḥ 
te eva jarā 'nityate  
yadi hi te balīyasyau syātāṃ pūrvameva syātām  
 nivṛttakāritrāyāṃ khalvapi sthitau ta cāpi na tiṣṭataḥ sa cāpi dharma iti kathaṃ kutra vā kāritraṃ karttumutsahiṣyete kiṃ vā punastābhyāṃ karttavyam 
sthitiparigrahāddhi sa dharma utpannamātro na vyanaśyat  
sa tu tayā vyupekṣyamāṇo niyataṃ na sthāsyatyayamevāsya vināśaḥ  
syācca tāvadekasya dharmasyotpannasyāvināśaḥ sthitiḥ vināśo 'nityatā  
jarā tu khalu sarvathātvena na tathā 
pūrvāparaviśeṣāt vipariṇāmācca  
atastadanyathātve 'nya eva  
uktaṃ hi 
tathātvena jarā 'siddhiranyathātve 'nya eva saḥ 
tasmānaikasya bhāvasya jarā nāmopapadyate 
 yo 'pyāha nikāyāntarīyo vināśa kāraṇaṃ prāpyānityatā vināśāyatīti tasya harītakīṃ prāpya devatā virecayatītyāpannaṃ bhavati kiṃ punastāṃ 
tat evāstu vināśakāraṇādvināśaḥ cittacaittānāṃ ca kṣaṇikatvābhyupagamāttadanityatāyā
vināśakāraṇānapekṣatvāt sthityanityate kāritramabhinnakālaṃ kuryātāmityekasyaikatra
kāle sthita vinaṣṭatā saṃprasajyeta  
tasmāt pravāhaṃ pratyetāni saṃskṛtalakṣaṇānyuktānītyevametatsūtraṃ sūnītaṃ bhavati  
apica yadyanāgatā jātirjanyasya janikā kimarthaṃ sarvamanāgataṃ yugapannotpadyate 
yasmāt 
janyasya janikā jātirna hetupratyayairvenā  VAkK  
nahi vinā hetupratyayasāmagrayā jātirjanikā bhavati  
hetupratyayānāmeva tarhi sāmarthyaṃ paśyāmaḥ  
sati sāmargya bhāvādasati cābhāvānna jāteriti hetupratyayā eva jana kāḥsantaḥ  
kiṃ ca bhoḥ sarvaṃ vidyamānamupalabhyate  
sūkṣmā api dharmaprakṛtayaḥ saṃvidyante  
jātamityeva tu na syādasatyāṃ jātau ṣaṣṭhivacanaṃ ca rūpasyotpādaḥ iti yathā rūpasya rūpamiti  
evaṃ yāvadanityatā yathāyogaṃ vaktavyā  
tena tarhy anātmatvam apy eṣṭavyam anātmabuddhisiddhyartham  
saṃkhyāparimāṇapṛthaktvasaṃyogavibhāgaparatvaaparatvasattādayo 'pi tīrthakaraparikalpitā
abhyupagantavyā ekadvimahadaṇupṛthaksaṃyuktaviyuktaparāparasadādibuddhisiddhyartham  
ṣaṣṭīvidhānārthaṃ ca rūpasya saṃyoga iti  
eṣā ca ṣaṣṭo kathaṃ kalpyate  
rūpasya svabhāva iti  
tasmāt prajñaptimātramevaitadabhūtvābhāvajñāpanārthaṃ kriyate jātamiti  
sa cābhūtvābhāvalakṣāṇa utpādo bahuvikalpaḥ  
tasya viśeṣaṇārthaṃ rūpasyotpāda iti ṣaṣṭīṃ kurvanti yathā rupasaṃjñaka evotpādaḥ pratīyeta mā 'nyaḥ pratyāyīti  
tadyathā candanasya gandhādayaḥ śilāputrakasya śarīramiti  
evaṃ sthityādayo 'pi yathāyogaṃ veditavyāḥ  
yadi jātyā vinā jāyate kasmādasaṃskṛtamapyākāśādikaṃ na jāyate  
jāyat ityabhūtvā bhavati 
asaṃskṛtaṃ ca nityamastīti na jāyate  
yathā ca dharmatayā na sarvaṃ jātimadiṣyate tathā na sarvaṃ jāyata ityeṣṭavyam  
 yathā ca tulye jātimattve tadanye pratyayāstadanyasyotpādane na samarthā bhavantyevamevāsaṃskṛtasyotpādane sarve 'pyasamarthāḥ syuḥ   
siddhā eva tu dravyabhāvena jātyādaya iti vaibhāṣikāḥ  
nahi dūṣakāḥ santītyāgamā apāsyante nahi mṛgāḥ santīti yavā noṣyante nahi makṣikāḥ patantīti modakā na bhakṣyante  
tasmāddoṣeṣu pratividhātavyaṃ siddhāntaścānuvarttitavyaḥ  
uktāni lakṣaṇāni  
nāmakāyādayaḥ katame  
nāmakāyādayaḥ saṃjñāvākyākṣarasamuktayaḥ  
ādigrahaṇena padavyañjanakāyagrahaṇam 
tatra saṃjñākaraṇaṃ nāma  
tadyathā rūpaṃ śabda ityevamādiḥ  
 vākyaṃ padaṃ yāvatā 'rthaparisamāptistadyathā anityā vata saṃskārā ityevamādi yena kriyāguṇakālasaṃbandhaviśeṣā gamyante   
vyañjanamakṣaraṃ tadyathā a ā ityevamādi  
nanu cākṣarāṇyapi lipyavayavānāṃ nāmāni  
na vai lipyavayavānāṃ pratyāyanārthamakṣārāṇi praṇītānyakṣarāṇāmeva tu pratyāyanārthaṃ lipyavayavāḥ praṇītāḥ  
kathamaśrūyamāṇāni lekhyena pratīyeranniti nākṣarāṇyeṣāṃ nāmāni  
eṣāṃ ca saṃjñādīnāṃ samuktayo nāmādikāyāḥ  
uca samavāye paṭhanti 
tasya samuktirityetad rūpaṃ bhavati  
yo 'rthaḥ samavāya iti so 'rthaḥ samuktiriti  
tatra nāmakāyastadyathā rūpaśabdagandharasaspraṣṭavyānītyevamādi  
padakāyaḥ tadyathā sarvasaṃskārā anityāḥ sarvadharma anātmānaḥ śāntaṃ nirvāṇami tyevamādi  
vyañjanakāyastadyathā ka kha ga gha ñetyevamādi  
nanu caite vāksvabhāvatvācchabdātmakā iti rūpasvabhāvā bhavanti  
kasmāccittaviprayuktā ityucyante 
naite vāksvabhāvāḥ  
ghoṣo hi vāk naca ghoṣāmātrenārthāḥ pratīyante  
kiṃ tarhi  
vāṅnāmni pravrttate nāmārthaṃ dyotayati naiva ghoṣamātraṃ vāg yena tu ghoṣeṇārthaḥ pratīyate sa ghoṣo vāk  
kena punarghoṣeṇārthaḥ pratīyate  
yo 'rtheṣu kṛtāvadhirvaktṛbhistadyathāgaurityeṣa śabdo navasvartheṣu kṛtāvadhiḥ  
vāgdigbhūraśmivajreṣu paśvakṣisvargavāriṣu 
navasvartheṣu medhāvī gośabdamupadhārayediti  
yo 'pi hi manyate nāmārthaṃ dyotayatīti tenāpyetadavaśyamabhyupagantavyaṃ yadi pratīpadārthakaṃ bhavatīti  
taccaita cchabdamātrādeva pratītapadārthakāt sidhyatīti kimartharaṃ nāma kalpayitvā  
idaṃ cāpi na jñāyate kathaṃ vāṅnāmni pravarttata iti  
kiṃ tāvadutpādayatyāhosvit prakāśayati  
yadyutpāda yati  
 ghoṣasvavatvādvācaḥ sarvaṃ ghoṣamātraṃ nāmotpādayiṣyati yādṛśo vā ghoṣaviāśeṣa iṣyate nāmna utpādakaḥ sa evārthasya dyotako bhaviṣyati   
atha prakāśayati  
 ghoṣasvabhāvatvādvācaḥ sarvaṃ ghoṣamātraṃ nāma prakaśayiṣyati yādṛśo vā ghoṣaviśeṣa iṣyate nāmnaḥ parakāśakaḥ sa evārthasya dyotako bhaviṣyati 
na khalvapi śabdānāṃ sāmargyamasti kṣaṇaikamilanam  
na caikasya bhāgaśa utpādo yukta iti kathamutpādayantī vāṅnāmotpādayet  
kathaṃ tāvadatītāpekṣaḥ paścimo vijñaptikṣaṇa utpādayatyavijñaptim  
evaṃ tarhi paścima eva de nāmna utpādādyo 'pi tamevaikam śṛṇoti so 'pyarthaṃ pratipadyeta  
athāpyevaṃ kalpyeta vāgvyañjanaṃ janayati vyañjanaṃ tu nāmeti  
atrāpi sa eva prasaṅgo vyañjanāṃ sāmargyābhāvāt  
eṣa eva ca prasaṅgo nāmnaḥ prakāśakatve vācaḥ  
 vyañjanāṃ pi vāgviśiṣṭaprajñā apyavahitacetaskā lakṣaṇataḥ paricchettum notsahanta iti vyañjayāpi vāk naivotpādikā na prakāśikā yujyate   
athāpyarthasahajaṃ nāma jātyādivadiṣyate  
evaṃ satyatītānāgatasyārthasya varttamānaṃ nāma na syād  
 apatyānāṃ pitṛbhiryatheṣṭaṃ nāmāni kalpyanta iti katamannāma tatsahajaṃ syāt asaṃskṛtānāṃ ca dharmāṇāṃ kena sahajaṃ nāma syādityaniṣṭireveyam 
yadapyuktaṃ bhagavatā 
nāmasaṃniśāritā gāthā gāthānāṃ kavirāśrayaḥ iti 
atrārtheṣu kṛtāvadhiḥ śabdo nāma nāmnā ca racanāviśeṣo gātheti nāmasaṃnitābhavati racanāviśeṣāśca dravyāntaraṃ nopapadyate  
paṅktivaccittānupūrvyavacca  
astu vā vyañjanamātrasya dravyāntarabhāvaparikalpanā  
tatsamūhā eva nāmakāyādayo bhaviṣyantītyapārthikā tatprajñaptiḥ  
santyeva tu viprayuktasaṃskārabhāvanā nāmakāyā dravyata iti vaibhāṣikāḥ  
nahi sarva dharmāstarkagamyā bhavantīti  
 atha kiṃpratisaṃyuktā ete nāmakāyādayaḥ sattvākhyā asattvākhyā vipākajā aupacayikā naiḥṣyandikāḥ kuśalā akuśalā avyākṛtā iti vaktavyam   
āha 
kāmarūpāptasattvākhyā niḥṣyandāvyākṛtāḥ  
kāmāptā rūpāptāśceti 
ārupyāptā api santi te tvanabhilāpyā ityapare  
sattvākhyā ete 
yaśca dyotayati sa taiḥ samanvāgato na yo dyotyate  
naiḥṣyandikā anivṛtāvyākṛtāśca  
yathā caite nāmakāyādayaḥ sattvākhyā naiḥṣyandikā anivṛtāvyākṛtāśca  
tathā  VAkK  
sabhāgatā sā tu punarvipāko 'pi 
na kevalaṃ naiḥṣyandikī kāmarūpārūpyāvacarī  
āptayo dvidhā  
prāptayo naiḥṣyandikyo vipākajāśca  
lakṣaṇāni ca  
dvidheti varttate prāptivat  
niḥṣyandāḥ samāpattya samanvayāḥ  VAkK  
dve acittasamāpattī asamanvāgamaśca naiḥṣyandikā eva 
śeṣameṣāṃ vaktavyamuktam  
śeṣayoścāsaṃjñikajīvitayorato na punarbrumaḥ 
kathaṃ prāptyādīnāṃ sattvākhyatoktā samanvāgamavacanāt  
kathaṃ lakṣaṇānāṃ sattvāsattvākhyatoktā 
sarvasaṃskṛṭasahabhūtvāt 
uktā viprayuktāḥ  
yaktūktaṃ janyasya janikā jātirna hetupratyayairvinā iti ka ime hetavaḥ keca pratyayāḥ  
kāraṇaṃ sahabhūścaiva sabhāgaḥ saṃprayuktakaḥ 
sarvatrago vipākākhyaḥ ṣaḍvidho heturiṣyate  VAkK  
ṣaḍime hetavaḥ  
kāraṇahetuḥ sahabhūhetuḥ sabhāgahetuḥ saṃprayuktakahetuḥ sarvatragahetuḥ vipākaheturiti  
tatra 
svato 'nye kāraṇaṃ hetuḥ 
saṃskṛtasya hi dharmasya svabhāvavrjyāḥ sarvadharmāḥ kāraṇaheturutpādayati  
avighnabhāvāvasthānāt  
nanu ca ye 'syājānata udapatsyantāsravā jānato 'sya te notpadyanta iti jñānameṣāṃ
vighnamuatpattau karoti sūryaprabhāvajjyotiṣāṃ darśanasyeti kathaṃ svabhāvavarjyāḥ
sarvadharmāḥ saṃskṛtasya kāraṇaheturbhavanti  
utpadyamānasyāvidhnabhāvenāvasthānāditi jñātavyam  
bhavettāvadutpattau vidhnakāraṇe samarthānāmavighnakāraṇāddhetutvam  
tadyathā anupadrotāraṃ bhojakamadhikṛtya grāmīṇā bhavanti vaktāraḥ svāminā smaḥ sukhitā iti  
 yasya punarnāstyeva śaktirvighnayituṃ tasya kathaṃ hetubhāvastadyathā nirvāṇasyānutpattidharmakāṇāṃ ca sarvotpattau nārakādīnāṃ carūpyasattva  
skandhotpattau   
asanto 'pi hyete tathaiva vidhnaṃ karttumasamarthaḥ syuḥ  
asamarthe 'pi hi bhojake tathā vaktāro bhavantīti sa evātra dṛṣṭāntaḥ sāmānyenaiva nirdeśaḥ  
 yastu pradhānaḥ kāraṇahetuḥ sa utpādane 'pi samartho yathā cakṣūrūpe cakṣurvijñānasya āhāraḥ śarīrasya vījādayo 'ṅkurādīnāmiti   
 yastvevaṃ codayati anāvaraṇabhāvena cetsarva dharmahetavo bhavanti kasmānā sarvasyotpādo yugapadbhavati prāṇātipātena ca ghātakavat sarve tadbhājo  
bhavantīti   
tasyedamacodyam  
yasmādanāvaraṇabhāvena sarvadharmāḥ hetuḥ pratijñāyante na kārakabhāveneti  
sarvasyaiva kāraṇahetoḥ sarvotpattau sāmarthyamityapare  
tadyathā nirvāṇasyāpi cakṣurvijñānam  
kathaṃ kṛtvā  
 tena hyālambanāt manovijñānamutpadyate kuśalākuśālaṃ yataḥ krameṇa paścāccakṣurvijñānamiti kāraṇaparaparayā tasyāpi pratyayībhāvādasti sāmarthyam 
evamanyasyāpi pratipattavyam 
eṣā hi dik  
uktaḥ kāraṇahetuḥ  
sahabhūrye mithaḥphalāḥ  
mithaḥ pāraṃparyeṇa ye dharmāḥ parasparaphalāste parasparaḥ sahabhūheturyathā 
katham  
bhūtavaccittacittānuvartilakṣaṇalakṣyavat  VAkK  
catvāri mahābhūtānyanyonyaṃ sahabhūhetuḥ 
cittaṃ cittānuvarttināṃ dharmāṇāṃ te 'pi tasya  
saṃskṛtalakṣaṇāni lakṣyasya so 'pi taṣām  
evaṃ ca kṛtvā sarvameva saṃskṛtaṃ sahabhūheturyathāyogam  
vināpi cānyonyaphalatvena dharmo 'nulakṣaṇānāṃ sahabhūheturna tāni tasyetyupasaṃkhyātavyam  
ke punarete cittānuvarttino dharmāḥ  
caittā dvau saṃvarau teṣāṃ cetaso lakṣaṇāni ca  
cittānuvarttinaḥ 
sarvecittasaṃprayuktāḥ 
dhyānasaṃvaro 'nāsravasaṃvarasteṣāṃ ca ye jātyādayaścittasya ca  
ete dharmāścittānuvarttina ucyante  
kathamete cittamanuparivarttante 
samāsataḥ 
kālaphalādiśubhatādibhiḥ  VAkK  
kālastāvaccitenaikotpādasthitinirodhatayā ekādhvapatitatvena ca  
phalādibhirekaphalavipākaniḥṣyandatayā  
pūrvakastvekaśabdaḥ sahārthe veditavyaḥ  
śubhatādibhiḥ kuśalākuśalāvyākṛtacitte kuśalākuśalāvyākṛtatayā  
evaṃ daśabhiḥ kāraṇaiścittānuparivarttina ucyante  
tatra sarvālpa cittamaṣṭapañcāśato dharmāṇāṃ sahabhūhetuḥ  
daśānāṃ mahābhūmikānāṃ cattvāriṃśatastallakṣaṇānāmaṣṭānāṃ ca svalakṣaṇānulakṣāṇānām  
tasya punaścatuḥpañcāśaddharmāḥ sahabhūhetuḥ  
svānyanulakṣaṇāni sthāpayitvā  
caturdaśetyapare 
daśa mahabhūmikāḥ svānyeva ca lakṣaṇānīti  
tadetanna varṇayanti  
prakaraṇagrantho hyevaṃ virudhyeta  
syādduḥkhasatyaṃ satkāyadṛṣṭihetukaṃ na satkāyadṛṣṭerhetuḥ  
 satkāyadṛṣṭestatsaṃprayuktānāṃ ca dharmāṇāṃ jātiṃ jarāṃ sthitimanityatāṃ ca sthāpayitvā yattadanyat kliṣṭaṃ duḥkhasatyaṃ satkāyadṛṣṭihetukaṃ  
na satkāyadṛṣṭerhetuḥ   
satkāyadṛṣṭekśca heturyadetat sthāpitami ti  
ye tarhi tatsaṃprayuktānāṃ ca dharmāṇā mi tyetanna pathanti tairapyetat pathitavyam arthato vaivaṃ boddhavyamiti kāśmīrāḥ  
yaktāvat sahabhūhetunā hetuḥ sahabhvapi tat  
syāttu sahābhūrna sahabhūhetunā hetuḥ  
dharmasyānulakṣaṇāni 
tāni cānyonyam  
anuparivarttyanulakṣanāni caivaṃ cittasya tāni cānyonyaṃ sapratighaṃ copādāyarūpamanyonyamapratighaṃ
ca kiñcit sarvaṃ ca bhūtaiḥ prāptayaśca sahajāḥ prāptimataḥ sahabhuvo na sahabhūheturanekaphalavipāka niṣyandatvāt  
na caitāḥ sahacariṣṇavaḥ pūrvamapyutpatteḥ paścādapīti  
sarvamapyetat syāt  
 kiṃ tu prasiddhahetuphalabhāvānāṃ bījādīnāmeṣa nyāyo na dṛṣṭa iti vaktavyametat kathaṃ sahotpannānāṃ dharmāṇāṃ hetuphalabhāva iti   
tadyathā pradīpaprabhayoraṅkuracchāyayośca  
saṃpradhāryaṃ tāvadetatkiṃ prabhāyāḥ pradīpo heturāhosvit pūrvotpannaiva sāmagrī saprabhasya pradīpasya sacchāyasyāṅdurasyotpattau heturiti
itastarhi bhāvābhāvayostadvattvāt  
etaddhi hetuhetumato lakṣaṇamācakṣater hetukāḥ  
yasya bhāvābhāvayoḥ yasya bhāvābhāvau niyamataḥ sa heturitaro hetumāniti  
sahabhuvām ca dharmāṇāmekasya bhāve sarveṣāṃ bhāva ekasyābhāve sarveṣāmabhāva iti yukto hetuphalabhāvaḥ  
syāttāvatsahotpannānāṃ parasparaṃ tu katham  
 atha evāha evaṃ tarhyavinirbhāviṇo 'pyupādāyarūpasyānyonyameṣa prasaṅgaḥ bhūtaiśca sārdhaṃ cittānulakṣaṇādīnāṃ ce cittādibhiḥ   
tridaṇḍānyonyabalāvasthānavattarhi sahabhuvāṃ hetuphalabhāvaḥ sidhyati  
mīmāṃsyaṃ tāvadetat  
 kimeṣāṃ sahotpannabalenāvasthānamāhosvit pūrvasāmagrīvaśāttathaivotpāda iti annyadapi ca tatra kiñcidbhavati sūtrakaṃ śaṅkuko vā pṛthivī vā  
dhārikā   
eṣāmapi nāmānye 'pi sabhāgahetutvādayo bhavantīti siddhaḥ sahabhūhetuḥ  
sabhāgahetuḥ katamaḥ  
sabhāgahetuḥ sadṛśāḥ 
 sadṛśā dharmāḥ sadṛśānāṃ dharmāṇāṃ sabhāgahetustadyathā kuśalāḥ pañca skandhāḥ kuśalānāmanyoyyaṃ kliṣṭāḥ kliṣṭānāmavyākṛtā avyākṛtānāṃ rūpamavyākṛtaṃ  
pañcānām   
catvārastu na rūpasyetyapare 
nyūnatvāt  
kalalaṃ kalalādīnāṃ daśānāmavasthānām arvudāyo 'rvudādīnāmekaikāparhāsenaikasminnikāyasabhāge  
anyeṣu tu samānajātīyeṣu daśāpyavasthā daśānām  
bāhyeṣvapi yavo yavasya śāliḥ śāleriti vistareṇa yojyam  
 ye tu rūpaṃ rūpasya necchanti sabhāgahetuṃ teṣāmeṣa granthaḥ icchāvighātāyasaṃpravarttate atītāni mahābhūtānyanāgatānāṃ mahābhūtānāṃ heturadhipati  
riti   
kiṃ punaḥ sarve sadṛśānāṃ sabhāgahetaḥ 
netyāha 
kiṃ tarhi  
svanikāyabhuvaḥ  
svo nikāyo bhūścaiṣāṃ ta ime svanikāyabhuvaḥ  
pañca nikāyāḥ duḥkhadarśanaprahātavyo yāvat bhāvanāprahātavyaḥ  
nava bhūmayaḥ  
kāmadhāturaṣṭau ca dhyānārūpyāḥ  
tatra duḥkhadarśanaheyāḥ duḥkhadarśanaheyānāṃ sabhāgaheturnānyeṣām  
evaṃ yāvat bhāvanāheyā bhāvanāheyānām  
te 'pi kāmāvacarāḥ kāmāvacarāṇāṃ prathamadhyānabhūmikāḥ prathamadhyānabhūmikānāṃ yāvat bhavāgrabhūmikāstadbhūmikānāmevaṇānyaṣām  
te 'pi na sarve 
kiṃ tarhi  
agrajāḥ  
pūrvotpannāḥ paścimānāmutpannānutpannānāṃ sabhāgahetuḥ 
anāgatā naiva sabhāgahetuḥ  
evamatīte kuta etat āha 
śāstrāt 
sabhāgahetuḥ katamaḥ  
pūrvotpannāni kuśalamūlānipaścādutpannānāṃ kuśalamūlānāṃ tatsaṃprayuktānāṃ ca dharmāṇāṃ svadhātau sabhāgahetunā hetuḥ  
evamatītānyatītapratyutpannānām  
atītapratyutpannānyanāgatānāmiti vaktavyam  
idapi śāstraṃ yo dharmo yasya dharmasya hetuḥ kadācitsa dharmastasya na hetuḥ  
āha  
na kadāciditi sahabhūsaṃprayuktakavipākahetvabhisandhivacanādadoṣaḥ eṣaḥ  
 yastu manyate anāgato 'pi sa dharma utpadyamānāvasthāyāṃ sabhāgahetutve niyatībhūto bhavatyatastāṃ caramāvasthāmabhisaṃdhāyoktaṃ na kadācinna  
heturiti   
tasyā yamaparihāro yasmātsa dharma utpadyamānāvasthāyāḥ pūrvaṃ sabhāgaheturabhūtvā paścāt bhavati  
 ihapi ca praśne yo dharmo yasya dharmasya samanantaraḥ kadācit sa dharmastasya dharmasya na samanantara iti śakyamanayā kalpanayā vaktuṃ syānna  
kadāciditi   
kasmādevamāha  
yadi sa dharmo notpanno bhavatīti dvimukhasaṃdarśanārthaṃ yathā tatra tathehāpi karttavyam  
yathā ceha tathā tatreti  
evaṃ sati ko guṇo labhyata ityakauśala mevātra śāstrakārasyaiva saṃbhāvyeta  
tasmāt pūrvaka evātra parihāraḥ sādhuḥ  
yattarhīdamuktam anāgatānāṃ satkāyadṛṣṭiṃ tatsaṃprayuktaṃ ca duḥkhasatyaṃ sthāpayitvā
yattadanyat kliṣṭaṃ duḥkhasatyaṃ tatsatkāyadṛṣṭihetukaṃ na satkāyadṛṣṭerheturyattu
sthāpitaṃ tatsatkāyadṛṣṭihetukaṃ satkāyadṛṣṭeśca heturiti  
anāgatasatkāyadṛṣṭisaṃprayuktaṃ duḥkhasatyaṃ sthāpayitvetyevametat karttavyamarthato 'pi caivaṃ boddhavyamiti  
idaṃ tarhi prajñaptibhāṣyaṃ kathaṃ nīyate sarvadharmāścatuṣke niyatā hetauphale āśraye ālamvane niyatā iti  
heturatra saṃprayuktakahetuḥ sahabhūhetuśca  
phalaṃ puruṣakāraphalamadhipatiphalaṃ ca  
āśrayaścakṣurādirālambanaṃ rūpādikamiti draṣṭavyam  
nanu caivaṃ sati sabhāga heturabhūtvā heturbhavatīti prāptam  
iṣyata evāvasthāṃ prati na dravyam  
avasthāphalalṃ hi sāmargyaṃ na dravyaphalam  
kiṃ punaḥ syādyadi vipākahetuvadanāgato 'pi sabhāgahetuḥ syāt  
śāstre tasya grahaṇaṃ syāt  
sa eva hi phaladānagrahaṇakriyāsamarthastasyaiva grahaṇādadoṣaḥ  
naitadasti  
niḥṣyandaphalena hi saphalaḥ sabhāgahetuḥ  
taccānāgatasyāyuktaṃ pūrvapaścimatā 'bhāvāt  
na cotpannamanāgatasya niṣyando yujyate  
yathā 'tītaṃ varttamānasya 
mā bhūddhetoḥ pūrvaṃ phalamiti  
nāstyanāgataḥ sabhāgahetuḥ 
vipākaheturapi evamanāgato na prapnoti  
vīpākaphalasya pūrvaṃ saha cāyogādanāgate cādhvati pūrvapaścimatā 'bhāvāt  
naitadasti  
sabhāgahetorvinā paurvāparyeṇa sadṛśaḥ sadṛśasya sabhāgaheturityanyonyahetutvādanyonyaniḥṣyandatā saṃprasajyeta  
nacānyonyaniḥṣyandatā yuktimatīti  
natveva vipākahetorvinā paurvāparyeṇānyonyahetuphalatā saṃprasajyate  
bhinnalakṣaṇātvāddhetuphalayoḥ  
tasmādavasthāvyavsthitaṃ eva sabhāgaheturlakṣaṇavyavasthitastupākaheturityanāgato 'pi na vāryate  
yaduktaṃ svabhūmikaḥ sabhāgaheturbhavatīti kimeṣa niyamaḥ sarvasya sāsravasyaiṣa niyamaḥ  
anyo 'nyaṃ navabhūmistu mārgaḥ 
sabhāgaheturityadhikāraḥ  
anāgamye dhyānāntarikāyāṃ caturṣuraneṣu triṣu cārūpyeṣu mārgasatyamanyo 'nyaṃ sabhāgahetuḥ  
kiṃ kāraṇam  
āgantuko hyasau tāsu bhūmiṣu na taddhātupatitastadbhami kābhistṛṣṇābhirasvīkṛtatvāt  
ataḥ mānajātīyasyānyabhūmikasyāpi sabhāgaheturbhavati  
sa punaḥ  
samaviśiṣṭayoḥ  VAkK  
nyūnasya heturbhavati  
tadyathā duḥkhe dharmajñānakṣāntistasyā evānāgatāyāḥ sabhāgahetuviśiṣṭasyaca yāvadanutpādajñānasya  
anutpādajñānamanutpādajñānasyaivānyaviśiṣṭabhāvāt  
darśanabhāvanā 'śaikṣyamārgāstridhyekeṣām  
tatrāpi mṛdvindriyamārgo mṛdutīkṣṇendriyamārgasya hetuḥ  
tīkṣṇendriyamārgastīkṣṇendriyamārgasyaiva  
tadyathā śraddhānusāriśraddhādhimuktasamayavimukttamārgāḥ ṣaṇṇāṃ caturṇāṃ dvayośca  
dharmānusāriṣṭaprāptāsamayavimuktamārgāḥ trayāṇāṃ dvayorekasya  
kathaṃ punarūrdhvaṃbhūmikasyādhobhūmmikomārgaḥ samo vā bhavati viśiṣṭo vā  
indriyato hetūpacayataśca  
tatra darśanādimārgāṇāṃ mṛdumṛdvādīnāṃ cottarottara hetūpacitatarāḥ  
yadyapyekasantāne śraddhārnusārimārgayorasaṃbhavaḥ utpannastvanāgatasya hetuḥ  
kiṃ punaḥ mārga eva samaviśiṣṭayoḥ sabhāgaheturbhavati 
netyāha  
laukikā api hi 
prayogajāstayoreva 
samaviśiṣṭayoḥ sabhāgaheturbhavanti na nyūnasya 
yathā katame ityāha 
śrutacintāmayādikāḥ  
ete hi prāyogikāḥ śrutacintābhāvanāmayā guṇāḥ samaviśiṣṭayoreva heturnanyūnānām  
tadyathā kāmāvacarāḥ śrutamayāḥ śrutacintāmayānāṃ cintāmayācintāmayānām  
bhāvanāmayābhāvāt  
rūpāvacarāḥ śrutamayāḥ śrutabhāvanāmayānāṃ cintāmayābhāvāt  
bhāvanāmayā bhāvanāmayānāmeva  
ārūpyāvacarābhāvanāmayā bhāvanāmayānāmeva  
teṣāmapi navaprakārabhedāt mṛdumṛdavaḥ sarveṣāṃ mṛdumadhyā aṣṭānāmityeṣānītiḥ  
upapattipratilambhikāstu kuśalā dharmāḥ sarve navaprakārāḥ paraspara sabhāgahetuḥ  
kliṣṭā apyevam  
anivṛtāvyākṛtāstu caturvidhāḥ  
vipākajā airyapathikāḥ śailpasthānikāḥ nirmāṇacittasahajāśca  
te yathākramaṃ catustrīdvekeṣāṃ sabhāgahetuḥ nirmāṇacittamapoi kāmāvacara caturdhyanaphalam  
tatra nottaradhyānaphalamadharadhyānaphalasya  
nahyābhisaṃskārikasya sabhāgahetorhīyamānaṃ phalaṃ bhavati  
tadyathā śāliryavādīnāṃ mā bhūnniṣphalaḥ prayatna iti  
 ata eva cāhuḥ syādutpanno 'nāsravo 'nutpannasyāsravasya na hetuḥ syāttadyathā duḥkhe dharmajñānamutpanāmanutpannānāṃ duḥkhe dharmajñānakṣāntīnām 
sarvaṃ ca viśiṣṭaṃ nyūnasya na hetuḥ  
syādekasantānaniyataḥ pūrvapratilabdho 'nāsravo dharmaḥ paścādutpannasya nahetuḥ  
syādanāgatāḥ duḥkhe dharmajñānakṣāntayo duḥkhe dharmajñānasyayasmānna pūrvataraṃ phalamastyanāgato vā sabhāgahetuḥ  
syāt pūrvotpanno 'nāsravo dharmaḥ paścādutpannasyānāsravasya na hetuḥ  
syādavimātro nyūnasya  
 tadyathottaraphalaparihīṇasyāvara phalasaṃmukhībhāve duḥkhe dharmajñānaprāptiścottarottara kṣaṇa sahotpannānāṃ duḥkhe dharmajñānakṣāntiprāptīnāṃ  
nyūnatvāditi   
uktaḥ sabhāgahetuḥ  
saṃprayuktakahetustu cittacaittāḥ  
evaṃ sati bhinnakālasantānajānāma pyanyonyasaṃprayuktakahetutvaprasaṅgaḥ  
ekākārā lambanāstarhi  
evamapi sa eva prasaṅgaḥ 
ekakālāstarhi  
evaṃ tarhi sati bhinnasantānajānāmapi prasaṅgo navacandrādīni paśyatām  
tasmāttarhi 
samāśrayāḥ  VAkK  
samāna āśrayo yeṣāṃ te cittacaittāḥ anyonyaṃ saṃprayuktakahetuḥ  
samāna ityabhinnastatadyathā ya eva cakṣurindriyakṣaṇaścakṣurvijñānasyāśrayaḥ sa eva tatsaṃprayuktānāṃ vedanādīnāmeva yāvanmanaḥ  
indriyakṣaṇo manovijñānatsaṃprayukṭānāṃ veditavyaḥ  
yaḥ saṃprayuktakahetuḥ sahabhūheturapi saḥ  
atha kenārthena sahabhūhetuḥ kena saṃprayuktakahetuḥ  
anyonyaphalārthena sahabhūhetuḥ 
sahasārthikānyonyabalamārgaprayāṇavat  
pañcabhiḥ samatābhiḥ saṃprayogārthena saṃprayuktakahetuḥ  
teṣāmeva sārthikānāṃ samānānnapānādiparibhogakriyāprayogavat  
ekenāpi hi vinā sarveṇa na saṃprayujyanta ityayameṣāṃ hetubhāvaḥ  
uktaḥ saṃprayuktakahetuḥ  
sarvatragahetuḥ katamaḥ  
sarvatragākhyaḥ klilṣṭānāṃ svabhūmau pūrvasarvagāḥ  
svabhūmikāḥ pūrvotpannāḥ sarvatragā dharmāḥ paścimānāṃ kliṣṭānāṃ dharmāṇāṃ sarvatragahetuḥ  
tān punaḥ paścādanuśayanirdeśakośasthāna eva vyākhyāsyāmaḥ  
kliṣṭadharmasāmānyakāraṇatvenāyaṃ sabhāgahetoḥ pṛthak vyavasthāpyate  
nikāyāntarīyāṇāmapi hetutvādeṣāṃ hi prabhāveṇānyanaikāyikā api kleśā upajāyante  
kimāryapudgalasyāpi kliṣṭā dharmāḥ sarvatragahetukāḥ  
sarva eva kliṣṭā dharmā darśanaprahātavyahetukā iti kāśmīrāḥ  
tathā prakāraṇeṣūktaṃ darśanaprahātavyahetukāḥ dharmāḥ katame  
kliṣṭā dharmāḥ yaśca darśanaprahātavyānāṃ dharmāṇāṃ vipāka iti  
avyākṛtahetukā dharmāḥ katame  
avyākṛtāḥ saṃskṛtā dharmā akuśalāśceti  
duḥkhasatyaṃ syāt satkāyadṛṣṭihetukaṃ na satkāyadṛṣṭerheturiti vistaro yāvanna satkāyadṛṣṭeḥ
teṣāṃ ca dharmāṇāṃ jātiṃ jarāṃ sthitimanityatāṃ ca sthāpayitvā yattadanyat kliṣṭam duḥkhasatyamiti  
idaṃ tarhi prajñaptibhāṣyaṃ kathaṃ nīyate syāddharmo 'kuśalo 'kuśalahetuka eva  
syādāryapudgalaḥ kāmavairāgyāt parihīyamāṇo yāṃ tatprathamataḥ klilṣṭāñcetanāṃ saṃmukhīkarotīti  
aprahīṇahetumetat saṃdhāyoktam  
darśanaprahātavyo hi tasyā hetuḥ prahīṇatvānnoktaḥ  
uktaḥ sarvadagahetuḥ  
vipākahetuḥ katamaḥ  
vipākaheturaśubhāḥ kuśalāścaiva sāsravāḥ  VAkK  
akuśalāḥ kuśalasāsravāśca dharmā vipākahetuḥ 
vipākadharmatvāt  
kasmādavyākṛtā dharmāḥ vipākaṃ na nirvarttayanti  
durbalatvāt 
pūti bījavat  
kasmānnānāsravāḥ 
tṛṣṇānabhiṣyanditatvāt 
anabhiṣyanditasārabījavat  
apratisaṃyuktā hi kiṃpratisaṃyuktaṃ vipākamabhinirvarttayeyuḥ  
śeṣāstūbhayavidhatvānnirvarttayanti  
sārābhiṣyanditabījavat  
kathamidaṃ vijñātavyaṃ vipākasya heturvipākaheturāhosvidvipāka eva heturvipākahetuḥ  
kiṃ cātaḥ  
yadi vipākasya heturvipākahetuḥ vīpākajaṃ cakṣuriti etanna prāpnoti  
atha vipāka eva heturvipākahetuḥ karmaṇo vipāka ityetanna prāpnoti  
naiṣa doṣaḥ 
ubhayathāpi yoga ityuktaṃ prāk  
atha vipāka iti ko 'rthaḥ  
visadṛśaḥ pāko vipākaḥ 
anyeṣāṃ tu hetūnāṃ sadṛśaḥ pākaḥ  
ekasyobhayatheti vaibhāṣikāḥ  
naiva tu teṣāṃ pāko yuktaḥ  
pāko hi nāma santatipariṇāmaviśeṣajaḥ phalaparyantaḥ  
na ca sahābhūsaṃprayuktahetvoḥ santatipariṇāmaviśeṣajaṃ phalamasti  
na cāpi sabhāgahetvādīnāṃ phalaparyanto 'sti  
punaḥ punaḥ kuśalādyāsaṃsāraphalatvāt  
kāmadhātāvekaskandhako vipākaheturekaphalaḥ pratyayastajjātyādayaśca  
dviskandhaka ekaphalaḥ kāyavākkarma tajjātyādayaśca  
catuskandhaka ekaphalaḥ kuśalākuśalāścittacaittāḥ saha jātyādibhiḥ  
rūpadhātāvekaskandhako vīpākaheturekaphalaḥ prāptirasaṃjñisamāpattiśca saha jātyādibhiḥ  
dviskandhaka ekaphalaḥ prathame dhyāne vijñaptiḥ saha jātyādibhiḥ  
catuskandhaka ekaphalaḥ kuśale cetasyasamāhite  
pañcaskandhaka ekaphalaḥ samāhite  
ārūpyadhātāvekaskandhako vipākaheturekaphalaḥ prāptirnirodhasamāpatiśca saha jātyādibhiḥ  
catuskandhakaḥ kuśalāścittacaittāḥ tajjātyādayaśca  
asti karma yasyaikameva dharmāyatanaṃ vīpāko vipacyate jīvitendriyam  
yasya mana āyatanaṃ tasya dve manodharmāyatane  
evaṃ yasya spraṣṭavyāyatanaṃ yasya kāyāyatanaṃ tasya trīṇi kāyaspraṣṭavyadharmāyatanāni  
evaṃ yasya rūpagandharasāyatanāni  
yasya cakṣurāyatanaṃ tasya catvāri cakṣuḥkāyaspraṣṭavyadharmāyatanāni  
evaṃ yasya śrotragrāṇajihvāyatanāni  
asti tat karma yasya pañca ṣaṭ saptāṣṭau nava daśaikādaśāyatanāni vipāko vipacyate  
vicitrāvicitraphalatvāt karmaṇo bāhyabījavat  
tadyathā bāhyāni vījāni kānicidvicitraphalāni bhavanti  
tadyathā padmadāḍimanyagrodhādīnām  
kānicidavicitraphālāni tadyathā yavagodūmādīnām  
ekādhvikasya karmaṇastraiyadhviko vipāko vipacyate  
na tu dvaiyadhvikasyāpyekādhviko mā bhūdatinyūnaṃ hetoḥ phalamiti  
ekamekakṣanikasya bahukṣāṇiko nanu viparyayāt  
na ca karmaṇā saha vipāko vipacyate nāpyanantaraṃ samanantarapratyayākṛṣṭatvāt samanantarakṣaṇasya  
pravāhāpekṣo hi vipākahetuḥ  
atha ka eṣāṃ hetūnāmadhvaniyamaḥ  
ukta eṣāmarthato 'dhvaniyamaḥ natu sūtrita ityataḥ sūtryate  
sarvatragaḥ sabhāgaśca dvayadhvagau 
atītapratyutpannāveva anāgatau na staḥ 
uktaṃ cātra kāraṇam  
tryadhvagā strayaḥ  
sahabhūsaṃprayuktakavipākahetava strikālāḥ 
kāraṇahetustu kālaniyamānupadarśanāt  
sarvādhvaka ścādhvaviprayuktaśca veditavyaḥ 
uktā hetavaḥ  
kiṃ punastatphalaṃ yasyaite hetavaḥ  
saṃskṛtaṃ savisaṃyoga phalaṃ 
phalaṃ dharmāḥ 
katame 
saṃskṛtā dharmāḥ pratisaṃkhyānirodhaśceti śāstram  
evaṃ tarhi phalatvādasaṃskṛtasya hetunā bhavitavyaṃ yasya tat phalaṃ hetutvācca phalena bhavitavyaṃ yasya taddhetuḥ  
saṃskṛtasyaiva dharmasya hetuphale bhavataḥ  
nāsaṃskṛtasya te  VAkK  
kiṃ kāraṇam 
ṣaḍvidhahetvasaṃbhavāt pañcavidhaphalāsaṃbhavācca  
kasmāt mārgo visaṃyogasya kāraṇaheturneṣyate  
yāsmāt sa utpādāvighnabhāvena vyavasthāpito na cāsaṃskṛtamutpattimat  
kasyedānīṃ tatphalaṃ kathaṃ vā mārgasya phalam  
tadbalena prāpteḥ 
prāptireva tarhi mārgasya phalaṃ prāpnoti  
tasyāmeva tasya sāmarthyānna visaṃyogaḥ  
anyathā hysya prāptau sāmarthyamanyathā visaṃyoge  
kathamasya prāptau sāmarthyam  
utpādanāt 
kathaṃ visaṃyoge 
prapaṇāt  
tasmānna tāvadasya mārgaḥ kathañcidapi hetuḥ  
phalaṃ cāsya visaṃyogaḥ  
athāsatyadhipatiphale kathamasaṃskṛtaṃ kāraṇahetuḥ  
utpattyanāvaraṇabhāvena kāraṇahetuḥ  
na cāsya phalamastyadhvavinirmuktasya phalapratigrahaṇadānāsamarthatvāt  
naiva hi kvacidasaṃskṛtaṃ bhagavatā heturityuktam  
uktaṃ tu paryāyeṇa heturiti sautrāntikāḥ 
kathamuktam  
ye hetavo ye pratyayā rūpasyotpādāya te 'pyanityāḥ  
anityān khalu hetupratyayān pratītyotpannaṃ rūpaṃ kuto nityam bhaviṣyati 
evaṃ yāvaddhi vijñānamiti  
evaṃ tarhi vijñānasyālamabanapratyayo 'pyasaṃskṛtaṃ na prāpnoti  
utpādāyetyavadhāraṇāt 
prāpnoti  
ye hetavo ye pratyayā vijñānasyotpādāya te 'pyanityā 
ityuktaṃ natūktaṃ ye vijñānasya pratyayāḥ tepyanityā iti  
nanu ca hetavo 'pi ya utpādāya ta evānityā iti vacanādasaṃskṛtasyānāvaraṇabhāvamātreṇa kāraṇahetutvāpratiṣedhaḥ  
ukta ālambanapratyayaḥ sūtre na tvanāvaraṇaheturiti na sūtre sidhyatyasaṃskṛtasya hetubhāvaḥ  
yadyapi nokto natu pratiṣiddhaḥ  
sūtrāṇi ca bahūnyantarhitānīti kathametannirdhāryate nokta iti  
atha ko 'yaṃ visaṃyogo nāma 
nanu coktaṃ prāk pratisaṃkhyānirodha iti  
tadānīṃ pratisaṃkhyānirodhaḥ katamo yo visaṃyoga ityuktamidānīṃ isaṃyogaḥkathamaḥ  
yaḥ pratisaṃkhyānirodha ityucyate  
tadidamitaretarāśrayaṃ vyākhyānamasamarthaṃ tatsvabhāvadyotane  
tasmādanyathā tatsvabhāvo yaktavyaḥ  
āryaireva tatsvabhāvaḥ pratyātmavedyaḥ  
etāvaktu śakyate vaktum nityaṃ kuśalaṃ cāsti dravyāntaram  
tadvisaṃyogaścocyate pratisaṃkhyānirodhaśceti  
sarvamevāsaṃskṛtamadravyamiti sautrāntikāḥ  
nahi tadrūpavedanādiyat bhāvāntaramasti 
kiṃ tarhi 
spraṣṭavyābhāvamātramākāśam  
tadyathā hyandhakāre pratidhātamavindanta ākāśamityāhuḥ  
utpannānuśayajanmanirodhaḥ pratisaṃkhyāvalenānyasyānutpādaḥ pratisaṃkhyānirodhaḥ  
vinaiva pratisaṃkhyayā pratyayavaikalayādanutpādo yaḥ so 
pratisaṃkhyānirodhaḥ  
tadyathā nikāyasabhāgaśeṣasyāntarāmaraṇe  
nikāyāntarīyāḥ punarāhuḥ  
anuśayānāmutpattau prajñāyāḥ sāmarthyamato 'sau pratisaṃkhyānirodhaḥ  
 yastu punaḥ duḥkhasyānutpādaḥ saḥ utpādakāraṇānuśayavaikalyādeveti na tasminprajñāyāḥ sāmarthyamastyato 'sāvapratisaṃkhyānirodha iti   
so 'pi tu nāntareṇa pratisaṃkhyāṃ sidhyatīti pratisamkhyānirodha evāsau  
ya evotpannasya paścādabhāvaḥ sa eva svarasa nirodhādapratisaṃkhyānirodha ityapare  
asyāṃ tu kalpanāyāmanityo 'pratisaṃkhyānirodhaḥ prāpnotyavinaṣṭe tadabhāvāt  
nanu ca pratisaṃkhyānirodho 'pyanityaḥ prāpnoti  
pratisaṃkhyāpūrvakatvāt  
na vai sa pratisaṃkhyāpūrvako nahi poūrvaṃ pratisaṃkhyā paścādanutpannānāmanutpādaḥ  
kiṃ tarhi  
pūrvameva sa teṣāmanutpādo 'sti  
vinā tu pratisaṃkhyayā ye dharmā utpatsyante tadutpannāyāṃ pratisaṃkhyāyāṃ punarnopapadyanta iti  
etadatra pratisaṃkhyāyā samarthyaṃ yadutākṛtotpattipratibandhānāmutpattipratibandhabhāvaḥ  
 yadi narhi anutpāda eva nirvāṇamidaṃ sūtrapadaṃ kathaṃ nīyate pañcemānīndriyāṇi āsevitāni bhāvitāni bahulīkṛtānyatītānāgatapratyūtpannasya  
duḥkhasya prahāṇāya saṃvarttanta iti   
prahāṇaṃ hi nirvāṇamanāgatasyaiva cānutpādo nātītapratyutpannasyete  
astyetadevam  
kiṃ tu tadālambanakleśaprahāṇāt duḥkhasya prahāṇamuktaṃ bhagavatā yo rūpe cchandarāgastaṃ prajahīta  
cchandarāge prahīṇe evaṃ vastadrūpaṃ prahīṇaṃ bhaviṣyati pārijñātaṃ vistareṇa yāvad vijñānamiti  
evaṃ traiyadhvikasyāpi duḥkhasya prahāṇaṃ yujyate  
athāpyatītānāgatapratyutpannasya kleśasya prahāṇāyetyucyeta 
atrāpyeṣa nayaḥ  
athavā 'yamabhiprāyo bhavedatītaḥ kleśaḥ paurvajanmikaḥ pratyutpannaḥ kleśa aihajanmiko
yathā tṛṣṇā vicariteṣvaṣṭādaśa tṛṣṇāvicaritānyatītamadhvānamupādāyetyatītaṃ janmādhikṛtyoktamevaṃ
yāvat pratyutpannam  
tenā ca kleśadvayenāsyāṃ santatau bījabhāva āhito 'nāgatasyotpattaye  
tasya prahāṇāttadapi prahīṇaṃ bhavati  
yathā vipākakṣayātkarmaṃ kṣīṇaṃ bhavati  
anāgatasya punarduḥkhasya kleśasya vā bījābhāvāt atyantamanutpādaḥ prahāṇam  
anyathā hyatītapratyutpannasya kiṃ prahātavyam  
nahi niruddhe nirodhābhimukhe ca yatnaḥ sārthako bhavatīti  
yadyasaṃskṛṭaṃ nāstyeva
 yaduktaṃ bhagavatā ye keciddharmāḥ saṃskṛtā vā 'saṃskṛtā vā virāgasteṣāmagra ākhyāyate iti kathamasatāmasannagro bhavitumarhati   
na vai nāstyevāsaṃskṛtamiti brūmaḥ  
etattu tadīdṛśaṃ yathā 'smābhiruktam  
tadyathā asti śabdasya prāgabhāvo 'sti paścādabhāva ityucyate  
atha ca punarnābhāvo bhāvaḥ sidhyati  
evamasaṃskṛtamapi draṣṭavyam  
abhāvo 'pi ca kaścit praśasyatamo bhavati yaḥ sakalasyopadravasyātyantamabhāva ityanyeṣāṃ so 'gra iti praśaṃsāṃ labdhumarhati  
vineyānāṃ tasminnupacchandanārtham  
yadyapyasaṃskṛtamabhāvamātraṃ syānnirodha āryasatyaṃ na syāt 
nahi tatu kiñcidastīti  
kastāvadayaṃ satyārthaḥ 
nanu cāviparītārthaḥ  
 ubhayamapi caitadaviparītaṃ dṛṣṭamāryairyaduta duḥkhaṃ ca duḥkhameveti duḥkhābhāvaścābhāva eveti ko 'syāryasatyatve virodhaḥ kathamabhāvaśca  
nāma tṛtīyaṃ cāryasatyaṃ syāt   
ustaṃ yathāryasatyaṃ dvitīyasyānantaraṃ dṛṣṭamuddṛṣṭaṃ ceti tṛtīyaṃ bhavati  
yadyasaṃskṛtamabhāvamātraṃ syādākāśanirvāṇālambanavijñānamasadālambanaṃ syāt  
etadatītānāgatasyāstitvacintāyāṃ cintayiṣyāmaḥ  
yadi punardravyamevāsaṃskṛtamiṣyeta kiṃ syāt  
kiṃ ca punaḥ syāt  
vaibhāṣikapakṣaḥ pālitaḥ syāt  
devatā enaṃ pālayiṣyanti pālanīyaṃ cet maṃsyate  
abhūtaṃ tu parikalpitaṃ syāt 
kiṃ kāraṇam  
nahi tasya rūpavedanādivat svabhāva upalabhyate nacāpi cakṣurādivatkarma  
amuṣya ca vastuno 'yaṃ nirogha iti ṣaṣṭhīvyavasthā kathaṃ prakalpyate  
nahi tasya tena sārdhaṃ kaścitsaṃbandho hetuphalādibhāvāsaṃbhavāt  
pratiṣedhamātraṃ tu yujyate amuṣyābhāva iti  
bhāvāntaratve 'pi yasya kleśasya prāptivicchedāydyo nirodhaḥ prāpyate sa tasyeti vyavadiśyate  
tasya tarhi prāptiniyame ko hetuḥ  
dṛṣṭadharmanirvāṇaprāpto bhikṣurityuktaṃ sūtre  
tatra kathamabhāvasya prāptiḥ syāt  
pratipakṣalābhena kleśapunarbhavotpādātyantaviruddhāśraya lābhāt prāptaṃ nirvāṇamityucyate  
āgamaścāpyabhāvamātraṃ dyotayati  
evaṃ hyāha  
 yat svalpasya duḥkhasyāśeṣaprahāṇaṃ pratiniḥsargo vyantībhāvaḥ kṣayo virāgo nirodho vyupakṣamo 'staṅgamaḥ anyasya ca duḥkhasyāprati sandhiranutpādo  
'prādurbhāvaḥ   
etatkāntametatpraṇītaṃ yaduta srvopādhipraniniḥ sargastṛṣṇākṣayo virāgo nirodho nirvāṇa miti  
kimevaṃ neṣyate nāsmin prādurbhavbatītyato 'prādurbhāva iti  
asamarthāmetāṃ saptamīṃ paśyāmaḥ 
kimuktaṃ bhavati  
nāsminprādurbhavatīti yadi satītyabhisaṃbadhyate nityamevāprādurbhāvaprasaṅgo nirvāṇasya nityatvāt  
 atha prāpta ityabhisaṃbadhyate yata eva tatprāptiḥ parikalpyate tasminneva saṃmukhībhūte prāpte vā duḥkhasyeṣyatāmaprādurbhāvaḥ   
ayaṃ ca dṛṣṭānta evaṃ sūpanīto bhavati  
pradyotasyeva nirvāṇaṃ vimokṣastasya cetasa iti  
yathā pradyotasya nirvāṇamabhāva evaṃ bhagavato 'pi cetaso vimokṣa iti  
abhidharme 'pi coktam avastukā dharmāḥ katame  
asaṃskṛtā dharmā iti  
avastukā aśarīrā asvabhāvā ityuktaṃ bhavati  
nāsyāyamarthaḥ  
kastarhi  
pañcavidhavastu  
svabhāvavastu yathoktaṃ yadvastu pratilabdhaṃ samanvāgataḥ sa tena vastuneti  
ālambanavastu  
yathoktaṃ sarvadharmajñeyā jñānena yathāvastveti  
saṃyogavastu  
yathoktaṃ yasmin vastuni anunayaḥ saṃyojanena saṃprayuktaḥ pratighasaṃyojanenāpi tasminniti  
hetuvastu yathoktaṃ savastukā dharmāḥ katame  
saṃskṛtā dharmā iti 
parigrahavastu  
yathoktaṃ kṣatravastu gṛhavastviti  
tadatra heturvastuśabdenoktastasmādastyevāsaṃskṛtaṃ dravyata iti vaibhāṣikāḥ  
tasya tu hetuphale na vidyete iti 
gataṃ tāvadetat  
athaiṣāṃ phalānāṃ katamat phalaṃ kasya hetoḥ  
vipākaphalamantyasya 
vipākaheturantye 'bhihitatvāt antyaḥ 
tasya vipākaphalam  
pūrvasyādhipataṃ phalam  
kāraṇahetuḥ pūrvamuktatvāt pūrvaḥ 
tasyādhipajaṃ phalam  
anāvaraṇabhāvamātreṇāvasthitasya kimādhipatyam  
etadeva aṅgībhāvo 'pi cāsti kāraṇahetostadyathā pañcasu vijñānakāyeṣudaśānāmāyatanānāṃ bhājanaloke ca karmaṇām  
śrotrādīnāmapyasti cakṣurvijñānotpattau pāraṃparyeṇādhipatyam  
śrutvā draṣṭukāmatotpatte rityevamādi yojyam  
sabhāga sarvatragayorniṣyandaḥ 
sadṛśaphalatvādanayorniḥṣyandaphalam  
pauruṣaṃ dvayoḥ  VAkK  
sahabhūsaṃprayuktakahetvoḥ puruṣakāraphalam 
puruṣabhāvavyatirekāt puruṣakāraḥ puruṣaṃ eva  
tasya phalaṃ pauruṣam 
ko 'yaṃ puruṣakāro nāma 
yasya dharmasya yat kāritram  
puruṣakāra iva hi puruṣakāraḥ 
tadyathā kākajaṅghā oṣadhirmattahastī manuṣya iti  
kimanyeṣāmapyasti puruṣakāraphāmutāho dvayoreva  
anyeṣāmapyastyanyatra vipākahetoḥ  
yasmātsahotpannaṃ vā samanantarotpannaṃ vā puruṣakāraphalaṃ bhavati  
na caivaṃ vipākaḥ 
tasyāpyasti viprakṛṣṭapuruṣakāraphalam  
yathā karṣakāṇāṃ sasyamityapare  
kiṃ punaridaṃ vipākaphalaṃ nāma kiṃ yāvadadhipatiphalam  
vipāko 'vyākṛto dharmaḥ  
anivṛtāvyākṛto hi dharmaḥ vipākaḥ 
asattvākhyo 'pi syādata āha  
sattvākhyaḥ 
aupacayiko 'pi syāt naiḥṣyandiko 'pyat āha  
vyākṛtodbhavaḥ  
kuśalākuśalaṃ hi vipākaṃ prati vyākaraṇādvyākṛtam  
tasmādya utarakālaṃ bhavati na saha nāntaraṃ sa vipākaḥ  
etadvipākasya lakṣaṇam  
kasmādasattvākhyo 'rthaḥ karmajo na vipākaḥ  
sādhāraṇatvāt 
anyo 'pi hi tattathaiva paribhoktuṃ samarthaḥ  
asādhāraṇastu vipākaḥ 
nahyanyakṛtasya karmaṇo 'nyo vipākaṃ pratisaṃvedayate  
adhipatiphalaṃ kasmāt pratisaṃvedayate  
sādhāraṇakarmasaṃbhūtatvāt  
niḥṣyando hetusadṛśaḥ  
hetoryaḥ sadṛśo dharmaḥ sa niṣyandaphalam 
tadyathā sabhāgasarvatragahetvoḥ  
yadi sarvatragahetorapi samānaṃ phalaṃ kasmānna sabhāgahetoreveṣyate  
yasmāt bhūmitaḥ kliṣṭatayā cāsya sādṛśyaṃ natu prakārataḥ  
yasya tu prakārato 'pi sādṛśyaṃ so 'bhyupagamyata eva sabhāgahetuḥ  
atha eva yo yasya sabhāgahetuḥ sarvatragaheturapi sa tasyeti catuṣkoṭikaḥ kriyate  
prathamā koṭirasarvatragaḥ sabhāgahetuḥ  
dvitīyā 'nyanaikāyikaḥ sarvatragahetuḥ  
tṛtīyaikanaikāyikaḥ sarvatragahetuḥ  
caturthyatānākārānsthāpayitveti  
visaṃyogaḥ kṣayo dhiyā  VAkK  
kṣayo nirodhaḥ 
dhīḥ prajñā 
tenā pratisaṃkhyā nirodho visaṃyogaphalamityuktaṃ bhavati  
yadvalājjāyate yattatphalaṃ puruṣakārajam  
tadyathā adharabhūmikasya prayogacittasyoparibhūmikaḥ samādhiḥ sāsravasyānāsravo dhyānacittasya nirmāṇacittamityevamādi  
pratisaṃkhyānirodhastu yadvalāt prāpyata iti vaktavyam  
apūrvaḥ saṃskṛtasyaiva saṃskṛto 'dhipateḥ phalam  VAkK  
pūrvotpannādanyaḥ saṃskṛto dharmaḥ saṃskṛtasyaiva sarvasyādhipatiphalam  
puruṣādhipatiphalayoḥ kiṃ nānā kāraṇam  
kartuḥ puruṣakāraphalam 
akarturapyadhipatiphalam  
tadyathā śilpini śilpaṃ puruṣakāraphalamadhipatiphalaṃ ca 
anyeṣāmadhipatiphalameva  
athaiṣāṃ hetūnāṃ katammo hetuḥ kasminkāle phalaṃ pratigṛhṇāti dadāti vā  
vartamānāḥ phalaṃ pañca gṛhṇanti 
nātītāḥḥ pratigṛhītatvānnāpyanāgatā niṣpuruṣakāratvāt 
kāraṇaheturapyevam  
sa tu nāvaśyaṃ saphala iti nocyate  
dvau prayacchataḥ  
sahabhūsaṃprayuktakahetū varttamānau phalaṃ prayacchataḥ  
samānakālameva hyanayeḥ phaladānagrahaṇam  
varttamānābhyatītau dvau 
phalaṃ prayacchataḥ sabhāgasarvatragahetū 
yuktaṃ tāvadyadatītāviti  
atha kathaṃ varttamānau niṣyandaphalaṃ prayacchataḥ  
samanantaranivarttanāt  
nivṛtte tu phale tau cābhyatītau bhavataḥ  
phalaṃ cāpi dattaṃ na punastadeva dattaḥ  
asti kuśalaḥ sabhāgahetuḥ phalaṃ pratigṛhṇāti na dadātīti catuṣkoṭikaḥ  
prathamā koṭiḥ kuśalamūlāni samucchindan yāḥ prāptīḥ sarvapaścādvijahāti  
dvitīyā kuśalamūlāni pratisaṃdadhāno yāḥ sarvaprathamaṃ pratilabhate  
evaṃ tu vaktavyam  
syāttā eva pratisaṃdadhānasya tṛtīyā asamucchinnakuśalamūlasya śeṣāsvavasthāsu  
caturthyatānākārān sthāpayitvā  
akuśalasya tu prathamā koṭiḥ  
kāmavairāgyamanuprāpnuvan yāḥ prāptīḥ sarvapaścādvijahāti dvitīyā kāmavairāgyāt parihīyamāṇo yāḥ sarvaprathamaṃ pratilabhate  
evaṃ tu vaktavyam  
syāttā eva parihīyamāṇasya  
tṛtīyā kāmāvītarāgasya śeṣāsvavasthāsu  
caturthyatānākārān sthāpayitvā  
evaṃ nivṛtāvyākṛtasyāpyarhattvaprāptiparihāṇito yathāyogaṃ yojyam  
anivṛtāvyākṛtasya paścātpādakaḥ  
yāstāvat dadāti pratigṛhṇātyapi saḥ  
syāt pratigṛhṇāti na dadātyarhataścaramāḥ skndhāḥ  
sālambananiyamena tu kṣaṇaśaḥ  
kuśalaḥ sabhāgahetuḥ phalaṃ pratigṛhlāti na dadātīti 
catuṣkokṭikaḥ  
prathamā koṭiḥ kuśalacittānantaraṃ kliṣṭamavyākṛtaṃ vā cittaṃ saṃmukhīkarotīti  
dvitīyā viparyayāt 
tṛtīyā kuśalacittānantaraṃ kuśalameva  
caturthyatānākārān sthāpayitvā  
evamakuśalādayo 'pi yojyāḥ 
kathaṃ punaḥ phalaṃ pratigṛhītaṃ bhavati  
tasya bījabhāvopagamāt  
eko 'tītaḥ prayacchati  VAkK  
vipākaheturatīta eva phalaṃ prayacchati 
yasmānna saha vā samanantaro vā 'sti vipākaḥ  
punaranye caturvidhaṃ phalamāhuḥ 
pratiṣṭhāphalam  
yathā jalamaṇḍalaṃ vāyumaṇḍalasya yāvattṛṇādayaḥ pṛthivyāḥ  
prayogaphalam 
yathā 'śubhāyā yāvadanutpādajñānam  
sāmagrīphalam 
yathā cakṣurādīnāṃ cakṣurvijñānādīni 
bhāvanāphalam  
yathā rūpāvacarasya cittasya nirmāṇam  
etattu puruṣakārādhipatiphalayorantarbhūtam  
uktā hetavaḥ phalāni ca  
 tatra katame dharmāḥ katibhiḥ hetubhirutpadyanta ityāha samāsata ime caturvidhā dharmāstadyathā kliṣṭā dharmā vipākajāḥ prathamānāsravāstebhyaśca  
śeṣāḥ   
ke punaḥ śeṣāḥ  
vipākavarjyāḥ avyākṛtāḥ prathamānāsravakṣaṇavarjyāśca kuśalā iti  
ete caturvidhā dharmāḥ  
kliṣṭā vipākajāḥ śeṣāḥ prathamāryā yathākramam 
vipākaṃ sarvagaṃ hitvā tau sabhāgaṃ ca śeṣajāḥ  VAkK  
kliṣṭā dharmā vipākahetuṃ hitvā śeṣebhyaḥ pañcabhyo jāyante  
vipākajā sarvatragahetuṃ hetvā śeṣebhyaḥ pañcabhya eva  
śeṣā dharmāstau vipākasarvatragahetū hitvā śeṣebhyaścaturbhryo jāyante  
prathamānāsravāstau ca vipākasarvatragahetū sabhāgahetuṃ ca hitvā śeṣebhyaḥ tribhyo jāyante  
katame ime dharmāścaturvidhā nirdiṣṭā ityāha 
cittacaittāḥ 
atha ye cittaviprayuktā rūpiṇaśca dharmāste kathamityāha  
tathā 'nye 'pi saṃprayuktakavarjitāḥ  
prayuktakahetunaikena varjitāḥ anye 'pi kliṣṭādayo dharmāstathaivotpadyante yathā cittacaīttāḥ  
tatra kliṣṭāścatubhryo vipākajāśca  
śeṣāstribhyaḥ prathamānāsravā dvābhyām  
ekahetusaṃbhūto nāsti dharmaḥ 
samāpto hetuvistaraḥ  
pratyayāḥ katame  
catvāraḥ pratyayā uktāḥ 
kvavoktāḥ 
sūtre 
catasraḥ pratyayatāḥ  
hetupratyayatā samanantarapratyayatā ālambanapratyayatā adhipatipratyayatā ceti  
pratyayajātiḥ pratyayatā 
tatra 
hetvākhyaḥ pañca hetavaḥ  VAkK  
kāraṇahetuvarjyāḥ paṇyca hetavo hetupratyayaḥ  
cittacaittā acaramā utpannāḥ samanantaraḥ  
arhataḥ paścimānapāsyotpannāścittacaittāḥ samanantarapratyayaḥ  
samaścāyamanantaraśca pratyaya iti samanantarapratyayaḥ  
ata eva rūpaṃ na samanantarapratyayo viṣamotpatteḥ  
 tathāhi kāmāvacarasya rūpasyānantaraṃ kadācit kāmāvacaraṃ rūpāvacaraṃ cāvijñaptirūpamutpadyate kadācitkāmāvacaraṃ cānāsravaṃ ceti vyākulo rūpasaṃmukhībhāvaḥ 
avyākulastu samanantarapratyayaḥ aniruddha evaikasminnaupa cayikarūpasantāne dvitīyotpatteriti bhadantavasumitraḥ  
alpabahutarotpatteriti bhadantaḥ  
kadāciddhi mahato rūpādalpamutpadyate  
tadyathā palālarāśerbhasma 
kadācidalpādvahūtpadyate  
tadyathā vaṭanikāyāḥ krameṇa yāvadanekaśākhāvaroho nyagrodha iti  
nanu cāsti caittānā mapyalpabahutarotpattiḥ  
kuśalākuśalāvyākṛteṣu cittesu savitarkasavicārādau ca samādhitraye  
asti jātyantaraṃ prati na svajātim  
nahi kadācidvahutarā vedanotpadyate saṃjñādayo vā  
kiṃ punaḥ svajātereva samanantarapratyayo bhavati  
naitadasti  
 sakala eva kalāpaḥ sakalasya kalāpāntarasya samanantarapratyayo natvalpakādvedanādidravyāt prabhūtaṃ vedanādi dravyamutpadyata ityetāvadevātrottam 
santānasabhāgikāstu manyante svajātereva samanantarapratyayaḥ  
tadyathā cittaṃ cittasyaiva vedanā vedanāyā eveti vistaraḥ  
 yadā tvakliṣṭāntaraṃ kliṣṭamutpadyate tasya kleśasya pūrvaniruddhaḥ kleśaḥ samanantarapratyayastadyathā nirodhasamāpatticittaṃ vyutthānacittasyeti 
tadetanna vatsryate  
prathamānāsravacittānutpattiprasaṅgat cittaviprayuktā api saṃskārāḥ  
ata eva vyākulasaṃmukhībhāvānna samanantarapratyayastraivātukāpratisaṃyuktānāṃ yugapat saṃmukhībhāvāt  
kasmādanāgato neṣyate samanantarapratyayaḥ  
vyākulatvādanāgatasyādhvanaḥ pūrvottaratā 'bhāvāt  
kathaṃ tarhi bhagavān jānāti amuṣyānāgatattyānantaramidamanāgataṃ bhāvīti  
atītasāṃpratānumānāt  
atītaṃ kilādhvānaṃ paśyati bhagavānevañjātīyakātkarmaṇaḥ evañjātīyako vīpākaḥ utpanno dharmādvā dharmaḥ  
idaṃ cāpi saṃpratyevañjātīyakaṃ karma  
tasmādato 'pyevañjātīyako vipāka utpatsyate dharmādvā dharma iti jānāti  
nacānyat jñānamānumānikaṃ bhavati  
 yasmādatītasāṃpratānumānena bhagavān vikīrṇānyanāgatāni dravyāṇi pratyakṣamīkṣitvā jānātyanena pudgalenaivaṃvidhaṃ karma kurvatedamanāgataṃ  
phalaṃ parigṛhītamiti   
evaṃ tarhi bhagavān pūrvāntamadṛṣṭvā 'parāntaṃ na jānīyāt  
anye punarāhuḥ  
 phalacihnabhūtaḥ sattvānāṃ santatau cittaviprayuktaḥ saṃskāraviśeṣo 'sti yaṃ vyavalokya bhagavānanāgataṃ jānātyasaṃmukhīkṛtvāpi dhyānamabhijñāṃ  
ceti   
naimiktiko hi nāma bhagavān syādevaṃ sati na punaḥ sākṣātkārī  
tasmātsarvamicchāmātreṇa bhagavān jānātīti sautrāntikāḥ  
acintyo hi buddhānāṃ buddhiviṣaya ityuktaṃ bhagavatā  
atha asatyanāgatasya kramaniyamāvasthāne kasmādagradharmānantaraṃ duḥkhe dharmajñānakṣāntirevotpadyate nānyo dharmaḥ  
evaṃ yāvadvarjo pamānantaraṃ kṣayajñānamevotpadyate nānyo dharma iti  
yasya yatpratibaddha utpādaḥ sa tasyānantaramutpadyate  
tadyathā vījādīnāmaṅkurādayo vināpi samanantarapratyayeneti  
kasmādarhataścaramāścittacaittā na samanantarapratyayaḥ  
anyacittāsaṃbandhanāt  
nanu caivaṃ samanantaraniruddhaṃ cittaṃ mano bhavatītyanantara vijñānābhāvāt mano 'pi caramaṃ cittaṃ na prāpnoti  
āśrayabhāvapratibhāvitaṃ mano na kāritraprabhāvitamityastyevāśrayabhāvaḥ  
kāraṇāntaravaikalyāttu vijñānāntaraṃ notpadyata iti  
 kāritraprabhāvitastu samanantarapratyayastena yo dharmaḥ phalaṃ kpratigṛhītaḥ sa sarvairapi dharmaīḥ sarvaprāṇibhirvā na śakyaṃ pratibnddhuṃ  
yathā notpadyate   
ye dharmāścittasamanantarāścittanirantarā api te  
catuṣkoṭikaḥ  
prathamā koṭiracittakāyāḥ samāpattervyutthāna cittaṃ dvitīyādayaśca samāpattikṣaṇāḥ  
dvitīyā koṭiḥ prathamasya samāpattikṣaṇasya sacittakāyāścāvasthāyā jātyādayaḥ  
tṛtīyā koṭiḥ prathamaḥ samāpattikṣaṇaḥ sacittikā cāvasthā  
caturthī koṭi dvīrtīyādīnāṃ samāpattikṣaṇānāṃ jātyādayo vyutthānacittasya ca  
ye dharmāścittasamanantarāḥ samāpattinirantarā api te  
catuṣkoṭikaḥ  
ye tṛtīyāvaturthyau te prathamādvitīye ye prathamādvitīye te tṛtīyācaturthyau karttavye  
kathamidānīṃ dūrāntaravicchinnaṃ vyutthānacittaṃ samāpatticittasya samanantaramityucyate  
cittāntarāvyavahitatvāt 
uktaḥḥ samanantarapratyayaḥ  
ālambanaṃ sarvadharmāḥ  
yathāyogaṃ cakṣurvijñānasya sasaṃprayogasya rūpam 
śrotravijñānasya śabdaḥ  
grāṇavijñānasya gandhaḥ  
jihvāvijñānasya rasaḥ 
kāyavijñānasya spraṣṭavyam  
mannovijñānasya sarvadharmāḥ  
yo dharmo yasya dharmasyālambanaṃ na kadācitsa dharmastaddharmasya nālambanam 
anālambyamāno 'pi tathālakṣaṇatvād  
yathā 'nidhyamānamapīndhanamucyate kāṣṭhādikaṃ tathālakṣāṇatvāditi  
ta ete cittacaitā dharmā āyatanadravyalakṣaṇaniyamenālambane yathāsvaṃ niyatāḥ  
kimāśrayaniyamenāpi niyatāḥ 
omityāha  
utpannāstvāśrayasahitā anutpannā hyatītā āśrayaviśliṣṭāḥ  
atītā apyāśrayasahitā ityapare  
ukta ālambanapratyayaḥ  
kāraṇākhyo 'dhipaḥ smṛtaḥ  VAkK  
ya eva kāraṇahetuḥ sa evā dhipatipratyayaḥ  
adhiko 'yaṃ pratyaya ityadhipatipratyayaḥ  
ālambanapratyayo 'pi savandharmāḥ adhipatipratyayo 'pīti kimastyādhikyam  
na jātu sahabhuvo dharmā ālambanaṃ bhavanti  
bhavanti tvadhipati pratyaya ityasyaivādhikyam  
adhikasya vā pratyayaḥ  
sarvaḥ sarvasya saṃskṛtasya svabhāvavarjyasya  
syāddharmo dharmasya caturbhirapi pratyayairna pratyayaḥ  
syātsvabhāvaḥ svabhāvasya parabhāvo 'pi  
syātsaṃskṛtamasaṃskṛtasyāsaṃskṛtaṃ cāsaṃskṛtasya  
athaite pratyayāḥ kāritraṃ kurvantaḥ kimavasthe dharme kurvanti  
hetupratyayastāvat pañcavidha uktaḥ  
tatra 
nirudhyamāne kāritraṃ dvī hetū kurutaḥ  
nirudhyamānaṃ nāma varktamānam 
nirodhābhimukhatvāt  
tatra sahabhūsaṃprayuktakahetu kāritraṃ kurutaḥ  
sahotpanne 'pi phale tayorvyāpāraḥ  
trayaḥ  
jāyamāne 
jāyamānaṃ nāmānāgatamutpādābhimukham  
tatra sabhāgasarvatragavipākahetavaḥ kāritraṃ kurvanti  
evaṃ tāvaddhetupratyayaḥ  
tato 'nyau tu pratyayau tadviparyayāt  VAkK  
yena kāritranyāyena hetupratyayau dvidhā kṛtvoktastadviparyayātsamanatarapratyayālambanapratyayau veditavyau  
samantarapratyayo jāyamāne kāritraṃ karotyavakāśadānāt  
ālambanapratyayo nirudhyamāne 
varttamānaiścittacaitairgrahaṇāt  
adhipatipratyayastu sarvasyāmavasthāyāmanāvaraṇabhāvenāvasthita ityetadevāsya kāritram  
uktāḥ sakāritrāḥ pratyayāḥ  
atha katamo dharmaḥ katibhiḥ pratyayairutpadyate  
caturbhiścattacaittā hi 
tatra hetupratyaya eṣāṃ sarve pañca hetavaḥ  
samantarapratyayaḥ pūrvakāścittacaittā anyairavyavahitāḥ  
ālambanapratyayo yathāyogaṃ pañca viṣayāḥ sarve dharmāśca  
adhipatipratyayaḥ svabhāvarjyāḥ sarvadharmāḥ  
samāpattidvayaṃ tribhiḥ  
nirodhāsaṃjñisamāpattyo rālambanapratyayo nāsti 
nahi te ālambike  
hetupratyayastutayordvividho hetuḥ  
sahabhūhetuśca jātyādayaḥ sabhāgahetuśca pūrvotpannā samānabhūmikāḥ kuśalā dharmāḥ  
samanantarapratyayaḥ sasaṃprayogaṃ samāpatticittam  
adhipatipratyayaḥ pūrvavat  
cittābhisaṃskārajatvādete samāpattī cittasamanantare  
cittotpattivibandhakatvāt na samanantarapratyayaḥ  
dvābhyāmanye tu jāyante 
anye tu viprayuktā rūpiṇaśca dharmā hetvadhipatipratyayābhyāṃ jāyante yathāvihitameva  
āha tu pratyayebhyo bhāvā upajāyante na punaḥ sarvasyaiva jagataḥ īśvarapuruṣapradhānādikaṃ kāraṇamiti  
ko 'tra hetuḥ 
yadi khalu hetukṛtāṃ siddhiṃ manyase  
nanu ca atha evāsya vādasya vyudāsaḥ prāpnotyekaṃ kāraṇamīśvarādikaṃ sarvasyeti  
apica 
neśvarādeḥ kramādibhiḥ  VAkK  
yadi hyekameva kāraṇamīśvaraḥ syādanyadvā yugapatsarveṇa jagatā bhavitavyaṃsyāt  
dṛśyate ca bhāvānāṃ kramasaṃbhavaḥ  
sa tarhi cchandavaśā dīśvarasya syādayamidānīmutpadyatāmayaṃ nirudhyatāmayaṃ paścāditi  
cchandabhedāttarhi siddhamanekaṃ kāraṇaṃ syāt  
sa cāpi cchandarbhedo yugapatsyāttaddhetorīśvarasyābhinnatvāt  
kāraṇāntarabhedāpekṣaṇe vā neśvara eva kāraṇaṃ syāt  
teṣāmapi ca kramotpattau kāraṇāntarabhedāpekṣaṇādanavasthāprasaṅga syādityanantarabhedāyāḥ
kāraṇaparaṃparāyā anāditvābhyupagamādayamīśvarakāraṇādhimuktaḥ śākyayūrvīyameva nyāyaṃ nātivṛttaḥ syāt  
yogapadye 'pīśvaracchandānāṃ jagato na yaugapadyam  
yathācchandamutpādanādi ti cet 
na  
teṣāṃ paścādviśeṣābhāvāt  
kaśca tāvadīśvarasyeyatā sargaprayāsenārthaḥ  
yadi prītistāṃ tarhi nāntareṇopāye śaktaḥ kartumiti na tasyāmīśvaraḥ syāttathaiva cānyasmin  
yadi ceśvaro narakādiṣu prajāṃ bahubhiścetibhirūpasṛṣṭāṃ sṛṣṭvā tena prīyate namo 'stu tasmai tādṛśāyeśvrāya  
sugītaścāyaṃ tamārabhya śloko bhavati  
yannirdahati yattīkṣṇo yadugro yatpratāpavān  
māṃsaśoṇitamajjādo yattato rudra ucyata iti  
ekaṃ khalvapi jagataḥ kāraṇaṃ parigṛhṇatā 'nyeṣāmarthānāṃ pratyakṣaḥ puruṣakāro nihgṛhṇtaḥ syāt  
sahāpi ca kāraṇaiḥ kāraka mīśvaraṃ kalpayatā kevalo bhaktivādaḥ syat  
kāraṇebhyo 'nyasya tadutpattau vyāpārādarśanāt  
sahakāriṣu cānyeṣu kāraṇeṣvīśvaro neśvaraḥ syāt  
athādisarga īśvarahetukaḥ  
tasyāpyanyānapekṣatvādīśvaravadanāditvaprasaṅga  
evaṃ pradhāne 'pi yathāyogaṃ vācyam  
tasmānna lokasyaikaṃ kāraṇamasti  
svānyevaiṣāṃ karmāṇi tasyāṃ tasyāṃ jātau janayanti  
akṛtabuddhayastu varākāḥ svaṃ svaṃ vipākaphalaṃ cānubhavanta īśvaramaparaṃ mithyā parikalpayanti  
gatametadyattu khalu taduktaṃ dvābhyāmanye tu jāyanta iti  
atha kathaṃ bhūtāni bhūtānāṃ hetupratyayaḥ  
dvidhā bhūtāni taddhetuḥ 
bhūtaheturityarthaḥ 
sabhāgasahabhūhetubhyāṃ 
bhautikasya tu pañcadhā  
bhautikasya tu bhūtāni pañcaprakāro hetuḥ 
katham  
jananānniḥśrayāt sthānādupastambhogavṛṃhaṇāt 
so 'yaṃ kāraṇahetureva punaḥ paṇycadhā bhinnaḥ  
jananahetustebhya utpatteḥ  
niśrayaheturjātasya bhūtānuvidhāyitvāt puruṣakāraphalādācāryādiniḥśrayavat  
pratiṣṭhāheturādhārabhāvāt 
citrakṛtyavat  
upastambhaheturanucchedahetutvāt  
evameṣāṃ janmavikārādhārasthitivṛddhihetutvamākhyātaṃ bhavati  
tridhā bhautikamanyonyaṃ  
hetusahabhūsabhāgavipākahetubhiḥ kāraṇaheturaviśeṣayattitvāt na sarvadā gaṇyate  
tatra sahabhūheturanyonyaṃ cittānuparivartti kāyavākkarma  
nānyadupādāyarūpam  
sabhāgahetuḥ sarvaṃ pūrvotpannaṃ sabhāgasya  
vipākaheturyasya vākkarmaṇaścakṣurādayo vipākaḥ  
bhūtānāmekadhaiva tat  VAkK  
bhūtānāṃ tu tadbhūtikaṃ rūpaṃ vipākahetureva yasya kāyavākkarmaṇo bhūtāni vipākāḥ  
abhedena cittacaittāḥ samanantarapratyaya uktā niyamastu noktaḥ kasya cittasyānantaraṃ kasyotpaktiriti  
sa idānīṃ vaktavyaḥ  
tatra tāvat samāsena dvādaśa cittāni  
kimarthamityāha 
kuśalākuśalaṃ kāme nivṛtānivṛtaṃ manaḥ  
kāmadhātau catvāri cittāni  
kuśalamakuśalaṃ nivṛtāvyākṛtamanivṛtāvyākṛtaṃ ca  
rūpārūpyeṣvakuśalādanyatra 
rūpadhātāvakuśalaṃ nāsti 
trīṇi santi 
evamārūpyadhātau  
ityetāni sānusravāṇi daśa cittāni bhavanti  
anāsravaṃ dvidhā  VAkK  
śaikṣamaśaikṣaṃ ca 
evametāni dvādaśa cittāni bhavanti 
tatra 
kāme nava śubhāccittāccittāni 
anantaramiti paścādvakṣyati  
kāmadhātau yatkuśalaṃ cittaṃ tasmādanantaraṃ nava cittānyutpadyante  
svabhūmikāni catvāri 
rūpāvacare dve  
samāpattikāle kuśalaṃ pratisandhikāle nivṛtam  
ārūpyāvacaraṃ nivṛtameva pratisandhikāle  
ativiprakṛṣṭatvāt na kuśalam  
ārūpyā hi kāmadhātoścatasṛbhirdūratābhirdūre  
āśrayākārālambanapratipakṣadūratābhiḥ  
śaikṣamaśaikṣaṃ ceti  
aṣṭābhya eva tat  
tatra punaḥ kāmāvacaraṃ kuśalaṃ cittamaṣṭābhyaḥ samanantaramutpadyate  
svabhūmikebhyaścaturbhyo rūpāvacarābhyāṃ dvābhyām  
kuśalācca vyutthānakāle  
nivṛtācca kliṣṭasamāpattyutpīḍitasyādhārakuśalabhūmisaṃśrayaṇāt  
śaikṣāśaikṣābhyāṃ ca vyutthānakāle  
daśabhyo 'kuśalaṃ 
śaikṣāśaikṣe hitvā kāmadhātau hi pratisandhimukhataḥ sarvebhyo rūpārūpyacittebhyaḥ samanantaramakuśalaṃ cittamutpadyate  
tasmāccatvāri  
akuśalāccittāt samanantaraṃ cittānyutpadyante svabhūmikānyeva  
yathā 'kuśalamuktaṃ kāmadhātau 
nivṛtaṃ tathā  VAkK  
daśabhya eva samanantaram 
tasmācca punaścatvāryeva  
pañcabhyo 'nivṛtaṃ 
kāma iti varttate 
anivṛtāvyākṛtaṃ cittaṃ pañcabhyaḥ samanantaramutpadyate  
svabhūmikebhya ścaturbhyo rūpāvacarācca kuśalānnirmāṇacittam  
tasmātsapta cittānyanantaram  
anivṛtāvyākṛṭātkāmāvacarātsvabhūmikāni catvāri 
rūpāvacare dve  
kuśalaṃ nirmāṇacittādanantaram  
kliṣṭam pratisandhikāle  
ārūpyāvacaraṃ ca kliṣṭam pratisandhikāla eva  
rūpe daśaikaṃ ca śubhāt 
rūpe dhātau yatkukśalaṃ cittaṃ tasmādanantaramekādaśa cittānyutpadyante  
ārupyāvacaramanivṛtāvyākṛtaṃ varjayitvā  
navabhyastadanantaram  VAkK  
rūpāvacaraṃ tu kuśalaṃ cittaṃ navabhyaḥ samanantaramutpadyate  
kāmāvacaraṃ kliṣṭadvayamārupyāvacaraṃ cānivṛtāvyākṛtaṃ hitvā  
aṣṭābhyo nivṛtaṃ 
nivṛtāvyākṛtaṃ rūpāvacaraṃ cittamaṣṭabhya utpadyate  
kāmāvacaraṃ kliṣṭadvayaṃ śaikṣāśaikṣe ca sthāpayitvā  
tasmāt ṣaṭ 
rūpāvacarānnivṛtāvyākṛtādanantaraṃ ṣaṭ  
svabhūmikāni trīṇi kāmāvacarāṇi cānivṛtāvyākṛtaṃ muktvā  
tribhyo 'nivṛtaṃ punaḥ  
rūpāvacaramanivṛtāvyākṛtaṃ tribhyaḥ svabhūmikebhya eva  
tasmāt ṣaṭ 
svabhūmikāni trīṇi 
kāmāvacare ca kliṣṭe 
ārūpyāvacaraṃ ca  
yathā rūpadhātāvanivṛtāvyākṛtamuktam  
evamārūpye tasya nītiḥ  
tatastadapyanivṛtāvyākṛtaṃ tribhya evotpadyate svabhūmikebhyaḥ  
tasmādapi ca ṣaḍevotpadyante  
svabhūmikāni trīṇi adharadhātukāni ca kliṣṭāni  
śubhātpunaḥ  VAkK  
nava cittāni 
ārūpyāvacarātṛ kukśalānnava cittānyutpadyante  
kāmāvacaraṃ kukśalaṃ kāmarūpāvacare cānivṛtāvyākṛte hitvā  
tat ṣaṇṇāṃ 
ārūpyāvacaraṃ kukśalaṃ svebhyastribhyo rūpāvacarāt kukśalācchaikṣāśaikṣābhyāṃ ca  
nivṛtātsapta 
ārūpyāvacarānnivṛtātsvabhūmikāni trīṇi rūpāvacaraṃ kuśalaṃ nivṛtaṃ ca kāmāvacaraṃ kliṣṭadvayam  
tattathā  
tadapi saptabhya evotpadyate 
kāmarūpāvacarāṇi kliṣṭāni śaikṣāśaikṣe ca hitvā  
caturbhyaḥ śaikṣam  
traidhātukebhyaḥ kuśalebhyaḥ śaikṣācca  
asmāttu pañca 
tānyeva catvāryaśaikṣaṃ ca  
aśaikṣaṃ tu pañcakāt  VAkK  
ata evānantaroktāt  
tasmāccatvāri cittāni 
tasmātpunaraśaikṣāccittātsamanantaraṃ catvāri cittānyutpadyante  
traidhātukāni kuśalānyaśaikṣaṃ ca  
samāptāni dvādaśa cittāni  
punaḥ kriyante 
dvādaśaitāni viṃśatiḥ  
kathaṃ kṛtvā  
prāyogikopapattyāptaṃ śubhaṃ bhittvā triṣu dvidhā  VAkK  
triṣu dhātuṣu kuśalaṃ cittaṃ dvidhā bhidyate 
prāyogikaṃ copapattilābhikaṃ ca 
vipākajaiyapithikaśailpasthānikanairmitam  
caturdhā 'vyākṛtaṃ kāme 
bhittveti varttate 
kāmāvacaramanivṛtāvyākṛtaṃ caturdhā bhidyate  
vipākajamairyāpathikaṃ śelpasthānikaṃ nirmāṇacittaṃ ca  
rūpe śilpavivarjitam  VAkK  
rūpadhātau tridhā bhidyate śailpasthānikaṃ varjayitvā 
tatra śilpābhāvāt  
evametāni dvādaśa cittāni punarviśartirbharvanti  
ṣoḍhā kuśalamanivṛtāvyākṛtaṃ ca saptadhā bhidyate  
airyāpathikādīni cittānīryāpathādyabhāvādārūpyadhātau na santi  
rūpagandharasaspraṣṭavyānyeṣāmālambanam 
śailpasthānikasya tu śabdo 'pi  
etāni manovijñānānyeva  
pañca tu vijñānakāyā airyāpathikaśailpasthānikayoḥ prāyogikāḥ  
airyāpathikābhinirhṛtaṃ manovijñānamasti dvādaśāyatanālambananityapare  
eṣāṃ punarviśatekścittānāṃ kasya katamatsamanantaram  
kāmāvacarāṇāṃ tāvadaṣṭānāṃ prāyogikānantaraṃ daśa cittānyutpadyante  
svabhūmikāni saptā 'nyatrābhijñāphalāt  
rūpāvacaraṃ prāyogikaṃ śaikṣalmaśaikṣaṃ ca 
tat punaraṣṭacittānantaram  
svebhyaḥ kuśalakliṣṭebhyaḥ rūpāvacarābhyāṃ prāyogika kliṣṭābhyāṃ śaikṣāśaikṣābhyāṃ ca  
upapattipratilambhikānantaraṃ nava  
svabhūmikāni sapta 'nyatrābhijñāphalādrūpā rūpāvacare ca kliṣṭe  
tat punarekādaśānantaram  
svebhyaḥ saptabhyaḥ pūrvavat rūpāvacarābhyāṃ prāyogikakliṣṭābhyāṃ śaikṣāśaikṣābhyāṃ ca  
akuśala nivṛttāvyākṛtānantaraṃ sapta  
svānyeva pūrvavat 
te punaścaturdaśacittānantaram  
svebhyaḥ saptabhyaḥ rūpāvacarebhyaścaturbhyo 'nyatra prāyogikābhijñāphalābhyām  
ārupyāvacarebhyastribhyo 'nyatra prāyogikāt  
airyāpathikavipākajānantaramaṣṭau  
svabhūmikāni ṣaḍanyatra prāyogikābhijñāphalābhyāṃ rūpārupyāvacāre ca kliṣṭe  
te punaḥ saptacittānantaraṃ svebhya eva pūrvavat  
śailpasthānikānantaraṃ ṣaṭ 
svānyevānyatra prāyogikābhijñāphalābhyām  
tat punaḥ saptānantaraṃ svebhya evānyatrābhijñāphalāt  
abhijñāphalānantaraṃ dve 
svaṃ cābhijñāphalameva 
rūpāvacaraṃ ca prāyogikam  
tadapyasmādeva dvayāt  
rūpāvacarāṇāmidānīṃ ṣaṇṇāṃ vakṣāmaḥ 
prāyogikānantaraṃ dvādaśa  
kāmāvacare kuśale abhijñāphalaṃ ca svāni ṣaṭ ārupyāvacaraṃ ca prāyogikaṃśaikṣamaśaikṣaṃ ca  
tat punardaśacittānantaram  
 kāmāvacarābhyāṃ prāyogikābhijñāphalābhyāṃ svebhyaścaturbhyo 'nyatreryāpathikavipākajābhyāmārūpyāvacarābhyāṃ prāyogikakliṣṭābhyāṃ śaikṣāśaikṣābhyāṃ  
ca   
upapattipratilambhikānantaramaṣṭau  
kāmāvacare kliṣṭe svāni pañcānyatrābhijñāphalāt ārupyāvacaraṃ kliṣṭam 
tat punaḥ pañcabhyaḥ svebhyaḥ evānyatrābhijñāphalāt  
kliṣṭānantaraṃ nava  
kāmāvacarāṇi catvāri kuśalakliṣṭāni svāni pañcānyatrābhijñāphalāt  
tat punarekādaśacittānantaram  
 kāmāvacarebhya utpattipratilambhikairyāpathika vipākajebhyaḥ svebhyaḥ pañcabhyo 'nyatrābhijñāphalāt ārūpyāvacarebhyastribhyo 'nyatra prāyogikāt 
airyāpathikānantaraṃ sapta  
kāmāvacare kliṣṭe svāni catvāryanyatra prāyogikābhijñāphalābhyāmārūpyāvacaraṃ ca kliṣṭam  
tat punaḥ paṇycānantaraṃ svebhya evānyatrābhijñāphalāt  
evaṃ vipākajaṃ vaktavyam 
abhijñāphalānantaraṃ dve  
sve eva prāyogikābhijñāphale  
tadapyābhyāmeva  
ārūpyāvacarāṇāmidānīṃ caturṇāṃ vakṣyāmaḥ 
prāyogikānantaraṃ sapta  
rūpāvacaraṃ prāyogikaṃ svāni catvāri śaikṣamaśaikṣaṃ ca  
tat punaḥ ṣaṭcittānantaram  
rūpāvacarāt prāyogikātsvebhyastribhyo 'nyatra vīpākajāt śaikṣāśaikṣābhyāṃ ca  
upapattiprātilambhikānantaraṃ sapta  
svāni catvāryadharabhūmikāni ca kliṣṭāni  
tat punaścaturbhyaḥ svebhya eva  
kliṣṭānantaramṣṭau  
svāni catvāri rūpāvacare prāyogikakliṣṭe kāmāvacāre kliṣṭe  
tat punardaśānantaram  
svebhyaścaturbhyaḥ kāmāvacararūpāvacarebhyaścopapattiprātiṃlambhikairyāpathikavipākajebhyaḥ  
vipākajānantaraṃ ṣaṭ  
svāni trīṇyanyatra prāyogikādadharāṇi trīṇi kliṣṭāni  
tat punaścaturbhyaḥ svebhya eva  
śaikṣānantaraṃ ṣaṭ  
traidhātukāni prāyogikāṇi kāmāvacaramupapattipratilambhikaṃ śaikṣamaśaikṣaṃ ca  
tat punaścaturbhyaḥ  
prāyogikebhyaḥ tribhyaḥ śaikṣācca  
aśaikṣānantaraṃ pañca 
yathā śaikṣānantaraṃ śaikṣamekaṃ hitvā  
tat punaḥ pañcabhyaḥ  
tribhyaḥ prāyogikebhyaḥ śaikṣāśaikṣābhyāṃ ceti  
kiṃ punaḥ kāraṇaṃ prāyogikacittānantaraṃ vīpākajaiyāpathikaśailpasthānikānicittānyutpadyante na punrebhyaḥ prāyogikam  
īryāpathaśilpābhisaṃskaraṇapravṛttatvāt durbalānabhisaṃskāravāhitvāccaittāni na prāyogikānukūlāni  
niṣkramaṇacittaṃ tvanabhiskāravāhīti yukto 'sya prāyogikacittānantaramutpādaḥ  
evaṃ tarhi kliṣṭebhyo 'pi prāyogikaṃ notpadyate  
viguṇatvāt  
tathāpi kleśasamudācāraparikhinnasya tatparijñānadyuktaḥ prāyogikasaṃmukhībhāvaḥ  
kāmāvacaramupapattipratilambhikaṃ paṭutvāt śaikṣāśaikṣābhyāṃ rūpāvacaraprāyogikāccānantaramutpadyate  
anabhisaṃskāravāhitvāttasmādetāni notpadyante  
rūpāvacarakilaṣṭānantaraṃ kāmāvacaramupapattipratilambhikamutpadyate  
paṭutvāt  
ārūpyāvacarakliṣṭānantaraṃ tu rūpāvacaramupapattipratilambhikaṃ notpadyate 'paṭutvāditi  
trayo manaskārāḥ 
svalakṣaṇamanaskāraḥ  
tadyathā rūpaṇālakṣaṇaṃ rūpamityevamādi  
sāmānyalakṣaṇamanaskāraḥ 
ṣoḍaśākārasaṃprayuktaḥ  
adhimuktimanaskāraḥ  
aśubhāpramāṇārūpyavimokṣābhibhvāyatanakṛtsnāyatanādiṣu  
 trividhamanaskārānantaramāryamārgaṃ saṃmukhīkaroti tasmādapi trividhaṃ māskāram evaṃ sati yutamidaṃ bhavati aśubhāsahagataṃ smṛtisaṃbodhyaṅga  
bhāvayatīti   
sāmānyamanaskārānantaramevāryamārga saṃmukhīkaroti 
tasmāttu trividhamityapare  
aśubhayā tu cittaṃ damayitvā sāmānyamanaskārānantaraṃ mārgaṃ saṃmukhīkaroti  
ataḥ pāraṃparyamabhisaṃdhāyoktam aśubhāsahagataṃ smṛtisaṃvodhyaṅgaṃ bhāvayatīti  
āryamārgānantaramapi sāmānyamanaskāramevetyapare  
syāttāvadanāgamyāditribhūmisaṃniḥśrayeṇa niyāmāvakrāntau tanmārgānantaraṃ kāmāvacaraṃ sāmānyamanaskāraṃ saṃmukhīkuryād  
atha dvitīyādidhyānasaṃniḥśrayeṇa niyāmā vakrāntau katham  
nahi kāmāvacaraḥ śakyo 'tiviprakṛṣṭatvāt  
naca tadbhūmikaḥ pratilabdho 'nyatra nirvedhabhāgīyāt  
nacāryo nirvedhabhāgīyaṃ punaḥ saṃmukhīkaroti  
nahi prāptaphalasya tatprayogasaṃmukhībhāvo yukta iti anyo 'pyasya tajjātīyaḥ sāmānyamanaskāro bhāvanāṃ gacchati  
tadyathā sarvasaṃkārā anityāḥ sarvadharmā anātmānaḥ śāntaṃ nirvāṇamiti tatsaṃmukhī kariṣyati  
tadetanna varṇayanti  
anāgamyaṃ niśrityārhattvaṃ prāpnuvataḥ tadbhūmikaṃ kāmāvacaraṃ vā vyutthānaṃ cittam  
ākiñcanyāyatanaṃ niśritya tadbhūmikaṃ bhāvāgrikaṃ vā  
śeṣāsu svabhūmikameva  
kāmadhātau trayo manaskārāḥ śrutacintāmayopapattipratilambhikāḥ  
bhāvanāmayo nāsti  
rūpadhātau trayaḥ śrutabhāvanāmayopapattipratilambhikāḥ 
cintāmayo nāsti  
yadā cintamitumārabhante tadaiṣāṃ samādhirevopatiṣṭhate  
ārūpyadhātau bhāvanāmayopapattipratilambhikau  
tatra pañcavidhamanaskārānantaramāryamārgasaṃmukhībhāvo 'nyatropapattipratilabhbhikebhyaḥ  
prayogapratibaddhatvāt  
mārgānantaraṃ tūpapattipratilambhikasyāpi kāmāvacarasya saṃmukhībhāvaḥ  
paṭutvāditi  
yāni dvādaśa cittāni uktānyeṣāṃ katamasmiṃścitte katīnāṃ lābhaḥ  
kliṣṭe traidhātuke lābhaḥ ṣaṇṇāṃ ṣaṇṇāṃ dvayoḥ 
kāmāvacare kliṣṭe citte saṃmukhībhūte ṣaṇṇāṃ cittānāṃ lābhaḥ  
tairsamanvāgatasya kāmāvacarasya kuśalasya vicikitsayā kuśalamūlapratisaṃdhānāddhātupratyāgamanācca  
akuśalanivṛtāvyākṛtayoḥ rūpāvacarasya ca kliṣṭasya dhātupratyāgamanāt parihāṇitaśca  
ārūpyāvacarasya kliṣṭasya parihāṇitaḥ śekṣasya ca  
rūpāvacare 'pi klilṣṭe ṣaṇṇāṃ lābhaḥ  
rūpāvacarāṇāṃ trayāṇāṃ kāmāvacarasya cānivṛtāvyākṛtasya dhātupratyāgamanāt  
ārūpyāvacarasya kliṣṭasya śaikṣasya ca parihāṇitaḥ  
ārūpyāvacare tu kliṣṭe dvayorlābhaḥ  
parihāṇitastasyaiva kliṣṭasya śaikṣasya ca  
śubhe  
trayāṇāṃ rūpaje 
rūpāvacare kuśale trayāṇāṃ cittānāṃ lābhastasyaiva kuśalasya kāmarūpāvacarayoścānivṛtāvyākṛtayoḥ  
śaikṣe caturṇāṃ 
tasyaiva śaikṣasya kāmarūpāvacarayoścānivṛtāvyākṛtayorārūpyāvacārasya ca kuśalasya  
āryamārgeṇa kāmarūpadhātuvairāgye  
tasya śeṣite  VAkK  
śeṣaṃ kṛtaṃ śeṣitam  
yatra citte lābhho na vyākhyātastatra tasyaiva lābho draṣṭavyo nānyasya  
anye punarabhedenāhuḥ  
kliṣṭe citte navānāṃ hi lābhaḥ ityucyate budhaiḥ 
ṣaṇṇāṃ tu kuśale citte tasyaivā vyākṛṭe khalu  
tatra saptānāṃ kuśale citta iti vaktavyam  
kāmāvacarasya kuśalasya samyagdṛṣṭyā kuśalamūlapratisaṃdhānāt kāmarūpāvacarayoranivṛtāvyākṛtayorvairāgyataḥ
rūpārūpyāvacarayoḥ kuśalayostatastyasamādhilābhataḥ śaikṣāśaikṣasya ca niyāmāvakrāntyarhattvayoḥ
śeṣamata evavyākhyānādavadhāryam  
saṃgrahaślokaḥ  
upapattisamāpattivairāgyaparihāṇiṣu 
kuśalapratisaṃdhau ca cittalābho hyatadvataḥ  
iti  
samāptaḥ pratyayaprasaṅgaḥ   
abhidharmakośabhāṣye indriyanirddeśo nāma 
dvitīyaṃ kośasthānaṃ 
samāptamiti   
śrīlāmāvākasya 
tṛtīyaṃ kośasthānam  
oṃ namo duddhāya  
idamidānīṃ vaktavyam 
kāmarūpārūpyanaiyamyena cittādīnāṃ kṛto nirdeśaḥ  
tatra katame te kāmarūpārūpyadhātava ityucyate 
narakapretatiryañco manuṣyāḥ ṣaḍ divaukasaḥ  
kāmadhātuḥ 
catasro gatayaḥ  
 ṣaṭ ca devanikāyāstadyathā cāturmahārājakāyikā strāyastriṃśā yāmāstuṣitā nirmāṇaratayaḥ paranirmitavaśavarttinaścetyeṣa kāmadhātuḥ saha bhājanalokena 
sa eṣa kati sthānānītyāha 
sa narakadvīpabhedena viṃśatiḥ  VAkK  
sthānānīti vākyaśeṣaḥ saṃbadhyate 
aṣṭau mahānarakāḥ  
saṃjīvaḥ kālasūtraḥ saṃghāto rauravo mahārauravastapanaḥ pratāpano 'vīciśceti  
catvāro dvīpāḥ  
jambūdvīpaḥ pūrvavideho 'varagodānīyaḥ uttarakuruśca  
ṣaṭ cānantaroktā devanikāyāḥ tiryaścaḥ pretāśca viṃśatiḥ sthānāni  
kāmadhātuḥ paranirmitavaśavartibhyo yāvadavīciḥ sabhājanagrahaṇena tu yāvadvāyumaṇḍalam  
etasmācca kāmadhātoḥ 
ūrdhvaṃ saptadaśasthāno rūpadhātuḥ 
kathamityāha 
pṛthak pṛthak 
dhyānaṃ tribhūmikaṃ tatra 
prathamadvitīyatṛtīyadhyānāni pratyekaṃ tribhūmikāni  
caturthaṃ tvaṣṭabhūmikam  VAkK  
tatra prathamadhyānaṃ brahmakāyikā brahmapurohitāḥ mahābrahmāṇaḥ  
dvitīyaṃ parīttābhā apramāṇābhā ābhāsvarāḥ  
tṛtīyaṃ parīttaśubhā apramāṇaśubhāḥ śubhakṛtsnāḥ  
 caturthamanabhrakāḥ puṇyaprasavāḥ bṛhatphalā abṛhā atapāḥ sudṛśāḥ sudarśanā akaniṣṭhā ityetāni saptadaśa sthānāni rūpadhātuḥ   
saha tannivāsibhiḥ sattvaiḥ ṣoḍaśeti kāśmīrāḥ  
brahmapurohiteṣveva kila sthānamutkṛṣṭataraṃ mahābrahmaṇaḥ parigaṇa ivābhinirvṛttamekanāyakaṃ natu bhūmyantaramiti  
ārūpyadhāturasthānaḥ 
nahyarūpiṇāṃ dharmānāṃ sthānamasti  
atītānāgatāvijñaptyarūpiṇo hi dharmā ādeśasthā iti niyamaḥ  
sa tu 
upapattyā caturvidhaḥ  
upapattibhedena caturvidha ārūpyadhātuḥ  
yaduta ākāśānantyāyatanaṃ vijñānānantyāyatanamākiñcanyāyatanaṃ naivarāñjñānāsaṃjñāyatanamiti  
natveṣāṃ deśakṛtamauttarādharya bhidyate  
yatraiva hi deśe tatsmāpattilābhinaścyavante tatraivopapadyante iti  
punaśca tasmāccyavamānānāṃ tatraivāntarābhavo 'bhinirvarttate  
yathā rūpiṇāṃ sattvānāṃ rūpaṃ niśritya pravarttate cittasaṃtatirevamārūpyeṣu kiṃ niśritya pravrttate  
nikāyaṃ jīvitaṃ cātra niśritā cittasantatiḥ  VAkK  
nikāyasabhāgaṃ jīvitendriyaṃ ca niśrityetyābhidhārmikāḥ  
rupiṇāmapi tarhi sattvānāṃ kimartha na tadeva dvayaṃ niśritya pravarttate cittasantatiḥ  
durbalatvāt 
tasyāḥ kena balavattvam 
samāpattiviśeṣajatvāt  
sā hi samāpattirvibhūtarūpasaṃjñā  
tata eva tarhi balavattvāt pravarttiṣyate kim punarniśrayeṇa  
idaṃ cāpi vaktavyam  
 yathā rūpiṇāṃ sattvānāṃ rūpaṃ niśritya pravarttate nikāyasabhāgo jīvitendriyaṃ ca evamarūpiṇāṃ sattvānāṃ kiṃ niśritya pravarttate   
tadeva dvayamanyo 'nyam  
rūpiṇāmapi tarhi kimarthaṃ na tadeva dvayamanyonyam 
durbalatvāttayoḥ  
tatredānīṃ kena balavattvām  
samāpattiviśeṣajatvāt  
tadetaccittasantatau samānaṃ cittacaitteṣu vā  
tasmānnāstyarūpiṇāṃ sattvānāṃ cittasantateranyonyam niśraya iti sautrāntikāḥ  
 api tu yasyāścittasantaterākṣepaheturavītatṛṣṇo rūpe tasyāḥ saha rūpeṇa saṃbhavādrūpaṃ niśritya pravṛttiryasyāstu heturvītatṛṣṇo rūpe tasyā  
anapekṣya rūpaṃ pravṛttiḥ   
hetostadvimukhatvāditi  
atha kasmādete kāmarūpārūpyadhātava ityucyante 
svalakṣaṇadhāraṇāddhātuḥ  
kāmapratisaṃyuktodhātuḥ kāmadhātuḥ rūpapratisaṃyukto dhātū rūpadhāturmadhyapadalopādvajrabālakavat maricapānakavacca  
nātra rūpamastityarūpaḥ  
arūpasya bhāva ārupyam 
rūpaṇīyo vā rūpyaḥ  
na rūpyo 'rūpyastadbhāva ārūpyam  
tatpratisaṃyukto dhāturārūpyadhātuḥ  
kāmānāṃ dhātuḥ kāmadhātuḥ kāmān yo dadhāti  
evaṃ rūpārūpyadhātū veditavyau 
ko 'yaṃ kāmo nāma  
samāsātaḥ kavaḍīkārāhāra maithunopasaṃhito rāgaḥ  
na te kāmā yāni citrāṇi loke saṃkalparāgaḥ puruṣasya kāmaḥ 
tiṣṭhanti citrāṇi tathaiva loke aṭhātra dhīrā vinayanti kāmam 
iti 
gāthābhidhānān 
ajīvaka āryaśāriputraṃ pratyāha 
na te kāmā yāni citrāṇi loke saṃkalparāgaṃ vadasīha kāmam 
bhikṣurbhaviṣyatyapi kāmabhogī saṃkalpayan so 'kuśalān vitarkān  
āryaśāriputra āha 
te cetkāmā yāni citrāṇi loke saṃkalparāgo yadi te na kāmaḥ 
śāstā 'pi te bhavitā kāmabhogī dṛṣṭvaiva rūpāṇi manoramāṇi 
kiṃ punarye kecana dharmāḥ kāmarūpārupyadhātuṣu samudācaranti sarve te kāmarūpārūpyapratisaṃyuktāḥ  
netyāha 
kiṃ tarhi 
yeṣu kāmarūpārupyarāgā anuśerate  
ke punaramī kāmarūpārūpyarāgāḥ  
ye kāmarūpārūpyadhātuṣvanuśerate  
idamidānīṃ tadaśvavandhīyam 
kasyāyamaśvabandho yasyāyamaśvaḥ  
kasyāyamaśvaḥ  
yasyāyamaśvabandhaḥ 
ityubhayamapi na jñāyate 
nedamaśvabandhīyam  
kṛtanirdeśāni hi sthānāni kāmadhātau  
teṣvavītarāgasya yo rāgaḥ sa kāmarāgaḥ  
yatrānuśete so 'pi dharmaḥ kāmapratisaṃyuktaḥ  
evaṃ rūpārūpyarāgāvadhovītarāgasya yathāyogaṃ veditavyau  
asamāhitabhūmiko vā rāgaḥ kāmarāgaḥ  
dhyānārūpyeṣu rāgo rūpārūpyarāgaḥ  
nirmāṇacitte kathaṃ kāmarāgaḥ  
śrutvā parihāya ca tadāsvādanāt  
nirmāṇavaśena vā nirmāyaka citto 'pi rāgaḥ 
gandharasanirmāṇādvā  
tasya kāmavacaratvam 
rūpāvacareṇa tayoranirmāṇāt 
kiṃ punarekameva traidhātukam  
traidhātukānāmanto nāsti 
yāvadākāśaṃ tāvanto dhātavaḥ  
atha eva ca nāstyapūrvasattvaprādurbhāvaḥ  
pratibuddhotpādaṃ cāsaṃkhyeyasattvaparinirvāṇe 'pi nāsti sattvānāṃ parikṣaya ākāśavat  
kathamavasthānaṃ lokadhatūnāṃ  
tiryaksūtra uktaṃ tadyathā īṣādhāre deve varṣati nāsti vīcirvā antarikā va antarīkṣādvāridhārāṇāṃ prapatantīnām  
evaṃ pūrvasyāṃ diśi nāsti vīcirvā antarikā vā lokadhātūnāṃ saṃvarttamānānāṃ vivarttamānāṃ ca  
yathā pūrvasyāṃ diśi evaṃ dakṣiṇāsyāṃ paścimāyāmuttarasyāmiti  
natūktamūrdhvamadhaśceti  
ūrdhvamapyadhho 'pītyapare 
nikāyāntarapāṭhād 
akaniṣṭhādūrdhvaṃ punaḥ kāmadhātuḥ  
kāmadhātoścādhaḥ punarakaniṣṭhāḥ 
yaścaikasmāt kāmadhātorvītarāgaḥ sa sarvebhyaḥ  
evaṃ rūpārūpyebhyaḥ  
 yaśca prathamadhyānasaṃniśrayāddhi utpādayati sa yatra lokadhātau jāta utpādayati tatratyameva brahmalokamupāgacchati nānyam   
ya ete trayo dhātava uktāḥ  
narakādisvanāmoktā gatayaḥ pañca teṣu 
narakāstiryañcaḥ pretā devā manuṣyā iti  
svaireva nāmabhisteṣu pañca gatayaḥ proktāḥ  
kāmadhāto catasro gatayaḥ pañcamyāśca pradeśaḥ  
rūpārūpyadhātvorekasyā devagateḥ pradeśaḥ  
kiṃ punargatinirmuktāḥ santi dhātavo yata dhātuṣvityucyante  
santi kuśalakliṣṭabhājanāntarābhavasvabhāvā api dhātavaḥ 
yāstu pañca gatayaḥ  
tāḥ  
akliṣṭāvyākṛtā eva sattvākhyā nāntarābhavaḥ  VAkK  
anivṛtāvyākṛtā eva gatayaḥ 
anyathā hi gatisaṃbhedaḥ syāt  
sattvākhyā eva ca nacāntarābhavasvabhāvāḥ  
prajñyaptipūktam catasṛbhiryonibhiḥ pañca gatayaḥ saṃgṛhītā natu pañcabhirgatibhiścatasro yonayaḥ  
kimasaṃbṛhītam  
antarābhava iti 
dharmaskandhe 'pi coktam cakṣurdhātuḥ katamaḥ  
 catvāri mahābhūtānyupādāya yo rūpaprasādaścakṣuścakṣurindriyaṃ cakṣurāyatanaṃ cakṣurdhātunarikastairyagyonikaṃ paitṛviṣayiko devyo mānuṣyako  
bhāvanāmayo 'ntarābhavikaśceti   
sūtre 'pi ca bahiṣkṛto 'ntarābhavo gatibhyaḥ  
kasmin sūtre  
sapta bhavā narakabhavastiryagbhavaḥ pretabhavo devabhavo manuṣyabhavaḥ karmabhavo 'ntarābhava iti  
atra hi pañca gatayaḥ sahetukāḥ sahāgamanāścoktāḥ  
atha eva cānivṛtāvyākṛtāḥ sidhyanti  
taddhetoḥ karmabhavasya tābhyo bahiṣkaraṇāt 
kāśmīrāśca sūtraṃ paṭhanti  
sthaviraśāriputreṇoktaṃ nārakāṇāmāyuṣmannāsravāṇāṃ saṃmukhībhāvānnarakavedanīyāni karmāṇi karotyupacinoti  
teṣāmāyuṣman kāyavāṅmanovaṅkānāṃ kāyavāṅmanodoṣakaṣāyāṇā narakeṣu rūpaṃ saṃjñā vedanā saṃskāro vijñānaṃ vipāko vipacyate  
nirvṛtte vipāke nāraka iti saṃkhyāṃ gacchati  
tatrāyuṣmannārako nopalabhyate 'nyatra tebhyo dharmebhya iti  
ato 'pyanivṛtāvyākṛtā eva gatayaḥ  
prakaraṇāgranthastarhi parihāryo gatiṣu sarve 'nuśayā anuśerata iti  
pratisaṃdhicittāni hi gatīnāṃ pañcaprakārāṇi santyataḥ sapraveśagatigrahaṇādadoṣa eva  
grāmagrahaṇe grāmopacāra grahaṇavat  
kuśalakliṣṭā apītyapare  
yaktūktam karmabhavasya tābhyo bahiṣkaraṇāditi  
nāvaśyaṃ pṛthagvacanādbahiṣkṛto bhavati  
tadyathā pañcasu kaṣāyeṣu kleśadṛṣṭikaṣāyau pṛthaguktau  
na ca dṛṣṭayo na kleśāḥ  
evaṃ karmabhavo 'pi gatiśca syāt  
pṛthak cāsya vacanaṃ syāt gatihetujñāpanāṛtham  
antarābhave 'pyeṣa prasaṅgaḥ 
nāyogāt 
gacchanti tāmiti gatiḥ  
nacāntarābhavo gantavyaścyutideśa evotpādanāt  
ārūpyā api gatirna bhaviṣyanti  
cyutideśa evotpādāt  
evaṃ tarhyantarābhavatvādevāntarābhavo na gatirgatyantarālatvāt  
yadi hi gatiḥ syādantarābhava ityeva na syāt  
yatarhi sthaviraśāriputreṇoktaṃ nirvṛtte vipāke nāraka iti saṃkhyāṃ gacchatīti  
nirvṛtte vīpāka ityuktaḥ natu vipāka eveti  
yattarhyaktaṃ tatrāyuṣmannārako nopalabhyate 'nyatra tebhyo dharmebhya iti  
gatigāminaḥ pudgaladravyasya pratiṣedhaṃ karoti nānyatra skandhebhya upalabhyate nāraka iti na tu skandhāntarapratiṣedham  
avyākṛtā eva tu gatayo varṇyante vaibhāṣikaiḥ  
tāśca vipākasvabhāvā evetyeke  
aupacayikasvabhāvā apītyapare  
atraiva pañcagatike dhātutraye yathākramaṃ veditavyāḥ 
nānātvakāyasaṃjñāśca nānākāyaikasaṃjñinaḥ  
viparyayāccaikakāyasaṃjñāścārūpiṇasrayaḥ  VAkK  
vijñānasthitayaḥ sapta 
sūtre uktaḥ rupiṇaḥ santi sattvā nānātvakāyā nānātvasaṃjñinastadyathāmanuṣyāstadekatyāśca devāḥ  
iyaṃ prathamā vijñānasthitiḥ 
katame punaste tadekatyā devāḥ  
kāmāvacarāḥ prathamaghyānabhūmikāśca prathamābhinirvṛttavarjyāḥ  
nānātvena kāya eṣāmiti nānātvakāyāḥ  
anekavarṇaliṅgasaṃsthānatvāt  
nānātvena saṃjñā nānātvasaṃjñā  
saiṣāmastīti nānātvasaṃjñinaḥ  
sukhaduḥkhāduḥkhāsukhasaṃjñitvāt  
rūpiṇaḥ santi nānātvakāyā ekatvasaṃjñinastadyathā devā brahmakāyikā ye tatprathamābhinirvṛttāḥ  
iyaṃ dvitīyā vijñānasthitiḥ  
te hi prathamābhinirvṛttāḥ sarva ekaikasaṃjñino bhavanti anena vayaṃ brahmaṇā sṛṣṭā iti  
brahmaṇo 'pyevaṃ bhavati mayaite sṛṣṭā ityabhinnakārasaṃjñānādekatvasaṃjñinaḥ  
anyathaiva tu mahābrahmaṇa ārohapariṇāha ākṛtivigraho vāgbhāṣā cīvaradhāraṇaṃ ca anyathā tatparṣada iti nānātvakāyāḥ  
 yadidamuktaṃ sūtre teṣāmevaṃ bhavati imaṃ vayaṃ sattvamadrākṣma dīrghāyuṣaṃ dīrghamadhvānaṃ tiṣṭhantaṃ yāvadaho vatānye 'pi sattvā ihopapadyeranmama  
sabhāmatāyāmiti   
asya ca sattvasyaivañcetasaḥ praṇidhirvayaṃ cehopapannā iti  
kathaṃ tamadrākṣuḥ  
ābhāsvarasthā ityeke  
 tato hi te pracyutāḥ kathamidānīmalabdhāyāṃ dvitīyadhyānasamāpattau tadbhūmikaṃ pūrvenivāsamasmārṣuḥ labdhāyāṃ vā kathaṃ mahābrahmālambanāṃ  
śīlavrataparāmarśadṛṣṭiṃ niviṣṭāḥ   
antarābhavasthā adrākṣurityapare  
tatrāpi na dīrghamadhvānamavasthātuṃ saṃbhavaḥ pratibandhābhāvāditi  
kathaṃ teṣāmevaṃ bhavati sma imaṃ vayaṃ sattvamadrākṣma dīrghāyuṣaṃ dīrghamadhvānaṃ tiṣṭhantamiti  
tasmāttatrasthā eva te tasya pūrvavṛttāntaṃ samanusmaranta eva dīrghamadhvānaṃ tiṣṭhantaṃ dṛṣṭavanto dṛṣṭvā ca paścādadrākṣmetyeṣāṃ babhūva
rupiṇaḥ santi sattvā ekatvakāyā nānātvasaṃjñinastadyathā devā ābhāsvarāḥ  
iyaṃ tṛtīyā vijñānasthitiḥ  
atra punaḥ paryantagrahaṇātsakaladvitīyadhyānagrahaṇaṃ veditavyam  
anyathā hi parīttābhā apramāṇābhāśca kasyāṃ vijñānasthitau vyavasthāpyeran  
tatrābhinnavarṇaliṅgasaṃsthānatvādekatvakāyāḥ  
sukhasaṃjñitvādaduḥkhāsukhasaṃjñitvācca nānātvasaṃjñinaḥ  
te kila maulyāṃ bhūmau saumanasyendriyaparikhinnāḥ sāmantakādupekṣendriyaṃ saṃmukhībhavanti  
sāmantake copekṣendriyaparikhinnāḥ punamaulyā bhumeḥ saumanasyendriyaṃ saṃmukhīkurvanti  
yathā kāmaratiparikhinnā īśvarā dharmaratiṃ pratyanubhavanti dharmaratiparikhinnāḥ kāmaratimiti  
nanu ca śubhakṛtsneṣvapyeṣa prasṅgaḥ  
na teṣāṃ tena sukhenāsti parikhedaḥ  
kiṃ kāraṇam  
śāntaṃ hi tatsukhamaśāntaṃ ca saumanasyaṃ cetasa utplāvakatvāditi sautrāntikā vyācakṣate  
sūtra uktaṃ yathā te nānātvasaṃjñinaḥ  
 tatra ye sattvā ābhāsvare devanikāye 'ciropapannā bhavanti naiva saṃvarttanīkuśalā na vivarttanīkuśalā asya lokasya te tāmarciṣaṃ dṛṣṭvā bhītāḥ  
santa udvijante saṃvegamāpadyante   
sahaivaiṣā 'rciḥ śūnyaṃ brāhmaṃ vimānaṃ dagdhvā 'rvāgāgamiṣyatīti  
 tatra ye sattvā ābhāsvare devanikāye ciropapannāḥ saṃvarttanīkuśalā vivarttanīkuśalāścāsya lokasya te tān sattvān bhītānāśvāsayanti   
mā bhaiṣṭa māṛṣāḥ mā bhaiṣṭa mārṣāḥ  
pūrvamapyeṣā 'rciḥ śūnyaṃ brāhmaṃ vimānaṃ dagdhvā 'traivāntarhiteti  
ato 'rciṣa āgamavyapagamasaṃjñitvāt bhītā bhītasaṃjñitvācca te nānātvasaṃjñino na sukhāduḥkhāsukhasaṃjñitvāditi  
rūpiṇaḥ santi sattvā ekatvakāyā ekatvasaṃjñinastadyathā devāḥ śubhakṛtsnāḥ  
iyaṃ caturthī vijñānasthitiḥ  
tatrābhinnavarṇasaṃsthānaliṅgatvādekatvakāyāḥ  
ekatvasaṃjñinaḥ sukhasaṃjñitvāt  
tatra prathame dhyāne kliṣṭayā saṃjñayā ekatvasaṃjñinaḥ  
dvitīye kuśalayā saṃjñayā nānātvasaṃjñinastṛtīye vipākajayā saṃjñayāekatvasaṃjñinaḥ  
ārupyāstrayo yathāsūtramityetāḥ sapta vijñānasthitayaḥ  
kā 'tra vijñānasthitiḥ  
tatpratisaṃyuktāḥ pañca skandhāścatvāraśca yathāyogam  
śeṣaṃ kasmānnā vijñānasthitiḥ 
yasmāt 
śeṣaṃ tatparibhedavat  
kiṃ punaḥ śeṣam 
durgatayaścaturtha dhyānaṃ bhavagraṃ ca  
atra hi vijñānaparibhedāḥ santyata eva na vijñānasthitiḥ  
kaḥ punaḥ paribhedaḥ yena vijñānaṃ paribhidyate 
tatrāpāyeṣu duḥkhā vedanā paribheda upadhātidatvāt  
catuteṃ dhyāne āsaṃjñikamasaṃjñisamāpattiśca  
bhavāgre nirodhasamāpattiścittasantaticchedāt 
punarāha  
yatrehasthānāṃ gantukāmatā tatrasthānāṃ cāvyuccalitukāmatā 'sau vijñānasthitiruktā  
apāyeṣu cobhayaṃ nāshi  
caturthe dhyāne sattvā uccalitamānasāḥ pṛthagjanā āsaṃjñikaṃ praveṣṭukāmā āryāḥ śuddhāvāsān bhavāgrānapaṭupracāratvānna vijñānasthitiriti 
etāśca sapta vijñānasthitayo yathoktāḥ  
bhavāgrāsaṃjñisattvāśca sattvāvāsā nava smṛtāḥ  VAkK  
eṣu hi sattvā āvasanti svecchayā  
anicchāvasanānnānye 
ke punaranye 
apāyāḥ 
teṣu hi sattvā akāmakāḥ karmarākṣasairāvāsyante  
natvicchayā vasanti 
atastena sattvāvāsā bandhanasthānavat  
anyatra sūtre sapta vijñānasthitaya uktāḥ anyatra 
catasraḥ sthitayaḥ punaḥ  
katamāścatasraḥ 
rūpopagā vijñāna sthitirvedanopagā saṃjñopagā saṃskāropagā iti  
tāsāṃ kaḥ svabhāvaḥ 
tā hi yathākramaṃ  
catvāraḥ sāsravāḥ skandhāḥ 
te punaḥ 
svabhūmāveva 
nānyatra bhūmau 
kiṃ kāraṇam 
pratiṣṭā hi sthitiḥ  
na ca visabhāgabhūmikeṣu skanheṣu vijñānaṃ tṛṣṇāvaśāt pratitiṣṭhatīti  
kasmānna vijñānaṃ vijñānasthitirucyate yathā saptasu vijñānasthitiṣu pañca skandhā iti  
sthātuḥ parihāreṇa sthitividhānāt  
nahi sthātaiva sthitirucyate  
yathā na rājaiva rājāsanamiti  
yāṃśca dharmānabhiruhya vijñānaṃ vāhayati naunāvikanyāyena te dharmā vijñānasthitaya uktāḥ  
natu vijñānaṃ vijñānamevāruhya vāhayatyato noktamiti vaibhāṣikāḥ  
yattarhi sūtra uktaṃ vijñāne āhāre asti nandī asti rāga iti  
yatrāsti nandī asti rāgaḥ pratiṣṭhitaṃ tatra vijñānamadhirūḍhamiti  
tatkatham  
sapta ca vijñānasthitayaḥ pañcaskandhasaṃgṛhītā iti tatkatham  
evaṃ tarhyabhedenopapattyāyatanasaṃgṛhīteṣu skandheṣu sābhirāmāyāṃ vijñānapravṛttau vijñānaṃ vijñānasthitiḥ  
pratyekaṃ tu yathā rūpādayo vijñānasya saṃkleśāya bhavanti  
tasmāccatasṛṣu vijñānasthitiṣu 
kevalam  VAkK  
vijñānaṃ na sthitiḥ proktaṃ 
api ca kṣetrabhāvena bhagavatā catasro vijñānasthitayo deśitāḥ  
 vījabhāvena ca sopādānaṃ vijñānaṃ kṛtsnameveti na punarbījaṃ bījasya kṣetrabhāvena vyavasthāpayāṃbabhūvetyabhiprāyaṃ parikalapayāmāsa   
ye dharmāḥ sahavarttino vijñānasya te 'sya kṣetrabhāvena sādhīyāṃso bhavantīti ta evāsya sthitaya uktāḥ  
atha kathaṃ saptabhirvijñānasthitibhiścatasro vijñānasthitayaḥ saṃgṛhītāścātasṛbhirvā sapta  
naiva hi saptabhiścatasro nāpi catasṛbhiḥ sapta  
catuṣkoṭi tu saṃgrahe  
saṃgrahe vicāryamāṇe catuṣkoṭikaṃ veditavyam  
syātsaptabhiḥ saṃgṛhītaṃ na catasṛbhirityevamādi  
prathamāḥ koṭiḥ saptasu yaddhijñānam  
dvitīyā apāyeṣu caturthe dhyāne bhavāgre ca vijñānavarjyāḥ skandhāḥ  
tṛtīyā saptasu catvāraḥ skandhāścaturthyetānākārān sthāpayitvā  
yaccaitat gatyādibhedabhinnaṃ traidhātukamuktaṃ veditavyāḥ  
catasro yonayastatra sattvānāmaṇḍajādayaḥ  VAkK  
aṇḍajā yonirjarāyujā saṃsvedajā upapādukā yoniḥ 
yonirnāma jātiḥ  
yuvāntyasyāṃ sattvā miśrībhavanti prasavasāmyāditi yoniḥ 
aṇḍajā yoniḥ katamā  
ye sattvā aṇḍebhyo jāyante 
tadyathā haṃsakroñcacakravākamayūraśūkaśārikādayaḥ  
jarāyujā yoiḥ katamā 
ye sattvā jarāyorjāyante  
tadyathā hastyaśvagomahiṣakharavarāhādayaḥ  
saṃsvedajā yoniḥ katamā  
ye sattvā bhūsaṃsvedājjāyante  
tadyathā kṛmikīṭapataṅgamaśakādayaḥ 
upapādukā yoniḥ katamā  
ye sattvā avikalā ahīnendriyāḥ sarvāṅgapratyaṅgopetāḥ sakṛdupajāyante  
ata eva upapadane read upapādane
sādhukāritvādupapādukā ityucyante  
tadyathā devanārakāntarābhavikādayaḥ  
atha kasyāṃ gatau kati yonayaḥ saṃvidyanta ityāha 
caturdhā nara tiryañcaḥ 
manuṣyāścaturvidhāḥ  
aṇḍajāstāvadyathā kroñcīniryātau śailopaśailau sthavirau mṛgāramātuśca dvātriṃśat putrāḥ pañcālarājasya ca pañca putraśatāni  
jarāyujā yathedānīm  
saṃsvedajāstadyathā māndhātucāruśpacārūpacārukapotamālinyāmrapālyādayaḥ  
upapādukāḥ punaḥ prāthamakalpikāḥ  
evaṃ tiryañco 'pi caturvidhāḥ  
trividhā dṛśyanta eva 
upapādukāstu nāgasuparṇi prabhṛtayaḥ  
nārakā upapādukāḥ  
antarābhavadevāśca 
sarve nārakā antarābhavikāḥ devāścopapādukā eva  
pretā api jarāyujāḥ  VAkK  
apiśabdādapyupapādukā iti 
āyuṣmate mahāmaudgalyāyanāya pretī nivedayate 
pañca putrānahaṃ rātrau divā paña tathā parān  
bhakṣayāmi janitvā tān nāsti tṛptistathāpi me  
katamā yoniḥ sarvasādhvī 
upapādukā  
atha kimarthaṃ caramabhaviko bodhisattvaḥ prāptopapattivaśitve 'pi jarāyurjāṃ yorni bhajate  
evaṃ hi kriyamāṇe mahāntamarthaṃ paśyati  
jñātisaṃbandhena mahataḥ śākyavaṃśasya dharme 'vataraṇārthaṃ cakravarttivaṃśyo 'yamiti
cānyeṣāṃ bahumānādarāvarjanārthaṃ manuṣyabhūtā api caināṃ siddhiṃ gacchantīti vineyānā mutsāhārtham  
itarathā hyaprajñāyamānakulagotraḥ ko 'pyayaṃ māyāpuruṣa ityevaṃ parikalpayeyurdevaḥ
piśāca iti vā yathā 'nyatīrthyā apabhāṣante kalpaśatasyātyayādevaṃvidho māyāvī loke
prādurbhūya māyayā lokaṃ bhakṣayatīti  
apare tvāhuḥ  
śarīradhātūnāmavasthāpanārthaṃ yeṣumanuṣyā anye ca prajāṃ vijñāya sahasraśaḥ svargaṃ
ca prāptā apavargaṃ ceti upapādukānāṃ hi sattvānāṃ bāhyabījābhāvān mṛtānāṃ kāyo nāvatiṣṭhate
niśānta iva tailapradyoto 'ntardhīyate  
ādhiṣṭhānikīmṛddhiṃ bhagavata icchatāṃ na yukta ekṣa parihāraḥ  
praśnātpraśnāntaramupajāyate  
yadyapyupapādukānāṃ kāyanidhanaṃ na prajñayate kathamuktaṃ sūtre upapādukaḥ suparṇī upapādukaṃ nāgamuddharati bhakṣārthamiti  
noktaṃ bhakṣayatītyapi tūddharati bhakṣārthamajñatvādityadoṣaḥ  
bhakṣayati vā yāvanna mṛto bhavati na pounrmṛtasyāsya tṛṣyatīti  
katamā yoniḥ sarvavahvī 
upapādukaiva  
sā hi dvigatī tisṛṇāṃ ca pradeśaḥ sarve cāntarābhāvikā iti  
ko 'yamastarābhāvo nāma  
mṛtyūpapattibhavayorantarā bhavatīha vaḥ  
maraṇabhavasyopapattibhavasya cāntarā ya ātmabhāvo 'bhinirvarttate deśāntaropapattisamprāptaye so 'ntarābhava ityucyate  
gatyantarālatvāt  
kathamayaṃ jātaśca nāma nacopapanno bhavati  
gamyadeśānupetatvānnopapanno 'ntarābhavaḥ  VAkK  
upapattigato hyupapanna ityucyate 
padergatyarthatvāt  
nacāyaṃ gamyadeśamupagatontarābhavastasmānnopapannaḥ  
kaḥ punarasau deśo gantavyaḥ  
yatrākṣiptasya vīpākasyābhivyaktiḥ samāptiśca  
vicchinna evopapattibhavo maraṇabhavātsaṃbhavatīti nikāyāntarīyāḥ  
tadetanneṣyate 
kiṃ kāraṇam 
yuktitaśca āgamataśca  
tatra tāvat yuktiṃ niśrityocyate  
vrīhisantānasādharmvādavicchinnabhavodbhavaḥ  
santānavarttināṃ hi dharmāṇāmavicchedena deśāntareṣu prādurbhāvo dṛṣṭastadyathā vrīhisantānasya  
tasmādasyāpi sattvasantānasyāvicchedena deśāntareṣu prādurbhāvo bhaviṣṇuḥ  
vicchinno 'pi dṛṣṭaḥ prādurbhāvastadyathā ādarśādiṣu bimbāt pratibimbasya  
evaṃ maraṇabhavādupapattibhavasya syāt  
pratibimbamasiddhatvādasāmyācchānidarśanam  VAkK  
pratibimbaṃ nāmānyadevotpadyate dharmāhntaramityasiddhametat  
siddhāvapi ca satyāmasāmyādanidarśanaṃ bhavati  
kathaṃ tāvadasiddham  
sahaikatra dvayābhāvāt 
tatraiva hi deśe ādarśarūpaṃ dṛśyate pratibimbaṃ ca  
na caikatra deśe rūpadvayasyāsti sahabhāva āśrayabhūtabhedāt  
tathā digbhedavyavasthiterekasminvāpyambudeśe svābhimukhadeśasthānāṃ rūpāṇāmanyo
'nyaṃ pratibimbakamupalabhyate natvekatra rūpe dvayoḥ paśyatoḥ sahadarśanaṃ na bhavatīti
na tatra rūpāntaropapattiryuktā  
chāyātapayośca dvayoḥ sahaikatrabhāvo na dṛṣṭaḥ  
upalabhyate ca chāyāstha ādarśe sūryasya prativimbakamiti na yukto 'sya tatra prādurbhāvaḥ  
athavā sahaikatra dvayābhāvāditi katamasya dvayasya  
ādarśatalasyendupratibimbakasya ca  
anyatraiva hi deśe ādarśatalaṃ bhavatyanyatraivāntargataṃ candrapratibimbakaṃ dṛśyate kūpa ivodakam  
tacca tatropapadyamānaṃ nānyatropalabhyate  
ato nāstyeva tat kiñcit  
sāmagryāstu sa tasyāstādṛśaḥ prabhāvo yattathā darśanaṃ bhavati  
acintyo hi dharmāṇāṃ hi dharmāṇāṃ śaktibhedaḥ  
evaṃ tāvandasiddhatvāt  
kathamasāmyādanidarśanaṃ bhavati  
asantānād 
nahi vimvasya pratibimbakaṃ santānabhūtamādarśasantānasaṃvaddhatvāt sahabhāvācca  
yathā maraṇasyopapattibhavaḥ  
santānaṃ ca pratyavicchedena deśāntareṣu prādurbhāva udāhṛato nāsantānamityasāmyaṃ dṛṣṭāntasya pratibimbasya ca  
dvayodayāt  
dvābhyāṃ hi kāraṇābhyāṃ pratibimbasyodayo bhavati  
bimbāccādarśā cceti yat prādhānaṃ kāraṇaṃ tadāśrityotpadyate  
nacaivamupapattibhavasyāpi dvābhyāṃ kāraṇābhyāṃ saṃbhavo maraṇabhavāccānyataśca pradhānabhūtādityato 'pyayamasamāno dṛṣṭāntaḥ  
na ca yuktamuktaṃ bāhyameva cetanaṃ śukraśoṇitaṃ pradhānakāraṇamiti  
yatra cāndhakāṇa eva prādurbhāva upapādukānāṃ tatra kiṃ parikalpyate  
evaṃ tāvadyuktito neṣyate  
na marāṇabhavādvicchinna upapattibhavaprādurbhāvaḥ 
tasmādastyevāntarābhavaḥ  
kaṇṭhokteścāsti 
sūtra uktaṃ sapta bhavāḥ  
narakabhavastiryagbhavaḥ pretabhavo devabhavo manuṣyabhavaḥ karmabhavo 'ntarābhava iti  
naitatsūtraṃ tairāmnāyate 
itastarhi 
gandharvāt 
trayāṇāṃ sthānānāṃ saṃmukhībhāvāt mātuḥ kukṣau garbhasyāvakrāntirbhavati  
mātā kalyā spi bhavati ṛtumatī ca  
mātāpitarau raktau bhavataḥ sanipatitau ca  
gandharvaśca pratyupasthito bhātīti 
antarābhavaṃ hitvā ko 'nyo gandharvaḥ  
etadapi naiva tairāmnāyate 
kathaṃ tarhi 
skndhabhedaśca pratyupasthito bhavatīti  
yadyevamāśvalāyanasūtraṃ kathaṃ nīyate  
jānanta bhavanto yo 'sau gandharvaḥ pratyupasthitaḥ  
kṣatriyo vā 'sau brāhmaṇo vā vaiśyo vā śūdro vā  
yadi vā pūrvasyā diśa āgato yadi vā dakṣiṇasyā paścimāyā uttrasyā iti  
nahi skandhabhedasyāgamanaṃ yujyate 
athaitadapi na paṭhacyate 
itastarhi  
pañcokteḥ  
pañcānāgāmina ityuktaṃ bhagavatā  
antarāparinirvāyī upapadyaparinirvāyī anabhisaṃskāraparinirvāyī sābhisaṃskāraparinirvāyī ūrdhvastrotāśceti  
asatyantarābhave kathamantarāparinirvāyī nāma syāt  
antarā nāma devāḥ santītyeke  
upapadyādayo 'pi hi nāma devā evaṃ sati prasajyate 
tasmānyeyaṃ kalpanā sādhvī  
itaśca 
gatisūtrataḥ  VAkK  
sapta satpuruṣagatayaḥ ityatra sūtre 
antarāparinirvāyiṇastraya uktāḥ  
kāladeśaprakarṣabhedena  
tadyathā parīttaḥ sakalikāgnirabhinivarttamāna eva parinirvāyādevaṃ prathamaḥ  
tadyathā 'yaḥ prapāṭikā utpatantyeva nirvāyādevaṃ dvitīyaḥ  
tadyathā 'yaḥprapātikā utplutya pṛthivyāmapatitaiva nirvāyādevaṃ tṛtīyaḥ  
nacaivamantarā nāma devāstriprakārāḥ kāladeśaprakarṣabhinnāḥ santīti kalpanaiveyaṃ kevalā  
anye punarāhuḥ  
āyupramāṇāntare vā devasamīpāntare vā yaḥ kleśān prajahāti so 'ntarāparinirvāyī  
sa punardhātugato vā parinirvāti saṃjñāgato vā vitarkagato vā  
tena trividho bhavatīti  
prathamo vā rūpadhātau nikāyasabhāgaparigrahaṃ kṛtvā parinirvāti  
dvitīyo devasamṛddhiṃ cānubhūya  
tṛtīyo devānāṃ dharmasaṃgītimanupraviśya  
 upapadyaparinirvāyī punaḥ prakarṣayuktāṃ saṃgītimanupraviśya parinirvāti bhūyasā vā āyurūpahatya nopapannamātra eveti ta ete sarve 'pi śakalikādidṛṣṭāntairna  
saṃvadhyante   
deśagativiśeṣābhāvāt  
ārupyeṣvapi cāntarāparinirvāyī paṭhyetāyuḥpramāṇāntare parinirvāṇāt  
na ca paṭhyate  
dhyānaiścatasro daśikā ārupyaiḥ saptikātrayam 
saṃjñayā ṣaṭṭikāṃ kṛtvā vargo bhavati samuditaḥ  
ityetasyāyurdānagāthāyām 
tasmādetadapi sarvaṃ kalpanāmātram  
athaitānyapi sūtrāṇi tairnāmnāyante  
 kimidānīṃ kurmo yacchāstā ca parinirvṛtaḥ śāsanaṃ cedamanāyakaṃ bahudhā bhinnaṃ bhidyate cādyāpi yathecchaṃ granthataścārthataśca   
yeṣāṃ tu tāvadayamāgamaḥ pramāṇaṃ teṣāmāgamato 'pi siddho 'ntarābhavaḥ  
yattarhi sūtra uttam atha ca punardūṣī māraḥ svaśarīreṇāvicau mahānarake prapatita iti  
tat kathamiti  
sa hi jīvanneva nārakībhirjvālābhirāliṅgitaḥ  
kālalṃ kṛtvā 'ntarābhavenāvīciṃ prāpta ityayaṃ tatrābhiprayaḥ  
atyudīrṇaparipūrṇāni hi karmāṇi kāyasya nikṣepaṃ na pratīkṣante  
ato 'sya dṛṣṭadharmavedanīyaṃ karma pūrvaṃ vīpakvaṃ paścādupapadyavedanīyamiti  
idamidānīṃ kathaṃ nīyate pañcānantaryāṇi karmāṇi yāni kṛtvopacitya samanantaraṃ narakeṣūpapadyata iti  
anyāṃ gatimagatvetyabhiprāyaḥ  
upapadyavedanīyatvaṃ tatra karmaṇo dyotitam  
atha yathārutaṃ kalpyate 
pañcaiva kṛtvā naikamiti prāpnoti  
kriyānantaraṃ ca  
na kālāntaraṃ jīvitvā ko vā 'ntarābhavasyopapadyamānatvaṃ necchati  
antarā bhavenaiva hyasau maraṇāntaraṃ narakeṣūpapadyate  
abhimukhatvāt  
na ca brūma upapanno bhavatīti  
iyaṃ tarhi gāthā kathaṃ nīyate 
upanītatayā jarāturaḥ saṃprāpto hi mamāntikaṃ dvija 
vāso 'pi hi nāsti te 'ntarā pātheyaṃ ca na vidyate tave ti  
atrāpi manuṣyeṣvantarāvāso nāstītyabhiprāyaḥ  
athavā 'ntarābhave 'pyasya vāso nāstyupapattideśasaṃprāptiprati gamanādhiṣṭhānāditi  
ayamatrābhiprāyo nāyamabhiprāya iti duta evaitat  
tulya eṣa bhavato 'pyanuyogaḥ  
tasmādubhayasminnapi pakṣe yathhottasūtrāvirodhānna bhavatyetadantarābhavasyābhāve jñāpakam  
jñāpakaṃ hi nāmāgatikā gatiriti  
atha kāṃ gatiṃ gamiṣyataḥ kimākṛtirantarābhavo 'bhinivarttate  
ekākṣepādasāvaiṣyatpūrvakālabhavākṛtiḥ  
yenaiva karmaṇā gatirākṣipyate tenaivāntarābhavastatprāptaye  
ato yāṃ gatiṃ gantā bhavati tasyāṃ gatau ya āgamiṣyatpūrvakālabhavastasyaivāsyākṛtirbhavati  
evaṃ tarhi śunīprabṛtīnāmekasmin kukṣau pāñcagatiko 'ntarābhavo 'bhinirvarttate iti nārako 'ntarābhavaḥ kukṣiṃ nirdahet  
pūrvakālabhave 'pi tāvannārakā na nityaṃ prajvalitā bhavantyutsadeṣu bhramantaḥ kiṃ punarantarābhavikāḥ  
astu vā prajvalitaḥ  
sa tu yathā na draṣṭuṃ śasyate tathā na spraṣṭumapyacchatvādātmabhāvasyetyacodyametat  
antarābhavānāmapyanyonyaṃ kukṣāvasaṃśleṣātkarmapratibandhācca na dāhaḥ  
 pramāṇaṃ tu yathā pañcaṣaḍvarṣasya dārakasya sa tu ṣaṭindriyo bhavati bodhisattvasya punaryathā saṃpūrṇayūnaḥ salakṣaṇānuvyañjanaśca   
ata evāntarābhavasthena mātuḥ kukṣiṃ praviśatā koṭīśataścāturdvīpikānāmavabhāsitaḥ  
yattarhi mātā bodhisatvasya svapne gajapotaṃ pāṇḍaraṃ kukṣiṃ praviśantamadrākṣīt  
nimittamātraṃ tat tiryagyoneściravyāvṛttatvāt  
tadyathā kṛkī rājā daśa svapnānadrākṣīditi  
karikūpasaktu candanakalabhārāmāsta thā kaperabhiṣekaḥ 
aśucikapiḥ paṭakalahāviti daśa dṛṣṭā nṛpeṇa kṛkiṇā svapnāḥ  
naiva cāntarābhavikaḥ kukṣiṃ bhittvā praviśatyapi tu māturyonidvāreṇa  
ata eva yamalayoryaḥ paścāt prajāyate sa jyāyānucyate yaḥ pūrvaṃ sa kanīyāniti  
dharmasūtravibhāṣyaṃ kathaṃ nīyate  
vāraṇa tvamupagamya pāṇḍaraṃ ṣaḍviṣāṇaruciraṃ catuṣkramam 
mātṛgarbhaśayanaṃ viśeṣasaṃprajānanṛṣirāśramaṃ yatheti  
naitadavaśyanetavyam 
nahyetat sūtraṃ na vinayaḥ nābhidharmaḥ 
kāvyametat  
kavīnāṃ ca kāvyaṃ samāyojayatāṃ kecit bhāvāḥ samāropitā gacchanti  
athavā netavyameva  
yathā 'sya mātā svapne taṃ praviśantamadrākṣittathā so 'pi gāthāmakārṣīditi  
rūpāvacaro 'pyantarābhavaḥ saṃpūrṇapramāṇaḥ savastraśca prādurbhavati  
apatrāpyotsadatvāt  
bodhisattvasya savastraḥ śuklāyāśca bhikṣuṇyāḥ praṇidhānavaśādhyāvantameva pariveṣṭitā nirdagdhā  
anyo nagnaḥ  
kāmadhātoranapatrāpyotsadatvāt  
atha ko 'yaṃ pūrvakālabhavo nāma  
sa punarmaraṇātpūrva upapattikṣaṇātparaḥ  VAkK  
bhavo hi nāmāviśeṣeṇa pañcopādānaskandhāḥ 
sa eva caturdhā bhidyate 
antarābhavo yathoktaḥ  
upapattibhabo gatīṣu pratisandhikṣaṇaḥ  
tasmāt pareṇa maraṇakṣaṇaṃ paryudasyānyaḥ sarvo bhavaḥ pūrvakālabhavaḥ  
caramakṣaṇo maraṇabhabo yata ūrdhvamantarābhavo bhavati rūpiṣu cetsattveṣūpapadyate  
sa cāyamantarābhavaḥ  
sajātiśuddhadivyākṣidṛśyaḥ 
samānajātīyairevāntarābhavikairdṛśyate  
yeṣāṃ ca divyaṃ cakṣuḥ suviśuddhamabhijñāmayaṃ ta enaṃ paśyanti  
upapattikṣuṣā tu na dṛśyate 
jātyarthamacchatvāt  
devāntarābhavikaḥ sarvān paśyati  
manuṣyapretatiryagnārakāntarābhavikāḥ pūrva pūrvamapātyetyapare  
karmarddhivegavān  
ṛddhirākāśagamanam 
karmaṇā ṛddhiḥ karmarddhiḥ 
tasyā vegaḥ karmarddhivegaḥ śīgratā  
so 'syāstīti karmarddhivegavān 
yenāsau na śakyo buddhairapi pratibanddhum  
karmaṇo 'sya balīyastvāt  
sakalākṣaḥ 
samagrapañcendriyaḥ  
apratighavān 
pratighātaḥ pratighaḥ 
so 'syāstīti pratighavān 
na pratighavānapratighavān  
vajrādibhirapyanivāryatvāt  
tathā hi pradīptāyaḥpiṇdabhede tanmadhyasaṃbhūtaḥ krimirūpalabdhaḥ śrūyate  
yasyāṃ ca gatau sa utpatsyamānastasyāḥ sarvathā  
anivartyaḥ 
nahi kadācinmanuṣyāntarābhavo 'ntardhāya devāntarābhavo bhavatyanyo vā  
niyatamanena yāmeva gatimadhikṛtyābhinirvṛttastasyāmevopapattavyam nānyasyāmiti  
kiṃ punarantarābhavo 'pi kāmāvacaraḥ kavaḍīkāramāhāraṃ bhuṅkte 
omityāha 
na tvaudārikam  
kiṃ tarhi  
sa gandhabhuk  VAkK  
ata eva gandharva ityucyate 
dhātūnāmanekārthatvāt 
hrasvatvaṃ śakandhukarkandhuvat  
alpeśākhyastu durgandhāharo maheśakhyaḥ sugandhāhāraḥ  
kiyantaṃ kālamavatiṣṭhate 
nāsti niyama iti bhadantaḥ  
yāvadupapattisāmagrīṃ na labhate nahi tasyāyuṣaḥ pṛthagevākṣepaḥ 
ekanikāyasabhāgatvāt  
itarathā hi tasyāyuṣaḥ kṣayānmaraṇabhavaḥ prasajyeta  
yadyāsumeroḥ sthalaṃ māṃsasya syāttatsarva varṣāsu krimīṇāṃ pūryeta  
kimidānīṃ tatpratīkṣā eva teṣāmantarābhavā āsan kuto yā tadā tebhyo gatā iti vaktavyam  
naitadāgataṃ sūtre śāstre vā  
evaṃ tu yujyate  
gandharasābhigṛddhānāmalpāyuṣāṃ jantūnāmanto nāsti  
 te taṃ gandhaṃ ghrātvā gandharasābhigṛddhāḥ kālaṃ kurvantaḥ krimibhāvasaṃvarttanīyaṃ karma pravodhya tayā tṛṣṇayā krimiṣūpapadyanta iti   
athavā nūnaṃ tatpratyayapracūra eva kāle tatsaṃvarttanīyāni karmāṇi vīpākābhinirvṛttau vṛttiṃ labhnte nānyatra  
tathāhi cakravarttisaṃvarttanīyāni karmaṇi aśītivarṣasahasrāyuṣi prajāyāṃ vahutarāyuṣi vā cakravarttino jāyante nānyasyām  
ata eva coktaṃ bhagavatā acintyaḥ sattvānāṃ karmavipāka iti  
saptāhaṃ tiṣṭhatīti bhadantavasumitraḥ  
yadi tāvatā sāmagrīṃ na labhate tatraiva punaścyutyā jāyante  
sapta saptāhānītyapare  
alpaṃ kālamiti vaṃbhāṣikāḥ  
sa hi saṃbhavaiṣitvātsamdhāvagatvā samdhiṃ badhnātīti yathātvasamagrāḥ pratyayā bhavanti  
niyataṃ cānena tasmin deśe tasyāṃ jātau janitavyaṃ bhavati  
tadā karmāṇyeva pratyayānāṃ sāmagrīmāvahanti  
athāniyātaṃ tato 'nyatra deśe tasyāṃ jātau jāyate sadṛśyā mityapare  
tadyathā gavāmūṣmasu maithunasya prācuryaṃ śaradi śunāṃ ṛkṣānāṃ hemante cākṣvānām  
gavayaśṛgālakharatarakṣāṇāṃ punaḥ kālo nāstīti yenānyatra kāle goṣūpapattavyaṃ sa
gavayeṣūpapadyate yena śvas sa śṛgāleṣu yenāśvesu sa gardabheṣu yena ṛkṣeṣu sa tarakṣeṣūpapadyate iti  
na tvasya nikāyasabhāgāntarābhavo nānyatra nikāyasabhāge śakyamutpattumekakāmākṣepāditi vaktavyametat  
sa khalveṣa gatideśasaṃprāptyarthaṃ prādurbhūto 'ntarābhavaḥ 
viparyastamatiryāti gatideśam riraṃsayā  
sa hi karmaprabhāvasaṃbhūtena cakṣuṣā sudūrastho 'pi svamupapattideśaṃ prekṣate  
 tatrāsya mātāpitrostāṃ vipratipattiṃ dṛṣṭvā puṃsaḥ sataḥ pauṃsno rāga utpadyate mātari stryā satyā straiṇo rāgāḥ udpadyate pitari   
viparyayāt pratighaḥ  
 evaṃ paṭhacyate prajñaptau gandharvasya tasmin samaye dvayościttayoranyatarānyataraccittaṃ saṃmukhībhūtaṃ bhavatyanunayasahagataṃ vā pratighasahagataṃ  
veti   
sa tābhyāṃ viparyasto rantukāmatayā tam deśamāśliṣya tāmavasthāmātmanyadhimucyate  
tasmiṃścāśucau garbhasthānasaṃprāpte jātaharṣo 'bhiniviśate  
tato 'sya skandhā ghanībhavantyantarābhavaskandhāścāntardhīyante ityupapanno bhavati  
sa cetpumān bhavati māturdakṣiṇakukṣimāśritya pṛṣṭhābhimukha utkeṭukaḥ saṃbhavatyatha strī tato vāmakukṣimāśrityodarābhimukhī  
athedānīṃ napuṃsakaṃ tadyena rāgeṇāśliṣṭaṃ tathā tiṣṭhati  
na cāstyantarābhavo vyantaraḥ sakalendriyatvāt 
athaḥ strībhūtaḥ puruṣabhūto vā 'nupraviśya yathāsthānaṃ tiṣṭhati paścāt garbha āpyāyamāno napuṃsakaṃ bhavatīti  
idaṃ vicāryate  
kimasya śukrakśoṇitamahābhūtānyevendriyāśrayabhāvamāpadyante karmavaśādāhosvit bhūtāntarāṇyeva karmabhirjāyante  
tānyupaśrityeti 
tānyevetyeke  
anindriyaṃ hi śukraśoṇitamantarābhavena sārdhaṃ nirudhyate sendriyaṃ prādurbhavati  
vījāṅduranirodhotpādanyāyena yattatkālamityākhyāyate  
evaṃ ca kṛtvedaṃ sūtrapadaṃ sūtre sūnītaṃ bhavati mātāpitraśucikalalasaṃbhutasyeti  
tathā dīrgharātraṃ yuṣmābhirbhikṣivaḥ katasiḥ saṃvarddhitā rudhiravindurūpātta iti  
bhūtāntarāṇyevetyapare 
tadyathāparṇakrimeḥ  
aśucisaṃniśrayotpattyabhisaṃbandhivacanāttu kalalasya sūtrāvirodha iti  
evaṃ tāvadaṇḍajāṃ jarāyujāṃ ca yorni pratipadyate  
anyatra tu yathāyogaṃ vaktavyamityāhuḥ  
tatra cāyaṃ yogo dṛśyate 
gandhasthānābhikāmo 'nyaḥ 
saṃsvedajāṃ yoniṃ pratipadyamāna upapattisthānaṃ gatvābhilāṣāt gacchatyamedhyaṃ medhyaṃ vā yathākramam  
upapādukāṃ tu yoniṃ prapadyamānaḥ sthānābhilāṣāt  
kathaṃ narakeṣu sthānābhilāṣaḥ  
viparyastabuddhitvāt  
sa hi śītavātavarṣābhiṣekairātmānaṃ bādhyamānaṃ paśyati narakeṣu cāgniṃ dīpyamānam  
tatra uṣṇābhilāṣāddhāvati  
punastaptavātātapāgnisaṃtāpairātmānaṃ bādhyamānamanupaśyan śaityaṃ ca narakeṣu śītābhilāṣāddhāvati  
yad avasthas tad upapattisaṃvarttanīyaṃ karmākārṣīt tadavasthātmānaṃ tāśca sattvān paśyan dhāvatīti pūrvācāryāḥ  
tatra punardevāntarābhava ūrdhvaṃ gacchatyā sanādivottiṣṭhan manuṣyatiryakpretānāṃ manuṣyādivat  
ūrdhvapādastu nārakaḥ  VAkK  
te vai patanti narakādūrdhvapādā avāṅmukhāḥ 
ṛṣīṇāmabhivaktāraḥ saṃyatānāṃ tapasvinām iti  
gāthābhidhānāt  
yaduktaṃ viparyastamatiryātīti  
kimavaśyaṃ sarvo 'ntarābhavastathā mātuḥ kukṣimavakrāmati  
nityāha 
kiṃ tarhi 
catasro garbhāvakrāntayaḥ sūtra uktāḥ 
katamāścatasraḥ  
saṃprajānan viśatyekaḥ 
tiṣṭhati niṣkrāmati sā saṃprajānan  
tiṣṭhatyapyaparaḥ  
saṃprajānanniti varttate 
praviśatyapītyapikṣabdāt  
aparaḥ  
niṣkrāmatyapi 
saṃprājānan praviśati tiṣṭhatyapi  
sarvāṇi mūḍho 'nyaḥ 
kaścit punaḥ sarvāṇyevāsaṃprajānan karoti praviśatyasaṃprajānan tiṣṭhati niṣkrāmatyapi  
etāścatasro garbhāvakrāntayaḥ pratilomaṃ nirdiṣṭāḥ  
ślokabandhānuguṇyataḥ  
nityamaṇḍajaḥ  VAkK  
aṇḍajaḥ sattvo nityaṃ mūḍha eva sarvāṇi karoti 
kathamaṇḍājjāto garbhaṃ praviśati  
yo 'pi janiṣyate so 'pyaṇdajaḥ 
athavā bhāvinyāpi saṃjñayā nirdeśāḥ kriyante  
tadyathā saṃkṛtamabhisaṃskarotīti sūtre odanaṃ pacatīti saktum pinaṣṭīti loke  
tasmānnaiṣa doṣaḥ  
kathaṃ punarasaṃprajānan mātuḥ kukṣiṃ praviśati yāvanniṣkrāmati kathaṃ vā saṃprajānan  
alpeśākhyasya tāvatsattvasya mātuḥ kukṣiṃ praviśataḥ evaṃ vīparītau saṃjñādhimokṣau pravarttete  
vāto vāti devo varṣati  
 śītaṃ durdinaṃ mahato vā janakāyasya kolāhalaṃ hnta tṛṇagahanaṃ vā praviśāmi vanagahanaṃ vā tṛṇakuṭīṃ vā parṇakuṭīṃ vā vṛkṣamūlaṃ vā sarpāmi  
kuṇḍayamūlaṃ veti   
tiṣṭhato 'pyeṣu tiṣṭhāmiti niṣkrāmato spyebhyo niryāmīti  
maheśākhyasya tu sattvasyārāmaṃ vā praviśāmyudyānaṃ vāprāsādaṃ vā 'bhirohāmi kūṭāgāraṃ vā paryaṅka veti  
tathā tiṣṭhāmi niryāmīti  
evaṃ tāvadasaṃprajānan praviśati yāvanniṣkrāmati  
saṃprajānaṃstu samyak prajānāti mātuḥ kukṣiṃ praviśāmyatraiva tiṣṭhāmi ata eva niryāmiti  
nāsya viparītau saṃjñādhimokṣau pravarttete  
atra punarapadiśyate  
garbhāvakrāntayastisraścakravarttisvayaṃbhuvām  
cakravarttinaśca svayaṃbhuvośca pratyekabuddhasaṃbuddhayośca 
yathākramamityante vakṣyati  
tatra prathamā cakravarttinaḥ  
sa hi praviśatyeva saṃprajānan na tiṣṭhati nāpi niṣkrāmati  
pratyekabuddhastiṣṭhatyapi 
buddho niṣkrāmatyapi 
atrāpi bhāvinyā saṃjñayā nirdeśaḥ  
karmajñānobhayeṣāṃ vā viśadatvād yathākramam  VAkK  
viśadakarmaṇāmdārapuṇyakriyāṇāṃ prathamā  
viśadajñānānāṃ bāhuśrutyakṛtapravicayānāṃ dvitīyā  
viśada puṇyakarmajñānānāṃ tṛtīyā  
ta eva tvete cakravarttyādaya evaṃbhūtā yujyante yathākramam  
śeṣāṇāṃ caturthīti siddhaṃ bhavati  
atredānīṃ bāhyakā ātmavādaṃ parigṛhyottiṣṭhante  
yadi sattvo lokāntaraṃ saṃcaratīti pratijñāyate siddha ātmā bhavatīti  
sa eṣa pratiṣidhyate 
nātmāsti 
kīdṛśa ātmā ya imān nikṣipatyanyāśca skndhān pratisaṃdadhātīti parikalpyate  
sa tadṛśo nāstyantarvyāpārapuruṣaḥ  
 evaṃ tūktaṃ bhagavatā asti karmāsti vipākaḥ kārakastu nopalabhyate ya imāṃśca skandhānnikṣipati anyāṃśca skandhān pratisaṃdadhātyanyatra dharmasaṃketāt 
tatrāyaṃ dharmasaṃketo yadutāsmin satīdaṃ bhavatīti vistareṇa pratītyasamutpādaḥ  
kīdṛśastarhyātmā na pratiṣidhyate  
skandhamātraṃ tu 
yadi tu skandhamātramevātmeti upacaryate tasyāpratiṣedhaḥ  
evaṃ tarhi skandhā eva lokāntaraṃ saṃcarantīti prāptaṃ skandhamātraṃ tu nātra saṃcaratīti  
kleśakarmābhisaṃskṛtam  
antarābhavasaṃtatyā kukṣimeti pradīpavat  VAkK  
kṣaṇikā hi skandhāsteṣāṃ saṃcarituṃ nāsti śaktiḥ  
kleśaistu paribhāvitaṃ karmabhiśca kleśamātramantarābhāsaṃjñikayā saṃtatyā mātuḥ kukṣimāyāti  
tadyathā pradīpaḥ kṣaṇiko 'pi saṃtatyā deśāntaramiti nāstyeṣa doṣaḥ  
tasmātsiddhametadasatyapyātmani kleśakarmābhisaṃskṛṭaḥ skandhānāṃ saṃtāno mātuḥ kukṣimāpadyata iti  
sa punaḥ 
yathākṣepaṃ kramādvṛddhaḥ santānaḥ kleśakarmabhiḥ  
paralokaṃ punaryāti 
nahi sarvasya skandhasantānasyākṣepastulyo bhavatyāyupyasya karmaṇo bhedāt  
ato yasya yāvānākṣpastasya tāvatī vṛddhiḥ krameṇa bhavati  
kena krameṇa  
kalalaṃ prathamaṃ dhavati kalalājjāyate 'rbudaḥ 
arbudājjāyate peśī peśīto jāyate ghanaḥ  
ghanāt praśākhā jāyante keśaromanakhādayaḥ 
indriyāṇi ca rūpīṇi vyañjanānyanupūrvaśaḥ  
ityāryāḥ  
etāḥ pañca garbhāvasthāḥ kalalārbudapeśīghanapraśākhāvasthāḥ  
tasya khalu kālāntareṇa paripākaprāptasya garbhaśatlasyābhyantarāt mātuḥ kukṣau karmavipākajā
vāyavo vānti ye taṃ garbhaśalyaṃ saṃparivarttya mātuḥ kāyāvakṣaradvārābhimukhamavasthāpayanti  
sakrūrapurīṣapiṇḍa ivātimātraṃ sthānāt pracyuto duḥkhaṃ saṃparivarttyate  
yadi punaḥ kadācinmāturāhāravihārakriyāpacāreṇa ca pūrvakarmāparādhena garbha eva
vyāpādaṃ prāpnoti tata enaṃ tajjñāstriyaḥ kumārabhṛtyakā vā sukhoṣṇena sarpistailena
supiṣṭena śālmalīkalkenānyena vā hastamabhyajya tīkṣṇaṃ tanukaṃ cātra śastrakamupanivadhya
tasminvarcaskūpa ivogradurgandhāndhakārasamalapalvale suvahukrimikulasahasrāvāse
nityasrāviṇi satatapratikriye śukraśroṇitalasikāmalasaṃklinnaviklinnakvathitapicchile
paramavībhatsadarśane chidratanucarmāvacchādite pūrvakarmavīpākarje mahati kāmanāḍīrvaṇe
hastaṃ praveśyā ṅgamaṅgaṃ nikṛtyādhyāharanti  
sa cāpyaparaparyāyavedanīyena karmaṇā pūrvakeṇa kāmapi gatiṃ nīyate  
atha punaḥ svasti prajāyate tata enaṃ mātā putrābhilāṣiṇī tatparikā vā striyaḥ sadyojātakaṃ
taruṇavrṇāyamānātmānaṃ śastrakṣārā yamāṇasaṃsparśābhyāṃ pāṇibhyāṃ parigṛhya snāpayanti
stanyena sarpipā vāpyāyayanti audārikaṃ cāhāramāhartuṃ krameṇābhyāsayanti  
tasya vṛddheranvayādindriyāṇāṃ paripākānpunarapi kleśāḥ samudācaranti karmaṇi copacayaṃ gacchanti  
saḥ taiḥ kāyasya bhedādantarābhavasaṃtatyā pūrvavat paralokaṃ punaryāti  
ityanadibhavacakrakam  VAkK  
etena prakāreṇa kleśakarmahetukaṃ janma taddhetukāni punaḥ kleśakarmāṇi tebhyaḥ punarjanmetyanādibhavacakrakaṃ veditavyam  
ādau hi parikalpyamāne tsyāhetukatvameteṣu sajyeta sati cāhetukatve sarvamevedamahetukaṃ prāduḥsyāt  
dṛṣṭaṃ cāṅkurādīṣu vījādīnāṃ sāmarthyaṃ deśakālapratiniyamādagnyādīnāṃ ca pākajādiṣviti nāsti nirhetukaḥ prādurbhāvaḥ  
nityakāraṇāstitvavādaśca prāgeva paryudastaḥ  
tasmānnāstyeva saṃsārasyādiḥ 
antastu hetukṣayāt yuktaḥ  
hetvadhīnatvājjanmano vījakṣayādivaṅkurasyeti  
ya eṣa skandhasaṃtāno janmatrayāvastha ūpadiṣṭaḥ 
sa pratītyasamutpādo dvādaśāṅgastrikāṇḍakaḥ  
tatra dvādaśāṅgāni avidyā saṃskārā vijñānaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo jātirjarāmaraṇaṃ ca  
trīṇi kāṇḍāni pūrvāparāntamadhyānyatītānāgatapratyutpannāni janmāni  
kathameṣu trikāṇḍeṣu dvādaśāṅgāni vyavasthāpyante  
pūrvāparāntayordve dve madhye 'ṣṭau 
avidyā saṃskārāśca pūrvānte jātirjarāmaraṇaṃ cāparānte  
śeṣāṇyaṣṭau madhye  
kiṃ punaretānyaṣṭāṅgāni sarvasyāṃ jātau bhavanti 
netyāha 
kasya tarhi  
paripūriṇaḥ  VAkK  
parīpūro 'syāstīti paripūro ya etāni sarvāṇyevāvasthāntarāṇi spṛśati so 'tra pudgalo 'bhipreto na tu yo 'ntarāla eva mriyate  
nāpi rūpārupyāvacaraḥ  
tathā hi mahānidānaparyāye kāmāvacara eva pudgalo nirdiṣṭaḥ  
vijñānaṃ cedānanda mātuḥ kukṣiṃ nāvakrāmediti vacanāt  
 yadā tu dvividhaḥ pratītyasamutpāda ucyate paurvāntikaścāparāntikaśceti tadā saptāṅgāni paurvāntiko yāvadvedanāntaḥ pañcāparāntikaḥ   
saphalahetukayoḥ pūrvāparāntayorgrahaṇāt  
atha ka ime 'vidyādayaḥ  
pūrvakleśā daśā 'vidyā 
yā pūrvake janmani kleśāvasthā sehāvidyetyucyate  
sāhacaryāttadvaśena teṣāṃ samudācārācca  
rājāgamanavacane tadanuyātrikā gamanasiddhavat  
saṃskārāḥ pūrvakarmaṇaḥ  
daśeti varttate  
pūrvajanmanyeva yā puṇyādikarmāvasthā seha saṃskārā ityucyante yasya karmaṇa iha vipākaḥ  
saṃdhiskandhāstu vijñānaṃ 
mātuḥ kukṣī pratisaṃdhikṣaṇe pañca skandhā vijñānam  
nāmarūpamataḥ param  VAkK  
prāk ṣaḍāyatanotpādāt 
saṃdhicittāt pareṇa yāvat ṣaḍāyatanaṃ notpadyate sā 'vasthā nāmarūpaṃ tāvat ṣaḍāyatanamityucyate  
prakcaturāyatanotpādādini vaktavye ṣaḍāyatanavacanaṃ tadā tadvyavasthāpanāt  
tatpūrvaṃ trikasaṃgamāt  
utpanne ṣaḍāyatane sāvasthā tāvat ṣaḍāyatanamityucyate yāvadindriyaviṣayavijñānatrikasaṃnipātaḥ  
sparśaḥ prāksukhaduḥkhādikāraṇajñānaśaktitaḥ  VAkK  
trayāṇāṃ saṃnipātāt sparśo bhavati  
sa yāvadvedanātrayakāraṇaparicchedena samartho bhavati sā 'vasthā sparśa ityucyate  
paricchedasāmarthye sati 
vittiḥ prāk maithunāt 
vedanāvasthā yāvanmaithunarāgo na samudācarati  
tṛṣṇā bhogamaithunarāgiṇaḥ  
kāmaguṇamaithunarāgasamudācārāvasthā tṛṣṇetyucyate yāvanna tadviṣayaparyeṣṭimāpadyate  
upādānaṃ tu bhogānāṃ prāptaye paridhāvataḥ  VAkK  
yasyāmavasthāyāṃ viṣayaprāptaye paryeṣṭimāpannaḥ sarvato dhāvatyasāvavasthā upādānamityucyate  
tathā ca paridhāvan 
sa bhaviṣyat bhavaphalaṃ kurute karma tat bhavaḥ  
sa viṣayāṇāṃ prāptihetoḥ paridhāvan paunarbhavikaṃ karmopacinoti so 'sya bhavaḥ  
tena hi karmaṇā punaritaḥ pracyutasyāyatyāṃ pratisaṃdhirbhavati 
yo 'sau 
pratisaṃdhiḥ punarjātiḥ 
yadeveha vijñānāṅgaṃ tadevāsyānyatra janmani jātiḥ 
tat ūrdhvaṃ 
jarāmaraṇamā vidaḥ  VAkK  
jāteḥ pareṇa yāvadedanāvasthā jarāmaraṇam  
yānyeveha catvāryaṅgāni nāmarūpaṣaḍāyatanasparśavedanāstānyevānyatra jarāmaraṇamityetāni dvādaśāṅgāni  
sa caiṣa pratītyasamutpādaścaturvidha ucyate  
kṣaṇikaḥ prakarṣikaḥ sāṃbandhikaḥ āvasthikaśca 
kathaṃ kṣaṇikaḥ  
ekasmin khalvapi kṣaṇe dvādaśāṅgāni bhavanti  
tadyathā lobhavaśena prāṇinaṃ jīvitād vyaparopayet  
yo mohaḥ sā 'vidyā 
yā cetanā te saṃskārāḥ 
vastuprativijñaptirvijñānam  
vijñānasahabhuvaścatvāraḥ skandhā nāmarūpam  
nāmarūpe vyavasthāpitāni indriyāṇi ṣaḍāyatanam  
ṣaḍḍāyatanābhinipātaḥ sparśaḥ 
sparśānubhavanaṃ vedanā  
yo lobhaḥ sa tṛṣṇā  
tatsaṃprayuktāni paryavasthānāni upādānam  
tatsamutthitaṃ kāyavākkarma bhavaḥ  
teṣāṃ dharmāṇāmutsarjanaṃ jātiḥ parīpāko jarā bhaṅgo maraṇamiti  
punarāhuḥ  
kṣaṇikaḥ sāṃbandhikaśca yathā prakaraṇeṣu pratītyasamutpādaḥ katamaḥ  
sarve saṃskṛtā dharmā iti  
āvasthiko dvādaśa pañcaskandhikā avasthā nirantarajanmatrayasaṃbaddhāḥ  
sa eva prākarṣikaḥ 
eṣāṃ katamo 'yamabhipreto bhagavataḥ  
āvasthikaḥ kileṣṭo 'yaṃ 
yadyaṅgamaṅgaṃ pañca skandhāḥ kiṃ kāraṇamavidyādīneva dharmān kīrttayati sma  
prādhānyattvaṅgakīrtanam  
avidyāpradhānāmavasthāmavidyāṃ jagāda saṃskārapradhānāṃ saṃskārānyāvajjarāmaraṇamityadoṣaḥ  
kiṃ punaḥ kāraṇaṃ sūtre dvādaśāṅga uktaḥ prakaraṇeṣvanyathā pratītyasamutpādaḥ katamaḥ  
sarve saṃskṛtā dharmā iti  
abhiprāyikaḥ sūtre lākṣaṇiko 'bhidharmaḥ  
tathāvasthikaḥ kṣaṇikaḥ prākarṣikaḥ sāṃbandhikaḥ sattvākhyo 'sattvākhyaśceti bhedaḥ  
kimarthaṃ punaḥ sūtre sattvākhya eva  
pūrvāparāntamadhyeṣu saṃmohavinivṛttaye  VAkK  
ata eva ca trikāṇḍaḥ  
 tatra pūrvāntasaṃmoho yata iyaṃ vicikitsā kiṃ nva hamabhūvamatīte 'dhvani āhosvinnābhūvaṃ ko nvahamabhūvaṃ kathaṃ nvahamabhūvamiti   
aparāntasaṃmoho yata iyaṃ vicicitsā kiṃ nu bhaviṣyāmyanāgate 'dhvanīti vistaraḥ  
madhyasaṃmoho yata iyaṃ vicikitsā kimsvididaṃ ke santaḥ ke bhaviṣyāma iti  
etasya trividhasya saṃmohasya vyāvarttanārthaṃ sattvākhya eva trikāṇḍaśca pratītyasamutpāda
upadiṣṭaḥ sūtre yathākramamavidyā saṃskārāśca jātirjarāmaraṇaṃ ca vijñānaṃ yāvat bhavaśca  
 tathāhi sūtra evoktaṃ yataśca bhikṣavo bhikṣuṇā pratītyasamutpādaśca pratītyasamutpannāśca dharmā evaṃ yathābhūtaṃ samyak prajñayā dṛṣṭā bhavanti 
sa na pūrvāntaṃ pratisarati kiṃ nvahamabhūvamatīte 'dhvanīti vistaraḥ  
tṛṣṇopādānabhavā apyaparāntasaṃmohavyāvartanārthamityapare  
tasyaiva hyete hetava iti sa punareṣa dvādaśāṅgaḥ pratītyasamutpādastrisvabhāvo veditavyaḥ  
kleśakarmavastūni 
tatra 
kleśāstrīṇi 
trīṇyaṅgāni kleśasvabhāvānyavidyātṛṣṇepādānāni  
dvayaṃ karma 
aṅgadvayaṃ karmasvabhāvaṃ saṃskārā bhavaśca  
sapta vastu 
saptāṅgāni vastusvabhāvāni vijñānanāmarūpaṣaḍāyatanasparśavedanājātijarāmaraṇāni  
kleśakarmāśrayatvāt 
yathā ca vastu saptāṅgāni 
phalaṃ tathā  
saptaivāṅgāni phābhūtāni 
śeṣāṇi pañca hetubhūtāni  
karmakleśasvabhāvabhūtatvāt  
kiṃ punaḥ kāraṇaṃ madhye phalahetū viśālitau  
vastunaḥ pañcadhā bhedāt  
kleśasya dvidhā 
anāgate 'dhvani phalaṃ saṃkṣiptaṃ dvidhā bhedāt  
atīte 'dhvani heturekamukhakleśopadeśāditi  
phalahetvabhisaṃkṣepo dvayormadhyānumānataḥ  VAkK  
madhyenaiva hi pūrvāntāparāntayorapi hetuphalavistaraḥ śakyo 'numānumiti noktaḥ  
punaraparātmakaṃ hi yatnaṃ mā kāryamiti  
 yadi khalu dvādaśāṅga eva pratītyasamutpāda evaṃ satyavidyāyā anupadiṣṭahetukatvādādimān saṃsāraḥ prāpnoti jarāmaraṇasya cānupadiṣṭaphalatvādantavān 
aṅgāntaraṃ vā punarupasaṃkhyātavyaṃ tasyāpyanyasmāditya navasthāprasaṅgaḥ  
nopasaṃkhyātavyam 
yasmādupadarśito 'tra bhagavatā 
kleśāt kleśaḥ kriyā caiva tato vastu tataḥ punaḥ 
vastukleśāśca jāyante bhavāṅganāmayaṃ nayaḥ  VAkK  
kleśāt kleśo jāyate tṛṣṇāyā upādānam 
kleśāt karma  
upādānāt bhavo 'vidyāyāśca saṃskārā  
karmavastusaṃskārebhyo vijñānaṃ bhavācca jātiḥ  
vastuno vastuvijñānānāmarūpaṃ yāvat sparśādvedanā jāteśca jarāmaraṇam  
vastunaḥ kleśo vedanāyā stṛṣṇeti  
yasmādeṣa nayo vyavasthito bhavāṅgānāṃ tasmādavidyā 'pi kleśasvabhāvā vastunaḥ kleśādveti jñāpitaṃ bhavati  
vedanāvaśācca jarāmaraṇavastunaḥ punaḥ kleśo bhāvīti nātra punaḥ kiñcidupasaṃkhyeyam  
evamasya kevalasya mahato duḥkhaskandhasya samudayo bhavatīti vacanāt  
anyathā hi kimasya sāmarthyaṃ syāt  
ayoniśomanaskārahetukā 'vidyoktā sūtrāntare 
avidyāhetukaścāyoniśomanaskāraḥ  
sa cehāpyupādānāntarbhūtatvādukto bhavatīti apare  
kathamayoniśomanaskārasyopādāne 'ntarbhāvaḥ  
yadi saṃprayogataḥ 
tṛṣṇā 'vidyayorapi tasyāntarbhāvaprasaṅgaḥ  
satyapi cāntarbhāve kathamatredaṃ jñāpitaṃ bhavatyayoniśomanaskārahetukā avidyeti  
yadi tarhyantarbhāvenaiva hetuphalabhāvo vijñāyate tṛṣṇā 'vidyayorapi tarhi tatrāntarbhāvā daṅgantaratvaṃ śakyamakarttum  
anyaḥ punarāha  
ayoniśo manaskāro heturavidyāyā uktaḥ sūtrāntare  
sa cāpi sparśakāle nirdiṣṭaḥ  
cakṣuḥ pratītya rūpāṇi cotpadyate āvilo manaskāro mohaja iti  
vedanākāle cāvaśyamavidyayā bhavitavyam  
avidyāsaṃsparśajaṃ veditaṃ pratītyotpannā tṛṣṇeti sūtrāntarāt  
 ataḥ sparśakāle bhavannayoniśomanaskāro vedanāsahavarttinyā avidyāyāḥ pratyayabhāvena siddha iti nāstyahetukatvamavidyāyā na cāṅgāntaramupasaṃkhyeyam 
nacāpyanavasthāprasaṅgaḥ  
tasyāpyayoniśomanaskārasya punarmohajavacanādāvilo manaskāro mohaja iti  
tattarhyetadantyatroktamiha punarvaktavyam 
na vaktavyam 
kathamanucyamānaṃ gamyate  
yuktitaḥ 
kayā yuktyā  
nahi niravadyā vedanā tṛṣṇāyāḥ pratyayībhavatyarhatāṃ na cāvīparītaḥ sparśaḥ kliṣṭāyā vedanāyāḥ  
naca punarniravadyasyārhataḥ sparśo viparīta ityanayā yuktyā  
atiprasaṅga evaṃ prāpnoti  
yauvat yuktyā saṃbhavati tāvadanuktam gamyata iti  
tasmānna bhavatyayaṃ parihāraḥ  
acodyameva tvetad  
avidyājarāmaraṇayoḥ pareṇāṅgantarānabhidhānātsaṃsārasyādyantavattvaprasaṅgaḥ  
nacāparipūrṇo nirdeśa iti 
kiṃ kāraṇam  
 pravṛttisaṃmūḍebhyo vineyebhyaḥ kathaṃ paralokādihaloka ihalokācca punaḥ paralokaḥ saṃbadhyata ityetāvato 'trārthasya vivakṣitatvāt   
etasya ca pūrvamevottatvāt  
pūrvāparāntamadhyeṣu saṃmoha vinivṛttaye  
uktaṃ bhagavatā pratītyasamutpādaṃ vo bhikṣavo deśayiṣyāmi pratītyasamutpannāṃśca dharmānityathaka eṣāṃ viśeṣaḥ  
śāstratastāvanna kaścit  
ubhyaṃ hi sarve saṃskṛtā dharmā iti  
kathamidānīmanutpannā evānāgatāḥ pratītyasamutpannā ityucyante  
kathaṃ tāvadakṛtā evānāgatāḥ saṃskṛtā ucyante  
ābhisamskārikayā cetanayā cetitatvāt  
anāsravāḥ katham  
te 'pi cetitāḥ kuśalayā cetanayā prāptiṃ prati 
nirvāṇe 'pi prasaṅgaḥ  
tajjātīyatvāttattatraivātideśo yathā naca tāvadrūpyate rūpaṃ cocyate tajjātīyatvādityadoṣaḥ  
sūtrābhiprāyastvayamucyate  
heturatra samutpādaḥ samutpannaṃ phalaṃ matam  
hetubhūtamaṅgapratītyasamutpādaḥ samutpadyate 'smāditi dṛtvā phalabhūtamaṅga pratītyasamutpannam  
evaṃ sarvāṇyaṅgānyubhayayathā sidhyanti 
hetuphalabhavāt  
na caivaṃ satyavyavasthā bhavantyapekṣābhedāt  
yadapakṣaya pratītyasamutpādo na tadevāpekṣya pratītyasamutpannaṃ hetuphalavat pitṛputravacca  
sthavirapūrṇāśaḥ kilāha syāt pratīyasamutpādo na pratītyasamutpannā dharmā iti  
catuṣkoṭikaḥ  
prathamā koṭiranāgatā dharmāḥ 
dvitīyā 'rhataścaramāḥ  
tṛtīyā tadanye 'tītapratyupannā dharmāḥ  
caturthya saṃskṛtā dharmā iti 
atra tu sautrāntikā vijñāpayanti  
kiṃ khalvetā iṣṭaya ucyante yā yasyeṣṭirāhosvitsūtrārthaḥ  
sūtrārtha ityāha  
yadi sūtrārtho naiṣa sūtrārthaḥ  
kathaṃ kṛtvā  
yattāvaduktamā vasthika eṣa pratītyasamutpādo dvādaśa pañcaskandhikā avasthā dvādaśaṅgānī tyetadutsūtram  
sūtre 'nyathā nirdeśād  
avidyā katamā 
yattat pūrvānte 'jñānamiti vistareṇa  
yacca nītārthaṃ na tat punarneyaṃ bhavatīti naiṣa sūtrārthaḥ  
na vai sarvaṃ nirdeśato nītārthaṃ bhavati  
yathāpradhānaṃ cāpi nirdeśāḥ kriyante  
tadyathā hastipadopame pṛthivīdhātuḥ katamaḥ ityadhikṛtyāha keśā romāṇīti  
santi ca tatrānye 'pi rūpādayaḥ 
evamatrāpi yathāpradhānaṃ nirdeśaḥ syāt  
aupasaṃhāra eṣaḥ 
nahi tatra keśādayaḥ pṛthivīdhātunā nirdiśyante  
yata eṣāmaparipūrṇo nirdeśaḥ syādapi tu keśādibhireva pṛthivīdhātuḥ tatra nirdeśyate  
na ca keśādīnabhyatītyāpyasti pṛthivīdhāturiti saṃpūrṇa evāsya nirdeśaḥ  
evamihāpyavidyādīnāṃ paripūrṇa eva nirdeśo na sāvaśeṣaḥ  
nanu cābhyatītyāpi keśādīnaśrukheṭa śiṅghāṇakā diṣvasti pṛthivīdhātuḥ  
so 'pi nirdiṣṭa eveti  
yadva punaranyadapyasmin kāye khakūkhaṭaṃ kharagatamiti vacanāt bhavatu vā tathaivāvidyāvaśeṣo yadi śakyate darśayitum  
jātyantarasya tvavidyāyāṃ kiṅkṛtaḥ prakṣepaḥ  
yadyapi ca tāsvavasthāsu pañca skandhā vidyante yasya tu bhāvābhāvayoryasya bhāvābhāvaniyamaḥ tadevāṅgaṃ vyavasthāpayitum  
satyapi ca pañcaskandhake 'rhataḥ saṃskārā na bhavanti pañcaskandhahetukāḥ  
kiṃ tarhi
avidyāhetukā eva  
tathā puṇyāpuṇyāneñjyopagaṃ ca vijñānaṃ tṛṣṇā dayaśceti  
yathānirdeśameva sūtrārthaḥ  
yadapyuktaṃ heturatra samutpādaḥ samutpannaṃ phalaṃ yāvaccatuṣkoṭika iti  
etadapyutsūtram 
sūtre 'nyathā nirdeśāt 
pratītyasamutpādaḥ katamaḥ  
 yadutāsmin satīdaṃ bhavatīti vistareṇoktvā iti yā 'tra dharmatā dharmasthititā yāvadaviparyastatā ayamucyate pratītyasamutpāda iti   
dhrmatā ca nāma dharmajātiḥ dharmāṇāṃ śailiḥ  
ato yeyaṃ dharmatā ya eṣa niyamaḥ 
avidyāyāmevasatyāṃ saṃskārā bhavanti nonyathā  
eṣa pratītyasamutpādo na hetureva  
yadapi catuṣkoṭikamuktaṃ tatra yadyanāgatāḥ dharmā na pratītyasamutpannāḥ sūtraṃ virudhyate  
pratītyasamutpannā dharmāḥ katame  
avidyā yāvajjātiḥ jarāmaraṇam  
tayo ranāgatādhvavyavasthānaṃ naiṣṭavyamiti trikāṇḍavyavasthā bhidyate  
asaṃskṛtaḥ pratītyasamutpāda iti nikāyāntarīyāḥ  
utpādādvā tathāgatānāmanutpādādvā sthitaiveyaṃ dharmateti vacanāt  
tadetadabhiprāyavaśādevaṃ ca na caivam  
kathaṃ tāvadevaṃ kathaṃ vā naivam  
 yadyayamabhiprāya utpādadvā tathāgatānāmanutpādādvā nityamavidyādīn pratītya saṃskārādīnāmanutpādo na kadācidapratītyānyadvā pratītyāto nitya  
iti evametaditi pratigrāhyam   
athāyamabhiprāyaḥ pratītyasamutpādo nāma kiñcit bhāvāntaraṃ nityamastīti  
naitadevamiti pratiṣeddhavyam  
kiṃ kāraṇam 
utpādasya saṃskṛtalakṣaṇatvāt  
na ca nityaṃ bhāvāntaramanityasya lakṣaṇaṃ yujyate  
utpādaśca nāmotpatturbhavatīti ko 'syāvidyādibhirabhisambandho yatasteṣāṃ pratītyasamutpāda ityucyeta  
padārthaścāsamartho bhavatīti nityaśa nāma pratītyasamutpādaśceti  
atha pratītyasamutpāda iti kaḥ padārthaḥ  
pratiḥ prāptyartha eti gatyarthaḥ  
upasargavaśena dhātvarthapariṇāmāt prāpyeti yo 'rthaḥ so'rthaḥ pratītyeti  
padiḥ sattārthaṃ samutpūrvaḥ prādurbhāvārthaḥ  
tena prātyayaṃ prāpya samudbhavaḥ pratītyasamutpādaḥ  
na yukta eṣa padārthaḥ 
kiṃ kāraṇam  
ekasya hi kartturdvayoḥ kriyayoḥ pūrvakālāyāṃ kriyāyāṃ ktvāvidhirbhavati  
tadyathā snātvā bhuṅkta iti  
nacāsau pūrvamutpādāt kaścidasti yaḥ pūrvaṃ pratītyottarakālamutpadyate  
nacāpyakartu kāsti kriyeti  
āha cātra 
pratyeti pūrvamutpādādyadyasattvānna yujyate 
saha cet ktvā na siddho 'tra pūrvakālavidhānata iti  
naiṣa doṣaḥ 
idaṃ tāvadyaṃ praṣṭavyaḥ śābdikaḥ  
kimavastho dharmaḥ utpadyate varttamāna utāho 'nāgate iti  
kiṃ cātaḥ 
yadi varttamāna utpadyate  
kathaṃ varttamāno yadi notpannaḥ  
utpannasya vā punarutpattāvanavasthāprasaṅgaḥ  
athānāgata utpadyate kathamasataḥ kartṛtvaṃ siddhatyakartṛkā vā kriyeti  
ato yadavastha utpadyate tadavastha eva pratyeti  
kimavasthaścotpadyate 
utpādābhimukho 'nāgataḥ  
tadavastha eva pratyayaṃ pratyetītyucyate  
aniṣpannaṃ cedaṃ yaduta śābdikīyaṃ kartṛkriyāvyavasthānaṃ bhavatītyeṣa karttā bhūtirityeṣā kriyā  
na cātra bhaviturarthāt bhūtimanyāṃ kriyāṃ paśyāmaḥ  
tasmādacchalaṃ vyavahāreṣu 
eṣa tu vākyārthaḥ  
asmin satyasya bhāvaḥ asyotpādādidamutpadyata iti yo 'rthaḥ so 'rthaḥ pratītyasamutpāda iti  
āha cātra 
asannutpadyate yadvat pratyetyapi tathā 'tha san 
utpanna utpadyata ityaniṣṭhā 'san purā 'pi vā 
sahakāle 'pi ca ktvā 'sti dīpaṃ prāpya tamo gatam 
āsyaṃ vyādāya śete ca paścāccetkiṃ na saṃvṛte  
anye punarasya codyasya parihārārthamanyathā parikalpayanti  
pratirvīpsārthaḥ  
itau sādhava ityā anavasthāyinaḥ 
utpūrvaḥ padiḥ prādurbhāvārthaḥ  
tāṃ tāṃ kāraṇa sāmagrīṃ prati ityānāṃ samavāyenotpādaḥ pratītyasamutpāda iti  
eṣā tu kalpanā 'traiva kalpyate  
iha kathaṃ bhaviṣyati cakṣuḥ pratītya rūpāṇi cotpadyate cakṣurvijñānamititi  
kimarthaṃ punarbhagavān paryāyadvayamāha asmin satīdaṃ bhavati asyotpādādidamutpadyate iti  
avadhāraṇārtham  
yathā 'nyatrāha avidyāyāṃ satyāṃ saṃskārā bhavanti nānyatrāvidyāyāḥ saṃskārā iti  
aṅgaparaṃparāṃ vā darśayitum  
asminnaṅge satīdaṃ bhavati asya punaraṅgasyotpādādidamutpadyata iti  
janmaparaṃparāṃ vā  
pūrvānte sati madhyānto bhavati madhyāntasyotpādādaparānta utpadyata iti  
sākṣāt pāraṃparyeṇa pratyayabhāvaṃ darśayati  
kadāciddhi samanantaramavidyāyāḥ saṃskārā bhavanti kadācit pāraṃparyeṇeti  
ahetunityahetuvādapratiṣedhārthamityapare  
nāsati heto bhāvo bhavati na cānutpattimato nityāt prakṛtipuruṣādikātkiñcidutpadyata iti  
asyāṃ tu kalpanāyāṃ pūrvapadasya grahaṇamanarthakaṃ prāpnoti  
asyotpādādimutpadyata ityanenaivobhayavādapratiṣedhasiddheḥ  
santi tarhi kecidya ātmani satyāśrayabhūte saṃskārādīnāṃ bhāvaṃ parikalpayanti avidyādīnāṃ cotpādāttadutpattim  
atastām kalpanāṃ paryudāsayitumidaṃ nirdhārayāṃvabhūva yasyaivotpādādyadutpadyate tasminneva sati tat bhavati nānyasmin  
yadutā vidyāpratyayāḥ saṃskārāḥ yāvadevamasya kevalasya mahato duḥkhaskandhasya samudayo bhavatiti  
aprahīṇotpattijñāpanārthamityācāryāḥ 
avidyāyāmaprahīṇāyāṃ saṃskārā na prahīyante  
tasyā evotpādādutpadyanta iti vistaraḥ  
sthityutpattisaṃdarśanārthamityapare  
yāvat kāraṇasrotastāvat kāryasroto bhavati  
kāraṇasyaivacotpādāt kāryamutpadyata iti  
utpāde tvadhikṛte kaḥ prasaṅgaḥ sthitivacanasya bhinnakramaṃ ca bhagavān kimarthamācakṣita prāk sthitiṃ paścādutpoādam  
punarāha asmin satīdaṃ bhavatīti kārye sati kāraṇasya vināśo bhavatīti  
syānmata mahetukaṃ tarhi kāryamutpadyata ityata āha nāhetukam  
yasmādasyotpādādidamutpadyata iti  
eṣa cetsūtrārtho 'bhaviṣyadasmin satīdaṃ na bhavatītyevācakṣata  
pūrvaṃ ca tāvat kāryasyotpādāne vācakṣata paścādasmin satīdaṃ na bhavatīti  
evaṃ hi sādhuḥ kramo bhavati  
itarathā tu pratītyasamutpādaḥ katama ityāderarthe kaḥ prakramo vināśavacanasya  
tasmānnaiṣa sūtrārthaḥ  
kathaṃ puna rvidyāpratyayāḥ saṃskārā yāvat jātipratyayaṃ jarāmaraṇāmiti  
ābhisaṃbandhamātraṃ darśayiṣyāmaḥ  
bālo hi pratītyasamutpannaṃ saṃskāramātramidamityaprajānan ātmadṛṣṭyasmimānābhiniviṣṭa
ātmanaḥ sukhārthamaduḥkhārthaṃ vā kāyādibhistrividhaṃ karmārabhate āyati sukhārthaṃ
puṇyaṃ sukhāduḥkhāsukhārthamānaijjamaihikasukhārthamapuṇyaṃ tasyāvidyāpratyayāḥ saṃskārāḥ
karmākṣepavaśācca vijñānasaṃatatistāṃ tāṃ gatiṃ gacchati  
jvālāgamanayogenāntarābhavasaṃbandhāt  
tadanyasaṃskārāpratyayaṃ vijñānam  
evaṃ ca kṛtvā tadupapannaṃ bhavati vijñānāṅganirdeśe vijñānaṃ katamat  
ṣaḍvijñānakāyā iti  
vijñānapūrvakaṃ punastasyāṃ tasyāṃ gatau nāmarūpaṃ jāyate pañcaskandhakaṃ kṛtsnajanmānugatam  
vibhaṅge mahānidānaparyāye caivaṃ nirdeśāt  
tathā nāmarūpaparipākātkrameṇa ṣaḍāyatanam  
tato viṣayasaṃprāptau satyāṃ vijñānasaṃbhava iti  
trayāṇāṃ saṃnipātaḥ sparśaḥ sukhādivedanīyaḥ  
tatastrividhā vedanā 
tatstṛṣṇā  
duḥkhotpīḍitasya sukhāyāṃ vedanāyāṃ kāmatṛṣṇā  
sukhāyāmaduḥkhāsukhāyāṃ ca rūpatṛṣṇā  
aduḥkhāsukhāyāmārupyatṛṣṇā  
tata iṣṭavedanātṛṣṇāyāḥ kāmādīnāmutpādanam  
tatra kāmāḥ pañca kāmaguṇāḥ  
dṛṣṭayo dvāṣaṣṭiryathā brahmajālasūtre 
śīlaṃ dauḥśīlyaviratiḥ  
vrataṃ kukkuragovratādīni 
yathā ca nirgranthādīnāṃ nagno ghavatyacelaka iti vistaraḥ  
brāhmaṇapāśupataparibrājakādīnāṃ ca daṇḍājinabhasmajaṭātridaṇḍamauṇḍyādisamādānam  
ātmavādaḥ punarātmabhāvaḥ  
ātmeti vādo 'sminnityātmavādaḥ  
ātmadṛṣṭyasmimānāvityapare 
kathamanayorātmavādatvam  
ābhyāmātmeti vacanāt  
ātmano hyasattvādātmavādopādānamityucyate  
prajñaptimātrakasyopādānāt  
yathokta mātmā ātmeti bhikṣavo bālo 'śrutavān pṛthagjanaḥ prajñaptimanupatito natvatrātmā vā ātmīyaṃ vā iti  
teṣāmupādānaṃ teṣu yaśchandarāgaḥ  
evaṃ hi bhagavatā sarvatrākhyātam upādānaṃ katamat  
yo 'tracchandarāgaṃ iti  
upādānapratyayaṃ punaḥ paunarbhavikaṃ karmopacīyate 
tadbhavaḥ  
yadapyānanda karmāyatyāṃ punarbhāvābhinivartamkamidamatra bhavasyeti sūtrāt  
bhavapratyayaṃ punarvijñānāvakrāntiyogena  
anāgataṃ janma jātiḥ pañcaskandhikā  
jātau satyāṃ jarāmaraṇaṃ yathā niriṣṭaṃ sūtre  
evamasya kevalasya mahato duḥkhaskandhasya samudayo ghavatīti  
kevalasyetyātmīyarahitasya 
mahato duḥkhaskandhasyetyanādyanantasya duḥkhasamūhasya  
samudayo bhavatīti pradurbhāvaḥ 
sa eva tu vaibhāṣikanyāyo yaḥ pūrvamuktaḥ  
athāvidyeti ko 'rthaḥ 
yā na vidyā 
cakṣurādiṣvapi prasaṅgaḥ  
vidyāyā abhāvastarhi  
evaṃ sati na kiñcit syāt  
na caitat yuktam  
tasmāt 
vidyāvipakṣo dharmo 'nyo 'vidyā 'mitrānṛtādivat  VAkK  
yathā mitraviparyayeṇa tadvipakṣabhūtaḥ kaścidamitro bhavati na tu yaḥ kaścidanyo mitrānnāpi mitrābhāvaḥ  
ṛtaṃ cocyate satyam  
tadvipakṣabhūtaṃ vākyamanṛtaṃ bhavati  
adharmānarthākāryādayaśca dharmādipratidvandvabhūtāḥ  
evamavidyā 'pi vidyāyāḥ pratidvandvabhūtadharmāntaramiti draṣṭavyam  
kuta etat 
pratyayabhāvenopadeśāt 
api ca 
saṃyojanādivacanāt 
saṃyojanaṃ bandhanamanuśaya ogho yogaścāvidyocyate sūtreṣu  
na cābhāvamātraṃ tathā bhavitumarhati  
na cāpi cakṣurādayaḥ 
tasmāddharmāntaramevāvidyā  
yathā tarhi kubhāryā abhāryetyucyate kuputraścāputraḥ  
evamavidyā 'pyastu  
kuprajñā cenna darśanāt  
kutsitā hi prajña kliṣṭā 
sā ca dṛṣṭisvabhāvā iti nāvidyā yujyate  
yā tarhi na dṛṣṭiḥ sā bhaviṣyati  
sā 'pi bhavituṃ nārhati 
kiṃ kāraṇam  
dṛṣṭestatsaṃprayuktatvāt 
avidyā cet prajñā 'bhaviṣyanna dṛṣṭistayā yujyate saṃprāyokṣyata  
dvayoḥ prajñādravyayorasaṃprayogāt  
itaśca 
prajñopakleśadeśanāt  VAkK  
rāgopakliṣṭaṃ cittaṃ nāvamucyate avidyopakliṣṭā prajñā na viśudhyatītyuktam sūtre  
na ca saiva prajñā tasyāḥ prajñāyā upakleśo yukta iti  
yathā cittasyānyo bhinnajātīya upakleśo rāga evaṃ prajñāyā avidyā  
kiṃ punarevaṃ neṣyate  
kliṣṭayā prajñayā kuśalā prajñā vyavkīryamāṇā na viśudhyati  
ato 'sau tasyā upakleśa iti  
yadvāpi rāgopakliṣṭaṃ cittaṃ na vimucyate  
kiṃ tadavaśyaṃ rāgaparyavasthitaṃ bhavati  
uapahataṃ tu tattathā rāgeṇa bhavati yanna vimucyate  
tāṃ punrbhāvanāṃ vyāvartayato vimucyate  
evamavidyopakliṣṭā prajñā na viśudhyatītyavidyopahatāṃ pariklpayāmaḥ  
ko hi parikalpayan vāryate 
jātyantarameva tvavidyāṃ varṇayanti  
yo 'pi manyate sarvakleśā avidyeti tasyāpyata eva vyudāsaḥ  
sarvakleśasvabhāvā 'pi satī saṃyojanādiṣu pṛthagnocyeta dṛṣṭyā ca na saṃprayujyeta  
anyena vā kleśena dṛṣṭyādīnāṃ paraṃparāsaṃprayogāt cittamapi cāvidyopakleṣṭamevoktaṃ bhavet  
atha mataṃ viśeṣaṇārthaṃ tathoktamiti  
prajñāyāmapyavidyāviśeṣaṇaṃ karttavyaṃ bhavet  
bhavatvavidyā dharmāntaraṃ kastu tasyāḥ svabhāvaḥ  
satyavanna karmaphalānāmasaṃprakhyānam  
etaccaiva na jñāyate kimidamasaṃprakhyānaṃ nāmeti  
yadi yanna saṃprakhyānaṃ saṃprakhyānābhāve 'pi tathaiva doṣo yathā avidyāyām  
atha saṃprakhyānavipakṣabhūtaṃ dharmāntaram  
tadidaṃ tathaiva na jñāyate kiṃ taditi  
evañjātīyako 'pi dharmāṇāṃ nirdeśo bhavati  
tadyathā cakṣuḥ katamat 
yo rūpaprasādaścakṣurvijñānasyāśraya iti  
asmīti sattvamayatā 'vidyete bhadantadharmatrātaḥ 
kā punarasmimānādanyā mayatā  
yā 'sau sūtra uktā so 'hamevaṃ jñātvā evaṃ dṛṣṭvā sarvāsāṃ tṛṣṇānāṃ sarvāsāṃ dṛṣṭīnāṃ
sarvāsāṃ mayatānāṃ sarveṣāmahaṅkāramamakārāsmimānābhiniveśānuśayānāṃ prahāṇāt parijñānānniśchāyo nivṛta iti  
astyeṣā mayatā 
sā tviyamavidyeti kuta etat  
yata eṣā nānyaḥ kleśaḥ śakyate vaktum 
nanu cānyo māna eva syāt  
atra punarvicāryamāṇe bahu vaktavyaṃ jāyate  
tasmāttiṣṭhatvetat  
atha nāmarūpamiti ko 'rthaḥ 
rūpaṃ vistareṇa yathoktam  
nāma tvarūpiṇaḥ skandhāḥ 
kiṃ kāraṇam 
nāmendriyārthavaśenārtheṣu namatīti nāma 
katamasya nāmno vaśena  
yadidaṃ loke pratītaṃ teṣāṃ teṣāmarthānāṃ pratyāyakaṃ gauraśvo rūpaṃ rasa ityevamādi  
etasya punaḥ kena nāmatvam 
teṣu teṣv artheṣu tasya nāmno namanāt  
iha nikṣipte kāya upapattyantare namanānnāmarupiṇaḥ skandhā ityapare  
ṣaḍāyatanamuktam  
sparśo vaktavyaḥ  
ṣparśāḥ ṣaṭ 
cakṣuḥsaṃsparśo yāvanmanaḥsaṃsparśa iti 
te punaḥ 
saṃnipātajāḥ  
trayāṇāṃ saṃnipātājjātā indriyārthavijñānānām  
yuktaṃ tāvat pañcānāmindriyāṇāmarthavijñānābhyāṃ saṃnipātaḥ  
sahajatvāt  
manaindriyasya punarniruddhasyānāgatavarttamānābhyāṃ dharmamanovijñānābhyāṃ kathaṃ saṃnipātaḥ  
ayameva teṣāṃ saṃnipāto yaḥ kāryakāraṇabhāvaḥ  
ekakāryārtho vā saṃnipātārthaḥ  
sarve ca te trayo 'pi sparśotpattau praguṇā bhavantīti  
atra punarācāryāṇāṃ bhedaṃ gatā buddhayaḥ  
 keciddhi sakṛnnipātameva sparśa vyācakṣate sūtraṃ cātra jñāpakamānayanti iti ya eṣāṃ trayāṇāṃ dharmāṇāṃ saṃgatiḥ saṃnipātaḥ samavāyaḥ sa sparśaḥ  
iti   
kecitpunaścittasaṃprayuktaṃ dharmāntarameva sparśa vyācakṣate sūtraṃ cātra jñāpakamānayanti ṣaṭṣaṭko dharmaparyāyaḥ katamaḥ  
ṣaḍādhyātmikānyāyatanāni 
ṣaṭ bāhyānyāyatanāni 
ṣaṭ vijñānakāyāḥ  
ṣaṭ sparśakāyāḥ  
ṣaṭ vedanākāyāḥ 
ṣaṭ tṛṣṇākāyā iti  
atra hīndriyārthavijñānebhyaḥ sparśakāyāḥ pṛthag deśitāḥ  
tatra ye saṃnipātameva sparśamāhusta evaṃ kparihāramāhuḥ  
na vai pṛthignirdeśāt pṛthagbhāvo bhavati  
mā bhūddharmāyatanādvedanātṛṣṇayoḥ pṛthagbhāva iti  
naiṣa doṣastadvyatiriktasyāpi dharmāyatanasya bhāvāt  
na caivaṃ sparśabhūtāttrayādanyattrayamasti yasya śeṣasyātra grahaṇaṃ syāt  
yadyapi hīndriyārthau syātāmavijñānakau na tu punrvijñānamanindriyārthakam  
tasmāttriṣu nirdiṣṭeṣu punaḥ sparśasya grahaṇamanarthakaṃ prāpnoti  
na khalu sarve cakṣurūpe sarvasya cakṣurvijñānasya kāraṇaṃ nāpi sarvaṃ cakṣurvijñānaṃ sarvayoścakṣurūpayoḥ kāryam  
ato yeṣāṃ kāryakāraṇābhāvaste sparśabhāve vyavasthāpitā ityeke  
 ye punaḥ saṃnipātādanyaṃ sparśamāhusta etatsūtra kathaṃ pariharanti iti ya eṣāṃ trayāṇāṃ saṃgatiḥ saṃnipātaḥ samavāyaḥ sa sparśa iti   
na vā evaṃ paṭhanti  
kiṃ tarhi  
saṃgateḥ saṃnipātāt samavāyāditi paṭhanti kāraṇe va kāryopacāro 'yamiti bruvanti  
ativahuvistaraprasāriṇī tveṣā kathetyalaṃ prasaṅgena  
anyameva sparśaṃ varṇayantyābhidhārmikāḥ  
teṣāṃ pnnāṃ ṣaṇṇāṃ sparśānāṃ 
pañcapratighasaṃsparśaḥ ṣaṣṭho 'dhivacanāhvaya  VAkK  
cakṣuḥśrotraghrāṇajihvākāyasaṃsparśāḥ pañca pratigha saṃsparśa ityucyate  
sapratighendriyāśrayatvāt  
manaḥ saṃsparśaḥ ṣaṣṭhaḥ so 'dhivacanasparśa ityucyate  
kiṃ kāraṇaṃ adhivacanamucyate nāma  
tatkilāsyādhikamālambanamato 'dhivacanasaṃsparśa iti  
yathoktaṃ cakṣurvijñānena nīlaṃ vijānāti no tu nīlaṃ manovijñānena nīlaṃ vijānāti nīlamiti ca vijānātīti  
eka āśrayiaprabhāito dvitīya ālambanaprabhāvitaḥ  
apare punarāhuḥ 
vacanamadhikṛtyārtheṣu manovijñānasya pravṛtti rna pañcānām  
atastadevādhivacanam  
tena saṃprayuktaḥ sparśo 'dhivacanasaṃsparśa ityeka āśrayaprabhāvito dvitīyaḥ saṃprayogaprabhāvitaḥ  
punasta eva ṣaṭ sparśāstrayo bhavanti  
vidyāvidyetarasparśāḥ 
vidyāsaṃsparśo 'vidyāsaṃsparśaḥ 
tābhyāṃ cānyo naivavidyānāvidyāsaṃsparśa iti  
ete punaryathākramaṃ veditavyāḥ  
amalakliṣṭaśeṣitāḥ  
anāsravaḥ sparśo vidyāsaṃsparśaḥ kliṣṭo 'vidyāsaṃsparśo vidyā 'vidyābhyāṃ saṃprayuktatvāt  
śeṣo naivavidyānāvidyāsaṃsparśa ubhābhyāmasaṃprayogāt 
kaḥ puna śeṣaḥ  
kuśalasāsravo 'nivṛtāvyākṛtaśca  
punaravidyāsaṃsparśasyābhīkṣṇasamudācāriṇa ekadeśasya grahaṇāt dvau soparśau bhavataḥ  
vyāpādānunayasparśau 
vyāpādānunayābhyāṃ saṃprayogāt 
punaḥ sarvasaṃgraheṇa 
sukhavedyādayastrayaḥ  VAkK  
sukhavedanīyaḥ sparśo duḥkhavedanīyo 'duḥkhāsukhavedanīyaśca 
sukhavedanādihitatvāt  
athavā vedyate tadvedayituṃ vā śakyamiti vedanīyam 
kiṃ tat 
veditam  
sukhaṃ vedanīyamasminniti sukhavedanīyaḥ sparśo yatra sukhaṃ veditamasti 
evaṃ duḥkhāduḥkhāsukhavedanīyāvapi yojyau  
ta ete ṣoḍaśa sparśā bhavanti 
uktaḥ sparśaḥ  
vedanā vaktavyā 
tatra yaḥ pūrvaṃ ṣaḍvidhaḥ sparśa uktaḥ 
tajjāḥ ṣaḍvedanāḥ 
cakṣuḥsaṃsparśajā vedanā śrotraghrāṇajihvākāyamanaḥsaṃsparśajā vedanāḥ 
tāsāṃ punaḥ 
pañca kāyikī caitasī parā  
cakṣuḥśrotraghrāṇajihvākāyasaṃsparśajāḥ pañccavedanāḥ kāyikī vedanetyucyate  
rūpīndriyāśritatvāt  
manaḥsaṃsparśajā punarvedanā caitasikītyucyate 
cittamātrāśritatvāt  
atha kiṃ sparśāduttarakālaṃ vedanā bhavatyāhosvit samānakālam  
samānakālamiti vaibhāṣikāḥ  
anyonyaṃ sahabhūhetutvāt  
kathaṃ sahotpannayorjanyajanakabhāvaḥ sidhyati  
kathaṃ ca na sidhyati 
asāmarthyāt  
jāte dharme dharmasyanāsti sāmarthayaṃ pratijñā 'viśiṣṭam  
yadeva hīdaṃ sahotpannayorjanyajanakabhāvo nāstīti tadevedaṃ jāte dharme dharmasya nāstīti  
anyonyajanakaprasaṅgattarhi 
iṣṭatvādadoṣaḥ  
iṣṭameva hi sahabhūhetoranyonyaphalatvam  
iṣṭamidaṃ sūtre tvaniṣṭaṃ sparśavedanayoranyonyaphalatvam  
cakṣuḥsaṃsparśa pratītya utpadyate cakṣuḥsaṃsparśajā vedanā na tu cakṣuḥpaṃsparśajāṃ vedanāṃ pratītyotpadyate cakṣuḥsaṃsparśa iti vacanāt
janakadharmātikramāvcāyuktam  
yo hi dharmo yasya dharmasya janakaḥ prasiddhaḥ sa tasmāt bhinnakālaḥ prasiddhaḥ  
 tadyathā pūrvaṃ vījaṃ paścādaṅkuraḥ pūrvaṃ kṣīraṃ paścāddadhi pūrvamabhighātaḥ paścācchandaḥ pūrvaṃ manaḥ paścāt manovijñānamityevamādi   
anyathā paraṃparāpekṣatvāt kāryakāraṇayoḥ sarvaṃ vā yugapadutpadyate na vā kadācit paścādviśeṣābhāvāt  
nahi na siddhaḥ kāryakāraṇayoḥ pūrvāparābhāvaḥ  
sahabhāvo 'pi tu siddhaḥ  
tadyathā cakṣurvajñānādīnāṃ cakṣurūpādibhirbhūtabhautikānāṃ ca tatrāpi pūrvamindriyārthau paścādvijñānam  
pūrvakācca bhūtabhautikasamudāyāduttara utpadyata itīṣyamāṇe kaḥ pratiṣedhaḥ  
yathā tarhi cchāyāṅkurayorevaṃ sparśavedanayo riti vaibhāṣikāḥ  
sparśāduttarakālaṃ vedanetyapare 
indriyārthau hi pūrvānto vijñānam  
so 'sau trayāṇāṃ saṃnipātaḥ sparśaḥ sparśapratyayātpaścādvedanā tṛtīyakṣaṇa iti  
evaṃ tarhi na sarvantravajñāne vedanā prāpnoti na ca sarvaṃ vijñānaṃ sparśaḥ  
naiṣa doṣaḥ  
pūrvasparśahetukā hyuttaratra sparśe vedanā sarve ca sparśāḥ sarvavedanakāḥ sarvaṃ ca vijñānaṃ sparśa iti  
idamayuktaṃ varttate 
kimatrāyuktam  
yaduta bhinnālambanayorapi sparśayoḥ pūrvasparśaitukottarasya vedaneti  
kathaṃ nāmānyajātīyālambanasparśasaṃbhūtā vedanā 'nyālambanā bhaviṣyati yena vā cittena saṃprayuktā tato bhinnālambaneti  
astu tarhi tasminkāle sparśabhūtaṃ vijñānamavedanakam  
tasmācca yat pūrvaṃ vijñānaṃ savedanakaṃ tanna sparśaḥ  
pratyayavaidhuryādityevaṃ sati ko doṣaḥ 
mahābhūmikaniyamo bhidyate  
sarvatra citte daśamahābhūmikā iti 
kva caiṣa niyamaḥ siddhaḥ 
śāstre  
sūtrapramāṇakā vayaṃ na śāstrapramāṇakāḥ  
uktaṃ hi bhagavatā sūtrāntapratiśaraṇairbhavitavyami ti  
na vā eṣa mahābhūmikārthaḥ sarvatra citte daśa mahābhūmikāḥ saṃbhavantīti  
kastarhi mahābhūmikārthaḥ 
tisro bhūmayaḥ  
savitarkā savicārā bhumiḥ avitarkā vicāramātrā avitarkā vicārā bhūmiḥ
punaśtisra kusalā bhūmiḥ akuśalā 'vyākṛtā bhumiḥ  
punastisraḥ  
śaikṣī bhūmiraśaikṣī naivaśaikṣī bhumiḥ  
tadya etasyāṃ sarvasyāṃ bhūmau bhavanti te mahābhūmikāḥ  
ye kukśalāyāmeva te kukśalamahābhūmikāḥ  
ye kliṣṭāyāmeva te kleśamahābhūmikāḥ  
te punaryathāsaṃbhavaṃ paryāyeṇanatu sarve yugapadityapare  
akuśalamahābhūmikāstu pāṭhaprasaṅge nāsañjitāḥ  
idānīṃ pūrvaṃ na paṭhyante sma  
 yadi tarhi sparśāduttarakālalṃ vedanā sūtraṃ parihāryaṃ cakṣuḥ pratītya rūpāṇi cotpadyate cakṣurvijñānaṃ trayāṇāṃ saṃnipātaḥ sparśaḥ sahajātā  
vedanā saṃjñā cetaneti   
sahajātā ityucyate na sparśasahajātā iti kimatra parihāryam  
samanantare 'pi cāyaṃ sahaśabdo dṛṣṭastadyathā maitrīsahagataṃ smṛtisaṃvodhyaṅgaṃ bhāvayatī tyajñāpakametat  
 yattarhi sūtra uktaṃ yā ca vedanā yā ca saṃjñā yā ca cetanā yacca vijñānaṃ saṃsṛṣṭā ime dharmā nāsaṃsṛṣṭā ityato nāsti vedanābhirasaṃsṛṣṭaṃ  
vijñānam   
saṃpradhāryaṃ tāvadetat ka eṣa samsṛṣṭārthaḥ  
tatra hi sūtra evamuktaṃ yadvedayate taccetayate yaccetayate tastsaṃprajānīte yatsaṃprajānīte tadvijānātīti  
tanna vijñāyate kim tāvadayameṣāmālambananiyama ukta utāho kṣaṇaniyama iti  
āyuruṣmaṇoḥ sāhabhāvye saṃsṛṣṭavacanāt siddhaḥ kṣaṇaniyamaḥ  
yaccāpi sūtra uktaṃ trayāṇāṃ saṃnipātaḥ sparśaḥ iti  
tat kathaṃ vijñānaṃ cāsti na ca trayāṇāṃ saṃnipāto na ca sparśa iti  
tasmādavaśyaṃ sarvatra vijñāne sparśaḥ sparśasahajā ca vedanaiṣṭavyā  
alamatiprasaṅgiyā kathayā 
prakṛtamevānukramyatām  
uktā samāsena caitasikī vedanā  
punaścāṣṭādaśavidhā sā manopavicārataḥ  VAkK  
saiva caitasikī vedanā punarāṣṭadaśa manopavicāravyavasthānādaṣṭādadhā bhidyate  
punaḥ saṃdhikaraṇaṃ cātra draṣṭavyam  
aṣṭādaśamano pavicārāḥ katame  
ṣaṭ saumanasyopacirāḥ ṣaṭ daurmanasyopavicārāḥ ṣaḍupekṣopavicārāḥ  
kathameṣāṃ vyavasthānam 
yadi svabhāvataḥ  
trayo bhaviṣyanti 
saumanasyadaurmanasyopekṣāvicārāḥ  
atha saṃprayogataḥ  
eko bhaviṣyati 
sarveṣāṃ manaḥ saṃprayuktatvāt 
athālambanataḥ  
ṣaṭ bhaviṣyanti  
rūpādiṣaḍviṣayālambanatvat 
tribhirapi sthāpanā  
teṣāṃ pañcadaśa rūpādyupavicārā asaṃbhinnālambanāḥ pratiniyatarūpādyālambanatvāt  
trayo dharmopavicārā ubhayathā  
manopavicārā iti ko 'rthaḥ  
manaḥ kila pratītyaite saumanasyadayo viṣayānupavicarantīti  
viṣayeṣu vā mana upavicārayantītyapare  
vedanāvaśena manaso viṣayeṣu punaḥ punarvicaraṇāt  
kasmāt kāyikī vedanā na manopavicāraḥ  
naiva hyasau mana evāśritā nāpyupavicārikā 'vikalpakatvādityayogaḥ  
tṛtīyadhyānasukhasya kasmānmanopavicāreṣvagrahaṇam  
āditaḥ kila kāmadhātau manobhūmikasukhendriyābhāvāttatpratidvandvena kuḥkhopavicārābhāvācceti  
yadi manobhūmikā evaite  
yattarhi sūtra uktaṃ cakṣuṣā rūpāṇi dṛṣṭvā saumanasyasthānīyāni rūpāṇyupavicarantītyevamādiḥ  
katham  
pañcavijñānakāyābhinirhṛtatvamabhisaṃdhāyaitaduktaṃ manobhūmikā hyete  
tadyathā 'śubhā cakṣurvijñānābhinirhṛtā ca manobhūmikā ceti  
api tu dṛṣṭvā yāvat spṛṣṭveti vacanāt  
acodyamevaitat 
ye 'pya dṛṣṭvā yāvadaspṛṣṭvopavicarnti te 'pi manopavicārāḥ  
 itrathā hi kāmadhātau rūpadhātvālambanā rūpādyupavicārā na syuḥ kāmadhātbalamvanāśca rūpadhātau gandharasaspraṣṭavyopavicārāḥ   
yathā tu yaktataraṃ tathoktaṃ yo 'pi rūpāṇi dṛṣṭvā śabdānupavicarati so 'pi manopavicāraḥ  
yathā tvanākulaṃ tathoktamindriyārthasya vyavacchedataḥ  
kimasti rūpaṃ yatsaumanasyasthānīyameva syāt yāvadupekṣāsthānīyameva  
asti saṃtānaṃ niyamayya na tvbālambanam  
athaiṣāṃ manopavicārāṇāṃ kati kāmapratisaṃyuktāsteṣāṃ ca kati kimālambanā evaṃ yāvadārūpyapratisaṃyuktā vaktavyāḥ  
āha 
kāme svālambanāḥ sarve 
āmadhātau sarve 'ṣṭādaśa santi sa ca teṣāṃ sarveṣāmālambanam 
teṣāmeva 
rūpī dvādaśagocaraḥ  
rūpadhāturdvādaśānāmālambanaṃ ṣaṭ gandharasopavicārānapāsya 
tatra tayorabhāvāt  
trayāṇāmuttaraḥ 
gocara iti vartate 
ārupyadhātustrayāṇāṃ dharmopavicārāṇāmālambanam  
tatra rūpādyabhāvāt  
uktāḥ kāmapratisaṃyukatāḥ  
rūpapratisaṃyuktā vaktavyāḥ 
tatra tāvat 
dhyānadvaye dvādaśa 
daurmanasyopavicārānapāsya 
te ca dvādaśa 
kāmagāḥ  VAkK  
kāmān gacchantīti kāmagāḥ 
kāmadhātumālabanta ityarthaḥ  
dṛṣṭo hi viṣayāṇāṃ grahaṇārthe gamiprayogaḥ  
kathametat gamyate 
evametat gamyata iti  
svo 'ṣṭālambanam 
sa eva rūpadhātusteṣaṃ svaḥ 
sa eva rūpadhātusteṣāṃ svaḥ  
svo 'ṣṭānāṃ manopavicārāṇāmālambanaṃ gandharasopavicārāṃścaturo hitvā  
ārūpyo dvayoḥ 
dharmopavicārayorālambanam  
dhyānadvaye tu ṣaṭ  
tṛtīyacaturthayordhyānyoḥ ṣaḍupekṣopavicārā eva santi nānye 
teṣāṃ punarālambanaṃ 
kāmāḥ ṣaṇṇāṃ 
kāmadhātuḥ ṣaṇṇāmapyālambanam  
caturṇāṃ svaḥ 
rūpadhātuścaturṇāṃ tatra gandharasābhāvāt  
ekasyālambanaṃ paraḥ  VAkK  
ārupyadhāturekasyaiva dharmopavicārasyālambanam 
uktā rūpapratisaṃyuktāḥ  
ārūpyapratisaṃyuktā idānīmucyante  
catvāro 'rūpisāmante 
ākāśānantyāyatanasāmantakamatrārūpisāmantakam  
tatra catvāro rūpaśabdaspraṣṭavyadharmopavicārāḥ  
te ca 
rūpagāḥ 
caturthaṃ hi dhyānameṣāmālambanam  
yeṣāṃ tat vyavacchinnālambanamasti yeṣāṃ punaḥ paripiṇḍitālambanaṃ teṣāṃ tatraika eva saṃbhinnālambano dharmopavicāraḥ  
eka ūrdhvagaḥ  
eka eva dharmopavicārastatrārūpyadhātvālambanaḥ  
eko maule 
maule punarārūpye dharmopavicāra evaiko 'sti nānyaḥ 
sa cāpi 
svaviṣayaḥ 
ārupyadhātvālambana eva  
nahi maulānāmārupyāṇāmadharo dhāturālambanamiti paścāt prativedaviṣyāmaḥ  
ete ca manopavicārāḥ 
sarve 'ṣṭādaśa sāsravāḥ  VAkK  
nāsti kaścidanāsravaḥ 
kaḥ katibhiḥ samanvāgataḥ  
kāmadhātūpapanno rūpāvacarasya kuśalasya cittasyālābhī kāmāvacaraiḥ sarvaiḥ prathamadvitīyadhyānabhūmikairaṣṭābhiḥ
tṛtīyacaturthadhyānabhūmikaiścaturbhiḥ kliṣṭairgandharasālambanān paryudasya ārūpyāvacareṇaikena
kliṣṭenaivālābhī rūpāvacarasya kuśalasya cittasyā vitarāgaḥ sarvaiḥ kāmāvacaraiḥ
prathamadhyānabhumikairdaśabhiḥ  
caturbhiḥ saumanasyopavicāraiḥ kliṣṭairgandharasālambanau vyudasya ṣaḍbhirūpekṣopavicārairanāgamyabhūmikaiḥ  
dvitīyadhyānabhūmikairaṣṭābhiḥ  
tṛtīyacaturthadhyānārūpyabhūmikaiḥ pūrvavat 
anayā varttanyā śeṣamanugantavyam  
dhyānopapannastu kāmāvacareṇaikenopekṣādharmopavicāreṇa nirmāṇacittasaṃprayuktena samanvāgato veditavyaḥ  
apara āha  
astyevaṃ manopavicārāṇāṃ vaibhāṣikīyo 'rthaḥ  
sūtrārthastvanyathā dṛśyate  
nahi yo yasmādvītarāgaḥ sa tadālambanamupavicaratīti yuktam  
ataḥ sāsravā api na sarve saumanasyādayo manopavicārāḥ  
kiṃ tarhi 
sāṃkleśikā yairmano viṣayānupavicaratīti  
kathaṃ copavicarati  
anunīyate ca pratihanyate cāpratisṅkhyāya copekṣate yeṣāṃ pratipakṣeṇa ṣaṭ sātatā vihārā bhavanti  
 cakṣuṣā rūpāṇi dṛṣṭvā naiva sumanā bhavati na durmanā upekṣako viharati smṛtimān saṃprajānan evaṃ yāvanmanasā dharmān vijñāyeti   
nahyarhato laukikaṃ nāsti kuśalaṃ dharmālambanaṃ saumanasyaṃ yattu tatsāṃkleśikaṃ manasa upavicārabhutaṃ tasyaiva pratiṣedho lakṣyata iti 
punasta eva saumanasyādayaḥ ṣaṭtriṃśacchāstṛpadāni bhavanti  
gardhanaiṣkramyāśritabhedena  
tadbhedasya śāstrā gamitatvāt  
tatra gardhāśritāḥ kliṣṭā naiṣkramyāśritāḥ kuśalāḥ  
evametadvedanākhyaṃ bhavāṅgamanekaprakārabhedaṃ veditavyam  
śeṣāṇyaṅgāni punarnocyante  
kiṃ kāraṇam 
yasmāt 
uktaṃ ca vakṣyate cānyat 
kiñcidatrāṅgamuktaṃ kiñcit paścadvakṣyate 
tatra vijñānaṃ tāvaduktaṃ 
vijñānaṃ prativijñaptirmana āyatanaṃ ca taditi  
ṣaḍāyatanamapyuktaṃ 
tadvijñānāśrayā rūpaprasādāścakṣurādaya iti  
saṃskārā bhavaśca karmakośasthāne vyākhyāsyante 
tṛṣṇopādānāni kleśakośasthāne  
sa caiṣa pratītyasamutpādaḥ samāsataḥ kleśakarmavastūnīti prāk jñāpitam  
atra tu kleśa iṣyate  
bījavannāgavanmūlavṛkṣavattuṣavattathā  VAkK  
kimasya vījādibhiḥ sādharmyam  
tadyathā vījādaṅkurakāṇḍapatrādīnāṃ prabhavo bhavatyevaṃ kleśāt kleśakarmavastūnām  
yathā nāgādhiṣṭitaṃ saro na śuṣyatyevaṃ kleśanāgādhiṣṭhitaṃ janmasaraḥ  
yathā cānapoddhṛtamūlā vanaspatayaśchinnāśchinnāḥ punarapi prarohantyevamanapoddhṛtakleśamūlā gatayaḥ  
yathā ca vṛkṣāḥ kālena kālalṃ puṣpaphalānāṃ prasotāro bhavantyevaṃ kleśā apyasakṛt kleśakarmavastūnāṃ heturbhavanti  
yathā ca tuṣāvanaddhāstaṇḍulāḥ prarohaṇasamarthā bhavanti na kevalā evaṃ kleśaprāptatuṣāvanaddhaṃ
karma janmāntaravirohaṇe samarthaṃ bhavati na kevalamityevaṃ tāvat kleśo bījādivadveditavyaḥ  
tuṣitaṇḍulavat karma tathaivauṣadhipuṣpavat  
tuṣau 'syāstīti tuṣī 
tuṣasthānīyaḥ kleśa uktaḥ  
idānīṃ tuṣitaṇḍulasthānīyaṃ karmmocyate  
santyoṣadhayaḥ phalapākāntā evaṃ karmāṇi vipacya punarvipākānabhinirvarttayante  
yathā ca puṣpaṃ phalotpattavāsannaṃ kāraṇamevaṃ karmāṇi vipākotpatto veditavyāni  
siddhānnapānavadvastu 
pathā siddhamannaṃ pānaṃ ca kevalaṃ paribhogāya kalpyate na punarvirohāya evaṃ vipākākhyaṃ vastu  
nahi punarvipākādvipākāntaraṃ janmāntareṣu pravarhate  
yadi hi pravardheta mokṣo na syāt  
na khalveṣa janmasaṃtāna evaṃ pratītyasamutpadyamāno bhavacatuṣṭayaṃ nātikrāmati  
yadutāntarābhavamupapattibhavaṃ pūrvakālabhavaṃ maraṇabhavaṃ ca  
te ca vyākhyātāḥ  
tasmin bhavacatuṣṭaye  VAkK  
upapattibhavaḥ kliṣṭaḥ 
ekāntena 
katamena kleśena  
sarvakleśai svabhūmikaiḥ  
yadbhamika upapattibhavastadbhūmikaīreva sarvakleśaiḥ  
nahi sa kleśo 'sti yena pratisamdhibandhaḥ pratividyate ityābhidharmikāḥ  
kleśaireva tu na paryavasthānaiḥ svatantraīḥ  
yadyapi sā 'vasthā mandikā yastu yatrābhīkṣṇaṃ carita āsannaśca tasya tadānīṃ sa eva kleśa upatiṣṭhate  
pūrvāvedhāt  
antarabhavapratisaṃdhirapyevamavaśyaṃ kliṣṭo veditavyaḥ  
tridhā 'nye 
anye trayo bhavāstriprakārāḥ antarabhavādayaḥ kuśalakliṣṭāvyākṛtāḥ  
athaiṣāṃ bhavānāṃ katamaḥ kiṃpratisaṃyuktaḥ  
traya ārūpye 
antarābhavaṃ varjayitvā  
nahyārūpyadhātuḥ sthānāntaraparicchinno yasya prāptyarthamantarābhavo 'bhinirvarteta  
kāmarūpadhātvoraparisaṃkhyānāt sarva eva catvāro bhavāḥ santītyanujñāpitaṃ bhavati  
ukto yathā sattvānāṃ pratītyasamutpādo vistareṇa  
atha kathaṃ sattvānāṃ sthitibhavatītyāha 
āhārasthitikaṃ jagat  VAkK  
eko dharmo bhagavatā svayamabhijñāyābhisaṃbadhyākhyāto yaduta sarvasttvā āhārasthitikā iti sūtrapadam  
ke punarāhārāḥ 
catvāra āhārāḥ  
kavaḍīkārāhāraḥ prathamaḥ  
audārikaḥ sūkṣmaśca  
sūkṣmo 'ntarābhavikānāṃ gandhāhāratvāt  
devānāṃ prāthamakalpikānāṃ ca niḥṣyandābhāvāt  
tailasyeva sikatāsvaṅgeṣvanupraveśāt  
sūkṣmāṇāṃ vā sūkṣmo bālakasaṃsvedajantukādīnām  
sparśo dvitīyaḥ  
manaḥsaṃcetanā tṛtīyaḥ 
vijñānamāhāraścaturthaḥ  
tatra punaḥ 
kavaḍīkāra āhāraḥ kāme 
na rūpārūpyadhātvostadvītarāgasya tatropapatteḥ 
sa ca 
tryāyatanātmakaḥ  
kāmāvacarāṇi gandharasaspraṣṭavyāyatanāni sarvāṇyeva kavaḍīkāra āhāraḥ  
kavaḍīkṛtyābhyavaharaṇāt  
mukhanāsikāgrāsavyavacchedataḥ  
cchāyātapajvālāprabhāsu teṣāṃ kathamāhāratvam  
bāhulyena kilaiṣa nirdeśaḥ  
yānyapi tu nābhyavahniyante sthitiṃ cāharanti tānyapi sūkṣma āhāraḥ  
snānābhyaṅgavaditi  
kasmānna rūpāyatanamāhāraḥ  
tadapi kavaḍīkṛtyābhyavahriyate  
na rūpāyatanaṃ tena svākṣamuktānanugrahāt  VAkK  
āhāro hi nāma ya indriyamahābhūtānāmanugrahāya saṃvarttate  
rūpāyatanaṃ cābhyavaharaṇakāle svamindriyaṃ tanmahābhūtāni vā nānugṛhṇāti  
kuta evānyānyaviṣatvāt  
yadāpi ca dṛśyamāne sukhasaumanasye ādadhāti tadāpi tadālambanaḥ sukhavedanīyaḥ sparśa āhāro bhavati na rūpam  
muktānāmanāgāmyarhetāṃ sumanojñamapyāhāraṃ paśyatāmanugrahābhāvāt  
sparśasaṃcetanāvijñā āhārāḥ sāsravāstriṣu  
sparśastrikasaṃnipātajaḥ  
cetanā manaskarma vijñānaṃ ca sāsravāṇyevāhārāḥ triṣvapi dhātuṣu saṃvidyante  
kimarthaṃ nānāsravāṇi  
yasmāt bhavāpoṣaṇārtha āhārārthaḥ  
tāni ca bhāvakṣayāyotthitānīti vaibhāṣikāḥ  
api tu sūtra uktaṃ catvāra ime āhārā bhūtānāṃ sattvānāṃ sthitaye yāpanāyai saṃbhavaiṣiṇāṃ cānugrahāyeti  
na caivamanāsravā dharmā iti nāhārāḥ  
bhūtā hi tāvatsattvā upapannā iti vijñāyante 
atha saṃbhavaiṣiṇaḥ katame  
manomayaḥ saṃbhavaiṣī gandharvaścāntarābhavaḥ  VAkK  
nirvṛttiśca 
antarābhavo hyebhirabhidhānairukto bhagavatā  
sa eva manonirjātatvāt manomaya uktaḥ  
śukraśoṇitādikaṃ kiñcidbāhyamanupādāya bhāvāt  
saṃbhavaiṣaṇaśīlatvāt saṃbhavaiṣī  
gandharvaṇāt gandharvaḥ 
upapattyadbhimukhatvādabhinirvṛttiḥ  
avyābādhamātmabhāvamabhinirvartya savyābādhe loke upapadyata iti sūtrapadāt  
tathāsti pudgalo yasyābhinirvṛttisaṃyojanaṃ prahīṇaṃ nopapattisaṃyojanam iti sūtra catuḥkoṭikāt  
prathamā koṭirdvidhātuvītarāgasyordhvaṃsrotaso 'nāgāminaḥ  
dvitīyāntarāparinirvāyiṇaḥ  
tṛtīyā 'rhatām 
caturthyetānākārān sthāpayitvā  
bhūtāvā 'rhantaḥ saṃbhavaiṣiṇaḥ satṛṣṇāḥ  
atha katyāhārāḥ sattvānāṃ sthitaye kati saṃbhavaiṣiṇāmanugrahāya  
sarve 'pyubhayatheti vaibhāṣikāḥ  
kavaḍīkārāhāro 'pi hi tadrāgiṇāṃ punarbhavāya saṃvartate 
uktaṃ hi  
bhagavatā atvāra ime āhārā rogasya mūlalṃ gaṇḍasya śalyasya jarāmaraṇasya pratyaya iti  
manaḥsaṃcetanā 'pi ceha sthitaye dṛśyate  
evaṃ hi varṇayanti durbhikṣābhyāhatena kīla pitrā putrakau saktava iti bhasmanā bhastrāṃ paripūrya kīlake āsajyāśvāsitau  
tau ca tāṃ parikalpayantau ciramapyāsitau kenāpi codghāṭitāyāṃ bhasmeti nairāśyamāpannau vyāpannāviti  
punaśca mahāsamudre bhagnayānapātrāḥ puruṣāḥ sthalamiti mahāntaṃ phenapiṇḍaṃ pradrutāḥ āmṛśya cainaṃ nirāśā uparemuriti  
 saṃgītiparyāye coktaṃ mahāsamudrādaudārikāḥ prāṇino jalāt sthalamabhiruhya sikatāsthale 'ṇḍāni sthāpayitvā sikatābhiravaṣṭabhya punarapi mahāsamudre  
'vataranti   
tatra yāsāṃ mātṛṇāmaṇḍānyārabhya smṛtirna muṣyate tānyaṇḍāni na pūtībhavanti yāsāṃ tu muṣyate tāni pūtībhavanti  
tadetanna varṇayanti sautrāntikāḥ  
mā bhūt parakīyeṇāhāreṇāhāra iti  
evaṃ tu varṇayanti  
yeṣāmaṇḍānāṃ mātaramārabhya smṛtirna muṣyate tāni na pūtībhavanti  
yeṣāṃ tu muṣyate tāni pūtībhavanti  
tasyāḥ sparśāvasthāyāḥ smarantīti  
atha kasmāccatvāra evāhārāḥ  
nanu ca sarva eva sāsravā dharmā bhavānāṃ poṣakāḥ  
yadyapyetadevaṃ tathāpi pradhānyenoktam 
iha puṣṭyarthamāśrayāśritayordvayam  
dvayamanyabhavākṣpanivṛttyarthaṃ yathākramam  VAkK  
āśrayo hi sendriyaḥ kāyaḥ 
tasya puṣṭaye kavaḍīkārāhārāḥ  
āśritāścittacaittāsteṣāṃ puṣṭaye sparśaḥ  
anayostāvadihotpannasya bhavasya poṣaṇe prādhānyam  
 manaḥsaṃcetanayā punarbhavasyākṣepaḥ ākṣiptasya punaḥ karmaparibhāvitādvijñānavījādabhinirvṛttirityanayoranutpannasya bhavasyākaraṇe prādhānyam 
ataścatvāra uktāḥ  
pūrvakau hi dvau dhātrīsthānīyau jātasya poṣakatvāt  
uttarau mātṛsthānīyau janakatvāditi  
yaḥ kaścit kavaḍīkāraḥ sarvaḥ sa āhāraḥ  
syāt kavaḍīkāro nāhāra iti catuṣkoṭikam  
prathamā koṭiryaṃ kavaḍīkāraṃ pratītyendriyāṇāmapacayo bhavati mahābhūtānāṃ ca paribhedaḥ  
dvitīyā koṭistraya āhārāḥ  
tṛtīyā yaṃ kavaḍīkāraṃ pratītyendriyāṇāmupacayo bhavati mahābhūtānāṃ ca vṛddhiḥ  
caturthyetānākārān sthāpayitvā  
evaṃ sparśadibhirapi yathāyogaṃ catuḥkoṭikāni karttavyāni  
syāt sparśādīn pratītyendriyāṇāmupacayo mahābhūtānāṃ ca vṛddhirna ca ta āhārāḥ  
syādanyabhūmikānanāsravāṃśca  
yo 'pi hi paribhukto bhokturbādhāmādadhāti so 'pyāhāra eva  
āpāte 'nugrahāt  
dvayorhi kālayorāhāra āhārakṛtyaṃ karoti paribhujyamāno jīryaṃśceti vaibhāṣikāḥ  
atha kasyāṃ gatau katyāhārāḥ  
sarvāsu sarve 
evaṃ yoniṣvapi 
kathaṃ narakeṣu kavaḍīkāra āhāraḥ  
pradīptāyaspiṇḍāḥ svathitaṃ ca tāmrām  
yadyūpaghātako 'pyāhāro bhavati catuḥkoṭikaṃ bādhyate prakaraṇagranthaśca kavaḍīkāra āhāraḥ katamaḥ  
yaṃ kavaḍīkāraṃ pratītyendriyāṇāmupacayo bhavati mahābhutānāṃ ca vṛddhiryāpanā 'nuyāpaneti vistareṇa yāvadvijñānam  
upacayāhārābhisaṃdhivacanādavirodhaḥ  
apacayāhārastu narakekṣu lakṣaṇaprāptatvāt  
so 'pi hi jighatsāṃ pipāsāṃ hantuṃ samartha iti  
apitu pratyekanarakeṣu manuṣyavat kavaḍīkārāhārasadbhāvādyuktaṃ pāñcagatikatvam  
uktaṃ bhagavatā yaśca bāhyakānāmṛṣīṇāṃ kāmebhyo vītarāgāṇāṃ śataṃ bhojayedyaścaikaṃ jambūṣaṇḍagataṃ pṛthagajanam  
ato dānādidaṃ dānaṃ mahāphalataramiti  
ko 'yaṃ jambūṣaṇḍagato nāma pṛthagjanaḥ  
jambūdvīpanivāsinaḥ kukṣimanta ityeke  
tadetanna yuktamekamiti vacanāt  
kaścātra viśeṣaḥ  
syādyadi bhūyasaḥ pṛthagjanān bhojayitvā bhūyaḥ puṇyaṃ syāt nālpīyaso vītarāgāniti  
saṃnikṛṣṭo bodhisattva ityapare  
tadetanna varṇayanti bahutaraṃ hi tasmai datvā puṇyaṃ nārhatkoṭibhya iti  
ato nirvedhabhāgīyalābhī pṛthagjana eṣo'bhipretaḥ iti vaibhāṣikāḥ  
natviyamanvarthā saṃjñā nāpikvacitparibhāṣitā sūtre śāstre vā  
jambūṣaṇḍagato nirvedhabhāgīyalābhīti parikalpa evāyaṃ kevalaḥ  
bodhisattva eva tveṣu jambūdvīpaṣaṇḍeṣu niṣaṇṇo yujyate  
sa hi pṛthagjana kāmavairāgyasaṃbandhena tadānīṃ tebhyo viśiṣyamāṇa ukta iti  
anantebhyo 'pi hi sa tebhyo viśiṣyamāṇaḥ  
śatagrahaṇaṃ tu pūrvādhikārāt  
itthaṃ caitadevaṃ yadevaṃ paryudasya bāhyakebhya eva srotāpatti phalapratipannakaṃ viśeṣayāṃbabhūva  
anyathā hi jambūṣaṇḍagatādeva vyaśeṣayiṣyat  
ukto yathā sattvānāṃ pratītyasamutpādo yathāvasthitiścyutirapyuktā yathāyuḥkṣayādibhiḥ  
idamidānīṃ vaktavyam 
katamasmin vijñāne vartamāne cyutyupapattī bhavata ityāha 
chedasaṃdhāna vairāgyahānicyutyupapattyaḥ  
manovijñāna eveṣṭāḥ 
kuśalalmūlasamucchedaḥ kuśalamūlapratisaṃdhānaṃ dhātubhūmivairāgyaṃ parihāṇiścyutirupapattiśca  
ete ṣaṭ dharmā manovijñāna eveṣyante nānyatra  
upapattivacanādantarābhavapratisaṃdhirapyuktarūpo veditavyaḥ  
vedanāyāṃ tu 
upekṣāyāṃ cyutodbhavau  VAkK  
cyutireva cyutamupapattirudbhavaḥ  
etāvaduḥkhāsukhāyāṃ vedanāyāṃ bhavatastasyā apaṭutvāt  
itare hi vedane paṭvyau 
na ca paṭuvijñāne cyutyupapattī yujyete  
tatrāpi ca manovijñāne 'pi 
naikāgrācittayoretau 
cyutodbhavāviti vartate 
nahi samāhitacittasyāsti cyutirupapattirvā  
visabhāgabhūmikatvādabhisaṃskārikatvādanugrāhakatvācca  
nāpyacittasya sā nahyacittaka upakramituṃ śasyeta  
yadā cāsyāśrayo vipariṇantumārabhate tadāvaśyamasya tadāśrayapratibaddhaṃ cittaṃ saṃmukhībhūya paścāt pracyaveta nānyathā  
upapattau ca cittacchedahetvabhāvādvinā ca kleśenānupapatterayuktamacittakatvam  
maraṇabhavastriprakāra ityuktam 
arhastu 
nirvātyavyākṛtadvaye  
airyāpathike vipākacitte vā 
asti cetkāmadhātau vipāka upekṣā  
nāsti cedairyāpathika eva  
kimarthamavyākṛṭa eva nānyasmin  
tadvi cittacchedānukūlaṃ durbalatvāt  
atha mriyamāṇasya kasmin śarīrapradeśe vijñānaṃ nirudhyate  
sakṛnmaraṇe samanaskaṃ kāyendriyaṃ sahasā'ntardīyate  
yadi tu krameṇa cyavate tataḥ 
kramacyutau pādanābhihṛdayeṣu manaścyutiḥ  VAkK  
adhonṛsuragājānāṃ 
adho gacchantītyadhogā apāyagāminaḥ 
nṛn gacchantīti nṛgā manuṣyagāminaḥ  
surān gacchantīti suragā devagāminaḥ  
teṣāṃ yathāsaṃkhyaṃ pādayornābhyāṃ hṛdaye ca vijñānaṃ saṃnirudhyate  
na punarjāyanta ityajā arhantaḥ 
teṣāmapi hṛdaye vijñānaṃ nirudhyate  
mūrdhnītyapare  
 kāyendriyasya teṣu nirodhāt kāyendriyaṃ hi mriyamāṇasya tapta ivopale jalaṃ niṣṭhyūtaṃ saṃkocamāpadyamānaṃ pādādiṣvantardhīyata iti   
evaṃ ca punaḥ krameṇa maraṇam  
prāṇināṃ prāyeṇa marmacchedavedanābhyāṃ hatānāṃ jāyate  
marmacchedastvabādibhiḥ  
śarīrapradeśāḥ kecidupahanyamānā maraṇamānayanti  
te hyetaducyante marmāṇīti  
tāni cāptejovāyudhātūnāmanyatamenātiprāyaṃ gatena niśitaśastrasaṃpātasyardhināḍītībrābhirvedanābhiḥ
chidyanta iva na ca punastāni kāṣṭhādivacchidyante chinnabadvā punarna ceṣṭanta iti cchinnānyucyante  
kasmānna pṛthivīdhātunā  
caturthadoṣābhāvāt 
vātapittaśleṣmāṇo hi trayo doṣāḥ  
te cāptejovāyudhātupradhānā yathāyogamiti  
bhājanalokasaṃvarttanīsādharmyeṇetyapare  
deveṣu nāsti marmacchedaḥ  
kiṃ tu cyavanadharmaṇo devaputrasya pañcopanimittāni prādurbhavanti  
vastrāṇāmābharaṇānāṃ ca manojñaḥ śabdo niścarati śarīraprabhā mandībhavati snātasyodabindavaḥ
kāye saṃtiṣṭhante capalātmanā 'pyekatra viṣaye buddhiravatiṣṭhate unmeṣanimeṣau cākṣṇoḥ saṃbhavataḥ  
etāni tu vyabhicārīṇi  
pañca punarnimittāni maraṇaṃ nātivarttante  
vāsāṃsi kliśyanti mālā mlāyanti kakṣābhyāṃ svedo mucyate daurgandhyaṃ kāye'vakrāmati sve cāsane devaputro nābhiramate  
so'yaṃ sattvaloka evamutpadyamānastiṣṭhan cyavamanaśca triṣu rāśiṣu sthāpito bhagavatā  
trayo rāśayaḥ  
samyaktvaniyato rāśirmithyātvaniyato rāśiraniyato rāśiriti  
tatra punaḥ 
samyaṅmithyātvaniyatā āryānantaryakāriṇaḥ  VAkK  
samyaktvaṃ katamat  
 yattatparyādāya rāgaprahāṇaṃ paryādāya dveṣaprahāṇaṃ paryādāya mohaprahāṇaṃ paryādāya sarvakleśaprahāṇamidamucyate samyaktvamiti sūtram  
āryāḥ katame  
yeṣāmanāsravo mārga utpannaḥ 
ārādyātāḥ pāpakebhyo dharmebhya ityāryāḥ  
ātyantikavisaṃyogaprāptilābhāt  
ete hi kleśakṣaye niyatatvāt samyaktvaniyatāḥ mokṣabhāgīyalābhino 'pyavaśyaṃ parinirvāṇadharmāṇa iti  
kasmānna samyaktve niyatāḥ  
te hi mithyātve'pi niyatā bhaveyuḥ  
na ca te kālaniyamena samyaktve niyatā yathā saptakṛtvaḥ paramādayaḥ  
mithyātvaṃ katamat  
narakāḥ pretāstiryañca idamucyate mithyātvam  
tatrānantaryakāriṇo narake niyatatvānmithyātvaniyatāḥ  
niyatebhyo'nye'niyatā iti siddham  
pratyayāpekṣaṃ hi teṣāmubhayabhāktvamanubhayabhāktvaṃ ca  
uktaḥ sattvaloko bhājanaloka idānīṃ vaktavyaḥ  
tatra bhājanalokasya saṃniveśamuśantyadhaḥ 
lakṣaṣoḍaśakodvedhamasaṃkhyaṃ vāyumaṇḍalam  VAkK  
trisāhasramahāsāhasralokadhātorevaṃ saṃniveśamicchanti  
yadutākāśaṣpratiṣṭhamadhastādvāyumaṇḍalamabhinirvṛttaṃ sarvasattvānām  
 karmādhipatyena tasya yojanalakṣāṇāṃ ṣoḍaśakamudvedhaḥ pariṇāhenāsaṃkhyaṃ tathā ca dṛḍhaṃṃ yanmahālagno'pi vajreṇa bhettumaśaktaḥ   
tasyopariṣṭāt 
apāmekādaśodvedhaṃ sahasrāṇi ca viṃśatiḥ  
maṇḍalamiti varttate  
tasmin vāyumaṇdale sattvānāṃ karmabhirmeghāḥ saṃbhūyākṣamātrābhirdhārābhirabhivarṣanti  
tat bhavatyaṣāṃ maṇḍalam  
tasya yojanānāmekādaśalakṣāṇyūrdhve'dho viṃśatiśca sahasrāṇi  
kathaṃ tā āpo na tiryaṅgvisravanti  
sattvānāṃ karmādhipatyena  
yathā hi bhuktaṃ pītamannaṃ pānaṃ ca nāpakvaṃ pakvāśayamāpatatī tyeke  
kusūlanyāyena vāyunā saṃdhāryanta iti nikāyāntarīyāḥ  
tāśca punarāpaḥ sattvānāṃ karmaprabhāvasaṃbhūtairvāyubhirāvartyamānā upariṣṭātkāñcanībhavanti pakvakṣīrīśarībhāvayogena  
tat bhavatyaṣāṃ maṇḍalam  
aṣṭalakṣocchrayaṃ paścāccheṣaṃ bhavati kāñcanam  VAkK  
kiṃ ca śeṣam 
trayo laklṣāḥ sahasrāṇi ca viṃśatiḥ  
sā kāñcanamayī mahī bhavatyapāmupariṣṭāt ukto jalakāñcanamaṇḍalocchrāyaḥ  
tiryak trīṇi sahasrāṇi sārdhaṃ śatacatuṣṭayam 
lakṣadvādaśakaṃ caiva jalakāñcanamaṇḍalam  VAkK  
samānaṃ hyetadubhayaṃ vistārataḥ  
samantatastu triguṇaṃ 
samantataḥ parikṣepeṇa tu parigaṇyamānaṃ triguṇaṃ jāyate ṣaṭtriṃśallakṣā daśasahasrāṇi sārdhāni ca trīṇi śatāni yojanānām  
yacca tatkāñcanamayaṃ mahīmaṇḍalamapāmupariṣṭāt saṃniviṣṭaṃ 
tatra meruryugandharaḥ 
īśādhāraḥ khadirakaḥ sudarśanagiristathā  VAkK  
aśvakarṇo vinitako nimindharagiriḥ 
itīme kāñcanamaṇḍalapratiṣṭhā aṣṭau mahāparvatāḥ 
madhye sumeruḥ  
śeṣāḥ sumeruparicāyāvasthitāḥ  
tasyānyasaptaparvataprākāraparikṣiptasya yo bāhyaḥ parvate nimindharagiriḥ  
tataḥ  
dvīpāḥ 
tato bahiścatvāro dvīpāḥ 
tebhyaḥ punaḥ 
bahiścakravāḍaḥ 
tena cāturdvipakaścakrīkṛtaḥ 
teṣāṃ tu 
sapta haimāḥ sa āyasaḥ  VAkK  
yugandharādayaḥ sapta parvatāḥ sauvaṛṇāścakravāḍaḥ śastrakaḥ  
catūratnamayo meruḥ 
suvarṇamayo rūpyamayo vaidūryamayaḥ sphaṭikamayaśca yathāsaṃkhyaṃ caturṣu pārśveṣu  
yacca yanmayaṃ pārśvaṃ sumerostasyānubhāvena tadvarṇa tasyāṃ diśi nabho dṛśyate  
jāmbūdvīpakamasya pārśvaṃ vaidūryamayaṃ varṇayanti  
tasyeha prabhānurāgeṇa vaidūryamayaṃ nabho dṛśyata iti  
atha kathaṃ teṣāṃ saṃbhavaḥ  
kāñcanamayyāṃ pṛthivyāṃ punarvāridhārā atipatanti  
tā hyāpo nānāvidhabījagarbhā bahuvidhaprabhāvabhinnairvāyubhirmathyamānāstāṃ tāṃ jātiṃ pariṇamayanti  
evaṃ ca punaḥ pariṇamayanti yadbhinnajātīyasya kāryaviśeṣotpattāvasamavadhānena pratyayībhavanti  
na tu khalu yathā sāṃkhyānāṃ pariṇāmaḥ  
kathaṃ ca sāṃkhyānāṃ pariṇāmaḥ  
avasthitasya dravyasya dharmāntaranivṛttau dharmāntaraprādurbhāva iti  
kaścātra doṣaḥ  
sa eva hi dharmī na saṃvidyate yasyāvasthitasya dharmāṇāṃ pariṇāmaḥ kaspyeta  
kaścaiṃvamāha dharmebhyo'nyo dharmīti  
tasyaiva tu dravyasyānyathībhāvamātraṃ pariṇāmaḥ  
evamapyayuktam  
kimatrāyuktam 
tadeva cedaṃ na cedaṃ tatheti apūrvaiṣā vāyo yuktiḥ  
evaṃ ca punaḥ saṃbhūtāḥ suvarṇādayaḥ karmaprabhāvāt preritairvāyubhiḥ samāhṛtya rāśīkriyante  
ta ete parvatāśca bhavanti dvīpāśca  
te punaḥ sumevadayaścakravāḍaparyantāḥ parvatāḥ 
jale'śītisahasrake  
magnāḥ 
kāñcanamayyāḥ pṛthivyā uparyaśītiyyojanasahasrāṇyudakaṃ tatra te magnāḥ  
ūrdhvaṃ jalāt merurbhūyo 'śītisahasrakaḥ  VAkK  
iti hi meroḥ ṣaṣṭi yojanaśatasahasraṃ samucchrayaḥ  
ardhārdhahāniraṣṭāsu 
jalādūrdhvaṃ yāvānsumerustato'rdhena yugandharaścatvāriṃśadyojanasahasrāṇi  
 tato 'rdhena īśādhara ityevamanyeṣvapyardhārdhahānirveditavyā yāvannimindharārdhenārdhatrayodaśottarāṇi trīṇi yojanaśatāni cakravāḍaḥ   
samocchrāyaghanāśca te  
yāvāneva caiṣāṃ jalādūrdhvaṃ samucchrāyastāvāneva ghano vistāra ityarthaḥ  
śītāḥ saptāntarāṇyeṣāṃ 
eṣāṃ ca nimindharāntanāṃ parvatānāṃ saptāntarāṇi sapta śītā ucyante pūrṇā aṣṭāṅgopetasya pānīyasya  
 taddhi pānīyaṃ śītalaṃ ca svādu ca laghu ca mṛdu cācchaṃ ca niṣpratikaṃ ca pibataśca kaṇṭhaṃ na kṣiṇoti pītaṃ ca kukṣiṃ na vyābādhate   
tāsāṃ ca punaḥ 
ādyāśītisahasrikā  VAkK  
sumeruyugandharāntaraṃ prathamā śītā 
aśītiryojanasahasrāṇi vaipulyena  
ābhyantaraḥ samudro'sau 
dvau hi samudrāvābhyantaro bāhyaśca 
tadā'sau śītā'bhyantaraḥ samudraḥ 
triguṇaḥ sa tu pārśvataḥ  
aśītiryojanasahasrāṇyasya vaipulyamuktam  
pārśvatasriguṇo bhavati yugandharatīreṇa gaṇyamānaḥ catvāriṃśat sahasrāṇi lakṣadvayaṃ ca  
ardhārdhenāparāḥ śītāḥ 
yugandharasyeṣādhārasya cāntaraṃ dvitīyā śītā ardhena prathamāyāścatvāriṃśat yojanasahasrāṇi  
tato 'rdhena punastṛtīyetyevamardhārdhenāparāḥ śītāḥ bhavanti  
yāvadardhatrayodaśaśatāni saptamī śītā  
dairdhyaṃ tu tāsāṃ na parisaṃkhyātamatibahuprakarṣavisarpaṇāt  
śeṣaṃ bāhyo mahodadheḥ  VAkK  
kiṃ śeṣam 
nimindharacakravāḍayorantaram  
taddhi bāhyo mahāsamudro lavaṇaṃ pūrṇaḥ hṣārodakasya  
sa khalu vistāreṇa yojanānāṃ 
lakṣatrayaṃ sahasrāṇi viṃśatirdve ca 
tatra catvāro dvīpāścaturṣu sumerupārśveṣu  
tatra tu  
jambūdvīpo dvisāhasrastripārśvaḥ śakaṭākṛtiḥ  VAkK  
sāhasrāṇi trīṇi pārśvānyasya śakaṭasyevākṛtiḥ  
tasya ca madhye kāñcanamayyāṃ pṛthivyāṃ vajrāsanamabhinirvṛttaṃ yasminniṣadya sarve bodhisattvā vajropamaṃ samādhimutpādayanti  
nahi tamanya āśrayaḥ pradeśo vā soḍhuṃ samarthaḥ  
sārdhatriyojanaṃ tvekaṃ 
cturthamasya pārśvaṃ sārdhāni trīṇi yojanāni 
ata eva hyasau śakaṭākṛtiḥ  
prāgvideho'rdhacandravat  
itaḥ pūrveṇa sumerupārśve pūrvaṃ videho dvīpaḥ 
so 'rdhacandra ivābhinirvṛttaḥ  
parimāṇatastu 
pārśvatrayaṃ tathā 'sya 
yathā jambūdvīpasya dve dve yojanasahasre  
ekaṃ sārdhaṃ triśatayojanam  VAkK  
caturthaṃ pārśvaṃ sārdhāni trīṇi yojanaśatāni  
godānīyaḥ sahasrāṇi sapta sārdhāni maṇḍalaḥ  
itaḥ paścimena sumerupārśve 'paragodānīyo dvīpaḥ sārdhāni sapta yojanasahasrāṇi sākalyena  
maṇḍalaścāsau pūrṇacandravat  
sārdhe dve madhyamasya 
madhyamasyārdhatṛtīye yojanasahasre  
aṣṭau caturasraḥ kuruḥ samaḥ  VAkK  
iha uttareṇa sumerupārśve uttarakurudvīpaḥ  
so 'ṣṭau yojanasahasrāṇi sākalyena caturasraḥ  
kṛtyāpīṭhikāvat  
sarveṣu ca pārśveṣu samo yathaikaṃ pārśvaṃ dviyojanasahasre  
tathā 'nyāni stokamapi nādhikam  
yaśca dvīpo yadākṛtistadākṛtīnyeva tatra manuṣyāṇāṃ mukhāni  
teṣāṃ khalu dvīpānāmantarāle 'ntaradvīpā abhinirvṛttāḥ  
ke punaste kati cetyāha 
dehā videhāḥ kuravaḥ kauravāścāmarāvarāḥ 
aṣṭau tadantaradbvīpā gāṭhā uttaramantriṇaḥ  VAkK  
tatra dehavidehau pūrvavidehaparivārau 
kurukauravau uttarakuroḥ  
gāṭhottaramantriṇāvaparagodānīyasya  
cāmarāvarau jambūdvīpasya 
sarve manuṣyairāvāsitāḥ  
eko rākṣasairityapare  
ihottareṇa kīṭādrinavakāddhimavān 
 ihaiva jambūdvīpe uttareṇāsya jambūdvīpasya kṛṣṇaparvatāstrayastānatikramyāpare trayaḥ punaśca traya iti navabhyaḥ kīṭaparvatebhyaḥ pareṇa  
himavān parvataḥ   
tataḥ  
pañcāśadvistṛtāyāmaṃ saro 'rvāggandhamādanāt  VAkK  
tasmāddhimavataḥ pareṇānavataptaṃ nāma saro gandhamādanādarvāk yataścatasro nadyaḥ sravnti gaṅga sindhuḥ śītā vakṣuśca  
tasya pañcāśadyojanāni vistāraḥ pañcāśadāyāmaḥ  
pūrṇamaṣṭāṅgasyāṅgopetasyāmbhasaḥ  
durgamaṃ ca manuaṣyāṇāmanṛddhimatām  
tasyaiva cāntike jambūrabhinirvṛttā madhurasvādūni yasyāḥ phalāni tasyā adhikāreṇāyaṃ jambūdvīpa iti khyātaḥ  
tatphalādhikāreṇa vā jambūdvīpa iti  
narakāḥ kasminnavakāśe kiyatpramāṇāśca  
adhaḥ sahasraiviṃśatyā tanmātro 'vīcirasya hi  
 asyaiva jambūdvīpasyādho viṃśatyā yojanasahasrairavīcirmahānarako viṃśatisahasrapramāṇa evodvedhavistārābhyāmevamasyādharatalamitaścatvāriṃśatā  
yojanasahasrairbhavati   
duḥkhanirantaratvādavīciḥ  
 anyeṣu sāntaraṃ duḥkham taddyathā saṃjīve cchinnāvabhinnasaṃpiṣṭaśarīrāṇāṃ śītalā vāyavo vānti punarapi tān sattvān saṃjīvayanti   
ata eva saṃjīvaḥ  
nāsmin sukhavīcirastītyavīcirityapare  
anyeṣvapi sukhā vedanā vipāko nāsti  
naiḥ ṣyandikī na vāryate  
tadūrdhvaṃ sapta narakāḥ 
tasmādavīcerūrdhvaṃ sapta narakāḥ uparyupari saṃniviṣṭāḥ  
pratāpanastāpano mahārauravo rauravaḥ saṃghātaḥ kālasūtraḥ saṃjīvaśca  
avīcipārśveṣvityapare 
te punaḥ 
sarve 'ṣṭau ṣoḍaśotsadāḥ  VAkK  
uktaṃ hi bhagavatā 
ityete narakā aṣṭāvākhyātā duratikramāḥ 
raudrakarmabhirākīrṇāḥ pratyekaṃ ṣoḍaśotsadāḥ  
catuskandhāścaturdvārā vibhaktā bhāgaśo 'sitāḥ 
ayaḥprākāraparyantā ayasā prativarjitāḥ  
taptā caivāyasī bhumirjvalitā tejasā yutā 
anekayojanaśatā sphuṭā tiṣṭhati arcciṣeti  
ṣoḍaśotsadāḥ katame  
kukūlaṃ kuṇapaṃ cātha kṣuramārgādikaṃ nadī  
teṣāṃ caturdiśaṃ  
dvāre dvāre teṣāṃ catvāra utsadāḥ 
kukūlaṃ jānumātram  
yatra teṣāṃ sattvānāṃ nikṣipte saṃśīryate tvaṅmāṃsaśoṇitamutkṣipte pāde punarapi saṃjāyate tvaṅmāṃsaśoṇitam  
 kuṇapaṃ gūthamṛttikā yatra nyaṅkuṭā nāma prāṇinaḥ prativasanti sarvaśvetāḥ kṛṣṇaśirasaḥ sūcimukhāsteṣāṃ sattvānāṃ yāvadasthīni bhindanti  
kṣuradhārācito mahāpathaḥ yatra teṣāṃ sattvānā manvākrāmatāṃ nikṣipte pāde saṃchidyate tvaṅmāṃsaśoṇitamiti pūrvavat  
 asipatravanaṃ yatra teṣāṃ sattvānāṃ tīkṣṇā asayaḥ saṃnipatanti aṅgapratyaṅgānyavakṛntanti śyāmaśabalāśca śvāno bhakṣayanti   
ayaḥśālmalīvanaṃ tīkṣṇaṣoḍśāṅgulakaṇṭakam  
teṣāṃ sattvānāmabhirohatāṃ kaṇṭakā avāṅmukhībhavantaḥ kāyaṃ bhindanti avataratāṃ cordhvībhavantaḥ  
ayastuṇḍāśca vāyasā akṣīṇyutpāṭyotpāṭya bhakṣayanti  
tadetat kṣuramārgādika trayaṃ śastrābhinipātaṃ sāmānyādekīkriyante  
caturtha utsado nadī vaitaraṇi pūrṇa taptasya kṣārodakasya yasyāṃ te sattvā asiśaktiprāsahastaiḥ
puruṣairubhābhyāṃ tīrābhyāṃ prativāryamāṇā ūrdhvamapi gacchantaḥ svidyante pacyante
adhastiryagapi gacchantaḥ svidyante pacyante  
tadyathā bahūdakāyāṃ sthālyāmagnāvadhiśritāyāṃ tilataṇḍuilādayaḥ  
sā hi mahānarakasya parikhevotpannā  
ta ete catvāra utsadā digbhedena ṣoḍaśocyante  
adhikayātanāsthānitvādutsadāḥ ityucyante 
narakeṣu hi patitā eteṣu punaryātyante  
narakā varodhādurdhvameteṣu sīdantyutsadā ityapare  
praśnātpraśnāntaramupajāyate  
kiṃ te narakapālāḥ sattvasaṃkhyātā utāho neti  
netyeke 
kathamidānīṃ ceṣṭante  
sattvānāṃ karmabhirvivarttanīvāyubījavat  
yattrhi bhadantadharmasubhūtinoktaṃ 
krodhanāḥ krūrakarmāṇaḥ pāpābhirucayaśca ye 
duḥkhiteṣu ca nandanti jāyante yamarākṣasā iti  
ye te yamenānuśiṣṭāḥ sattvān narakeṣu prakṣipanti ta ete yamarākṣasā uktā na tu ye kāraṇāḥ kārayantīti  
sattvasaṃkhyātā ityeke 
tasyedānīṃ karmaṇaḥ kva vipākaḥ  
teṣveva narakeṣu hi ānantaryakāriṇāṃ vipākāvakāśastatra teṣāṃ ko vipratibandhaḥ  
kathamagninā na dahyante 
agnernūnaṃ karmabhiḥ kṛtāvadhitvāt  
bhūtaviśeṣanirvṛttervā  
ime tāvaduṣṇā aṣṭau mahānarakā ucyante  
śītā anye 'ṣṭāvarvudādayaḥ  VAkK  
anye śītanarakā aṣṭau  
tadyathā arvudo nirarvudaḥ aṭato hahavaḥ huhuvaḥ utpalaḥ padmo mahāpadmaśca  
teṣāṃ sattvānāṃ tīrvaśītābhihatānāṃ kāyaśabdavikārānurūpāṇyetāni nāmāni  
te 'pyasyaiva jambūdvīpasyādhastāt mahānarakāṇāṃ tiryak  
kuta iyato jambūdvīpasyādhastādavīcyādīnāmavakāśaḥ  
dhānyarāśivadadho viśālā hi dvīpāḥ  
ata eva mahāsamudro 'nupūrvanimnaḥ  
itīme ṣoḍaśa narakāḥ sarve sattvakarmādhipatyanirvṛttāḥ  
pratyekaṃ narakāstu svaiḥ svaiḥ karmabhirabhinirvṛttāḥ  
bahūnāṃ sattvānāṃ dvayorekasya vā  
teṣāmanekaprakalpo bhedaḥ sthānaṃ cāniyataṃ nadīparvatamarupradeśeṣvanyeṣu vā 'dhaśca bhāvāt  
eṣa tāvannarakabhājanānāṃ saṃniveśaḥ  
tiryañcaḥ sthalajalākāśagocarāḥ  
teṣāṃ kila mūlaṃ sthānaṃ mahāsamudrastato 'nyatra visṛtā iti  
pretānāṃ yamo rājā  
tasya jambūdvīpasyādhastāt pañcayojanaśatāntaraparicchinnā rājadhānī teṣāṃ mūlasthānaṃ tato 'nyatra visṛtāḥ  
kecit pretā maharddhikā daivīmiva śriyamudvahanti 
śeṣā yathā pretāvadāne  
athemau candrārkau kasmin pratiṣṭhitau 
vāyau  
vāyavo'ntarīkṣe sarvasattvasādhāraṇakarmādhipatyanirvṛttā āvartavat sumeruṃ parivartante  
candrārkatārāṇāṃ vordhvacāraḥ  
kiyadvīprakṛṣṭāvitaścandrārkau  
ardhena meroścandrārkau  
yugandharagirermūrdhnā samaṃ vahataḥ 
kiṃ pramāṇau 
yathākramaṃ 
paṇcāśatsaikayojanau  
pañcāśat yojanāni candramaṇḍalasya pramāṇam  
saikāni pañcāśat sūryamaṇdalasya pramāṇam  
ekapañcāśadityarthaḥ  
tārakāvimānānāṃ yasyālpapramāṇaṃ pramāṇaṃ tasya krośaḥ  
sūryavimānasyādhastāt vahiḥ sphaṭikamaṇḍalaṃ taijasamabhinirvṛttaṃ tāpanaṃ prakāśanaṃ ca  
candravimānasyādhastādāpyaṃ śītalaṃ bhāsvaraṃ ca  
praṇīnāṃ karmabhirdṛṣṭiśarīraphalapuṣpasasyoṣadhīnāmanugrahārthamupaghātakārthaṃ yathāsaṃbhavam  
caturdvīpake ekaścandramāḥ kṛtyaṃ karotyekaḥ sūryaḥ  
kiṃ punaścaturdvīpeṣu sūryo yugapat kṛtyaṃ karoti  
netyāha 
kiṃ tarhi 
teṣu  
ardharātro'staṅgamanaṃ madhyāhna udayaḥ sakṛt  VAkK  
yadottarakurāvardharātraṃ tadā pūrvavidehe sūryasyāstaṅgamanaṃ jambūdvīpe madhyāhno godānīye udayaḥ  
evamanyeṣvapi yojyam 
sūryasyeha gatibhedena rātridivānāṃ vṛddhihrāsau  
tatra punaḥ 
prāvṛṇmāse dvitīye 'ntyanavamyāṃ vardhate niśā  
varṣāṇāṃ dvitīye māse bhādrapade dvitīyasya pakṣasya navamyāṃ vardhate rātriḥ  
hemantānāṃ caturthe tu hīyate 
saiva hemantānāṃ caturthe māse punarhīyate 
antyanavamyāmiti varttate  
phālgunamāsasya dvitīyapakṣanavamyām  
aharviparyayāt  VAkK  
yadā rātrirvardhate tadā divaso hīyate 
yadā rātrirhīyate tadā divaso vardhate  
kiyatyā mātrayā vardhate  
lavaśo rātryaharvṛddhī 
lavaṃ lavaṃ rātrirvardhate divaso vā 
te ca hānivṛddhī yathākramaṃ 
dakṣiṇottarage ravau  
jambūdvipasya dakṣiṇaṃ pārśvaṃ gacchati bhāskare rātrivṛddhiḥ uttaraṃ gacchatyaharvṛddhiḥ  
śuklapakṣasyādau candramaso vikalaṃ maṇḍalaṃ dṛśyate 
kiṃ tatra kāraṇam  
svacchāyayā 'rkasāmīpyādvikalendusamīkṣaṇam  VAkK  
yadā hi saurasya vimānasyāsanne cāndramasaṃ vimānaṃ vahati tadā kila sauryo bhāsastasmin vimāne patanti  
tato 'parapārśve chāyā patantī vikalaṃ maṇḍalaṃ darśayatīti prājñaptiko nirdeśaḥ  
vāhayogaḥ sa tādṛśo bhavati yatkadācidvimānasyārdhaṃ dṛśyata iti pūrvācāryāḥ  
athaitāni sūryādivimānāni katame sattvā adhyāvasanti  
devāścāturmahārājakāyikāḥ 
kimetānyeva teṣāṃ sthānāni  
vimānavāsināmetāni 
bhūminivāsināṃ punaḥ sumerūpariṣaṇḍādīni  
kati cāsya pariṣaṇḍāḥ kiyatyo vā  
pariṣaṇḍāścatasro 'sya daśasāhasrikāntarāḥ  
daśayojanasahasrāṇyudgamyaikā 
evaṃ yāvaccaturthī 
tābhiḥ sumerorardhamākṣiptam  
tāśca tato yathāsaṃkhyaṃ 
ṣoḍaśāṣṭau sahasrāṇi catvāri dve ca nirgatāḥ  VAkK  
prathamā pariṣaṇḍā ṣoḍaśa sahasrāṇi yojanānāṃ sumerornirgatā  
dvitīyā 'ṣṭau tṛtīyā catvāri caturthī dve  
karoṭapāṇayastāsu mālādhārāssadāmadāḥ  
mahārājikadevāśca 
prathamāyāṃ pariṣaṇḍāyāṃ karoṭapāṇayo nāma yakṣāḥ prativasanti  
dvitīyāyāṃ mālādhārāstṛtīyāyāṃ sadāmadāḥ sadāmattāḥ  
sarva ete caturmahārājakāyikāḥ  
caturthyāṃ tu catvāro mahārājāḥ svayaṃ prativasanti tatparicārāśca  
atastasyāṃ mahārājakāyikā devā ityuktam  
yathā pariṣaṇḍāsu caturmahārājakāyikā devā evaṃ 
parvateṣvapi saptasu  VAkK  
yugandharādiṣu parvateṣu teṣāṃ grāmanigamāḥ 
ata evaiṣa devanikāyaḥ sarveṣāṃ mahiṣṭhaḥ  
merumūrdhni trayastriṃśāḥ 
atha kiyānmerumūrdhā  
sa cāśītisahasradik  
ekaikapārśvamaśītisahasrāṇi yathaivādhastāt  
anye punarāhuḥ  
sa viṃśatisahasradik  
catvāri pārśvanyasya catasro diśaḥ  
ekaikaṃ pārśvaṃ viṃśatiryojanasahasrāṇi samantāt parikṣepeṇāśītiriti  
tasya ca 
vidikṣu kūṭāścatvāra uṣitā vajrapāṇibhiḥ  VAkK  
sūmerumūrdhno vidiśaḥ koṇāḥ  
tāsu pañcayojanaśatapramāṇāścatvāraḥ kūṭā abhyudgatā yeṣu vajrapāṇayo nāma yakṣāḥ prativasanti  
tasya ca merumūrdhnaḥ 
madhye sārdhadvisāhasrapārśvamadhyardhayojanam 
puraṃ sudarśanaṃ nāma haimaṃ citratalaṃ mṛdu  VAkK  
sumerutalasya madhye sudarśanaṃ nāma nagaram dairdhye sārdhatṛtīyayojanasahasre ekaikaṃ parśvamucchrāyeṇādhyardhayojanam  
prākāraḥ sauvarṇa ekottareṇa dhātuśatenāsya bhumiścitritā  
tacca bhūmitalaṃ tūlapicuvat mṛdusaṃsparśaṃ pādakṣepotkṣepābhyāṃ natonnataṃ śakrasya devānāmindrasya rājadhānī  
sārdhadviśatapāśrvo 'tra vaijayantaḥ 
 śakrasya devānāmindrasya vaijayanto nāma prāsādo nagarasya madhye nānāratnasthānavidhānasaṃpadā sarvānyabhavanaśrīmahimnā hrepaṇo dairdhyeṇārdhatṛtīye  
yojanaśate pārśvaṃ pārśvam   
iyaṃ tāvannagarasyābhirāmatā  
bahiḥ punaḥ  
taccaitrarathapāruṣyamiśranandanabhūṣitam  VAkK  
tasya hi nagarasya bahiścaturṣu pārśveṣu catvāryudyānādīni devānāṃ kriḍābhūmayaḥ  
caitrarathamudyānaṃ pāruṣyakaṃ miśrakāvaṇaṃ nandanavanaṃ ca 
taistannagaraṃ bahiralaṅkṛtam  
viṃśatyantaritānyeṣāṃ subhūmīni caturdiśam  
 eṣāṃ codyānānāṃ caturdiśaṃ catvāri sumūmīni viṃśatiyojanāntaritāni krīḍāsthānānyeva devānāṃ parasparaspardhayaiva śobhāṃ vitanvanti   
vahireva nagarasya pārśve 
pūrvottare pārijātaḥ sudharmā dakṣiṇāvare  VAkK  
pārijāto nāma kovidārastrāyastriṃśānāṃ devānāṃ kāmaratiprakarṣāśrayaḥ  
tasya pañca yojanāni mūlāhiniveśo yojanaśatamucchrāyaḥ 
pañcāśat yojanāni śākhāpatrapalāśaṃ skaritvā tiṣṭhati  
tasya khalu sarvapariphullasya yojanaśatamanuvātaṃ gandho vāti pañcāśadyojana yojanāni prativātam  
yuktaṃ tāvadanuvātam  
prativātaṃ tu katham  
vṛkṣānatikramaṃ saṃdhāyoktamityeke  
nahi nāma sprativātaṃ vāto vāti  
tasyaiva tu sā gandhasya tādṛśo prabhāvasaṃpadeṣṭavyā yāt pratibadhyamāno'pi divyairmṛdumārutairgandhāntaraṃ saṃtanoti  
mandataratamasamārambhāttu saṃtāna āśveva samucchidyate yato na tathā viprakṛṣṭamadhvānaṃ prasarpati  
kiṃ punaḥ svabhūtāśrita evamapuṣpagandhasaṃtāno vartate utāho vāyuradhivāsito jāyate  
nātra niyamaḥ  
ubhayathāpi hyācāryeṣṭiḥ 
yattarhi bhagavatoktaṃ 
na puṣpagandhaḥ prativātameti na maulikastāgaraścāndano vā 
satāṃ tu gandhaḥ prativātameti sarvā diśaḥ satpuruṣaḥ pravātīti  
mānuṣyakaṃ puṣpagandhaṃ saṃdhāyoktam 
taddhi pratītaṃ loke  
na ca tasya tādṛśī śaktiḥ mahīsāsakāstu pathanti yojanaśatamanuvātaṃ gandho vāti pañcāśadyojanāni prativātamiti  
sudharmā nāma devasabhā dakṣiṇapaścime digbhāge yasyāṃ niṣadya devāḥ kṛtyākṛtyaṃ samarthayanti  
eṣa tāvattridaśānāṃ bhājanasaṃniveśaḥ  
tataūrdhvaṃ vimāneṣu devāḥ 
tridaśebhya ūrdhvaṃ devā vimāneṣu pratiṣṭhitāḥ  
te punaryāmāstuṣitā nirmāṇaratayaḥ paranirmitavaśavartinaśca brahmakāyikādayaśca pūrvoktāḥ ṣoḍaśasthānāntaragatāḥ  
ityete dvāviṃśatidevanikāyāḥ samāsena yeṣāṃ bhājanaṃ prajñāyate  
kāmabhujastu ṣaṭ  
teṣāṃ tu ṣaṭ kāmāvacarā devanikāyāḥ kāmān paribhuñjate na śeṣāḥ  
tadyathā caturmahārājakāyikā yāvat paranirmitavaśavartinaḥ  
te punaḥ 
dvandvāliṅganapāṇyāptihasitekṣitamaithunāḥ  VAkK  
dvandvena maithunaṃ bhūmisambaddhavāsinām  
cāturmahārājakāyikānāṃ trāyastriṅkśānāṃ yathā manuṣyāṇām  
teṣāṃ tu vāyunirmokṣāt dāhavigamaḥ śukrābhāvāt  
āliṅganena maithunaṃ yāmānāmāliṅganamātreṇa dāhavigamāt  
pāṇisaṃprāptyā tuṣitānāṃ hasitena nirmāṇaratīnāṃ prekṣitena paranirmitavaśavartinām  
svavartināṃ sarveṣāṃ dvandvasamāpattyā  
kālaparimānaṃ tu prajñaptāvuktamiti vaibhāṣikāḥ  
yāvadyāvadviṣayāṇāṃ tīvrataratā tāvattāvadrāgo'pi tīvrataraḥ  
yasya devasya devyā vā utsaṅge devakumāro devakanyā vā jāyate sa tayoḥ putro bhavati sā ca duhitā  
kiyatpramāṇo jāyate  
pañcavarṣopamo yāvat daśavarṣopamaḥ śiśuḥ  
saṃbhavatyeṣu 
yathāsaṃkhyaṃ ṣaṭsu devanikāyeṣu 
te tu kṣipramevābhivardhante  
saṃpūrṇāḥ savastrāścaiva rūpiṇaḥ  VAkK  
rūpāvacarā devāḥ saṃpūrṇakāyāḥ vastreṇa saṃvītā upapadyante  
sarve devā āryabhāṣābhāṣiṇaḥ  
tadatra kāmadhātau veditavyāḥ 
kāmopapattayastisraḥ kāmadevāḥ samānuṣāḥ  
kathaṃ kṛtvā  
santi sattvāḥ pratyupasthitakāmāḥ pratyupasthiteṣu kāmeṣvaiśvaryaṃ vaśe vartayanti  
tadyathā manuṣyāstadekatyāśca devāḥ 
te punaścatvāro devanikāyāḥ  
santi sattvā nirmitakāmā nirmāya kāmānaiśvarya vaśe vartayanti  
tadyathā devā nirmāṇaratayaḥ  
santi sattvāḥ paranirmitakāmāḥ paranirmiteṣu kāmeṣvaiśvarya vaśe varttayanti  
tadyathā devāḥ paranirmitavaśavarttinaḥ  
 tā etā yathot pannaparibhogitvāt yathecchātmanirmitaparibhogitvādyathecchātmapara nirmitaparibhogitvācca tisraḥ kāmopapattaya ityucyante  
rūpadhātau tu 
sukhopapattayastriso navatridhyānabhūmayaḥ  VAkK  
triṣu dhyāneṣu yā nava bhūmayaḥ tāstisraḥ sukhopapattayaḥ  
te hi devā vivekajena samādhijena ca prītisukhena ca niṣprītikena ca sukhena sukhaṃ viharanto dīrghamadhvānaṃ tiṣṭhanti  
ata etā nirduḥkhadīrghasukhatvātsukhā upapattayaḥ sukhopapattayaḥ  
dhyānāntarotpattau tu prītisukhābhāvātsukhopapattitvaṃ vicāryam  
yānyetāni devānāṃ dvāviṃśatisthānānyuktāni teṣāmadharāduttaraṃ kiyadviprakṛṣṭam  
naitat sarvaṃ yojanaparisaṃkhyayā sukaraṃ parisaṃkhyātum 
api tu 
sthānāt sthānādadho yāvattāvadūrdhvaṃ tatastataḥ  
jambūdvīpāt prabhṛti yaduttaraṃ sthānaṃ tasmādyāvadadho jambūdvīpastāvat punastasmādūrdhvaṃ sthānāntaram  
tadyathā caturthī pariṣaṇḍā caturṇāṃ mahārājānāṃ mūlasthānamitaścatvāriṃśadyojanasahasrāṇi  
tasmādyāvadadhojambūdvīpastāvadūrdhvaṃ tridaśānāṃ sthānam tasmādapi yāvadadho jambūdvīpastāvadūrdhvaṃ yāmānāṃ sthānam  
tato'pi yāvadadho jambūdvīpastāvadūrdhvaṃ tuṣitānāṃ sthānamiti  
evaṃ vistareṇa sarvamanukramya sudarśanebhyo yāvadadho jambūdvīpastāvadūrdhvaṃmakaniṣṭhānāṃ sthānam  
tasmādūrdhvaṃ na punaḥ sthānamasti 
ata eva jyeṣṭhabhūtvādakaniṣṭhā ucyante  
aghaniṣṭhā ityapare  
aghaṃ kila cittasthaṃ rūpaṃ tanmātraniṣṭheti  
kiṃ punaradharasthānopapannā urdhvāni vimānāni gatvā paśyanti 
nordhvaṃ darśanamastyeṣāmanyatrarddhiparāśrayāt  VAkK  
ṛddhyā vā trāyastriṃśā yāmān 
gaccheyuḥ  
parāśrayeṇa vā yadvṛddhimatā nīyeran devena vā tatratyena  
evaṃ śeṣāḥ  
āgataṃ tūrdhvopapannaṃ paśyennatūrdhvadhātukaṃ nordhvabhūmikam  
yiathā spraṣṭavyaṃ na spṛśedaviṣayatvāt  
ata eva tenāsvena kāyenāgacchanti  
kiṃ tarhi nirmitenādharabhūmikena tadicchayā paśyedihatyamiveti nikāyāntarīyāḥ  
athaiṣāṃ yāmādivimānānāṃ kiyat pramāṇam  
caturṇāṃ tāvadyāvatsumerumūrdhnaḥ ityeke  
dviguṇottaramityapare 
prathamaṃ tu dhyānaṃ yāvāṃścāturdvīpakaḥ  
dvitīyaṃ yāvān sāhasraścūḍiko lokadhātuḥ  
tṛtīyaṃ yāvān dvisāhasraḥ  
caturthaṃ yāvāṃsrisāhasra ityeke  
prathamādīni sāhasrādiparimāṇāni  
caturthaṃ tvaparimāṇamityapare  
atha ko'yaṃ sāhasraścūḍiko lokadhātuḥ ko dvisāhasrastrisāhasro vā  
caturdvīpakacandrārkamerukāmadivaukasām 
brahmalokasahasraṃ ca sāhasraścūḍiko mataḥ  VAkK  
sahasrañjaṃbūdvīpānāṃ pūrvavidehānāmaparagodānīyānāmuttarakuruṇāṃ sahasraṃ sūryāṇāṃ
candrāṇāṃ sumerūṇāṃ sahasraṃ cāturmahārājakāyikānāṃ devānāṃ yāvat paranirmitavaśavartināṃ
sahasraṃ brahmalokānāmayamucyate sāhasraścūḍiko lokadhātuḥ  
tatsahasraṃ dvisāhasro lokadhātustu madhyamaḥ  
teṣāṃ cūḍikānāṃ lokadhātūnāṃ sahasraṃ dvisāhasro madhyamo lokadhātuḥ  
tatsahasraṃ trisāhasraḥ 
teṣāṃ dvisāhasrāṇāṃ lokadhātūnāṃ sahasraṃ trisāhasramahāsāhasro lokadhātuḥ  
eṣa hi kṛtsnaḥ 
samasaṃvartasaṃbhavaḥ  VAkK  
samaṃ saṃvartate samaṃ vivartate 
saṃbhavo hi vivartaḥ ityuttaratra vyākhyāsyate  
kiṃ khalu yathā bhājanānāṃ pramāṇabheda evaṃ tadvāsināmapi sattvānāṃ pramāṇabhedo'sti  
astītyāha 
tatra tāvat 
jāmbūdvīpāḥ pramāṇena catuḥsārdhatrihastakāḥ  
jambūdvīpakā manuṣyāḥ pramāṇārdhacaturhastakāḥ kecittu caturhastakāḥ 
dviguṇottaravṛddhyā tu pūrvagodottarāhvayāḥ  VAkK  
pūrvavidehakā godānīkā uttarakauravāśca manuṣyā aṣṭaṣoḍaśadvātriṃśaddhastakā yathākramam  
pādavṛddhyā tanuryāvatsārdhakrośo divaukasām  
kāmināṃ 
pādaḥ krośasya caturtho bhagaḥ  
 tanmātraṃ śarīraṃ cāturmahārājakāyikānāṃ dvau pādau trāyastriṃśānāṃ trayo yāmānāṃ catvārastuṣitānāṃ pañca nirmāṇaratīnāṃ adhyardhaḥ krośaḥ 
rupiṇāṃ tvādau yojanārdhaṃ 
rūpiṇāṃ devānāṃ prathame sthāne brahmakāyikānāmardhayojanamātraṃ śarīram  
tataḥ param  VAkK  
ardhārdhavṛddhiḥ 
triṣu sthānesu brahmapurohitānāṃ yojanaṃ mahābrahmaṇo 'dhyardhaṃ parīttābhānāṃ dve yojane  
urdhvaṃ tu parīttābhebhya āśrayaḥ 
dviguṇadviguṇā hitvā 'nabhrakebhya'striyojanam  VAkK  
apramāṇābhānāṃ catvāri yojanāni 
ābhāsvarāṇāmaṣṭau  
evaṃ dviguṇavṛddhyā yāvacchubhakṛtsnānāṃ catuḥṣaṣṭiḥ  
anabhrakāṇāṃ tato yojanatrayeṇa hīnaṃ dviguṇaṃ pañcaviṃśatiyojana śatam  
tasmāt pareṇa punaḥ puṇyaprasavānāṃ dviguṇaṃ dviguṇaṃ yāvadakaniṣṭhānāṃ ṣoḍaśayojanasahasrāṇi śarīram  
evaṃ pramāṇabhinnānāṃ kimāyuṣo'pyasti bhedaḥ 
astītyāha  
sahasramāyuḥ kuruṣu 
varṣāṇām  
dvayorardhārdhavarjitam  
dvayordvipayorardhārdhaṃ varjayitvā pañca varṣaśatāni godānīyānām  
ardhatṛtīye varṣaśate pūrvavidehānām  
ihāniyatam 
jambūdvīpe nāstyāyuṣo niyamaḥ kadācit bhūyo bhavati kadācidalpīyaḥ  
ante tu daśābdāḥ 
abdaḥ saṃvatsaraḥ 
ante hīyamānaṃ daśa varṣāṇyāyurbhavati  
ādito'mitam  VAkK  
āditaḥ prāthamakalpikānaṃ manuṣyāṇāmaparimāṇamāyurbhavati  
sahasrādisaṃkhyayā parimātuṃ na śakyate  
uktaṃ manuṣyāṇāṃ devānāṃ vaktavyam  
taccāhorātraṃ vyavasthāpya śakyaṃ vaktumiti sa eva caiṣāṃ vyavasthāpyate  
nṛṇāṃ varṣāṇi pañcāśadahorātro divaukasām 
kāme'dharāṇāṃ 
yāni manuṣyāṇāṃ pañcāśadvarṣāṇi tāni kāmadhātāvadharāṇāṃ devānāṃ cāturmahārājakāyikānāmekaṃ rātrindivam  
tenāyuḥ pañcavarṣaśatāni tu  VAkK  
tena tatastenāhorātreṇa teṣāṃ triṃśadrātrakeṇa māsena dvādaśamāsakena saṃvatsareṇa divyāni pañcavarṣaśatānyāyuḥ pramāṇam  
dviguṇottaramūrdhvānāmubhayaṃ 
ūrdhvānāṃ devānāmubhaya dviguṇottaramahorātraścāyuśca 
kathaṃ kṛtvā  
yanmanuṣyāṇāṃ varṣaśataṃ tattrāyastriṃśānāṃ devānāmekaṃ rātrindivam  
tena rātrindivena divyaṃ varṣasahasramāyuḥ  
evaṃ yāmādīnāṃ yathākramam  
mānuṣyakāṇi dve catvāryaṣṭau ṣoḍaśa varṣaśatānyekaṃ rātrindivam  
tena rātrindevena dve catvāryaṣṭau ṣoḍaśa divyāni varṣasahasrāṇyāyuṣaḥ pramāṇam  
yugandharādūrvaṃ sūryācandramasorabhāvāt  
kathaṃ devānāmahorātravyavasthānamālokakṛtyaṃ vā  
puṣpāṇāṃ saṃkocavikāsātkumudabandhu vat śakunīnāṃ kūjanākūjanāt middhāpagamāgamācca ālokakṛtyaṃ svayaṃprabhatvāt  
uktamāyuḥ kāminām  
rūpiṇāṃ punaḥ  
nāstyahorātramāyustu kalpaiḥ svāśrayasaṃmitaiḥ  VAkK  
yeṣāṃ rūpiṇāmardhayojanamāśrayaḥ teṣāmardhakalpamāyuḥ 
yeṣāṃ yojanaṃ teṣāṃ kalpam  
evaṃ yasya yāvadyojanamāśrayastasya tāvatkalpamāyuryavadakaniṣṭhānāṃ ṣoḍaśakalpasahasrāṇyāyuḥ pramāṇam  
ārūpye viṃśatiḥ kalpasahasrāṇya dhikādhikam  
ākāśānantyāyatane viṃśatikalpasahasrāṇyāyuṣaḥ pramāṇam  
vijñānānantyāyatane tasmādadhikaṃ viṃśatiḥ sahasrāṇi  
ākiñcanyāyatane tasmādadhikaṃ viṃśatiḥ  
bhavāgre tasmādadhikaṃ viṃśatiḥ  
evaṃ teṣāṃ yathākramaṃ viṃśatiścatvāriṃśat ṣaṣṭiraśītiḥ kalpasahasrāṇyāyuḥpramāṇam  
katamo'tra kalpo veditavyaḥ kimantarakalpo'tha saṃvartakalpo'tha vivarttakalpo'tha mahākalpaḥ  
mahākalpaḥ parīttābhāt prabhṛtyardhamadhastataḥ  VAkK  
parīttābhādeva nikāyāt prabhṛti mahākalpenāyuḥ veditavyam  
tasmādadho mahākalpasyārdha kalpīkṛtya mahābrahmādīnāmāyurvyavasthāpitam  
kathaṃ kṛtvā  
yacca loko viṃśatimantarakalpān vivartate yacca loko viṃśatimantarakalpānvivarta
āste yacca viṃśatimantarakalpānsaṃvartate ime ṣaṣṭirantarakalpā mahābrahmaṇo'dhyardhaḥ kalpaḥ uktaḥ  
evaṃ ca kṛtvā mahākalpasyārdhaṃ catvāriṃśadantarakalpān kalpīkṛtya teṣāmāyuḥ pramāṇamuktam  
uktaṃ sugatāvāyuḥ pramāṇam  
durgatāvidānīṃ vaktavyam 
tatra tāvat 
kāmadevāyuṣā tulyā ahorātrā yathākramam 
saṃjīvādiṣu ṣaṭsu 
yāvat ṣaṇṇāṃ kāmāvacarāṇāṃ devanikāyānāmāyuruktaṃ tena tulyā ahorātrāḥ ṣaṭṣu narakeṣu yathākramaṃ veditavyāḥ  
saṃjīve kālasūtre saṃghāte raurave mahāraurave tāpane ca  
āyustaisteṣāṃ kāmadevavat  VAkK  
tairidānīṃ svairahorātraisteṣāṃ yathā ṣaṇṇāṃ kāmāvacarāṇāṃ devānāmāyustathaiva yathākramaṃ veditavyam  
kathaṃ kṛtvā  
yaddhi cāturmahārājakāyikānāmāyuḥ pramāṇaṃ tatsaṃjīvane mahānarake ekaṃ rātrindivaṃ  
tena yāvat dvādaśamāsakena saṃvatsareṇa tatratyāni pañcavarṣaśatānyāyuḥ  
yattrāyastriṃśānāmāyuḥ pramāṇaṃ tat kālasūtre mahānarake ekaṃ rātrindivam  
tena rātrindivena tasminvarṣasahasrāṇyāyuḥpramāṇaṃ  
 evamanyeṣvapi yathāyogaṃ yojyaṃ yāvat paranirmitavaśavartināmāyuḥpramāṇaṃ tattulyenāhorātreṇa tāpane ṣoḍaśa varṣasahasrāṇyāyuḥpramāṇam   
ardhaṃ pratāpane 
pratāpane mahānarake'ntarakalpasyārdhamāyuḥ pramāṇam  
avīcāvantaḥkalpaṃ 
tiraścāṃ tu niyamo nāsti  
paraṃ punaḥ  
kalpaṃ tiraścāṃ 
paramāyustiraścāmantarakalpaṃ tat punarnāgānāṃ nandopanandāśvatalīprabhṛtīnām  
uktaṃ hi bhagavatā aṣṭāvime bhikṣavo nāgā mahānāgāḥ kalpasthā dharaṇidharā iti vistaraḥ  
pretānāṃ māsāhnā śatapañcakam  VAkK  
yo manuṣyāṇāṃ māsaḥ sa pretānāmahorātraḥ  
tenāhorātreṇa pañca varṣaśatānyāyuḥ  
śītanarakeṣvāyuṣaḥ kiṃ pramāṇam  
vāhādvarṣaśatenaikatiloddhārakṣayāyuṣaḥ 
arvudādviṃśatiguṇaprativṛddhyāyuṣaḥ pare  VAkK  
 upamānamātreṇa teṣvāyurākhyātaṃ bhagavatā tadyathā bhikṣavaḥ iha syādviṃśatikhārīko māgadhakastilavāhaḥ pūrṇastilānāṃ cūḍikāvaddhaḥ   
 tataḥ kaścideva varṣaśatasyātyayādekaṃ tilamapanayate kṣiprataraṃ bhikṣavaḥ saviṃśatikhārīko māgadhastilavāho'nenopakrameṇa parikṣayaṃ paryādānaṃ  
gacchet   
na tvevāhamarvudopapannānāmāyuṣaḥ paryantaṃ vadāmi  
yathā khalu bhikṣavo viṃśatirvudā evameko nirarvudo vistareṇa yathā khalu bhikṣavo viṃśatiḥ padyā evameko mahāpadma iti  
evameṣāmāyuṣmatāṃ sattvānāṃ kimastyaparipūrṇāyuṣāmantarā mṛtyurāhosvinna  
sarvatrāsti 
kurubāhyo'ntarāmṛtyuḥ 
uttarakuruṣu niyatāyuṣaḥ sattvā avaśyaṃ kṛtsnamāyurjīvanti 
anyeṣu nāvaśyam  
pudgalānāṃ tu bahūnāṃ nāstyantareṇa kālakriyayā  
 tuṣitastharsyakajātibaddhasya bodhisattvasya caramabhavikasattvasya jinādiṣṭasya jinabhutasya śraddhādharmānusāriṇo bodhisattvacakravarttimātrośca  
tadgarbhayorityevamādinām   
 yojanapramaṇena sthānāni śarīrāṇi cotkāni varṣapramāṇenāyuruktaṃ tayośca pramāṇaṃ noktamiti vaktavyaṃ nānā ca sarveṣāṃ vavasthānamatastasyāpi  
paryanto vaktavyaḥ   
teṣāṃ samānākhyānārthamādiprakrama ārabhyate  
paramāṇvakṣarakṣaṇāḥ  
rūpanāmādhvaparyantāḥ 
rūpasyāpacīyamānasya paryantaḥ paramāṇuḥ  
kālasya paryantaḥ kṣaṇo nāmnaḥ paryanto'kṣaraṃ tadyathā gauriti  
kṣaṇasya punaḥ kiṃ pramāṇam  
samagreṣu pratyayeṣu yāvatā dharmasyātmalābhaḥ gacchanvā dharmo yāvatā paramāṇoḥ paramāṇvantaraṃ gacchati  
balavatpuruṣāddhaṭmātreṇa pañcaṣaṣṭiḥ kṣaṇā atikrāmantītyābhidhārmikāḥ  
paramāṇuraṇustathā  VAkK  
lohāpaśaśāvigocchidrarajolikṣāstadudbhavāḥ 
yavastathāṅgulīparva jñeyaṃ saptaguṇottaram  VAkK  
etatparamāṇvādikaṃ saptaguṇottaraṃ veditavyam 
sapta paramāṇavo'ṇuḥ  
saptāṇavo loharajaḥ  
tāni saptāvrajastāni sapta dāśarajastāni saptaiḍakarajaḥ  
tāni sapta gorajaḥ tāni sapta vātāyanacchidrarajaḥ  
tāni sapta likṣāstadudbhavā yūketyarthaḥ  
sapta yūkā yavaḥ  
sapta yavā aṅgulīparva trīṇi parvāṇyaṅgurīti prasiddhameveti noktam  
pārśvākṛtāstu  
caturviṃśatiraṅgulyo hasto hastacatuṣṭayam  
dhanuḥ 
vyāsenetyarthaḥ  
pañcaśatānyeṣāṃ krośo raṇyaṃ ca tanmatam  VAkK  
manuṣāṃ pañca śatāni krośaḥ 
krośamātraṃ ca grāmādi raṇyamiṣṭam  
te'ṣṭau yojanamityāhuḥ  
uktaṃ yojanasya pramāṇam 
varṣasyedānīmucyate  
viṃśaṃ kṣaṇaśataṃ punaḥ  
tatkṣaṇaḥ 
kṣaṇānāṃ viṃśaṃ śatamekastatkṣaṇaḥ  
te punaḥ ṣaṣṭirlavaḥ  
tatkṣaṇāḥ ṣaṣṭirlava ityucyate  
triṃśadguṇottarāḥ  VAkK  
trayo muhūrttāhorātramāsāḥ 
triṃśallavā muhūrttastriśanmuhūrttā ahorātraḥ  
kadācittu rātriradhikā bhavati kadācidūnā kadācitsamā  
tridaśāhorātrā māsaḥ  
dvādaśamāsakaḥ  
saṃvatsaraḥ sonarātraḥ 
catvāro māsā hemantānāṃ catvāro grīṣmāṇāṃ catvāro varṣāṇāmityete dvādaśa māsā saṃvatsaraḥ sārdhamūnarātraiḥ  
saṃvatsareṇa hi ṣaḍūnarātrā nipātyante 
kathaṃ kṛtvā  
hemantagrīṣmavarṣāṇāmadhyardhe māsi nirgate 
śeṣe'rdhamāse vidvadbhirūnarātro nipātyate  
uktaṃ varṣapramāṇam  
kalpasyedānīṃ vaktavyam  
kalpo bahuvidhaḥ smṛtaḥ  VAkK  
antarakalpo saṃvarttakalpo vivartakalpo mahākalpaśceti 
tatra tāvat 
saṃvarttakalpo narakāsaṃbhavāt bhājanakṣayaḥ  
narakeṣu hi sattvāsaṃbhavāt prabhṛti yāvat bhājanasaṃkṣayaḥ 
dve hi saṃvarttanyau  
gatisaṃvartanī dhātusaṃvartanī ca  
punardve saṃvartanyau 
sattvasaṃvartanī bhājanasaṃvartanī ca  
bhavati sa kālo yannarakeṣu sattvāścyavante nopapadyante 
sa ārambhaḥ saṃvartakalpasya  
yadayaṃ loko viṃśatyantarakalpān vivṛtto'sthāt tanniryātaṃ vaktavyam  
yadviṃśatimantarakalpān saṃvartiṣyate tat pratipannaṃ vaktavyam  
yadā narakeṣvekasattvo nāvaśiṣṭo bhavati iyatā 'yaṃ lokaḥ saṃvṛtto bhavati  
yaduta narakasaṃvarttanyā yasya tadānīṃ niyataṃ narakavedanīyaṃ karma ghriyate sa lokadhātvantaranarakeṣu kṣipyate  
evaṃ tiryaksaṃvarttanī pretasaṃvarttanī ca vaktavyā  
mahāsamudragatāstiryañcaḥ pūrvaṃ saṃvartante  
manuṣyasahacariṣṇavastu taireva sārdhaṃ bhavanti  
sa kālo yanmanuṣyeṣvanyatamaḥ sattvaḥ svayamanācāryakaṃ dharmatāprātilambhikaṃ prathamaṃ
dhyānaṃ samāpadyate sa tasmāt vyutthāya vācaṃ bhāṣate sukhaṃ vata vivekajaṃ prītisukhaṃ
śāntaṃ vata vivekajaṃ prītisukhamiti  
taṃ ca śabdaṃ śrutvā anye'pi sattvāḥ samāpadyante  
kālaṃ kṛtvā brahmaloka upapadyante  
yadā jambūdvīpa ekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta jambūdvīpasaṃvartanyā  
evaṃ pūrvavidehagodānīyottarakurusaṃvartanyo vaktavyāḥ  
yadā manuṣyeṣvekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta manuṣyagatisaṃvarttanyā  
auttarakauravāstu kālaṃ kṛtvā kāmāvacareṣu deveṣūpapadyante  
tatra vairāgyābhāvāt  
evaṃ cāturmahārājakāyikeṣvapi deveṣu prathamaṃ dhyānaṃ samāpadya brahmaloka upapadyante  
yadā tatraikasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta cāturmahārājakāyikasaṃvartanyā  
evaṃ yāvat paranirmitavaśavartisaṃvarttnyo vaktavyāḥ  
yadaikasattvo'pi kāmāvacareṣu deveṣu nāvaśiṣṭo bhavati iyatā'yaṃ lokaḥ saṃvṛtto bhavati yaduta kāmadhātusaṃvartanyā  
 brahmaloke'pyanyatamaḥ sattvo dharmatāprātilambhikaṃ dvitīyaṃ dhyānaṃ samāpadyotthāya vācaṃ bhāṣate sukhaṃ vata samādhijaṃ prītisukhaṃ śāntaṃ  
vata samādhijaṃ prītisukhamiti   
taṃ śabdaṃ śrutvā'nye'pi sattvāḥ samāpadyante kālaṃ ca kṛtvā ābhāsvareṣu deveṣūpapadyante  
yadā brahmaloka ekasattvo'pi nāvaśiṣṭo bhavati iyatā'yaṃ lokaḥ saṃvṛtto bhavati yaduta sattvasaṃvartanyā  
 tataḥ śūnye bhājane ita eva sāmantakāt sattvānāṃ tadākṣepake karmaṇi parikṣīṇe sapta sūryāḥ prādurbhūya krameṇa yāvat pṛthivīṃ sumeruṃ ca niḥśeṣaṃ  
dahanti   
tasmādevaṃ prajvalitādarcirvāyunā kṣiptaṃ śūnyaṃ brāhmaṃ vimānaṃ nirdahat paraiti  
tacca tadbhūmikamevārcirveditavyam  
nahi visabhāgā apakṣālāḥ kramante  
tatsaṃbaddhasaṃbhūtatvāttasmāttadityuktam  
kāmāvacaro hyagnī rūpāvacaramagniṃ saṃbadhnātīti  
evamanyasyāmapi saṃvartanyāṃ yathāyogaṃ veditavyamiti  
narakeṣu sattvānāṃ cyutyanutpādāt prabhṛti yāvat bhājanānāṃ saṃkṣaya eṣa kālaḥ  
vivartakalpaḥ prāgvāyoryāvannarakasaṃbhavaḥ  VAkK  
thamādvāyoḥ prabhṛti yāvannarakeṣu sattvasambhavaḥ eṣa kālo vivartakalpa ityucyate  
 tathā saṃvṛte hi loka ākāśamātrāvaśeṣaścira kālaṃ tiṣṭhati yāvat punarapi sattvānāṃ karmādhipatyena bhājanānāṃ pūrvanimittabhūtā ākāśe mandamandā  
vāyavaḥ syandante   
tadā yadayaṃ loko viṃśatimantarakalpān saṃvṛtto'sthāttanniryātaṃ vaktavyam  
yadviṃśatimantarakalpān vivarttiṣyate tadupayātaṃ vaktavyam  
tataste vāyavo vardhamānā yathoktaṃ vāyumaṇḍalaṃ jāyate  
tataḥ śanairyathoktakramavidhānaṃ sarvaṃ jāyate apmaṇḍalaṃ kāñcanamayī mahāpṛthivī dvīpāḥ sumervādayaśca  
prathamaṃ tu brāhma vimānamutpadyate  
tato yāvat yāmīyaṃ tato vāyumaṇḍalādīni  
iyatā'yaṃ loko vivṛtto bhavati yaduta bhājanavivartanyā  
athānyataraḥ sattva ābhāsvarebhyaścyutvā śūnye brāhme vimāna utpadyate  
anye'pi sattvāstataścyutvā brahmapurohiteṣūpapadyante  
tato brahmakāyikeṣu paranirmitavaśavartiṣu  
krameṇa yāvaduttarakurau godānīye pūrvavidehe jambūdvīpe preteṣu tiryakṣu narakeṣūpapadyante  
dharmatā hyeṣā yat paścāt saṃvartate tat pūrvaṃ vivarttate  
yadā narakeṣvekaḥ sattvo'pi prādurbhūto bhavati tadā yadayaṃ loko viṃśatimantarakalpān vivartate tanniryātaṃ bhavati  
yadviṃśatimantaralpān vivarttaḥ sthāsyati tadupayātaṃ bhavati  
antaḥkalpo'mitāt yāvaddaśavarṣāyuṣaḥ 
vivartamāne loke ekānna viṃśatirantarakalpā aparimitāyuṣāṃ manuṣyāṇāmatikrāmanti  
aparimitāyuṣāmeva kramatāṃ yāvaddaśavarṣāyuṣo bhavanti  
so'sau vivṛttānāṃ tiṣṭhatāṃ prathamo'ntarakalpaḥ  
tataḥ  
utkarṣā apakarṣāśca kalpā aṣṭādaśāpare  VAkK  
tasmādapare'ṣṭādaśotkarṣā apakarṣāścāṣṭādaśāntarakalpā bhavanti 
kathaṃ kṛtvā  
tebhyo hi daśavarṣāyuṣkebhya utkarṣaṃ gacchantaḥ krameṇāśītivarṣasahasrāyuṣo bhavanti  
punaścāpakarṣaṃ gacchanto daśavarṣāyuṣo bhavanti 
evaṃ dvitīyo'ntarakalpaḥ  
evaṃ yāvadaṣṭādaśa  
utkarṣa ekaḥ 
ekāntarakalpo viṃśatitama utkarṣa evamapakarṣaḥ  
daśavarṣāyuṣkebhyo yāvadaśītivarṣāyuṣāṃ manuṣyāṇāmiti varttate  
athaite utkarṣāḥ kiyantaṃ prakarṣaṃ gacchanti  
te'śītisahasrādyāvadāyuṣaḥ  
 nātaḥ pareṇa vardhante yāvāneva cānyeṣāmantarakalpānāmutkarṣāpakarṣakālastāvāneva prathamasyāpakarṣakālaḥ paścimasya cotkarṣakāla iti samānakālāḥ  
sarve bhavanti   
iti loko vivṛtto'yaṃ kalpāṃstiṣṭhati viṃśatim  VAkK  
ityanenāntarakalpanyāyenāyaṃ viṃśatimantarakalpānvivṛttastiṣṭhati  
yāvantaṃ kālaṃ vivṛttastiṣṭhati tāvantameva kālaṃ 
vivartate'tha saṃvṛtta āste samvartate samam  
viṃśatimevāntarakalpān vivartate viṃśatiṃ saṃvartate viṃśatiṃ saṃvṛtta āste  
yadyapi tadānīmutkarṣā apakarṣāśca na pravartante kālastu samānaḥ parisaṃkhyāyate  
 tatraikenāntara kalpena bhājanānyabhinivartante ekānnaviṃśatyā 'ntarakalpairāvāsyante ekenāntarakalpena bhājanāni vidhvasyante ekānnaviṃśatyā  
śūnyī bhavanti   
tā etā antarakalpānāṃ catasro viṃśatyo'śītirbhavanti  
te hyaśītirmahākalpaḥ 
etanmahākalpasya pramāṇam 
kalpaḥ kiṃsvabhāvaḥ 
pañcaskandhasvabhāvaḥ  
yaducyate tribhirasaṃkhyeyaiḥ kalpānāṃ budhatvaṃ prāpyata iti  
tat katameṣāṃ kalpānām  
ya eva mahākalpo nirdiṣṭaḥ  
tadasaṃkhyatrayodbhavam  VAkK  
buddhatvam 
saṃkhyeyānāṃ kalpānāṃ trayeṇa  
kathamasaṃkhyeyasyāsati saṃkhyeyāvasāne punastritvamucyate  
naiadevaṃ veditavyaṃ  kiṃ tarhi  
ṣaṣṭiḥ sthānāntarāṇyasaṃkhyeyamiti muktakasūtraṃ paṭhyate  
katamāni ṣaṣṭiḥ 
eko hyadvitīyaḥ prathamaṃ sthānāntaram  
ekakānāṃ daśako dvitīyam 
daśa daśakāni śataṃ tṛtīyam 
daśa śatāni sahasram  
daśa sahasrāṇi prabhedaḥ 
daśa prabhedā lakṣam  
daśa lakṣā atilakṣaḥ  
daśātilakṣāḥ kauṭiḥ 
daśa kauṭyo madhyaḥ
daśa madhyā ayutam  
śāyutā mahāyutam 
daśa mahāyutā niyutam 
daśa niyutā mahāniyutam  
daśa mahāniyutāḥ prayutam  
daśa prayutā mahāprayutaḥ 
daśa mahāprayutāḥ kaṅkaraḥ  
daśa kaṅkarā mahākaṅkaraḥ  
daśa mahākaṅkarā visvaraḥ 
daśa visvarā mahāvisvaraḥ  
daśa mahāvisvarā akṣobhyaḥ  
daśākṣobhyā mahākṣobhyaḥ 
daśa mahākṣobhyā vivāhaḥ  
daśa vivāhā mahāvivāhaḥ 
daśa mahāvivāhā utsaṅgaḥ 
daśotsaṅgā mahotsaṅgaḥ  
daśa mahotsaṅgā vāhanaḥ 
daśa vāhanāni mahāvāhanam  
daśa mahāvāhanāni taṭibhaḥ  
daśa tiṭibhā mahātiṭibhaḥ 
daśa mahātiṭibhā hetuḥ  
daśa hetavo mahāhetuḥ  
daśa mahāhetavaḥ karabhaḥ 
daśa karabhā mahākarabhaḥ  
daśa mahākarabhā indraḥ  
daśendrā mahendraḥ 
daśa mahendrāḥ samāptam 
daśa samāptāni mahāsamāptam  
daśa mahāsamāptāni gatiḥ 
daśa gatayo mahāgatiḥ 
daśa mahāgatayo nimbarajaḥ  
daśa nimbarajāṃsi mahānimbarajaḥ  
daśa mahānimbarajāṃsi mudrā 
daśa mudrā mahāmudrā  
daśa mahāmudrāḥ balam  
daśa balāni mahābalam  
daśa mahābalāni sajñā  
daśa saṃjñā mahāsaṃjñā 
daśa mahāsaṃjñā vibhūtaḥ 
daśa vibhūtā mahāvibhūtaḥ  
daśa mahāvibhūtā balākṣam  
daśa balākṣā mahābalākṣam 
daśa mahābalākṣāṇyasamkhyam  
aṣṭakaṃ madhyādvistṛtam  
ityeteṣāṃ ṣaṣṭisthānāntaragatāṃ saṃkhyāmanuprāptāḥ kalpā asaṃkhyeyānityucyante  
tato vyāvṛtya punargaṇyante  
evaṃ trīṇi asaṃkhyeyānītyucyante  
na tu naiva parisaṃkhyātuṃ śakyanta iti  
kintu khalu kālaprakarṣeṇaiva kṛtapraṇidhānā bodhisattvā bodhimabhisaṃbudhyante  
kimetadeva bhaviṣyati  
 mahatāṃ hi puṇyajñānasaṃbhāreṇa ṣaḍbhiḥ pāramitābhiḥ bahubhirduṣkaraśatasahasraistribhiḥ kalpāsaṃkhyeyairanuttarāṃ samyaksaṃbodhimabhisaṃbudhyante  
bodhisattvāḥ   
yadyapyanyathā'pyasti mokṣāvakāśaḥ kimarthaṃ ta iyantaṃ yatnamārabhante  
parārthaṃ ta iyantaṃ yatnamārabhante kathaṃ parānapi mahato duḥkhaughāt paritrātuṃ śaknuyāmiti  
ka eṣāṃ parārthena svārthaḥ  
eṣa eva teṣāṃ svārtho yaḥ parārthastasyābhimatatvāt  
idānīmetacchrāddhāsyate  
satyaṃ duḥśraddhānametadātmaṃbharibhirniṣkaruṇaiḥ  
kāruṇikaistu śraddhitamevaitat yathā ceha kecidabhyastanairdhṛṇyā asatyapi svārthe paravyasanābhiratā upalabhyante  
tathā punarabhyastakāruṇyā asatyapi svārthe parahitakriyābhirāmāḥ santīti saṃbhāvyam  
yathaiva cābhyāsavaśādanātmabhūteṣu saṃskāreṣu saṃskṛtalakṣaṇānabhijñā ātmasnehaṃ
niveśya taddhetorduḥkhānyudvahanti evaṃ punarabhyāsavaśādātmasnehaṃ tebhyo nirvartya
pareṣvapekṣāṃ vardhayitvā taddhetorduḥkhānyudvahantīti saṃbhāvyam  
gotrāntarameva hi tattathājātīyaṃ nirvartate yat pareṣāṃ duḥkhena duḥkhāyate sukhena sukhāyate nātmana iti  
na te punaḥ svārthamanyaṃ paśyanti 
āha cātra 
hīnaḥ prārthayate svasaṃtatigataṃ yaistairūpāyaḥ sukhaṃ
madhyo duḥkhanivṛttimeva na sukhaṃ duḥkhāspadaṃ tadyataḥ 
śreṣṭhaḥ prārthayate svasaṃtatigatairduḥkhaiḥ pareṣāṃ sukhaṃ
duḥkhātyantanivṛttimeva ca yatastadduḥkhaduḥkhyeva saḥ  
kiṃ punarutkarṣā buddhā utpayante āhosvidapakarṣāḥ  
apakarṣe hi śatādyāvattadudbhavaḥ  
aśītivarṣaśatāyupi prajāyāmapakarṣe ārabdhe yāvadvarṣaśatāyuṣo manuṣyā bhavantyetasminnantare buddhā utpadyante  
kasmānnotkarṣakāle 
tadā hi duḥsamudvejāḥ sattvā bhavanti  
kasmānna śatāt  
tadā hi pañca kaṣāyā abhyutsadā bhavanti  
tadyathā'yuṣkaṣāyaḥ kalpakaṣāyaḥ kleśakaṣāyaḥ dṛṣṭikaṣāyaḥ sattvakaṣāyaśca  
apakarṣasyādhastāt pratyavarā āyurādayaḥ kiṭabhūtatvāt kaṣāyā ucyante  
dvābhyāṃ hi jīvitopakaraṇavipattī yathākramam 
dvābhyāṃ kuśalapakṣavīpattiḥ  
kāmasukhallikā'tmaklamathānuyogādhikārāt gṛhipravrajitapakṣayorvā  
ekenātmabhāvavīpattiḥ  
pramāṇarūpārogyabalavṛddhismṛtivīryadhairyabhraṃsāt  
atha pratyekabuddhānāṃ kasmin kāle utpādaḥ  
dvayoḥ pratyekabuddhānāṃ  
utkarṣe'yapakarṣe'pi 
dvividhā hi pratyekabuddhā vargacāriṇaḥ khaḍgaviṣāṇakalpāśca  
tatra vargacāriṇaḥ śrāvakapūrviṇaḥ pratyekajinā ucyante  
pṛthagjanapūrviṇo'pi santītyapare  
ye'nyatrotpāditanirvedhabhāgīyā iha svayaṃ mārgamabhisaṃbudhyante  
tathāhi pūrvayogaṃ paṭhanti parvate kila pañcaśatāni tāpasānāṃ kaṣṭāni tapāṃsi tapyante
sma yāvat pratyekabuddhasahoṣitena markaṭenāgamya tadīryāpathasaṃdarśanāt pratyekabodhimabhisaṃbanddhā iti  
nacāryāḥ santaḥ kaṣṭāni tapāṃsi tapyeran  
khaḍgaviṣāṇakalpāḥ punarekavihāriṇaḥ  
teṣāṃ pratyekabuddhānāṃ 
khaḍgaḥ kalpaśatānvayaḥ  VAkK  
mahākalpānāṃ śataṃ bodhisaṃbhāreṣu caritaḥ khaḍgaṃ viṣāṇakalpo bhavati  
vinopadeśenātmānamekaṃ pratibudhā iti pratyekabuddhāḥ  
te hyekamātmānaṃ damayanti nānyān  
kiṃ punaratra kāraṇam  
nahi tāvadaśaktā dharmaṃ deśayituṃ pratisaṃvitprāptatvāt  
śakyaṃ ca taiḥ pūrvabuddhānāṃ śāsanamanusmṛtyāpi dharmaṃ deśayitum  
nāpi niṣkaruṇāḥ 
sattvānugrahārthamṛddherāviṣkaraṇāt  
nāpi sattvānāmabhavyatvāt  
tathā hi laukikamārga vītarāgāḥ saṃvidyante 
kiṃ tarhi  
pūrvābhyāsavaśenālpotsukatā'dhimuktatvāt notsahante gambhīradharmagrahaṇāya pareṣāṃ vyāpartum  
anusroto gāminīnāṃ hi prajānāṃ duṣkaraṃ pratisroto nayanam  
gaṇaparikarṣaṇaprasaṅgaparihārārthaṃ ca vyākṣepasaṃsargabhīrutvāt  
atha cakravarttinaḥ kadotpadyante  
cakravartisamutpattirnādho'śītisahasrakāt  
amite cāyuṣi manuṣyāṇāṃ yāvadaśītisahasrake cotpattiścakravarttināṃ nādhaḥ  
tasyāḥ sasyasaṃpadastadūnāyuṣāmabhājanatvāt  
rājyaṃ cakreṇa vartayituṃ śīlameṣāmiti cakravarttinaḥ  
te punaścaturvidhāḥ  
suvarṇarūpyatāmrāyaścakriṇaḥ 
suvarṇarūpyatāmrāyaścakrkāṇi yeṣāṃ santi  
prathama eṣāmuttamo dvitīya upottamaḥ tṛtīyo madhyamaścaturtho 'dhamaḥ  
te 'dharakramāt  VAkK  
ekadvitricaturdvīpāḥ 
yasyāyasaṃ cakraṃ sa ekadvīpādhipatiḥ 
yasya tāmramayaṃ sa dvayoḥ  
yasya rūpyamayaṃ sa trayāṇām  
yasya suvarṇmayaṃ sa caturdvīpādhipatiḥ 
eṣa prājñaptiko nirdeśaḥ  
sūtre tu pradhānagrahaṇādekameva sauvarṇaṃ cakram  
yasya rājñaḥ kṣatriyasya mūrdhābhiṣiktasya tadaīva poṣadhe pañcadaśyāṃ śiraḥsnātasyopoṣadho
poṣitasyopariprāsādatalagatasyāmātyagaṇaparivṛtasya pūrvasyāṃ diśi cakraratnaṃ prādurbhavati
sahasrāraṃ sanābhikaṃ sanemikaṃ sarvākāraparipūrṇaṃ śubhakarmārakṛtaṃ divyaṃ sarvasauvarṇaṃ
sa rājā bhavati cakravartīti  
evaṃ caite cakravartina utpadyante  
na ca dvau saha buddhavat  
 sūtra ukta masthānamanavakāśo yadapūrvācaramau dvau tathāgatāvarhantau samyaksaṃbuddhau loka utpadyeyātāṃ nedaṃ sthānaṃ vidyate sthānametadvidyate  
yadaikastathāgataḥ   
yathā tathāgata evaṃ cakravarttināviti  
idamatra saṃpradhāryam  
kimatra trisāhasramahāsāhasro lokadhāturloka iṣṭa utāho sarvalokadhātava iti  
nānyatra buddhā utpadyante ityeke  
kiṃ kāraṇam  
mā bhūt bhagavataḥ śaktivyāghātaḥ iti  
eka eva hi bhagavān sarvatra śaktaḥ  
yatra buddha eko na śaktaḥ syād vineyān vinetuṃ tatrā'nyo'pi na śakta iti  
 uktaṃ ca sūtre sa cettvāṃ śāriputra kaścidupasaṃkramyaivaṃ pṛcchet asti kaścidetarhi śramaṇo vā brāhmaṇo vā samasamaḥ śramaṇena gotamena yadutābhisaṃbodhāya 
evaṃ ca pṛṣṭaḥ kiṃ vyākuryāḥ  
 sa cenmāṃ bhadanta kaścidupasaṃkramyevaṃ pṛcchettasyāhaṃ pṛṣṭa evaṃ vyākuryā nāsti kaścidetarhhi śṛamaṇo vā brāhmaṇo vā samasamo bhagavatā 
tatkasya hetoḥ  
 saṃmukhaṃ me bhagavato'ntikācchrutaṃ saṃmukhamudgṛhītaṃ asthānamanavakāso yadapūrvācaramau tathāgatau loka utpadyeyātāṃ nedaṃ sthānaṃ vidyata  
iti   
yattarhi bhagavatoktaṃ brahmasūtre yāvattrisāhasramahāsāhasrako loko vaśe me'tra vartata iti  
ābhiprāyika eṣa nirdeśaḥ  
ko'trābhiprāyaḥ tāvato'nabhisaṃskāreṇa vyavalokanāt  
abhisaṃskārena tvananto buddhānāṃ cakṣurviṣayaḥ  
santyevānyalokadhātuṣu buddhā iti nikāyāntarīyāḥ 
kiṃ kāraṇam  
bahavo hi samaṃ saṃbhāreṣu pravartamānā dṛśyante  
 na caikatra bahūnāṃ buddhānāṃ yugapat yoga utpattuṃ na cāsti tadut pattau kakścit pratibandhaḥ iti niyataṃ lokadhātvantareṣūtpadyante   
 anantā lokadhātava iti na śakyaṃ bhagavatā kalpamapyāyurvirbhratā yitheha tathā'nyeṣvapi ananteṣu lokadhātuṣu vyāpartuṃ kiṃ punaḥ puruṣāyuṣam 
kathaṃ ceha buddho vyāpriyate  
asya pudgalasyedamindriyam iyatā kālelāmuṣmin deśe amuṃ pudgalamāgamyāsya doṣasya
parihārādasyāṅgasyopasaṃhārādanena prayogeṇānutpannaṃ votpatsyate aparipūrṇaṃ vā paripūrayiṣyatīti  
yattvidaṃ sūtramatropanīta masthānamanavakāśo yadpūrvācaramau dvī tathāgatāvekatra
loka utpadyeyātāmiti tadevedaṃ saṃpradhāryate kimidamekaṃ lokadhātumadhikṛtyoktamāhosvit sarvāniti  
cakravartino'pi cāsya lokaddhātau na syādutpādaḥ  
sahotpattipratiṣedhāt buddhavat  
athaitat kṣamyate idaṃ tu kasmānna kṣamyate puṇyastu buddhānāṃ loka utpāda iti  
yadi bahūnāṃ bahuṣu syānna doṣaḥ syāt  
bhūyasāṃ lokānāmabhyudayena yogaḥ syānniḥśreyasena ca  
athaiṅkasminnapi kasmāt dvau tathāgatau na sahotpadyete  
prayojanābhāvāt praṇidhānavaśācca  
evaṃ hi bodhisattvāḥ praṇidhānaṃ kurvanti aho vatāhamandhe loke 'pariṇāyake buddho loka utpadyeyamanāthānāṃ nātha iti  
ādarābhitvarārthaṃ ca  
 ekasminhi buddhe sutarāmādriyante durlabha īdṛśo'nya iti manyamānāḥ sutarāṃ cābhitvarante śāsanapratipattau mā'smin gate parinirvṛte vā 'nāthā  
bhūmeti   
athaite cakravartinaḥ suvarṇādimayaiścakraiḥ pṛthivīṃ jayantaḥ kathaṃ jayanti 
yathākramaṃ 
pratyudyānasvayaṃyāna kalahāstrajitaḥ 
yasya sauvarṇa cakraṃ bhavati taṃ koṭarājānaḥ svayaṃ pratyudgacchanti  
ime devasya janapadāḥ ṛddhāśca sphītāśca kṣemāśca subhikṣāścākīrṇabahujanamanuṣyāśca  
tān devaḥ samanuśāstu  
vayaṃ devasyānuyātrikā bhaviṣyāma iti  
yasya rūpyamayaṃ sa svayameva teṣāmantikaṃ yāti paścādasya prahvībhavanti  
yasya tāmramayaṃ sa teṣāmantikaṃ gatvā kalahāyate paścāt prahvībhavanti  
yasya śastramayaṃ sa teṣāmantikaṃ gacchati anyonyaṃ śastrāṇyāvahanti paścānnamanti  
sarve tu cakravartinaḥ 
avadhāḥ  VAkK  
śastreṇāpi jayatāṃ badho na pravartate nirjitya ca sattvān daśasu kuśaleṣu karmapatheṣu pratiṣṭhāpayanti  
ata eva te niyataṃ deveṣūtpadyante  
sūtra uktaṃ rājñaścakravartino loke prādurbhāvātsaptānāṃ ratnānāṃ loke prādurbhāvo bhavati  
tadyathā cakraratnasya hastiratnasyāśvaratnasya maṇiratnasya strīratnasya gṛhapatiratnasya pariṇāyakaratnasyeti  
kathaṃ sattvasaṃkhyātā hastyādayaḥ parakīyeṇa karmaṇotpadyante  
na vai kaścit parakīyeṇotpadyate  
yena tu sattvena tatsaṃbandha saṃvartanīyaṃ karmopacitaṃ tasminnutpanne svānyevainaṃ karmāṇyutpādayanti  
kimeṣa evānyarājabhyaścakravartināṃ viśeṣaḥ  
anyo'pi viśeṣo'sti  
tadyathā dvātriṃśanmahāpuruṣalakṣaṇānyeṣāṃ bhavanti tadyathā buddhānām  
tatra tu 
deśasthottaptapūrṇatvairlakṣaṇātiśayo muneḥ  
deśasthatarāṇi buddhānāṃ lakṣaṇāni  
uttaptatarāṇi saṃpūrṇatarāṇi cetyeṣa teṣāṃ viśeṣaḥ  
kiṃ khalu prāthamakalpikā api manuṣyāḥ sarājakā āsan 
netyāha  
kiṃ tarhi  
prāgāsannupivat sattvāḥ 
prathamakalpikā manuṣyā rūpāvacarā ivāsan  
sūtra uktaṃ te bhavanti rūpiṇo manomayāḥ sarvāṅgapratyaṅgopetā āvikalā ahīnendriyāḥ
śubhā varṇasthāyinaḥ svayaṃ prabhā vihāyasaṃgamāḥ prītibhakṣaḥ prītyāhārā dīrghāyuṣo
dīrghamadhvānaṃ tiṣṭhantīti  
rasarāgāttataḥ śanaiḥ  VAkK  
ālasyātsamnidhim kṛtvā sāgrahaiḥ kṣetrapo bhṛtaḥ  
teṣāṃ tathābhūtānāṃ bhūmirasaḥ prādurbhūto madhusvādurasaḥ  
tasyānyatamo lolupajātīyaḥ sattvo gandhaṃ ghrātvā rasaṃ svāditavān bhakṣitavāṃśca  
tathā'nye'pi sattvāstathaivākārṣuḥ  
sa ārambhaḥ kavaḍīkārāhārasya  
teṣāṃ tadāhārābhyāsāt kharatvaṃ gurutvaṃ ca kāye'vakrāntaṃ prabhāvā antarhitāḥ  
tato'ndhakāra utpanne sūryācandramasau prādurbhūtau  
so'pyeṣāṃ bhūmirasa āsvādagṛddhānāṃ krameṇāntarhito bhūmiparpaṭakaṃ prādurbhūtam  
tatrāpi gṛddhāstadapyantarhitam 
vanalatā prādurbhūtā  
tatrāpi gṛddhāḥ sā'pyantarhitā  
akṛṣṭoptaḥ śālirutpannastaṃ prabhuktāḥ  
 tasyedānīmaudārikatvānniḥsyandanirvāhārthaṃ sattvānāṃ mūtrapurīṣamārgau saha strīpuruṣendriyābhyāṃ prādurbhūtau saṃsthānaṃ ca bhinnam   
teṣāmanyonyaṃ paśyatāṃ pūrvābhyāsavaśādayoniśomanaskāragrāhagrāsatāṃ gatānāṃ kāmarāga udīrṇo yato vipratipannāḥ  
eṣa ārambhaḥ kāmināṃ kāmabhūtagrahāveśasya  
te ca khalu taṃ śāliṃ sāyaṃ ca sāyamāśārthaṃ prātaśca prātarāśārthaṃ praveśayanti sma  
athānyatamaḥ sattvo'lasajātīyaḥ saṃnidhikāramakārṣīt  
anye'pi ca sattvāḥ saṃnidhikāramakārṣuḥ  
teṣāṃ tatra mamakāra utpanne sa śālirlūno lūno na punarjāyate sma  
tataḥ kṣetrāṇi pravibhajya sveṣvāgrahaṃ kṛtvā parakīyaṃ hartumārabdhāḥ  
prathama ārambhaścauryasya  
taisteṣāmaṅkuśārthaṃ sametyānyatamaḥ puruṣaviśeṣaḥ kṣetrāṇi pālayituṃ ṣaṣṭhabhāgena bhṛtaḥ  
tasya kṣetrāṇāmadhipatiḥ kṣatriyaḥ kṣatriya iti saṃjñotpannā  
mahājanakāyasya saṃmataḥ prajāṃ ca rañjayatīti mahāsaṃmato rājeti samjñotpannā  
eṣa ārambho rājaparaṃparāyāḥ  
tatra ye gṛhebhyo vahirmanasaḥ saṃvṛttāsteṣāṃ brāhmaṇā iti saṃjñotpannā  
athānyatamasya rājño lobhāt samvibhāgamakurvantaḥ sattvānāṃ tāskaryaṃ prācuryamāpannaṃ sa tān śastreṇopasaṃkramate sma  
tato'nye naivaṅkārakāḥ sma iti mṛṣā vācaṃ vaktumārabdhāḥ iti 
tataḥ karmapathādhikyādapahrāse daśāyuṣaḥ  VAkK  
tata evaṃ karmapathānāṃ vṛddhau satyāṃ krameṇa hrasatāṃ manusyāṇāṃ daśavarṣāyuṣo manuṣyāḥ saṃbhavanti  
ato'sya kṛtsnasyānarthaughasya dvau dharmau mūlayoniḥ rasarāga ālasyaṃ ca  
daśavaṛṣāyuṣāṃ manuṣyāṇāmantarakalpasya niryaṇaṃ bhavati 
kathaṃ bhavatītyāha 
kalpasya śastrarogābhyāṃ durbhikṣeṇa ca nirgamaḥ  
tribhirantarakalpasya niryāṇaṃ bhavati 
śastreṇa rogeṇa durbhikṣeṇa ca  
antarakalpasya niryāṇakāle daśavarṣāyuṣo manuṣyāḥ adharmarāgaraktā bhavanti viṣamalobhāvibhūtā mithyādharmaparītāḥ  
teṣāṃ vyāpāda utkarṣa gato'nyonyaṃ sattvaṃ dṛṣṭvā tīvramāghātacittaṃ vadhakacittaṃ ca pratyupasthitaṃ bhavati  
 tadyathedānīṃ mṛgalubdhakasyāraṇyakaṃ mṛgaṃ dṛṣṭvā te yadyadeva gṛhṇanti kāṣṭham vā loṣṭaṃ vā tatteṣāṃ tīkṣṇaṃ śastraṃ prādurbhavati   
te'nyonyaṃ sattvaṃ jīvitādvyaparopayanti  
punaḥ kalpasya niryāṇakāle daśavarṣāyuṣāṃ manuṣyāṇāṃ taireva doṣairamanuṣyā īti mutsṛjanti  
teṣāmasādhyā vyādhyādayaḥ prādurbhavanti yato mriyante  
punardaśavarṣāyuṣāṃ taireva doṣairdevā varṣaṃ notsṛjanti yato durbhikṣaṃ jāyate cañcaḥ śvetāsthi śalākāvṛttiḥ  
kathaṃ ca cañcaḥ  
dvābhyāṃ kāraṇābhyām 
ya idānīṃ samavāyaḥ sa tadānīṃ cañca ityucyate  
samudgo'pi cañcaḥ  
te ca manuṣyā jighatsādaurbalyaparītāḥ sametya kālaṃ kurvanti samudreṣu cānāgatajanatā'nugrahārthaṃ bījānyavasthāpayanti  
atastaddurbhikṣaṃ cañcamityucyate  
kathaṃ śvetāsthi 
dvābhyāṃ kāraṇābhyām  
 teṣāṃ hi śuṣkarukṣakāyānāṃ kālaṃ kurvatāmāśvevāsthīni śvetāni bhavanti bubhukṣāhatāśca śvetānyasthīni saṃhṛtya kvāthayitvā pivanti   
kathaṃ śalākāvṛttiḥ 
dvābhyāṃ kāraṇābhyām  
te hi sattvāḥ śalākoddeśikayā gṛheṣvāmirṣaṃ samvibhajante adya gṛhasvāmī bhokṣyate
śvo gṛhasvāminītyevamādi dhānyasthānavivarebhyaśca śalākayā dhānyaphalāni niṣkṛṣya
bahulodakena kvāthayitvā pivanti  
evaṃ varṇayanti  
 yenaikāhamapi prāṇātīpātaviratiḥ samrakṣitā bhavati ekaharītakī vā saṃghāyaikapiṇḍapāto vā satkṛtyānupradatto bhavati sa teṣu śastrarogadurbhikṣāntarakalpeṣu  
notpadyata iti   
atha kiyantaṃ kālametāni śastrāghātarogadurbhikṣāṇi teṣāṃ sattvānāṃ bhavanti 
divasān sapta māsāṃśca varṣāṇi ca ythākramam  VAkK  
śastrakaḥ prāṇātipātaḥ sapta divasān bhavati 
rogaḥ sapta māsāṃśca divasāṃśca  
durbhikṣaṃ saptavarṣāṇi ca māsāṃśca divasāmśceti samuccayārthaścakāraḥ  
tadā ca dvayordvīpayosteṣāṃ pratirūpakāṇi bhavanti  
vyāpāda udrekaprāpto bhavati vaivastryadaurbalye jighatsāpipāse ca  
yaduktamevamanyasyāmapi saṃvartanyāṃ veditavyam yathāyogamiti  
atha katīmāḥ saṃvartanyaḥ  
saṃvartanyaḥ punastisro bhavantyagnyambuvāyubhiḥ  
ekatra dhyāne sattvāḥ samaṃ saṃvartante etasyāmiti saṃvartanī  
saptabhiḥ sūryaistejaḥ saṃvartanī bhavati varṣodakenāpsaṃvartanī vāyuprakopādvāyusaṃvartanī  
tābhiśca bhājanānāṃ sukṣmo'pyavayavo nāvaśiṣyate  
atra tu kecitīrthaṅkarā icchanti  
paramāṇavo nityāste tadānīṃ śiṣyanta iti 
kasmātta evamicchanti  
mā bhūdabījakaḥ sthūlānāṃ prādurbhāva iti  
nanu ca sattvānāṃ karmajaḥ prabhāvaviśiṣṭo vāyurbījamuktam  
sarvartanīśīrṣavāyurvātasya nimittaṃ bhaviṣyati  
vāyunā lokāntarebhyo bījānyāhriyanta iti mahīśāsakāḥ sūtre paṭhanti  
evamapi na te bījādibhyo'ṅkurādīnāmutpattimicchanti  
kiṃ tarhi  
svebhya evāvayavebhyasteṣāmapi svebhyaḥ  
evaṃ yāvat paramāṇubhyaḥ  
kimidaṃ bījādīnāmaṅkurādiṣu sāmarthyam  
na kiñcidanyatra tatparamāṇūpasarpaṇāt  
kiṃ punaḥ kāraṇaṃ ta evamicchanti  
nahi vijātīyātsaṃbhavo yukta iti 
kasmānna yuktaḥ  
aniyamo hi syāt  
śaktiniyamānnaivaṃ bhaviṣyati 
śabdapākajotpattivat  
citro hi guṇadharmo dravyaṃ tu naivam  
samānajātīyebhyaḥ eva hi dravyebhyaḥ samānajātīyānāṃ dṛṣṭa utpādastadyathā vīraṇebhyaḥ kaṭasya tantubhyaḥ paṭasyeti  
idamayuktaṃ vartate  
kimatrāyuktam yadasiddhaṃ sādhanāyodāhriyate  
kimatrāsiddham  
anyo vīraṇebhyaḥ kaṭo'nyaśca tantubhyaḥ paṭa iti  
ta eva hi te yathāsaṃniviṣṭāstāṃ tāṃ saṃjñāṃ labhnte  
pipīlikāpaṅktivat 
kathaṃ gamyeta  
ekatantusaṃyoge paṭasyānupalambhāt  
ko hi tadā sataḥ paṭasyopalabdhau pratibandhaḥ  
akṛtsnavṛttau paṭabhāgo'tra syānna paṭaḥ  
samūhamātraṃ ca paṭaḥ syāt 
kaśca tantubhyo'nyaḥ paṭabhāgaḥ  
anekā śrayasaṃyogāpekṣaṇe daśāmātrasaṃyoge paṭopalabdhiḥ syānna vā kadācit  
madhyaparabhāgānāmindriyeṇāsaṃnikarṣāt  
kramasaṃnikarṣe cāvayavānāṃ cakṣuḥsparśanābhyāmavayavavijñānaṃ na syāt  
tasmātkrameṇa saṃnikarṣādavayavivyavasāyādavayaveṣveva tadbuddhiralātacakravat  
bhinnarūpajātikriyeṣu tantuṣu paṭasya rūpādyasaṃbhavāt  
citrarūpāditve vijātīyārambho'pi syāt acitre ca pārśvāntare paṭasyādarśanaṃ citradarśanaṃ vā  
kriyā'pi citretyaticitram  
tāpaprakāśabhede vā'gniprabhāyā ādimadhyānte tadrūpasparśayoranupapattiḥ  
 paramāṇvatīndriyatve'pi samastānāṃ pratyakṣatvaṃ yathā teṣāṃ kāryārambhakatvaṃ cakṣurādīnāṃ ca taimirikāṇāṃ ca vikīrṇakeśopalabdhiḥ   
teṣāṃ paramāṇuvadekaḥ deśo'tīndriyaḥ  
rūpādiṣveva ca paramāṇusaṃjñāniveśā ttadvināśe siddhaḥ paramāṇuvināśaḥ  
dravyaṃ hi paramāṇuranyacca rūpādibhyo dravyamiti na teṣaṃ vināśe tadvināśaḥ siddhyati  
ayuktamasyānyatvaṃ yāvatā na nirdhāryate kenacit imāni pṛthivyaptejāṃsi ima eṣāṃ rūpādaya iti  
 cakṣuḥsparśanagrāhyāṇi ca prajñāyante dagdheṣu corṇākarpāsakusumbhakuṅkumādiṣu tadbuddhyabhāvādrūpādibhedeṣveva tadbuddhiḥ   
pākajotpattau ghaṭaparijñanaṃ saṃsthānasāmānyāt paṅktivat  
cihnamapaśyataḥ parijñānābhāvāt  
ko vā bālapralāpeṣvādaraḥ iti tiṣṭhatu tāvadevāpratiṣedhaḥ  
atha kasyāḥ saṃvartanyāḥ katamacchīrṣa bhavati  
dhyānatrayaṃ dvitīyādi śīrṣa tāsām yathākramam  VAkK  
trīṇi saṃvartanīśīrṣāṇi 
tejaḥsaṃvartanyā dvitīyaṃ dhyānaṃ śīrṣaṃ bhavatyadho dahyate  
apsaṃvartanyāstṛtīyaṃ dhyānaṃ śīrṣa bhavatyadhaḥ klidyate  
vāyusaṃvarttanyāścaturthaṃ dhyānaṃ śīrṣaṃ bhavatyadho vikīryate  
yaddhi saṃvartanyā upariṣṭāttacchīrṣamityucyate  
kiṃ punaḥ kāraṇaṃ prathamadvitīyatṛtīyadhyānāni tejojalavāyubhirdhvasyante  
tadapakṣālasādhamryāt 
pratheme hi dhyāne vitarkavicārā apakṣālāḥ  
te ca manasaḥ paridāhakatvādagnikalpāḥ  
dvitīye prītirapakṣālaḥ sā ca prasrabdhiyogenaśrayamṛdūkaraṇādapkalpāḥ  
ata evatasmin kṛtsnakāyakrauryāpagamāt duḥkhendriyasya nirodha uktaḥ sūtre  
tṛtīye dhyāne āśvāsapraśvāsāḥ 
te ca vāyava eva  
iti yasyāṃ dhyānasamāpattau yathābhuta ādhyātmiko'pakṣālastasyām dhyānopapattau tathābhūto bāhya iti  
kasmāt pṛthivīsaṃvartanī na bhavati  
pṛthivyeva hi bhājanākhyā tasyāṃ tejojalavāyubhirvirodho na pṛthhivyeti  
atha caturthadhyāne kathaṃ na saṃvartanī  
na caturthe'styaniñjanāt  
caturthaṃ dhyānamādhyātmikāpakṣālarahitatvādāneñja muktaṃ bhagavatā  
ato'tra bāhyo'pakṣālo na pravartata iti nāstyatra saṃvartanī  
śuddhāvāsaprabhāvādityapare  
nahi taiḥ śakyamārupyān praveṣṭuṃ nāpyanyatra gantumiti  
nityaṃ tarhi caturthadhyānabhājanaṃ prāpnnoti  
na nityaṃ saha sattvena tadvimānodayavyayāt  VAkK  
nahi caturthaṃ dhyānamekabhūmisaṃbaddham 
kiṃ tarhi  
vicchinnasthānāntaraṃ tārakāvat  
tatrāpyayaṃ sattva upapadyeta cyaveta vā  
sa sārdhaṃ vimāneneti nāstyasya nityatvam  
kena punaḥ krameṇaitāḥ saṃvartanyo bhavanti 
nirantaraṃ tāvat 
saptāgninā 
sapta saṃvartanyastejasā bhavanti 
tataḥ  
adbhirekā 
saptānāṃ tejaḥsaṃvartanīnāmanantaramadbhiḥ saṃvartanī bhavati  
evaṃ gate'dbhiḥ saptake punaḥ  
tejasā saptakaḥ 
etena krameṇāpsaṃvartanīnāṃ gate saptake punaḥ tejaḥsaṃvartanīnāṃ saptako bhavati  
paścādvāyusaṃvartanī tataḥ  VAkK  
paścādekāvāyusaṃvartanī bhavati 
kiṃ kāraṇam  
 yathiva hi teṣāṃ sattvānāṃ samāpattiviśeṣādātmabhāvānāṃ sthitiviśeṣastathā bhājanānāmapāmiti tā etā bhavanti ṣaṭpañcāśattejaḥ saṃvartanyaḥ  
saptāpsaṃvarttanyaḥ ekā vāyusaṃvarttanī   
evaṃ ca prajñaptibhāṣyaṃ sunītaṃ bhavati catuḥṣaṣṭi kalpāḥ śubhakṛtsnānāṃ devānāmāyuḥpramāṇamiti  
ye dharmā hetuprabhavā hetum teṣāṃ tathāgatohyavadat 
teṣāṃ ca yo nirodha evaṃvādī mahāśramaṇa  iti  
abhidharmakośabhāṣye lokanirdeśo nāma 
tṛtīyaṃ kośasthānam samāptamiti 
caturthaṃ kośasthānam  
oṃ namo buddhāya  
atha yadetatsattvabhājanalokasya bahudhā vaicitryamukta tat kena kṛtam  
na khalu kenacidbuddhipūrvakaṃ kṛtam  
kiṃ tarhi 
sattvānāṃ 
karmajaṃ lokavaicitryaṃ 
yadi karmajaṃ kasmātsattvānāṃ karmabhiḥ kuṅkumacandanādayo ramyatarā jāyante na teṣāṃ śarīrāṇi  
karmāṇyeva tānyevañjātīyāti vyābhiśrakāriṇāṃ sattvānāṃ yadāśrayāśca vraṇabhūtā jāyante bhogāśca ramyāstatpratīkārabhūtāḥ  
avyāmiśrakāriṇāṃ tu devānāmubhaye 'pi ramyāḥ  
kiṃ punastatkarmetyāha 
cetanā tatkṛtaṃ ca tat  
sūtra uktaṃ dve karmaṇī cetanā karma cetayitvā ceti  
yattaccetayitvā cetanākṛṭaṃ ca tat  
te ete dve karmaṇī trīṇi bhavanti 
kāyavāṅmanaskarmāṇi  
kathameṣāṃ karmaṇāṃ vyavasthānam  
kimāśrayataḥ āhosvit svabhāvataḥ samutthānato vā  
āśrayataścedekaṃ kāyakarma prāpnoti  
sarveṣāṃ kāyāśritatvāt svabhāvataścedvākkarmaikaṃ prāpnoti  
vacasaḥ karmasvabhāvatvāt 
samutthānataścenmanaskarmaikaṃ prāpnoti  
sarveṣāṃ manaḥ samutthitatvāt  
yathākramaṃ tribhiḥ kāraṇaistrayāṇāmiti vaibhāṣikāḥ 
tatra punaḥ 
cetanā mānasaṃ karma 
cetanā manaskarme ti veditavyam  
tajjaṃ vākkāyakarmaṇī  VAkK  
yattaccetanājanitaṃ cetayitvā karmetyuktaṃ kāyavākkarmaṇī te veditavye  
te tu vijñaptyavijñaptī 
te tu kāyavākkarmaṇī pratyekaṃ vijñaptyavijñaptisvabhāve veditavye 
tatra tu 
kāyavijñaptiriṣyate  
saṃsthānaṃ 
cittavaśena kāyasya tathā tathā saṃsthānaṃ kāyavijñaptiḥ 
gatirityapare  
prasyandamānasya hi kāyakarma no 'prasyandamānasyeti  
ta ucyante 
na gatiryasmātsaṃskṛtaṃ kṣaṇikaṃ 
ko 'yaṃ kṣaṇo nāma 
ātmalābho 'nantravināśī 
so 'syāstīti kṣaṇikam  
daṇḍakavat 
sarva hi saṃskṛtamātmalābhā dūrdhvaṃ na bhavatīti yatraiva jātaṃ tatraiva dhvasyate  
tasyāyuktā deśāntarasaṃkrāntiḥ 
tasmānna gatiḥ kāyakarma  
syādetadeva yadi sarvasya ṣkṇikatvaṃ sidhyet  
siddhamevaitat viddhi 
kutaḥ 
saṃskṛtasyāvaśyaṃ  
vyayāt  VAkK  
akasmiko hi bhāvānāṃ vināśaḥ 
kiṃ kāraṇam 
kāryasya hi kāraṇaṃ bhavati  
vanāśaścābhāvaḥ 
yaścābhāvastasya kiṃ kartavyam  
so 'sāvākasmikok vināśo yadi bhāvasyotpannamātrasya na syāt paścādapi na syādbhāvasya tulyatvāt  
tathānyathībhūtaḥ  
na yuktaṃ tasyaiva 
nyathātvam 
na hi sa eva tasmādvilakṣaṇo yujyate  
dṛṣṭo vai kāṣṭhādīnāmagnyādisaṃyogādvināśaḥ  
na ca dṛṣṭādgariṣṭhaṃ pramāṇamastīti  
na ca sarvasyākasmiko vināśaḥ kathaṃ tāvat bhavān kāṣṭhādīnāmagnyādisaṃyogādvināśaṃ paśyāmīti manyate  
teṣāṃ punaradarśanāt  
saṃpradhāryaṃ tāvadetat  
kimagnisaṃyogātkāṣṭhādayo vinaṣṭā ato na dṛśyante utāho svayaṃ vinaṣṭā anye ca punarnotpannā ato na dṛśyante  
yathā vāyusaṃyogātpradīpaḥ pāṇisaṃyogādghaṇṭāśabda iti  
tasmādanumānasādhyo 'yamarthaḥ 
kiṃ punaratrānumānam  
uktaṃ tāvat akāryatvādabhāvasyeti  
punaḥ 
na kasyacidahetoḥ syāt 
yadi vināśo hetusāmānyānna kasyacidahetukaḥ syādutpādavat  
kṣaṇikānāṃ ca buddhiśabdārciṣāṃ dṛṣṭa ākasmiko vināśa iti nāyaṃ hetumapekṣate  
yastu manyate buddhyantarādbuddhervināśaḥ śabdāntarācchabdasyeti  
tadayuktam 
buddhyorasamavadhānāt  
na hi śaṃsayaniścayajñānayoryuktaṃ samavadhānaṃ sukhaduḥkhayo rāgadveṣayorvā  
yadā ca paṭubuddhiśabdānantaramapaṭubuddhiśabdāvutpadyete tadā kathamapaṭuḥ samānajātīyo dharmaḥ paṭīyāṃsaṃ hiṃsyāt  
antyayośca kathaṃ yo 'pyarciṣāmavasthānahetvabhāvāddharmādharmavaśādvā vināśaṃ manyate tadapyayuktam  
na hyabhāvaḥ kāraṇaṃ bhavitumarhati  
na cāpyutpādavināśahetvordharmārdharmayoḥ kṣaṇe kṣaṇe vṛttilābhapratibandhau bhavitumarhataḥ  
sakyaṣcaiṣa kāraṇa parikalpaḥ sarvatra samskṛte kartumityalaṃ vivādena  
yadi ca kāṣṭhādīnāmagnyādisaṃyogahetuko vināśaḥ syādevaṃ sati pākajānāṃ guṇānāṃ pakvataratamotpattau 
hetuḥ syācca vināśakaḥ  
hetureva ca vināśakaḥ syāt 
kathaṃ kṛtvā  
 ghāsādyagnisaṃbandhā guṇāḥ pākajā utpannāstata eva tādṛśādvā punaḥ pakvataratamotpattau teṣāṃ vināśa iti hetureva teṣāṃ vināśakaḥ syāddhetvaviśiṣṭo  
vā   
na ca yuktaṃ yata eva tādṛśāddvā teṣāṃ bhāvastata eva tādṛśācca teṣāṃ punarabhāva iti  
jvālāntareṣu tāvaddhetubhedakalpanāṃ parikalpeyuḥ  
kṣarahimaśuktasūryodakabhūmisaṃbandhāttu pākajaviśeṣotpattau kāṃ kalpanāṃ kalpayeyuḥ  
yattarhyāpaḥ kvāthyamānāḥ kṣīyante kiṃ tatrāgnisaṃyogāḥ kurvanti  
 tejodhātuṃ prabhāvato vardhayanti yasya prābhāvādapāṃ saṃghātaḥ kṣāmakṣāmo jāyate yāvadatikṣāmatāṃ gato 'nte na punaḥ saṃtānaṃ saṃtanoti  
idamatrāgnisaṃyogāḥ kurvanti  
 tasmānnāsti bhāvānāṃ vināśahetuḥ svayameva tu bhaṅguratvādvinaśyanta utpannamātrā vinaśyantīti siddha eṣāṃ kṣaṇabhaṅgaḥ kṣaṇabhaṅgācca gatyabhāvaḥ 
gatyabhimānastu deśāntareṣu nirantarotpattau tṛṇajvālāvat  
gatyabhāve ca saṃsthānaṃ kāyavijñaptiriti siddham  
nāsti saṃsthānaṃ dravyata iti sautrāntikāḥ  
ekadiṅmukhe hi bhūyasi varṇa utpanne dīrghaṃ rūpamiti prajñapyate  
tamevāpekṣyālpīyasi hrasvamiti  
caturdiśaṃ bhūyasi caturasramiti  
sarvatra same vṛttamiti  
evaṃ sarvam  
 tadyathā 'lātamekasyāṃ diśi deśāntareṣvanantareṣu nirantaramāśu dṛśyamānaṃ dīrghamiti pratīyate sarvato dṛśyamānaṃ maṇḍalamiti   
na tu khalu jātyantaramasti saṃsthānam  
yadi hi syāt 
dvigrāhyaṃ syāt 
cakṣuṣā hi dṛṣṭvā dīrghamityavasīyate kāyendriyeṇāpi spṛṣṭveti dvābhyāmasya grahaṇaṃ prāpnuyāt  
na ca rūpāyatanasya dvābhyāṃ grahaṇamasti  
yathā vā spraṣṭavye dīrghādigrahaṇaṃ tathā varṇe saṃbhāvyatām  
smṛtimātraṃ tatra spraṣṭavyasāhacaryāt bhavati  
sa tu sāhacaryāt bhavati na tu sākṣāt grahaṇam  
yathā 'gnirūpaṃ dṛṣṭvā tasyoṣṇatāyāṃ smṛtirbhavati puṣpagandhaṃ ca ghrātvā tadvarṇa iti  
 yuktamatrāvyabhicāratvādanyenānyasya smaraṇaṃ natu kiñcit spraṣṭavyaṃ kvacit saṃsthāne niyataṃ yatastatra smaraṇaṃ niyamena syāt   
athāsatyapi sāhacaryaniyame saṃsthānasmaraṇaṃ niyamena syāt  
varṇe 'pi syāt varṇavaddhā saṃsthāne 'pyaniyamena syāt  
nacaivaṃ bhavati  
ayuktamasya spraṣṭavyātsmaraṇaṃ  
citrāstaraṇevā 'nekavarṇasaṃsthāne darśanādbahūnāmaikadeśyaṃ prāpnuyāt  
taccāyīuktaṃ varṇavat  
tasmānnāsti dravyataḥ saṃsthānam  
yaccāpi kiñcit sapratighaṃ rūpamasti tadavaśyaṃ paramāṇau vidyate  
na cāṇau tat 
na ca saṃsthānaṃ paramāṇau vidyate dīrghādi  
tasmādbahuṣveva tathā saṃniviṣṭeṣu dīrghādiprajñaptiḥ  
atha mattaṃ saṃsthānaparamāṇava eva tathā saṃniviṣṭā dīrghādisaṃjñāṃ labhanta iti  
so 'yaṃ kevalaḥ pakṣapātasteṣāmasiddhatvāt  
siddhasvalakṣāṇānāṃ hi teṣāṃ saṃcayo yujyate  
na ca saṃsthānāvayavānāṃ varṇādivat svabhāvaḥ siddha iti kuta eṣāṃ saṃcayaḥ  
yattarhi varṇaścābhinno bhavati saṃsthānaṃ ca bhinnaṃ dṛśyate mṛdbhājanānām  
 nanu coktaṃ yathā kṛtvā varṇe dīrghādisaṃjñā prajñapyate tathā ca pipīlikādīnāmabhede paṅkticakrādīnāṃ bhedaḥ prajñāyate tathā saṃsthānasyāpi 
 yattarhi tamapi dūrādvā varṇamapaśyantaḥ sthāṇvādīnāṃ dairghyādīni paśyanti varṇameva te tatrāvyaktaṃ dṛṣṭvā dīrghādiparikalpaṃ kurvanti  
paṅktisenāparikalpavat 
itthaṃ caitadevam  
yatkadācidanirdhāryamāṇaparicchedaṃ saṃghātamātramavyaktaṃ dṛśyate kimapyetaditi  
athedānīṃ kāyasya gatiṃ nirākṛṭya samsthānaṃ ca tatra bhavantaḥ sautrāntikāḥ kāṃ kāyavijñarptiṃ prajñapayanti  
saṃsthānameva hi te kāyavijñarpti prajñapayanti 
natu punardravyataḥ  
tāṃ ca prajñapayantaḥ kathaṃ kāyakarma prajñapayanti  
kāyādhiṣṭhānaṃ karma kāyakarma yā cetanā kāyasya tatra tatra praṇetrī  
evaṃ vāṅmanaskarmaṇī api yathāyogaṃ veditavye  
 yattarhi cetanā karma cetayitvā cetyuktaṃ saṃkalpacetanā pūrvaṃ bhavatyevaṃ saṃkalpacetanā pūrvaṃ bhavatyevaṃ caivaṃ ca kariṣyāmīti   
tathā cetayitvā paścāt kriyā cetanotpadyate  
yayā kāyaḥ preryate sā 'sau cetayitvā karmetyucyate  
evaṃ tarhi vijñaptyabhāvādavijñaptirapi kāmāvacarī nāstīti mahānto doṣā anuṣajyante  
anuṣaṅgānāṃ punaḥ pratyanuṣaṅgā bhaviṣyanti  
yadi tasmādeva kāyakarmasaṃśabditāccetanāviśeṣādavijñaptiḥ syāt  
cittānuparivartinī syātsamāhitavijñaptivat nai vaṃ bhaviṣyati  
cetanāviśeṣeṇa tadākṣpaviśeṣāt  
sā 'pi ca vijñaptiḥ satī tadākṣepe cetanāyā balaṃ nibhālayate  
jaḍatvāt  
dravyameva tu saṃsthānaṃ vaibhāṣikā varṇayanti saṃsthānātmikāṃ tu kāyavijñaptim  
vāgvijñaptistu vāgdhvaniḥ  VAkK  
vāksvabhāvo yaḥ śabdaḥ saiva vāgvijñaptiḥ 
avijñaptiḥ pūrvamevoktā  
sā 'pi dravyato nāstīti sautrāntikāḥ  
abhyupetyākaraṇamātratvāt  
atītānyapi mahābhūtānyupādāya prajñaptesteṣāṃ cāvidyamānasvabhāvatvādrūpalakṣaṇābhāvācca  
astīti vaibhāṃṣikāḥ  
kathaṃ jñāyate  
trividhāmalarūpoktivṛddhyakurvatpathādibhiḥ  
trividhaṃ rūpamuktaṃ sūtre 
tribhiḥ sthānai rūpasya rūpasaṃgraho bhavati  
asti rūpaṃ sanidarśanaṃ sapratigham  
asti rūpamanidarśanaṃ sapratigham  
asti rūpamanidarśanamapratighamiti  
anāsravaṃ ca bhagavatā rūpamuktam 
anāsravāḥ dharmāḥ katame  
yasmin rūpe 'tītānāgatapratyutpanno notpadyate 'nunayo vā pratigho vā yāvadyasminvijñāne  
ima ucyante 'nāsravā dharmā iti  
na cā vijñaptiṃ virahayyāsti rūpamanidarśanamapratighaṃ nāpyanā sravam  
vṛddhirapi coktā  
ebhiḥ saptabhiraupadhikaiḥ puṇyakriyāvastubhiḥ samanvāgatasya śrāddhasya kulaputrasya
kuladuhiturvā carato vā svapato vā tiṣṭhato vā jāgrato vā satatasamitamabhivardhata
eva puṇyamupajāyata eva puṇyam  
evaṃ niraupadhikairiti  
na cāvijñaptimantareṇānyamanaso 'pti puṇyasyābhivṛddhiryujyate  
akurvataśca svayaṃ paraiḥ kārayataḥ karmapathā na sidhyeyurasatyāmavijñaptau  
nahyājñāpanavijñaptiḥ maulaḥ karmapatho yujyate  
tasya karyaṇo 'kṛtatvāt 
kṛte 'pi ca tasyāḥ svabhāvaviśeṣāditi  
uktaṃ ca bhagavatā dharmā bhikṣavo bāhyamāyatanamekādaśabhirāyatanairasaṃgṛhītamanidarśanamapratighamiti  
na tvarūpītyuktam  
tatra kiṃ prayojanaṃ syādyadi dharmāyatanāntargatamavijñaptirūpaṃ naśyeta  
aṣṭāṅgaśca mārgo na syādavijñaptimantareṇa  
samāpannasya samyagvākkarmāntājīvānāmayogāt  
 yattarhīdamuktaṃ tasyaivaṃ jānata evaṃ paśyataḥ samyagdṛṣṭirbhāvanāparipūriṃ gacchati samyak saṃkalpaḥ samyak vyāyāmaḥ samyak smṛtiḥ samyak  
samādhiḥ   
pūrvameva cāsya samyak vāvakrmāntājīvāḥ pariśuddhā bhavanti paryavadātā iti  
laukikamārgavairāgyaṃ pūrvakṛtamabhisaṃdhāyaitaduktam  
prātimokṣasaṃvaraścapi na syādasatyāmavijñaptau  
na hi samādānādurdhvaṃ tadasti yenānyamanasko 'pyayaṃ bhikṣuḥ syāt bhikṣuṇī veti  
setuśca sūtre viraktiruktā 
dauḥśīlyavivandhatvāt  
na vā bhavantī seturbhavitumarhatītyastyevāvijñaptiḥ  
atra sautrāntikā āhuḥ bahvapyetaccitramapyetat  
naivaṃ tvetat 
kiṃ kāraṇam 
yat tāvaduktaṃ trividharūpokteri ti  
tatra yogācārā upadiśanti  
dhyāyināṃ samādhiviṣayo rūpaṃ samādhiprabhāvādutpadyate  
cakṣurindriyāviṣayatvāt anidarśanam 
deśānāvaraṇatvādapratighamiti 
atha matam  
kathamidānīṃ tat rūpam iti 
etadavijñaptau samānam  
yadapyuktamanāsravarūpokteriti tad eva samādhiprabhāvasaṃbhūtaṃ rūpamanāsrave samādhāvanāsravaṃ varṇayanti yogācārāḥ  
arhato yadrūpaṃ bāhyaṃ cetyapare 
āsravāṇāmaniśrayatvāt  
yattarhi sūtra uktaṃ sāsravā dharmāḥ katame  
yāvadeva cakṣuryavadeva rūpāṇīti vistaraḥ  
tatra punarāsravāṇāmapratipakṣatvātsāsravamuktam  
paryāyeṇa tarhi tadeva sāsravaṃ cānāsravaṃ ca syāt 
kiṃ syāt  
lakṣaṇasaṃkaraḥ syāt  
yathā tat sāsravaṃ tathā na kadācidanāsravamiti ko 'tra saṃkaraḥ  
 yadi ca rūpāyatanādīni ekāntena sāsravāṇi syuriha sūtre kimartha viśeṣitāni syuryāni rūpāṇi sāsravāṇi sopādānīyāni cetaḥkhilamrakṣavastviti  
vistaraḥ   
yadapyuktaṃ puṇyābhivṛddhivacanāditi tatrāpi pūrvācāryā nirdiśanti dharmatā hyeṣā
yathā dātṝṇāṃ dāyāḥ paribhujyante tathā tathā bhoktṝṇāṃ guṇaviśeṣādanugrahaviśeṣāccānyamanasāmapi
dātṝṇāṃ tadālambanadānacetanā bhāvitāḥ saṃtatayaḥ sūkṣmaṃ pariṇāmaviśeṣaṃ prāpnuvanti
yenāyatyāṃ bahutaraphalābhiniṣpattaye samarthā bhavanti  
idamabhisaṃdhāyoktaṃ bhavedabhivardhata eva puṇyamupajāyata eva puṇyam iti  
atha mataṃ kathamidānīṃ saṃtānāntaraviśeṣādanyamanaso 'pi saṃtānāntarasya pariṇāmaḥ setsyatīti  
etadavijñaptau smānam  
 kathamidānīṃ saṃtānāntaraviśeṣātsaṃtānāntare dharmāntaramavijñaptiḥ setsyatīti nirūpadhikeṣvidānīṃ puṇyakriyāvastuṣu kathaṃ bhaviṣyatīti  
abhikṣṇaṃ tadālambanacetanābhyāsātsvapneṣvapi tā anuṣaṅginyo bhavanti  
avijñaptivādinastu niraupadhike yatra vijñaptirnāsti tatra kathāmavijñaptiḥ syāt  
aupadhike 'pyabhīkṣaṇaṃ tadālambanecetanābhyāsādityapare  
yattarhi sūtra uktaṃ yasyograbhikṣuḥ śīlavān kalyāṇadharmā piṇḍakaṃ paribhujyāpramāṇaṃ
cetaḥsamārdhiṃ kāyena sākṣātkṛtvopasaṃpadya viharatyapramāṇastannidānadāyakasya dānapateḥ
puṇyābhiṣyandaḥ kuśalābhiṣyandaḥ sukhāsvādadhāraḥ pratikāṅkṣitavya ityatra tadānīṃ
dātuḥ kaścetanāviśeṣaḥ  
tasmātsaṃtatipariṇāmaviśeṣa eva nyāyyaḥ  
yadapyuktaṃ kārayataḥ kathaṃ karmapathāḥ setsyantīti tatrāpyevaṃ varṇayanti  
tatprayogeṇa pareṣāmupaghātaviśeṣātprayoktuḥ sūkṣmaḥ saṃtatipariṇāma viśeṣo jāyate
yata āyatyāṃ samante 'pi bahutaraphalābhinirvarttanasamarthā bhavatīti svayamapi
ca kurvataḥ kriyāphalaparisamāptāveṣa eva nyāyo veditavyaḥ  
so 'sau saṃtatipariṇāmaviśeṣaḥ karmapatha ityākhyāyate  
kārye kāraṇopacārāt  
kāyikavācikatvaṃ tu tatkriyāphalatvādyathā vijñaptivādināmavijñapteriti  
upātteṣu skandheṣu trikālayā cetanayā prāṇātipātāvadhvena spṛśyata iti bhadantaḥ  
haniṣyāmi hanmi hatamiti cāsya yadā bhavatīti  
na tviyatā karmapathaḥ parisamāpyate  
mā bhūdahate 'pi mātrādau hatābhimānināmānantaryaṃ karmeti  
svayaṃ tu ghnata etāvāṃścetanāsamudācāra ityayamatrābhiprāyo yuktarūpaḥ syāt  
ka idānīmeṣa pradveṣo yadavijñaptiḥ prakṣipyate saṃtatipariṇāmaviśeṣaścābhyupagamyate tathaivāprajñāyamānaḥ  
na khalu kaścit pradveṣaḥ  
 kintu cittānvayakāyaprayogeṇa kriyāparisamāptau tābhyāṃ pṛthagbhūtaṃ dharmāntaraṃ prayojayiturutpadyata iti notpadyate paritoṣaḥ   
yatkṛtaprayogasaṃbhūtā tu kriyāparisamāptistasyaiva tannimittaḥ saṃtatipariṇāmo bhavatīti bhavati paritoṣaḥ  
cittacaitasaṃtānāccāyatyāṃ phalotpatteḥ 
uktaṃ cātra  
kimuktam 
vijñaptyabhāvādityevamādi 
tadabhāvādavijñapterabhāvaḥ  
yadapyuktaṃ dharmāyatanasyārūpitvaṃ yasmānnoktamiti  
tadyadevātra rūpamanidarśanamapratighaṃ coktaṃ tadevāstu dharmāyatanaparyāpannam  
yadapyuktamaṣṭāṅga āryamārgo na syāditi  
aṅgaṃ tāvadācakṣva  
kathaṃ mārgasamāpannasya samyagvākkarmāntājīvā bhavantīti  
kimasau vācaṃ bhāṣyate kriyāṃ vā karoti cīvarādīn vā paryeṣate  
netyāha 
kiṃ tarhi  
tadrūpāmanāsravāmavijñaptiṃ pratilabhate  
yasyāḥ pratilambhādvyutthito 'pi na punarmithyāvāgādiṣu pravartate samyagvāgādiṣu ca pravartate  
ato nimitte naimittikopacārādavijñaptau tadākhyā kriyate  
yadyevamihāpyevaṃ kiṃ na gṛhyate mārgasamāpanno vināpyavijñaptyā tadrūpamāśayaṃ ca
āśrayaṃ ca pratilabhate yasya pratilambhāt vyutthito 'pi na punarmithyāvāgādiṣu pravartate
samyagvāgādiṣu ca pravartate  
ato nimitte naimittikopacāraṃ kṛtvā aṣṭau mārgāṅgāni vyavasthāpyanta iti  
aparastvāha 
tadakriyāmātramatrāṅgamuktaṃ syāt  
yadasāvāryamārgasāmarthyādakriyāniyamaṃ pratilabhate taccānāsravamārgasaṃniśrayalābhādanāsravaṃ syāt  
nahi sarvatra dravyamanto dharmāḥ parisaṃkhyāyante  
tadyāthā 'ṣṭau lokadharmāḥ lābho 'lābhaḥ yaśo 'yaśaḥ nindā praśaṃsā sukhaṃ duḥkhamiti  
nacātra cīvarādīnāmalābho nāmāsti dravyāntaram  
prātimokṣasaṃvaro 'pi syāt yayā cetanayā vidhipūrvaṃ kṛtvā 'bhyupagamaḥ pratiṣiddhātkarmaṇaḥ kāyavācau saṃvṛṇoti  
anyacittona saṃvṛtaḥ syāditi cet 
na  
 tadbhāvanayā kriyākāle smarataḥ tatpratyupasthānāt setubhāvo 'pi syādakriyāṃ pratijñāṃ saṃsmṛtya saṃsmṛtya lajjito dauḥśīlyākaraṇāt ityarthameva  
ca tasyāḥ samādānam   
yadi punaravijñaptereva dauḥsīlyaṃ pratibadhnīyāt na kaścitmuṣitasmṛtiḥ śikṣāṃ bhindyāt  
alaṃ vistareṇāstyeva dravyāntaramavijñaptirūpati vaibhāṣikāḥ  
yadyasti tacca mahābhūtānyupādāyetyuktam tat kim vijñaptimahābhūtānyevopādāyāvijñaptirutpadyate athānyāni  
anyānyeva sā mahābhūtānyupādāyotpadyate  
na hi saiva sāmagrī sukṣmaphalā caudārikaphālā ca yujyate  
kiṃ khalu yadātanī vijñaptistadātanānyeva sā mahābhūtānyupādāya vartate  
sarvamupādāyarūpaṃ prāyeṇaivaṃ kiñcittu vartamānamanāgataṃ cātītāni mahābhūtānyupādāya  
kiṃ punastaditi  
kṣaṇādūrdhvamavijñaptiḥ kāmāptātītabhūtajā  VAkK  
prathamāt kṣaṇādūrdhvamavijñaptiḥ kāmāvacarī atītāni mahābhūtānyupādāyotpadyate  
tānyasyā āśrayārthena bhavanti 
pratyutpannāni śarīramahābhūtāni saṃniśrayārthena  
pravṛtyanuvṛttikāraṇatvādyathākramam  
cakrasyeva bhūmau saparivartamānasya pāṇyāvedhabhūmipradeśau  
atha kutastyāni mahābhūtānyupādāya kutastyaṃ kāyavākkarma  
svāni bhūtānyupādāya kāyavākkarma sāsravam  
kāmāvacaraṃ kāyavākkarmaṃ kāmāvacarāṇyeva mahābhūtānyupādāya evaṃ yāvaccaturthadhyānabhūmikaṃ tadbhūmikānyevopādāya  
anāsravaṃ yatra jātaḥ 
asravaṃ tu kāyavākkarma yasyāṃ bhūmau jātastadutpādayati tadbhūmikānyupādāya tadveditavyam  
dhātvapatitatvādanāsravāṇāṃ ca bhūtānāmabhāvāttadvalena cotpatteḥ  
tatra vijñaptyavijñaptyākhyakarmaṇī veditavye  
avijñaptiranupāttikā  VAkK  
naiḥṣyandikī ca sattvākhyā 
kiñca 
niṣyandopāttabhūtajā  
naiḥṣyandikānyeva bhūtānyupādāya cittacaittāni copādāyāvijñaptirbhavati  
asamāhitabhūmikāyā eṣa prakāraḥ  
samādhijaupacayikānupātābhinnabhūtajā  VAkK  
dhyānānāsravasaṃvarāvijñaptiḥ samādhijā  
 sā samādhisaṃbhūtānyaupacayikānyanupātāni ca mahābhūtānyupādāyotpadyate abhinnāni ca yānyeva ca bhūtānyupādāya prāṇātipātādviratirutpadyate  
tānyeva yāvat saṃbhinnapralāpāt   
kiṃ kāraṇam  
cittavat bhūtābhedāt  
prātimokṣasaṃvare tvanyānyāni mahābhūtānyupādāya saptāvijñaptayo bhavanti  
vijñaptistu naiḥṣyandikī 
upāttā tu kāyikī  
kiṃ punariyaṃ vijñaptirutpadyamānā pūrvakasya saṃsthānasya saṃtānaṃ bādhitvotpadyate utāho na  
kiñcātaḥ yadi bādhitvotpadyate 
na  
vipākarūpasyocchinnasya punaḥ pravandhādavaibhāṣikīyaṃ prāpnoti  
athābādhitvā  
kathamekasminbhūtasaṃghāte saṃsthānadvayaṃ sidhyati  
anyānyeva tāni naiḥṣyandikāni tadānīmupajāyante yānyupādāya vijñaptirbhavati  
evaṃ tarhi yadyadevāṅgaṃ niśrityotpadyate vijñaptistena tenāṅgena mahīyasā bhavitavyam  
tanmahābhūtairabhivyāpanāt  
anabhivyāpane ca punaḥ kathaṃ kṛtsnāṅgena vijñapayet  
śuṣiratvāt kāyasyāsti teṣāmavakāśaḥ  
tat khalvetat karma paryāyeṇa dvividhaṃ trividhaṃ pañcavidhaṃ cottam  
cetanā cetayitvā ceti  
cetayitvā punardvidhā 
kāyavākkarma cetanā ca  
kāyakarma punaḥ dvividhaṃ vijñaptyākhyamavijñaptyākhyaṃ ca  
evaṃ vākkarma cetanā ceti pañcavidhaṃ bhavati  
tatra punaravijñaptirdvidhā 
kuśalā 'kuśalā ca  
nāvyākṛtāstyavijñaptiḥ 
kiṃ kāraṇam  
avyākṛtaṃ hi cittaṃ durbalamato na śaktaṃ balavatkarmākṣeptuṃ yanniruddhe 'pi tasminnanuvadhnīyāt  
tridhā 'nyat 
anyatkarma trividham 
kuśalākuśalāvyākṛtam 
kiṃ tadanyat 
vijñaptiścetanā ca  
aśubhaṃ punaḥ  
kāme 
akuśalaṃ vastu karma kāmahātau veditavyam 
nānyatra  
akuśalamūlānāṃ prahīṇatvādāhrīkyānapatrāpyayośca  
kuśalāvyākṛtaṃ tu sarvatrā prativedhāt  
tatra 
rūpe 'pyavijñaptiḥ 
kāme 'pītyapiśabdāt 
ārūpyeṣu nāsti bhūtābhāvāt  
yatra hi kāyavācoḥ pravṛttistatra kāyavāksaṃvarau  
iha tarhi samāpannasya syādanāsravā vijñaptivat   na 
tasyā dhātvapatitatvāt  
ārūpyāvacarī tvavijñaptināṃrhati visabhāgāni bhūtānyupādāya bhavitum  
sarvarūpavaimukhyāccārūpyasamāpattunārlaṃ rūpotpattaye  
vibhūtarūpasaṃjñatvāt 
dauḥśīlyapratipakṣeṇa śīlam 
tacca dauḥśīlyaṃ kāmāvacaram  
ārūpyāśca kāmadhātorāśrayā kārālambanapratipakṣadūratābhirdūre  
ata eṣvavijñaptirnāstīti vaibhāṣikāḥ 
vijñaptiḥ savicārayoḥ  VAkK  
vijñaptistu savicārayoreva bhūmyoḥ 
kāmadhātau prathame ca dhyāne na tata ūrdhvam  
kāme 'pi nivṛtā nāsti 
nivṛtā tu vijñaptiḥ kāmadhātāvapi nāsti 
brahmaloka evāsti  
mahābrāhmaṇo hi śāṭhyasamutthitaṃ kāyakarma śrūyate  
sa hi svaparṣanmadhye āyuṣmato 'śvajitaḥ kṣepārthamātmānaṃ kṣiptavāt  
tata ūrdhvamasatyāṃ vāgvijñaptau kathaṃ tatra śabdāyatanaṃ bāhyamahābhūtahetukam  
anye punarāhuḥ  
dvitīyādiṣvapi dhyāneṣu vijñaptirastyanivṛtāvyākṛtā  
na kuśalā na kliṣṭā 
kiṃ kāraṇam  
na hi teṣūpapannastajjātīyamadhobhūmikaṃ cittaṃ saṃmukhīkaroti yena tāṃ vijñaptiṃ samutthāpayet  
nyūnatvātprahīṇatvacca 
pūrvameva tu varṇayanti  
kiṃ punaḥ kāraṇamūrdhvaṃ brahmalokānnāsti vijñaptiḥ kāmadhātau ca nivṛktāvyākṛtā nāsti  
samutthānamasadyataḥ  
savitarkavicāreṇa hi cittena vijñaptiḥ samutthāpyate  
tacca dvitīyādiṣu dhyāneṣu nāsti bhāvanāprahātavyena cotthāpyate  
darśanaprahātavyasyāntarmukhapravṛttatvāt  
tacca kāmadhātau nivṛtavyākṛtaṃ nāsti  
kiṃ khalu samutthānavaśādevaṃ dharmāṇāṃ kuśalākuśalatvaṃ veditavyam 
netyāha  
kiṃ tarhi 
caturbhiḥ prakāraiḥ paramārthataḥ svabhāvataḥ saṃprayogataḥ samutthānataśca  
tatra tāvat  
paramārthaśubho mokṣaḥ 
nirvāṇaṃ hi sarvaduḥkhavyupaśamaḥ 
tataḥ paramakṣematvāt paramārthena kuśalamārogyavat  
svato mūlahyar patrapāḥ  VAkK  
trīṇi kuśalamūlāni  
hriścāpatrapyaṃ ca svabhāevna kuśalāni anyasaṃprayogasamutthanānapekṣatvāt  
pathyauṣadhavat  
saṃprayogeṇa tadyuktāḥ 
 taireva kuśalamūlahyar patrāpyaiḥ saṃprayuktā dharmāḥ saṃprayogeṇa kuśalāstairasaṃprayuktānāṃ kuśalatvābhāvādauṣadhamiśrapānīyavat   
samutthā nāt kriyādayaḥ  
 kāyavāvakkarmaṇi cittaviprayuktāśca saṃskārajātyādayaḥ prāptinirodhāsaṃjñisamāpattayastaireva kuśalamūlādisaṃprayuktai dharmaḥ samupasthāpitāḥ  
samutthānena kuśalāḥ   
auṣadhapānīyasaṃbhūtadhātrīkṣīravat  
prāptīnāṃ tu visabhāgacittasamutthāpitānāṃ kathaṃ kuśalatvamiti vaktavyam  
tadyathā vicikitsayā kuśalamūlapratisaṃdhānaṃ dhātupratyāgamaparihāṇibhyāṃ ca  
yathā ca kuśalamuktaṃ tato 
viparyayeṇākuśalaṃ 
kathaṃ kṛtvā 
saṃsāraḥ paramārthenākuśalaḥ 
sarvaduḥkhapravṛttyātmakatvena paramākṣematvāt  
akuśalamūlāhrīkyānapatrāpyāṇi svabhāvataḥ 
tatsaṃprayuktā dharmāḥ saṃprayogataḥ  
tatsamutthāpitāḥ kāyavākkarmajātyādiprāptayaḥ samutthānataḥ vyādhyapathyauṣadhādibhirūpameyāḥ  
evaṃ tarhi na kiñcitsāsravamavyākṛtaṃ bhaviṣyati kuśalaṃ vā 
saṃsārābhyantaratvāt  
paramārthata evamuktaṃ vipākaṃ tu prati yatsāsravaṃ na vyākriyate tadavyākṛtamityucyate  
iṣṭavipākaṃ ca kukśalamityucyate 
yadi tu paramārthenāvyākṛtaṃ mṛgyate tat  
paramāvyākṛte dhruve  VAkK  
dve asaṃskṛte niṣparyāyeṇānivṛtāvyākṛte 
ākāśamapratisaṃkhyānirodhaśca  
idaṃ vicāryate  
yadi samutthānavaśātkuśalākuśalatvaṃ kāyavākkarmaṇaḥ kiṃ na mahābhūtānām  
karmaṇi hi kartturabhiprāyo na mahābhūteṣu  
 samāhitasyāvijñaptau nāstyabhiprāyo na cāsamāhitaṃ cittaṃ tasyāḥ samutthāpakaṃ visabhāgabhūmikatvāditi kathaṃ tasyāḥ kuśalatvam   
divyayorapi vā cakṣuḥśrotrayoḥ kukśalatvaprasaṅgaḥ  
karttavyo 'tra yatnaḥ 
yaduktaṃ darśanaprahātavyaṃ cittaṃ vijñapterasamutthāpakamiti  
kiṃ tarhi bhagavatoktaṃ tato 'pi mithyādṛṣṭermithyāsaṃkalpaḥ prabhavati mithyā vāgmithyākarmānta mityevamādi  
aviruddhametat  
samutthānaṃ dvidhā hetutatkṣaṇotthānasaṃjñitam  
dvividhaṃ samutthānaṃ hetusamutthānaṃ tatkṣaṇasamutthānaṃ ca 
tatraiva kṣaṇe tadbhāvāt  
pravartakaṃ tayorādyaṃ dvitīyamanuvartakam  VAkK  
hetusamutthānaṃ pravartakamākṣepakatvāt 
tatkṣaṇasamutthānamanuvartakaṃ kriyākālānuvartanāt  
kimidānīṃ tasya tasyāṃ kriyāyāṃ sāmarthyam  
tena hi vinā 'sau mṛtasyeva na syādā kṣiptā 'pi satī  
acittakasya tarhi saṃvarotpattau kathaṃ bhavati  
sphuṭatarā tarhi sacittakasya bhavatītyetatsāmarthyam  
tatra ca 
pravartakaṃ dṛṣṭiheyaṃ vijñānam 
darśanaprahātavyaṃ cittaṃ vijñapteḥ pravartakam  
tatsamutthāpakayorvitarkavicārayornidānabhūtatvāt  
na tvanuvartakam  
bahirmukhacittasya kriyākāle tadabhāvāt  
tatsamutthāpitaṃ ca rūpaṃ darśanaprahātavyaṃ syāt 
kiṃ syāt  
abhidharmobādhitaḥ syāt  
vidyā 'vidyābhyāṃ cāvirodhānnāsti rūpaṃ darśanaprahātavyam  
sādhya eṣa pakṣaḥ  
bhūtānyapi tarhi darśanaprahātavyāni syuḥ 
samānacittotthāpitatvāt  
naivaṃ bhaviṣyati yathā na kuśalākuśalāni bhavanti 
athavā punarbhavantu 
naivaṃ śakyam  
nahi tāni darśanaprahātavyāni yujyante nāpyaprahātavyāni 
kiṃ kāraṇam  
akliṣṭasya dharmasya vidyā 'vidyābhyāmavirodhāt  
ato hetusamutthānamadhikṛtya sūtre paṭhanānnāsti virodhaḥ  
ubhayaṃ punaḥ  
mānasaṃ bhāvanāheyaṃ  
bhāvanāheyaṃ punarmanovijñānamubhayaṃ bhavati 
pravarttakaṃ cānuvartakaṃ ca  
pañcakaṃ tvanuvartakam  VAkK  
pañca vijñānakāyā anuvartakā eva 
tadidaṃ catuṣkoṭikaṃ bhavati  
pravartakameva darśanaprahātavyaṃ cittam  
anuvartakā eva pañca vijñānakāyāḥ  
ubhayaṃ bhāvanāheyaṃ manovijñānam  
nobhayamanāsravam 
kiṃ khalu yathā pravartakaṃ tathaivānuvartakaṃ bhavati  
nāyamekāntam  
pravartake śubhādau hi syāttridhā 'pyanuvartakam  
kuśale pravartake kuśalākuśalāvyākṛtamanuvartakaṃ syāt  
evamakuśale cāvyākṛte ca  
tulyaṃ muneḥ 
buddhasya tu bhagavatastulyaṃ pravartakenānuvartakam 
kuśale kuśalamavyākṛte cāvyākṛtam  
śubhaṃ yāvat 
kuśalaṃ vā bhavatyanuvartakamavyākṛte 'pi pravartake  
na tu kadācit kuślaṃ pravartakamanuvartakaṃ cāvyākṛtaṃ bhavati  
āmnāyamānā hi buddhānāṃ deśaneti  
nāsti buddhānāmavyākṛtaṃ cittamiti nikāyāntarīyāḥ  
kuśalaikatānā hi buddhānāṃ saṃtatayo nityaṃ samāhitatvāt  
uktaṃ hi sūtre 
caran samāhito nāgastiṣṭhannāgaḥ samāhitaḥ 
svapan samāhito nāgo niṣaṇṇo 'pi samāhita iti  
 anicchayā 'sya cittasyāvisaraṇādevamuktaṃ na tu na santyavyākṛtāni vipākajairyā pathikanirmāṇacittāni buddhānāmiti vaibhāṣikāḥ   
mānasaṃ bhāvanāheyaṃ pravartakaṃ cānuvartakaṃ cetyuktam  
tatkuśalākuśalāvyākṛtaṃ sarvaṃ veditavyam  
nobhayaṃ tu vipāpkajam  VAkK  
vipākajaṃ tu cittaṃ naiva pravartakaṃ nānuvartakaṃ nirabhisaṃskāravāhitvāt  
kimidānīṃ yathā pravartakaṃ tathā vijñaptirāhosvidyathā 'nuvartakam  
kiṃ cātaḥ  
yathā pravartakaṃ cet  
ihāpi nivṛtāvyākṛtā vijñaptiḥ prāpnoti  
satkāyāntagrāhadṛṣṭipravartitatvāt  
na vā sarvaṃ darśanaprahātavyaṃ pravartakamiti viśeṣaṇaṃ vaktavyam  
yathānuvartakaṃ cet akukśalāvyākṛtacittasya prātimokṣavijñaptiḥ kuśalā na prāpnoti  
yathā pravartakaṃ tathā vijñaptirnatu yathā darśanaprahātavyam  
bhāvanā heyāntaritatvāt  
yadi nānuvartakavaśādvijñapteḥ kuśalāditvaṃ na tarhīdaṃ vaktavyam  
hetusamutthānaṃ saṃdhāyoktaṃ sūtre na tatkṣaṇasamutthānam  
ato nāstīha nivṛtāvyākṛtā vijñaptiriti  
evaṃ vaktavyam 
anyavyavahitaṃ hetusamutthānaṃ saṃdhāyoktamiti  
avasitaḥ prasaṅgaḥ  
sā tu pūrvoktā  
avijñaptistridhā jñeyā saṃvarāsaṃvaretarā  
saṃvaraścāsaṃvaraśca 
tābhyāṃ cetaro naivasaṃvaro nāsaṃvaraḥ  
dauḥśīlyaprasarasya saṃvaraṇaṃ saṃrodhaḥ saṃvaraḥ  
tatra punaḥ 
saṃvaraḥ prātimokṣākhyo dhyānajo 'nāsravastathā  VAkK  
trividhaḥ saṃvaraḥ 
prātimokṣasaṃvara ihatyānāṃ kāmāvacaraṃ śīlam  
dhyānasaṃvaro rūpāvacaraṃ śīlam  
anāsravasaṃvaro 'nāsravaṃ śīlam 
tatra punaḥ 
aṣṭadhā prātimokṣākhyaḥ 
 bhikṣusaṃvaro bhikṣuṇīsaṃvaraḥ śikṣamāṇāsaṃvara śrāmaṇerasaṃvaraḥ śrāmaṇerīsaṃvaraḥ upāsakasaṃvara upāsikāsaṃvara upavāsasaṃvaraśca   
eṣo 'ṣṭavidhasaṃvaraḥ prātimokṣasaṃvara ityākhyāyate  
nāmata eṣo 'ṣṭavidhaḥ  
dravyatastu caturvidhaḥ  
bhikṣusaṃvaraḥ śramaṇerasaṃvara upāsakasaṃvara upavāsasaṃvaraśca  
ityeṣa caturvidhaḥ prātimokṣasaṃvarastu dravyataḥ  
pratiniyatalakṣaṇatvāt  
bhikṣusaṃvarādbhikṣuṇīsaṃvaro nānyaḥ śrāmaṇerasaṃvarācca śikṣamāṇāśrāmaṇerīsaṃvarau  
upāsakasaṃvarādupāsikāsaṃvaro nānyaḥ  
kathaṃ jñāyate  
liṅgato nāmasaṃcārāt 
liṅgamiti vyañjanasyākhyā yena strīpuruṣau liṅgyete  
liṅgato hi bhikṣubhikṣuṇyādīnāṃ nāmasaṃcāro bhavati  
kathaṃ kṛtvā  
parivṛtte hi vyañjane bhikṣurbhikṣuṇītyucyate bhikṣuṇī ca punarbhikṣuḥ  
śrāmaṇerītyucyate śrāmaṇerī ca punaḥ śikṣamāṇā ca śrāmaṇeraḥ  
upāsaka upāsiketyucyate upāsikā ca punarūpāsaka iti  
na ca vyañjanaparivṛttau pūrvasaṃvaratyāge kāraṇamasti nāpyapūrvasaṃvarapratilambhe  
tasmādabhinna eṣāṃ caturṇā saṃvarāṇāṃ tribhyaḥ svabhāvaḥ  
ya upāsakasaṃvarācchrāmaṇerasaṃvaraṃ samādatte tasmācca punarbhikṣusaṃvaraṃ kiṃ te
saṃvarā virativṛddhiyogādanyo 'nya ucyante pañcadaśa viṃśativat dīnāraśateravacca
āhosvit pṛthageva te sakalā jāyante  
āha  
pṛthak 
avyāmiśrā eva te pṛthaglakṣaṇā upajāyante  
triṣu saṃvareṣu tisraḥ prāṇātipātaviratayo yāvanmadyapānaviratayaḥ  
evaṃ śeṣāḥ 
ko nu tāsāṃ viśeṣaḥ  
nidānaviśeṣādviśeṣaḥ  
kathaṃ kṛtvā  
yathā yathā hi vahutarāṇi śikṣāpadāni samāditsate tathā tathā bahutarebhyo maddapramādapadebhyo
nivartamāno bahutarebhyaḥ prāṇātipātādīnāṃ nidānebhyo nivartate viratīnāṃ ca nidāneṣu
pravartata iti nidānaviśeṣādviratīnāṃ viśeṣaḥ  
evaṃ cāsati bhikṣusaṃvaraṃ pratyācakṣāṇastrīnapi saṃvarānvijahyāddayorapi tatrāntarbhāvāt  
na caitadiṣṭam 
tasmāt pṛthageva te saṃvarāḥ  
te cāvirodhinaḥ  VAkK  
te ca trayo 'pi saha vartante 
nottarasaṃvarasamādānāt purvakasya tyāgaḥ  
mā bhūt bhikṣusaṃvaraparityāgādanupāsaka eveti  
kathaṃ cāyamupāsako bhavati kathamupavāsastho yāvat bhikṣuḥ  
pañcāṣṭadaśasarvebhyo varjyebhyo viratigrahāt 
upāsakopavāsasthaśramaṇoddeśabhikṣutā  VAkK  
yathāsaṃkhyamanudeśo veditavyaḥ  
pañccabhyo varjanīyebhyo dharmebhyo viratisamādānādupāsakasaṃvarastho bhavati  
prāṇātipātādadattādānātkāmamithyācārāt mṛṣāvādātsurāmaireyamadyapānācca  
aṣṭābhyo viratisamādānādupavāsasthaḥ  
 prāṇātipātādattādānābrahmacaryamṛṣāvādamadyapānebhyo gandhamālyavilepananṛtyagītavāditrāduccaśayanamahāśayanādakālabhojanācca   
daśabhyo viratisamādānācchrāmaṇero bhavati  
ebhya eva jātarūparajatapratigrahācca  
nṛtyagitavāditragandhamālyavilepanaṃ cātra dvayīkṛtya daśa bhavanti  
sarvebhya eva varjanīyebhyaḥ kāyavākkarmabhyaḥ viratisamādānāt bhikṣurityucyate  
sa eṣa prātimokṣasaṃvaraḥ  
śīlaṃ sucaritaṃ karma saṃvaraścocyate 
viṣamakarmaṇāṃ viratisamādānācchīlam 
śītalatvāditi niruktiḥ  
sukhaśīlasamādānaṃ kāyo na paridahyata iti 
gāthāvacanāt 
vidvatpraśastatvātsucaritam 
kriyāsvabhāvatvātkarma  
nanu cāvijñaptirakriyetyucyate  
sā kathaṃ kriyā bhāti  
na kurvanti tayā samāttayā lajjinaḥ pāpamityakriyetyucyate  
sāpi tu vijñapticittābhyāṃ kriyata iti kriyā bhavati  
kriyāhetutvāt kriyāphalatvāccetyapare 
saṃvara iti kāyavācoḥ saṃvaraṇāt  
evaṃ tāvadaviśeṣeṇa prātimokṣasaṃvaraḥ saṃśabdyate  
punaḥ  
ādye vijñaptyavijñaptī prātimokṣakiyāpathaḥ  VAkK  
saṃvarasamādānasya prathame vijñaptyavijñaptī prātimokṣa ityucyate  
pāpasya tena prātimokṣaṇādutsarjanādityarthaḥ  
svārthe vṛddhividhānādvaikṛtavaiśasavat  
prātimokṣasaṃvara ityapi kāyavāksaṃvaraṇāt karmapatha ityucyate  
maulasaṃgṛhītatvāt  
dvitīyādiṣu kṣaṇeṣui prātimokṣasaṃvara eva na prātimokṣaḥ  
pṛṣṭhaṃ ca na maulaḥ karmapathaḥ  
athaiṣāṃ saṃvarāṇāṃ kena kaḥ samanvāgataḥ  
prātimokṣānvitā aṣṭau 
prātimokṣasaṃvareṇāṣṭau nikāyāḥ samanvāgatā bhikṣurbhikṣuṇī yāvadupavāsastho 'ṣṭamaḥ  
kiṃ khalu bāhyakānāṃ samādānaśīlaṃ nāsti 
asti natu prātimokṣasaṃvaraḥ  
kiṃ kāraṇam  
nahi tadatyantaṃ pāpasya pratimokṣaṇāya saṃvartate 
bhavasaṃniśritatvāt  
dhyānajena tadanvitaḥ  
dhyānāddhyāne vā jāto dhyānajaḥ 
yo dhyānena samanvāgataḥ so 'vaśyaṃ dhyānasaṃvareṇa  
sāmantakamapyatra dhyānaṃ kṛtvocyate 
yathā grāmasāmantakamapi grāma ityucyate  
astyasmin grāme śāleyaṃ kṣetramasti vraiheyamiti  
anāsraveṇāryasattvāḥ 
āryapudgalā anāsraveṇa saṃvareṇa samanvāgatāḥ 
te punaḥ śaikṣāśaikṣāḥ  
yaduktaṃ sahabhūhetāvucyamāne dvau saṃvarau cittānuvartināviti  
katamo tau 
eṣāmeva trayāṇām 
antyau cittānuvartinau  VAkK  
dhyānasaṃvaro 'nāsravasaṃvaraśca 
na prātimokṣasaṃvaraḥ 
kiṃ kāraṇam  
anyacittācittakasyāpyanuvṛtteḥ  
punastāveva dhyānānāsravasaṃvarau prahāṇasaṃvarākhyāṃ labhete  
kasyāmavasthāyāmityāha 
anāgamye prahāṇākhyau tāvānantaryamārgajau  
anāgamye tau dhyānānāsravasaṃvarau navasvānantaryamārgeṣu prahāṇasaṃvarāvityucyete  
tābhyāṃ dauḥśīlyasya tatsamutthāpakānāṃ ca kleśānāṃ prahāṇāt  
ata eva syāddhyānasaṃvaro na prahāṇasaṃvara iti catuṣkoṭikaṃ kriyate  
prathamā koṭiranāgamyānantaryamārgavarjyaḥ sāsravo dhyānasaṃvaraḥ  
dvitīyā anāgamyānantaryamārgeṣvanāsravaḥ  
tṛtīyā anāgamyānantaryamārgeṣu sāsravaḥ  
caturthī anāgamyānantaryamārgavarjyo 'nāsravasaṃvaraḥ  
evaṃ syādanāsravasaṃvaro na prahāṇasaṃvara iti catuṣkoṭikaṃ yathāyogaṃ veditavyam  
yattarhi bhagavatoktaṃ 
kāyena saṃvaraḥ sādhu sādhu vācā 'tha saṃvaraḥ 
manasā saṃvaraḥ sādhu sādhu sarvatra saṃvaraḥ  iti  
yaccoktaṃ cakṣurindriyeṇa saṃvarasaṃvṛto viharatīti  
etau manaindriyasaṃvarau kiṃsvabhāvau  
naitāvavijñaptiśīlasvabhāvau 
kiṃ tarhi  
saṃprajñānasmṛtī dve tu manaindriyasaṃvarau  VAkK  
pratyekaṃ dvisvabhāvajñapanārthaṃ punardvigrahaṇaṃ mā yathāsaṃkhyaṃ vijñāyīti manaḥsaṃvaro 'pi smṛtisaṃprajñānasvabhāva iti  
indriyasaṃvaro 'pi  
idaṃ vicāryate  
kaḥ katamayā vijñaptyā 'vijñaptyā vā kiyantaṃ kālaṃ samanvāgata iti  
tatra 
prātimmokṣasthito nityamatyāgādvartamānayā  
avijñaptyā 'nvitaḥ 
yaḥ prātimokṣāsaṃvarasthaḥ pudgala uktaḥ sa yāvattāmavijñaptir na tyajati tāvattayā vartamānayā nityaṃ samanvāgataḥ  
pūrvāt kṣaṇādūrdhvamatītayā  VAkK  
prathamāt kṣaṇādūrdhvamatītayā 'pi samanvāgataḥ  
atyāgāditi sarvatrādhikṛtaṃ veditavyam  
yathā prātimokṣasaṃvarastha uktaḥ 
tathaivāsaṃvarastho 'pi 
asaṃvarastho 'pi yāvadasaṃvaraṃ na tyajati tāvannityamavijñaptyā vartamānayā samanvāgataḥ  
kṣaṇādūrdhvamatītayā 'pi  
dhyānasaṃvaravān sadā  
atītājātayā 
dhyānasaṃvarasya lābhī nityamatītānāgatābhyāmavijñaptibhyāṃ samanvāgataḥ ātyāgāt  
prathame hi kṣaṇe sa janmāntaratyaktaṃ dhyānasaṃvaramatītaṃ labhate  
āryastu prathame nābhyatītayā  VAkK  
āryastu pudgalo 'pyevamanāsravyā 
ayaṃ tu viśeṣaḥ  
sa prathame kṣaṇe nātītayā samanvāgato mārgasya pūrvamanutpāditatvāt  
samāhitāryamārgasthau tau yuktau vartamānayā  
 tau dhyānānāsravasaṃvarānvitau samāhitaryamārgasamāpannau vartamānayā avijñaptyā samanvāgatau yathākramaṃ na tu vyutthitau   
saṃvarāsaṃvarasthānāṃ tāvadeṣa vṛttāntaḥ  
athedānīṃ madhyasthasya  
madhyasthasyāsti cedādau madhyayā 
yo naiva saṃvare nāsaṃvare sthitaḥ sa madhyasthaḥ  
tasya nāvaśyamavijñaptirasti  
yasya tvasti dauḥśīlyaśīlāṅgādisaṃgṛhītā sa ādau madhyayā samanvāgataḥ  
vartamānā hyavijñaptiratītānāgatayormadhyād 
ūrdhvaṃ dvikālayā  VAkK  
prathamāt kṣaṇādūrdhvamatītayā vartamānayā ca 
ātyāgāditi vartate  
kimasaṃvarasthaḥ kadācitkuśalayā vijñaptyā samanvāgato bhavati saṃvarastho vā punarakuśalayā bhavati  
bhavan kadā kiyantaṃ vā kālamityāha 
asaṃvarasthaḥ śubhayā 'śubhayā saṃvare sthitaḥ 
avijñaptyānvito yāvat prasādakleśavegavān  VAkK  
yena prasādavegenāsaṃvarasthasya kuśalā 'vijñaptirutpadyate stavavandanādikriyāṃ
kurvataḥ yena ca kleśavegena saṃvarasthasyākuśalā 'vijñaptirutpadyate vadhabandhanatāḍanādikriyāṃ
kurvataḥ tau yāvadanuvartete tāvatte apyavijñaptī  
sa ādye kṣaṇe vartamānayaivāvijñaptyā samanvāgato bhavatyanyeṣvatītayā 'pi  
avijñaptyadhikāraḥ samāptaḥ  
vijñaptyā tu punaḥ sarve kurvanto madhyayānvitāḥ  
sarve saṃvarāsaṃvaramadhyasthā yāvadijñaptiṃ kurvanti tāvattayā vartamānayā samanvāgatāḥ  
atītayā kṣaṇādūrdhvamātyāgāt 
prathamāt kṣaṇādūrdhvamātyāgādatītayā vijñaptyā samanvāgato bhavati  
nāstyajātayā  VAkK  
anāgatayā tu vijñaptyā na kaścit samanvāgataḥ  
nivṛtānivṛtābhyāṃ ca nātītābhyāṃ samanvitaḥ  
atītābhyāmapi nivṛtānivṛtāvyākṛtābhyāṃ vijñaptibhyāṃ na kaścitsamanvāgataḥ  
durbalasya hi dharmasya prāptirapi durbalā nānubandhībhavati 
kiṅkṛtaṃ tasyā daurbalyam  
cittakṛtam 
cittasyāpi tarhi nivṛtāvyākṛtasya mā bhūt 
naitadevam  
jaḍā hi vijñaptiḥ paratantrā ca  
na caivaṃ cittam  
sā hi vijñaptirdurbalenotthāpitā durbalatarā bhavati  
asaṃvarastha ityuktam 
ko 'yamasaṃvaro nāma  
asaṃvaro duścaritaṃ dauḥśīlyaṃ karmaṃ tatpathaḥ  VAkK  
asaṃvarasyeme paryāyaśabdāḥ 
tatra kāyavācorasaṃvaraṇādasaṃvaraḥ  
sadbhiḥ kutsitatvādaniṣṭaphalatvād duścaritam  
śīlavipakṣāddauḥśīlyam 
kāyavākkarmatvātkarma  
maulasaṃgṛhītatvātkarmapathaḥ 
syādvijñaptyā samanvāgato nāvijñaptyeti catuṣkoṭikam  
tatra tāvat  
vijñaptyaivānvitaḥ kurvanmadhyastho mṛducetanaḥ  
 mṛdvyā cetanayā kuśalamakukśalaṃ vā kurvannaivasaṃvaranāsaṃvarasthito vijñaptyaiva samanvāgato bhavati nāvijñaptyā prāgevāvyākṛte anyatraupadhikapuṇyakriyāvastukarmapathebhyaḥ 
tyaktānutpannavijñaptiravijñaptyāryapudgalaḥ  VAkK  
avijñaptyaiva samanvāgato na vijñaptyā yenāryapudgalena janmāntaraparivṛttau na tāvadvijñaptaṃ vā punarvihīnam  
uktaṃ saṃvarāsaṃvaramadhyasthānāṃ vijñaptyavijñaptisamanvāgamanavyavasthānam  
athaite saṃvarāḥ kathaṃ labhyante  
dhyānajo dhyanabhūmyaiva labhyate 
yadā dhyānabhūmikaṃ cittaṃ pratilabhyate maulīyaṃ sāmantakīyaṃ vā sāsravaṃ tadā dhyānasaṃvaro 'pi sahabhūtatvāt  
anāsravastayā  
āryayā 
tayaiva dhyānabhūmyā 'nāsravayā labhyamānayā 'nāsravaḥ saṃvaro labhyate  
tatra ṣaṭ dhyānabhūmayo 'nāsravā bhavanti catvāri dhyānāni anāgamyasyānantaraṃ ceti paścātpravedayiṣyāmaḥ  
prātimokṣākhyaḥ paravijñapanādibhiḥ  VAkK  
prātimokṣasaṃvarastu paravijñaptito labhyate 
yadyenaṃ paro vijñapayati asau ca param  
sa punaḥ saṃghādvā pudgalādvā 
saṃdhādbhīkṣubhikṣuṇīśikṣamāṇāsaṃvarāḥ pudgalāddanye  
daśavidhā upasaṃpaditi vinayavibhāṣikāḥ 
tasya ūpasaṃgrahaṇārthamādiśabdaḥ  
svayaṃbhūtvena buddhānāṃ pratyekabuddhānāṃ ca niyāmāvakrāntyā pañcakānām ehibhikṣukayā
yaśaḥprabhṛtīnām śāsturabhyupagamānmahākāśyapasya praśnārādhanena sodāyinaḥ gurudharmābhyupagamena
mahāprajāpatyāḥ dūtena dharmadinnāyāḥ vinayaddharapañcamena pratyantimeṣu janapadeṣu
daśavargeṇa madhyeṣu janapadeṣu śaraṇagamanaṃ traivācikena ṣaṣṭibhadravargapūgopasaṃpāditānāmiti
teṣāṃ nāvaśyaṃ vijñaptyadhīnaḥ prātimokṣasaṃvaraḥ  
sa punareṣa prātimokṣāsaṃvaraḥ samādīyamānaḥ kiyantaṃ kālaṃ samādātavyaḥ  
yāvajjīvaṃ samādānamahorātraṃ ca saṃvṛteḥ  
saptanaikāyikasya prātimokṣasaṃvarasya yāvajjīvaṃ samādānam upavāsasaṃvarasyāhorātramityeṣa niyamaḥ  
kiṃ kāraṇam 
dvau hi kālaparyantau  
ahorātraparyanto jīvitaparyantaśca  
ahārotrāṇāṃ paunaruktyena pakṣādayaḥ 
kālo nāma ka eṣa dharmaḥ  
saṃskāraparidīpanādhivacanametat 
ālokāvasthā hi dvīpeṣu divasa ityucyate  
tamo 'vasthā rātriḥ 
yuktaṃ tāvajjīvitādūrdhvaṃ satyapi samādāne saṃvarasyānutpattiḥ  
visabhāgatvādāśrayasya tena ca tatrāprayogādasmaraṇācca  
athāhorātrādūrdhvaṃ pañcarātraṃ daśarātraṃ vā upavāsasamādānasya kaḥ pratibandho bahūnāmupavāsasaṃvarāṇāmutpattau  
itthamasti pratibandho yadbhagavānahorātrikamevopavāsaṃ sūtre śāstisma  
idamidānīṃ saṃpradhāryam  
 kiṃ tāvadahorātrādūrdhvaṃ saṃvarasyānutpartti paśyatā tathāgatenāhorātrika upavāso deśita utāho durbalendriyāṇāmahorātrake 'pi saṃvarasamādānena  
saṃniyojanārthamiti   
kutastvetadevaṃ tarkyate  
ahorātrāt pareṇāpi saṃvarotpattau yuktyavirodhāt  
tadetatkasyacidapyahorātrādūrdhvamadeśanāṃ necchanti vaibhāṣikāḥ  
asaṃvarasyedānīṃ kaḥ kālaniyamaḥ  
nāsaṃvaro 'styahorātraṃ 
yāvajjīvaṃ pāpakarmābhyupagamādasaṃvara upajāyate nāhorātraṃ yathopavāsaḥ 
kiṃ kāraṇam  
na kilaivaṃ pragṛhyate  VAkK  
na kila kaścidevamasaṃvaraṃ samādatte yathopavāsaṃ kaccidahamahorātramasaṃvṛtaḥ syāmiti  
kutsitatvātkarmaṇaḥ  
evaṃ caiva na kaścidādatte kaccidahaṃ yāvajīvamasaṃvṛtaḥ syāmiti  
yāvajjīvamapyasya lābho na syāt  
yadyapi naivamādatte tathāpyatyantavipannenāśayena tāṃ kriyāṃ prakurvannasaṃvaraṃ pratilabhate na kālāntaravipannena  
upavāsasaṃvarastu samādānabalādhānādanātyantike 'pyāśaye labhyata eva  
saṃvarārthitvāt  
yadi punaḥ kaścidasaṃvareṇāpyarthī kālāntaramasaṃvaraṃ samādadīta so 'vaśyaṃ labheta  
na tvedadṛṣṭamiti naivaṃ vyavasthāpyate  
avijñaptivadasaṃvaro 'pi nāsti dravyata iti sautrāntikāḥ  
sa eva tu pāpakriyābhisaṃdhirasaṃvaraḥ  
sānubandho yataḥ kuśalacitto 'pi tadvānucyate  
tasyānirākṛtatvāt  
athāhorātraṃ gṛhyamāṇa upavāsaḥ kathaṃ grahītavyaḥ  
kālyaṃ grāhyo 'nyato nīcaiḥ sthitenoktānuvāditā 
upavāsaḥ samagrāṅgo nirbhuṣeṇāniśākṣayāt  VAkK  
kālyaṃ tāvatsūryodayakāle ahorātrikatvātsaṃvarasya  
yastu pūrvakṛtasamādāno nityamaṣṭabhyāmupaceṣyāmīti sa bhuktvāpi gṛhṇīyāt  
anyataśca grahītavyo na svayamevāparāpekṣayā satsvapi pratyayeṣvanatikramārtham  
nīcaiḥ sthitenotkuṭṭakena vā jānupātena vā kapotakamañjaliṃ kṛtvā 'nyatra sthāsyāt  
agauravasya hi saṃvaro notpadyate  
dātuśca vacanamanubruvīta 
na pūrvaṃ na yugapat  
evaṃ hyasau parasmāt gṛhīto bhavati  
anyathā hi dānagrahaṇaṃ na sidhyet  
samagrāṅgaścāṣṭāṅga eva grahītavyo na vikalāṅgaḥ  
nirbhūṣeṇa ca 
ājasrikamabhyalaṅkāraṃ muktvā  
ājasriko hyalaṅkāro nātyarthaṃ madamādadhāti  
ārātriparikṣayācca grahītavyo yāvat punaḥ sūryodayāt  
ato 'nyathā gṛhṇataḥ sucaritamātraṃ syānnatūpavāsasaṃvaraḥ  
evaṃ ca kṛtvā aurabhrikapāradārikayo rātridivasopavāsakayoḥ sāphalyaṃ prayujyate  
arhatāṃ samīpe vasantyanenetyupavāsasteṣāmanuśikṣaṇāt  
yāvajjīvikasaṃvarasamīpe vasantyanene tyapare  
alpakuśalamūlānāṃ kuśalamūlapoṣaṇāt poṣadha iti vā  
poṣaṃ dadhāti manasaḥ kuśalasya yasmāduktastato bhagavatā kila poṣadho 'yamiti  
kimarthaṃ punaraṣṭāṅganyupādīyante 
yasmāt 
śīlāṅgānyapramādāṅgaṃ vratāṅgāni yathākramam  
catvāryekaṃ tathā trīṇi 
catvāri tāvacchīlāṅgāni yāvanmṛṣāvādaviratiḥ 
prakṛtisāvadyaviratitvāt  
ekamapramādāṅga madyapānādviratiḥ 
samāttaśīlo 'pi madyapaḥ pramādyeta  
trīṇi vṛtāṅgāni yāvadakālabhojanādviratiḥ  
saṃvegānuguṇatvāt  
kiṃ punarebhirapramādāṅgavṛtāṅgairanupāttaiḥ syāt  
smṛtināśo madaśca taiḥ  VAkK  
madyaṃ hi pivataḥ kāryā kāryasmṛtireva naśyet  
uccaśayanamahāśayananṛttagītādikaṃ pratisevamānasya madaḥ saṃbhavet  
mattasya ca dauḥśīlyamadūraṃ bhavet  
kāle punarbhuñjānasyocitabhaktakālaparihārādupavāsasmṛtiḥ saṃvegaścopatiṣṭhet  
tadabhāvādubhayaṃ na syāditi  
kecittu khalvakālabhojanāt prativiratimevopavāsaṃ manyante  
tasya śeṣāṇyaṣṭāṅgānīti  
nṛtyagotavāditraṃ gandhamālyavilepanaṃ ca dvayaṃ kṛtvā  
evaṃ tu sati sūtrapāṭho na yujyeta  
akālabhojanādvirati muktvā anenāhamaṣṭamāṅgena teṣāmāryāṇāmarhatāṃ śikṣāyāmanuśikṣe anuvidhīya iti  
kastarhi so 'nya upavāso yasyemānyaṅgāni 
samudāyasyāvayavā aṅgāni  
yathā sthasyāṅgāni caturaṅgo balakāyaḥ pañcāṅgaṃ tūryaṃ tathā 'ṣṭāṅga upavāso draṣṭavyaḥ  
akālabhojanāt prativiratirūpavāsa upavāsāṅgaṃ ca yathā samyagdṛṣṭirmārgo mārgāṅgaṃ ca  
dharmapravicayasaṃbodhyaṅgaṃ bodhirvodhyaṅgaṃ samādhirdhyānaṃ dhyānāṅgaṃ ceti vaibhāṣikāḥ  
natu teṣāmeva samyagdṛṣṭyādīnāṃ ta evāṅgatvāya kalpanta iti  
pūrvakāḥ samyagdṛṣṭyādaya uttareṣāmaṅgaṃ yadi syuḥ prathamakṣaṇotpanna āryamārgo nāṣṭāṅgaḥ syāt  
kiṃ khalvayamupavāsakasyaivopavāsa āhosvidanyasyāpi  
anyasyāpyupavāso 'sti śaraṇaṃ tvagatasya na  
anupavāsako 'pi yastamahorātraṃ buddhadharmasaṃghān śaraṇaṃ gatvopavāsaṃ gṛhṇāti tasyotpadyate upavāsasaṃvaro nānyathā  
anyatrājñānāt  
sūtra uktaṃ yataśca mahānāman gṛhī avadātavasanaḥ puruṣaḥ puruṣendriyeṇa samanvāgato
buddhaṃ śaraṇaṃ gacchati dharmaṃ saṃghaṃ śaraṇaṃ gacchati vācaṃ ca bhāṣate upavāsakaṃ ca māṃ dharaya  
iyatā upāvāsako bhavatīti 
tat kiṃ śaraṇagamanādevopavāsako bhavati  
bhavatīti bahirdeśakāḥ 
na vinā saṃvareṇeti kāśmīrāḥ 
yattarhi sūtra uktam  
nāstyatra virodhaḥ 
yasmādasyotpadyate tata eva 
upāsakatvopagamātsaṃvṛt 
upāsakatvābhyupagamādevāsyopāsakasaṃvaro jāyate  
yadevābhyupagacchatyupāsakaṃ māṃ dhārayetyādyagreṇa yāvajjīvaṃ prāṇāpetamiti  
prāṇātipātādyapetamityartho madhyapadalopāt  
laghusaṃvarasyāpi vyutpādanārthaṃ śikṣāpadānām 
uktistu bhikṣuvat  VAkK  
 yathaivaṃ bhikṣurlabdhasaṃvaro 'pi punaḥ śikṣāpadāni grāhyate śrāmaṇeraśca vyutpādanārthamita ścāmutaśca te saṃvara iti tathopavāsako 'pi na  
tu vinā saṃvareṇopāsako 'sti   
sarve cet saṃvṛtā ekadeśakāryādayaḥ katham  
yadi sarva evopāsakā upāsakasaṃvarasthāḥ kathaṃ bhagavatā ekadeśakārī pradeśakārī yadbhūyaḥkārī pūripūrṇakārī copāsaka uktaḥ  
tatpālanāt kila proktāḥ 
yo hi yacchikṣāpadaṃ pālayati sa tatkārītyuktaḥ 
sarve tu samaṃ saṃvarasthāḥ  
idamutsūtraṃ vartate 
kimatrotsūtram  
upāsakatvābhyupagamādeva saṃvaralābho yasmāt prāṇatipātamityāheti  
na hyevaṃ sūtrapāṭhaḥ ukto yathā mahānāmasūtre pāṭhaḥ  
tatraiva copāsakalakṣaṇopadeśo nānyatra  
yatra tveṣa pāṭho yāvajjīvaṃ prāṇāpetaṃ śaraṇagatamabhiprasannamiti  
tatra te dṛṣṭasatyā avetyaprasādānvayaṃ prāṇairapi saddharmopagamanaṃ darśayanti sma  
jīvitaheto rapyabhavyā vayamenaṃ dharmaṃ parityaktumiti  
na tveṣa lakṣaṇopadeśaḥ saṃvarasya  
prāṇāpetaṃ tu na kvacit paṭhyate  
kaścaitadaparisphuṭārthaṃ paṭhet  
ekadeśakāryādīṃstu khaṇḍitaśikṣānadhikṛtya praśna eva na yujyate  
kuto visarjanamāveṇikadharmāṇām  
ko hyapāsakasaṃvaraṃ jānan etanna jñāsyate yo hi yacchikṣāpadaṃ na khaṇḍayati sa tatkārī bhavatīti  
upāsakasaṃvarasya tu parimāṇānabhijñāṃstanmātraśikṣākṣamān pratyeṣa praśno yujyate  
kiyatā bhadantopāsaka ekadeśakārī bhavati yāvat paripūrṇakārī bhavati  
yadi tarhi vinā saṃvareṇopāsakaḥ syādvikalena vā bhikṣuśrāmaṇerāvapi syātām  
kathaṃ tāvadeṣāmupāsakasaṃvarādīnāmaṅgapratiniyamo bhavati  
śāstṛprajñaptivaśāt  
upāsakatvādipratiniyamo 'pi śāstṛprajñaptivaśādiṣyatām  
vināpi hi saṃvareṇopāsakaḥ prajñaptito na tu bhikṣuśrāmaṇerāviti te tvetannecchanti kāśmīrāḥ  
sarveṣāṃ tu saṃvarāṇām  
mṛdvāditvaṃ yathā manaḥ  VAkK  
mṛdumadhyādhimātratvaṃ sasaṃtānacittavaśāt  
evaṃ ca kṛtvā 'rhato 'pi mṛduḥ prātimokṣasaṃvaraḥ syāt pṛthagjanasyādhimātraḥ  
kiṃ punaḥ saṃvaragrahaṇādevopāsakaḥ syādvinā śaraṇagamanaiḥ  
na syādanyatrājñānāt  
yo buddhadharmasaṃghāñcharaṇaṃ gacchati kimasau śaraṇaṃ gacchati  
buddhasaṃghakarāndharmānaśaikṣānubhayāṃśca saḥ 
nirvāṇaṃ ceti śaraṇaṃ yo yāti śāraṇatrayam  VAkK  
 yo buddhaṃ śaraṇaṃ gacchati aśaikṣānasau budhakarakāndharmāñcharaṇaṃ gacchati yeṣāṃ prādhānyena sa ātmabhāvo budhā ityucyate yeṣāṃ vā lābhena  
sarvāvabodhasāmarthyādbuddho bhavati   
ke punaste 
kṣayajñānādayaḥ saparivārāḥ  
rūpakāyasya pūrvaṃ paścāccāviśeṣāt  
kiṃ sarvabuddhānathaikam 
lakṣaṇataḥ sarvabudhān  
mārgasyāvilakṣāṇatvāt  
yaḥ saṃghaṃ śaraṇaṃ gacchati śaikṣāśaikṣānasausaṃghakarakānharmān gacchati yeṣāṃ lābhenāṣṭau pudgalāḥ saṃghībhavanti  
abhedatvāt  
kiṃ sarvasaṃghānathaikam 
lakṣaṇataḥ sarvasaṃghānmārgasyāvilakṣaṇatvāt  
yattu sūtra uktaṃ yo 'pyasau bhaviṣyatyanāgate 'dhvani saṃgho nāma tamapi śaraṇaṃ gacchatami ti  
tatpratyakṣabhāvinaḥ saṃvaratvasyodbhāvanārtham  
yo dharmaṃ śaraṇaṃ gacchati asau nirvāṇaṃ śaraṇaṃ gacchati pratisaṃkhyānirodham  
svaparasaṃtānaklelśānāṃ duḥkhasya ca śāntyekalakṣaṇātvāt  
yadyaśaikṣā dharmā eva buddhaḥ kathaṃ tathāgatasyāntike dukṣṭacittarudhirotpādanādānantaryaṃ bhavati  
āśrayavipādanātte 'pi vipāditā bhavantīti vaibhāṣikāḥ  
śāstraṃ tu naivaṃ vācakamaśaikṣā dharmā eva buddha iti  
kiṃ tarhi  
buddhakarakā iti 
ata āśrayasya buddhatvāpratiṣedhādacodyamevaitat  
anyathā hi laukikacittastho na buddhaḥ syānna saṃghaḥ śīlameva ca bhikṣukarakaṃ bhikṣuḥ syāt  
yathā tu yo bhikṣūn pūjayati bhikṣukarakamasau śīlaṃ pūjayati  
evaṃ yo buddhaṃ śaraṇaṃ gacchatyaśaikṣānasau buddhakarakāndharmān śaraṇaṃ gacchati  
yo buddhaṃ śaraṇaṃ gacchati so 'ṣṭādaśāveṇikānbuddharmānityapare  
kiṃsvabhāvāni śaraṇagamanāni  
vāgvijñaptisvabhāvāni 
kaḥ punaḥ śaraṇārthaḥ  
trāṇārthaḥ śaraṇārthaḥ  
tadāśrayeṇa sarvaduḥkhātyantanirmokṣāt 
uktaṃ hi bhagavatā 
bahavaḥ śaraṇaṃ yānti parvatāṃśca vanāni ca
ārāmānvṛkṣāṃścaityāṃśca manuṣyā bhayavarjitāḥ  
na tvetaccharaṇaṃ śreṣṭhaṃ naitaccharaṇamuttamam 
naitaccharaṇamāgamya sarvaduḥkhātpramucyate  
yastu buddhaṃ ca dharmaṃ ca saṃghaṃ ca śaraṇaṃ gataḥ 
catvāri cāryasatyāni paśyati prajñayā yadā  
duḥkhaṃ duḥkhasamutpādaṃ duḥkhasya samatikramam 
āryaṃ cāṣṭāṅgikaṃ mārgaṃ kṣemaṃ nirvāṇagāminam  
etaddhi śaraṇaṃ śreṣṭhametaccharaṇamuttamam 
etaccharaṇamāgamya sarvaduḥkhāt pramucyate iti  
eta eva śaraṇagamanāni sarvasaṃvarasamādāneṣu dvārabhūtāni  
kiṃ punaḥ kāraṇamanyeṣu saṃvareṣvabrahmacaryādviratiḥ śikṣāpadaṃ vyavasthāpitam upāsakasya tu kāmamithyācārāt  
mithyācārātigarhyatvātsaukaryādakriyāptitaḥ  
kāmamithyācāro hi loke 'tyantaṃ garhitaḥ 
pareṣāṃ dāropaghātādāpāyikatvācca  
na tathā 'brahmacaryam  
sukarā ca kāmamithyācārādviratirgṛhānadhyāvasatāṃ duṣkarātvabrahmacaryāditi duṣkaraṃ karttuṃ notsaheran  
āryāścākaraṇasaṃvaraṃ kāmamithyācārāt pratilabhante  
 janmāntareṣvapyanadhyācaraṇānnatvabrahmacryādityupāsakasyāpi tasmādeva viratiḥ śikṣāpadaṃ vyavasthāpitaṃ mā bhūt parivṛttajanmāntaraḥ śaikṣa  
upāsakasaṃvarāṅgeṣvasaṃvṛta iti   
akriyāniyamo hyakaraṇasaṃvaraḥ  
ya upāsakāḥ santo bhāryāḥ pariṇayanti kiṃ taistābhyo 'pi saṃvaraḥ pratilabdho 'tha na  
pratilabdho mā bhūt prādeśikasaṃvaralābha iti  
kathaṃ saṃvarakṣobho na bhavati  
yasmāt 
yathābhyupagamaṃ lābhaḥ saṃvarasya na saṃtateḥ  VAkK  
yathā hyeṣāmabhyupagamastathā saṃvaralābhaḥ 
kathaṃ caiṣāmabhyupagamaḥ  
kāmamithyācārādviramāmīti  
 na tvatra saṃtāne mayā brahmacaryaṃ na kartavyamityata evaiṣāṃ tadadhiṣṭhātkāmamithyācārāṅgādeva saṃvaralābho nābrahmacaryāditi nāsti bhāryībhūtāyāṃ  
saṃvarakṣobhaḥ   
atha kasmāt mṛṣāvādād viratirevopāsakasaṃvaraśikṣāpadaṃ na paiśunyādiviratiḥ  
ebhireva ca tribhiḥ kāraṇaiḥ  
mṛṣāvādātigarhyatvāt saukaryādakriyāptitaḥ  
mṛṣāvādaprasaṅgācca sarvaśikṣāvyatikrame  
sarvatra hi śikṣātikrame samanuyujyamānasyopasthitamidaṃ bhavati nāhamevamahārṣamiti
mṛṣāvādasya prasaṅgo bhavatyato mṛṣāvādādviratirvidhīyate kathaṃ kṛtātikramo 'pyātmani māviṣkuryāditi  
kiṃ punaḥ kāraṇaṃ pratikṣepaṇasāvadyācchikṣāpadasya na vyavasthāpitam  
pratikṣepaṇasāvadyānmadyādeva 
kiṃ kāraṇaṃ madyādeva nānyasmāt  
anyaguptaye  VAkK  
madyaṃ pivato 'nyānyapyaṅgānyaguptāni syuḥ  
kathaṃ punarmadyapānaṃ pratikṣepaṇasāvadyaṃ gamyate  
prakṛtisāvadyalakṣaṇābhāvāt  
prakṛtisāvadyaṃ hi kliṣṭenaiva cittenādhyācaryate  
śakyaṃ tu madyaṃ pratīkārabuddhyaiva pātuṃ yāvanna madayet  
kliṣṭameva taccittaṃ yanmadanīyaṃ jñātvā pibati  
na tat kliṣṭaṃ yadamadanīyamātrāṃ viditvā pibati  
prakṛtisāvadyaṃ madyamiti vinayadharāḥ  
kathaṃ bhadanta glāna upasthātavyaḥ  
prakṛtisāvadyamupālin sthāpayitvā ityuktaṃ bhagavatā  
śākyeṣu ca glāneṣu madyapānaṃ nābhyanujñātam  
idaṃ coktaṃ māṃ bhikṣavaḥ śāstāramuddiśadbhiḥ kuśāgreṇāpi madyaṃ na pātavyami tyataḥ prakṛtisāvadyamiti jñāyate  
āryaiśca janmāntaragatairapyanadhyācārāt  
prāṇivadhādivat 
kāyaduścaritavacanāddurgatigamanācceti 
netyābhidhārmikāḥ  
utsargavihitasyāpi glāneṣu prajñaptisāvadyasya punarmadyasyāpavādaḥ prasaṅgaparihārārthaṃ madnīyamātrānīyamanāt 
ata eva kuśāgrapānapratiṣedhaḥ  
āryairanadhyācaraṇaṃ hrīmattvāttena ca smṛtināśāt  
alpakasyāpyapānamaniyamādviṣavat  
duścaritavacanaṃ pramādasthānatvāt  
ata evātra pramādasthānagrahaṇaṃ nānyeṣu teṣāṃ prakṛtisāvadyatvāt  
atyāsevitena durgatigamanābhidhānam  
tatprasaṅgenābhīkṣṇamakuśalasaṃtatipravṛtterāpāyikasya karmaṇa ākṣepādvṛttilābhādvā  
surāmaireyamadyapramādasthānamiti ko 'rthaḥ  
surā anāsavaḥ 
maireyaṃ dravāsavaḥ  
te ca kadācidaprāptacyutamadyabhāve bhavataḥ ityato madyagrahaṇam  
pūgaphalakodravādayo 'pi madayantīti surāmaireyagrahaṇam  
prajñaptisāvadyasyāpyādareṇa praheyatve kāraṇajñāpanārthaṃ pramādasthānavacanam  
sarvapramādāspadatvāditi  
ya ime trayaḥ prātimokṣadhyānānāsravasaṃvarāḥ kimeṣāṃ yata eko labhyate tataḥ śeṣau  
netyāha 
kiṃ tarhi  
sarvobhayebhyaḥ kāmāpto vartamānebhya āpyate  
vartamānebhya eva skandhāyatana dhātubhyaḥ kāmāpta iti prātimokṣasaṃvaraḥ  
sarvebhya iti maulaprayogapṛṣṭhebhyaḥ  
ubhayebhya iti sattvāsattvākhyebhyaḥ prakṛtipratikṣepaṇasāvadyebhyaśca vartamānebhya eva skandhāyatanadhātubhyo labhyate  
sattvādhiṣṭānapravṛttatvāt nātītānāgatebhyaḥ 
teṣāmasattvasaṃkhyātatvāt  
maulebhyaḥ sarvakālebhyo dhyānānāsravasaṃvarau  VAkK  
maulebhya eva karmapathebhyo dhyānānāsravasaṃvarau labhyete na prayogapṛṣṭhebhyaḥ
kuta eva prajñaptisāvadyebhyaḥ sarvakālebhyaśca skandhāyatanadhātubhyo labhyete atītānāgatebhyo 'pi  
ata eva catuṣkoṭikaṃ kriyate  
santi tāni skandha dhātvāyatanāti yebhyaḥ prātimokṣasaṃvaraḥ eva labhyate na dhyānānāsravasaṃvarāviti vistaraḥ  
prathamā koṭiḥ pratyutpannebhyaḥ sāmantakapṛṣṭhebhyaḥ pratikṣepaṇasāvadyācca  
dvitīyā 'tītānāgatebhyo maulebhyaḥ karmapathebhyaḥ  
tṛtīyā pratyutpannebhyo maulebhyaḥ karmapathebhyaḥ  
caturthyatītānāgatebhyaḥ sāmantakapṛṣṭhemyaḥ iti  
natu saṃvarakāle vartamānāḥ karmapathāḥ santīti vartamānādhiṣṭhānebhyaḥ iti vaktavyam  
anāgatānāmeva saṃvaraṇaṃ yujyate nātītavartamānānām  
atha kiṃ saṃvarāsaṃvarau sarvasattvebhya eva labhyete sarvāṅgebhyaḥ sarvakāraṇaiśca āhosvidasti bhedaḥ  
niyataṃ tāvat labhyate  
saṃvaraḥ sarvasattvebhyo vibhāṣā tvaṅgakāraṇaiḥ  
sarvasattvebhya eva saṃvaro labhyate kebhyaścit aṅgebhyastu vibhāṣā  
kaścit sarvebhyo labhyate  
bhikṣusaṃvaraḥ 
kaściccaturbhyaḥ 
tato 'nyaḥ  
karmapathā hi saṃvarasyāṅgāni  
kāraṇairapi kenacit paryāyeṇa sarvaiḥ kenacidekena 
kena tāvatsarvaiḥ  
yadyalobhādveṣāmohāḥ kāraṇānīṣyante 
kenai kena  
yadi mkṛdumadhyādhimātrāṇi cittāni kāraṇānīṣyante  
paścimaṃ paryāyaṃ niyamayyocyate asti saṃvarasthāyī sarvasattveṣu saṃvṛto na sarvāṅgaiḥ na sarvakāraṇaiḥ  
yo mṛdunā cittena madhyenādhimātreṇa vā upāsakovāsa śrāmaṇerasaṃvaraṃ samādatte  
asti sarvasattveṣu saṃvṛtaḥ sarvaṅgaiśca na tu sarakāraṇaiḥ  
yo mṛdunā cittena madhyenādhimātreṇa vā bhikṣusaṃvaraṃ samādatte  
asti sarvasattveṣu sarvaṅgaiḥ sarvakāraṇaiśca  
yastrividhena cittena trīn saṃvarān samādatte  
asti sarvasattveṣu sarvakāraṇaiśca na tu sarvāṅgaiḥ  
ya upāsakopavāsaśrāmaṇerasaṃvarānmṛdumadhyādhimātraiḥ samādatte  
yastu na sarvasattveṣu syādīdṛśo nāsti  
yasmātsarvasattvānugate kalyāṇāśaye sthitaḥ saṃvaraṃ pratilabhate nānyathā pāpāśayasyānuparatatvāt  
pañca niyamān kurvan prātimokṣasamvaraṃ pratilabhate  
sattvāṅgadeśakālasamayaniyamāt  
amuṣmātsattvādviramāmīti sattvaniyamaḥ  
amuṣmādaṅgādityaṅaniyamaḥ 
amusmina deśa iti deśaniyamaḥ  
māsādyāvaditi kālaniyamaḥ 
anyatra yuddhāditi samayaniyamaḥ  
sucaritamātraṃ tu syāttathā gṛhṇataḥ  
kathamaśakyebhyaḥ saṃvaralābhaḥ  
sarvasattvajīvitānupaghātādhyāśayenābhyupagamāt  
yadi punaḥ śakyebhya eva saṃvaro labhyate cayāpacayayuktaḥ syāt  
śakyāśakyānāmitaretarasaṃcārāt  
evaṃ ca sati vināpi lābhatyāgakāraṇābhyāṃ saṃvarasya lābhatyāgau syātāmiti vaibhāṣikāḥ  
naivaṃ bhavisyati  
yathā hyapūrvatṛṇādyutpattau śoṣe vā saṃvarasya vṛddhihlāsau na bhavatastathā śakyāśakyasaṃcāre 'pi na syātām  
na sattvānāṃ pūrvaṃ paścācca bhāvāttṛṇādīnāṃ tvabhāvāt  
ko nvatra viśeṣo na vā bhavedasatsu tṛṇādiṣu saṃvarastadvadaśakyo vā bhavet  
yadā ca parinirvṛtā na bhavantyeva tadā kathaṃ saṃvarahlāso na syāditi naiṣa yuktaḥ parihāraḥ  
tasmātpūrvaka eva parihāraḥ sādhuḥ  
evaṃ tarhi pūrvabuddhaparinirvṛtebhya uttareṣāṃ buddhānāṃ pratimokṣasaṃvarasyā lābhātkathaṃ śīlanyūnatā na prasajyeta  
sarveṣāṃ sattvebhyo lābhāt  
yadi hi te 'pyabhaviṣyaṃ stebhyo 'pi te 'lapsyanta  
uktaṃ yataḥ saṃvaro labhyate  
asamvarastu sarvebhyaḥ sarvāṅgebhyo na kāraṇaiḥ  VAkK  
asaṃvarastu sarvasattvebhyo labhyate sarvakarmapathebhyaśca  
nāsti hi vikalenāsaṃvareṇāsaṃvarikaḥ  
na tu sarvakāraṇairyugapat mṛdvādicittāsaṃbhavāt  
 yo mṛdunā cittenāsaṃvaraṃ pratilabhate so 'dhimātreṇāpi cittena prāṇinaṃ jīvitādvyaparopayanmṛdunaivā saṃvareṇa samanvāgato bhavatyadhimātrayā  
tu prāṇātipātavijñaptyā   
evaṃ madhyādhimātreṇa yojyam  
 tatreme āsaṃvarikāstadyathā aurabhrikāḥ kaukkuṭikāḥ saukarikāḥ śākunikā mātsikā mṛgalubdhakāścaurā vadhyaghātakā bandhanapālakā nāgabandhakāḥ  
śvapākā vāgurikāśca   
rājāno daṇḍanetāro vyāvahārikāścārthata āsaṃvarikāḥ asaṃvare bhavatvāt tatrashatayā asaṃvara eṣāmastīti āsaṃvarikā vā  
urabhrān ghnantīti aurabhrikāḥ  
evamanye 'pi yojyāḥ  
yuktastāvat saṃvarasya sarvasattvebhyo lābhaḥ  
sarvasattvahitādhyāśayena grahaṇāt  
aurabhrikādīnāṃ tu mātāpitṛputradārādiṣvavipannāśayānāṃ jīvitahetorapyahantukāmānāṃ kathamasaṃvaraḥ sarvasattvebhyo yujyate  
mātrādīnapi hi ta urabhrībhūtān hanyuḥ  
na hi tāvatte ta eva iti vidvāṃso hanyuḥ  
āryībhūtānāṃ ca punaḥ paśu bhavituṃ nāstyavakāśa iti tebhyaḥ kathaṃ syāt  
 yadi cā nāgatātmabhāvāpekṣayā varttamānādasaṃvṛtaḥ syādurabhrādīnapi te putrībhūtāt sarvathā na hanyuriti ina syāttebhyyo 'saṃvaraḥ   
kathaṃ hi nāma jighāṃsatāmeva tebhyo na syādasaṃvaraḥ  
etanmātrādiṣu samānam  
kathaṃ hi nāmājighāṃsatāmeva tebhyaḥ syādasaṃvara iti  
yaścaurabhriko janmanāpyādatte svadāraparituṣṭo mūkaśca  
kathamasya pūrvaṅgebhyo 'saṃvaraḥ syāt 
āśayasyāvipannatvāt  
mūko 'pi ca vākprāpaṇīyamarthaṃ kāyena prāpayituṃ śakta iti  
yastarhi dve trīṇi vā śikṣāpadāni samādatte  
sarvathā nāsti vikalaḥ prādeśikaścāsaṃvarika iti vaibhāṣikāḥ  
yathā bhyupagamaṃ vikalo 'pi syāt prādeśiko 'pyasaṃvaraḥ saṃvaraścānyatrāṣṭavidhāditi sautrāntikāḥ  
tanmātraśīla dauḥślīlyapratibandhāt  
uktamidamasaṃvarasya yebhyo lābhaḥ 
kathaṃ tu lābha iti noktam 
tata idamucyate  
asaṃvarasya kriyayā lābho 'bhyupagamena vā  
dvābhyāṃ kāraṇābhyāmasaṃvaro labhyate  
vadhaprayogakriyayā tatkulīnaiḥ tatkarmābhyupagamāccānyatra kulīnaiḥ  
vayamapyanayā jīvikayā jīviṣyāma iti  
śeṣāvijñaptilābhastu kṣetrādānādarehanāt  VAkK  
kṣetraṃ vā tadrūpaṃ bhavati yatrārāmādipradānamātreṇāvijñaptirutpadyate  
yathaupadhikeṣu puṇyakriyāvastuṣu  
athavā samādānamādatte buddhamavanditvā na bhokṣye tithimāsārdhamāsabhaktāni vā nityaṃ kariṣyāmītyādi  
ādareṇa tadrūpeṇa kriyāmīhate kuśalāmakuśalāṃ vā yato 'syāvijñaptirutpadyate  
uktametadyathā saṃvarāsaṃvaretarāṇāṃ pratilambhaḥ  
tyāga idānīṃ vaktavyaḥ 
tatra tāvat 
prātimokṣadamatyāgaḥ śikṣānikṣepaṇāccyuteḥ 
ubhayavyañjanotpattermūlacchedānniśātyayāt  VAkK  
dāmyantyaneneti damaḥ saṃvaro 'bhipretastenendriyadamanāt  
caturbhiḥ kāraṇaiḥ prātimokṣasaṃvarasya tyāgaḥ  
sthāpayitvopavāsam  
 śikṣāpadānāṃ vijñapuruṣasyāntike pratyākhyānadāśayataḥ nikāyasabhāgatyāgāt yugapadu bhayavyañjanaprādurbhāvāt kuśalamūlasamucchedācca   
upavāsasaṃvarasya tvebhiścaturbhirārātrikṣayācca  
tānyetānyabhisamasya pañca tyāgakāraṇāni bhavanti  
kiṃ punaḥ kāraṇamebhiḥ kāraṇaistyāgo bhavati  
samādānaviruddhavijñaptyutpādādāśrayatyāgādāśrayavikopanānnidānacchedāttāvadevākṣepācca  
patanīyena cetyeke 
anye punarāhuścaturṇāṃ patanīyānāmanyatamena bhikṣuśrāmaṇerasaṃvaratyāga iti  
saddhamantirdhito 'pare  
saddharmasyāntardhānādityapare  
yasmādantarhite saddharme sarvaśikṣāsīmākarmāntāḥ pratiprasrabhyanta iti  
dhanarṇavattu kādmīrairāpannasyeṣyate dvayam  VAkK  
kāśmīrāstu khalu vaibhāṣikāḥ evamicchanti  
na maulīmadhyāpattimā pannasyāsti bhikṣusaṃvaratyāgaḥ  
kiṃ kāraṇam 
na hyekadeśakṣobhāt kṛtsna saṃvaratyāgo yukta iti  
naiva cānyāmapyāpatti māpannasyāsti śīlacchedaḥ 
kiṃ tarhi  
dvayamasya bhavati śīlaṃ dauḥśīlyaṃ ca  
yathā kasyaciddhanaṃ syādṛṇaṃ ca  
āviṣkṛtāyāṃ tu tasyāmāpattau śīlavānbhavati na duḥśīlo yathā ṛṇaṃ śodhayitvā dhanavānbhavati na tvṛṇavāniti  
yattarhi bhagavatoktam bhikṣurbhavatyaśramaṇo 'śākyaputrīyo dhvasyate bhikṣubhāvāt  
katamasya bhavati śrāmaṇyaṃ dhvastaṃ patitaṃ parājitamiti  
paramārthabhikṣutvaṃ saṃdhāyaitaduktam  
idamabhisāhasaṃ vartate 
kimatrābhisāhasam  
yat bhagavatā nītārthaṃ punaranyathā nīyate  
dauḥśīlyāya ca bahukleśebhyaḥ pratyayā dīyante  
kathameta nītārtham  
eṣa hi vinaye nirdeṣaḥ 
caturvidho bhikṣuḥ  
saṃjñābhikṣuḥ pratijñābhikṣurbhikṣata iti bhikṣurbhinnakleśatvāt bhikṣuḥ  
asmiṃstvarthe jñapticaturthakarmopasaṃpanno bhikṣuriti  
na cāsau pūrvaṃ paramārthabhikṣurāsīdyataḥ paścādabhikṣurbhavet yaccoktamekadeśakṣobhāditi
atra śāstraiva datto 'nuyoga stadyathā tālo mastakācchinno 'bhavyo 'ṅkuritatvāya
abhavyo viruḍhiṃ vṛddhiṃ vipulatāmāptu mityupamāṃ kurvatā  
kaḥ punarūpamārthaḥ  
evamekadeśa syāpi mūlabhūtasya cchedādabhavyaḥ saṃvaraśeṣo viroḍumiti  
sa ca gurvīṃ bhikṣubhāvamaryādābhedinīṃ maulīmāpattimāpadyamānastīvrānapatrāpyayogātsaṃvarasya mūlaṃ cchinattīti yuktaḥ kṛtsnasaṃvaratyāgaḥ
 yasya caikagrāsaparibhogo 'pyekapāda pārṣṇirpradeśaparibhogo 'pi ca nābhyanujñāyate sāṃghikayorāhāravihārayoḥ sarvabhikṣusaṃbhogabahiṣkṛtaśca  
śāstrā yaṃ cādhikṛtyoktaṃ   
nāśayata kāraṇḍavakaṃ kaśambakamapakarṣata 
athotplāvinaṃ vāhayata abhikṣuṃ bhikṣuvādinamiti  
tasya kīdṛśo bhikṣubhāvaḥ 
yādṛśastādṛśo 'stu 
asti tu bhikṣubhāvaḥ  
tathāhi catvāraḥ śramaṇā na pañcamo 'sti cundeti 
bhagavānavocat 
mārgajino mārgadeśiko mārge jīvati yaśca mārgadūṣī astyetaduktam  
sa tveṣa ākṛtimātrāvaśeṣatvācchamaṇa ukto dagdhakāṣṭhaśuṣkahladaśukanāśā pūtivījālātacakramṛtasattvavat  
yadi hi dauḥśīlyādabhikṣuḥ syāt śikṣādattako na syāt  
na vayaṃ brūmaḥ sahādhyāpattyā sarvaḥ pārājikaḥ iti  
yastu pārājikaḥ so 'vaśyamabhikṣuḥ  
kaścittu saṃtānaviśeṣānna pārājika ekacittenāpyapraticchādanāditi vyavasthāpitaṃ dharmasvāminā  
yadi tarhi pārājiko na bhikṣuḥ kiṃ punarna pravrājyate  
tīvrānapatrāpyavipāditatvāt saṃtateḥ saṃvarābhavyatvānna tu khalu bhikṣubhāvāpekṣayā  
tathā hyasau nikṣiptaśikṣo 'pi na pravrājyate  
kaścāyamanarthe nirbandho yadyasau tathābhūto 'pi bhikṣurnamo 'stu tasmai tādṛśāya bhikṣutvāya  
saddharmāntardhāne bu vinayakarmābhāvādapūrvasaṃvaralābho nāsti  
labdhasya tu nāsti tyāgaḥ  
atha dhyānānāsravasaṃvarayoḥ kathaṃ tyāgaḥ  
bhūmisaṃcārahānibhyāṃ dhyānāptaṃ tyajyate śubham  
sarvameva dhyānāptaṃ kuśalaṃ dvābhyāṃ kāraṇābhyāṃ parityajyate  
upapattito vā bhūmisaṃcārādūrdhvaṃ cāvaśyaṃ parihāṇito vā samāpatternikāyasabhāgatvācca kiñcit  
yathā ca rūpāptaṃ kuśalaṃ bhūmisaṃcārahānibhyāṃ tyajyate 
tathārūpyāptamāryaṃ tu phalāptyuttaptihānibhiḥ  VAkK  
anāsravaṃ tu kuśalaṃ tribhiḥ kāraṇaiḥ parityakṣyate  
phalaprāptitaḥ pūrvako mārgaḥ parityakṣyate  
indriyottāpanena mṛddhindriyamārgaḥ 
parihāṇita uttaro mārgaḥ  
phalaṃ phalaviśiṣṭo vā  
evaṃ tāvat saṃvarāstyajyante  
asaṃvaraḥ saṃvarāptimṛtyudvivyañjanodayaiḥ  
tribhiḥ kāraṇairasaṃvaracchedaḥ 
saṃvaraprāptitaḥ  
yadi saṃvaraṃ samādatte dhyānasaṃvaraṃ vā labhate  
hetupratyayabalena samādhilābhāt 
tenāsaṃvaśchidyate  
pratidvandvabalīyastvāt  
maraṇenāśrayatyāgāt 
dvivyañjanotpādenāśrayavikopanāditi  
śastrajālatyāge 'pyakaraṇāśayataḥ  
saṃvaramantareṇāsaṃvaracchedo nāsti  
nidānaparivarjane 'pyauṣadhamantareṇa pravṛddharogāvinivṛttivat  
ya āsaṃvarika upavāsaṃ gṛhṇāti kimasau tasmātsaṃvarātpunarasaṃvaraṃ gacchatyāhosvinnaivasaṃvaraṃ nāsaṃvaram  
asaṃvaramityeke 
tyāgāśayasyānātyantikatvāt  
pradīptaivāyaḥpiṇḍaḥ punaḥ śyāmatāṃ nāprayujyamāno gacchatītyapare  
tallābhasya vijñaptyadhīnatvāt  
atha saṃvarāsaṃvaravinirmuktā kathamavijñaptistyajyate  
vegādānakriyārthāyurmūlacchedaistu madhyamā  VAkK  
yena hyasau prasādakleśavegenāvijñaptirākṣiptā bhavati tasya cchedātsā 'pi cchidyate  
kumbhakāracakreṣugativat 
ādānatyāgādapi cchidyate  
yadi samādānaṃ tyajatyalaṃ samādāneneti  
kriyāvicchedādapi vicchidyate yathāsamāttamakurvataḥ  
arthavicchedādapi vicchidyate 
katamasyārthasya  
caityārāmavihāraśayanāsana yantrajālādino vastunaḥ  
āyuṣo 'pi kuśalalmūlānāmapi cchedādvicchidyate  
yadā kuśalamūlāni samucchettumārabhata ityebhiḥ ṣadbhiḥ kāraṇairavijñaptirmadhyamā tyajyate  
kāmāptaṃ kuśalārūpaṃ mūlacchedordhvajanmataḥ  
kāmāvacaraṃ kuśalamarūpasvabhāvaṃ dvābhyāṃ kāraṇābhyāṃ parityajyate  
kuśalamūlasamucchedādrūpārūpyadhātūpapattito vā  
pratipakṣodayāt kliṣṭamarūpaṃ tu vihīyate  VAkK  
kliṣṭaṃ tvarūpasvabhāvaṃ sarvameva pratipakṣodayādvihīyate  
yasyopakleśaprakārasya yaḥ prahāṇamārgastenāsau saparivāraḥ parityajyate nānyathā  
atha keṣāṃ sattvānāmasaṃvaro bhavati keṣāṃ saṃvaraḥ  
nṛṇāmasaṃvaro hitvā śaṇḍapaṇḍadvidhākṛtīn  
kuruṃśca 
manuṣyagatāvevāsaṃvaro nānyatra  
tatrāpi śaṇḍhapaṇḍakobhayavyañjanānutarakauravāṃśca hitvā  
saṃvaro 'pyevaṃ devānāṃ ca 
saṃvaro hi manuṣyāṇāmeva yathoktaṃ hitvā devānāṃ ceti gatidvaye saṃvaraḥ  
śaṇḍhādīnāṃ saṃvaro nāstīti kathaṃ gamyate  
sūtrādvinayācca  
 sūtra uktaṃ yataśca mahānāma gṛhī avadātavasanaḥ puruṣaḥ puruṣendriyeṇa samanvāgato buddhaṃ śaraṇaṃ gacchati yāvadvācaṃ bhāṣate upāsakaṃ māṃ  
dhāraya iyatā copāsako bhavatīti   
vinaye 'pi tadrūpo nāśayitavya uktaḥ  
kiṃ punaḥ kāraṇameṣāṃ saṃvaro nāsti  
ubhayāśrayakleśādhimātratayā pratisaṃkhyānākṣamatvāttīvrahrīvyapatrāpyābhāvācca  
asaṃvarastarhi kasmānnāsti  
pāpe 'pyasthirāśayatvāt  
yatraiava ca saṃvarastatrāsaṃvaro 'pi pratidvandvabhāvāt  
uttarakoravāṇāṃ samādānasamādhyabhāvāt pāpakriyāśayābhāvācca saṃvarāsaṃvarābhāvaḥ  
āpāyikānāmapi tīvraṃ hrīvyapatrāpyaṃ nāsti yadyogād yadvipādanācca saṃvarāsaṃvarau syātām  
api khalvāśraya eva sa teṣāṃ tādṛśa ūṣarakṣetrabhūtaḥ śaṇḍapaṇḍakobhayavyañjanottarakauravāpāyikānāṃ
yatrāśraye saṃvaro pi na virohatyasaṃvaro 'pyūṣara iva kṣetre sasyamapyatimātraṃ kakvamapīti  
yattarhi sūtra uktam aṇḍajo bhikṣavo nāgo 'ṣṭamyāṃ pakṣasya bhāvanādabhyudgamyāṣṭāṅgasamanvāgatamupavāsamupavasatīti  
sucaritamātraṃ tatteṣāṃ na saṃvaraḥ 
tasmādevamanuṣyāṇāmeva saṃvaraḥ 
tatra punaḥ 
nṛṇāṃ trayaḥ  VAkK  
manuṣyāṇāṃ sarve trayaḥ prātimokṣādisaṃvarāḥ saṃvidyante  
kāmarūpajadevānāṃ dhyānajaḥ 
dhyānasaṃvaraḥ kāmarūpadhātūpapannānāṃ devānāmurdhvaṃ nāsti  
anāsravaḥ punaḥ  
dhyānāntarāsaṃjñisattvavarjyānāmapyarūpiṇām  VAkK  
anāsravasaṃvarastu kāmarūpadhātūpapannānāmapyasti dhyānāntarikāsaṃjñisatvopapannānvarjayitvā  
ārūpyopapannānāmapi teṣāṃ tu samanvāgamato 'sti na saṃmukhībhāvataḥ  
ataḥ paramidānīṃ karmanirdeśādhikārātsūtrīddiṣṭānāṃ karmaṇāṃ nirdeṣa ārapsyate  
trīṇi karmāṇi 
kuśalaṃ karmākuśalamavyākṛtaṃ kameti 
tatra 
kṣemākṣemetaratkarma kuśalākuśaletarat  
idaṃ kuśalādīnāṃ lakṣaṇam  
kṣemaṃ karma kuśalaṃ yadiṣṭavipākaṃ nirvāṇaprāpakaṃ ca duḥkhaparitrāṇāt  
tatkālamatyantaṃ ca akṣemamakuśalaṃ kṣemapratidvandvabhāvena yasyāniṣṭo vipākaḥ  
tābhyāmitaratkarma naiva kṣemaṃ nākṣemaṃ yattatkuśalākuśalābhyāmitarat veditavyam  
avyākṛtamityarthaḥ 
punaḥ 
puṇyāpuṇyamaviñjaṃ ca sukhavedyādi ca trayam  VAkK  
trīṇī karmāṇi puṇyamapuṇyamāneñjaṃ ca 
punaḥ trīṇi  
sukhavedanīyaṃ karma duḥkhavedanīyamaduḥkhāsukhavedanīyaṃ ca  
tatra tāvat 
kāmadhātau śubhaṃ karma puṇyamāneñjamūrdhvajam  
śubhamiti vartate 
rūpārūpyāvacaraṃ kuśalaṃ karmāneñjam  
nanu ca trīṇi dhyānāni señjitānyuktāni bhagavatā  
yadatra vitarkitaṃ vicāritamidamatrāryā iñjitamityāhurityevamādi  
samādau sāpakṣālatāṃ teṣāmadhikṛtyaivamuktam  
āniñjānyapi tu tānyuktānyāniñjasūtre  
āniñjasaṃpreyagāminīṃ pratipadamārabhya  
kiṃ punaḥ kāraṇaṃ señjitamevānyatrāniñjamuktam  
tadbhūmiṣu yataḥ karmavipākaṃ prati neñjati  VAkK  
kāmāvacaraṃ hi vipākaṃ prati kampate 
kathaṃ kampate 
avyavasthānāt  
anyagati kamapi hyanyasyāṃ gatau vipacyate  
anyadevanaikāyikaṃ cānya devanikāye  
 yadeva hi pramāṇabalavarṇakarmānyabhūmika sukhabhogādi saṃvartanīyaṃ karma deveṣu vipacyate tadeva kadācidanyapratyayavaśānmanuṣyatiryakapreteṣu  
vipacyate   
rūpārūpyāvacaraṃ tu karmānyabhūmikamanyasyāṃ bhūmau vipaktuṃ na jātūtsahate  
tasmādvyavasthitavipākatvādāneñjamityucyate  
apuṇyaṃ tu karmākuśalamiti prasiddhaṃ loke  
yaśca lokato 'rthaḥ prasiddhaḥ kiṃ tatra yatnena 
kṛtaḥ puṇyādīnāṃ karmaṇāṃ nirdeśaḥ  
sukhavedanīyādīnāṃ kartavyaḥ 
sa eṣa kriyate  
sukhavedyaṃ śubhaṃ dhyānādātṛtīyāt 
kuśalaṃ karma sukhavedanīyaṃ yāvat tṛtīyāddhyānāt  
eṣā hi bhūmiḥ sukhāyā vedanāyā yaduta kāmadhātustrīṇi ca dhyānāni  
ataḥ param 
aduḥkhāsukhavedyaṃ tu 
śubhamiti vartate  
tṛtīyadhyānāt pareṇa kuśalaṃ karmāduḥkhāsukhavedanīyaṃ sukhaduḥkhavedanā 'bhāvāt  
duḥkhavedyamihāśubham  VAkK  
akuśalaṃ karma duḥkhavedanīyam 
ihagrahaṇaṃ kāmadhātāveva tadbhāvajñāpanārtham  
na caiṣāṃ vedanaiva phalam  
kiṃ tarhi 
sasaṃbhārā  
adho 'pi madhyamastyeke  
anye punarāhuḥ tadetanmadhyamaduḥkhāsukhavedanīyaṃ karmoktametaccaturthadhyānādadho 'pyasti  
kiṃ kāraṇam  
dhyānāntaravipākataḥ  
itarathā hi dhyānāntarakarmaṇo vipāko na syāddhyānāntaraṃ vā kasyacitkarmaṇaḥ  
tatra sukhaduḥkhayorabhāvāt  
dhyānāntarakarmaṇo dhyāna eva sukhendrīyaṃ vipāka ityeke  
naiva tasya vedanā vipāka ityapare  
tadetaducchāstram  
śāstre hi paṭhitaṃ syātkarmaṇaścaitasikyeva vedanā vipāko vipacyeta  
syātkuśalasyāvitarkasya karmaṇa iti  
apurvācaramaḥ pākastrayāṇāṃ ceṣyate yataḥ  VAkK  
yataścoktaṃ sūtre syāttrayāṇāṃ karmaṇāmapūrvācaramo vipāko vipacyeta  
syātsukhavedanīyasya rūpaṃ duḥkhavedanīyasya cittacaittā dharmāḥ  
aduḥkhāsukhavedanīyasya cittaviprayuktā ityato 'pyastyaduḥkhāsukhavedanīyaṃ karmādhastāt  
nahi kāmadhātoranyatrāsti yugapatkarmatrayasya vipāke saṃyogaḥ  
kimidānīṃ tatkukśalamāhosvidakuśalaṃ  
durbalaṃ tu tat  
evaṃ tarhi sukhavedyaṃ śubhaṃ dhyānādātṛtīyā diṣṭavipākaṃ ca kuśala mityasya virodhaḥ  
bāhulika eṣa nirdeśo draṣṭavyaḥ  
kathaṃ punaravedanāsvabhāvaṃ karma sukhādivedinīyamityucyate  
sukhavedanāyai hitaṃ sukhavedanoyaṃ sukho 'sya vedanīya iti vā  
kaśca vedanīyaḥ 
yo vipākaḥ  
sa hyasau vidyate sukhasya vā vedanīyaṃ yena sukhaṃ vedayate  
snānīyakapāyavat  
evaṃ duḥkhavedanīyamaduḥkhāsukhavedanīyaṃ ca draṣṭavyam  
api ca  
svabhāvasaṃprayogābhyāmālambanavipākataḥ 
saṃmukhībhāvataśceti pañcadhā vedanīyatā  VAkK  
svabhāvavedanīyatā vedanānām 
svabhāvenaiva vedanīyatvāt  
saṃprayogavedanīyatā sparśasya  
sukhavedanīyaḥ sparśaḥ iti 
ālambanavedanīyatā viṣayāṇām  
yathoktaṃ cakṣuṣā rūpāṇi dṛṣṭvā rūpapratisaṃvedī bhavati notu rūparāgapratisaṃvedītyevamādi  
vedanayā hi tāmālambamānaḥ pratisaṃvedayate  
vipākavedanīyatā karmaṇaḥ  
dṛṣṭadharmavedanīyaṃ karmeti vistaraḥ 
saṃmukhībhāvavedanīyatā  
yathoktaṃ yasmin samaye sukhāṃ vedanāṃ vedayate dve asya vedane tasminsamaye niruddhe bhavata iti  
nahi yasminsamaye sukhā vedanā vartate tasminpunaranyā vedanā 'sti sa yāṃ tāṃ vedayate  
saṃmukhīkurvastu tāṃ vedayata ityucyate  
ato vipākasya vedanīyatvāt karmāpyucyate sukhavedanīyamityevamādi  
niyatāniyataṃ tacca 
taccaitatsukhavedanīyādi trividhaṃ karma niyataṃ cāniyataṃ ca veditavyam  
nāvaśyavedanīyamaniyatam  
niyataṃ trividhaṃ punaḥ  
dṛṣṭadharmādivedyatvāt 
 dṛṣṭadharmavedanīyamupapadyavedanīyamaparaparyāyavedanīyaṃ cetyetattrividhaṃ karma niyatamityetaccaturvidhaṃ karma bhavati sahāniyatavedanīyena 
pañcadhā karma kecana  VAkK  
apare punaḥ pañcavidhaṃ karmecchanti 
aniyatavedanīyaṃ dvidhā kṛtvā  
vipākena niyatamaniyataṃ ceti  
tatra dṛṣṭadharmavedanīyaṃ yatra janmani kṛtaṃ tatraiva vipacyate  
upapadyavedanīyaṃ dvitīye janmani  
aparaparyāyavedanīyaṃ tasmātpareṇa  
janmāntare 'pyasti dṛṣṭadharmavedanīyasya karmaṇo vipāka ārambhavaśāttannāmavyavasthānamityapare  
mā bhūdyadevamiṣṭakarma tasyālpiṣṭho vipākaḥ iti  
tadevaṃ necchanti vaibhāṣikāḥ  
asti hi karma saṃnikṛṣṭaphalaṃ na viprakṛṣṭaphalamasti viparyayādbāhyabījavat  
yathā tripakṣā suvarcalā tribhiḥ pakṣaiḥ phalaṃ dadhāti yavagodhūmādayaḥ ṣaḍbhirmāsairiti  
catuṣkoṭikamityanye 
dārṣṭāntikāstu catuṣkoṭikaṃ kurvanti 
asti karmāvasthāniyataṃ na vipāke niyatam  
yatkarma dṛṣṭadharmādivedanīyaṃ vipāke 'nīyatam 
asti vipāke niyataṃ nāvasthāyām  
yatkarmāniyatavedanīyaṃ vipāke niyatam  
astyubhayaniyataṃ yadṛṣṭadharmādivedanīyaṃ vipāke niyatam  
asti nobhayaniyataṃ yatkarmāniyatavedanīyaṃ vipāke aniyatam  
teṣāṃ tatkarmāṣṭavidhaṃ dṛṣṭadharmavedanīyaṃ niyatamaniyataṃ ca 
evaṃ yāvadaniyatavedanīyam  
niyatameva tu dṛṣṭadharmādivedanīyamaniyataṃ caturthamiti varṇayanti  
syādekasmin kṣaṇe caturvidhaṃ karmākṣipet  
syāttriṣu paraṃ prayojya kāmamithyācāre svayaṃ prayuktasteṣāṃ yugapatsamāptau  
eṣāṃ ca punaścaturṇāṃ karmaṇāṃ  
nikāyākṣepaṇaṃ tribhiḥ  
nahi dṛṣṭadharmavedanīyena karmaṇā nikāyasabhāga ākṣipyate  
katamasmindhātau katividhaṃ karmākṣipyate kasyāṃ vā gatau  
sarvatra caturākṣepaḥ  
sarveṣu triṣu dhātuṣu sarvāsu ca gatiṣu caturṇāṃ karmaṇāmākṣepaḥ kuśalānāmakuśalānāṃ ca yathāsaṃbhavam  
asyotsargasyāyamapavādaḥ  
śubhasya narake tridhā  VAkK  
narakeṣu kuśalasya karmaṇastrividhasyā kṣepo na dṛṣṭadharmavedanīyasya  
tatreṣṭavipākābhāvāt  
yadviraktaḥ sthiro bālastatra notpadyavedyakṛt  
yato bhūmeḥ vītarāgapṛthagjano bhavatyasau ca sthiro bhavatyaparihāṇadharmā sa tatropapadyavedanīyaṃ karma na karoti  
kimanyatkaroti  
nānyavedyakṛdapyāryaḥ 
thara iti vartate  
āryapudgalastu yato vītarāgo na ca parihāṇadharmā sa tatropapadyadanīyaṃ cāparaparyāyavedanīyaṃ ca karma na karoti  
na hyasau bhavyaḥ punarādhastanīṃ bhūmimāyātumaniyataṃ kuryāddṛṣṭadharmavedanīyaṃ cātropapannaḥ  
kāme 'gre vā 'sthiro 'pi na  VAkK  
parihāṇadharmāpi tvāryapudgalaḥ kāmadhātorbhavāgrā dvītarāgaḥ tayorūpapadyāparaparyāyavedanīyaṃ karmābhavyaḥ karttum  
kiṃ kāraṇam 
phalāddhi sa parihīṇo bhavati  
na cāsti laparihīṇasya kālakriyeti paścātpravedayiṣyāmaḥ  
kimantarābhave 'pyasti karmaṇa ākṣepaḥ 
astītyāha  
dvāviṃśatividhaṃ kāmeṣvākṣipatyantarābhavaḥ  
gāmāvacaro hyantarābhavo dvāviṃśatividhaṃ karmākṣipati 
kathaṃ kṛtvā  
pañca hi garbhāvasthāḥ  
kalalārvudapeśīghanapraśākhāvasthāḥ 
pañca jātāvasthāḥ  
bālakumāravamadhyavṛddhāvasthāḥ  
tatrāntarābhavaḥ kalalavedanīyaṃ karmākṣipatyaniyataṃ niyataṃ ca  
evaṃ yāvadvṛddhavedanīyamantarābhavavedanīyaṃ ca  
dṛṣṭadharma phalaṃ tacca 
taccaitadantarābhavikaṃ karma yanniyatamekādaśavidhamuktaṃ dṛṣṭadharmavedanīyaṃ tadveditavyam  
kiṃ kāraṇam  
nikāyo hyeka eva saḥ  VAkK  
eka eva hyasau nikāyasabhāga ekakarmākṣipto yaścāntarābhavo yāśca tadanvayā daśāvasthāḥ  
ata evānyadantarābhavavedanīyaṃ karma noktam  
upapadyavedanīyena ca tasyākṣepāt  
kīdṛśaṃ karma niyataṃ veditavyam  
tīvrakleśaprasādena sātatyena ca yatkṛtam 
guṇakṣetre ca niyataṃ tatpitrorghātakaṃ ca yat  VAkK  
yaddhi karma tīvreṇa kleśena kṛtaṃ yacca tīvreṇa prasādena yacca sātatyena gunakṣetre ca tanniyataṃ veditavyam  
tatra guṇakṣetraṃ trīṇi ratnāni  
pudgalaviśeṣo vā kaścitphalasamāpattiviśeṣaprāptaḥ  
tatra hyantareṇāpi tīvrakleśaprasādānāṃ sātatyaṃ ca kuśalamakuśalaṃ ca karma niyataṃ saṃpadyate  
pitarau punarmātā ca pitā ca  
tayoścāpi yatra ghātikaṃ karma yathā tathā vā tanniyataṃ saṃpadyate nānyat  
atha dṛṣṭadharmavedanīyaṃ karma kīdṛśaṃ veditavyam  
dṛṣṭadharmaphalaṃ karma kṣetrāśayaviśeṣataḥ  
dṛṣṭadharmavedanīyaṃ karma kṣetraviśeṣādvā bhavati  
yathā saṃghastrīvādasamudācārādvyañjanaparivṛttiḥ śrūyate  
āśayaviśeṣādvā  
yathā śaṇḍhasya gavāmapuṃstvapratimokṣaṇātpumbhāvaḥ  
athavā 
tadbhūmyatyantavairāgyāt 
tasya vā karmaṇo yā bhūmiḥ kuśalasyākuśalasya vā tato 'tyantavairāgyāttatkarma dṛṣṭadharmavedanīyaṃ karma saṃpadyate  
tasyāṃ bhūmau jātasya kīdṛśaṃ karmetyāha 
vipāke niyataṃ hi yat  VAkK  
yaddhi karma niyataṃ vipāke na tvavasthāyāṃ nāpyaniyataṃ tatyaiṣa niyamaḥ  
yatpunaravasthāntaraniyataṃ tasya tatraiva niyato vipākastadvato 'tyantavairāgyāsaṃbhavāt  
yaccāniyataṃ tasyāvipāka evātyantavairāgyāt  
kīdṛśaṃ punaḥ kṣetraṃ yatrāvaśyaṃ dṛṣṭadharmavedanīyaṃ karma saṃpadyate 
āha  
buddhapramukho bhikṣusaṃghaḥ pudgalāstu pañca  
ye nirodhāraṇāmaitrīdarśanārhatphalotthitāḥ 
teṣu kārāpakārasya phalaṃ sadyo 'nubhūyate  VAkK  
nirodhasamāpattivyutthitaḥ parāṃ cittaśāntiṃ labhate 
nirvāṇasadṛśatvātsamāpatteḥ  
sa hi gatapratyāgata eva nirvāṇādbhavati  
araṇāvyutthitasyāpramāṇasattvāraṇāhitādhyāśayānugatātyudagrāpramāṇapuṇyaparibhāvanānugatā ca saṃtatirvartate  
maitrīvyutthitasyāpramāṇasattvasukhādhyāśayānugatātyudagrāpramāṇapuṇyaparibhāvanānugatā ca saṃtativartate  
darśanamārgavyutthitasyāśeṣadarśanaprahātavyaprahāṇāt pratyagrāśrayaparivṛttinirmalā saṃtatirvartate  
arhatphalavyutthitasyāśeṣabhāvanāprahātavyaprahāṇātpratyagrāśrayaparivṛttiśuddhā saṃtatirvartate  
ata eteṣu kṛtānāṃ kārāpakārāṇāṃ phalaṃ dṛṣṭa eva dharme niyataṃ prāpyate  
 śeṣasya tu bhāvanāmārgasyāparipūrṇasvabhāvaphalatvācca tadvyutthitānāṃ na tathā pratyagrāśrayaparivṛttiśuddhāśayasaṃtatirvartata iti na te  
tathā puṇyakṣetraṃ bhavati   
vipākaḥ punarvedanāpradhānaḥ 
tadidānīṃ vicāryate  
syāt karmaṇaścaitasikyeva vedanā vipāko vipacyeta na kāyikī  
syāt kāyikyeva na caitasikī syādityāha 
kukśalasyāvitarkasya karmaṇo vedanā matā 
vipākaścaitasikyeva 
avitarkaṃ karma dhyānāntarāt prabhṛti yāvat bhavāgre  
tasyāvitarkasya kuśalasya karmaṇaścaitasikyeva vedanā vipākaḥ  
kasmānna kāyikī  
tasyā avaśyaṃ savitarkavicāratvāt  
kāyikyevāśubhasya tu  VAkK  
akuśalasya karmaṇaḥ kāyikyeva vedanā vipākaḥ 
kasmānna caitasikī  
tasya hi duḥkhā vedanā vipākaścaitasikī ca duḥkhā vedanā daurmanasyaṃ na ca daurmanasyaṃ vipāka iti vyākhyātametat  
yattarhi sattvānāṃ cittakṣepo bhavati 
katamasminnasau citte bhavati kena vā kāraṇena  
cittakṣepo manaścitte  
manovijñāna ityarthaḥ 
nahi pañcasu vijñānakāyeṣu cittaṃ kṣipyate 
avikalpakatvāt  
sa ca karmavipākajaḥ  
sa caiṣa cittakṣepaḥ sattvānāṃ karmajaḥ  
ye hi dravyamantraprayogeṇa vā pareṣāṃ cittaṃ kṣepayanti akāmakaṃ vā viṣaṃ madyaṃ
vā pāyayanti trāsayanti vā mṛgayādiṣvagnim vā dāveṣutsṛjanti prapātādvā pātayantyanyena
vā kenacitpareṣāṃ smṛtiṃ bhraṃśayanti teṣāṃ tasya karmaṇo vipākenāyatyāṃ cittaṃ kṣipyate  
bhayopaghātavaiṣamyaśokaiśca 
kathaṃ tāvadbhayena  
amanuṣyādayo manuṣyānvirūpeṇa rūpeṇopasaṃkrāmanti  
tebhyo bhītānāṃ cittaṃ kṣīpyate 
kathamupaghātena  
amanuṣyā eva kupitā manuṣyāṇāṃ marmasu praharanti  
kathaṃ mahābhūtavaiṣamyeṇa  
vātapittaśleṣmāṇaḥ prakopamāpadyante  
kathaṃ śokena 
yathā vāsiṣṭhīprabhṛtīnām  
yadi mano vikṣipyate karmavipākajaśca cittakṣepaḥ  
kathaṃ na caitasikī vedanā vipākaḥ prāpnoti  
nahi brūmastadeva cittavipāka ityapi tu yo mahābhūtānāṃ prakopaḥ sa vipākaḥ  
tasmājjātamato vipākajam  
karmajena hi dhātunā vaiṣamyeṇa vyākulamavaśaṃ bhraṣṭasmṛtikaṃ cittaṃ vartata iti kṣiptamityucyate  
evaṃ cedaṃ catuṣkoṭikaṃ yujyate  
asti cittaṃ kṣiptaṃ na vikṣiptamiti vistaraḥ  
kṣiptaṃ tāvanna kṣiptaṃ vikṣiptacittasya  
kliṣṭaṃ cittaṃ vikṣiptaṃ na kṣiptaṃ svasthacittasya kliṣṭam  
ubhayaṃ kṣiptacittasya kliṣṭam  
nobhayaṃ svasthacittasyākliṣṭam  
katameṣāṃ punaḥ sattvānāṃ cittaṃ kṣipyate  
akurukāminām  VAkK  
akuruṇāṃ kāminām 
deveṣvapi hi deva 
unmattāḥ santi prāgeva manuṣyatiryakpreteṣu  
nārakāstu nityaṃ kṣiptacittā eva  
 te hi vividhayātanāsahasravyatibhinnamarmāṇastīrvābhirvedanābhirabhitunnā ātmānamapi tāvannābhicetayanti kiṃ punaḥ kāryamakāryaṃ vā   
hācittaparidevakaścātra nāraka udāhāryaḥ  
āryāṇāmapi cittaṃ kṣipyate bhūtavaiṣamyeṇānyatra buddhāt  
na karmaṇā niyatasya pūrvaṃ vipākādaniyatasyāvipākāt  
na bhayena 
pañcabhayasamatikramāt 
nopaghātena  
manuṣyaprakopakāraṇasyāprāsādikasyākaraṇāt  
na śokena 
dharmatābhijñatvāt  
punastrayo vaṅkā uktāḥ sūtre 
kāyavaṅkok vāgvaṅko manovaṅkaḥ 
trayo doṣāḥ  
kāyadoṣo vāgdoṣo manodoṣaḥ 
trayaḥ kaṣāyāḥ  
kāyakaṣāyo vākkaṣāyo manaḥ kaṣāyaḥ iti  
tatra yathākramaṃ veditavyāḥ  
vaṅkadoṣakaṣāyoktiḥ śāṭhyadveṣajarāgaje  
śaṭhyajaṃ kāyakarma kāyavaṅka ityuktam 
kuṭilānvayatvāt 
evaṃ vāṅmanovaṅkau  
dveṣajaṃ kāyakarma kāyadoṣa ityuktam 
cittapradoṣānvayatvāt 
evaṃ vāṅmanodoṣau  
rāgajaṃ kāyakarma kāyakaṣāya ityuktam 
rāñjanānvayatvāt 
evaṃ vāṅmanaḥkaṣāyau  
kṛṣṇaśuklādibhedena punaḥḥ karma caturvidham  VAkK  
asti karma kṛṣṇaṃ kṛṣṇavipākam 
asti karma śuklaṃ śuklavipākam  
asti karma kṛṣṇaśuklaṃ kṛṣṇaśuklavipākam  
asti karmākṛṣṇamaśuklamavipākam  
yattatkarma karmakṣayāya saṃvartata iti 
tatra 
aśubhaṃ rūpakāmāptaṃ śubhaṃ caiva yathākramam 
kṛṣṇaśuklobhayaṃ karma tatkṣayāya nirāsravam  VAkK  
aśubhaṃ karma ekāntena kṛṣṇaṃ kliṣṭatvāt kṛṣṇavipākaṃ cāmanojñavipākatvāt  
rūpāptaṃ śubhamekāntena śuklamakuśalenāvyatibhedāt  
śuklavipākaṃ ca manojñavipākatvāt  
ārupyāptaṃ kasmānnocyate  
yatra kila dvividho 'sti vipāka āntarābhavika aupapattibhavikaśca  
trividhasya kāyavāṅmanaskarmaṇo yatraiva saṃbhavastatraivoktamiti  
tadapi tūktaṃ sūtrāntare  
kāmāptaṃ śubhaṃ karma kṛṣṇaśuklamakuśalavyavakīrṇatvat kṛṣṇaśuklavipākaṃ vyavakīrṇavipākatvāt  
saṃtānata etadvyavasthāpitaṃ na svabhāvataḥ  
na hyevañjātīyakamekaṃ karmāsti vipāko vā yat kṛṣṇaṃ ca syāt śuklaṃ cānyonyavirodhāt  
nanu caivamakuśalasyāpi karmaṇaḥ kuśalavyavakīrṇatvāt kṛṣṇaśuklatvaṃ prāpnoti  
nāvaśyamakuśalaṃ kuśalena vyavakīryate  
kāmadhātau tasya balavattvāt 
kukśalaṃ tu vyavakīryate 
durbalatvāditi  
anasravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate  
taddhyakṛṣṇamakliṣṭatvādaśuklaṃ vipākaśuklatā 'bhāvāt  
ābhiprāyiko hyeṣo 'śukla śabdaḥ  
uktaṃ tu bhagavatā mahatyāṃ śunyatāyā maśaikṣān dharmānārabhya ime te ānanda dharmā ekāntakuśalā ekāntānavadyā iti  
śāstre ca  
śuklā dharmāḥ katame  
kuśalā dharmā anivṛtāvyākṛtāśceti  
avipākaṃ dhātvapatitatvāt pravṛttivirodhācca  
kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate  
netyucyate 
kiṃ tarhi  
dharmakṣāntiṣu vairāgye cānantaryapathāṣṭake 
yā cetanā dvādaśadhā karma kṛṣṇakṣayāya tat  VAkK  
 darśanamārge catasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā seyaṃ dvādaśavidhā cetanā kṛṣṇasya karmaṇaḥ prahāṇāya  
karma   
navame cetanā yā sā kṛṣṇaśuklakṣayāya ca  
 navame kāmavairāgyānantaryamārge yā cetanā sā kṛṣṇaśuklasya kuśalasya karmaṇaḥ kṛṣṇasya cākuśalasya navamasya prakārasya prahāṇāya   
śuklasya dhyānavairāgyeṣvantyānantaryamārgajā  VAkK  
 dhyānādvyānādvairāgyaṃ kurvato yo 'ntyo navama ānantaryamārgastatra yā cetanā iyaṃ caturvidhā cetanā śuklasya karmaṇaḥ prahāṇāya   
kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena  
nahhi tasya svabhāvaprahāṇaṃ prahīṇasyāpi saṃmukhībhāvāt  
kiṃ tarhi 
tadālambanakleśaprahāṇāt  
ato yāvadeko 'pi tadālambanakleśaprakāra āste tāvadasya prahāṇaṃ nopapadyate  
anye narakavedyānyakāmavedyaṃ dvayaṃ viduḥ  
anye punarācāryāḥ paśyanti narakavedanīyaṃ narakāccānyakāmadhātuvedanīyaṃ karma yathākrama kṛṣṇaṃ kṛṣṇaśuklaṃ ceti  
 narake hyakuśalasyaiva karmaṇo vipākastena tadvedanīyaṃ kṛṣṇamityucyate ato 'nya kāmadhātau kuśalākuśalasya karmaṇo vipākastena tadvedanīyaṃ  
kṛṣṇaśuklamityuktam   
dṛgdheyaṃ kṛṣṇamanye 
anye punarāhurdarśanaprahātavyaṃ karma kṛṣṇa kuśalenāmiśratvāt  
anyatkṛṣṇaśuklaṃ tu kāmajam  VAkK  
anyattu kāmāvacaraṃ karma kṛṣṇaśuklam 
kiṃ tadanyat 
bhāvanāprahātavyam  
taddhi kuśalaṃ cākuśalaṃ ceti  
sūtra uktaṃ trīṇi mauneyāni kāyamauneyaṃ vāṅmauneyaṃ manomauneyaṃ ca  
tatra 
aśaikṣaṃ kāyavākkarma manaścaiva yathākramam 
maunatrayam 
aśaikṣe kāyavākkarmaṇī kāyavāṅmauneye  
aśaikṣaṃ tu mana eva manomauneyaṃ na manaskarmeti  
kiṃ kāraṇam 
cittaṃ hi paramārthamuniḥ  
tat kila kāyavākkarmabhyāmanumīyata iti  
api khalu kāyavākkarmaṇī viratisvabhāvena na manaskarma  
cittā vijñaptyabhāvāt  
viramārthena ca maunam 
ato mana eva virataṃ maunamityucyate  
kasmādaśaikṣameva nānyat 
arhataḥ parmārthamunitvāt  
sarvakleśajalpoparateḥ  
trīṇi śauceyāni uktāni sūtre 
kāyaśauceyaṃ vākśauceyaṃ manaḥsauceyaṃ ca  
tadetat  
tridhā śaucaṃ sarvaṃ sucaritatrayam  VAkK  
sarvaṃ kāyasucaritaṃ kāyaśaucam 
sarvaṃ vāṅmanaḥ sucaritaṃ vāṅmanaḥ śaucam  
duścaritamalāpakarṣaṇāttāvatkālamatyantaṃ vā  
eṣā ca deśanā mithyāmauna śaucādhimuktikānāṃ vivecānārtham  
trīṇi duścaritānyuktāni 
tatra 
aśubhaṃ kāyakarmādi mataṃ duścarita trayam  
akuśalaṃ kāyavāṅmanaskarma yathākramaṃ kāyavāṅmanoduścaritam  
akarmāpi tvabhidhyādimanoduścaritaṃ tridhā  VAkK  
akarmasvabhāvamapyasti trividhaṃ manoduścaritaṃ cetanārthāntarabhūtamabhidhyā vyāpādo mithyādṛṣṭiśca  
abhidhyādaya eva manaskarmeti dārṣṭāntikāḥ  
saṃcetanīyasūtre vacanāt  
evaṃ tu sati karmakleśayoraikyaṃ syāt  
kim syādyadi kaścit kleśo 'pi karma syāt  
naitadasti 
sūtraṃ viruddhaṃ syāt  
sūtre tu cetanāyāstanmukhena pravṛttestaistāṃ darśayatīti vaibhāṣikāḥ  
aniṣṭaphalatvātkuṭsitaḥ kāyavāṅmanaścāro duścaritam  
viparyayātsucaritam 
iṣṭaṃ kuśalaṃ kāyavāṅmanaskarmānabhidhyā 'vyāpādasamyagdṛṣṭayaśca  
parānugrahopaghātābhisaṃdhyabhāve kathaṃ samyagdṛṣṭimithyādṛṣṭavyoḥ kuśalākuśalatvam  
tanmūlatvāt 
yāni caitāni duścaritasucaritānyuktāni 
tadaudārikasaṃgrahāt 
daśa karmapathā uktā yathāyogaṃ śubhāśubhāḥ  VAkK  
 teṣāmeva sucaritaduścaritānāṃ caudārikasaṃgraheṇa daśa karmapathāḥ sūtra uktāḥ yathāyogaṃ kuśalāḥ sucaritebhyo 'kuśalā duścaritebhyaḥ   
kimatra duścaritamasaṃgṛhītaṃ kiṃ vā sucaritam  
akukśaleṣu tatkarmapathesu kāyaduścaritasya pradeśo na saṃgṛhītaḥ prayogapṛṣṭhabhūtaḥ kliṣṭaścānyo 'pi bandhānādiḥ  
tasya nātyaudārikatvāt  
yaddhi kāyaduścaritaṃ pareṣāṃ jīvitabhogadārebhyaścyāvakaṃ tatkarmapatha uktaṃ tato vivecanārtham  
vāgduścaritamapi yadeva praśādaṃ tatkarmapatha uktaṃ tadarthameva  
manoduścaritasya ca pradeśacetanā  
 kuśaleṣvapi kāyasucaritasya pradeśaḥ prayogapṛṣṭhamadyādiviratidānejyādiko vāksucaritasya priyavacanādiko manaḥ sucaritasya cetanā   
eṣāṃ ca karmapathānām 
aśubhāḥ ṣaḍavijñaptiḥ 
akuśalāḥ ṣaṭ karmapathā avaśyamavijñaptisvabhāvāḥ prāṇātipātādattādānamṛṣāvādapaiśunyapārupyasaṃbhinnapralāpāḥ  
pareṇa kārayato maulavijñaptyabhāvāt  
dvidhaikaḥ 
kāmamithyācāro nityaṃ vijñaptyavijñaptisvabhāvastasya svayeva niṣṭhāpanāt  
nahi taṃ pareṇa kārayatastādṛśī prītirbhavatīti  
te 'pi kurvataḥ  
te 'pi ṣaṭ karmapathāḥ svayaṃ kurvato dvividhā bhavanti vijñaptiravijñaptiśca tatkālamaraṇe paścāt maraṇe tvavijñaptireva  
kuśalānāṃ punaḥ karmapathānāṃ 
dvividhāḥ sapta kuśalāḥ 
kuśalāḥ sapta rūpiṇaḥ karmapathā avaśyaṃ dviprakārā vijñaptiravijñaptiśca  
vijñaptyadhīnatvātsamādānaśīlasya  
avijñaptiḥ samādhijāḥ  VAkK  
dhyānānāsravasaṃvarasaṃgṛhītāḥ samādhijāḥ ucyante  
te hyavijñaptireva cittamātrādhīnatvāt  
sāmantakāstu vijñaptiḥ 
karmapathasāmantakāstu vijñaptisvabhāvā avaśyam  
avijñaptirbhavenna vā  
yadi tīvreṇa paryavasthānena pramādena vā ghanarasena prayogamārabheta syādavijñaptiranyathā na syāt  
viparyayeṇa pṛṣṭhāni 
sāmantakebhyo viparyayeṇa karmapathānāṃ pṛṣṭhāni veditavyāti  
tāni avaśyamavijñaptisvabhāvāni  
vijñaptistu bhavenna vā  
yadi karmapathaṃ kṛṭvā punastasyānudharmaṃ ceṣṭeta tasya syāt vijñaptiranyathā na syāt  
atha kuto yāvadeṣāṃ prayogamaulapṛṣṭhānāṃ vyavasthānam  
yadā tāvadiha kaścit paśuṃ hantukāmo mañcakāduttiṣṭhati mūlyaṃ gṛhlāti gacchatyāmṛśati
paśuṃ krīṇātyānayati puṣṇāti praveśayati nihantuṃ śāstramādatte prahāramekaṃ dadāti
dvau vā yāvanna jīvitā dvacyaparopayati tāvat prayogaḥ  
yena tu prahāreṇa jīvitādvyaparopayati tatra yā vijñaptistatkṣaṇikā vā 'vijñaptirayaṃ maulaḥ karmapathaḥ  
dvābhyāṃ hi kāraṇābhyāṃ prāṇātipātāvadyena spṛśyate prayogataḥ mṛte sati phalaparipūritaśca  
tata ūrdhvamavijñaptikṣaṇāḥ pṛṣṭhaṃ bhavanti  
yāvacca taṃ paśuṃ kuṣṇāti śodhayati vikrīṇīte pacati khādayatyanukīrtayati vā tāvadasya vijñaptikṣaṇā api pṛṣṭhaṃ bhavanti  
evamanyeṣvapi yathāsaṃbhavaṃ yojyam  
abhidhyādīnāṃ nāsti prayogo na pṛṣṭhaṃ saṃmukhībhāvamātrātkarmapathaḥ  
idamatra vaktavyam  
kiṃ tāvat maraṇabhavasthe tasmin prāṇini ye vijñaptyavijñaptī te karmapatha āhosvinmṛte  
kiṃ cātaḥ  
yadi tāvanmaraṇabhavasthe sahamṛṭasyāpio anturghātayiturvā prāṇātipātāvadyena yogaḥ prāpnoti  
na ceṣa siddhāntaḥ  
atha mṛte  
 yaduktaṃ yena tu prahāreṇa jīvitādvacyaparopayati tatra yā vijñaptistatkṣaṇikā vā 'vijñaptirayaṃ maulaḥ karmapatha iti tanā vaktavyam   
yaccāpīdaṃ śāstra uktaṃ syāt prāṇī hataḥ prāṇātipātaścāniruddhaḥ  
 syādyathā hi tatprāṇī jīvitādvyaparopito bhavati prayogaścāpratiprasragdha ityatra pṛṣṭhaṃ prayogaśabdenoktamiti vaibhāṣikīyo 'rthavirodho  
maulasyaiva tadānīmaniruddhatvāt   
yathā na doṣastathā 'stu 
kathaṃ ca na doṣaḥ  
maula evātra prayogaśabdenokta iti  
vijñaptistarhi tadā kathaṃ maulaḥ karmapatho bhavati  
kathaṃ ca na bhavitavyam  
asāmarthyat 
avijñaptiridānīṃ kathaṃ bhavati  
tasmāt prayogaphalaparipūrikāle tadubhayaṃ karmapathaḥ syāt karmatpatho 'pyanyasya prayogaḥ pṛṣṭhaṃ ca bhavati  
prāṇātipātasya daśāpi karmapathāḥ prayogaḥ  
yathā ca śatrorvadhārthaṃ kṛtyaṃ samupasthāpayan paśunā valiṃ kuryāt parakīyaṃ kṛtvā
dāreṣu cāsya vipratipadyeta taireva tadghātanārtham anṛtapiśunaparuṣasāntavaiścāsya
mitrabhedaṃ kuryādyānyasya paritrāṇāya kalperan abhidhyāṃ ca tatsva kuryāttatraiva
ca vyāpādaṃ tadvadhārthaṃ ca mithyādṛṣṭiṃ vṛṃhayediti  
evamanyeṣvapi yathāyogaṃ yojyam  
na tvabhidhyādayaḥ prayogā yujyante  
nahi cittotpādamātreṇa prayukto bhavati 
kriyānārambhāt  
sūtra uktaṃ prāṇātipāto bhikṣavastrividho lobhajo dveṣajo mohajo yāvanmithyādṛṣṭiriti  
tatra kīdṛśaḥ prāṇātipāto lobhaja ityevamādi vaktavyam  
nātra sarveṣāṃ karmapathānāṃ lobhādibhirniṣṭhā  
prayogastu trimūlajaḥ  VAkK  
prayogasteṣāmakuśalamūlatrayājjāta ityādisamutthānavacanādevamuktaḥ  
tatra lobhajapraṇātipāto yathā taccharīrāvayavārthamarthārthaṃ krītārthaṃ ca prāṇinaṃ jīvitādvyaparopayati ātmasuhṛtparitrāṇāya  
dveṣajo yathā vairanipīḍanārtham  
mohajo yathā yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām  
duṣṭānāṃ kila nigrahaṃ kurvanto rājānaḥ puṇyabhājo bhavantīti  
pārasīkānāṃ ca 
te hyevamāhuḥ  
mātāpitarau jīrṇau vā glānau vā hantavyāviti  
ye cānye 'pyevamāhurahivṛścikatryamvukādayo manuṣyāṇāmupaghātāpakā hantavyāḥ mṛgapaśupakṣimahiṣādayaścopabhogārthatvāditi  
yaśca mithyādṛṣṭipravartitaḥ prāṇātipātaḥ  
lobhajamadattādānaṃ yo yenārthi sa tadvarati anyalābhasatkārayaśo 'rthaṃ vā ātmasukṛtaparitrāṇāya vā  
dveṣajaṃ yadvairanipīḍanārtham  
mohajaṃ yathā rājñāṃ dharmapāṭhakaprāmāṇyāt  
duṣṭanigrahārthaṃ yathā brāhmaṇā āhuḥ sarvamidaṃ brahmaṇā brāhmaṇebhyo dattaṃ brāhmaṇānāṃ daurbalyādvṛṣlāḥ paribhuñjate  
tasmādapaharan brāhmaṇaḥ sumādatte svameva brāhmaṇo bhuṅkte svaṃ vaste svaṃ dadāti ce ti  
na caiśāmaparasvasaṃjñā bhavati 
yacca mithyādṛṣṭipravarttitam  
lobhajaḥ kāmamithyācāraḥ dārādiṣu tatsaṃrāgādabrahmacaryaṃ lābhasatkārārthamātmasuhṛtparitrāṇāya  
dveṣajo vairanipīḍanārtham  
mohajo yathā pārasīkānāṃ mātrādigamanaṃ gosave ca yajñe  
yothoktaṃ brāhmaṇo gosaveneṣṭyā saṃvatsaragovratī bhavati  
upahā udakaṃ cūṣati tṛṇāni cchinatti upaiti mātaramupasvasāramupa sagotrāmiti  
ye cāhu rudūkhalapuṇyaphalapakvānnatīrthamārgaprakhyo mātṛgrāma iti  
mṛṣāvādādayo lobhajā dveṣajāścapūrvavat  
mohajo mṛṣāvādo yathāha  
na narmayuktamanṛtaṃ hi nāsti
na strīṣu rājanna vivāhakāle 
prāṇātyaye sarvadhanāpahāre
pañcānṛtānyāhurapātakānīti  
yaṣca mithyādṛṣṭipravartito mṛṣāvādaḥ 
paiśunyādayastu mithyādṛṣṭipravartitā mohajāḥ  
yaṣcaca vedādyasacchāstrapralāpaḥ  
abhidhyādayaḥ kathaṃ lobhajāḥ  
tadanantarasaṃbhūterabhidhyādyāstrimūlajāḥ  
lobhādanantaramutpannā lobhajāḥ dveṣādanantaraṃ dveṣajā mohādanantaraṃ mohajāḥ  
uktā kuśalāḥ karmapathāḥ  
kuśalāḥ kathamityāha 
kuśalāḥ saprayogāntā alobhadveṣamohajāḥ  VAkK  
saprayogapṛṣṭhāḥ kuśalāḥ karmapathā alobhadveṣamohajāḥ  
kuṣalacittasamutthitatvāt  
tasya ca avaśya malobhādibhiḥ saṃprayogāt tatrākuśala karmapathaprayogādviratiḥ kuśalakarmapathaprayogaḥ  
maulādviratiḥ maulaḥ  
pṛṣṭhād viratiḥ pṛṣṭhaḥ  
 tadyathā śrāmaṇera upasaṃpādyamāno nānāvāsaṃ praviśati bhikṣūnvandate upādhyāyaṃ yācate yāvadekaṃ karmavācanaṃ kriyate dvitīyaṃ ca   
ayaṃ prayogaḥ  
tṛtīya karmavācane yā vijñaptistatkṣaṇikā cāvijñaptirayaṃ maulaḥ karmapathaḥ  
tata ūrdhvaṃ yāvanniśrayā ārocyante tadadhiṣṭhānaṃ ca vijñapayati avijñaptica yāvadatuvartate idaṃ pṛṣṭham  
yaduktaṃ na sarveṣāṃ karmapathānāṃ lobhādibhirniṣṭhetyatha kasya kena niṣṭhā  
vadhavyāpādapāruṣyaniṣṭhā dveṣeṇa 
eṣāṃ prāṇātipātavyāpādapāruṣpāṇāṃ dveṣeṇa samāptiḥ  
parityāgaparuṣacittasaṃmukhī bhāvāt  
lobhataḥ  
parastrīgamanābhidhyā 'dattādānasamāpanam  VAkK  
lobhena kāmamithyācārābhidhyā 'dattādānānāṃ samāptiḥ  
mithyādṛṣṭestu mohena 
adhimātrabhūto hi tāṃ niṣṭhāpayati  
śeṣāṇāṃ tribhiriṣyate  
ke punaḥ śeṣāḥ 
mṛṣāvādapaiśunyasaṃbhinnapralāpāḥ  
eṣāṃ tribhirapi niṣṭhā lobhena dveṣeṇa mohena vā 
ya ete karmapathāścaturbhiḥ kāṇḍairuktāstrayastraya ekastrayaśca eṣāṃ yathākramaṃ 
sattvabhogāvadhiṣṭhānaṃ nāmarūpaṃ ca nāma ca  VAkK  
sattvādhiṣṭhānā vadhādayaḥ 
bhogādhiṣṭhānāṃ parastrīgamanādayaḥ  
nāmarūpādhiṣṭhāmithyādṛṣṭiḥ  
nāmakāyādhiṣṭhānā mṛṣāvādādayaḥ  
yaḥ paraṃ maraṇānniyamayya samaṃ tena pūrvaṃ vā mriyate kimasya maulaḥ karmapatho bhavatyutāho na  
samaṃ prāk ca mṛtasyāsti na maulaḥ 
ata evocyate syāt prayogaṃ kuryāt phalaṃ ca paripūrayenna ca prāṇātipātāvadyena spṛśyate  
āha  
 syāt yathāpi tadvyaparopavaḥ pūrvaṃ saha vā kālaṃ kuryāditi kiṃ punastatkāraṇam nahi vadhye jīvati hantuḥ prāṇātipātāvadyenāsti yogo nāpi  
sahamṛtasya hantuḥ   
anyāśrayodayāt  
thenāśrayeṇa tatprayogaḥ kṛtaḥ sa ucchinno 'nya evāśrayo nikāyasabhāgabhinna utpannaḥ  
tasya prayoktṛtvāt karmapathena yogo na yuktaḥ  
yatsenāpātamṛgayāvaskandheṣu pareṣāṃ vadhārthaṃ bahavaḥ samagrāḥ patantyekaśca prāṇātipātaṃ karoti kastena samanvāgato bhavati  
senādiṣvekakāryatvāt sarve kattṛvadanvitāḥ  VAkK  
yathaiva hi karttā tathā sarve samanvāgatā bhavantyekakāryatvāt  
arthato hi te 'yonyaṃ payoktāro bhavanti  
yastarhi balānnīyate so'pi samanvāgato bhavatyanyatra ya evaṃ naścitya yāyāt yāvajjīvitahetorapi prāṇinaṃ na haniṣyāmīti  
 kiyatā punaḥ prāṇātipātaṃ svayaṃ kurvataḥ karmapatho bhavati kiyatā yāvanmithyādṛṣṭiḥ karmapathaḥ iti lakṣaṇaṃ vaktavyaṃ taducyate   
prāṇātipātaḥ saṃcintya parasyābhrāntimāraṇam  
yadi mārayiṣyāmyenamiti saṃjñāya paraṃ mārayati tameva ca mārayati nānyaṃ bhramitvā  
iyatā prāṇātipāto bhavati  
yastarhi saṃdigdho mārayati kimayaṃ prāṇī na prāṇīti sa evānyo veti so 'pyavaśyametaṃ niścayaṃ labdhvā tatra praharati  
yo 'stu so 'stviti kṛtamevānena tyāgacittaṃ bhavati  
kathaṃ kṣaṇikeṣu skandheṣu prāṇātipāto bhavati  
prāṇo nāma vāyuḥ kāyacittasaṃniśrito vartate 
tamabhipātayati  
yathā pradīpaṃ nirodhayati ghaṇṭāsvanaṃ vā  
jīvitendriyaṃ vā prāṇāstannirodhayati  
yadyekasyāpi jīvitakṣaṇasyotpadyamānasyāntarāyaṃ karoti prāṇātipātāvadyena spṛśyate nānyathā  
kasya tajjīvitaṃ yastadabhāvānmṛto bhavati  
kasyeti ṣaṣṭhīṃ pudgalavāde vicārayiṣyāmaḥ  
uktaṃ tu bhagavatā 
āyuruṣmā 'tha vijñānaṃ yadā kāyaṃ jahatyamī 
apaviddhastadā śete yathā kāṣṭhamacetana  iti  
tasmātsendriyaḥ kāyo jīvatītyucyate anindriyo mṛta iti  
abuddhipūrvādapi prāṇivadhāt karturadharmo yathā 'gnisaṃyogāddāha iti nirgranthāḥ  
teṣāṃ paradāradarśane 'pyeṣa prasaṅgaḥ  
 nirgranthaśiroluñcane ca kaṣṭatapodeśane ca śāstuḥ tadvisūcikāmaraṇe ca dāturvaidyānāṃ cāturapīḍane maraṇe ca mātṛgabhasthayoścānyonyaṃ duḥkhanimittatvāt 
vadhyasyāpi ca tatkriyāsaṃbandhādagnisvāśrayadāhavat  
kāryataścāprasaṅgastadasambandhāt  
pareṇāgnim sparśayatastenādāhavat  
acetanānāṃ ca kāṣṭhādīnāṃ gṛhapāte prāṇivadhāt pāpaprasaṅgo na vā dṛṣṭāntamātrātsiddhiriti  
uktaḥ prāṇātipātaḥ  
adattādānamanyasvasvīkriyā balacauryataḥ  VAkK  
abhrāntyeti vartate  
 yadi balādvā cauryeṇa vā parasvaṃ svīkaroti yatraiva ca balacauryābhiprāyeṇānyatra saṃjñāvibhramāt iyatā 'dattādānaṃ bhavati   
stūpādapaharato buddhāda dattādānam  
sarvaṃ hi tadbhagavatā parinirvāṇakāle parigṛthītamiti  
yeṣāṃ samrakṣyamityapare  
asvāmikaṃ ca nidhimuddharato viṣayasvāmikāt parivartakaṃ harataḥ kṛte karmaṇi sīmāprāptebhyaḥ akṛte sarvabuddhaśaikṣyebhyaḥ  
agamyagamanaṃ kāmamithyācāraścaturvidhaḥ  
catuṣprakāramagamyagamanaṃ kāmamithyācāraḥ  
agamyāṃ gacchati paraparigṛhītāṃ vā mātaraṃ duhitaraṃ vā mātṛpitṛsaṃbandhinīṃ vā  
anaṅge vā gacchati svāmapi bhāryām apāne mukhe vā  
adeśe vā gacchati prakāśe caitye vihāre vā  
akāle vā gacchati 
kaḥ punaḥ akālaḥ  
garbhiṇīṃ vā gacchati pāyayantīṃ vā saniyamāṃ vā  
yadi bharturanujñayā saniyamā bhavatītyeke 
abhrāntyeti vartate  
yadi svasaṃjñī parastriyaṃ yāyāt na syāt karmapathaḥ  
yadyanyaḥ parastrīsaṃjñayā 'nyāmabhigacchet paradāraprayogādvastuparibhogācca syādityeke  
anyatra prayogānna syāt prāṇāti pātavadityapare  
bhikṣuṇīṃ gacchataḥ kasyāntikāt kāmamithyācāraḥ  
viṣayasvāminaḥ  
tasya hi tanna marṣaṇīyam 
tasyāpi saniyamā svabhāryeva tu sā na gamyā  
kumārīṃ gacchato yasya nisṛṣṭā no cedyasya rakṣā 'ntato rājñaḥ  
anyathāsaṃjñino vākyamarthābhijñe mṛṣāvacaḥ  VAkK  
 yadi yamarthaṃ bravīti tasminnanyathāsamjñī bhavati yaṃ cādhikṛtya bravīti sa tasya vākyasyārthābhijño bhavati tadvākyaṃ mṛṣāvādaḥ   
anabhijñe kiṃ syāt  
saṃbhinnapralāpaḥ syāt  
vākyamityucyate  
kadācicca bahavo varṇā vākyaṃ bhavantīti katamaḥ tatra karmapathaḥ  
paścimaḥ sahāvijñaptyā yatra cārthābhijño bhavati 
pūrve tu varṇāḥ prayogaḥ  
arthābhijña ityucyate  
ki tāvadabhijñātārthe śrotari āhosvit abhijñātuṃ samarthe  
kiṃ cātaḥ  
 yadyabhijñātārthe manovijñānaviṣayatvādvākyārthasya śrotravijñānena saha nirodhācca vāgvijñapteravijñaptireva syāt karmapathaḥ   
athābhijñātuṃ samarthe  
evaṃ doṣo na bhavati  
kathaṃ cābhijñātuṃ samartho 'pyutpannabhāva utpanne śrotravijñāne  
yathā na doṣastathā 'stu  
ṣodaśa vyavahārāḥ sūtra uktāḥ  
 adṛṣṭe dṛṣṭavāditā aśrute 'mate 'vijñāte vijñātavāditā dṛṣṭe adṛṣṭavāditā yāvad vijñāte 'vijñātavāditā itīme 'nāryā aṣṭau vyavahārāḥ   
dṛṣṭe dṛṣṭavāditā yāvadvijñāte vijñātavāditā adṛṣṭ 'dṛṣṭavāditā yāvadavijñāte avijñātavāditā itīme āryā aṣṭau vyavahārāḥ  
tatraiṣāṃ dṛṣṭaśrutamatavijñātānāṃ kiṃ lakṣaṇam  
cakṣuḥ śrotramanaścittairanubhūtaṃ tribhiśca yat 
taddṛṣṭaśrutavijñātaṃ mataṃ coktaṃ yathākramam  VAkK  
yaccakṣurvijñānenānubhūtaṃ taddṛṣṭamityuktam 
yacchrotravijñānena tacchrutam  
yanmano vijñānena tat vijñātam  
yat ghrāṇajihvākāyavijñānaistanmatam 
kiṃ kāraṇam  
gandharasaspraṣṭavyānyavyākṛtatvānmṛtakalpāni 
ata eteṣu matākhyeti vaibhāṣikāḥ  
kimatra jñāpakam 
sūtraṃ yuktiśca  
sūtraṃ tāvat tatkiṃ manyase māhakīmātaḥ yāni tvayā cakṣuṣā rūpāṇi na dṛṣṭāni na dṛṣṭapūrvāṇi na paśyasi nāpi te evaṃ bhavati paśyeyamiti 
api nu te tannidānamutpannaśchando vā rāgo vā sneho vā yena vā ālayo vā nīyatiradhyavasānaṃ vā  
no bhadanta  
ye tvayā śrotreṇa śabdā na śrutā na śrutapūrvā vistareṇa yāvanmanasā dharmā na vijñātā vistareṇa yāvanno bhadanta  
atra ca te māhakīmātardṛṣṭe dṛṣṭamātraṃ bhaviṣyati śrute mate vijñāte vijñātapātramityuktam  
atastriṣu viṣayeṣu dṛṣṭaśrutavijñātaśabdāpadeśādgandhādiṣu matākhyā amyate  
ata evaṃ cāniṣyamāṇe dṛṣṭādibhāvabāhyatvāt gandhādiṣu vyavahāro na syādityeṣā yuktiḥ  
sūtraṃ tāvajjñāpakamanyārthatvāt  
na hyatra sūtre bhagavān vyavahārānāṃ lakṣāṇaṃ śāsti sma  
kiṃ tarhi  
atra ca te ṣaḍvidhe viṣaye caturṣu vyavahāreṣu dṛṣṭādivyavahāramātraṃ bhaviṣyati na priyāpriyanimittādhyāropa ityayamatra sūtrārtho dṛśyate
kiṃ punarḍṛṣṭaṃ kiṃ ca yāvadvijñātam 
kecittāvadāhuḥ  
yat pañcabhirindriyaiḥ pratyakṣaṃ taddṛṣṭam  
yat parata āgamitaṃ tacchrutam  
yat svayaṃ yuktyanumānato rucitaṃ tanmatam  
yanmanaḥpratyakṣabhāvenādhiṣṭitaṃ pratyātmavedyaṃ tadvijñātamiti  
ete ca pañca viṣayāḥ pratyekaṃ dṛṣṭā iti vā kṛtvā vyavahrilyante  
śrutā matā vijñātā iti vā  
ṣaṣṭho 'nyatra dṛṣṭāditi nāsti gandhādiṣu vyavahārābhāvaprasaṅgaḥ  
tasmādyuktiṃrapyeṣā yuktirna bhavati  
pūrvācāryā evamāhuḥ  
yad dṛṣṭaṃ yat pratyakṣīkṛtaṃ cakṣuṣā 
śrutaṃ yac chrotreṇa parataścākharitam  
mataṃ yat svayaṃ cintitam 
vijñātaṃ yat pratyātmapratisaṃveditamadhigataṃ cotpannam  
prasaṅgena śāstraṃ pravartayatām 
yaḥ kāyenānyathātvaṃ prāpyetsyānmṛṣāvādaḥ  
syāt 
ata evocyate 
syiānna kāyena parākrameta prāṇātipātāvadyena ca spṛśyeta  
syādvācā parākrameta syānna vācā parākrameta mṛṣāvādāvadyena ca spṛśyeta  
syāt kāyena parākrameta syānna kāyena na vācā parākrakmeta ubhayāvadyena ca spṛśyeta  
syāt ṛśīṇāṃ manaḥpradoṣeṇa poṣadhanidarśanaṃ cātreti  
yadyubhayathā 'pi na parākrameta na cāvijñaptikāstyavijñaptiḥ kāmāvacarī kathaṃ tayoḥ karmapathaḥ siddhyati  
kartavyo 'tra yatnaḥ 
gato mṛṣāvādaḥ  
paiśunyaṃ kliṣṭacittasya vacanaṃ parabhedane  
yat kliṣṭacittasya pareṣāṃ bhedāya vacanamaprītaye tat paiśunyam  
arthabhijña iti vartate abhrāntyeti ca  
pāruṣyamapriyaṃ 
vacanat 
kliṣṭacittasyeti vartate 
arthābhijñe abhrāntyeti ca  
yat kliṣṭacittasya pareṣāmapriyavacanamarthābhijñe tatraiva ca yat vivakṣitaṃ tat pāruṣyam  
sarvaṃ kliṣṭaṃ bhinna pralāpitā  VAkK  
vākyamityadhikāro vartate 
sarvaṃ kliṣṭaṃ vacanaṃ saṃbhinnapralāpaḥ  
saiva saṃbhinnapralāpitā  
tadyogena hi saṃbhinnapralāpī bhavati  
ato 'nyat kliṣṭamityanye 
ato mṛṣāvādādikādvākkarmaṇo yadanyat kliṣṭaṃ vacanaṃ tatsaṃbhinnapralāpa ityapare  
lapanāgītanāṭyavat  
kuśāstravacca 
tadyathā bhikṣurmithyājīvī lapanāṃ karoti raktāśca kecit gāyanti nāṭacye ca naṭāḥ pareṣāṃ rañjanārthaṃ pralapanti  
kukśāstrāṇi ca taddṛṣṭayo 'pi gadanti  
evaṃ paridevasaṃgaṇikādikamapi yadanyanmṛṣāvādādibhyaḥ kliṣṭaṃ vākkarma tatsaṃbhinnapralāpaḥ  
kathaṃ cakravartikāle gītaṃ cāsti na ca saṃbhinnapralāpaḥ  
naiṣkramyopasaṃhitāni hi tadānīṃ giyante sma na grāmyarasopasaṃhitāni  
tadāpyāvāhavivāhadyabhilāpasadbhāvādasti saṃbhinnapralāpo na karmapatha ityapare  
abhidhyā tu parasvaviṣamaspṛhā  VAkK  
 aho vata yat pareṣāṃ tanmama syāditi parasvebhyo yā viṣameṇānyāyena spṛhā svīkaranecchā balādvā copāyādvā sā 'bhidhyā karmapathaḥ   
sarvaiva kāmāvacarī tṛṣṇābhidhyetyapare  
tathā hi nivaraṇādhikāre kāmacchandamadhikṛtyoktaṃ sūtre so 'bhidhyāṃ loke prahāye tyevamādi  
yadyapi sarvābhidhyā natu sarvā karmapatha audārikaduṣcaritasaṃgrahādityapare  
mā bhūccakravartināmapyuttarakauravānāṃ pābhidhyā karmapatha iti  
vyāpādaḥ sattvavidveṣaḥ 
sattveṣu vidveṣo vyāpādaḥ parapīḍākārapravṛttaḥ  
nāstidṛṣṭiḥ śubhāśubhe  
mithyādṛṣṭiḥ 
śubhe cāśubhe ca karmaṇi yā nāstīti dṛṣṭiḥ sā mithyādṛṣṭiḥ  
tadyathā nāsti dattaṃ nāstīṣṭaṃ nāsti hutaṃ nāsti sucaritaṃ nāsti duścaritamityevamādi yāvanna santi loke 'hanta iti  
saiṣā sākalyena karmaphalāryāpavādikā mithyādṛṣṭirbhavati  
ādimātraṃ tu śloke darśitam 
evaṃlakṣaṇā ete daśa karmapathāḥ  
karmapathā iti ko'rthaḥ  
trayo hyatra panthānaḥ sapta karma ca  VAkK  
abhidhyādayo hi trayaḥ karmaṇaḥ panthāna iti karmapathāḥ  
tatsaṃprayogiṇī hi cetanā teṣāṃ vāhena vahati teṣāṃ gatyā gacchati  
tadvaśena tathābhisaṃskaraṇāt  
 sapta tu prāṇātipātādayaḥ karma ca kāyavākkarmatvāt karmaṇaśca panthāna iti karmapathāstatsamutthānacetanāyāstānadhiṣṭhāya pravṛtteriti   
karmapathāścakarma ca karmapathāśceti karmapathāḥ  
asarūpāṇāmapyekaśeṣasiddheḥ  
evamanabhidhyādayaḥ prāṇātipātaviratyādayaśca jñeyāḥ  
prayogapṛṣṭāni karmāṇi karmapathāḥ yasmāttadarthaṃ tanmūlikā ca teṣāṃ pravṛttiḥ  
yathaudārikaṃ ca grahaṇādityuktaṃ prāk  
yeṣāṃ cotkarṣāpakarṣeṇādhyātmikabāhyānāṃ bhāvānāmutkarṣāpakarṣau loke bhavataḥ  
ye tarhi dārṣṭāntikā abhidhyādīneva manaskarmecchanti teṣāṃ te kathaṃ karmapathāḥ  
ta eva hi praṣṭavyāḥ  
api tu śakyaṃ vaktuṃ karma ca te panthānaśca sugatidurgatīnāmiti karmapathāḥ  
itaretarāvāhanādvā  
ya ete daśākuśalāḥ karmapathāḥ sarve ete kuśalānāṃ karmaṇāṃ samudācāravirodhinaḥ  
mūlacchedastvasaddṛṣṭyā 
kuśalamūlacchedastu mithyādṛṣṭyā bhavatyadhimātraparipūrṇayā  
yattarhi śāstra uktaṃ katamānyadhimātrāṇyakuśalamūlāni  
yairakuśalamūlaiḥ kuśalamūlāni samucchinatti kāmavairāgyaṃ cānuprāpnuvan yāni tatprathamata upalikhatīti  
 akuśalamūlādhyāhṛtatvāt mithyādṛṣṭesteṣveva tatkarmāpadeśa eṣa kriyate tadyathāgnireva grāmaṃ dahani caurāstu tasyādhyāhārakā iti caurairgrāmo  
dagdha ityucyate   
katameṣāṃ kuśalamūlānāṃ samucchedo bhavati  
kāmāptotpattilābhinām  
kāmāvacarāṇi kuśalamūlāni samuchidyante  
rūpārūpyāvacarairasamanvāgatatvāt  
prajñaptibhāṣyaṃ tarhi kathaṃ nīyate  
iyatā 'nena pudgalena traidhātukāni kuśalamūlāli samucchinnāni bhavantīti  
tatprāptidūrīkaraṇamabhisaṃdhāyaitaduktam  
saṃtatestadabhājanatvāpādanāt  
upapattipratilābhikānyeva ca samucchidyante  
prāyogikebhyaḥ pūrvaṃ parihīṇatvāt  
kimālambanayā mithyādṛṣṭyā samucchidyante 
phalahetvapavādinyā 
yā ca hetumapavadate nāsti sucaritaṃ nāsti duścaritamiti yā ca phalaṃ nāsti sucaritaduścaritānāṃ karmaṇāṃ phalavipāka iti  
ānantaryavimuktimārgasthānīye ete ityapare  
sāsravālambanayaiva nānāsravālambanayā sabhāgadhātvālambanayaiva ca na visabhāgadhātvālambanayā  
saṃprayogamātrānuśāyitvena durbalatvādityeke  
evaṃ tu varṇayanti  
sarvathā 
navaprakārāṇyapi kuśalamūlāni sakṛtsamucchidyante 
darśanaprahātavyavadityeke  
evaṃ tu varṇayanti  
kramaśaḥ 
navaprakārayā mithyādṛṣṭyā navaprakārāṇi kuśalamūlāni samucchidyante  
bhāvanā heyakleśavat yāvadadhimātrādhimātrayā mṛdumṛdūnīti  
evamayaṃ granthaḥ pālito bhavati  
katamānyaṇusahagatāni kuśalamūlāni 
āha  
yairakuśalamūlaiḥ kuśalāni samucchinnāni sarvapaścāt vijahāti yaiḥ vikīrṇaiḥ samucchinna kuśalamūla iti saṃkhyāṃ gacchatīti  
asya tarhi granthasya ko nayaḥ  
katamānyadhiṃmātrādhimātrāṇyakuśalamūlāni  
yairakukśalamūlaiḥ kuśalamūlāni samucchinattīti  
samāptimetat saṃdhāyoktam 
tainiravaśeṣacchedāt  
eko 'pi hi prakāra steṣāmasamucchinnaḥ sarveṣāṃ punarutpattau hetuḥ syāditi  
darśanamārgavadabhyutthānena cchinattītyeke  
evaṃ tu varṇayantyubhayatheti  
pūrvaṃ saṃvaraṃ vijahāti paścāt kuśalamūlāni samucchinattītyeke  
evaṃ tu varṇayanti  
yasya cittasya phalasaṃvarastattyāgāttasya tyāga iti  
atha kuśalamūlāni samucchidyante 
nṛṣu  VAkK  
manuṣyeṣveva nāpāyeṣu 
kliṣṭākliṣṭayoḥ prajñayoradṛḍhatvāt  
na deveṣu karmaphala pratyakṣatvāt  
triṣu dvīpeṣu nottarakurau 
apāpāśayatvāt jambūdvīpa evetyapare  
teṣāmayaṃ grantho virudhyate 
jāmbūdvīpakaḥ sarvālpairaṣṭābhirindriyaiḥ samanvāgataḥ  
evaṃ pūrvavidehako godānīyaka iti 
tāni punaḥ 
chinatti strī pumān 
stri ca samucchinatti puruṣaśca mandacchandavīryaprajñatvāt
na strītyapare 
ayaṃ grantho virudhyeta 
yaḥ strīndriyeṇa samanvāgato niyatamasāvaṣṭābhirindriyaiḥ samanvāgata iti 
teṣāmapi tṛṣṇācarito na samucchinatti 
calāśayatvāt 
kastarhi 
dṛṣṭicaritaḥ 
dṛḍhagūḍhapāpāśayatvāt
ata eva na śaṇḍādayastṛṣṇācarite pakṣyatvāt 
āpāyikavacca 
kiṃsvabhāvaḥ kuśalamūlasamucchedaḥ 
so 'samanvayaḥ 
yadā hi kuśalamūlānāṃ prāptirna punarutpadyate aprāptirapyutpadyate  
tasminnasamanvāgama utpanne samucchinnāni kuśalamūlānyucyante  
teṣāṃ samucchinnānāṃ kathaṃ punaḥ pratisaṃdhiḥ 
saṃdhiḥ kāṅkṣāstidṛṣṭibhyāṃ  
yadā 'sya hetuphale vicikitsā cotpadyate 
aṣṭidṛṣṭirvā samyak dṛṣṭirityarthaḥ  
tadā punaḥ tatprāptisamutpādāt pratisaṃdhitāni kuśalamūlānyucyante  
navaprakārāṇāṃ yugapat pratisaṃdhānaṃ krameṇa tu saṃmukhībhāva ārogyabalalābhavat  
sa punasteṣāṃ pratisaṃdhiḥ 
nehānantaryakāriṇaḥ  VAkK  
anyasyaiveha syādānantaryakāriṇastu neha syāt  
 tameva saṃdhāyoktam abhavyo'yaṃ pudgalo dṛṣṭa eva dharme kuśalamūlāni pratisaṃdhātuṃ niyatamayaṃ navakebhyaścyavamāno vā upapadyamāno vā kuśalamūlāni  
pratisaṃdhāsyati iti   
 upapadyamāno 'ntarābhavasthaścyavamānaścyutyabhimukhastatra punaryo hetubalena samucchinatti sa cyavamānaḥ pratisaṃdadhāti yaḥ pratyayabalena  
sa upapadyamānaḥ   
evaṃ yaḥ svabalena parabalena  
punarāha  
ya āśayavipannaḥ samucchinatti sa dṛṣṭe dharme pratisaṃdadhāti  
ya āśayaprayogavipannaḥ sa bhedātkāyasyeti  
evaṃ yo dṛṣṭivipanno dṛṣṭi śīlavipanna iti  
syātsamucchinna kuśalamūlo na mithyātvaniyata iti  
catuṣkoṭikam 
prathamā koṭiḥ pūraṇādayaḥ 
dvitīyā 'jātaśatruḥ 
tṛtīyā devadattaḥ  
caturthyetānākārān sthāpayitvā  
kuśalamūlasamucchedikāyā mithyādṛṣṭeravīcau vipākaḥ  
ānantaryakāriṇāṃ tu tatra vā 'nyatra vā narake  
karmapathaprasaṅga evāyaṃ vartate  
tatra vaktavyaṃ katibhiḥ karmapathaiḥ saha cetanā yugapadutpannā vartata iti  
yugapadyāvadaṣṭābhiraśubhaiḥ saha vartate  
cetanā 
ekena tāvatsaha vartate  
vinā 'nyenābhidhyādisaṃmukhībhāve akliṣṭacetaso vā tatprayogeṇa rūpiṇāmanyatamaniṣṭhāgamane  
dvabhyāṃ saha vartate  
vyāpannacittasya prāṇivadhe abhidhyāviṣṭasya vā 'dattādāne kāmamithyācāre saṃbhinnapralāpe vā  
tribhiḥ saha vartate 
vyāpannacittasya parakīya prāṇimāraṇāpaharaṇe yugapat  
na tarhīdānīmadattādānasya lobhenaiva niṣṭā sidhyati  
ananyacittasya tatsamāptau sa niyamo jñeyaḥ  
abhidhyādyāviṣṭasya ca tatprayogeṇa rūpidvayaniṣṭhāgamane tribhireva  
caturbhiḥ saha vartate  
bhedābhiprāyasyānṛta vacane paruṣavacane vā  
tatra himānasa eko bhavati vācikāstrayaḥ  
abhidhyādigatasya vā tatprayogeṇā nyarūpitraya niṣṭhāgamane  
evaṃ paṇcaṣaṭsaptabhiryo jayitavyā  
aṣṭābhiḥ saha vartate  
ṣaṭsu prayoggaṃ kṛtvā svayaṃ kāmabhithyācāraṃ kurvataḥ samaṃ niṣṭhāgamane  
evaṃ tāvadakuśalaiḥ  
daśabhiryāvacchubhaiḥ 
kuśalaiḥ punaḥ karmapatharyāvat daśabhiḥ saha cetanā vartata ityutsargaṃ kṛtvā 'pavādaṃ karoti 
naikāṣṭapañcabhiḥ  VAkK  
ekenāṣṭābhi pañcabhiśca karmapathaiḥ saha na vartate 
tatra dvābhyāṃ saha vartate  
kuśaleṣu pañcasu vijñāneṣu  
ārūpyasamāpattau ca kṣayānutpādajñānayoḥ  
tribhiḥ samyagdṛṣṭisaṃprayukte manovijñāne  
caturbhirakuśalāvyākṛtacittasyo pāsakaśrāmaṇerasaṃvarasamādāne  
ṣaḍbhiḥ kuśaleṣu pañcaṣu vijñānakāyeṣu tatsamādāne  
saptabhiḥ kuśale manovijñāne tatsamādāna eva akuśalāvyākṛtacittasya ca bhikṣusaṃvarasamādāne  
navabhiḥ kuśaleṣu pañcaṣu vijñāneṣu  
tatsamādāne kṣayānutpādajñānasaṃprayukte ca manovijñāne tasminneva ca dhyānasaṃgṛhīte  
daśabhistato 'nyatra kuśale manovijñāne bhikṣusaṃvarasamādāna eva  
 sarvā ca dhyānānāsrava saṃvarasahavartinī cetanā 'nyatra kṣayānutpādajñānābhyām saṃvaranirmuktena tvekenāpi saha syādanya cittasyaikāṅgaviratisamādāne 
pañcāṣṭābhirapi syātkuśale manovijñāne dvipañcāṅgasamādāne yugapat  
kasyāṃ gatau kati karmapathā akuśalā kuśalā vā saṃmukhībhāvataḥ samanvāgamato vā  
bhinnapralāpapāruṣyavyāpādā narake dvidhā  
ityete trayaḥ karmapathā narake dvābhyāṃ saprakārābhyāṃ santi  
saṃmukhībhāvataḥ samanvāgamabhāvataśca  
paridevanātsaṃbhinnapralāpaḥ 
parasparaparitāpanātpāruṣyaṃ rukṣasaṃtānatayā  
parasparadveṣādvyāpādaḥ  
samanvāgamato 'bhidhyāmithyādṛṣṭī  
na saṃmukhībhāvataḥ 
rañjanīyavastvabhāvātkarmaphalapratyakṣatvācca  
karmakṣayeṇa maraṇānna prāṇātipātaḥ  
dravyastrīparigrahābhāvānnadattādānakāmamithyācārau prayojanābhāvānna mṛṣāvādaḥ  
ata eva na paiśunyaṃ nityabhinnatvācca  
kurau trayaḥ  VAkK  
samanvāgamata iti vartate 
abhidhyāvyāpādamithyādṛṣṭayo na saṃmukhībhāvataḥ  
amamāparigrahatvāt snigdha saṃtānatvādāghātavastvabhāvādapāpāśayatvācca  
saptamaḥ svayamapyatra 
asaṃbhinnapralāpaḥ saṃmukhībhāvato 'pyasti 
te hi kliṣṭacittāḥ kadācit gāyanti  
apāpāśayatvāt na prāṇatipātādayaḥ  
niyatāyuṣkatvāddravyastrīparigrahābhāvāt prayojanābhāvācca  
kathameṣāmabrahmacaryam  
te khalu yayā striyā sārdhaṃ rantukāmā bhavanti tāṃ bāhau gṛhītvā vṛkṣamūlamupasarpanti  
gamyā cet vṛkṣaśchādayati tāṃ te gacchanti  
agamyā cenna chādayati tāṃ te na gacchanti  
kāme 'nyatra daśāśubhāḥ  
svayamapīti vartate  
narakottarakurubhyāmanyatra kāmadhātau daśākuśalāḥ karmapathāḥ saṃmukhībhāvato 'pi vidyante  
tiryakpretadeveṣvasaṃvaranirmuktāḥ  
manuṣyeṣvasaṃvarasaṃgṛhītā api  
yadyapi devo devaṃ na mārayati anyagatisthaṃ tu mārayati  
devā api śiromadhyacchedāt bhriyanta ityapare  
uktā aśubhāḥ  
śubhāstrayastu sarvatra saṃmukhībhāva lābhataḥ  VAkK  
pañcasu gatiṣu traidhātuke sarvatrānabhidhyā 'vyāpādasamyagdṛṣṭyaḥ saṃmukhībhāvataḥ samanvāgamataśca vidyante  
ārupyāsaṃjñisattveṣu lābhataḥ sapta 
kāyikavācikāḥ sapta kuśalā ārūpyeṣvasaṃjñisattveṣu samanvāgamata eva  
ārūpyoopapannānāmāryāṇāmatītānāgatānāsravasaṃvarasamanvāgamāt  
asaṃjñisattvānāṃ ca dhyānasaṃvarasamanvāgamāt  
yadbhūmyā śrayamāryeṇānāsravaṃ śīlamutpāditaṃ nirodhitaṃ bhavati tenārūpyeṣvatītena samanvāgato bhavati  
pañca bhūmyāśrayeṇa tvanāgatena  
śeṣite  
saṃmukhībhāvataścāpi hitvā sanarakān kurun  VAkK  
śesaḥ kṛtaḥ śeṣitaḥ 
yo 'nyo dhātuḥ śeṣito gatirvā  
tatraite sapta kuśalāḥ karmapathāḥ saṃmukhībhāvato 'pi saṃvidyante 'nyatra narakottarakurubhyaḥ  
te punastiryakpreteṣu saṃvaranirmuktā rūpadhātau tu saṃvarasaṃgṛhītā anyatrobhayathā  
ta ete daśākuśalāḥ karmapathāḥ kuśalāśca 
sarve 'dhipatiniṣyandavipākaphaladā matāḥ  
akuśalaistāvatsarvairevāsevitabhāvitabahulīkṛtaiḥ narakeṣrapapadyate 
tadeṣāṃ vipākaphalam  
sa ceditthaṃ tvamāgacchati manuṣyāṇāṃ sabhāgatāṃ praṇātipātenālpāyurbhavati adattādānena
bhogavyasanī bhavatikāmamithyācārena sa saṃpannadāraḥ mṛṣāvādenābhyākhyānabahulaḥ
paiśunyena mitrabhedo 'sya bhavati pāruṣyeṇāmanojñaśabdaśravaṇaṃ saṃbhinnapralāpenānādeyavākyaḥ
abhidhyayā tīvrarāgaḥ vyāpādena tīvradveṣaḥ mithyādṛṣṭyā tīvramohaḥ  
tasyā mohabhūyastvāt 
idameṣāṃ niḥṣyandaphalam  
alpamapyāyurmanuṣyeṣu kuśalaphalam  
tat kathaṃ prāṇātipātasya niḥṣyandaphalaṃ bhavati  
nocyate tadevāyustasya phalam 
kiṃ tarhi 
tenālpāyurbhavatīti  
ato 'ntarāyahetuḥ prāṇāti pātastasyāyuṣo bhavatīti veditavyam  
prāṇātīpātenātyāsevitena bāhyā bhāvā alpaujaso bhavantīti  
adattādānenāśanirajobahulāḥ kāmamithyācāreṇa rajo 'vakīrṇāḥ mṛṣāvādena durgandhāḥ
paiśunyenotkūlanikūlāḥ pāruṣyeṇoparajāṅgalā pratikuṣṭāḥ pāpabhūmayaḥ saṃbhinnapralāpena
viṣamartupariṇāmāḥ abhidhyayā śuṣkaphalāḥ vyāpādena kaṭukaphalā mithyādṛṣṭyā 'lpaphalā aphalā vā  
idameṣāmadhipatiphalam  
kiṃ tenaiva karmaṇā 'yamihālpāyurbhavatyathānyena 
tenevetyeke  
tadvipākaphalamidaṃ niṣyandaphalamiti  
tatra prayogeṇeha maulelnetyeke  
pare saparivāragrahaṇāttu prāṇātipātenetyuktamiti  
yadapyetanniḥṣyandaphalamuktaṃ naitaddvayamativartate vipākaphalamadhipatiphalaṃ ca  
sādṛśyaviśeṣāttu tathoktam  
kiṃ punaḥ kāraṇameṣāṃ karmapathānāmetattrividhaphalamabhinivartate  
prāṇātipātaṃ hi tāvatkurvatā māryamāṇasya duḥkhamutpāditaṃ māritamojo nāśimato 'sya 
duḥkhanānmāraṇādojonāśanāttrividhaṃ phalam  VAkK  
parasya duḥkhanādvipākaphalena narake duḥkhito bhavati  
māraṇanniḥṣyandaphalenālpāyurbhavati  
ojonāśanādadhipati phalenālpaujaso bāhyā auṣadhayo bhavanti  
evamanyeṣvapi yojyam  
 evaṃ kuśalānāmapi karmapathānāṃ phalatrayaṃ veditavyam prāṇātipātaviratyā āsevitayā bhāvitayā bahulīkṛtayā deveṣupapadyate   
sa ceditthantvamāgacchati manuṣyāṇāṃ sabhāgatāṃ dīrghāyurbhavatītyakuśalaviparyayeṇa sarvaṃ yojayitavyam  
yadbhagavatā mithyāvāṃimathyākarmānto mithyājīva ityuktaṃ ko 'yamanyastābhyāṃ mithyājīvaḥ  
nāyamanyo 'sti 
tadeva tu 
lobhajaṃ kāyavākkarma mithyājīvaḥ 
dveṣamohajau tu kāyavākkarmāntau 
sa caiṣa tābhyāṃ 
pṛthak kṛtaḥ  
duḥśodhatvāt 
hārī hi lobhadharmaḥ 
tatsamutthāt karmaṇaścittaṃ na surakṣyam  
ata ājīvo duḥkhaśodha ityādarotpādanārthaṃ tatrāsau pṛthagnirdiṣṭaḥ  
āha cātra 
duḥśodhā gṛhiṇāṃ dṛṣṭirnityaṃ vividhadṛṣṭinā 
ājīvo bhikṣuṇā caiva pareṣvāyattadṛṣṭineti  
pariṣkāralobhotthaṃ cet 
yo manyate jīvitpariṣkāralobhotthameva kāyavākkarma mithyājīvonānyat  
nahyātmaratinimittaṃ nṛttagītādi ājīvayoga iti tat 
na sūtrataḥ  VAkK  
śīlaskandhikāyāṃ hi bhagavatā hastiyuddha darśanādīnyapi mithyājīve nyastāni  
kiṃ kāraṇam 
mithyaviṣayaparibhogāt 
gatametat  
yāni pūrvaṃ pañca phalānyuktāni teṣāṃ katamat karma katibhiḥ phalaiḥ prahāṇam  
prahāṇamārge samale saphalaṃ karma pañcabhiḥ  
prahāṇārthaṃ mārgaḥ prahīyante vā 'nena kleśā iti prahāṇamārgaḥ ānantaryamārgaḥ  
tasminsāsrave yat karma tat pañcabhiḥ phalaiḥ saphalam  
tasya hi vipākaphalaṃ svabhūmāviṣṭo vipākaḥ  
niḥṣyandaphalaṃ samādhijā uttare sadṛśā dharmāḥ  
visaṃyogaphalaṃ visaṃyoga eva  
yattat prahāṇam  
puruṣakāraphalaṃ tadākṛṣṭā dharmastadyathā 'dhimuktimārgastatsahabhuvaśca  
yaccānāgataṃ bhāvyate tacca prahāṇam  
adhipatiphalaṃ svabhāvādanye sarvasaṃskārāḥ pūrvotpannavarjyāḥ  
caturbhiramale 
anāsrave prahāṇamārge yatkarma taccaturbhiḥ phalaiḥ saphalaṃ vipākaphalaṃ hitvā  
anyacca sāsravaṃ yacchubhāśubham  VAkK  
yaccānyat prahāṇamārgātsāsravaṃ kuśalaṃ karmaṃ yaccākuśalaṃ tadapi caturbhirvisaṃyogaphalaṃ hitvā  
anāsravaṃ punaḥ śeṣāṃ tribhiravyākṛtaṃ ca yat  
prahāṇamārgādanyadanāsravaṃ karma avyākṛtaṃ ca karma tribhirvipākavisaṃyogaphale hitvā  
catvāri dve tathā trīṇi kuśalasya śubhādayaḥ  VAkK  
anukramamiti paścādvakṣyati  
kuśalsya karmaṇaḥ kuśalā dharmāścatvāri phalāni vipākaphalaṃ hitvā  
akuśalā dve puruṣakārādhipatiphale  
avyākṛtā strīṇi niḥṣyandavisaṃyogaphale hitvā  
aśubhasya śubhādyā dve trīṇi catvāryanukramam  
yathākramamityarthaḥ 
akuśalasya karmaṇaḥ kuśalā dharmā dve puruṣakārādhipatiphale  
akuśalāstrīṇi vipākavisaṃyogaphale hitvā  
avyākṛtāścatvāri visaṃyogaphalaṃ hitvā  
avyākṛte hi satkāyāntagrāhadṛṣṭī akuśalānāṃ sarvatragāṇāṃ duḥkhadarśana heyānāṃ ca niḥṣyandaphalam  
avyākṛtasya dve trīṇi trīṇi caite śubhādayaḥ  VAkK  
avyākṛtasya karmaṇaḥ kuśalā dharmā dve puruṣakārādhipatiphalel  
akuśalāḥ trīṇi vipākavisaṃyogaphale hitvā  
akuśalā hi duḥkhadarśanādiheyā avyākṛtayordṛṣṭyoniḥrṣyandaphalam  
avyākṛtā dharmā etānyeva trīṇi  
sarve 'tītasya catvāri 
sarva iti traiyadhvikāḥ  
atītasya karmaṇastraiyadvikāḥ dharmāścatvāri phalāni  
visaṃyogaphalalṃ hitvā  
madhyamasyāpyanāgatāḥ  
pratyutpannasyāpi karmaṇo 'nāgatā dharmāścatvāti phalānyetānyeva  
madhyamā dve 
pratyutpannā dharmāḥ pratyupannasya dve puruṣakārādhipatiphale  
ajātasya phalāni triṇyanāgatāḥ  VAkK  
anāgatasyānāgatāni trīṇi phalāni 
niḥṣyandavisaṃyogaphale hitvā  
svabhūmidharmāścatvāri 
svabhūmikasya karmaṇaḥ svabhūmikā dharmāścatvāri phalāni visaṃyogaphalaṃ hitvā  
trīṇi dve vā 'nyabhūmikāḥ  
anyabhūmikā dharmā anāsravāścet trīṇi phalāni 
vipākavisaṃyogaphale hitvā  
dhātvapatitatvāt 
sāsravāścet dve puruṣakārādhipatiphale  
śaikṣasya trīṇi śaikṣādyāḥ 
śaikṣasya karmaṇaḥ śaikṣā dharmāstrīṇi phalāni vipākavisaṃyogaphale hitvā  
aśaikṣā apyevam  
naivaśaikṣānāśaikṣā api vipākaniḥṣyandaphale hitvā  
aśaikṣasya tu karmaṇaḥ  VAkK  
dharmāḥ śaikṣādikā ekaṃ phalaṃ trīṇyapi ca dvayam  
aśaikṣasya karmaṇaḥ śaikṣā dharmāḥ ekamadhipatiphalam  
aśaikṣāstrīṇi vipākavisaṃyogaphale hitvā  
naivaśaikṣānāśaikṣā dve puruṣakārādhipatiphale  
tābhyāmanyasya śaikṣādyā dve dve pañca phalāni ca  VAkK  
śaikṣāśaikṣābhyāmanyasya karmaṇo naivaśaikṣānāśaikṣasya śaikṣā dharmā dve puruṣakārādhipatiphale  
aśaikṣā apyevam 
naivaśaikṣānāśaikṣāḥ pañca phalāni  
trīṇi catvāri caikaṃ ca dṛgdheyasya tadādayaḥ  
darśanaheyasya karmaṇodarśanaheyā dharmāstrīṇi phalāni vipākavisaṃyogaphalehitvā  
bhāvanāheyāścatvāri visaṃyogaphalaṃ hitvā 
apraheyā ekamadhipatiphalam  
te dve catvāryatha trīṇi bhāvanāheyakarmaṇaḥ  VAkK  
bhāvanāheyasya karmaṇo darśanaheyā dharmā dve puruṣakārādhipatiphale  
bhāvanāheyāścatvāri visaṃyogaphalaṃ muktvā  
apraheyāstrīṇi vipākaniḥṣyandaphale muktvā  
apraheyasya te tvekaṃ dve catvāri yathākramam  
apraheyasya karmaṇo darśanaheyā dharmā ekamadhipatiphalam  
bhāvanāheyā dve puruṣakārādhipatiphale  
apraheyāścatvāri vipākaphalaṃ muktvā  
punaryathākramagrahaṇamādyantavanmadhye 'pi jñāpanārtham  
eṣa hi peyāladharmaḥ  
karmanirdeśaprasaṅgenedamapi paripraśnyate  
śāstreṣu ayogavihitaṃ yogavihitam
naivayogavihitaṃ nāyogavihitaṃ ca karmoktam  
tasya kiṃ lakṣaṇam  
ayogavihitaṃ kliṣṭaṃ vidhibhraṣṭaṃ ca kecana  VAkK  
kliṣṭaṃ karmāyogavihitamayoniśomanaskārasaṃbhūtatvādityeke  
vidhibhraṣṭamapītyapare  
yena yathā gantavyaṃ sthātavyaṃ bhoktavyaṃ pravicaritavyamityevamādi  
taccānyathā vidadhāti 
tadayuktavidhānādayogavihitamiti  
kuśalaṃ karmaṃ yogavihitamavidhibhraṣṭaṃ cetyapare  
ubhābhyāmanyannobhayathā  
naivayogavihitaṃ nāyogavihitam  
kimekaṃ karma ekameva janmākṣipati atha naikamapi  
tathā kimekamapi karmaikaṃ janmākṣipatyathānekam  
eṣa hi siddhāntaḥ  
ekaṃ janmākṣīpatyekam 
ekameva janmākṣipatyekameva ca karma nānekaṃ janmeti nikāyasabhāgasyākhyā  
tatra hi labdhe jāta ityucyate  
 yattarhi sthavirāniruddhenoktaṃ so 'haṃ tasyaikapiṇḍapātasya vipākena saptakṛtvastrayastriṃśeṣu deveṣūpapanno yāvadetahyrādye śākyakule jāta  
iti   
tena hyasau samṛdviṃ labdvā jātismaraḥ punaranyat puṇyaṃ kṛtavān  
tata utthānaṃ darśayati sma  
yathā manuṣyo dīnārottho 'nena sahasraṃ nirviśyāha ekena dīnāreṇāhamaita dīśvaryaṃ prāpta iti  
apare tvāhuḥ  
tasya taṃ piṇḍapātamadhiṣṭhānaṃ kṛtvā dānacetanānāṃ pravāho mahānutpannaḥ kayācit kiñcitphalaṃ parigṛhītamiti  
anekenāpyekamākṣipyate mā bhūt khaṇḍaśo nikāyasabhāgasyākṣepa iti  
ekena tu karmaṇā kliṣṭasya nikāyasabhāgasyeṣyate karma  
anekaṃ paripūrakam  
yathā citrakara ekayā vartyā rūpamālikhya vahvībhiḥ paripūrayati  
 tathā hi tulye mānuṣye kaścit sakalendriyāṅgapratyaṅgo bhavativarṇakṛtipramāṇabalasaṃpadā vibhrājamānaḥ kaścideṣāṃ kenacidvikalaḥ   
na ca kevalaṃ karmaivākṣepakaṃ janmanaḥ 
kiṃ tarhi  
anyadapi savipākam 
sarvathā tu 
nākṣepike samāpattī acitte prāptayo na ca  VAkK  
avipākābhyāmapyacittasamāpattibhyāṃ nikāyasabhāgo nākṣipyate  
karmāsahabhūtatvāt  
prāptibhiśca karmaṇo 'nekaphalatvāt  
triṇyāvaraṇānyuktāni bhagavatā 
karmāvaraṇaṃ kleśāvaraṇaṃ vipākāvaraṇaṃ ca  
teṣāṃ kaḥ svabhāvaḥ  
ānantaryāṇi karmāṇi tīvrakleśo 'tha durgatiḥ 
kauravāsaṃjñisattvāśca matamāvaraṇatrayam  VAkK  
pañcānantaryāṇi karmāvaraṇam  
tadyathā mātṛvadhaḥ pitṛvadho 'rhadvadhaḥ saṃghabhedaḥ tathāgataśrīre duṣṭacittarudhirotpādanam  
tīvrakleśatā kleśāvaraṇam 
dvividho hi kleśaḥ  
tivraśca ya abhikṣṇikaḥ tīkṣṇaśca yo 'dhimātraḥ 
tatra yastīvraḥ sa āvaraṇam  
yathā śaṇṭhādīnām  
śakto hyadhimatravego 'pi kleśaḥ kādācitko nihantuṃ natu samūho 'pyājasrikaḥ  
ājasrike he kleśe tannirghātāya parākramakālaṃ na labhate  
tasya mṛduṃ pratītya madhya upajāyate 
madhyaṃ pratītyādhimātraḥ  
tasmāt evāvaraṇaṃ trividhā durgatiḥ vipākāvaraṇaṃ sugateśca pradeśaḥ auttarakauravā asaṃjñisattvāśca  
kasyaitānyāvaraṇāni  
 āryamārgasyāryamārgaprāyogikāṇāṃ ca kuśalamūlānām anyānyapi hyapāyādiniyatāni aṇḍajasaṃsvedajastrītvāṣṭamabhavayatāni karmāṇi vaktavyāni syuḥ 
yānyeva tu pañcabhiḥkāraṇaiḥ sudarśakāni pajñakāni adhiṣṭhānataḥ phalato gatitaḥ upapattitaḥ pudgalataśca tānyevoktāni nānyāni  
kleśāvaraṇaṃ caiṣāṃ sarvajaghanyam 
tataḥ karmāvaraṇam  
tāmyāṃ hi dvitīye 'pi janmanyacikitso bhavatyuttarottarāvāhanāditi vaibhāṣikāḥ  
ānantaryāṇīti ko 'rthaḥ  
nāntarāyituṃ śakyāni vipākaṃ prati janmāntaraphalena karmāntareṇetyānantaryāṇi  
na tiraskartumityarthaḥ  
na vā tatkāriṇaḥ pudgalasyetaścyutasyāntaramasti narakopapattigamanaṃ pratītyanantaraḥ  
tadbhāva ānantaryam  
yasya dharmasya yogātso 'nantaro bhavati 
śrāmaṇyavat  
athaiṣāmāvaraṇānāṃ katamat kasyāṃ gatau veditavyam 
ekāntena tāvat 
triṣu dvīpeṣvānantarya 
nottarakurau nānyāsu gatiṣu 
kuta evānyatra dhātau 
tetṣvapi stripuruṣāṇāmeva  
śaṇḍā dīnāṃ tu neṣyate  
kiṃ kāraṇaṃ 
tadevāsaṃvarābhāve kāraṇamuddiṣṭam 
api ca 
alpopakārālajjitvāt 
yathākramaṃ mātāpitrosteṣāṃ ca 
alpopakārau kilaiṣāṃ mātāpitarau  
vikalātmabhāvādhipatitvādalpasnehatvācca  
teṣāmapi na tīvraṃ hyapatrāpyaṃ mātāpitrorantike pratyupasthitaṃ yadvipādanādānantaryeṇa spṛśyeran  
ata eva tiryavapretānāmapi neṣyate  
paṭubuddhīnāṃ syādaśvājāneyavaditi bhadantaḥ  
manuṣyasyāpyamānuṣau mātāpitarau mārayato na syādānantaryam  
uktaṃ karmāvaraṇam  
śeṣe gatiṣu pañcasu  VAkK  
ke punaḥ śeṣe 
kleśavipākāvaraṇe 
manuṣyeṣu vipākāvaraṇam  
kauravā deveṣvasaṃjñisattvāḥ  
kiṃsvabhāvānyānantaryāṇi  
catvāri kāyakarma ekaṃ vākkarma trīṇi prāṇātipāta ekaṃ mṛṣāvādaḥ ekaṃ prāṇātipātaprayogaḥ  
anupakramadharmāṇo hi tathāgatāḥ  
hetau phalopacārātsaṃghabheda ānantaryamuktam  
bhidyate vā 'neneti kṛtvā  
saṃghabhedastvasāmagrīsvabhāvo viprayuktakaḥ  
akliṣṭāvyākṛto dharmaḥ 
asāmagrī nāna cittaviprayuktaḥ saṃskāro 'nivṛtāvyākṛtaḥ saṃghabhedaḥ  
sa kimānantaryaṃ bhaviṣyati naiva ca tena bhettā samanvāgataḥ  
kiṃ tarhi  
saṃghastena samanvitaḥ  VAkK  
yo hi bhinnastasya bhedo na bhettuḥ 
atha bhettā kena samanvāgataḥ  
sadavadyamṛṣāvādastena bhettā samanvitaḥ  
saṃghabhedāvadyena bhettā samanvāgataḥ 
tat punarmṛṣāvādaḥ  
sa punaḥ saṃghabhedasahaje vāgvijñaptyavijñaptī  
sa ca tenāvadyena samanvāgato bhettā  
avīcau pacyate kalpan 
antarakalpamavīcau mahānarake vipacyate 
anyaistu nāvaśyamavīcau  
atha yena bahunyānantaryāṇi kṛtāni bhavanti anantarameva tāni vipacyante  
kiṃ tu taistasya bhavati  
adhhikairadhikā rujaḥ  VAkK  
 sahi bhūyobhirānantaryaistasminnavīcau ghanataraṃ sukumārataraṃ cāśrayaṃ labhate kāraṇāśca bahutarāstīvratarāśca yena dvitricatuṣpañcaguṇāṃ  
vedanāṃ vedayate   
kaḥ punareṣa saṃghaṃ bhanatti  
bhikṣurdu kvacarito vṛttī bhinatti  
bhikṣurbhinatti na gṛhī na bhikṣuṇyādayaḥ 
sa ca dṛṣṭicarita eva na tṛṣṇācaritaḥ  
ṛtastho na bhinnavṛttastasyānādeyavākyatvāt 
kva bhinatti  
atra bhagavān saṃnihitastataḥ  
anyatra 
nahi śāstureva saṃnidhau śakyo bhettum 
tathāgatānāṃ duṣprasahatvādādeyavākyatvācca  
kān bhinatti  
bāliśān  
pṛthagjanāneva nāryān pratyakṣadharmatvāt 
tānapi na kṣāntilābhina ityapare  
kiyatā bhinnaḥ saṃgho bhavati  
śāstṛmārgāntarakṣāntau bhinnaḥ 
yadā tebhyastathāgatādanyaḥ śāstā kṣamate tadupadiṣṭācca mārgādanyo mārga iyatā bhinnaḥ saṃgho vaktavyaḥ  
kiyantaṃ kālaṃ bhinna āste 
tāmeva rātriṃ 
na vivasatyasau  VAkK  
aparyuṣita eva hi saṃghabhede saṃgho 'vaśyaṃ pratisaṃdhīyate 
yo 'yaṃ saṃghabheda uktaḥ 
cakrabhedaḥ sa ca mataḥ 
dharmacakraṃ hi tadā bhagavato bhinnaṃ bhavati 
mārgapravṛttiviṣṭhāpanāt  
ata eva cakrādaścocyate saṃghabhedaśca  
kva punaścakrabhedo bhavati  
jambūdvīpe 
nānyeṣu dvīpeṣu 
katibhirbhikṣubhiḥ  
navādibhiḥ  
navādiṃ kṛtvā 
pareṇāniyamaḥ 
aṣṭau bhikṣayaḥ saṃgho bhavati 
navamo bhettā  
avaśyaṃ hi saṃghena dvayoḥpakṣayoḥ sthātavyam  
evaṃ bhinno bhavati  
anyastu saṃghabhedaḥ karmabhedād bhavati  
yadyekasīmāyāṃ vyagrāḥ karma kurvanti 
sa caiṣa 
karmabhedastriṣu dvīpeṣu 
yeṣveva śāsanam 
katibhirbhikṣubhiḥ 
aṣṭābhiradhikaiśca saḥ  VAkK  
cakrabhedastu ṣaṭsu kāleṣu na bhavati 
katameṣu  
ādāvante 'rbudāt pūrvaṃ yugāccoparate munau 
sīmāyāṃ cāpyabaddhāyāṃ cakrabhedo na jāyate  VAkK  
ādāvacirapravartite dharmacakre 
ante parinirvāṇakāle bhagavataḥ  
etayorhi dvayoravasthayoḥ saṃgha ekaraso bhavati  
madhye 'pyarbudāt pūrvaṃ na bhidyate yāvacchāsane śīlārbudaṃ dṛṣṭyarbudaṃ ca notpannaṃ bhavati  
yugācca pūrvaṃ na bhidyate yāvacchrāvakāgrayugaṃ notpannaṃ bhavati  
bhinnanyāyaparivāsāttena ca pratisaṃdhānīyatvāt  
uparate munau śāstari parinirvṛte pratidvandvābhāvāt  
sīmāyāmabaddhāyāṃ yāvat sīmā na baddhā bhavati  
ekasīmāyāṃ hi pakṣadvayāvasthānātsaṃghabheda ityeṣu kālesu cakrabhedona bhavati  
na ca punaḥ sarveṣāṃ baddhānāṃ cakrabhedaḥ 
karmādhīnatvāt  
kasmāt mātṛvadhādiṣvānantaryaṃ nānyatra  
upakāriyuṇakṣetranirākṛtivipādanāt  
mātāpitṛvadhe tāvadupakāriṇo nirākaraṇāt 
kathaṃ tāvupakāriṇau  
ātmabhāvasya tatprabhavatvāt  
kiṃ tayornirākaraṇam 
parityāgaḥ 
guṇakṣetratvādarhadvadhād ānantaryam  
yadi punarmāturvyañjanaṃ parivṛttaṃ syāt piturvā tatraikasminnāmnāyo 
vyañjanāntarito 'pi syāt 
ata evocyate syāt puruṣaṃ jīvitādvacyaparopayenna pitaraṃ nārhantam  
ānantaryāvadyena ca spṛśyeta  
syānmāturvyañjanaṃ parivṛttaṃ syāditi  
syāt strīṃ jīvitādvyaparopayenna mātaraṃ nārhantīm ānantaryāvadyena ca spṛśyeta  
syāt piturvyañjanaṃ parivṛttaṃ syāditi  
anyasyāḥ striyāḥ kalalaṃ prasrutamanyayā yonyā pītam  
katarā tasya mātā yāṃ ghnataḥ syādānantaryam  
mātā yacchoṇitodbhavaḥ  VAkK  
yasyāḥ śoṇitādasāvudbhūtaḥ sattvaḥ sā 'sya mātā dvitīyā tu sarvakṛtyeṣvavalokyā  
sā hyāpāyikā poṣikā saṃvardhikā ca  
yadi mātari prayogaṃ kṛtvā 'nyāṃ mārayenna syādānantaryam  
amātṛprayogeṇa mārayettathāpi na syāt  
mañcatalāvalīnamātṛmāraṇaṃ cātrodāhārya dhāvakasya ca putreṇa masaka prayogeṇa piturmāraṇaṃ ca  
ekena prahāreṇa mātaramanyāṃ ca mārayato dve avijñaptī bhavataḥ  
vijñaptistvānantaryameva  
tasya karmaṇo balīyastvāt 
paramāṇusaṃcitatvādvijñaptirapi dvidheti bhadantaghoṣakaḥ  
anarhatsaṃjñayā 'pi arhadghāte bhavatyānantaryam aham hanmītyāśrayāvadhāraṇāt  
yaḥ pitaramarhantaṃ hiṃsyāttasyāpyekameva syādānantaryamāśrayaikatvāt  
idamavadānaṃ kathaṃ nīyate gaccha śikhaṇḍinaṃ brūhi dve ānantarye bhavatā kṛte  
yacca pitā jīvitādvyaparopito yaccārhanniti  
dvābhyāṃ kāraṇābhyāmiti vaktavyam  
dvābhyāṃ vā mukhābhyāṃ paribhāṣitaḥ  
kimavaśyaṃ tathāgatasyāsti kuṭuṣṭacittarudhirotpādanādānantaryam  
vadhābhiprāyasya syāt  
buddhe na tāḍanecchasya 
yadi tāḍanābhitrāya utpādayenna syāt 
yadyanarhati praharetsa ca prahārādūrdhvamarhan syāt 
prahārānnordhvamarhati  
syādānantaryamiti vartate 
nahi tena tatra prayogaḥ kṛtaḥ  
kimānantarye prayogaṃ kṛtvā tasminnavyāvartite vairāgyaṃ phalaṃ vā na prāpnuyāt  
nānantaryaprayuktasya vairāgyaphalasaṃbhavaḥ  VAkK  
anyakarmaphalapathaprayogaṃ tu kṛtvāryamārgotpattau na punaḥ karmapathotpattirāśrayasyātyantaṃ tadviruddhatvāt  
eṣāmānantaryāṇāṃ katamat mahāsāvadyam  
saṃghamede mṛṣāvādo mahāvadyatamo mataḥ  
yaḥ saṃghabhedanimittaṃ mṛṣāvādo dharmādharmajñasya viparyayadyotanāt sa sarveṣāṃ duścaritānāṃ mahāvadyatamaḥ  
kiṃ kāraṇam  
tathāgatadharmaśarīraprahāritatvāt lokānāṃ ca svargāpavargamārgāntarāyakatvāt  
saṃghe hi bhinne lokasya niyāmāvakrantiphalaprāptivairāgyāsravakṣayāḥ pratibadhyante
dhyānādhyayanasvādhyāyacintākarmāṇyapi na pravartante sadevanāgamanuṣyaṃ jagaccākulaṃ
vimanaskaṃ vartate yāvat punarna pratisaṃdhito bhavatiyasmāccāvicau kalpaṃ vipākaḥ  
śeṣāṇāmānantaryāṇāṃ yathākramaṃ pañcamatṛtīyaprathamāni gurutarāṇi sarvalaghuḥ pitṛvadhaḥ  
 yattarhi bhagavatā trayāṇāṃ daṇḍānāṃ manodaṇḍo mahāsāvadya uktaḥ punarmithyādṛṣṭiḥ paramavadyānāmityuktam ānantaryāṇi niyamasya saṃghabhedo  
mahāsāvadya uktaḥ   
trīṇi karmāṇi niyamayya manodaṇdaḥ dṛṣṭīrniyamayya mithyādṛṣṭiḥ  
athavā vipākavistaraṃ mahājanavyāpādanaṃ kuśalamūlasamucchedaṃ cādhikṛtya yathākramam  
sucaritānāṃ punaḥ katamat mahāphalatamam  
bhavāgracetanā loke mahāphalatamā śubhe  VAkK  
kuśale punaḥ karmaṇi bhavāgracetanā sarveṣāṃ mahāphalatamā  
tasyā aśītikalpasahasrāṇyatipraśānto vipākaḥ  
vipākaphalaṃ cādhikṛtyaitaduktam  
visaṃyogaphalaṃ tvadhikṛtya vajropamasamādhicetanā sarveṣāṃ mahāphalā sarvasamyojanaparyādānaphalatvāt  
ata eva loka ityuktam  
kimānantaryairevāvaśyaṃ narakeṣūpapadyate 
ānantaryasabhāgairapyavaśyamupapadyate  
natvanantaramevetyapare 
katamāni tānītyāha 
dūṣaṇaṃ māturarhantyā niyatisthasya māraṇam 
bodhisattvasya śaikṣasya saṃghāyadvārahārikā  VAkK  
ānantaryasabhāgāni pañcamaṃ stūpabhedanam  
etāni pañca pañcānāmānatnaryāṇāṃ yathākramam sabhāgāni  
 yadi mātaramarhantīṃ dūṣayatyabrahmacaryakaraṇāt niyatipatītaṃ bodhisattvaṃ mārayati śaikṣaṃ mārayati saṃghasya sukhāyadvārikaṃ harati stūpabhedaṃ  
karoti   
anyadapi tu karma savipākaṃ triṣu kāleṣvatyarthaṃ vighnayati  
katameṣu trisu  
kṣāntyanāgāmitārhattvaprāptau karmātivighnakṛt  VAkK  
mūrdhabhyaḥ kṣāntimākirata āpāyikāni karmāṇi vighnāyopatiṣṭhante  
tadvipākabhūmyatikramāt  
yathā puruṣasya deśatyāgaṃ kurvato dhanikā upatiṣṭhante  
anāgāmiphalaṃ prāpnuvataḥ kāmāvacarāṇi vighnāyopatiṣṭhante tathaiva sthāpayitvā dṛṣṭadharmavedanīyaṃ karma  
arhattvaṃ prāpnuvato rūpārūpyāvacarāṇi tathaiva  
yaduktaṃ bodhisattvasya māraṇamiti 
bodhisattvaḥ kuto yāvat 
kuta upādāya bodhisattvovaktavyaḥ  
yato lakṣaṇa karmakṛt  
yataḥ prabhṛti lakṣaṇavipākāni karmāṇyārabhate kartuṃ sa hi tadānīṃ niyatipatito bhavati  
kathaṃ kṛtvā 
sa hi tasmāt kālāt prabhṛti nityaṃ bhavati  
sugatiḥ kulajo 'vyakṣaḥ pumān jātismaro 'nivṛt  VAkK  
praśastā gatirasyeti sugatirdevamanuṣyopapatteḥ  
tasyāṃ ca sugatau kṣatriyabrāhmaṇagṛhapatimahāśālakulajo bhavati nānyaḥ kulīnaḥ  
vikalānyakṣāṇyasyeti vyakṣaḥ  
na vyakṣo 'vyakṣaḥ avikalendriyaḥ ityarthaḥ 
puruṣa eva na strī kuta eva śaṇḍhādiḥ  
jātismaraśca bhavati 
sarvasyāṃ jātau nivartata iti nivṛt 
na nivṛdanivṛt  
anivartaka ityarthaḥ  
sattvahitārthaṃ sarvaduḥkhaprakāraiḥ sarvasattvavipratipattibhiścākheditatvāt  
yattalloka ucyate apaṇakrīto dāsa iti  
bodhisattvāste te hi mahātmānaḥ sarvasaṃpatprakarṣaviśeṣaprāptā api santo niṣkāraṇakaruṇāpāratantryātsarvasattveṣu
caṇḍālakumārakasadṛśamātmānaṃ nirmānatayā vyavasthāpya sattvebhyaḥ sarvakadarthānāṃ
soḍhāro bhavanti sarvaśramayantraṇānāṃ codvoḍhāraḥ  
yaccaitallakṣaṇavipākaṃ karmetyuktam  
jambūdvīpe pumāneva saṃmukhaṃ buddhacetanaḥ 
cintāmayaṃ kalpaśate śeṣa ākṣipate hi tat  VAkK  
jambūdvīpa eva bodhisattvo lakṣaṇavipākaṃ karmākṣipati 
nānyatra  
jāmbūdvīpakānāṃ tīkṣṇabuddhitvāt  
puruṣa eva na strī  
saṃmukhībhūta eva śāstari buddhālambanayaiva cetanayā cintāmayaṃ tatkarma na śrutamayaṃ na bhāvanāmayam  
kalpaśate ca śeṣa ākṣipati na bahubhavesu  
bhagavatā tu śākyamuninottaptavīryatayā nava kalpā apāvartitā ekanavatyā kalpairākṣiptam  
 ata eva cokta mito 'haṃ grāmaṇīrekanavataṃ kalpamupādāya na samanusmarāmi nābhijānāmi yadekakulamapi pakṣabhikṣāpradānahetoḥ kṣataṃ vā syādupahataṃ  
veti   
 tataḥ prabhṛti prakṛtijātismaratvāt prathamakalpāsaṃkhyeyaniryāta eva bodhisattva etāṃścaturo doṣān vyāvartayati dvau ca guṇo pratilabhata  
iti pūrvācāryāḥ   
teṣāṃ ca lakṣaṇānām 
ekaikaṃ puṇyaśatajam 
kiṃ puṇyasya parimāṇam  
saṃnikṛṣṭabodhisattvaṃ sthāpayitvā yāvat sarvasattvānāṃ bhogaphalamityeke  
yāvat sarvasattvānāṃ karmādhipatyena trisāhasramahāsāhasrako loko 'bhinivartata ityapare  
buddhā eva ca tatparimāṇajñā ityapare  
atha bodhisattvabhūto bhagavān kiyato buddhān paryupāsayāmāsa  
pratheme kalpāsaṃkhyeye pañcasaptatisahasrāṇi dvitīye ṣaṭsaptatiṃ tṛtīye saptasaptatim  
atha kasya kalpāsaṃkhyeyasyānte katamo buddha āsīt  
pratilomānukrameṇa yathākramam  
asaṃkhyeyatrayāntyajāḥ  
vipaśyī dīpakṛdratnaśikhī 
ratnaśikhini samyaksaṃbuddhe prathamo 'saṃkhyeyaḥ samāptaḥ 
dīpaṅkare bhagavati dvitīyaḥ  
vipaśyini tathāgate tṛtīyaḥ 
sarveṣāṃ tu teṣāṃ 
śāsyamuniḥ purā  VAkK  
śākyamunirnāma samyaksaṃbuddhaḥ pūrvaṃ vabhūva  
yatra bhagavatā bodhisattvabhūtenādyaṃ praṇidhānaṃ kṛtam evaṃprakāra evāhaṃ buddho
bhaveyamiti no 'pyevaṃ kaliyuga evotpannavānāryavattasyāpyevaṃ varṣa sahasrāntaṃ śāsanaṃ babhūva  
atha kasyāmavasthāvāṃ bodhisattvaḥ kāṃ pāramitāṃ paripūrayate  
sarvatra sarvaṃ dadataḥ kāruṇyāddānapūraṇam  
yadā sarvasmai sarvaṃ dadāti ā akṣṇaḥ ā majjāyāḥ kāruṇyānnābhyudayaviśeṣaṃ lipsamānaḥ iyatā dānapāramitā paripūrṇā bhavati  
aṅgacchede 'pyakopāttu rāgiṇaḥ kṣāntiśīlayoḥ  VAkK  
yadā 'yamavītarāgo 'pi cchidyamāneṣvaṅgeṣu nālpamapi kupyati tadā 'sya kṣāntiśīlapāramite paripūrṇe bhavataḥ  
tiṣyastotreṇa vīryasya 
 tiṣyaṃ tathāgataratnaguhāyāṃ tejodhātusamāpannadṛṣṭyā bhagavān bodhisattvabhūta ekena pādena sthitvā sapta divasān stutavānekagāthayā  
na divi bhuvi vā nāsmin loke na vaiśravaṇālaye 
na marubhavane divye sthāne na dikṣu vidikṣu vā 
caratu vasudhāṃ sphītāṃ kṛtsnāṃ saparvatakānanām 
puruṣavṛṣabhastvattulyo 'nyo mahāśramaṇaḥ kuta iti  
tadā kila vīryapāramitā paripūrṇā nava ca kalpāḥ pratyudāvartitāḥ  
dhīsamādhyoranantaram  
bodheḥ pūrvasamanantaraṃ dhyānaprajñāpāramitayoḥ paripūrirvajropamasamādhau svasyāḥ saṃpadaḥ pāragamanāt pāramitāḥ  
sūtra uktaṃ trīṇi puṇyakriyāvastūni  
dānamayaṃ puṇyakriyāvastu śīlamayaṃ bhāvanāmayamiti  
kathametattrayaṃ puṇyakriyāvastu  
puṇyaṃ kriyā 'tha tadvastu trayaṃ karmapathā yathā  VAkK  
puṇyamapyetattrayaṃ kriyā 'pi vastvapi yathāyogamiti puṇyakriyāvastu  
tadyathā karma ca te panthānaśca panthāna eva ca karmaṇa iti karmaṃpathā uktāḥ  
tatra dānamaye tāvat puṇyakriyāvastuni kāyavākkarma tridhā bhavati  
tatsamutthāpikā cetanā puṇyaṃ ca kriyā ca  
tatsahabhuvo dharmāḥ puṇyameva 
śīlamayaṃ tu kāyavākkarmaiveti tridhā bhavati  
bhāvanāmayo maitrī puṇyaṃ ca puṇyakriyāyāśca vastu  
tatsaṃprayuktāyāścetanāyā maitrīmukhenābhisaṃskaraṇāt tatsahabhuvaścetanā śīlaṃ ca puṇyaṃ ca kriyā ca  
anye tatsahabhuvaḥ puṇyameva puṇyasya vā kāraṇaṃ puṇyakriyā puṇyaprayogastasyā etāni trīṇi vastūni  
eṣāṃ saṃpādanārthaṃ puṇyaprayogārambhāditi  
kuśalacetanāparamārthena puṇyakriyā  
tasyā etāni vastūnītyapare  
kimidaṃ dānaṃ nāma 
yadapi dīyate daddānam 
iha tu 
dīyate yena daddānaṃ 
bhavati sma 
rāgādibhirapi dīyate 
na cātra tadiṣṭam 
ato viśeṣaṇārthamāha 
pūjānugrahakāmyayā  
pareṣāṃ pūjānugrahakāmatābhyāṃ yena dīyate 
kiṃ punastatsyādyena dīyate  
kāyavākkarma sotthānaṃ 
kiṃ punastadutthānam 
yena kalāpena tadutthāpyate 
āha cātra 
śubhena manasā dravyaṃ svaṃ dadāti yadā pumān 
tat kṣaṇaṃ kuśalāḥ skandhāḥ dānamityabhidhīyate  iti  
mahābhogyaphalaṃ ca tat  VAkK  
taccaitaddānamayaṃ puṇyakriyāvastu mahābhogyaphalam 
svabhāve caiṣa mayaḍveditavyaḥ  
tadyathā tṛṇamayaṃ gṛhaṃ parṇamayaṃ bhājanamiti 
tat khalvetaddānaṃ 
svaparārthobhayārthāya nobhayārthāya dīyate  
tatra yadavītarāgaḥ āryaḥ pṛthagjano vā vītarāgaścaitye dānaṃ dadāti tadasyātmana evārthāya  
pareṣāṃ tenānugrahābhāvāt  
yadāryo vītarāgaḥ parasattvebhyo dānaṃ dadāti sthāpayitvā dṛṣṭadharmavedanīyaṃ tatra dānaṃ pareṣāmarthāya  
tena teṣāmanugrahāt  
nātmano 'rthāya 
tadvipākabhūmeratyantasamatikrāntatvāt  
yadavītarāgaḥ pṛthagjano vā vītarāgaḥ parasattvebhyo dadāti taddānamubhayeṣāmarthāya  
yadāryo vītarāgaścaitye dadāti sthāpayitvā dṛṣṭadharmavedanīyaṃ taddānamubhayeṣāṃ nārthāya  
taddhi kevalaṃ gauravaṃ kṛtjñābhyāṃ dīyate  
sāmānyena dānaṃ mahābhogyaphalamuktam  
tadviśeṣaḥ punardātṛvastukṣetraviśeṣataḥ  VAkK  
tatra tāvat 
dātā viśiṣṭaḥ śraddhādyaiḥ 
śraddhāśīlaśrutādiguṇayukto dātā viśiṣṭo bhavati  
tasya taddānadātṛviśeṣeṇa phaladānaṃ prativiśiṣyate  
sa ca tādṛśo dātā 
satkṛtyādi dadāti 
satkṛtya svahastaṃ kāle parānupahatya dadāti  
ataḥ  
satkārodārarucitā kālānācchedyalābhitā  VAkK  
ato 'sya dātustattādṛśaṃ dānaṃ dattvā yathākramaṃ catvāro viśeṣā bhavanti  
satkāralābhī bhavati  
udāreṣu ca bhogeṣu ruciṃ labhate  
kālelna ca bhogān labhate nātikrāntikālena  
anācchedyāṃśca bhogān labhate  
nāsya bhogāḥ parairācchādyante nāpyagnyādibhirvināśyante  
uktaṃ yathā dātā viśiṣyate tadviśeṣācca dānaviśeṣaḥ  
atha vastu kathaṃ viśiṣyate  
varṇādisampadā vastu 
viśiṣṭamiti vartate  
yadi yaddīyate dadvarṇagandharasasparśānāmanyatamenāpi saṃpannaṃ bhavati  
evaṃ vastu viśiṣyate 
tādṛśaṃ vastu dattvā kiṃ bhavati 
yathākramam 
surūptvaṃ yaśasvi vā 
priyatā sukumārartusukhasparśāṅtā tataḥ  VAkK  
varṇasampannaṃ dattvā surūpo bhavati 
gandhasaṃpannaṃ dattvā yaśasvī bhavati  
gandhavadyaśaso dikṣu vidhāraṇāt  
rasasaṃpannaṃ dattvā priyo bhavati 
rasa iva svāduḥ  
sparśasaṃpannaṃ dattvā sukumārāṅgāśca bhavati ṛtusukhasparśāni cāsyāṅgāni bhavanti yathā strīratnasya  
atha kṣetraṃ kathaṃ viśipyate  
gatiduḥkhopakāritvaguṇaiḥ kṣetraṃ viśiṣyate  
gativiśeṣātāvadviśiṣyate  
tathā hyuktaṃ bhagavatā tiryagyonigatāya dānaṃ dattvā śataguṇo vipākaḥ pratikāṅkṣitavyaḥ  
duḥśīlāya manuṣyabhūtāya dānaṃ dattvā sahasraguṇa iti  
duḥkhaviśeṣā dviśiṣyate 
tathā hyaupadhikeṣu puṇyakriyāvastuṣu  
glāne dānaṃ glānopasthāpake dānam  
 śītalikādiṣu ca dānamuktvoktame bhiḥ saptabhiḥ auṣadhikaiḥ puṇyakriyāvastubhiḥsamanvāgatasya śrāddhasya kulaputrasya vā kuladuhiturvā na labhyaṃ  
puṇyānāṃ pramāṇamudgrahītumiti   
upakāritvaviśeṣādyathā mātāpitroranyeṣāṃ copakāriṇām ṛṣyamṛgajātakādyudāharaṇāt  
guṇaviśeṣādyathā śīlavate dattvā śatasahasraguṇo vipāka ityevamādi  
sarveṣāṃ tu dānānām 
agraṃ muktasya muktāya 
yadvītarāgo vītarāgāya dattvā 'tidānamidaṃ śreṣṭhamāmiṣadāneṣu dānamityuktaṃ bhagavatā  
bodhisattvasya ca 
yadvā dānaṃ bodhisattve dadāti sarvasattvahitahetostadamuktasyāpyamukte 'bhyādānamagram  
tat sthāpayitvā yāni bhagavato 'nyānyaṣṭau dānānyuktāni teṣām 
aṣṭamam  VAkK  
agramiti vartate 
katamānyaṣṭau  
āsādya dānaṃ bhayadānam adānme dānaṃ dāsyati me dānaṃ dattpūrvaṃ me dānaṃ pitṛbhiśca
pitāmahaiśceti dānaṃ dadāti svargārthaṃ dānaṃ kīrtyarthaṃ dānaṃ cittālaṅkārārthaṃ
dānaṃ cittapariṣkārārthaṃ yiogasaṃbhārārthamuttamārthasya prāptaye dānaṃ dadāti  
tatrāsādya dānaṃ yat āsannebhya upagatebhyo dānaṃ dadātīti paurāṇāḥ  
bhayadānaṃ yadvināśābhimukhaṃ dṛṣṭvā varaṃ dadāmīti dadāti  
śeṣaṃ sugamatvānna vibhaktam  
srota āpattiphalapratipannakāya dānaṃ dattvā 'prameyavipākaḥ  
tato 'prameyataraḥ srota āpannāyeti vistareṇoktaṃ sūtre 
apitu 
mātṛpitṛglānadhārmakathikebhyo 'ntyajanmane 
bodhisattvāya cāmeyā anāryebhyo 'pi dakṣiṇā  VAkK  
ebhyaḥ pañcabhyaḥ pṛthagjanabhūtebhyo 'pyaprameyā phalato dakṣiṇā bhavati  
tatrāntyajanmā bodhisattvaścaramabhavikaḥ  
dharmakathikaścaturvidhe kṣetraviśeṣe katamasmin pakṣe dikṣeptavyaḥ  
upakāripakṣe  
 sa hi mahākalyāṇamitram avidyāndhāyāṃ prajāyāṃ prajñācakṣuṣo dātā samaviṣamasya prakāśayitā anāsravasya dharmakāyasyātinivartayitā samāsato  
buddhakṛtyasya kartā   
karmaṇāṃ tu gurulaghutvaṃ jñātukāmena samāsataḥ ṣaṭ kāraṇāni jñeyāni 
tadyathā 
pṛṣṭhaṃ kṣetramadhiṣṭhānaṃ prayiogaścetanāśayaḥ 
eṣāṃ mṛdvadhimātratvāt karmamṛdvadhimātratā  VAkK  
pṛṣṭhaṃ nāma yatkṛtasya punaranukriyā 
kṣetraṃ nāma yatra kārāpakārāḥ kriyante  
adhiṣṭhānaṃ karmapathaḥ 
prayogastadarthaṃ kāyavākkarma  
cetanā yayā karmapathaṃ niṣṭhāpayati  
āśayastadabhiprāya evaṃ caivaṃ ca kuryāmevaṃ caivaṃ ca na kariṣyāmīti  
kasyacit pṛṣṭhaparigraheṇaiva tatkarma guru saṃpadyate  
vipākanaiyamyenāvasthānāt  
kasyacit kṣetravaśenaiva  
tatraiva kṣetre punaradhiṣṭhānavaśāt guru saṃpadyate nānyathā  
yathā mātāitroḥ prāṇātipātāt na tvevamadattādānādikāt  
evamanyadapi yojyam  
yasya tu sarvāṇyadhimātrāṇi bhavanti tasyātyarthamadhimātraṃ guru karma veditavyam  
yasya mṛdūni tasyātyarthaṃ mṛdu veditavyam  
kṛtaṃ copacitaṃ ca karmocyate 
kathaṃ karmopacitaṃ bhavati 
pañcabhiḥ karaṇaiḥ  
saṃcetanasamāptibhyāṃ niṣkaukṛtya vipakṣataḥ 
parivārādvipākācca karmopacitamucyate  VAkK  
kathaṃ saṃcenataḥ 
saṃcintya kṛtaṃ bhavati nābuddhipūrvaṃ na sahasā kṛtam  
kathaṃ samāpattitaḥ  
kaścidekena duścaritenāpāyānyātikaścidyāvattribhiḥ  
kaścidekena karmapathena kaścidyāvaddaśabhiḥ  
tatra yo yāvatā gacchati tasminnasamāpte kṛtaṃ tatkarma nopacitam samāpte tūpacitam  
kathaṃ niṣkaukṛtyavipakṣataḥ  
nirvipratisāraṃ ca tat karma bhavati niṣpratipakṣaṃ ca  
kathaṃ parivārataḥ  
akuśalaṃ cākuśalaparivāraṃ ca bhavati  
kathaṃ vipākataḥ 
vipākadāna niyataṃ bhavati  
evaṃ kuśalamapi yojyam 
ato 'nyathā karma kṛtaṃ bhavati nopacitam  
caitye sarāgasyātmārthaṃ dānamityuktam  
tatrāsatyupabhoktari kathaṃ puṇyaṃ bhavati  
dvividhaṃ hi puṇyaṃ tyāgānvayaṃ tyāgādeva yadupapadyate paribhogānvayaṃ ca deyadharmaparibhogādyadutpadyate  
caitye tyāgānvayaṃ puṇyaṃ 
paribhogānvyaṃ puṇyaṃ nāsti 
kathaṃ tatrāpratigṛhṇati kasmiṃścit puṇyam  
kiṃ punaḥ kāraṇaṃ sati pratigrahītari bhavitavyaṃ nāsatīti  
kasyacidapyanugrahābhāvāt 
idamakāraṇam  
yadi hi puṇyaṃ parānugrahādeva syāt maitryādyapramāṇasamyagdṛṣṭibhāvanāyāṃ na syāt  
tasmādeṣṭavyaṃ caityai 'pi puṇyam  
maitryādivadagṛhṇati  
 yathā maitryādiṣvantareṇāpi pratigrāhakaṃ parānugrahaṃ vā puṇyaṃ bhavati svacittaprabhavaṃ tathābhyatīte 'pi guṇavati tadbhaktikṛtaṃ svacittāt  
puṇyaṃ bhavati   
dānamānakriyā tarhi vyarthā prāpnoti   na 
tatkarmasamutthāpikāyā bhakteḥ prakṛṣṭataratvāt  
yathā hi śatruvadhābhiprāyasya tatsamutthāpitaṃ kāyavākkarma  
śatrusaṃjñayā tasminmṛte 'pi kurvato bahutaramapuṇyaṃ jāyate  
nābhiprāyamātreṇa  
tathābhyatīte śāstari tadbhaktisamutthāṃ dānamānakriyāṃ kurvato bahutaraṃ puṇyaṃ jāyate  
na bhaktimātreṇa  
yadi svakṣetre dānakriyāvījamiṣṭaphalaṃ bhavati tatkṣetre tarhyaniṣṭaphalaṃ bhaviṣyati  
kukṣetre 'pīṣṭaphalatā phalabījāviparyayāt  VAkK  
kukṣetre 'pi phalasya bījādaviparyayo dṛṣṭo mṛdvīkābījānmṛdvīkāphalamevotpadyate madhuraṃ nimbavījānnimbameva tiktam  
evaṃ kukṣetre 'pi parahitādhyāśayapravṛttasya dānabījasyeṣṭameva phalaṃ nirvartate nāniṣṭam  
kṣetradoṣāttu tadvījamalpaphalaṃ vā bhavatyaphalaṃ vā  
gataṃ dānamayapuṇyakriyāvastu saprasaṅgam  
śīlamayaṃ vaktavyam 
taducyate 
dauḥśītlamaśubhaṃ rūpaṃ śīlaṃ tadviratiḥ 
akuśalaṃ hi rūpaṃ dauḥśīlyamucyate 
tasmādviratiḥ śīlam 
sā punarviratiḥ 
dvidhā  
yayā ca viramyate vijñaptyā yacca tadviramaṇam avijñaptiḥ  
na ca kevalaṃ dauḥśīlyādviratiḥ śīlam  
kiṃ tarhi  
pratikṣiptācca buddhena 
yadapi na prakṛtyā dauḥśīlayaṃ bhagavatā ca buddhena pratikṣiptamakālabhojanādikaṃ tasmādapi dvidhā viratiḥ śīlam  
samāttaśikṣasya tu tadadhyācārāddauḥśīlyaṃ jāyate  
uktaṃ tamāsena śīlam  
viśuddhaṃ tu caturguṇam  VAkK  
tattu śīlaṃ caturguṇaṃ bhavati 
viparyayādaviśuddham 
atha kathaṃ caturguṇamityāha 
dauḥśīlyataddhetvahataṃ tadvipakṣaśamāśritam  
dauḥśītyena tāvadanupahataṃ bhavati yathoktena dauḥśīlyena 
hetunā 'pyanupahataṃ bhavati  
lobhādibhiḥ kleśopakleśaiḥ dauḥśīlyavipakṣāśritaṃ ca bhavati  
smṛtyupasthānasaṃniśritatvāt samāśritaṃ ca bhavati  
nopapattiviśeṣāśritam  
nirvāṇapariṇāmitavāt  
pañcabhiḥ kāraṇaiḥ ityapare  
 maulaiḥ karmapathairviśuddhaṃ bhavati sāmantakairviśuddhaṃ vitarkairanupahataṃ smṛtyā 'nuparigahītaṃ nirvāṇapariṇāmitaṃ ceti   
caturvidhaṃ śīlamityapare  
bhayaśīlaṃ yadā jīvikāślokadaṇḍadurgatibhayāt pālyate  
āśāstiśīlaṃ yadbhavabhogasatkāratṛṣṇākṛtam  
bodhyaṅgānulomaṃ śīlaṃ yanmokṣārthaṃ samyagdṛṣṭikāṇām  
pariśuddhaṃ śīlamanāsravaśīlaṃ nirmalatvāditi 
gataṃ śīlam  
samāhitaṃ tu kuśalaṃ bhāvanā 
kimidaṃ samāhitaṃ nāma 
samādhisvabhāvaṃ sahabhū yat 
kimarthametat bhāvanetyucyate  
cittavāsanāt  VAkK  
taddhi samāhitaṃ kuśalamatyarthaṃ cittaṃ vāsayati 
guṇaistanmayīkaraṇātsaṃtateḥ  
puṣpaistilabhāvanāvat  
dānaṃ tāvanmahābhogatāyai saṃvartata ityuktam  
atha śīlaṃ bhāvanā ca 
svargāya śīlaṃ prādhānyāt visaṃyogāya bhāvanā  
dānamapi svargāya śīlaṃ prādhānyāt 
śīlamapi visaṃyogāya 
bhāvanā tu prādhānyāt  
sutra uktaṃ catvāraḥ pudgalā brāhmaṇyaṃ puṇyaṃ prasavantīti  
katamat tad brāhmapuṇyam  
yattallakṣaṇavipākasya karmaṇaḥ parimāṇajñāpanāyoktam iti vaibhāṣikāḥ  
pūrvācāryās tu vyācakṣate  
caturṇāṃ brāhmapuṇyatvaṃ kalpaṃ svargeṣu modanāt  VAkK  
yāvatā puṇyena kalpaṃ svargeṣu modate idaṃ brāhmaṃ puṇyam  
brahmapurohitānāṃ kalpāyuṣkatvāt  
nikāyāntare gāthāṃ paṭhanti 
brāhmaṃ puṇyaṃ prasavati kalpaṃ svargeṣu modata iti  
āmiṣadānamuktam 
dharmadānaṃ vaktavyam 
tadidamucyate  
dharmadānaṃ yathābhūta sūtrādyakliṣṭadeśanā  
sūtrādīnāṃ yathābhūtamakliṣṭadeśanā dharmadānam  
ato mahatīṃ ta ātmanaḥ puṇyajyāniṃ kurvanti ye viparītadharmaṃ deśayanti  
kliṣṭacittā vā lābhasatkāra yaśāṃsi vāñchantaḥ  
uktaṃ puṇyakriyāvastubhedena trividhaṃ kuśalaṃ punaḥ 
puṇyanirvāṇanirvedhabhāgīyaṃ kuśalaṃ tridhā  VAkK  
puṇyabhāgīyaṃ yadiṣṭavipākaṃ mokṣabhāgīyaṃ yasminnutpanne niyataṃ parinirvāṇadharmā bhavati  
yasya saṃsārādīnavanairātmyanirvāṇaguṇadyotikāṃ kathāṃ śrutvā romaharṣāśrūpātau bhavatastasyāsti
mokṣabhāgīyaṃ kuśalamūlamityavaseyaṃ pravṛṣīvāṅkuraprarohāt khalavileṣu bījāstitvam  
nirvedhabhāgīyamuṣmādi caturvidhaṃ paścādvyākhyāsyāmaḥ  
yadidaṃ loka ucyate lipimudrāgaṇanā kāvyaṃ saṃkhyeti ka eṣāṃ svabhāvaḥ  
yogapravartitaṃ karma sasamutthāpakaṃ tridhā 
lipimudre sagaṇanaṃ kāvyaṃ saṃkhyā yathākramam  VAkK  
yogapravartitamiti upāyaviśeṣapravartitam 
tridhā karmeti kāyavāṅmanaskarma  
tatra lipimudre tāvadyogapravartitaṃ kāyakarma samutthāpanam  
gaṇanā kāvyaṃ ca vākkarma  
ityetāni pañcaskandhasvabhāvāni 
saṃkhyā manaskarma 
yanmanasā saṃkalanaṃ dharmāṇām  
dharmāṇāmidānīṃ kecit paryāyā ucyante  
sāvadyā nivṛtā hīnāḥ kliṣṭā dharmāḥ 
kliṣṭānāṃ dharmāṇāṃ sāvadyā nivṛtā hīnā iti paryāyāḥ  
śubhāmalāḥ  
praṇītāḥ 
kuśalānāsravāṇāṃ praṇītā iti paryāyaḥ  
hīnapraṇītebhyo 'nye madhyā iti siddhaṃ bhavati  
saṃskṛtaśubhāḥ sevyāḥ 
kusalasaṃskṛtānāṃ sevitavyā iti paryāyaḥ 
śeṣā asevitavyā iti siddhaṃ bhavati  
kasmādasaṃskṛtaṃ na sevyam 
anabhyasanīyatvādaphalatvācca 
phalarthaṃ hi sevā bhavati  
sottarā anye sarvadharmāḥ  
mokṣastvanuttaraḥ  VAkK  
nahi nirvāṇādviśiṣṭataramasti 
tacca sarvebhyo viśiṣṭaṃ kuśalanityatvāt   
abhidharmakośabhāṣye karmanirddeśo nāma caturthaṃ kośasthānamiti 
pañcamaṃ kośasthānam 
oṃ namo buddhāya  
karmajaṃ lokavaicitrya mityuktam  
tāni karmāṇyanuśayavaśādupacayaṃ gacchanti antareṇa cānuśayān bhavābhinirvarttane na samarthāni bhavanti  
ato veditavyāḥ 
mūlaṃ bhavasyānuśayāḥ 
kleśo hi pravartamāno daśa kṛtyāni karoti  
mūlaṃ ca dṛḍhīkaroti saṃtatimavasthāpayati kṣetramāpādayati niḥṣyandaṃ nirvartayati
karmabhavamabhinirharati svasaṃbhāraṃ arigṛhṇāti ālambane saṃmohayati vijñānasroto
namayati kuśalapakṣādvyutkrāmati pandhanārthaṃ ca spharati dhātvanatikramayogeneti  
kati ceme 'nuśayāḥ 
samāsena ṣaṭ 
katame 
ṣaḍrāgaḥ pratighastathā  
māno 'vidyā ca dṛṣṭiśca vicikitsā ca 
athāgrahaṇaṃ rāgavaśenānyeṣāmālambanānuśāyitajñāpanārtham  
etacca paścāt pravedayiṣyāmaḥ  
te punaḥ  VAkK  
ṣaḍrāgabhedātsaptoktāḥ 
ta ete ṣaḍnuśayāḥ sūtre rāgasya dvidhā bhedaṃ kṛtvā saptoktāḥ  
kāmarāgānuśayaḥ pratighānuśayo bhavarāgānuśayo mānānuśyaḥ avidyānuśayo dṛṣṭyanuśayo vicikitsānuśaya iti  
kathamidaṃ jñātavyaṃ kāmarāga evānuśayaḥ kāmarāgānuśayaḥ āhosvit kāmarāgasyānuśayaḥ kāmarāganuśayaḥ  
kiṃ cātaḥ  
kāmarāga evānuśayaścet sūtravirodhaḥ  
ihaikatyo na kāmarāgaparyavasthitena cetasā bahulaṃ viharati  
utpannasya kāmarāgaparyavasthānasyottari niḥsaraṇaṃ yathābhūtaṃ prajānāti  
tasya tatkāmarāgaparyavasthānaṃ sthāmaśaḥ samyaktvasamavahataṃ sānuśayaṃ prahīyataiti  
kāmarāgasyānuśayaścedviprayuktānuśayaprasaṅgādabhidharmavirodhaḥ kāmarāgānuśayastribhirindriyaiḥ saṃprayukta iti  
kāmarāga evānuśya iti vaibhāṣikāḥ  
evaṃ yāvadvicikitsaivānuśaya iti  
nanu coktamevaṃ sūtravirodha iti 
nāsti virodhaḥ 
sānuśayaṃ sānubandhamityarthaḥ  
aupacāriko vā sūtre 'nuśayaśabdaḥ prāptau 
yathā duḥkho 'gniriti  
lākṣaṇikastvabhidharme kleśa evānuśayaśabdaḥ  
tasmātsaṃyuktā evānuśayāḥ 
kathamidaṃ gamyate  
anuśayānāṃ 
cittakleśakaratvādāvaraṇatvācchubhairviruddhatvāt  
yasmādanuśayaiḥ kliṣṭaṃ cittaṃ bhavatyapūrvaṃ kuśalaṃ notpadyate utpannācca parihīyate tasmānna viprayuktāḥ  
atha viprayuktairapyevaṃ syāt  
kuśalaṃ na kadācidupalabhyeta  
teṣāṃ nityaṃ saṃnihitatvāt 
upalabhyate ca 
ataḥ 
kuśalasya copalambhādaviprayuktāḥ atha ihānuśayāḥ iti  
tadidamajñāpakaṃ yasmādyo viprayuktamanuśayamicchati sa etatsarvamanuśayakṛtaṃ necchati  
kleśakṛtamevecchati 
evaṃ tu sādhu yathā sautrāntikānām  
kathaṃ ca sautrāntikānām 
kāmarāgasyānuśayaḥ kāmarāgānuśaya iti  
na cānuśayaḥ saṃprayukto na viprayuktastasyādravyāntaratvāt  
prasupto hi kleśo 'nuśaya ucyate  
prabuddhaḥ paryavasthānam 
kā ca tasya prasuptiḥ 
asaṃmukhībhūtasya bījabhāvānubandhaḥ  
kaḥ prabodhaḥ 
saṃmukhībhāvaḥ 
ko 'yaṃ vījabhāvo nāma  
ātmabhāvasya kleśajā kleśotpādanaśaktiḥ  
yathānubhavajñānajā smṛtyutpādanaśaktiryathā cāṅkurādīnāṃ śāliphalajā śāliphalotpādanaśaktiriti  
yastu kleśānāṃ bījārthamarthāntaraṃ vīprayuktamanuśayaṃ kalpayati tena smṛtibījamapyarthāntaraṃ kalpayitavyaṃ jāyate  
yattarhi sūtre kleśa evānuśaya uktaḥ ṣaṭṣaṭke so 'sya bhavati sukhāyāṃ vedanāyāṃ rāgānuśaya iti  
bhavatīti vacanānnāsau tadaivānuśayaḥ 
kadā tarhi bhavati  
yadā prasupto bhavati  
hetau vā tadupacāra eṣa draṣṭavyaḥ 
tiṣṭhatu prasaṅgaḥ 
śāstraṃ pravarttatām  
ya eṣa sūtre rāgasya bhedaḥ kṛtaḥ kāmarāgo bhavarāga iti  
ko 'yaṃ bhavarāgaḥ  
bhavarāgo dvidhātujaḥ  
rūpārūpyadhātujo rāgo bhavarāgaḥ kṛṭaḥ 
kiṃ kāraṇamevaṃ kṛtaḥ  
antarmukhatvāttanmokṣasaṃjñāvyāvṛttaye kṛtaḥ  VAkK  
samāpattirāgo hi teṣāṃ prāyeṇa 
sa cāntarmukhapravṛttastasmāt bhavarāgaḥ  
uktastayoḥ kila dhātvormokṣasaṃjñāvyāvyavarttanārthamekeṣāmiti  
ātmabhāva eva tu bhavaḥ  
te ca sattvāḥ samāpattiṃ sāśrayā māsvādayanta ātmabhāvamevāsvādayanti kāmavītarāgatvāt  
ataḥ sa rāgo bhavarāga ityuktaḥ  
punarete ṣaḍanuśayā abhidharme daśa kriyante  
kathaṃ kṛtvā  
dṛṣṭayaḥ pañca satkāyamithyāntagrāhadṛṣṭayaḥ 
dṛṣṭiśīlavṛtaparāmarśāviti punardaśa  VAkK  
ṣaṇṇāmanuśayānāṃ dṛṣṭiṃ pañcadhā kṛtvā daśa bhavanti  
pañca dṛṣṭisvabhāvāḥ satkāyadṛṣṭirantagrahadṛṣṭirmithyādṛṣṭirdṛṣṭiparāmarśaḥ śīlavṛtaparāmarśaśca  
yathā dṛṣṭisvabhāvāḥ rāgahpratidhho māno 'vidyā vicikitsā  
ete punarete daśānuśayā abhidharme 'ṣṭānavatiḥ kriyante  
kāmāvacarāḥ ṣaṭtriṃśad rūpāvacarā ekatriṃśat ārūpyāvacarā ekatriṃśat  
kathaṃ kṛtvā  
samāsato hyete 'nuśayāstraidhātukā darśanaprahātavyā bhāvanāprahātavyāśca  
tatra tāvat kāmāvacarā darśanaprahātavyā dvātriṃśat  
katame ta ityāha 
daśaite saptasaptāṣṭau tridvidṛṣṭivivarjitāḥ 
yathākramaṃ prahīyante kāme duḥkhādidarśanaiḥ  VAkK  
ya ete daśānuśayā uktā ete kāmadhātau daśāpi duḥkhadarśanaheyāḥ santi  
ebhya eva sapta samudayadarśanapraheyāḥ  
sapta nirodhadarśanaheyāḥ satkāyadṛṣṭimantagrāhadṛṣṭiṃ śīlavrataparāmarśaṃ ca varjayitvā  
aṣṭau mārgadarśanaheyāḥ  
satkāyadṛṣṭimantagrāhadṛṣṭiṃ ca varjayitvā  
ityete kāmāvacarā dvātriṃśadanuśayā darśanaprahātavyāḥ  
satyānāṃ darśanamātreṇa prahāṇāt  
catvāro bhāvanāheyāḥ 
tadyathā rāgaḥ pratigho māno 'vidyā ca  
dṛṣṭasatyasya paścāt mārgābhyāsena prahāṇāt  
tadevaṃ satkāyadṛṣṭirekaprakārā bhavati duḥkhadarśanaheyā  
evamantagrāhadṛṣṭiḥ mithyādṛṣṭiścatuṣprakārā bhavati  
duḥkhasamudayanirodhamārgadarśanaheyā  
evaṃ dṛṣṭiparāmarśo vicikitsā ca  
śīlavrataparāmaṛśo dviprakāraḥ duḥkhamārgadarśanaheyaḥ  
rāgapratighamānāvidyāḥ pañcaprakārāścatuḥsatyadarśanaheyā bhāvanāheyāśca  
kīdṛśā ete duḥkhadarśanaheyāḥ kīdṛśā yāvad bhāvanāheyāḥ  
ye yaddarśanaheyālambanāste taddarśanaheyā avaśiṣṭā bhāvanāheyāḥ  
 tā eva dvādaśa dṛṣṭayo bhavanti catasro vicikitsāḥ pañca rāgāḥ pañca pratighāḥ pañca mānāṃ pañcāvidyā ityete kāmāvacarāḥ ṣaṭtriṃśadanuśayā 
ta evāpratighāḥ punaḥ  
rūpadhātau 
pañcaprakāraṃ pratighamapahāya ta eva rūpāvacarā ekatriṃśadanuśayā bhavanti  
yathā rūpadhātau 
tathārūpye 
ekatriṃśadanuśayā bhavanti  
ityaṣṭānavatirmatāḥ  VAkK  
ta evamete ṣaḍanuśayā ākāraprakāradhātubhedairaṣṭānavatirmatāḥ āmidhārmikāṇām  
ya ime darśanaprahātavyānuśayā uktāḥ kimete niyataṃ darśanenaiva prahīyante  
netyāha 
kiṃ tarhi  
bhavāgrajāḥ kṣāntivadhyā dṛggheyā eva 
ye bhavāgrabhūmijā anvayajñānakṣāntiheyā anuśayāste darśanaheyā eva na bhāvanāheyāḥ  
śeṣajāḥ  
dṛgbhāvanābhyām 
kṣāntivadhyā iti vartate 
śeṣāsu bhūmiṣu yathāyogaṃ dharmānvayajñānakṣāntiheyā anuśayā āryāṇāṃ darśanaheyāḥ pṛthagjanānāṃ bhāvanāheyāḥ  
akṣāntivadhyā bhāvanayaiva tu  VAkK  
sarvāsu bhūmiṣu ye 'nuśayā jñānavadhyāste ubhayeṣāṃ nityaṃ bhāvanāheyāḥ  
naiva hi bāhyakānāṃ darśanaprahātavyāḥ prahīyanta ityapare  
 tathāhi mahākarmavibhāgasūtre pūrvāntakalpakānāṃ ca śāśvatavādināmekatyaśāśvatikānām ahetusamutpattikānāṃ ca vītarāgāṇāṃ ca kāmadhātvālambanānāṃ  
dṛṣṭīnāṃ samudācāra uktaḥ   
na ca rūpāvacarāṇāṃ kleśānāṃ kāmadhāturālambanaṃ vītarāgatvāt  
tasmāt kāmapratisaṃyuktā eva tā aprahīṇā iti  
dṛṣṭyutpādasamakālaṃ te parihīṇā devadatta iveti vaibhāṣikāḥ  
dṛṣṭayaḥ paṇca nāmato nirdiṣṭā na tu svabhāvatastat kastāsāṃ svabhāvaḥ  
ātmātmīyadruvocchedanāstihīnā gradṛṣṭayaḥ 
ahetvamārge taddṛṣṭiretāstāḥ pañca dṛṣṭayaḥ  VAkK  
ātmadṛṣṭirātmīyadṛṣṭirvā satkāyadṛṣṭiḥ 
sīdatīti sat  
cayaḥ kāyaḥ saṃghātaḥ skandha ityarthaḥ  
saccāyaṃ kāyaśceti satkāyaḥ pañcopādānaskandhāḥ  
nityasaṃjñāṃ piṇḍasaṃjñāṃ ca tyājayitumevaṃ dyotitā 
etatpūrvako hi teṣvātmagrahaḥ  
satkāye dṛṣṭiḥ satkāyadṛṣṭiḥ  
sarvaiva sāsravālambanā dṛṣṭiḥ satkāye  
ātmātmīyadṛṣṭireva tu satkāyadṛṣṭiruktā  
yathā gamyeta satkāyadṛṣṭiriyaṃ nātmani nātmīye veti  
 yathoktaṃ ye kecid bhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti sarve ta imāneva pañcopādānaskandhāniti   
tasyaivātmābhimatasya vastuno dhruvadṛṣṭirucchedadṛṣṭirvā 'ntagrāhadṛṣṭiḥ  
śāśvatocchedāntagrahaṇāt 
sati duḥkhādisatye nāstīti dṛṣṭirmithyādṛṣṭiḥ  
sarvaiva hi viparītasvabhāvapravṛṭtā dṛṣṭirmithyādṛṣṭiḥ ekaiva tūktā  
atiśayavattvāt durgandhakṣatavat  
eṣā hyapavādikā anyāstu samāropikāḥ 
hīne agradṛṣṭirdṛṣṭiparāmarśaḥ  
kiṃ hīnam 
sarvaṃ sāsravam 
āryaiḥ prahīṇatvāt 
tasyāgrato grahaṇaṃ dṛṣṭiparāmarśaḥ  
dṛṣṭyādiparāmarśa iti vaktavye ādiśabdalopaḥ kṛtaḥ  
ahetau hetudṛṣṭiramārge mārgadṛṣṭiḥ śīlavṛtaparāmarśaḥ  
tadyathā maheśvaro na heturlokānām  
taṃ ca hetuṃ paśyati prajāpatimanyaṃ vā  
agnijalapraveśādayaśca na hetuḥ svargasya tāṃśca hetuṃ paśyati  
śīlavratamātrakaṃ sāṃkhyayogajñānādayaśca na mārgo mokṣāsya tāṃśca mārgaṃ paśyati  
atrāpi kilādiśabdalopaḥ kṛta ityetāstāḥ pañca dṛṣṭayo veditavyāḥ  
satyakāraṇe kāraṇadṛṣṭiḥ śilavrataparāmarśaḥ  
kasmādayaṃ na samudayadarśanaprahātavyaḥ  
yo hi kaścidīśvaraḥ prajāpatimanyaṃ vā kāraṇaṃ paśyati sa tannityamekaṃ cātmānaṃ kartāramabhiniviśya  
tadyasmāt sa 
īśvarādiṣu nityātmaviparyāsāt pravartate 
kāraṇābhiniveśo 'to duḥkhadṛggheya eva saḥ  VAkK  
duḥkhadarśanādeva hi teṣu tau nityātmagrāhau prahīyete  
tasmāttatkṛto 'pi kāraṇābhiniveśastata eva prahīyate  
yastarhi jalāgnipraveśādibhiḥ svargopapattiṃ paśyati śīlavṛtena vā śuddhiṃ so 'pi duḥkhadarśanaprahātavya eva  
eṣa hi śāstrapāṭhaḥ  
ye caivaṃ dṛṣṭaya evaṃvādino yadayaṃ puruṣapudgalo gośīlaṃ samādāya vartate mṛgaśīlaṃ kukkuraśīlaṃ
sa tena śudhyati mucyate sukhaduḥkhaṃ vyatikrāmati sukhaduḥkhavyatikramaṃ cānuprāpnoti  
akāraṇaṃ kāraṇataḥ pratyeti śīlavrataparāmarśo duḥkhadarśanaprahātavyaḥ iti vistaraḥ  
kiṃ punaḥ kāraṇamasau duḥkhadarśanaprahātavyaḥ  
duḥkhe vipratipannatvāt  
sarveṣāṃ sāsravālambanānāṃ duḥkhe vipratipannatvāt  
kīdṛśo vā 'nyaḥ śīlavṛtaparāmarśo mārgedarśanaprahātvyaḥ  
yo mārgadarśanaprahātavyālambanaḥ  
so 'pi hi nāma duḥkhe vipratipannaḥ  
yasya ca mārgālambanā mithyādṛṣṭirvicikitsā vā 'sti sa nāsti mokṣamārga iti paśyan vicikitsan vā kathaṃ tayā śuddhiṃ pratyeṣyati  
athānyaṃ mokṣamārgaṃ parāmṛśya eṣa mokṣamārgo nāstītyāha  
so 'pi tenaivānyena śuddhiṃ pratyeti na tayā mithyādṛṣṭyeti  
tasyāpyasau mārgadarśanaprahātavyālambano na sidhyati  
yaścāpi samudayanirodhadarśanaprahātavyālambanayā mithyādṛṣṭyā śuddhiṃ pratyeti sa kasmānna taddarśanaheyaḥ  
tasmāt parīkṣya eṣo 'rthaḥ  
yaduktaṃ nityātmaviparyāsāditi 
kimetāveva dvau viparyāsau  
catvāro viparyāsāḥ  
anitye nityamiti 
duḥkhe sukhamiti 
aśucau śucīti  
anātmanyātmeti  
athaitadviparyāsacatuṣkaṃ kiṃsvabhāvam  
dṛṣṭitrayādviparyāsacatuṣkaṃ 
antagrāhadṛṣṭeḥ śāśvatadṛṣṭirnityaviparyāsaḥ  
dṛṣṭiparāmarśātsukhaśuciviparyāsau  
satkāyadṛṣṭerātmadṛṣṭirātmaviparyāsaḥ 
sakaletyapare  
kathamātmīyadṛṣṭirviparyāsaḥ  
kathaṃ ca na viparyāsaḥ 
viparyāsasūtrād  
ātmānameva tatra vaśinaṃ paśyennātmīyaṃ paśyatītyātmadṛṣṭirevāsau dvimukhī athāhamityetasmāt mameti dṛṣṭyantaraṃ syāt  
mayā mahyamityetadapi syāt  
kasmādanye kleśā na viparyāsāḥ  
yasmāt tribhiḥ kāraṇairviparyāsānāṃ vyavasthānam katamaistribhiḥ  
vīparītataḥ  
nitīraṇāt samāropāt 
ekāntaviparyastatvādālambane nitīrakatvātsamāropaṇācca  
ucchedadṛṣṭirmithyādṛṣṭiśca na samāropike  
abhāvamukhapravṛttatvāt  
śīlavrataparāmarśo naikāntaviparyastastanmātraśuddhyālambanatvāt  
anye kleśā na santīrakā ato na viparyāsāḥ  
yattarhi sūtre ukta manitye nityamiti saṃjñāviparyāsaḥ cittaviparyāso dṛṣṭiviparyāsa iti  
dṛṣṭirevātra viparyāsaḥ  
saṃjñācitte tu tadvaśāt  VAkK  
dṛṣṭiviparyāsavaśādeva tatsaṃprayukte saṃjñācitte viparyāsāvuktau  
vedanādayo 'pi kasmānnoktāḥ  
lokaprasiddhyā  
loke hi viparyastasaṃjño viparyastacitta iti prasiddhaṃ na punarviparyastavedana iti  
ta ete viparyāsāḥ sarve 'pi srota āpannasya prahīṇā bhavanti  
darśanapraheyatvāt dṛṣṭīnāṃ sasaṃprayogāṇām 
dvādaśa viparyāsāḥ  
anitye nityamiti saṃjñādṛṣṭicittaviparyāsāstrayaḥ  
evaṃ yāvadanātmanyātmeti  
tatrāṣṭau darśanaprahātavyāścatvāro bhāvanāprahātavyāḥ  
duḥkhe ca saṃjñā cittaviparyāsāvaśucau ceti nikāyāntarīyāḥ  
itarathā hi kathamantareṇa sukhaśucisaṃjñāmavītarāgasyāryasya kāmarāgaḥ saṃbhavediti  
tadetannecchanti vaibhāṣikāḥ  
yadi hi sukhaśucisaṃjñācittasamudācārādāryasya tadviparyāsāvīkṣyete  
sattvasaṃjñācittasamudācārāttadviparyāsāvapi kiṃ neṣyete  
na hi striyāmātmani ca vinā sattvasaṃjñāyā kāmarāgo yukta iti  
sūtre 'pi coktaṃ yataśca śrutavānāryaśrāvaka idaṃ duḥkhamāryasatyamiti yathābhūtaṃ prajānāti  
yāvat tasya tasmin samaye yo 'nitye nityamiti saṃjñāviparyāsaḥ cittaviparyāso dṛṣṭivīparyāsaḥ sa prahīyata iti vistaraḥ  
tasmād dṛṣṭisamutye eva saṃjñācitte viparyāsau nānye tatkāla bhrāntimātratvādalātacakracitra yakṣabhrāntivat  
yattarhi sthavirānandenārthaṃ vāgīśamadhikṛtyoktaṃ 
viparyāse ca saṃjñānāṃ cittaṃ te paridahyate 
nimittaṃ varjyatāṃ tasmācchubhaṃ rāgopasaṃhitam  
tasmāt sarva evāṣṭau saṃjñācittaviparyāsāḥ śaikṣasyāprahīṇā ityapare  
te 'pi cāryasatyānāṃ yathābhūtaparijñānāt prahīyante  
na vinā tenetyupāyasamā khyānānnāsti sūtravirodhaḥ  
atha kiṃ dṛṣṭyanuśayasya eva bhedo nānyasya 
mānasyāpyasti 
kathamityāha 
sapta mānāḥ 
māno 'timāno mānātimāno 'smimāno 'bhimāna ūnamāno mithyāmānaśca  
abhedena cittasyonnatirmāna uktāḥ 
sa pravṛttibhedāt saptadhā bhavati  
hīnādviśiṣṭaḥ samena vā samo 'smīti manyamānasyonnatirmānaḥ  
samādviśiṣṭo 'smītyabhimānaḥ  
viśiṣṭādviśiṣṭo 'smīti mānātimānaḥ  
pañcopādānaskandhānātmata ātmīyato vā manyamānasyāsmimānaḥ  
aprāpte viśeṣādhigame prāpto mayetyabhimānaḥ  
bahvantaraviśiṣṭādalpāntarahīno 'smītyūnamānaḥ  
aguṇavato guṇavānasmīti mithyāmānaḥ  
yattarhi śāstre nava mānavidhā uktāḥ 
śreyānasmīti mānavidhā  
sadṛśo 'smīti mānavidhā  
hīno 'smīti mānavidhā  
asti me śreyānasti me sadṛśo 'sti me hīnaḥ  
nāsti me śreyānnāsti me sadṛśo nāsti me hīna iti  
ebhya eva mānebhya etāḥ  
navavidhāstribhyaḥ 
katamebhyastribhyaḥ mānātimānonamānebhyaḥ  
tatra prathamaṃ trayaṃ dṛṣṭisaṃniśritāstrayo mānāḥ  
atimānamānonamānāḥ 
dvitīyaṃ trayamūnamānamānātimānāḥ  
tṛtīyaṃ trayaṃ mānātimānonamānāḥ  
yuktastāvad bahvantaraviśiṣṭādalpāntarahīno 'smītyūnamāna unnatisthānatvāt  
nāsti me hīna ityatra kimunnati sthānam  
asti sadṛśo yo 'bhiprete vare sattvarāśau nihīnamapyātmānaṃ bahu manyate  
api cāstyeva jñānaprasthānavihito vidhiḥ  
prākaraṇaṃ tu nirdeśaṃ parigṛhya śreyānasmītyekeṣu māno 'pi syādati māno 'pi mānātimāno 'pi hīnasamaviśiṣṭāpekṣayā  
athaite sapta mānāḥ kiṃprahātavyā ityāha 
dṛgbhāvanākṣyāḥ  
dṛgbhāvanābhyāmeṣāṃ kṣayaḥ  
etaduktaṃ bhavati sarve darśanabhāvanāprahātavyā iti yadbhāvanāheyamaprahīṇaṃ kimavaśyaṃ tadāryāṇāṃ samudācarati  
nāvaśyaṃ tadyathā 
vadhādiparyavasthānaṃ heyaṃ bhāvanayā 
yena kleśaparyavasthānena saṃcintya prāṇivadhaṃ kuryādyāvanmṛṣāvādaṃ tad bhāvanāheyaṃ bhāvanāheyadharmālambanatvāt  
tathā  VAkK  
vibhavecchā 
vibhavatṛṣṇā 'pi bhāvanāheyā 
vibhavo nāma ka eṣa dharmaḥ 
traidhātukī anityatā  
tatra prarthanā vibhavatṛṣṇā 
tathāśabdena bhavatṛṣṇāyāḥ pradeśo gṛhyate  
aho vatāhamairāvaṇaḥ syāṃ nāgarāja ityevamādi  
mānavidhā api bhāvanāprahātavyāḥ santītyuktamasmimamānaśca  
na cāryasya saṃbhavanti vidhādayaḥ  
nāsmitā 
ādigrahaṇena yāvadvibhavatṛṣṇāyā grahaṇam  
kiṃ kāraṇamaprahīṇā apyete na samudācaranti  
dṛṣṭipuṣṭatvāt 
satkāyadṛṣṭipuṣṭā hi mānavidhā asmimānaśca  
ato bhagnapṛṣṭhatvāt notthātum punarutsahante  
vadhādiparyavasthānaṃ mithyādṛṣṭipuṣṭatvāt  
vibhavatṛṣṇā uccheddṛṣṭipuṣṭatvāt  
bhavatṛṣṇāyāḥ pradeśaḥ śāśvatadṛṣṭipuṣṭatvāt  
kaukṛtyaṃ nāpi cāśubham  VAkK  
akukśalaṃ cāpi kaukṛtyaṃ bhāvanāprahātavyam  
na cāryasya tatsaṃbhavati vicikitsā samutthitatvāt  
athaiṣāmaṣṭānavateranuśayānāṃ kati sarvatragāḥ katyasarvatragāḥ  
sarvatragā duḥkhahetudṛggheyā dṛṣṭayastathā 
vimatiḥ saha tābhiśca yā 'vidyā 'veṇikī ca yā  VAkK  
 duḥkhasamudayadarśanaprahātavyā dṛṣṭayo vicikitsā ca tābhiśca saṃprayuktā avidyā āveṇikī ca duḥkhasamudayaprahātavye cāvidyā   
itīme ekādaśānuśayāḥ sabhāgadhātusarvatragāḥ  
sapta dṛṣṭayo dve vicikitse dve avidye sakalasvadhātvālambanatvāt  
kimebhiryugapadālambate āhosvit krameṇa 
yadi krameṇa anyeṣāmapi prasaṅga  
atha yugapat kaḥ sakalena kāmadhātunā śuddhiṃ pratyetyakāraṇaṃ vā kāraṇataḥ  
sakalaṃ nocyate sakalaṃ yugapadālambanta iti  
api tu pañcaprakāramapi sarvaṃ yugapat  
 evamapi yatrātmadṛṣṭistatrātmatṛṣṇā yatrāgraśuddhidṛṣṭī tatra tatprārthanā tena ca māna iti tṛṣṇāmānayorapi sarvatragatvaṃ prāpnoti   
evaṃ sati darśanabhāvanāheyālambanatvādetadubhayaṃ kiṃprahātavyaṃ syāt  
bhāvanāprahātavyaṃ vyāmiśrālambanatvāt  
athavā punarastu darśanaprahātavyaṃ dṛṣṭibalādhānavartitvāt  
svalakṣaṇakleśāvetau na sāmānyakleśau  
tasmānna sarvatragāviti vaibhāṣikāḥ  
va ete sabhāgadhātusarvatragā ekādaśānuśayā uktāḥ 
navodhrvālambanā eṣāṃ dṛṣṭidvayavivarjitāḥ  
satkāyadṛṣṭimantagrāhadṛṣṭiṃ ca varjayitvā 'nye navānuśayā visabhāgadhātusarvatragāḥ  
kadācittu visabhāgamekaṃ dhātumālambante kadācit dvau  
ye 'nuśayāḥ kāmapratisaṃyuktā rūpapratisaṃyuktālambanāḥ  
kāmapratisaṃyuktā ārūpyapratisaṃyuktālambanāḥ kāmapratisaṃyuktā rūpārūpyapratisaṃyuktālambanā iti vacanāt  
 yadā kāmadhātau sthito brahmaṇi sattvadṛṣṭiṃ nityadṛṣṭiṃ cojtpādayati tadā kathaṃ satkāyānta grāhadṛṣṭī visabhāgadhātvālambane na bhavataḥ 
ātmātmīyatvenāgrahaṇādantagrāhadṛṣṭiśca tatsamutthitatvāt  
kā tarhīyaṃ dṛṣṭiḥ  
neyaṃ dṛṣṭirmithyājñānaṃ punaḥ etadityābhidhārmikāḥ  
kuto nu khalvetadanyā tadālambanā dṛṣṭireṣā na dṛṣṭiriti siddhāntastu pramāṇayitayaḥ  
kiṃ khalvanuśayāḥ eva sarvatragāḥ 
netyāha  
prāptivarjyāḥ sahabhuvo ye'pyebhiste 'pi sarvagāḥ  VAkK  
sarvatragairanuśayaiḥ sahabhuvo ye 'pyanye dharmāste 'pi sarvatragāḥ prāptayastu naivam  
aneka phalatvāt  
ata eva syuḥ sarvatragānuśayā na sarvatrahetunā heturiti catuṣkoṭikaṃ kriyate  
prathamā koṭiranāgatāḥ sarvatragā anuśayāḥ  
dvitīyā 'tītapratyupannāstatsahabhuvaḥ  
tṛtīyācatuthau yojye  
eṣāmaṣṭānavateranuśayānāṃ kati sāsravālambanāḥ katyanāsravālambanāḥ  
mithyādṛgvimatī tābhyāṃ yuktā 'vidyā 'tha kevalā 
nirodhamārgadṛggheyāḥ ṣaḍanāsravagocarāḥ  VAkK  
nirodhadarśanaprahātavyāstrayo 'nuśayā mithyādṛṣṭirvicikitsā 'vidyā ca tābhyāṃ saṃprayuktā ' 'veṇikī ca  
mārgadarśanaprahātavyā apyeta eva trayaḥ  
ityete ṣaḍanāsravālambanāḥ  
śeṣāṃ sāsravālambanā iti siddham 
tatra punaḥ 
svabhūmyuparamo mārgaḥ ṣaḍbhūminavabhūmikaḥ 
tadgocarāṇāṃ viṣayo mārgo hyanyo 'nyahetukaḥ  VAkK  
 nirodhālambanānāṃ mithyādṛṣṭyādīnāṃ svabhūminirodha evālambanaṃ kāmāvacarāṇāṃ kāmadhātoreva yāvat bhavāgrabhūmikānāṃ bhavāgrasyaiva   
mārgālambanānāṃ kāmāvacarāṇāṃ ṣaḍbhūmiko dharmajñānapakṣo mārgaḥ sarva evālambanam  
yo 'pi rūpārūpyapratipakṣaḥ rūpārupyāvacarāṇāmapyadṛṣṭabhūmikānāṃ navabhūmikaḥ  
sa evānvayajñānapakṣyo mārga ālambanaṃ mārgasyānyo 'nyahetukatvāt  
yadyapi dharmajñānānvayajñāne apyanyonyahetuke natvanvayajñānaṃ kāmadhātupratipakṣa iti  
na kāmāvacarā mārgālambanā anvayajñānapakṣānālambante  
dharmajñānaṃ tarhi rūpārūpyapratipakṣatvāttadbhūmikānāṃ mārgalambanānāmālambanaṃ bhaviṣyati  
na tat sakalaṃ pratipakṣo duḥkhasamudayadharmajñānayoratatpratipakṣatvāt  
nāpi sakalayo rūpārūpyayyordarśanaprahātavyānāmapratipakṣatvādityādyābhāvānna bhavatyālambanam  
atha kasmādrāgapratighamānā dṛṣṭiśīlavṛataparāmarśau cānāsravālambanā neṣyante  
na rāgastasya varjyatvāt 
varjanīyo hi rāgaḥ yadi cānāsravālambanaḥ syānna varjanīyaḥ syātkuśaladharmacchandavat  
na dveṣo 'napakārataḥ  
apakāravastuni hi pratigha utpadyate 
na caivaṃ nirodhamāgauṃ  
na māno na parāmarśau śāntaśuddhayagrabhāvataḥ  VAkK  
nirodhamārgayoḥ śāntatvānna tābhyāmunnatirbhavitumarhati  
bhūtārthaśuddhitvānna tayoḥ śuddhigrāhaḥ śīlavrataparāmarśaḥ  
agrau ca tau 
hīne cāgragrāho dṛṣṭiparāmarśaḥ  
tasmādayuktameṣāmanāsravālambanatvam  
eṣāmaṣṭānavateranuśayānāṃ katyālambanato 'nuśerate kati saṃprayogata eva  
sarvatragā anuśayāḥ sakalāmanuśerate 
svabhūmimālambanataḥ svanikāyamasarvagāḥ  VAkK  
ye sarvatragā anuśayāste sakalāṃ pañcaprakārāmapi svāṃ bhūmimālambanato 'nuśerate  
asarvatragāstu svasyāṃ bhūmau svameva nikāyamālambanato 'nuśerate nānyam  
tadyathā duḥkhadarśanaprahātavyā duḥkhadarśanaprahātavyameva nikāyam  
evaṃ yāvadbhāvanāprahātavyā bhāvanāprahātavyameva nānyam  
utsargaṃ kṛtvā 'pavādaṃ karoti 
nānāsravordhvaviṣayāḥ 
anāsravālambanā anuśayā naivālambanato 'nuśerate 
nāpyūrdhvabhūmyālambanāḥ  
kiṃ kāraṇam  
tadālambanasya vastunaḥ 
asvīkārādvipakṣataḥ  
yaddhi vastvātmadṛṣṭitṛṣṇābhyāṃ svīkṛtaṃ bhavati tatrānye 'pyanuśayā anugamayitumutsahante  
ārdra iva paṭe rajāṃsi saṃsthātum  
na caivamanāsravā nāpyevamūrdhvā bhūmiḥ  
ato na tadālambanāsteṣvanuśerate 
yastvihasthastāṃ bhūmiṃ prārthayate  
kuśalo 'sau dharmmacchandaḥ vipakṣabhūtau ca nirvāṇamārgau tadālambanānāṃ kleśānāmūrdhvā ca bhūmiradharāṇām  
ato na teṣu pratiṣṭhāṃ labhante  
tapta ivopale talāni pādānām  
ānuguṇyārtho 'trānuśayārthaḥ 
na ca te tadanuguṇā ityapare  
vātikasya rukṣānanuśayanavat  
ata uktā ālambanato 'nuśerate  
yena yaḥ saṃprayuktastu sa tasmin saṃprayogataḥ  VAkK  
anuśareta iti vartate  
yo 'nuśayo yena dharmeṇa saṃprayuktastasmin saṃprayogato 'nuśete  
yāvadaprahīṇa iti viśeṣaṇārthastuśabdaḥ  
syuranuśayā nānāsravālambanā na visabhāgadhātusarvatragāḥ  
te cānuśayāḥ saṃprayogato 'nuśayīrannālambanataḥ na syurvisabhāgabhūmisarvatragā anuśayāḥ  
eṣāmaṣṭānavateranuśayānāṃ katyakuśalāḥ katyavyākṛtāḥ  
ūrdhvamavyākṛtāḥ sarve 
rūpārupyāvacarāstāvatsarva evāvyākṛtāḥ 
kiṃ kāraṇam  
kliṣṭānāṃ dharmāṇāṃ duḥkhavipākaḥ syāt 
tacca tayoirnāsti paravyābādhahetvabhāvāt  
kāme satkāyadarśanam  
antagrāhaḥ sahābhyāṃ ca mohaḥ 
kāmadhātau satkāyāntagrāhadṛṣṭī tatsaṃprayuktā cāvidyā avyākṛtāḥ  
kiṃ kāraṇam  
dānādibhiraviruddhatvāt  
ahaṃ pretya sukhī bhaviṣyāmīti dānaṃ dadāti śīlaṃ rakṣati  
ucchedadṛṣṭirapi mokṣānukūlā  
ata evoktaṃ bhagavatā etadagraṃ bāhyakānāṃ dṛṣṭigatānāṃ yaduta no ca syāṃ no ca me syāt na bhaviṣyāmi na me bhaviṣyatīti  
api cānayordṛṣṭyoḥ svadravyasaṃmūḍhatvādaparapīḍāpravṛttatvācca  
svargatṛṣṇā 'smimānayorapyevaṃ prasaṅgaḥ  
sahajā satkāyadṛṣṭiravyākṛtā  
yā mṛgapakṣiṇāmapi varttate  
vikalpitā tvakuśaleti pūrvācāryāḥ  
śeṣastvihāśubhāḥ  VAkK  
śeṣās tvaśubhā anuśayāḥ kāmadhātāvakuśalāḥ  
katyakuśalamūlāni kati na  
kāme 'kuśalamūlāni rāgapratighamūḍhayaḥ  
kāmadhātau sarvarāgaḥ sarvapratighaḥ sarvo moho 'nyatra satkāyāntagrāhadṛṣṭisaṃprayuktādyathākramam  
trīṇyakuśalamūlāni 
lobho 'kuśalamūlaṃ dveṣo moho 'kuśalamūlam  
yaddhyakuśalaṃ cākuśalasya ca mūlaṃ tadevākuśalamūlamiṣṭam  
śeṣā anuśayā nākuśalamūlānīti siddham  
katyavyākṛtamūlāni kati na 
trīṇyavyākṛta mūlāni 
katamāni trīṇi  
tṛṣṇā 'vidyā matiśca sā  VAkK  
setyavyākṛtatāṃ darśayati yā kācidavyākṛtā tṛṣṇā avidyā prajñā cāntato vipākajā api sarvā 'sāvavyākṛtamūlamiti kāśmīrāḥ  
dvaidhordhvavṛtternāto 'nyau 
vicikitsā kila dvaidhavṛtterna mūlaṃ bhavitumarhati 
calatvāt  
unnatilakṣaṇenordhvavṛtterna māno mūlam  
vividhasmṛtimūlāni hi sthirāṇyadhovṛttīni ca loke dṛṣṭānnīti  
catvāryeveti bāhyakāḥ  
bāhyakā ścatvāryavyākṛtamūlānīcchanti  
tṛṣṇādṛṅ mānamohāste 
sa ityavyākṛtā iti darśayati 
avyākṛtā tṛṣṇā dṛṣṭirmāno 'vidyā ca  
kiṃ kāraṇametānyavyākṛtamūlānīcchanti  
dhyāyitritvādavidyayā  VAkK  
yasmāttrayo dhyāyinaḥ 
tṛṣṇādṛṣṭimānottaradhyāyinaḥ 
te cāvidyāvaśādbhavantīti  
yāni sūtre caturdaśāvyākṛtavastūni kiṃ tāni avyākṛtatvāt 
netyāha  
kiṃ tarhi 
sthāpanīyaḥ praśno 'vyākṛta ityuktam 
caturvidho hi praśnaḥ  
ekāṃśavyākaraṇīyo vibhajyavyākaraṇīyaḥ paripṛcchayya vyākaraṇīyaḥ sthāpanīyaśca  
tatra yathākramaṃ veditavyam  
ekāṃśato vyākaraṇaṃ vibhajya paripṛcchaya ca 
sthāpyaṃ ca maraṇotpatti viśiṣṭātmā 'nyatādivat  VAkK  
kiṃ sarvasattvā mariṣyantītyekāṃśena vyākarttavyaṃ mariṣyantīti  
kiṃ sarve janiṣyanta iti vibhajya vyākarttavyaṃ saṃkleśā janiṣyante na niḥkleśā iti  
kiṃ manuṣyo viśiṣṭo hīna iti paripṛcchayya vyākattevyam  
kānadhikṛtya praśnayasīti  
yadi brūyād devāniti  
hīna iti vyākarttavyam 
atha brūyādapāyāniti  
viśiṣṭa iti vyākarttavyam  
kimanyaḥ skandhebhyaḥ sattvo 'nanya iti sthāpanīyaḥ  
sattvadravyasyābhāvāt vandhyāputraśyāmagauratādivat  
kathametadvyākaraṇaṃ bhavati avyākṛtametaditi 
evaṃ vyākaraṇāt  
apara āha 
idamapyekāṃśavyākaraṇaṃ yanna sarve janiṣyanta iti  
yastu pṛcchedye mariṣyanti kiṃ te janiṣyanta ityetadvibhajyavyākaraṇīyaṃ syāt  
manuṣyeṣu cobhayamasti hīnatvaṃ viśiṣṭatvaṃ cāpekṣikamityubhayamekāṃśena vyākarttavyam  
tadyathā vijñānaṃ kāryaṃ kāraṇaṃ ceti ekāntena tu pṛcchato naikāntavyākaraṇāt vibhajyavyākaraṇaṃ yujyate  
skandhebhyo 'nyaḥ sattva ityetadavyākṛtameva  
na cāvyākaraṇameva vyākaraṇaṃ yujyata iti  
yastu sthāpanīyaḥ praśnaḥ sthāpanīyatvena vyākriyate  
kathaṃ na vyākṛto bhavati  
ābhidharmikā āhuḥ  
tathāgato bhagavānarhan samyaksaṃbuddhaḥ svākhyāto 'sya dharmaḥ supratipannaḥ śrāvakasaṃghaḥ
rūpamanityaṃ yāvadvijñāna duḥkhaprajñaptiryāvanmārgaprajñaptirekāṃśena vyākarttavyamarthopasaṃhitatvāt  
vibhajjavyākaraṇaṃ nāma yadi kaścid brūyāddharmān vadeti sa vaktavyo bahavo dharmā atītā anāgatāḥ pratyutpannāḥ katamān vadāmīti  
yadi brū yādatītāniti 
sa vyaktavyo 'tītā api bahavo rūpaṃ yāvadvijñānamiti  
athaṃ brūyādrūpamiti 
sa vaktavyo rūpamapi trividhaṃ kuśalamakuśalamavyākṛtaṃ ca  
yadyāha kuśalamiti  
tadapi saptaprakāraṃ prāṇātipātādviratiryāvatsaṃbhinnapralāpāditi  
yadyāha prāṇātipātādviratimiti  
sā 'pi triprakārā alobhajā 'dveṣajā 'mohajā  
yadyāhālobhajāmiti  
alobhajā 'pi dvividhā vijñāptyavijñaptibhedādityevaṃ vibhajya vaktavyamiti  
etadeva ca śaṭhasya paripṛcchya vyākaraṇam  
tasya vaktavyaṃ dharmā bahava iti  
na tu vibhaktavyā yāvattūṣṇim vā tiṣṭhati svayaṃ vā vyākarotīti  
 yadā tau na kiñcit pṛcchataḥ kevalamadhyeṣayataḥ tayośca na kiñcit vyākriyate kevalaṃ paripraśnyete tat kathamanayoḥ praśno bhavati kathaṃ  
vā vyākaraṇam   
yo hhi panthānaṃ brūhītyāha kim tena panthā na pṛṣṭo bhavati  
paripṛcchayaiva vyākaraṇāt kathaṃ na paripṛcchāvyākaraṇaṃ bhavati  
sthāpanīyastu yathā antavān loko 'nantavānityevamādi sūtrāntādeva tu praśnavyākaraṇānāṃ lakṣaṇaṃ draṣṭavyam  
bhadantamahāsāṅghikāḥ sūtraṃ paṭhanti  
catvārīmāni bhikṣavaḥ praśnavyākaraṇānīti  
katamāni catvāri  
asti bhikṣava ekāṃśavyākaraṇīyaḥ praśnaḥ 
asti yāvat sthāpanīyaḥ  
katamaśca bhikṣavaḥ ekāṃśavyākaraṇīyaḥ praśnaḥ  
sarve saṃskārā anityā ityayaṃ bhikṣava ekāṃśavyākaraṇīyaḥ praśnaḥ  
katamaśca bhikṣavo vibhajyavyākaraṇīyaḥ praśnaḥ  
saṃcetanīyaṃ karma kṛtvā kiṃ prativedayata ityayam vibhajyavyākaraṇīyaḥ praśnaḥ  
katamaśca bhikṣavaḥ paripṛcchyavyākaraṇīyaḥ praśnaḥ  
saṃjñāsu puruṣasyātmā utāho 'nyāsaṃjñā anya ātmeti pṛṣṭena satā paripraṣṭavyaḥ katamaṃ punarāyuṣmānātmānaṃ pratyeti  
sa cedevaṃ vadedau dārikaṃ khalvahayāyuṣmannātmānaṃ pratyemi  
evaṃ satyanyā saṃjñā anya ātmetyevaṃ vacanīyaḥ  
ayaṃ hi paripṛcchya vyākaraṇīyaḥ praśnaḥ  
katamaśca bhikṣavaḥ sthāpanīyaḥ praśnaḥ  
tadyathā śāśvato loko 'śāśvataḥ  
śāśvataścāśāśvataśca  
naiva śāśvato nāśāśvataḥ 
antavānantataḥ 
antavāṃścānantaśca  
naivāntavānnānantavān  
bhavati tathāgataḥ paraṃ maraṇānna bhavati tathāgataḥ paraṃ maraṇāt yāvadanyo jīvo 'nyaccharīramityayaṃ bhikṣavaḥ sthāpanīyaḥ praśna iti 
yasya pudgalasya yo 'nuśayo yasminnālambane 'nuśete sa tena tasmin saṃprayuktaḥ  
idaṃ tu vaktavyamatīte na kasmin yāvat pratyupanne na kasminniti  
samāsata ime dvividhāḥ kleśāḥ 
svalakṣaṇakleśāśca rāgaprativamānāḥ  
sāmānyakleśāśca dṛṣṭivicikitsāda 'vidyāḥ 
tatra tāvat  
rāgapratighamānaiḥ syādatītapratyupasthitaiḥ 
yatrotpannā 'prahīṇāste tasmin vastuni saṃyutaḥ  VAkK  
atītāḥ pratyutpannāśca rāgapratighamānā yasmin vastunyutpannā na ca prahīṇāstasmin vastuni taiḥ saṃyuktaḥ  
ete hi svalakṣaṇakleśatvānna sarvasyāvaśyaṃ sarvatrotpadyante  
sarvatrānāgatairebhirmānasaiḥ 
yatrāprahīṇāste iti varttate  
anāgatairebhireva rāgapratighamānairmanobhūmikaiḥ sarvatra vastuni saṃyutastraiyadhvike  
mānasānāṃ tryadhvaviṣayatvāt 
svādhvike paraiḥ  
anyai rāgapratighairanāgatairanāgata eva vastuni saṃyuktaḥ 
ke punaranye  
ye pañca vijñānakāyikā rāgāśca pratighāśca  
utpattidharmabhireva 
taireva tu 
ajaiḥ sarvatra 
anutpattidharmabhiḥ pañcavijñānakāyikairapi sarvatra vastuni saṃyuktaḥ 
traiyadhvike 'pi 
śeṣaistu sarvaiḥ sarvatra saṃyutaḥ  VAkK  
ke punaḥ śeṣāḥ 
dṛṣṭivicikitsā 'vidyāstraiyadhvikāḥ  
taiḥ sarvairapi sarvasminvastuni saṃyuktaḥ  
sāmānyakleśatvāt 
yāvadaprahīṇā ityadhikāro 'nuvarttata eva  
kiṃ punaridamatītānāgatamucyate 'styatha na  
yadyasti sarvakālāstitvātsaṃskārāṇāṃ śāśvatatvaṃ prāpnoti  
atha nāsti 
kathaṃ tatra tena vā saṃyukto bhavati visaṃyukto vā  
na saṃskārāṇāṃ śāśvatatvaṃ pratijñāyate vaibhāṣikaiḥ saṃskṛtalakṣaṇayogāt  
pratijñāyate tu viśadaṃ 
sarvakālāstitā 
kiṃ kāraṇam  
uktatvāt 
uktaṃ hi bhagavatā 'tītaṃ ced bhikṣavo rūpaṃ nābhaviṣyanna śrutavānāryaśrāvako 'tīte rūpe 'napekṣo 'bhaviṣyat  
yasmāttarhyastyatītaṃ rūpaṃ tasmācchrutavānāryaśrāvako 'tīte rūpe 'napekṣo bhavati  
anāgataṃ cedrūpaṃ nābhaviṣyat na śrutavānāryaśrāvako 'nāgataṃ rūpaṃ nābhyanandiṣyat  
yasmāttarhyastyanāgataṃ rūpamiti vistaraḥ  
dvayāt 
dvayaṃ pratītya vijñānasyotpāda ityuktam 
dvayaṃ katamat  
cakṣū rūpāṇi yāvat mano dharmā iti  
asati vā 'tītānāgate tadālambanaṃ vijñānaṃ dvayaṃ pratītya na syāt  
evaṃ tāvadāgamato 'styatītānāgataṃ yuktito 'pi  
sadviṣayāt 
sati viṣaye vijñānaṃ pravartate nāsati  
yadi cātītānāgataṃ na syādasadālambanaṃ vijñānaṃ syāt  
tato vijñānameva na syādālambanābhāvāt  
phalāt  
yadi cātītaṃ na syāt śubhāśubhasya karmaṇaḥ phalamāyatyāṃ kathaṃ syāt  
na hi phalotpattikāle varttamāno vipākaheturastīti  
tasmādastyevātītānāgatamiti vaibhāṣikāḥ  
avaśyaṃ ca kilaitatsarvāstivādena satā 'bhyupagantavyam 
yasmāt 
tadastivādāt sarvāstivādā iṣṭāḥ 
ye he sarvamastīti vadanti atītamanāmataṃ pratyutpannaṃ ca te sarvāstivādāḥ  
 ye tu kecidasti yat pratyutpannamadattaphalaṃ cātītaṃ karma kiñcinnāsti yaddattaphalamatītamanāgataṃ ceti vibhajya vadanti te vibhajyavādinaḥ 
kati caite sarvāstivādā ityāha 
caturvidhāḥ  VAkK  
te bhāvalakṣaṇāvasthā 'nyathā 'nyathikasaṃjñitāḥ  
bhāvānyathiko bhadantadharmatrātaḥ 
sa kilāha  
dharmasyādhvasu
pravartamānasya bhāvānyathātvaṃ bhavati na dravyānyathātvam  
yathā suvarṇabhājanasya bhittvā 'nyathā kriyamāṇasya saṃsthānānyathātvaṃ bhavati na varṇānyathātvam  
yathā ca kṣīraṃ dadhitvena pariṇamadrasavīryavipākān parityajati na varṇam  
evaṃ dharmo 'pyanāgatādadhvanaḥ pratyutpannamadhvānamāgacchannanāgatabhāvaṃ jahāti na dravyabhāvam  
evaṃ pratyutpannādatītamadhvānaṃ gacchan pratyutpannabhāvaṃ jahāti na dravyabhāvamiti  
lakṣāṇānyathiko bhadantaghoṣakaḥ 
sa kilāha  
dharmo 'dhvasu pravarttamāno 'tīto 'tītalakṣaṇayukto 'nāgatapratyutpannābhyāṃ lakṣaṇābhyāmaviyuktaḥ  
anāgato 'nāgatalakṣaṇayukto 'tītapratyutpannābhyāmaviyuktaḥ  
evaṃ pratyutpanno 'pyatītānāgatābhyāmaviyuktaḥ  
tadyathā puruṣa ekasyāṃ striyāṃ raktaḥ śeṣāsvavirakta iti  
avasthā 'nyathiko bhadantavasumitraḥ 
sa kilāha  
dharmo 'dhvasu pravartamāno 'vasthāmavasthāṃ prāpyānyo 'nyo nidiśyate avasthāntarato na dravyāntarataḥ  
yathaikā vartikā ekāṅke nikṣiptā ekamityucyate śatāṅke śataṃ sahasrāṅke sahasramiti  
anyathānyathiko bhadantabuddhadevaḥ 
sa kilāha  
dharmo 'dhvasu pravartamānaḥ pūrvāparamapekṣyānyo 'nya ucyate avasthāntarato na dravyāntarataḥ  
yathaikā strī mātā vocyate duhitā veti  
ityete catvāraḥ sarvāstivādāḥ  
eṣāṃ tu prathamaḥ pariṇāmavāditvāt sāṃkhyapakṣe nikṣeptavyaḥ  
dvitīyasyādhvasaṃkaraḥ prāpnoti  
sarvasya sarvakṣaṇayogāt  
puruṣasya tu kasyāñcit striyāṃ rāgaḥ samudācarati kasyāñcit kevalaṃ samanvāgama iti kimatra sāmyam  
caturthasyāpyekasminnevādhvani trayo 'dhvānaḥ prāpnuvanti  
atīte 'dhvani pūrvapaścimau kṣaṇāvatītānāgatau madhyamaḥ kṣaṇaḥ pratyutpanna iti  
evamanāgate 'pi 
ata eṣāṃ sarveṣāṃ 
tṛtīyaḥ śobhanaḥ 
yo 'yamavasthā 'nyathikaḥ 
tasya kila 
adhvānaḥ kāritreṇa vyavasthitāḥ  VAkK  
yadā sa dharmaḥ kāritraṃ na karoti tadā 'nāgataḥ 
yadā karoti tadā pratyutpannaḥ  
yadā kṛtvā niruddhastadā 'tīta iti 
parigatametatsarvam 
idaṃ tu vaktavyam  
yadyatītamapi dravyato 'styanāgatamiti  
kasmāttadatītamityucyate 'nāgatamiti vā  
nanu coktamadhvānaḥ kāritreṇa vyavasthitā iti  
yadyevaṃ pratyutpannasya tatsabhāgasya cakṣuṣaḥ kiṃ kāritram  
phaladānapratigrahaṇam  
atītānāmapi tarhi sabhāgahetvādīnāṃ phaladānāt kāritraprasaṅgo 'rdhakāritrasya veti lakṣaṇasaṃkaraḥ  
idaṃ ca vaktavyam 
tenaivātmanā sato dharmasya nityaṃ kāritrakaraṇe 
kiṃ vighnaṃ 
yena kadācit kāritraṃ karoti kadācinneti 
pratyayānāmasāmagrayamiti cet 
na  
nityamāstitvābhyupagamāt 
yacca tat kāritramatītānāgataṃ pratyutpannaṃ cocyate 
tatkathaṃ 
kiṃ kāritrasyāpyanyadasti kāritram  
atha tannaivātītaṃ nāpyanāgataṃ na pratyutpannamasti ca  
tenāsaṃskṛtatvānnityamastīti prāptam  
ato na vaktavyaṃ yadā karitraṃ na karoti dharmastadā 'nāgata iti  
syādeṣa doṣo yadi dharmāt kāritramanyatsyāt 
tattu khalu 
nānyat 
ato na bhavatyeṣa doṣaḥ 
evaṃ tahi sa eva 
adhvāyogaḥ 
 yadi dharma eva kāritraṃ kasmātsa eva dharmastenaivātmanā vidyamānaḥ kadācidatīta ityucyate kadācidanāgata ityadhvanāṃ vyavasthā na sidhyati 
kimatra na sidhyati  
yo hyajāto dharmaḥ so 'nāgataḥ 
yo jāto bhavati na ca vinaṣṭaḥ sa varttamānaḥ  
yo vinaṣṭaḥ so 'tītaḥ iti 
etadevātra vaktavyam  
yadi yathā varttamānaṃ dravyato 'sti tathā 'tītamanāgataṃ cāsti  
tasya 
tathā sataḥ  
ajātanaṣṭatā kena 
tenaiva svabhāvena sato dharmasya kathamidaṃ sidhyatyajāta iti yo vinaṣṭaḥ iti veti  
kimasya pūrvaṃ nāsīdyasyābhāvādajāta ityucyate  
kiṃ ca paścānnāsti yasyābhāvā dvinaṣṭa ityucyate  
tasmānna sidhyati sarvathā 'pyatrādhvatrayam  
yadyabhutvā bhavatīti neṣyate bhūtvā ca punarna bhavatīti  
yadapyuktaṃ saṃskṛtalakṣaṇayogānna śāśvatatvaprasaṅga iti  
tadidaṃ kevalaṃ vāṅmātramutpādavināśayorayogāt  
nityaṃ ca nāmāsti sa dharmo na ca nitya ityapūrvaiṣā vāco yuktiḥ  
āha khalvapi 
svabhāvaḥ sarvadā cāsti bhāvo nityaśca neṣyate 
na ca svabhāvād bhāvo 'nyo vyaktamīśvaraceṣṭitam  
yattūktamuktatvāditi 
vayamapi brūmo 'styatītānāgatamiti  
atītaṃ tu yad bhūtapūrvam  
anāgataṃ yatsati hetau bhaviṣyati  
evaṃ ca kṛtvā 'stītyucyate na tu punardravyataḥ  
kaścaivamāha 
vartamānavattadastīti 
kathamanyathā 'sti  
atītā nāgatātmanā  
idaṃ punastavopasthitam  
kathaṃ tadatītamanāgataṃ cocyate yadi nityamastīti  
 tasmāt bhūtapūrvasya ca hetorbhāvinaśca phalasya bhūtapūratāṃ bhāvitāṃ ca jñāpayituṃ hetuphalāpavādadṛṣṭipratiṣedhārthamuktaṃ bhagavatā astyatītamastyanāgatamiti 
astiśabdasya nipātatvāt  
yathā 'sti dīpasya prāgabhāvo 'sti paścādabhāva iti vaktāro bhavanti yathā cāsti niruddhaḥ sa dīpo na tu mayā nirodhita iti  
evamatītānāgatamapyastītyuktam  
anyathā hyatītānāgatabhāva eva na sidhyet  
 yattarhi laguḍaśikhīyakānparivrājakānadhikṛṭyoktaṃ bhagavatā yatkarmābhyatītaṃ kṣīṇaṃ niruddhaṃ vigataṃ vipariṇataṃ tadastīti   
kiṃ te tasya tasya karmaṇo bhūtapūrvatvaṃ necchanti sma  
tatra punastadāhitaṃ tasyāṃ saṃtatau phaladānasāmarthyaṃ saṃdhāyoktam  
anyathā hi svena bhāvena vidyamānamatītaṃ na sidhyet  
 itthaṃ caitadevaṃ yat paramārthaśūnyatayāmuktaṃ bhagavatā cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ gacchati 
iti hi bhikṣavaścakṣurabhūtvā bhavati bhūtvā ca pratigacchatīti 
yadi cānāgataṃ cakṣuḥ syānnoktaṃ syād bhūtvā na bhavatīti  
varttamāne 'dhvanyabhūtvā bhavatīti cet na  
adhvano bhāvādanarthāntaratvāt  
atha svātmanyabhūtvā bhavati 
siddhamidamanāgataṃ cakṣurnāstīti  
yadapyuktaṃ dvayaṃ pratītya vijñānasyotpādāditi idaṃ tāvadiha saṃpradhāryam  
 yanmanaḥ pratītya dharmaścotpadyate manovijñānaṃ kiṃ tasya yathā manojanakaḥ pratyaya evaṃ dharmā āhosvidālambanamātraṃ dharmā iti   
yadi tāvat janakaḥ pratyayo dharmāḥ kathaṃ yadanāgataṃ kalpasahasreṇa bhaviṣyati vā na vā tadidānīṃ vijñānaṃ janayiṣyati  
nirvāṇaṃ ca sarvapravṛttinirodhājjanakaṃ nopapadyate 
athālambanamātraṃ dharmā bhavanti  
atītānāgatamapyālambanaṃ bhavatīti brūmaḥ 
yadi nāsti kathamālambanam  
atredānīṃ brūmaḥ  
yadā tadālambanaṃ tathāsti kathaṃ tadālambanam abhūt bhaviṣyati ceti  
na hi kaścidatītaṃ rūpaṃ vedanāṃ vā smarannastīti paśyati  
kiṃ tarhi 
abhūditi  
yathā khalvapi varttamānaṃ rūpamanubhūtaṃ tathā tadatītaṃ smaryate  
yathā cānāgataṃ varttamānaṃ bhaviṣyati tathā buddhyā gṛhyate  
yadi ca tattathaivāsti vartamānaṃ prāpnoti  
atha nāsti  
asadapyālambanaṃ bhavatīti siddham 
tadeva tadvikīrṇamiti cet 
na  
vikīrṇasyāgrahaṇāt 
yadi ca tattadeva rūpaṃ kevalaṃ paramāṇuśo vibhaktam  
evaṃ sati paramāṇavo nityāḥ prāpnuvanti  
paramāṇusaṃcaryāvabhāgamātraṃ caivaṃ sati prāpnoti  
na tu kiñcidutpadyate nāpi nirudhyata ityājīvikavāda ālambito bhavati  
sūtraṃ cāpaviddhaṃ bhavati cakṣurutpadyamānaṃ na kutaścidāgacchatīti vistaraḥ  
aparamāṇusaṃcitānāṃ vedanādīnāṃ kathaṃ vikīrṇatvam  
te 'pi ca yathotpannānubhūtāḥ smaryante  
yadi ca te tathaiva santi nityāḥ prāpnuvanti  
atha na santi  
asadapyālambanamiti siddham  
yadyasadapyālambanaṃ syāt trayodaśamapyāyatanaṃ syāt  
atha trayodaśamāyatanaṃ nāstītyasya vijñānasya kimālambanam  
etadeva nāmalambanam 
evaṃ tarhi nāma eva nāstīti pratīyeta  
yaśca śabdasya prāgabhāvamālambate kiṃ tasyālambanam  
śabda eva  
evaṃ tarhi yaḥ śabdābhāvaṃ prārthayate tasya śabda eva kartavyaḥ syāt  
anāgatāvasya iti cet  
sati kathaṃ nāstibuddhiḥ  
vartamāno nāstīti cet  na 
ekatvāt  
yāvatā tasya viśeṣastasyābhūtvābhāvasiddhiḥ  
tasmādubhayaṃ vijñānasyālambanam bhāvaścābhāvaśca  
yattarhi bodhisattvenoktam yattat loke nāstitadahaṃ jñāsyāmi vā drakṣyāmi vā nedaṃ sthānaṃ vidyata iti  
apare ābhimānikā bhavantyasantamapyavabhāsaṃ santaṃ paśyanti  
ahaṃ tu santamevārstīti paśyāmītyayaṃ tatrābhiprāyaḥ  
itarathā hi sarvabuddhīnāṃ sadālambanatve kuto 'sya vimarśaḥ syāt ko vā viśeṣaḥ  
itthaṃ caitadevam  
yadanyatra bhagavatoktam etat bhikṣurmama śrāvako yāvatsa mayā kalpamavoditaḥ sāyaṃ viśeṣāya paraiṣyati  
sāyamavoditaḥ kalpaṃ viśeṣāya paraiṣyati  
sacca sato jñāsyati asaccāsataḥ sottarañca sottarataḥ anuttaraṃ cānurattarata iti  
tasmādayamapyahetuḥ 
sadālambanatvādvijñānasyeti  
yadaṣyuktaṃ phalāditi  
naiva hi sautrāntikā atītāt karmaṇaḥ phalotpatti varṇayanti  
kiṃ tarhi 
tatpūrvakātsaṃtānaviśeṣādityātmavādapratiṣedhe saṃpravedayiṣyāmaḥ  
yasya tvatītānāgataṃ dravyato 'sti tasya phalaṃ nityamevāstīti kiṃ tatra karmaṇaḥ sāmarthyam  
utpādane sāmarthyam 
utpādastarhyabhūtvā bhavatīti siddham  
atha sarvameva cāsti 
kasyedānīṃ kva sāmarthyam  
vārṣagaṇyavādaścaivaṃ dyotito bhavati  
yadastyastyeva tat 
yannāsti nāstyeva tat 
asato nāsti saṃbhavaḥ  
sato nāsti vināśa iti 
vartamānīkaraṇe tarhi sāmarthyam  
kimidaṃ varttamānīkaraṇaṃ nāma  
deśāntarākarṣaṇam cet 
nityaṃ prasaktam 
arūpiṇāṃ ca kathaṃ tat  
yacca tadākarṣaṇaṃ tadabhūtvā bhūtam  
svabhāvaviśeṣaṇaṃ cet siddhamabhūtvā bhavanam  
tasmānnaivaṃ sarvāstivādaḥ śāsane sādhurbhavati  
yadatītānāgataṃ dravyato 'stīti vadati  
evaṃ tu sādhurbhavati 
yathā sūtre sarvamastītyuktaṃ tathā vadati  
kathaṃ ca sūtre sarvamastītyuktam 
sarvamastīti brāhmaṇa yāvadeva dvādaśāyatanānīti  
adhvatrayaṃ vā  
yathā tu tadasti tathoktaṃ athāsatyatītātānāgate kathaṃ tena tasminvā saṃyukto bhavati  
tajjataddhetvanuśayabhāvāt kleśena tadālambane kleśānuśayabhāvādvastuni saṃyukto bhavati  
astyeva tvatītānāgatamiti vaibhāṣikāḥ  
yatra netum śakyate tatrātmakātmanaivaṃ veditavyam  
gambhīrā khaludharmatā  VAkK  
nāvaśyaṃ tarhyasādhyā bhavatīti 
asti paryāyo yadutpadyate tannirudhyate  
rūpamutpadyate rūpaṃ nirudhyate 
asti paryāyo 'nyadutpadyate 'nyannirudhyate  
anāgatamutpadyate varttamānaṃ nirudhyate  
adhvā 'pyutpadyate 
utpadyamānasyādhvasaṃgṛhītatvāt  
adhvano 'pyutpadyate 
anekakṣaṇikatvādanāgatasyādhvanaḥ  
gatametat yatprasaṅgenāgatam  
idānīmidaṃ vicāryate 
yadvastu prahīṇaṃ visaṃyuktaḥ sa tasminvastuni  
yatra vā visaṃ yuktaḥ prahīṇaṃ tasya tadvastviti  
yatra tāvadvisaṃyuktaḥ prahīṇaṃ tasya tadvastu  
syātu prahīṇaṃ na ca tatra visaṃyuktastadyathā 
prahīṇe duḥkhadṛggheye saṃyuktaḥ śeṣasarvagaiḥ 
prāk prahīṇe prakāre ca śeṣaistadviṣayairmalaiḥ  VAkK  
duḥkhajñāne samutpanne samudayajñāne 'nutpanne duḥkhadarśanaprahātavyo nikāyaḥ prahīṇo bhavati  
tasmin prahīṇe tadālambanaiḥ samudayadarśanaprahātavyaiḥ sarvatragaiḥ saṃyuktaḥ  
 bhāvanāprahātavye 'pi nikāye navānāṃ prakārāṇāṃ yaḥ prakāraḥ prāk prahīṇastasmin prahīṇe 'pi śeṣaistadālambanaiḥ kleśaiḥ saṃyukto veditavyaḥ 
kasminvastuni katyanuśayā anuśerata iti etatpratipadamabhidhīyamānaṃ bahutaraṃ vaktavyaṃ jāyate  
tasmāt piṇḍavibhāṣāṃ kurvanti  
kathamalpenālpena yatnena mahato mahataḥ praśnaughān pratipādyemahīti  
samāsata ime ṣoḍaśa dharmāḥ kāmarūpārupyāvacarāḥ pañcaprakārāḥ anāsravāśca  
cittānyapi ṣoḍaśa etānyeva  
tatra katamo dharmaḥ kasya cittasyālambanamiti jñātvā amuṣminniyanto 'nuśayā anuśerata ityetadabhyūhitavyam  
tatra tāvat 
duḥkhahetudṛgabhyāsapraheyāḥ kāmadhātujāḥ 
svakatrayaikarūpāptāmalavijñānagocarāḥ  VAkK  
svakaṃ ca tattrayaṃ ca svakatrayam  
ekaṃ ca tadrūprāptaṃ ca ekarūpāptam  
eṣā vigrahajātiḥ  
kāmāvacarāstāvad duḥkhasamudayadarśanaheyā bhāvanāheyāśca dharmāḥ pañcānāṃ cittānāmālambanam  
svadhātukānāṃ trayāṇāṃ teṣāmeva ūrdhvadhātukasyaikasya bhāvanāheyasyaiva anāsravasya ceti  
svadādharatrayordhvaikāmalānāṃ rūpadhātujāḥ  
rūpāvacarāsta eva triprakārā dharmā aṣṭānāṃ cittānāmālambanam  
svadhātukānāṃ trayāṇāṃ teṣāmeva  
adharadhātukānāṃ trayāṇāṃ teṣāmeva  
ūrdhvadhātukasyaikasya bhāvanāheyasyaiva  
anāsravasya ceti  
ārupyajāstridhātvāptatrayānāsravagocarāḥ  VAkK  
ārūpyāvacarāsta eva triprakārā dharmā daśānāṃ cittānāmālambanam  
traidhātukānāṃ triprakārāṇāṃ teṣāmeva  
anāsravasya ceti  
uktāstraidhātukā duḥkhasamudayadarśanaheyā bhāvanāheyāśca dharmāḥ  
nirodhamārgadṛggheyāḥ sarve svādhikagocarāḥ  
nirodhamārgadarśanaheyānāṃ svaṃ cittaṃ nirodhamārgadarśanaheyameva  
tasyādhikasya te dharmā ālambanaṃ jñeyāḥ  
kathaṃ kṛtvā  
kāmāvacarā hi nirodhadarśanaheyā dharmāḥ ṣaṇṇāṃ vijñānānāmālambanam  
pūrvoktānāṃ pañcānāṃ tasyaiva ca nirodhadarśanaprahātavyasyādhikasya  
mārgadarśanaheyā apyevam  
pañcānāṃ pūrvoktānāṃ tasyaiva ca mārgadarśanaprahātavyasyādhikasya  
evaṃ rūpārūpyāvacarāṇi  
 nirodhamārgadarśanaprahātavyāstasyaiva nirodhamārgadarśanaprahātavyasyādhikasya cittasyālambanamiti navānāmekādaśānāṃ ca cittānāmālambanaṃ 
uktāstraidhātukāḥ pañcaprakārāḥ dharmāḥ  
anāsravāstridhātvantyatrayānāsravagocarāḥ  VAkK  
anāsravā dharmā daśānāṃ cittānāmālambanam  
traidhātukānāmantyānāṃ triprakārāṇāṃ nirodhamārgadarśanabhāvanāheyānāmanāsravasyeti  
punarasyaivārthasyādhyardhena ślokena saṃgraho bhavati  
duḥkhahetudṛgabhyāsaheyā dhātutraye 'malāḥ
pañcāṣṭadaśavijñānadaśavijñānagocarāḥ
nirodhamārgadṛggheyāḥ sarve svādhikagocarāḥ  iti  
evameṣāṃ ṣoḍaśānāṃ cittānāṃ ṣoḍaśadharmālambanavyavasthāṃ viditvā kathamanuśayakāryāṃ yojayitavyam  
diṅamātraṃ darśayiṣyāmaḥ  
sukhendriyālambane vijñāne katyanuśayāḥ anuśerata iti praśna āgate vicārayitavyam  
sukhendriyaṃ saptavidhaṃ kāmāvacaraṃ bhāvanāprahātavyaṃ rūpāvacaraṃ ca pañcaprakāramanāsravaṃ ceti  
tadetatsamāsato dvādaśadharmasya vijñānasyālambanaṃ bhavati  
kāmāvacarasya catuṣprakārasyānyatra nirodhadarśanaheyāt  
rūpāvacarasya pañcaprakārasyārūpyāvacarasya dviprakārasya mārgadarśanabhāvanāheyasyānāsravasya ca  
idaṃ dvādaśavidhaṃ sukhendriyālambanaṃ vijñānam  
 tatra yathāsaṃbhavaṃ kāmāvacarāścatvāro nikāyā rūpāvacarāśca saṃskṛtālambanā ārūpyāvacarau ca dvau nikāyau sarvatragāścānuśayā anuśerata iti  
jñātavyam   
sukhendriyālambanālambane vijñāne katyanuśayā anuśerate  
tat punaḥ sukhendriyālambanālambanaṃ dvādaśavidhaṃ vijñānaṃ katamasya vijñānasyālambanam  
tasyaiva dvādaśavidhāsyārūpyāvacarasya ca bhūyo dviprakārasya duḥkhasamudayadarśanaprahātavyasya  
idaṃ caturdaśavidhaṃ sukhendriyālambanālambanaṃ vijñānaṃ tatrārūpyāvacarau dvau duḥkhasamudayadarśanaheyau
vardhayitvā kāmāvacarā ārūpyāvacarāścatvāro nikāyā rūpāvacarāḥ saṃskṛtālambanā anuśayā
anuśerata iti jñātavyam  
anayā vartanyā 'nyadapyanugantavyam  
yairanuśayairyaccittaṃ sānuśayaṃ te 'nuśayāstasmiścitte 'nuśerate  
syuranuśerate  
ye 'nuśayāstena cittena saṃprayuktā aprahīṇāstadālambanāścāprahīṇāṃ  
syurnānuśerate  
ye 'nuśayāstena cittena saṃprayuktāḥ prahīṇāstadālambanāśca  
tadevaṃ kṛtvā bhavati  
dvidhā sānuśayaṃ kliṣṭamakliṣṭamanuśāyakaiḥ  
 kliṣṭaṃ cittamanuśayānaiścānuśayaiḥ sānuśayaṃ tatsaṃprayuktatadālambanairaprahīṇairananuśayānaiśca tatsaṃprayuktaiḥ prahīṇaistatsahitatvāt 
akliṣṭaṃ tu cittamanuśayānaireva tadālambanairaprahīṇairiti  
athaiṣāṃ daśānāmanuśayānāṃ kathaṃ pravṛttiriti  
ādita eva tāvadavidyāyyogātsatyeṣu sa muhyati  
duḥkhamasmai na rocate yāvat mārgastataḥ 
mohākāṅkṣā 
mūḍhasya pakṣadvayaṃ śrutvā vicikitsotpadyate 
duḥkhaṃ nvidaṃ natvidaṃ duḥkhamityevamādi  
tato mithyādṛṣṭiḥ 
vicikitsāyā mithyādṛṣṭiḥ pravartate  
saṃśayitasya mithyāśramaṇacittānāṃ mithyāniścayotpatteḥ  
nāsti duḥkhamityevmādi  
satkāyadṛktataḥ  VAkK  
mithyādṛṣṭeḥ kila satkāyadṛṣṭiḥ pravartate 
duḥkhataḥ skandhānapohyātmato 'bhiniveśāt  
tato 'ntagrahaṇaṃ 
satkāyadṛṣṭerantagrāhadṛṣṭiḥ pravartate 
ātmanaḥ śāśvatocchedāntagrahaṇāt  
tasmācchhīlāmarśaḥ 
antagrahācchīlavrataparāmarśaḥ  
yamevāntaṃ gṛhṇāti tena śuddhipratyāgamanāt  
tato dṛśaḥ  
āmarśa iti vartate 
śīlavrataparāmarśāddṛṣṭiparāmarśaḥ pravartate  
yena śuddhiṃ pratyeti tasyāgrato grahaṇāt  
tato  
rāgaḥ svadṛṣṭau mānaśca 
tasyāmabhiṣvaṅgāt tayā connatigamanāt  
dveṣo 'nyatra 
svadṛṣṭyadhyavasitasya tatpratyanīkabhūtāyāṃ paradṛṣṭau dveṣaḥ pravartate  
apare svadṛṣṭāvevānyatra gṛhīte tyaktāyāṃ dveṣamicchanti darśanaheyānāṃ rāgādīnāṃ svāsāntānikadṛṣṭyālambanatvāt  
ityanukramaḥ  VAkK  
eṣa eṣāṃ daśānāṃ kleśānāṃ pravṛttikramaḥ  
utpadyamānastu tribhiḥ kāraṇairutpadyate  
aprahīṇādanuśayādviṣayāt pratyupasthitāt
ayoniśo manaskārāt kleśaḥ 
 tadyathā rāgānuśayo 'prahīṇo bhavatyaparijñātaḥ kāmarāgaparyavasthānīyāśca dharmā ābhāsagatā bhavanti tatra cāyoniśo manaskāra evaṃ kāmarāga  
utpadyate   
tānyetāni yathākramaṃ hetuviṣayaprayogabalāni  
evamanyo 'pi kleśa utpadyata iti veditavyo yaḥ 
saṃpūrṇakāraṇaḥ  VAkK  
kadācitkial viṣayabalenaivotpadyante 
na hetubalena  
yathā parihāṇadharmakasyārhata iti  
eta evānuśayāḥ sūtre bhagavatā traya āsravā uktāḥ kāmasravo bhavāsravo 'vidyāsrava iti  
catvāra oghāḥ kāmaugho bhavaugho dṛṣṭyobho 'vidyaughaśca  
catvāro yogā eta eva  
catvāryupādānāni kāmopādānaṃ dṛṣṭyupādānaṃ śīlavṛtopādānamātmavādopādānamiti  
tatra tāvat 
kāme saparyavasthānāḥ kleśāḥ kāmāsravo vinā  
mohena 
avidyāṃ varjayitvā 'nye kāmāvacarāḥ kleśāḥ saha paryavasthānaiḥ kāmāsravo veditavya ekacatvāriṃśaddravyāṇi  
ekatriṃśadanuśayāḥ pañcaprakārāmavidyāṃ hitvā daśa paryavasthānāni  
anuśayā eva rūpārūpye bhavāsravaḥ  VAkK  
vinā moheneti vartate  
rūpārūpyāvacarā avidyāvarjyā anuśayā bhavāsravo dvāpañcāśaddravyāṇi  
rūpāvacarāḥ ṣaḍviṃśatiranuśayāḥ pañcaprakārāmavidyāṃ hitvā  
ārūpyāvacarāḥ ṣaḍviṃśatiḥ 
nanu ca tatrāpyasti paryavasthānadvayaṃ styānamauddhatyaṃ ca  
prakaraṇeṣu coktaṃ bhavāsravaḥ katamaḥ  
avidyāṃ sthāpayitvā yāni tadanyāni rūpārūpyapratisaṃyuktāni  
saṃyojanabandhanānuśayopakleśaparyavasthānānīti  
kasmā diha tasyāgrahaṇam  
asvātantryāditi kāśmīrāḥ  
kiṃ punaḥ kāraṇaṃ rūpārūpyāvacarā anuśayāḥ samasyaiko bhavāgra uktaḥ  
avyākṛtāntarmukhā hi te samāhitabhūmikāḥ  
ata ekīkṛtāḥ  
te hyūbhaye 'pyavyākṛtā antarmukhapravṛttāḥ samāhitabhūmikāśceti trividhena sādhamyerṇaikatāḥ  
yenaiva ca kāraṇena bhavarāga uktastenaiva bhavāsravaḥ ityavidyedānīṃ traidhātukyavidyāsrava iti siddham  
tāni pañcadaśa dravyāṇi  
kiṃ kāraṇamasau pṛthagvyavasthāpyate  
sarveṣāṃ hi teṣāṃ 
mūlamavidyetyāsravaḥ pṛthak  VAkK  
yathā caite āsravā uktā veditavyāḥ 
tathaughayogā dṛṣṭīnāṃ pṛthagbhāvastu pāṭavāt  
kāmāsrava eva kāmaughaḥ kāmayogaśca  
evaṃ bhavāsrava eva bhavaugho bhavayogaścānyatra dṛṣṭibhyaḥ  
tāḥ kila paṭutvādoghayogeṣu pṛthak sthāpitāḥ  
nāsraveṣvasahāyānāṃ na kilāsyānukūlatā  VAkK  
āsayantītyāsravāṇāṃ nirvacanaṃ paścādvakṣyate  
na ca kila kevalā dṛṣṭya āsyānukūlāḥ paṭutvāt  
ata āsraveṣu na pṛṭhak sthāpitāḥ  
miśrīkṛtya sthāpitā iti tadevaṃ kāmaugha ekānnatriṃśaddravyāṇi  
rāgapratighamānāḥ pañcadaśa vicikitsāścatasro daśa paryavasthānānīti  
bhavaugho 'ṣṭāviṃsatidravyāṇi  
rāgamānā viṃśatirvicikitsā 'ṣṭau  
dṛṣṭyoghaḥ ṣaṭtriṃśaddravyāṇi  
avidyaughaḥ pañcadaśa dravyāṇi  
oghavad yogā veditavyāḥ  
yathoktā eva sā 'vidyā dvidhā dṛṣṭivivecanāt  
upādānāni 
kāmayoga evasahāvidyayā kāmopādānaṃ catustriṃśaddravyāṇi  
rāgapratighamānā 'vidyāviṃśatirvicikitsāścatasro daśa paryavasthānāni  
bhavayoga eva sahāvidyayā ātmavādopādānamaṣṭatriṃśaddravyāṇi  
rāgamānāvidyāstriṃśadvicikitsā aṣṭau  
dṛṣṭiyogācchīlavrataṃ niṣkṛṣya dṛṣṭyu pādānaṃ triṃśaddravyāṇi  
śīlavratopādānaṃ ṣaḍdravyāṇi karmadṛṣṭibhyo niṣkṛṣṭam  
mārgapratidvandvitvā dubhayapakṣavipralambhanācca  
gṛhiṇo 'pyanena vipralabdhā anaśanādibhiḥ svargamārgasaṃjñayā pravrajitā apīṣṭaviṣayaparivarjanena śuddhipratyāgamanāditi  
kiṃ kāraṇamavidyāṃ miśrayitvopādānamuktaṃ na pṛthak  
bhavagrahaṇādupādānāni  
avidyā tu grāhikā neti miśritā  VAkK  
asaṃprakhyānalakṣaṇatayā 'paṭutvādavidyā na grāhikā bhavatyataḥ kila miśritā  
sūtre tu bhagavatoktaṃ kāmayogaḥ katamaḥ  
vistareṇa yāvadyo 'sya bhavati kāmeṣu kāmarāgaḥ kāmacchandaḥ kāmasnehaḥ kāmaprema
kāmecchā kāmamūrcchā kāmagṛddhaḥ kāmaparigarddhaḥ kāmanandī kāmaniyantiḥ kāmādhyavasānaṃ
tadanyacittam paryādāya tiṣṭhati  
ayamucyate kāmayogaḥ  
evaṃ yāvadbhavayogaḥ  
cchandarāgaścopādānamuktaṃ sutrāntareṣvato vijñāyate kāma hyupādānamapi kāmādiṣu cchandarāga iti  
uktamidamanuśayā evāsravaughayogopādānasaṃśabditāḥ sūtreṣviti  
atha ko 'yamanuśayārthaḥ kaśca yāvadupādānārthaḥ  
aṇavo 'nugatāścaite dvidhā cāpyanuśerate 
anubadhnanti yasmācca tasmādanuśayāḥ smṛtāḥ  VAkK  
tatrāṇavaḥ sūkṣmapracāratvāt durvijñānatayā 
anugatāḥ prāptyanuṣaṅgataḥ  
anuśerate dvābhyāṃ prakārābhyāmālambanataḥ saṃprayogataśca  
anubadhnantyaprayogeṇa prativārayato 'pi punaḥ punaḥ saṃmukhībhāvāt  
ebhiḥ kāraṇairanuśayā ucyante  
āsayantyāsravantyete haranti śleṣayantyatha 
upagṛhṇanti cetyeṣāmāsravādiniruktayaḥ  VAkK  
āsayanti saṃsāre āsravanti bhavāgrādyāvadavīciṃ ṣaṅbhirāyatanavraṇair ityāsravāḥ  
harantītyoghāḥ 
śleṣayantīti yogāḥ 
upagṛhṇantīti upadānāni  
evaṃ tu sādhīyaḥ syād  
āsravatyebhiḥ saṃtatirviṣayeṣvityāsravāḥ  
tadyathā āyuṣmanto naurmahadbhirabhisaṃskāraiḥ pratisroto nīyate  
sā teṣāmeva saṃskārāṇāṃ gratiprasravdhyā 'lpakṛcchreṇānusrota uhyata''
iti sūtravādānusārāt  
adhimātravegatvādoghāḥ 
tarhi tadvānuhyate tadanuvidhānāt  
nātimātrasamudācāriṇo 'pi yogā vividhaduḥkhasaṃyojanāt  
ābhīkṣṇyānuṣaṅgato vā kāmādyupādānādupādānānīti  
saṃyojanādibhedena punaste pañcadhoditāḥ  
ta evānuśayāḥ punaḥ saṃyojanabandhanānuśayopakleśaparyavasthānabhedena pañcadhā bhittvoktāḥ  
tatra nava saṃyojanānyanunvayapratighamānāvidyādṛṣṭiparāmarśavicikitserṣyā mātsaryasaṃyojanāni  
tatrānunayasaṃyojanaṃ traidhātuko rāgaḥ  
evamanyāni yathāsaṃbhavam yojyāni  
dṛṣṭisaṃyojanaṃ tisro dṛṣṭayaḥ 
parāmarśasaṃyojanaṃ dve dṛṣṭī  
 ata evocyate syāt dṣṭisaṃprayukteṣu dharmeṣvanunayasaṃyojanena saṃyukto na dṛṣṭisaṃyojanena na ca tatra dṛṣṭyanuśayo nānuśayīta   
 āha syāt samudayajñāne utpanne nirodhajñāne 'nutpanne nirodhamārgadarśānaprahātavyeṣu dṛṣṭiśīlavrataparāmarśasaṃprayukteṣu dharmeṣu   
teṣvanunayasaṃyojanena saṃyuktastadālambanena dṛṣṭisaṃyojanenāsaṃyuktaḥ  
sarvatragasya prahīṇatvādasarvatragasya ca tadālambanasaṃprayogiṇo dṛṣṭisaṃyojanasyābhāvāt  
dṛṣṭyanuśayaśca teṣvanuśete  
te eva parāmarśaḍṛṣṭī saṃprayogataḥ  
kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃprayojanaṃ pṛthaguktaṃ dve punardṛṣṭī parāmarśāsaṃyojanaṃ pṛthak  
dravyāmarśana sāmānyāddṛṣṭī saṃyojanāntaram  VAkK  
aṣṭādaśa dravyāṇi tisro dṛṣṭayaḥ 
aṣṭādaśaiva dve parāmarśadṛṣṭī  
ataḥ kila dravya sāmānyādete saṃyojanāntaram kṛte  
ete ca dve parāmarśasvabhāvena śeṣāiti parāmarśanasāmānyādapyete pṛthagvihite grāhyagrāhakabhedāt  
atha kasmādīṣryāmātsarye saṃyojane pṛthaksaṃyojanadvayamuktaṃ nānyat paryavasthānam  
ekāntākuśalaṃ yasmāt svatantraṃ cobhayaṃ yataḥ 
īṣryāmātsaryameṣūktaṃ pṛthak saṃyojanadvayam  VAkK  
nahyanyatparyavasthānamevañjātīyakamasti yatraitadubhayaṃ syādekāntākuśalatvaṃ svatantratvaṃ ceti  
yasyāṣṭau paryavasthānāni tasyevaṃ syāt  
yasya punardaśa tasya krodhamrakṣāvapyubhayaprakārau  
tasmānna bhavatyayaṃ parihāra ityapare  
punaranyatra bhagavatā saṃyojanamuktam 
pañcadhā 'varabhāgīyaṃ 
tadyathā satkāyadṛṣṭiḥ śīlavrataparāmarśo vicikitsā kāmacchando vyāpāda iti  
kasmādetānvavarabhāgīyānyucyante 
avarabhāgahitatvāt  
avaro hi bhāgaḥ kāmadhāturetāni ca tasyānuguṇāni  
yasmāt  
dvābhyāṃ kāmānatikramaḥ  
tribhistu punarāvṛttiḥ 
kāmacchandavyāpādābhyāṃ kāmadhātuṃ nātikrāmati  
satkāyadṛṣṭyādibhiratikrānto 'pi punarāvartyate dauvārikānucarasādharmyāt  
tribhiḥ sattvāvaratāṃ nātikrāmati pṛthagjanatvaṃ dvābhyāṃ dhātvavaratāṃ kāmadhātum  
ata eva tānyavarabhāgīyānītyapare  
 yadā srota āpannasya paryādāya trisaṃyojanaprahāṇāt ṣaṭkleśāḥ prahīṇāḥ kimarthaṃ tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ  
vicikitsāṃ ca   
sarvametadvaktavyaṃ syāt 
kiṃ tūktaṃ 
mukhamūlagrahāttrayam  VAkK  
triprakārāḥ kila kleśā ekaprakārā dviprakārākścatuprakārākśca  
teṣāmebhistribhirmukhaṃ gṛhītamiti  
apicāntagrāhadṛṣṭiḥ satkāyadṛṣṭipravartitā  
dṛṣṭiparāmarśaḥ śīlavrataparāmarśapravartitaḥ mithyādṛṣṭirvicikitsāpravatitā  
mūlaṃ gṛhītamiti  
apare punarāhuḥ  
agantukāmatāmārgavibhramo mārgasaṃśayaḥ 
ityantarāyā mokṣasya gamane 'tastrideśanā  VAkK  
trayo 'ntarāyā deśāntaragamane bhavanti  
agantukāmatā mārgavibhramo 'nyamārgasaṃśrayaṇāt mārgasaṃśayaśca  
evaṃ mokṣagamane 'pyeta eva trayontarāyāḥ  
tatra satkāyadṛṣṭyā mokṣādutrāsamāpannasyāgantukāmatā bhavati  
śīlavrataparāmarśenānyamārgasaṃśrayaṇānmokṣavibhramaḥ  
vicikitsayā mārgasaṃśayaḥ  
eṣāṃ mokṣagamanāntarāyāṇāṃ prahāṇaṃ dyotayan bhagavān kleśatrayasyaiva prahāṇaṃ deśitavān  
yathā bhagavatā pañcavidhamavarabhāgīyaṃ saṃyojanamuktam 
evaṃ punaḥ 
pañcadhaivordhvabhāgīyaṃ 
kathamityāha 
dvau rāgau rūpyarūpijau 
tau 
auddhatyamānamohāśca 
ityetāni pañcordhvabhāgīyāni saṃyojanāni  
tadyathā rūparāga ārūpyarāga auddhatyaṃ māno 'vidyā ca  
eṣāmaprahāṇenordhvadhātvanatikramāt 
samāptaḥ saṃyojanaprasaṅgaḥ  
bandhanāni katamāni 
trīṇi bandhanāni  
rāgo bandhanaṃ sarvaḥ dveṣo bandhanaṃ sarvaḥ moho bandhanaṃ sarvaḥ  
kasmādetadeva trayaṃ bandhanamuktaṃ bhagavatā  
vidvaśād bandhanatrayam  VAkK  
trivedanāvaśārttīṇi bandhanāni  
sukhāyāṃ hi vedanāyāṃ rāgo 'nuśete ālambanasaṃprayogābhyām  
duḥkhāyāṃ dveṣaḥ 
aduḥkhāsukhāyāṃ moho na tathā rāgadveṣau  
svāsāṃtanikālambanato vā niyamaḥ  
anuśayāḥ pūrvamevoktāḥ  
upakleśāḥ vaktavyāḥ 
tatra ye yāvat kleśā upakleśā api te  
cittopakleśanāt  
ye 'pyanye caitasāḥ kliṣṭāḥ saṃskāraskandhasaṃjñitāḥ 
kleśebhyaste 'pyupakleśāste tu na kleśasaṃjñitāḥ  VAkK  
ye 'pyanye kleśebhyaḥ kliṣṭā dharmāḥ saṃskāraskandhasaṃgṛhītāścaitasikāsta upakleśāste punarye kṣudravastuke paṭhitāḥ  
iha tu paryasthānakleśamalasaṃgṛhītāneva nirdekṣyāmaḥ  
kāni punaḥ paryavasthānānītyāha  
kleśā apīhiparyavasthānaṃ kāmarāgaparyavasthānapratyayaduḥkhamiti sūtre vacanāt  
prakaraṇaśāstre tu 
āhlīkyamanapatrāpyamīrṣyāmātsaryamuddhavaḥ 
kaukṛtyaṃ styānamiddhaṃ ca paryavasthānamaṣṭadhā  VAkK  
vaibhāṣikanyāyena punardaśa paryavasthānānyetāni cāṣṭau 
krodhabhrakṣau ca 
tatrāhlīkyānapatrāpye vyākhyāte 
parasaṃpattau cetaso vyāroṣa īrṣyā  
dharmāmiṣakauśalapradānavirodhī cittāgraho mātsaryam  
auddhatyaṃ cetaso 'vyupaśamaḥ  
kaukṛtyaṃ styānaṃ ca vyākhyāte  
kāyasaṃdhāraṇāsamarthaścittābhisaṃkṣepo middham  
tattu kliṣṭameva paryavasthānam  
kaukṛtyaṃ ca vyāpāda vihiṃsāvarjitaḥ sattvāsattvayorāghātaḥ krodhaḥ  
avadyapracchādanaṃ bhrakṣaḥ 
eṣāṃ ca daśānāṃ paryavasthānānāṃ 
rāgotthā āhlīkyauddhatyamatsarāḥ  
ete traya upakleśā rāganiḥṣyandāḥ  
bhrakṣe vivādaḥ 
tṛṣṇāniḥṣyanada ityeke 
avidyāniḥṣyanda ityapare 
ubhayorityanye  
yathā kramaṃ jñātājñātānāmiti  
avidyātaḥ styānamiddhānapatrapāḥ  VAkK  
ete trayo 'vidyāniḥṣyandāḥ  
kaukṛtyaṃ vicikitsātaḥ kodherṣye pratighānvaye  
pratighasamutthe ityete ca daśa kleśaniḥṣyandā upakleśāḥ  
anye ca ṣaṭkleśamalāḥ 
tadyathā 
māyā śāṭhyaṃ madastathā  VAkK  
pradāśa upanāhaśca vihiṃsā ceti 
tatra paravañcanā māyā  
cittakauṭilyaṃ śāṭhyaṃ yena yathābhūtaṃ nāviṣkaroti vikṣipatya parisphuṭaṃ vā pratipadyate  
madaḥ pūrvoktaḥ  
sāvadyavastudṛḍhagrāhitā pradāśo yena nyāyasaṃjñaptiṃ na gṛhṇāti  
āghātavastuvahulīkāra upanāhaḥ  
viheṭhnaṃ vihiṃsā yena prahārapāruṣyādibhiḥ parān viheṭhyate  
eṣāṃ punaḥ ṣaṇṇāṃ kleśamalānāṃ 
rāgajau 
māyāmadau pratighaje upanāhavihiṃsane  VAkK  
dṛṣṭyāmarśāt pradāśastu śāṭhyaṃ dṛṣṭisamutthitam  
kiṃ kuṭilaṃ pāpikā dṛṣṭiriti gāthāvacanād yujyate  
śāṭhyaṃ dṛṣṭiniḥṣyandaḥ  
ka eṣāṃ kiṃprahātavyaḥ 
yāni tāvat daśa paryavasthānānyuktāni 
tatrāhlīkyānapatrāpyastyānamiddhoddhavā dvidhā  VAkK  
ete pañca dharmā dvividhā darśanabhāvanāprahātavyā ubhayaprakārakleśasaṃprayogāt  
yaśca yaddarśanaheyasaṃprayuktaḥ sa taddarśanaprahātavyaḥ  
tadanye bhāvanāheyāḥ 
tebhyo 'nye paryavasthānasaṃgṛhītā upakleśā bhāvanāheyā eva  
irṣyāmātsaryakaukṛtyakrodhabhrakṣāḥ svatantrāśca  
svatantrāścaite pañcopakleśā adhimātrasaṃprayogitvāt  
yathaite īrṣyādayaḥ pañcopakleśā bhāvanāheyāḥ 
svatantrāśca tathā malāḥ  
ṣaṭkleśamalāstathaiva 
ete punaryathoktā upakleśāḥ 
kāme 'śubhāḥ 
kāmadhātāvakuśalāḥ 
tatrāpi 
trayo dvidhā 
styānauddhatyamiddhānyakuśalāvyākṛtāni  
pareṇāvyākṛtāstataḥ  VAkK  
kāmadhātorurdhvamavyākṛtāḥ upakleśā yathāsaṃbhavam  
kati punareṣāṃ kutastyā veditavyāḥ  
māyā śāṭhyaṃ ca kāmādyadhyānayoḥ 
etau dvau kāmadhātau prathame ca dhyāne 
kathaṃ brahmaloke māyāḥ  
brahmavañcanāt  
sa hi tatra mahābrahmā vitathātmasaṃdarśanatayā āyuṣmantamaśvajitaṃ vañcayituṃ pravṛttaḥ  
uktamapi śāṭhyaṃ prasaṅgāgataṃ punarevoktam  
styānauddhatyamadā dhātutraye 
ete trayastraidhātukāḥ  
anye kāmadhātujāḥ  VAkK  
ṣoḍaśabhyaḥ pañcāpanīyānya ekādaśopakleśāḥ kāmāvacarā eva  
uktā kleśāḥ upakleśāśca  
athaiṣāmanuśayānāṃ kati manobhūmikāḥ kati ṣaḍvijñānakāyikāḥ 
saṃkṣepataḥ 
samānasiddhā dṛggheyā manovijñānabhūmikāḥ  
darśanaprahātavyāḥ sarve manobhūmikāḥ saha mānasiddhābhyāṃ bhāvanāheyābhyāmapi  
te hi sakale manobhūmike  
upakleśāḥ svatantrāśca 
ye ca kecidupakleśāḥ svatantrāste bhāvanāheyā api santo manobhūmikā eva draṣṭavyāḥ  
ṣaḍvijñānāśrayāḥ pare  VAkK  
anye kleśopakleśāḥ ṣaḍvijñānabhūmikāḥ veditavyāḥ 
ke punaranye  
bhāvanāprahātavyā rāgapratighāvidyā upakleśāśca tatsaṃprayuktāḥ  
āhlīkyānapatrāpyastyānauddhatyāni  
ye ca kleśamahābhūmikeṣūktāḥ  
yānīmāni sukhādīni pañcendriyāṇi eṣāṃ katamenendriyeṇa katamaḥ kleśa upakleśo vā saṃprayuktaḥ  
sukhabhyāṃ saṃprayukto hi rāgaḥ 
sukhasaumanasyābhyāṃ rāgaḥ saṃprayuktaḥ  
dveṣo viparyayāt  
duḥkhābhyāmityarthaḥ 
duḥkhena daurmanasyena ca  
harṣadainyākāravartitvāt ṣaṅvijñānabhūmikatvācca rāgadveṣayoḥ  
mohaḥ sarvaiḥ 
avidyāyāḥ sarvakleśasaṃprayogitvāt pañcabhirapīndriyaiḥ saṃprayogaḥ  
asaddṛṣṭirmanoduḥkhasukhena tu  VAkK  
manoduḥkhaṃ daurmanasyaṃ manaḥsukhaṃ saumanasyaṃ ca  
tābhyaṃ mithyādṛṣṭiḥ saṃprayuktā puṇyakarmaṇāṃ pāpakarmaṇāṃ ca yathākramam  
daurmanasyena kāṅkṣā 
saṃśayito hi niścayenārthī durmanāyate  
anye saumanasyena 
anye 'nuśayāḥ saumanasyenaiva saṃprayuktāḥ 
ke punaranye 
catasro dṛṣṭano mānaśca  
harṣākāravartitvāt 
kiṃpratisaṃyuktā ime 'nuśayā nirdiṣṭāḥ 
āha  
kāmajāḥ  
evaṃ pratiniyataṃ saṃprayogamuktvā sāmānyenāha 
sarve 'pyupekṣayā 
sarve 'pyete 'nuśayā upekṣendriyeṇa saṃprayuktāḥ  
pravāhacchedakāle kila kleśānāmavaśyamupekṣā saṃtiṣṭhate  
adhobhūmikāḥ kathamityāha 
svaiḥ svairyathābhumyūrdhvabhūmikāḥ  VAkK  
svaiḥ svairindriyairurdhvabhūmikā anuśayāḥ saṃprayujyante 
yasyāṃ bhūmau yāvantīndriyāṇi  
tatrāpi cāturvijñānakāyikāścāturvijñānakāyikairmanobhūmikā manobhūmikaireva yathāsaṃbhavam  
uktaḥ kleśānāmindriyasaṃprayogaḥ  
upakleśānāṃ punaḥ 
daurmanasyena kaukṛtyamīrṣyā krodho vihiṃsanam  
upanāhaṃ pradāśaśca 
saṃprayuktānīti vartate 
dainyākāravartitvādeṣāṃ manobhūmikatvācca  
mātsaryaṃ tu viparyayāt  VAkK  
saumanasyenetyarthaḥ 
lobhānvayatvena harṣākāravartitvāt  
māyā śāṭhyamathī bhrakṣo middhaṃ cobhayathā 
saumanasyadaurmanasyābhyāṃ saṃprayujyante 
kadāciddhi sumanāḥ paraṃ vañcayate  
kadāciddurmanāḥ  
evaṃ yāvat svapiti  
madaḥ  
sukhābhyām 
tṛtīye dhyāne sukhenādhastātsaumanasyena ūrdhvamupekṣayā 
yasmāt 
sarvagopekṣā 
atastayā sarve 'nuśayāḥ saṃprayujyante  
na hi tasyāḥ kvacit pratiṣedho yathā 'vidyāyāḥ  
cātvāryanyāni pañcabhiḥ  VAkK  
āhlīkyamanapatrāpyaṃ styānamauddhatyaṃ caitānicatvāri paryavasthānāni pañcabhirapīndriyaiḥ saṃprayujyante  
akuśalamahābhūmikatvāt kleśamahābhūmikatvācca  
yāni sūtre pañca nivaraṇāni uktāni kāmacchando vyāpādaḥ styānamiddhamauddhatyakaukṛtyaṃ vicikitsā ca  
tatra kiṃ traidhātukyaḥ styānauddhatyavicikitsā gṛhyante  
atha kāmapratisaṃyuktā eva  
kevalo 'yaṃ paripūrṇo'kuśala rāśiryaduta pañca nivaraṇānītyekāntākuśalatvavacanātsūtre  
kāme nivaraṇāni 
nānyatra dhātau  
kiṃ punaḥ kāraṇaṃ dve styānamiddhe ekaṃ nivaraṇamuktaṃ dve cauddhatyakaukṛtye ekam  
ekavipakṣāhārakṛtyataḥ  
dvyekatā 
dvayorekatā dvyekatā 
vipakṣaḥ pratipakṣo 'nāhāra ityeko 'rthaḥ  
styānamiddhayoreka āhāraḥ sūtre 'nāhāraśca  
kaḥ styānamiddhanivaraṇasyāhāraḥ 
pañca dharmāḥ  
tandrā aratirvijṛmbhikā bhakte 'samatā cetaso līnatvamiti  
atha styānamiddhanivaraṇasyānāhāraḥ ālokasaṃjñeti  
kṛtyamanayorapyekam  
ubhe api hyete cittaṃ layaṃ codayataḥ  
auddhatyakaukṛtyayorapyeka āhāra uktaḥ ekonāhāraḥ  
kaścauddhatyakaukṛtyanivaraṇasyāhāraḥ 
catvāro dharmāḥ  
jñātivitarko janapadavitarko 'maravitarkaḥ paurāṇasya ca hasitakriḍitaramitaparibhāvitasyānusmartā bhavatīti  
kaścauddhatyakaukṛtyanivaraṇasyānāhāraḥ 
śamatha iti 
kṛtyamapyanayorekam  
ubhe api hyete cittamavyupaśāntaṃ vartayataḥ  
ata ekavipakṣāhārakṛtyatvāt dvayorapyekatvamuktam  
yadi sarvakleśā nivaraṇaṃ kasmāt pañcaivoktāni  
pañcatā skandhavidhātavicikitsanāt  VAkK  
kāmacchandavyāpādābhyāṃ śīlaskandhavidhātaḥ  
 styānamiddhena prajñāskandhasyauddhatyakaukṛtyena samādhiskandhasya samādhiprajñayorabhāve satyeṣu vicikitsako bhavatītyataḥ pañcoktāni   
etasyāṃ tu kalpanāyāṃ samādhiskandhavirodhina auddhatyakaukṛtyanivaraṇasya pūrva grahaṇaṃ prāpnoti  
ato yathāsaṃkhyametābhyāṃ samādhiprajñāskandhopaghāta ityapare  
samādhiprayuktasya hi styānamiddhādbhayam 
dharmapravicayaprayuktasyauddhatyakaukṛtyāditi  
anye tvanyathā varṇayanti 
kathaṃ varṇayanti  
 cāragatasya priyāpriyarūpeṣu viṣayeṣu nimittagrāhādvihāragatasya tatpūrvakau kāmacchandavyāpādau samādhipraveśasyādito 'ntarāyaṃ kurutaḥ  
 tataḥ samādhipraviṣṭasyāprayogeṇa śamathavipaśyanā sevanāt styānamiddhamauddhatyakaukṛtyaṃ vicikitsā ca yathākramaṃ śamathavipaśyanayorantarāyaṃ  
kurutaḥ   
vyutthitasyāpi dharmanidhyānakāle vicikitsāntarāyaṃ karoti  
ataḥ pañca nivaraṇānyuktāni  
idaṃ vicāryate  
 visabhāgadhātusarvatragāṇāṃ nirodhamārgadarśanaprahātavyānāṃ ca sāsravālambanānāṃ yadālambanaṃ parijñāyate tadā na prahīyante   
yadā prahīyante tadālambanaṃ na parijñāyate iti kathameṣāṃ prahāṇam  
nāvaśyamālambanaparijñānāt kleśānāṃ kṣayo bhavati  
kim tarhi 
caturbhiḥ prakāraiḥ 
katamaiścaturbhiḥ  
darśanaheyānāṃ tāvat 
ālambanaparijñānāttadālambanasaṃkṣayāt  
ālambanagrahāṇācca 
tatrālambanaparijñānād duḥkhasamudayadarśanaheyānāṃ svabhūmyālambanānāmanāsravālambanānāṃ ca  
tadālambanasaṃkṣayād visabhāgadhātusarvatragāṇām  
tadālambanā hi sabhāgadhātusarvatragāḥ  
teṣu prahīṇeṣu te 'pi prahīṇā bhavanti  
ālambanaprahāṇānnirodhamārgaheyānāṃ sāsravālambanānām  
te hyanāsravālambanāsteṣāmālambanam  
atasteṣu prahīṇeṣu te 'piprahīṇā bhavanti 
bhāvanāheyānāṃ punaḥ 
pratipakṣodayāt kṣayaḥ  VAkK  
yasya hi kleśaprakārasya pratipakṣo mārga utpadyate sa prahīyate  
kasya punaḥ kaḥ pratipakṣaḥ  
adhimātrādhimātrasya mṛdumṛduriti vistāreṇa paścāt pravedayiṣyāmaḥ  
katividhaśca pratipakṣa ityāha 
prahāṇādhārabhūtatvadūṣaṇāruyaścaturvidhaḥ  
pratipakṣaḥ 
prahāṇapratipakṣaḥ ānantaryamārgaḥ  
ādhārapratipakṣastasmātpareṇāryo mārgo yena tatprāpitaṃ prahāṇamādhāryate  
dūrībhāvapratipakṣo vimuktimārgātpareṇa yo mārgaśchinnaprāptidūrīkaraṇāt  
vimuktimārgo 'pītyapare 
so 'pi hi tāṃ prāpti dūrīkaroti  
vidūṣaṇāpratipakṣo yena mārgeṇa taṃ dhātum doṣato darśanādvidūṣayati  
api tveṣāmiyamātupūrvīṃ sādhvī bhavet  
vidūṣaṇāpratipakṣo duḥkhasamudayālambanaḥ prayogamārgaḥ  
prahāṇapratipakṣaḥ sarva ānantaryamārgaḥ 
ādhārapratipakṣo vimuktimārgaḥ  
dūrībhāvapratipakṣo viśeṣamārga iti  
prahīyamāṇaḥ kleśaḥ kutaḥ prahātavyaḥ  
prahātavyaḥ kleśa ālambanāt mataḥ  VAkK  
na hi saṃprayogāt kleśo vivecayituṃ śakyate ālambanācca śakyate  
yasmānna punastadālambyotpadyate  
anāgatastāvacchakyetālambanādvivecayitum  
atītastu katham 
athālambana parijñānātprahātavya ityayamasyārthaḥ  
eṣo 'pi naikāntaḥ 
tasmādvaktavyametat 
kiyatā kleśaḥ prahīṇo vaktavyaḥ  
svāsaṃtānikaḥ prāpticchedāt  
pārasāṃtānikastu kleśaḥ sarvaṃ ca rūpamakliṣṭaśca dharmastadālambanasvāsāṃtānikakleśaprahāṇāt  
dūrībhāva ityucyate 
katividhho dūrībhāvaḥ 
caturvidhā kila dūratā  
vailakṣaṇyādvipakṣatvāddeśavicchedakālataḥ 
bhūtaśīlapradeśādhvadvayānāmiva dūratā  VAkK  
vilakṣaṇadūratā yathā mahābhūtānām 
vailakṣaṇyātsahajānāmapi dūratā  
vipakṣadūratā yathā śīlasya dauḥśīlyam  
deśavicchedadūratā yathā viprakṛṣṭadeśānāṃ deśavicchedāt pūrvapaścimasamudravat  
kāladūratā yathā atītānāgatadūramucyate 
dutastaddūram  
vartamānāt 
yadanantarātamutpadyamānaṃ vā tat kathaṃ dūram  
adhvanānātvena taddūraṃ na cirabhūtabhāvitvena  
vartamānamapyevaṃ dūraṃ prāpnoti 
akāritrā ttarhi taddūram  
asaṃskṛtasya kathamantikatvaṃ sidhyati 
sarvatra tatprāpteḥ  
atītānāgate 'pi tatprasaṅgaḥ  
ākāśaṃ ca katham  
evaṃ tarhyatītānāgatamanyo 'nyaṃ varttamānavyavahitatvād dūram  
varttamānamubhayo rāsannatvādantikam  
asaṃskṛtaṃ cāpyavyavahitatvāditi  
evamapyatītānāgataṃ varttamānasyāntikatvādubhayaṃ prāpnoti  
evaṃ tu yuktaṃ syāt  
dharmasvalakṣaṇādanāgataṃ dūramasaṃprāptatvāt 
atītaṃ ca pracyutatvāditi  
kim mārgaviśeṣagamanāt kleśānāṃ punaḥ prahāṇaviśeṣo bhavati 
naitadasti  
sarveṣāṃ hi kleśānāṃ 
sakṛt kṣayaḥ 
yasya yaḥ prahāṇamārgastenaiva tasya kṣayaḥ  
visaṃyogalābhasteṣāṃ punaḥ punaḥ  
katiṣu kāleṣvityāha ṣaṭsu kāleṣu  
pratipakṣodayaphalaprāptīndriyavivṛddhiṣu  VAkK  
pratipakṣo vimuktimārga etasminnabhipretaḥ 
phalāni catvāri śrāmaṇyaphalāni  
indriyavivṛddhirindriyasaṃcāraḥ 
eteṣu kāleṣu kleśasya visaṃyogalābhaḥ  
sa punareṣa yathāyogaṃ draṣṭavyaḥ  
keṣāñcit ṣaṭsu kāleṣu keṣāñcid yāvaddvayoḥ  
sa eva visaṃyogastāsu tāsvavasthāsu parijñāsaṃjñāṃ labhate  
dve hi parijñe jñānaparijñā prahāṇaparijñā ca  
tatra jñānaparijñā sāsravaṃ jñānam  
prahāṇaparijñā tu prahāṇameva  
phale hetūpacārāt 
kimekaiva parijñā sarvaprahāṇam 
netyāha 
kiṃ tarhi  
parijñā nava 
tatra tāvat 
kāmādyaprakāradvayasaṃkṣayaḥ  
ekā 
kāmadhātāvādyasya prakāradvayasya duḥkhasamudayadarśanaheyasya prahāṇamekā parijñā  
dvayoḥ kṣaye dve te 
kāmadhātāveva nirodhadarśanaheyasya prakārasyaprahāṇamekā parijñā  
mārgadarśanaheyasyaikā  
yathā kāmāvacarāṇāṃ darśanaprahātavyānāṃ prahāṇaṃ tisraḥ parijñāḥ 
tathordhvaṃ nisra eva tāḥ  VAkK  
rūpārūpyāvacarāṇāṃ darśanaprahātavyānāṃ prahāṇaṃ tathaiva tisraḥ parijñā bhavanti  
duḥkhasamudayadarśanaprahātavyānāṃ prahāṇamekā nirodhadarśanaheyānāṃ prahāṇaṃ dvitīyā
mārgadarśanaheyānāṃ prahāṇaṃ tṛtīyeti traidhātukānāṃ darśanaheyānāṃ prahāṇaṃ ṣaṭ parijñā bhavanti  
anyā avarabhāgīyarūpasarvāsravakṣayāḥ  
tisraḥ parijñāḥ 
avarabhāgīyaprahāṇamekā parijñā 
rūpāsravaprahāṇamekā rūparāgakṣayaparijñā  
ārūpyāptānāṃ sarvāsravaprahāṇamekā sarvasaṃyojanaparyādāna parijñā  
kasmādrūpārūpyāvacarāṇāṃ bhāvanāheyānāṃ prahāṇaṃ pṛthak parijñā na darśanaheyānām  
bhāvanāheyānāmatulyapratipakṣatvāt  
ityetā nava parijñāḥ 
āsāṃ pūrvikāḥ 
ṣaṭ kṣāntiphalaṃ 
yā eva darśanaheyaprahāṇasvabhāvāḥ  
jñānasya śeṣitāḥ  VAkK  
avarabhāgīyaprahāṇādiparijñā bhāvanāmārgaphalatvāt  
kathaṃ kṣāntiphalaṃ parijñā bhavanti 
kṣāntīnāṃ jñānaparivāratvāt  
rājaparivāre rājopacāravat  
jñānaikaphalatvācca  
anāgamyaphalaṃ sarvā dhyānānāṃ pañca vāthavā  
aṣṭau 
vaibhāṣikamatena mauladhyānaphalaṃ pañca parijñā yā rūpārūpyāvacarakleśaprahāṇa svabhāvāḥ  
kāmāvacarakleśaprahāṇasyānāgamyaphalatvāt bhadantaghoṣakasya matenāṣṭau  
sa hi vītarāgasyāpi kāmāvacarāṇāṃ darśanaheyānāṃ prahāṇaṃ darśanamārgaphalamicchanti  
anāsravavisaṃyogaprāptilābhāt 
avarabhāgīyaprahāṇaparijñā tvanāgamyaphalameva  
dhyānāntaraṃ dhyānavaddraṣṭavyam 
ārupyāṇāṃ tu 
sāmantakasyaikā 
ākāśānantyāyatanasāmantakasyaikā rūparāgakṣayaparijñā phalam  
maulārūpyatrayasya ca  VAkK  
maulānāṃ ca trayāṇāmārūpyāṇāmekaiva sarvasaṃyojanaparyādānaparijñā phalam  
āryamārgasya sarvāḥ 
nava parijñāḥ phalam  
dve laukikasya 
laukisya mārgasya dve avarabhāgīyarūparāgakṣayaparijñe phalam  
anvayasya ca  
anvayajñānasyāpi dveparijñe phalaṃ paścime  
dharmajñānasya tisrastu 
paścimā eva tridhātukabhāvanāheya pratipakṣatvāt  
ṣaṭ tatpakṣasya pañca ca  VAkK  
dharmajñānapakṣasya ṣaṭ parijñāḥ phalaṃ yā eva dharmajñāna kṣantijñānānām  
anvayajñānapakṣasya pañca yā evānvayakṣāntijñānānām  
pakṣagrahaṇena hi kṣāntijñānāni gṛhyante  
kasmānnaikaikaṃ prahāṇaṃ parijñā vyavasthāpyate  
yasmāt kṣāntiphalaṃ tāvat prahāṇaṃ vyavasthāpyate  
anāsravaviyogāpterbhavāgravikalīkṛteḥ  
hetudvayasamudghātāt parijñā 
yatraitāni trīṇi kāraṇāni bhavanti tat prahāṇaṃ parijñocyate  
pṛthagjanasya tāvadanāsravā visaṃyogaprāptirnāsti bhavāgravikalīkaraṇaṃ ceti nāsya prahāṇaṃ parijñākhyāṃ labhate  
āryasyāpi yat kṣāntiphalaṃ tāvat prahāṇam  
tatra yāvat duḥkhe 'nvayajñānakṣāntāvanāsravā visaṃyogaprāptirasti na tu bhavāgravikalīkṛṭam  
duḥkhe 'nvayajñāne ubhayamasti na tu hetudvayasamudghātaḥ  
samudayadarśanaprahātavyasya sarvatragahetoraprahīṇatvāt  
anyeṣu dharmānvayajñāneṣu sarvaṃ trayamasti  
atastāsvavasthāsu prahāṇaṃ parijñākhyāṃ labhate  
jñānaphalaṃ tu prahāṇam 
ataśca kāraṇatrayāt parijñākhyāṃ labhate  
caturthācca 
dhātvatikramāt  VAkK  
yadā dhātuṃ samatikrāmati  
kṛtsnadhātuverāgyāt ubhayasaṃyogaviyogaṃ pañcamaṃ kāraṇamāhurapare  
yaḥ prakāraḥ prahīṇo yadi tatrānyena tadālambanena kleśena visaṃyukto bhavatīti  
sa tu nāsya ubhayahetusamudghātāt dhātusamatikramācceti na brūmaḥ  
kaḥ katibhiḥ parijñābhiḥ samanvāgataḥ  
naikayā pañcabhiryāvaddarśanasthaḥ samanvitaḥ  
pṛthagjanastāvannaiva samanvāgataḥ  
āryo 'pi darśanamārgastho yāvatsamudayadharmajñānakṣāntiṃ naiva samanvāgataḥ  
samudaye dharmajñāna ekayā samanvāgataḥ  
samudaye 'nvayajñāne dvābhyām  
nirodhe dharmajñāne tisṛbhhirnirodhānvayajñāne catasṛbhirmārgadharmajñāne pañcabhiḥ  
bhavanāsthaḥ punaḥ ṣaṅbhirekayā vā dvayena vā  VAkK  
bhāvanāmārgasthaḥ punarāryapudgalo mārgānvayajñāne ṣaḍibhiḥ parijñābhiḥ samanvāgato yāvat kāmavairāgyaṃ na prāptaḥ  
parihīṇo vā tataḥ kāmavairāgyaṃ prāptaḥ pūrvaṃ paścād vā ekayā 'varabhāgīyaprahāṇaparijñayā  
arhattvaṃ prāpta ekayaiva sarvasaṃyojanaparyādānaparijñayā  
parihīṇo 'pi rūpāvacareṇa paryavasthānenaikayā 'varabhāgīyaprahāṇaparijñayā  
rūpavairāgyaṃ prāpto dvabhyāmavarabhāgīyaprahāṇarūparāgakṣayaparijñābhyām  
prahīṇo 'pyārūpyāvacareṇa paryavasthānenābhyāmeva  
kiṃ punaḥ kāraṇamanāgāmyarhatorekaiva parijñā vyavasthāpyate na bhūyasyaḥ  
yasmāt 
tāsāṃ saṃkalanaṃ dhātuvairāgyaphalalābhataḥ  
dvābhyāṃ kāraṇābhyāṃ parijñānāṃ saṃkalanaṃ bhavatyekatvena vyavasthāpanaṃ dhātuvairāgyāt phalaprāptitaśca  
tayoścāvasthayoretadubhayaṃ bhavati  
ataḥ sarvaṃ prahāṇaṃ saṃkalayyaikā parijñocyate  
atha kaḥ kati parijñāstyajati labhate vā  
ekāṃ dve pañca ṣaṭ kaścijjahātyāpnoti pañca na  VAkK  
ekāṃ tyajati arhattvāt kāmavairāgyād vā parihīyamāṇaḥ  
dve parijñe tyajatyanāgāmī rūpavītarāgaḥ kāmavairāgyāt parihīyamāṇaḥ  
pañca tyajati vītarāgapūrvī mārgānvayajñāne  
sa hyavarabhāgīyaprahāṇaparijñālābhe pūrvikāḥ pañca parijñāstyajati  
ṣaṭ parijñāstyajatyānupoūrvikaḥ kāmavairāgyāt 
lābhe 'pyevameva  
kaścidekāṃ parijñāṃ labhate  
yaḥ kaścidapūrvā labhate  
kaścid dve yaḥ kevalādārūpyadhātuvairāgyāt parihīyate  
kaścit ṣaṭ yo 'nāgāmiphalāt parihīyate  
pañca tu nai kaścillabhate  
samāptaḥ parijñāprasaṅgaḥ   
abhidharmakośabhāṣye 'nuśayanirddeśo nāma
pañcamaṃ kośasthānaṃ samāptmiti  
śrīlāmāvākasya yadatra puṇyam 
ṣaṣṭhaṃ kośasthānam 
namo buddhāya  
uktaṃ yathā prahāṇaṃ parijñākhyāṃ labhate 
tadapi ca 
kleśaprahāṇamākhyātaṃ satyadarśanabhāvanāt  
darśanaheyā bhāvanāheyāśca kleśā iti vistareṇākhyātam  
tāvidānīṃ darśanabhāvanāmārgau kimanāsravau sāsravāviti vaktavyam  
ata idamucyate 
dvividho bhāvanāmārgo darśanakhyastvanāsravaḥ  VAkK  
dvidho bhavanāmārgo laukikok lokottaraśca  
darśanamārgastu lokottara eva traidhātukapratipakṣatvāt  
navaprakārāṇāṃ darśana heyānāṃ sakṛtprahāṇācca  
na hi laukikasya eṣā śaktirasti  
satyadarśanādityuktam 
kānīmāni satyāni kati ca  
satyānyuktāni catvāri 
vavoktāni 
sāsravānāsravadharmanirdeśe  
 anāsravā mārgasatyamiti svaśabdena pratisaṃkhyānirodho yo visaṃyoga iti nirodhasatyaṃ duḥkhaṃ samudayo loka ityatra duḥkhasamudayasatye 
kimeṣa evaiṣāmanukramaḥ 
netyāha 
kiṃ tarhi  
duḥkhaṃ samudayastathā  
nirodhamārga iti 
eṣa eṣāmanukramaḥ 
svabhāvastu yathā pūrvamuktastayaivetipradarśanārthastathāśabdaḥ  
sa punarayam 
eṣāṃ yathā 'bhisamayaṃ kramaḥ  VAkK  
yasya hi satyasyābhisamayaḥ pūrvasya pūrvanirdeśaḥ  
itarathā hi pūrvaṃ hetunirdeśo 'bhaviṣyat paścāt phalanirdeśaḥ  
keṣāñcidutpattyanukūlā deśanāḥ  
yathā smṛtyupasthānadhyānādīnām  
deṣāñcitprarūpaṇānukūlā deśanā yathā samyak prahāṇānām  
na hyeṣa niyamo yat pūrvamutpannānāṃ prahāṇāya cchandaṃ janayati  
paścādanutpannānāmanutpādāyeti  
satyānāṃ tvabhisamayānukūlā deśanā  
kiṃ punaḥ kāraṇamevameṣāṃ satyānāmabhisamayaḥ  
yatra hi satto yena ca vādhyate yataśca mokṣaṃ prarthayate tadevādau vyavacāraṇāvasthāyāṃ duḥkhasatyaṃ parīkṣyate  
paścātko 'sya heturiti samudayasatyaṃ ko 'sya nirodha iti nirodhasatyaṃ ko 'sya mārga iti mārgasatyam  
vyādhiṃ dṛṣṭvā tannidānakṣayameṣajānveṣāṇavat  
sūtre 'pyeṣa eva satyānāṃ dṛṣṭānto darśitaḥ  
katamasmin sūtre 
caturbhiraṅgaiḥ samanvāgato bhiṣaktalpasarttetyatra  
yathā ca vyavacāraṇāvasthāyāṃ satyaparīkṣā tathābhisamayāvasthāyāṃ satyābhisamayaḥ  
pūrvavedhāt  
dṛṣṭabhūminiḥsaṃgāśvadhāvanavat 
abhisamaya iti ko 'rthaḥ  
abhisaṃbodha iṇo bodhanārthatvāt  
karamādanāsrava eva na sāsravaḥ 
sa hi nirvāṇābhimukhaḥ samyakbodhaḥ  
samyagiti tattvena 
tatra phalabhūtā upādānaskandhā duḥkhasatyam  
hetubhūtāḥ samudayasatyam 
samudetyasmāditi kṛtvā  
ata eva tayoḥ phalahetubhāvānnāmato bhedo na dravyataḥ  
nirodhamārgayostu dravyato 'pi  
āryasatyānīti sūtra ucyante  
ko 'syārthaḥ  
āryāṇāmetānisatyāni tasmādāryasatyānīti sūtra evoktam  
kimanyeṣāmetāni mṛṣā 
sarveṣāmetāni satyānyaviparītatvāt  
āryaistu yathaitāni tathā dṛṣṭāni nānyaiḥ  
ata āryāṇāmetāni satyānyucyante na tvanāryāṇāṃ vīparītadarśanāt  
yadāryāḥ sukhataḥ prāhustat pare duḥkhato biduḥ 
yatpare sukhatḥ prāhustadāryā duḥkhato biduḥ  
iti gāthā 
dve āryāṇāṃ satye dve ārye cāryāṇāṃ ca satye ityapare  
yathā vedanaikadeśo duḥkhasvabhāvaḥ  
kathaṃ sarve sāsravāḥ saṃskārā duḥkhamityucyante  
duḥkhāstriduḥkhatāyogādyathāyogamaśeṣataḥ 
manāṣā amanāpāśca tadanye caiva sāsravāḥ  VAkK  
tisro hi duḥkhatā duḥkhaduḥkhatā saṃskāraduḥkhatā vipariṇāmaduḥkhatā ca  
tābhiryathāyogamaśeṣataḥ sarva sāsravāḥ saṃskārā duḥkhāḥ  
tatra manāṣā vipariṇāmaduḥkhatayā  
amanāṣā duḥkhaduḥkhatayā 
tebhyo 'nye saṃskāraduḥkhatayā  
ke punarmanāpāḥ ke 'manāṣāḥ ke knobhayathā  
tisro vedanā yathākramaṃ tadvaśena sukhavedanīyādayo 'pi saṃskārā manāpādisaṃjñāṃ labhante  
sukhāyā hi vedanāyā vipariṇāmena duḥkhatā  
sūtra uktaṃ sukhā vedanā utpādamukhā sthitisukhā vipariṇāmaduḥkhti  
duḥkhāyāḥ duḥkhasvabhāvenaiva duḥkhatā  
duḥkhā vedanā utpādaduḥkhā sthitiduḥkhā iti sūtre  
aduḥkhāsukhāvedanāyāḥ saṃskāreṇaiva duḥkhatā  
pratyayābhisaṃskaraṇādyadanityaṃ tadduḥkhamiti  
vedanāvattadvedanīyā api saṃskārā ucyante  
duḥkhameva duḥkhatā duḥkhaduḥkhatā 
evaṃ yāvat saṃskārā eva duḥkhatetyapare  
asādhāraṇatvāt manāṣā 'manāpānāṃ vipariṇāmaduḥkhaduḥkhate ukte  
sarve tusaṃskārāḥ saṃskāraduḥkhatayā duḥkhāḥ  
tāṃstvāryā eva paśyanti 
āha cātra  
ūrṇāpakṣma yathaiva hi karatalasaṃsthaṃ na vedyate pumbhiḥ
akṣigataṃ tu tathaiva hi janayatyaratiṃ ca pīḍaṃ ca 
karatalasadṛśo bālo na vetti saṃskāraduḥkhatāpakṣma
akṣisadṛśastu vidvāṃstenaivodvijyate gāḍhamiti  
na hi bālānāmāvīcikeṣvapi skandheṣu tathā duḥkhabuddhiḥ pravartate yathāryāṇāṃ bhāvāgrikeṣvapīti  
evaṃ tarhi mārgasyāpi saṃskāraduḥkhatāprasaṅgaḥ  
saṃskṛtatvāt 
pratikūlaṃ hi duḥkhamiti lakṣaṇānna mārgo duḥkham  
na hi tasyotpāda āryāṇāṃ pratikūlaḥ sarvaduḥkhakṣayāvāhanāt  
yadāpi te nirvāṇaṃ śāntataḥ paśyanti tadāpi yadeva duḥkhato dṛṣṭaṃ tasyaiva nirodhaṃ śāntataḥ paśyantina mārgasya  
yadāpi duḥkhamapyatrāsti tasmāt duḥkhamevāryasatyamucyate  
sukhasyālpatvāt mūdgādibhāve 'pi māṣarāśyapadeśavadityeke  
ko hi vidvān pariṣekasukhāṇukena gaṇḍasukhamiti vyavasyet  
āha khalvapi 
duḥkhasya ca hetutvāt duḥkhaiścānalpakaiḥ samuditatvāt 
duḥkhe ca sati tadiṣṭerduḥkhaṃ sukhamiti vyavasyanti iti  
sahaiva tu sukhena sarvaṃ bhavamāryā duḥkhataḥ paśyanti 
saṃskāraduḥkhataikarasatvāt  
ato duḥkhamevāryāsatyaṃ vyavasthāpyate na sukham  
kathamidānīṃ sukhasvabhāvāṃ vedanāṃ duḥkhataḥ paśyanti  
anityatayā pratikūlatvāt 
yathā rūpasaṃjñādīnyapi duḥkhataḥ paśyanti  
na catānyevaṃ duḥkhāni yathā duḥkhavedaneti 
yastu manyate duḥkhahetutvāditi  
tasyāsau samudayākāraḥ syānna duḥkhakāraḥ  
āryāṇāṃ carūpārupyopapattau kathaṃ duḥkhasaṃjñā pravarteta  
na hi punasteṣāṃ duḥkhavedanāhetuḥ skandhā bhavanti  
saṃskāraduḥkhatā ca sūtre kimarthaṃ pṛthaguktā bhavet  
yadi tarhyanityatvāt duḥkhataḥpaśyanti  
anityaduḥkhākārayoḥ kaḥ prativiśeṣaḥ  
udayavyayadharmitvādanityaṃ paśyanti  
pratikūlatvāt duḥkham  
anityaṃ tu dṛśyamānaṃ pratikūlaṃ bhavatītyanityākāro duḥkhākāramākarṣati  
nāstyeva sukha vedanetyekīyā duḥkhaiva tu sarvā  
kathamidaṃ gamyate 
sūtrādyuktitaśca 
kathaṃ tāvatsūtrāt  
uktaṃ hi bhagavatā yatkiñcidveditamidamatra duḥkhasyeti  
duḥkhā vedanā duḥkhato draṣṭavyeti  
duḥkhe sukhamiti saṃjñāviparyāsa iti 
evaṃ tāvatsūtrāt 
kathaṃ yuktitaḥ  
sukhahetvavyavasthānāt  
ya eva hi kecitpānabhojanaśītoṣṇādaya iṣyante sukhahetavasta evātyupayuktā akālopayuktāśca punarduḥkhahetavaḥ saṃpadyante  
na ca yuktā sukhahetubṛddhacyā samena vā 'nyasminkāle duḥkhotpattirityādita eva te duḥkhahetavo na sukhasya  
ante tu tadduḥkhaṃ vṛddhimāpannaṃ vyaktimāpadyata iti  
evamīryāpathavikalpe 'pi vaktavyam  
duḥkhapratikāre ca sukhabuddherduḥkhavikalpe ca  
na hi tāvat sukhamiti vedyate kiñcidyāvanna duḥkhāntareṇopadruto bhavati kṣutpipāsāśītoṣṇaśramakāmarāgaprabhaveṇa  
 tasmāt pratīkāra evāviduṣāṃ sukhabuddhirnasukhe duḥkhavikalpe ca vālaḥ sukhabuddhimutpādaynti yathāṃśādaṃśaṃ bhāraṃ saṃcārayantaḥ   
tasmānnāstyeva sukhamiti 
astyevetyābhivārmikāḥ 
eṣa eva canyāyaḥ  
kathaṃ kṛtvā  
idaṃ hi tāvadayaṃ praṣṭavyaḥ sukhāpavādī 
kimidaṃ duḥkhaṃ nāma  
yadvādhanātmakaṃ cet  
kathamiti vaktavyam 
upaghātakaṃ cet 
anugrāhakaṃ sukhamiti siddham  
anabhipretaṃ cet  
abhipretaṃ sukhamiti siddham  
tadeva hyabhipretaṃ punaranabhipretaṃ bhavatyāryāṇāṃ naivālpakāle  
tasmādaniṣpanamabhipretatvaṃ cet  na 
anyathā 'nabhipretatvāt  
yā hi vedanā svena lakṣaṇenābhipretā nāsau pouonastenaiva jātvanabhipretā bhavati  
 tathā hyenāmākārāntareṇa vidūṣayantyāryāḥ pramādapadaṃ caināṃ paśyanti mahābhisaṃskārasādhyāṃ ca vipariṇāminīṃ cānityāṃ cayenānabhipretā bhavati 
na tu khalu svalakṣaṇākāreṇa  
yadi cāsau svenātmanānabhipretā bhavennaiva tasyāṃ kasyacidrāgo bhavedyato vairāgyārthaṃ prakārāntareṇāpi doṣavatīṃ paśyeyuḥ  
tasmādastyeva svalakṣaṇataḥ sukha vedanā  
yattu bhagavatoktaṃ yatkiñcidveditamidamatra duḥkhasyeti tadbhagavataiva nītārthaṃ
saṃskārānityatāmānanda mayā saṃghāya bhāṣitaṃ saṃskāraviopariṇāmatāṃ ca yatkiñcidveditamidamatra duḥkhasyeti  
ato na duḥkhadukhatāṃ saṃdhāyaitaduktamiti siddhaṃ bhavati  
yadica svabhāvata eva sarvaṃ veditavyaṃ duḥkhamabhaviṣyatkimarthamāryānanda evaṃ bhagavantamaprakṣyat  
tisra ime vedanā uktā bhagavatā sukhā duḥkhā 'duḥkhāsukhā ca  
uktaṃ cedaṃ bhagavatā yatkiñcidveditamidamatra duḥkhasyeti  
kiṃ nu saṃdhāya bhagavatā bhāṣitam yatkiñcidveditamidamatra duḥkhasyeti  
evaṃ hi so 'prakṣyat kiṃ nu saṃdhāya bhāṣitaṃ tisro vedanā iti  
bhagavānaṣyeva vyākariṣyat  
idaṃ mayā saṃdhāya bhāṣitaṃ tisro vedanā iti  
na tvevamāha 
tasmātsantyeva svabhāvatastisro vedanāḥ  
idaṃ tu saṃdhāya mayā bhāṣitaṃ yatkimcidveditamidamatra duḥkhasyetyābhīprāyikametadvākyaṃ darśayati  
yadaṣyuktaṃ sukhā vedanā duḥkheti draṣṭavyeti 
ubhayaṃ tasyāmasti  
sukhatvaṃ ca svabhāvatomanāpatvād duḥkhatvaṃ ca paryāyato vipariṇāmānityadharmatvāt  
sā tu sukhato dṛśyamānā bandhāya kalpate tadāsvādanāt  
duḥkhato dṛśyamānā mokṣāya kalpate  
tadvairāgyāditi  
yathā dṛśyamānā mokṣāya kalpate tathaināṃ draṣṭumājñāpayanti buddhāḥ  
kathamidaṃ gamyate svabhāvataḥ sā sukheti 
ya dāha 
saṃskārānityatāṃ jñātvā atho vipariṇāmatām 
vedanā duḥkhataḥ proktā saṃbuddhena prajānaneti  
yadapi coktaṃ duḥkhe sukhamiti saṃjñāviparyāsa iti 
ābhiprāyika eṣa nirdeśaḥ  
lokasya hi sukhasaṃjñā vedanāyāṃ kāmaguṇeṣūpapattau ca  
tatra sūkhaṃ vedanāṃ paryāyeṇa duḥkhaṃ satīmekāntasukhāṃ paśyato viparyāsaḥ  
evamupapattim  
tasmānnātaḥ sukhavedanā 'bhāvasiddhiḥ  
yadi tu svabhāvata eva sarvaṃ veditaṃ duḥkhamabhaviṣyat tisro vedanā iti vacane koguṇo 'bhaviṣyat  
lokānuvṛttyeti cet na  
sarvaveditaduḥkhatvasya saṃskāravipariṇāmānityatāṃ saṃdhāya bhāṣitavacanāt yathābhūtavacanācca  
yacca sukhendriyaṃ yacca saumanasyendriyaṃ sukhaiṣā vedanā draṣṭavye ti vistareṇoktvā
yenemāni pañcendriyāṇyevaṃ yathābhūtaṃ samyak prajñayā dṛṣṭāni trīṇi cāsya saṃyojanāni
prahīṇāni bhavantī tyevamādi  
loko 'pi ca kathaṃ duḥkhāṃ vedanāṃ trividhāṃ vyavasyet  
mṛdvadhimātramadhyāsu yathākramaṃ sukhādibuddhiriti cet 
na  
sukhasyāpi trividhatvāt mṛdvādiṣu duḥkheṣvadhimātrā disukhabuddhiḥ syāt  
yadā ca gandharasaspraṣṭavyaviśeṣajaṃ sukhaṃ vedayate tadā katamat duḥkhaṃ mṛdubhūtaṃ yatrāsya sukhabuddhirbhavati  
anutpannavinaṣṭe catasminmṛduni duḥkhe sutarāṃ sukabuddhiḥ syāt  
aśeṣaduḥkhāpagamāt 
evaṃ kāmasukhasaṃmukhībhāve 'pi vaktavyam  
kathaṃ ca nāmedaṃ yojyate yanmṛdunivedite suvyaktastīvro 'nubhavo gṛhyate madhye punaravyakta iti  
triṣu ca dhyāneṣu sukhavacanāt mṛdu duḥkhaṃ syāt  
ūrdhvamaduḥkhasukhavacanānmadhyaṃ duḥkhamiti na yujyate mṛdvādiṣu duḥkheṣu duḥkheṣu sukhādivedanāvyavasthānam  
uktaṃ ca bhagavatā rūpaṃ cenmahānāmannekāntaduḥkhamabhaviṣyanna sukhaṃ na sukhānugatamityevamādi  
tasmādapyasti kiñcitsukham  
evaṃ tāvanna sūtrātsukhavedanā 'bhāvaḥ sidhyati  
yatpunaḥ sukhahetvavyavasthānādityuktam 
hetvaparijñānādidamucyate  
āśrayaviśeṣāpekṣo hi viṣayaḥ sukhaheturvā bhavati duḥkhaheturvā 
na kevalo viṣayaḥ  
sa yāṃ kāmavasthāṃ prāpya sukhaheturbhavati na tāṃ punaḥ prāpya kadācinna bhavatīti vyavasthita eva sukhahetuḥ  
 tadyathā sa evāgniḥ pākyabhūtaviśeṣāpekṣaḥ svādupākaheturbhavati sa evāsvādapākahetuḥ na tu yāṃ pākyabhūtāvasthāṃ prāpya svadupākahetustāṃ  
punaḥ prāpya na heturityeṣa dṛṣṭāntaḥ   
dhyāneṣu ca kathaṃ na vyavasthitaḥ sukhahetuḥ  
yattu punaḥ duḥkhapratikāre sukhabuddhirityuktaṃ tatra vihitaḥ pratīkāraḥ  
 yadā gandhādiviśeṣajaṃ sukhaṃ vedayate tadā kasya pratīkāreṣu sukhabuddhirbhavatyanutpannavinaṣṭe ca tasmin duḥkhe sutarāṃ sukhabuddhiḥ syāt 
dhyānaje sukhe kaḥ kasya pratīkāra ityevamādi  
bhāvasaṃcāre 'pi cāvasthāntarajaṃ sukhamevotpadyate  
yāvadasau tādṛśī kāyāvasthā 'ntarghīyate  
anyathā hi paścādbhūyasī sukhabuddhiḥ syāt  
evaṃ śrāntasyeryāpathavikalpeṣu veditavyam  
ante kuto duḥkhabuddhirārambho yadi nādita iti 
cet 
kāyapariṇāmaviśeṣānmadyādīnāmante mādhuryaśuktatāvat  
tasmādastyeva sukhā vedaneti siddham  
triduḥkhatāyogādvā sarvaṃ sāsravaṃ duḥkhamiti  
yattu samudayasatyaṃ tadevocyate  
idamutsūtram sūtre hi tṛṣṇaivoktā 
pradhānyādasau sūtra uktā  
anye 'pi tu samudayaḥ  
kathamidaṃ pratyetavyam 
anyatrānyasyāpi vacanāt 
uktaṃ hi bhagavatā  
karma ca tṛṣṇā ca atho avidyā saṃskārāṇāṃ heturabhisaṃparāya iti  
punaścoktaṃ pañca bījajātānīti sopādānasya vijñānasyaitadadhivacanam  
pṛthivīdhāturiti catasṛṇāṃ vijñānasthitīnāmetadadhivacanamiti  
tasmādābhiprāyikaḥ sūtreṣu nirdeśo lākṣaṇikastvabhidharme  
api tvabhinirvṛttihetuṃ brūvatā samudayasatyaṃ tṛṣṇaivoktā  
upapattyabhinirvṛttihetuṃ sahetukaṃ brūvatā gāthāyāṃ karma ca tṛṣṇā cāvidyoktā  
karmaheturūpapattaye tṛṣṇāheturabhinirvṛttaya iti sūtre vacanāt  
sahetusapratyayasanidānasūtrakrameṇa vā bījakṣetrabhāvaṃ pratipādayatā vijñānādayo 'ṣyuktāḥ  
kā punaruṣapattiḥ kā cābhinirvṛttiḥ  
dhātugatiyonyādiprakārabhedenātmabhāvasyoṣapadanamupapattiḥ  
abhedena punarbhavapratisaṃdhānamabhinirvṛttiḥ  
tayoryathākramaṃ karma ca bhavatṛṣṇā ca hetuḥ  
tadyathā bījaṃ śālivādijātiprakārabhedenāṅkuroopapadanasya hetuḥ  
āpaḥ punarabhedena sarvaṅkuraprarohamātrasyetyeva dṛṣṭāntaḥ  
tṛṣṇā 'bhinirvṛttiheturiti kā 'tra yuktiḥ 
vītatṛṣṇasya janmābhāvāt  
ubhaye 'pi briyante  
satṛṣṇā vītatṛṣṇāśca 
satṛṣṇā eva jātā dṛśyante na vītatṛṣṇā iti  
vinā tṛṣṇayā janmābhāvāt 
bhavasyābhinirvṛttau tṛṣṇāhetuṃ pratīmaḥ  
saṃtatinamanācca  
yatra ca satṛṣṇā tatrābhīkṣṇaṃ cittasaṃtatiṃ namantīṃ paśyāmaḥ  
tasmāt punarbhave 'ṣyevamiti vyavasyāmaḥ  
na cātmabhāva evaṃ kenacidāgṛhīto yathā tṛṣṇayā  
śuṣkamasūropasnānalepāṅgavat  
na cānyo heturevamanuṣatto yathātmasneha ityeṣā yuktiḥ  
catvāryapi satyānyuktāni bhagavatā  
dve api satye saṃvṛtisatyaṃ paramārthasatyaṃ ca  
tayoḥ kiṃ lakṣaṇam  
yatra bhinnena tadbuddhiranyāpohe dhiyā ca tat 
ghaṭārthavatsaṃvṛtisat paramārthasadanyathā  VAkK  
yasminnavayavaśo bhinne na tadbuddhirbhavati tat saṃvṛtisat 
tadyathā ghaṭaḥ  
tatra hi kapālaśo bhinne ghaṭabuddhirna bhavati  
tatra cānyānapohya dharmān buddhacyā tadbuddhirna bhavati taccāpi saṃvṛtisadveditavyam  
tadyathāmbu  
tatra hi buddhacyā rūpādīndharmānaṣohyāmbubuddhirna bhavati  
teṣveva tu saṃvṛtisaṃjñā kṛteti saṃvṛtivaśāt ghaṭaścāmbu cāstīti brūbantaḥ satyamevāhurna mṛṣetyetatsaṃvṛtisatyam  
atonyathā paramārtha satyam  
tatra bhinne 'poi tadbudhirbhavatyeva  
anyadharmāpohe 'pi buddhacyā tat paramārthasat  
tadyathā rūpam  
tatra hi paramāṇuśo bhinne vastuni rasārhānapi ca dharmānapohya buddhacyā rūpasya svabhāvabuddhirbhavatyeva  
evaṃ vedanādayo 'pi draṣṭavyāḥ  
etat paramārthena bhāvāt paramārthasatyamiti  
yathā lokottarena jñānena gṛhyate tat pṛṣṭhalabdhena vā laukikena tathā paramārthasatyam  
yathānyena tathā saṃvṛtisatyam iti pūrvācāryāḥ  
uktāni satyāni  
kathaṃ punasteṣāṃ darśanaṃ bhavati 
vaktavyam 
ata ādiprāthānamārabhyocyate  
vṛttasthaḥ śrutacintāvānbhāvanāyāṃ prayujyate  
satyāni ha draṣṭukāma ādita eva śīlaṃ pālayati  
tataḥ satyadarśanasyānulomaṃ śrutamudgṛhlātyarthaṃ vā śruṇeni  
śrutvā cintayati aviparītaṃ cintayitvā bhāvanāyāṃ prayujyate  
samādhau tasya śrutamayīṃ prajñāṃ niśritya cintāmayī jāyate  
cintāmayīṃ niśritya bhāvanāmayī jāyate  
kiṃ punarāsāṃ prajñānāṃ lakṣaṇam  
nāmobhayārthaviṣayā śrutamayyādikā dhiyaḥ  VAkK  
nāmālambanā kila śrutamayī prajñā 
nāmārthālambanā cintāmayī  
kadācidvacyañjanenārthamākarṣati kadācidarthena vyañjanam  
arthalamvanaiva bhāvanāmayī  
sā hi vyañjananirapekṣā arthe pravartate  
tadyathā 'mbhasi plotumaśikṣitaḥ plavanneva muñcati  
kiyacchikṣitaḥ kadācit muñcet kadācidālamvate  
suśikṣitā plavan nirapekṣastaratītyeṣa dṛṣṭāntaḥ iti vaibhāṣikāḥ  
asyāṃ tu kalpanāyāṃ cintāmayī prajñā na siddhacyatītyapare  
yāhi nāmālambanā śrutamayī prāpnoti yā 'rthālambanā bhāvanāmayīti  
idaṃ tu lakṣaṇaṃ nāniravadyaṃ vidyate  
āptavacanaprāmāṇyajātaniścayaḥ śrutamayī 
yuktinidhyānajaścintāmayī  
samādhijjo bhāvanāmayīti 
hetau mayaṭvidhānāt  
yadyathā 'nnamayāḥ prāṇāḥ tṛṇamayyo gāyaḥ iti  
tasya punarevaṃ bhāvanāyāṃ prayuktasya kathaṃ bhāvanā saṃpadyata ityāha  
vyapakarṣadvayavataḥ 
yadi hi kāyacittābhyāṃ vyapakṛṣṭo bhavati 
saṃsargākuśalavitarkadūrīkaraṇāt  
tattarhi vyapakarṣadvayaṃ kasya sukaraṃ bhavati 
yo 'lpecchaḥ saṃtuṣṭaśca  
nāsaṃtuṣṭamahecchayoḥ  
kā punariyamasaṃtuṣṭiḥ 
kā ca mahecchatā  
labdhe bhūyaḥspṛhā 'tuṣṭiralabdhecchā mahecchātā  VAkK  
labdheṣu kila praṇīteṣu cīvarādiṣu bhūyaskāmata 'saṃtuṣṭiḥ  
alabdheṣu tatkāmatā mahecchatetyābhidhārmikāḥ  
nanu ca sā 'tibhūyaskāmatā 'labdha eva na labdhe bhavatīti ko 'nayorviśeṣa iti vaktavyametad  
evaṃ tu yujyate  
labdhenāpraṇītenāprabhūtena paritāpo 'saṃtuṣṭiḥ  
alabdhapraṇītaprabhūtecchā mahecchatā  
viparyāsāttadvipakṣau 
asaṃtuṣṭimahecchatāviparyayeṇa tatpratipakṣau veditavyau  
saṃtuṣṭiścālpecchatā ceti  
tridhātvāptāmalau ca tau  
tadvipakṣāviti vartate 
tridhātukau ca poratisaṃyuktau ca 
sāsravānāsravatvāt  
asaṃtuṣṭimahecchate ca kāmāvacaryāveva  
kaḥ punaranayoralpecchatāsaṃtuṣṭacyoḥ svabhāva ityāha  
alobhaḥ 
alobhasvabhāve hyete  
āryavaṃśāśca 
alobha iti vartate 
āryāṇāmebhyaḥ prasavādāryavaṃśāścatvāraḥ  
te 'pyalobhasvabhāvāḥ  
teṣāṃ tuṣṭacyātmakāstrayaḥ  VAkK  
jsaṃtuṣṭisvabhāvāḥ 
cīvarapiṇḍapātaśayanāsanasaṃtuṣṭayaḥ  
prahāṇabhāvanārāmatā caturtha āryavaṃśaḥ kathamalobhasvabhāvaḥ  
bhavakāmarāgavaimukhyāt  
atha caturbhirāryavaṃśaiḥ kiṃ darśitaṃ bhagavatā  
karmāntena tribhirvṛttiḥ 
 dharmasvāminā hi bhagavatā parityaktasvavṛttikarmāntebhyaḥ śiṣyebhyo mokṣārthamabhyupagatebhyo dvayaṃ prajñaptaṃ vṛttiśca karma ca   
tribhirāryavaṃśairvṛttiścaturyena karma  
anayā vṛttyedaṃ karma kurvāṇā bhavantī na cirānmokṣaṃ prāpsyantīti  
kasmātpunariyamīdṛśī vṛttiridaṃ ca karma prajñaptam  
tṛṣṇotpādavipakṣataḥ  
catvārastṛṣṇotpādāḥ sūtra uktāḥ  
cīvarahetorbhikṣostṛṣṇotpadyamānā utpadyate pratitiṣṭhanti pratitiṣṭhati abhiniviśamānā 'bhiniviśate  
piṇḍapātahetoḥ śayyāsanahetoriti  
bhavavibhavahetorbhikṣostṛṣṇotpadyamānā utpadyata iti vistaraḥ  
eṣāṃ pratipakṣeṇa catvāra āryavaṃśā deśitāḥ  
mamāha kāravastvicchātatkālātyantaśāntaye  VAkK  
sa evārthaḥ punaḥ pariśeṣeṇocyate  
mamakāravastu cīvarādayo 'haṃ kāravastvātmabhāvaḥ  
tatrecchā tṛṣṇā  
tatra mamakāravastvicchāyāstatkālaśāntaye traya āryavaṃśā bhavanti  
ubhayecchātyantaśāntaye caturtha iti  
uktāmidaṃ yathā bhūtasya bhāvanā saṃpadyate  
tasya tvevaṃ pātrobhūtasya katham tasyāṃ bhāvanāyāmavatāro bhavati  
tatrāvatāro 'śubhayā cānāpānasmṛtena ca  
smṛtireva smṛtam 
keṣāṃ punaraśubhayā keṣāmānāpānasmṛtyā 
yathākramam 
adhirāgavitarkāṇām 
adhiko rāgo vitarkaścaiṣāṃ ta ime adhirāgavitarkāḥ  
yo hi pratyāsannamatyarthaṃ rāgacaritastasyāśubhayā  
yo hi vitarkacaritastasyānāpānasmṛtyeti  
avicitrālambanatvādeṣāṃ vitarkopacchedāya saṃvartata ityeke  
aśubhā tu yatra saṃsthānaviśeṣālambanatvādvitarkamāvahatīti  
avahimukhatvādityapare  
aśubhā hi cakṣurvijñānavadbahirmukhī  
tadviṣayopanidhyānāt  
tatra punaścaturvidho rāgaḥ varṇarāgaḥ saṃsthānarāgaḥ sparśarāga upacārarāgaśca  
prathamasya pratipakṣeṇa vinolakādyālambanāmaśubhāṃ varjayanti  
dvitiyasya vikhāditakavikṣiptālambanāṃ tṛtīyasya vipaṭumnā pūyanibaddhāsthyālambanāṃ caturthasya niśceṣṭamṛtkāyālambanām  
abhadena tu śasyate 
śaṅkalā sarvarāgiṇām  VAkK  
 asthisaṃkaklāyāṃ hi sarvametaccaturvidhaṃ rāgastu nāstīti adhimuktiprādeśikamanaskāratvādaśubhayā na kleśaprahāṇam viṣkambhaṇaṃ tu   
sa punar ayam aśubhāṃ bhāvayan yogācāras trividha ucyate  
ādikārmikaḥ kṛtaparijayo 'tikrāntamanaskāraś ca 
tatra 
āsamudrāsthivistārasaṃkṣepād ādikarmikaḥ ab 
aśubhāṃ bhāvayitukāma ādito yogācāraḥ  
svāṅgāvayave cittaṃ nibadhnāti pādāṅguṣṭhe lalāṭe yatra cāsyābhiratiḥ  
sa tatra māṃsakledapītā dhimokṣakrameṇāsthiviśodhayan sakalāmasthisaṃkalāṃ paśyati  
 tathaiva ca punardvitīyāmadhimucyate yāvadvihārārāmakṣetrakrameṇa samudraparyantām pṛthivīmasthisaṃkalāṃ pūrṇāmadhimucyate 'dhimokṣābhivardhanārtham 
punaśca saṃkṣipanyāvadekāmeva svamasthisaṃkalāmadhimucyate cittasaṃkṣepārtham  
iyatā kila kālenāśubhā opariniṣpannā bhavati  
ayam ādikarmiko yogācāraḥ  
pādāsthna ākapālārthatyāgāt kṛtajayaḥ smṛtaḥ  VAkK  
sa punaḥ cittasaṃkṣepaviśeṣārtha tasyāmasthiśaṅkalāyāṃ pādāsthīni hitvā śeṣaṃ manasi karoti  
evaṃ krameṇa yāvat kapālasyārdhaṃ hitvā 'rdhaṃ manasi karoti kṣayakṛtaparijayaḥ  
atikrāntamanaskāro brūmadhye cittadhāraṇāt ab 
so 'rdhamapi kapālasya muktvā brūvormadhye cittaṃ dhārayati  
ayaṃ kilāśubhāyāmatikrāntamanaskāro yogācāraḥ  
astyaśubhā ālalmbanaparīttatayā parīttā na vaśitāparīttatayā parītteti catuṣkoṭikam  
jitājitamanaskārayorajitajitamanaskārayośca svakāyasamudraparyantālambanāt  
atha kiṃsvabhāveyamaśubhā katibhūmikā kimālambanā kva cotpadyate  
yathākramam  
alobho daśabhūḥ kāmadṛśyālambā nṛjā 'śubhā  VAkK  
alobhasvabhāvā daśabhūmikā sasāmantakadhyānāntareṣu caturṣu dhyāneṣui kāmadhātau ca kāmāvacara dṛṣyālambanā kiṃ poounrdṛśyavastusaṃsthāne 
atha evārthālamvaneti siddham  
manuṣyeṣvevotpadyate 
nānyasyāṃ gatau 
kuta eva dhātau  
tatrāpi nottarakurau 
nāmnaiva siddhamaśubhākāreti 
yadadhvikā tadadhvālambanā  
anutpattidharmiṇī tu vyadhvālambanā 
adhimuktimanaskāratvātsāsravā  
vairāgyalābhikī ca prāyogikī ca  
ucitānucitatvāt  
uktamaśubhāyāḥ saprabhedaṃ lakṣaṇam  
ānāpānasmṛtiḥ prajñā pañcabhūrvāyurgīcarā  
kāmāśrayā 
ānanamāna āśvāso yo vāyuḥ praviśati  
apānanamapānaḥ praśvāso yo vāyuḥ niṣkrāmati  
tayoḥ smṛtirānāpānasmṛtiḥ 
saiva prajñāsvabhāvā  
smṛtivacanaṃ tu smṛtyupasthānavattadvalādhānavṛttitvāt  
pañcasu bhūmisu triṣu sāmantakeṣu dhyānāntare kāmadhātau copekṣāsaṃprayogitvāt  
vitarkānuguṇatvāt kila lsukhaduḥkhayostatpratipakṣasya tābhyāmasaṃprayogaḥ  
sukhasaumanasyayoścāvadhānaparipanthitvāt tasyāścāvadhāne sādhyatvāditi  
ye tu mauleṣvapi dhyāneṣu samāpannasyopekṣāmicchanti neṣāmaṣṭabhūmikā  
pareṇāśvāsapraśvāsānamabhūmitvāt  
vāyvālambanā caiṣā kāmadhātvāśrayā  
devamanuṣyeṣu prāyogikī vairāgyalābhiko ca  
tatvamanaskāraścaiṣā  
idaṃ dharmāṇāmeva  
na bāhyānām 
upadeśābhāvāt 
svayaṃ ca sūkṣmadharmānabhisaṃbodhāt 
sā ceyaṃ 
ṣaḍvidhā gaṇanādibhiḥ  VAkK  
ṣaṭkāraṇayuktā caiṣā paripūrṇā bhavati  
gaṇanayā 'nugamena sthāpanayā upalakṣaṇayā vivarttena pariśūddhacyā ca  
 tatra ca gaṇanā nāma āśvāsapraśvāseṣu cittaṃ dattvā 'nabhisamskāreṇa kāyaṃ cittaṃ cādhyupekṣya smṛtimātreṇa gaṇayatyekaṃ dvau yāvaddaśa   
cittābhisaṃkṣepa vikṣepabhayānnālpavahutarā  
tasyāṃ tu trayo doṣāḥ  
ūnagaṇanā yadi dvāvekaṃ gṛhlāti  
adhikagaṇanā yadyekaṃ dvāviti  
saṃkaro yadyāśvāsaṃ praśvāsato gṛhlāti viparyayādvā  
ato 'nyathā samyaggaṇanā  
antaravikṣepe punarādito gaṇayitavyaṃ tāvadyāvatsamādhi labhate  
anugamo nāma anabhisaṃskāreṇāśvāsapraśvāsānāṃ gatimanugacchati  
kiyaddūramete praviśanti vā niṣkrāmanti vā kimete sarvaśarīravyāopina ekadeśacāriṇa iti  
tān praviśataḥ kaṇṭhahṛdayanābhikaṭyurujaṅghāpraveśakramṇa yāvat pādāvanugacchati  
niṣkrāmato vitastivyāmāntaraṃ yāvadvāyumaṇḍalaṃ vairambhāśca vāyava ityapare  
tadetattatvamanasikāratvānna yuktam  
sthāpanā nāma nāsikāgre yāvat pādanṅguṣṭhe sthitāṃ paśyati  
maṇisūtravat  
kimanugrāhakā ete upadhātakāḥ śītā uṣṇā iti  
upalakṣaṇā nāma naite kevalā vāyava eva  
catvāryetāni mahābhūtāni mahābhūtābhinirvṛttamupādāyarūpaṃ tadāśritāścittacaittā iti pañcaskandhānupalakṣayati  
vivarto nāma vāyvālambanāṃ vṛddhiṃ vivarttyottareṣu kuśalamūleṣu saṃniyojanaṃ yāvadagradharmeṣu  
pariśuddhirdarśanamārgādiṣvavatāraḥ  
smṛtyupasthānādivajropamasamādhyantā vivarta ityapare 
kṣayajñānādiśuddhiriti  
gaṇanānugamaḥ sthānaṃ lakṣaṇārthavivarttnā
pariśuddhiśca ṣoḍheyamānāpānasmṛtirmatā iti saṃgrahaślokāḥ  
tatra punarveditavyau 
ānāpātau yataḥ kāyaḥ  
yadbhūmiko hi kāyaḥ tadbhūmikāvetai 
kāyaikadeśatvāt  
kāyacittaviśeṣasaṃniśritā āśvāsapraśvāsā vartante  
ārupyakalalādigatānāmabhāvāt acittacaturthadhyānasamāpannānāṃ ca  
yadi hi kāyaḥ śuṣiro bhavati āśvāsapraśvāsabhūmikaṃ ca cittaṃ saṃmukhībhūtamevaṃ te varttante  
jāyamānasya caturthadhyānādvyuttiṣṭhamānasya ca praviśanti bhiyamāṇasya caturthaṃ ca dhyānaṃ samāpadyamānasya niṣkrāmanti  
etau cānāpānau  
sattvākhyau 
nāsattvasaṃkhyātau  
anupāttakau  
indriyavinirbhāgitvāt  
naiḥṣyandikau 
naupacayikavipākajau 
kāyopacayanānupacayāt chhinnānāṃ punaḥ pratisaṃdhānācca  
nahyetadvipākarūpasyāsti  
nādhareṇa lakṣayete manasā ca tau  VAkK  
svabhūmyuparibhūmikena ca tayościttenopalakṣaṇam 
nāvareṇeryāpathika nairmāṇikena  
ukte dve avatāramukhe 
tābhyāṃ tu samādhilabdhā 
niṣpannaśamathaḥ kuryāt smṛtyupasthānabhāvanām  
vipaśyanāyāḥ saṃpādanārtham 
kathaṃ ca punaḥ kuryāt  
kāyaviccittadharmāṇāṃ dvilakṣaṇaparīkṣaṇāt  VAkK  
kāyaṃ svasāmānyalakṣaṇābhyāṃ parīkṣate 
vedanāṃ cittaṃ dharmāśca  
svabhāva evaiṣāṃ svalakṣaṇam  
sāmānyalakṣaṇaṃ tu anityatā saṃskṛtānāṃ duḥkhatā sāsravāṇāṃ śunyatā 'nātmate sarvadharmāṇām  
kāyasya punaḥ kaḥ svabhāvaḥ 
bhūtabhautikatvam  
dharmāstribhyo 'nye  
sāmāhitasya kila kāyaṃ paramāṇuśaḥ kṣaṇikataśca paśyataḥ kāyasmṛtyupasthāṇaṃ niṣpannaṃ bhavati  
atha smṛtyupasthānānāṃ kaḥ svabhāvaḥ  
vividhasmṛtyupasthānaṃ svabhāvasaṃsrgālambanasmṛtyupasthānam  
tatra svabhāvasmṛtyupasthānam  
prajñā 
kīdṛśī prajñā  
śrutādimayī 
śrutamayī cintāmayī bhāvanāmayī ca  
trividhāni smṛtyupasthānāni śrutacintābhāvanāmayāni  
anye saṃsargālambanāḥ 
anye tatsahabhuvo dharmāḥ saṃsargasmṛtyupasthānam  
tadālambanā ālambanasmṛtyupasthānam  
svabhāvasmṛtyupasthānaṃ prajñeti 
kuta eva tat  
kāme kāyānupaśyanā smṛtyupasthānamiti vacanāt  
kā punaranupaśyanā 
prajñā  
tayā hi tadvānanupaśyaḥ kriyate  
yataścokta madhyātmaṃ kāye kāyānupaśyī viharatīti  
anupaśyamasyāsti darśanamityanupaśyī 
kāye 'nupaśyī kāyānupaśyī  
kasmāt prajñā smṛtyupasthānamityuktā bhagavatā 
smṛtyudrekatvāditi vaibhāṣikāḥ  
smṛtivalādhānavṛttitvāditi yo 'rthaḥ 
dārūpāṭana kīlasaṃdhāraṇavat  
evaṃ tu yujyate  
smṛtiranayopatiṣṭhata iti smṛtyupasthānaṃ prajñā yathādṛṣṭasyābhilapanāt  
 tadyathā hyuktamāyuṣmatā aniruddhena tasya kāye kāyānupaśiyano viharataḥ kāyālalmbanānusmṛtistiṣṭhati saṃtiṣṭhata iti vistaraḥ   
bhagāvatā 'pi coktaṃ tasya kāye kāyānupaśiyano viharata upasthitā smṛtirbhavatyasaṃmūḍheti  
yatra tūktaṃ kathaṃ bhikṣavaścaturṇāṃ smṛtyupasthānānāṃ samudayaśca bhavatyastaṅgamaśca  
āharasamudayātkāyasya samudayo bhavatyāhāranirodhātkāyasyāstaṅgamaityatrālambanameva smṛtyupasthānamuktam  
smṛtiratropatiṣṭhata iti kṛtvā  
yathālambanaṃ caiṣāṃ nāma svaparobhayasaṃtatyālambanatvāt pratyekameṣāṃ traividhyam  
kramaḥ  
yathotpatti 
kasmātpunarevamutpattiḥ 
audārikasya pūrvaṃ darśanāt  
yato vā kāmarāgasya kāyo 'dhaṣṭhānaṃ sa ca vedanā 'bhilāṣātsa ca cittasyādāntatvāt tatkleśāprahāṇāditi vaibhāṣikāḥ  
catuṣkaṃ tu viparyāsavipakṣataḥ  VAkK  
 śucisukhanityātmaviparyāsanāṃ caturṇāṃ pratipakṣeṇa catvāri smṛtyupasthā nānyuktāni yathākramaṃ nādhikanyūnāni evaṃ ca trīṇyasaṃbhinnālambanāni  
caturthamubhayathā   
yadidharmāneva paśyatyasaṃbhinnālambanam  
atha kāyādīnāṃ dve trīṇi catvāri vā samastāni paśyati saṃbhinnālambanam  
evaṃ kāyādyālambanāni smṛtyupasthānānyabhyasya 
sa dharmasmṛtyupasthāne samastālambane sthitaḥ 
ānatyaduḥkhataḥ śūnyānātmatastānvipaśyati  VAkK  
saṃbhinnalambane dharmasmṛtyupasthāne sthitastān kāyādīn sarvānabhisamasya caturbhirākāraiḥ paśyati  
anityato duḥkhataḥ śūnyato 'nātmataśca  
tat ūṣmagatotpattiḥ 
tasmāddharmasmṛtyupasthānādevamabhyastāt krameṇeṣmagataṃ nāma kuśāmūlamutpadyate  
ūṣmagatamivoṣmagatam 
kleśendhanadahanasyāryamārgāgneḥ pūrvarūpatvāt  
taccatuḥsatyagocaram  
tadūṣmagataṃ prākarṣikatvāccatuḥsatyālambanam  
ṣoḍaśākāram 
duḥkhaṃ caturbhirākāraiḥ paśyatyanityato duḥkhatḥ śūnyato 'nātmataśca  
samudayaṃ caturbhirhetutaḥ samudayataḥ prabhavataḥ pratyayataśca  
nirodhaṃ caturbhiḥ nirodhataḥ śāntataḥ praṇītato niḥsaraṇataśca  
mārgaṃ caturbhirmārgato nyāyataḥ pratipattito nairyāṇikataśca  
eṣāṃ tu viśeṣaṇam paścādvakṣayāmaḥ  
ūṣmabhyo mūrdhānaḥ 
te 'pi tādṛśāḥ  VAkK  
yādṛśā ūṣmāṇaścatuḥsatyālambanāḥ ṣoḍaśākārāśca  
utkṛṣṭataratvāttu nāmāntaraṃ cala kuśalamūlamūrdhatvāt mūrdhānaḥ  
ebhyo hi pāto 'tikramo vā  
ubhayākaraṇaṃ dharmeṇa 
eṣāṃ punarubhayeṣamūṣmagatamūrdhnāṃ dharmasmṛtyupasthānenākaraṇam  
kimidamākaraṇam  
satyeṣvakārāṇāṃ prathamatovinyasanam  
anyairapi tu vardhanam  
caturbhirapi smṛtyupasthānaireṣāṃ vardhanam  
vivardhayataḥ pūrvapratilabdhānāmaṃsaṃmukhībhābo 'vahumānatvāt  
mṛdumadhyādhimātrakramābhivṛddhebhyaḥ punarutpadyate 
tebhyaḥ kṣāntiḥ 
adhimātrasya kṣamaṇādaparihāṇitaḥ 
sā 'pi triprakārā mṛdvī madhyā 'dhimātrā ca  
dvidhā tadvat 
yathā mūrdhāna uktāḥ evaṃ mṛdumadhye kṣāntī tathaivākaraṇāt  
vivardhane tvayaṃ viśeṣaḥ  
sarvasyāḥ 
kṣāntyā dharmeṇa vardhanam  VAkK  
smṛtyupasthānenaiva nānyena  
kāmāptaduḥkhaviṣayā tvadhimātrā 
kṣāntiriti varttate 
apradharmasaṃśleṣādasau kāmāvacaraduḥkhālambanaiva  
ata evoṣmagatādīnāṃ traidhātukaduḥkhadyālambanatvasiddhirniyamāvacanāt  
yadā kila rūpārupyapratipakṣādyekaikasatyālambanāpahlāsena yāvat kāvāvacarameva dukhaṃ
dvābhyāṃ kṣaṇābhyāṃ manasi karotyeṣā sarvaiva madhyā kṣāntiryadaikameva kṣaṇaṃ tadadhimātreti  
kṣaṇaṃ ca sā  
kṣaṇikā cāsau na prākarṣikī  
tathāgradharmāḥ 
yathaivādhimātrā kṣāntiḥ  
te 'pi hi kāmāvacaraduḥkhālambanāḥ kṣaṇikāśca laukikāścaite 'grāśca dharmāḥ  
sarvalaukikaśreṣṭhatvāditi laukikāgradharmāḥ  
vinā sabhāgahetunā mārgasya tatpuruṣakāreṇākarṣaṇāt  
ta eta ūṣmagatādayaḥ smṛtyupasthānasvabhāvatvāt prajñātmakā ucyante  
sarve tu pañcaskandhāḥ 
saparivāragrahaṇāt  
vināptibhiḥ  VAkK  
prāptayo noṣmagatādibhiḥ saṃgṛhyante  
mā bhūdāryasya tatsaṃmukhībhāvādūṣmagatādīnāṃ saṃmukhībhāva iti  
tatra trisatyālambanoṣmagatākaraṇe dharmasmṛtyupasthānaṃ pratyutpannamanāgatāni catvāri bhāvyante  
nirodhasatyālambane tadevobhayathā 
sarvatrākārāḥ sabhāgāḥ  
vivardhane caturṇāmanyatamadanāgatāni catvāri  
tatraiva nirodhālambane 'ntyamanāgatānicatvāri ākārāḥ sarve  
labdhatvādgotrāṇām  
mūrdhākaraṇe catuḥsatyālambane 'pi nirodhālambanavardhane cāntyamanāgatāni catvāri ākārāḥ sarve  
trisatyālambanavardhane caturṇāmanyatamadanāgatānicatvāri ākārāḥ sarve  
kṣāntīnāṃ sarvatra cāntyam  
anāgatāni catvāri ākārāḥ sarve  
agradharmeṣvantyamanāgatāni catvāri ākārāścatvāra eva  
anyābhāvāddarśanamārgasādṛśyācca  
iti nirvedhabhāgīyaṃ caturdhā 
ityetāni catvāri nirvedhabhāgīyāni kuśalamūlāni yadutoṣmagataṃ mūrdhānaḥ kṣāntayo 'gradharmāśca  
eṣāṃ dve mṛdūnī calatvāt parihāṇitaḥ kṣāntayo madhyamagradharmā adhimātram  
nirvedhabhāgīyānīti ko 'rthaḥ 
vidha vibhāge  
niścito vedhā nirvedhaḥ āryamārgastena vicikitsā prahāṇāt satyānāṃ ca vibhajanādidaṃ duḥkhamayaṃ yāvat mārga iti  
tasya bhāgo darśanamārgaikadeśaḥ  
tasyāvāhakatvena hitatvānnirvedhabhāgīyāni  
taccaitaccaturvidhamapoi nirvedhabhāgīyam 
bhāvanāmayam  
na śrutacintāmayam  
anāgamyāntaradhyānabhūmikam 
anāgamyaṃ dhyānāntaraṃ catvāri ca dhyānānyasya bhūmistatsaṃgṛhītatvāt  
nordhva darśanamārgaparivāratvāt 
tadabhāvaḥ kāmadhātvālambanatvāt  
tasya ca pūrvaparijñeyapraheyatvāt  
teṣāṃ rūpadhātau pañcaskandhako vipākaḥ  
pūripūrakāṇyevanākṣepakāṇi  
bhavadveṣitvāt  
dve tvadho 'pi vā  VAkK  
vāśabdo matavikalpārthaḥ  
bhadantaghoṣakasya tu dve prathame nirvedhabhāgīye saptabhūmike kāmāvacare api taḥ  
sarvāṇyapi tvetāni catvāri 
kāmāśrayāṇi 
trīṇi manuṣyeṣvevotpadyante 
triṣu dvīpeṣu 
utpāditapūrvāṇāṃ tu deveṣu saṃmukhībhāvaḥ  
caturthaṃ deveṣvapi 
trīṇi strīpuruṣā ubhayāśrayāṇi labhante  
agradharmān dvacyāśrayān labhate 'ṅganā  
agradharmāstu stryeva dvacyāśrayān labhate 
puruṣaḥ puruṣāśrayāneva  
strītva syāpratisaṃkhyānirodhalābhāt  
kathaṃ nirvedhabhāgīyānāṃ tyāgaḥ  
bhūmityāgāttyajatyāryastāni 
yadbhūmikānyanena pratilabdhānibhavanti tāṃ bhūmi tyajannāryastānyapi tyajati nānyathā bhūmityāgaḥ punarbhūmisaṃcārāt  
anāryastu mṛtyunā  VAkK  
pṛthagjanastu nikāyasabhāgatyāgenaiva tyajatisatyasati vā bhūmisaṃcāre  
ādye dveparihāṇyā ca 
tyajati mṛtyunā ca pṛthagjana eva 
āryasya tu nāsti tābhyāṃ parihāṇiḥ  
kṣāntyagradharmābhyāṃ tu pṛthagjanasyāpi nāsti parihāṇiḥ  
maulestatraiva satyadṛk  
yo mauladhyānabhūmikāni nirvedhabhāgīyānyutpādayati satatraiva janmāti satyānyavaśyaṃ paśyati  
tīvrasaṃvegatvāt  
apūrvāptirvihīneṣu 
yadā vihineṣu punarlābhobhavatyapūrvāṇyeva tadā labhyante na pūrvaṃ tyaktāni  
pratimokṣasaṃvaravadanucitayatnasādhyatvāt  
sati pratisīmādaiśike pareṇotpādayatyasati mūlādeva  
ete punarvihīniparihāṇī kiṃsvabhāve  
hānī dve asamanvitiḥ  VAkK  
ubhe apyete asamanvāgamasvabhāve  
parihāṇistu doṣakṛtā nāvaśyaṃ vihāniḥ  
guṇaviśeṣakṛtā ca sā 
parihīṇo 'pyūṣmagatalābhī niyataṃ parinirvāṇadharmā bhavati  
mokṣabhāgīyātko viśeṣaḥ 
satyadarśanāsannataratvamasatyantarāye  
mūrdhalābhī na mūlacchit 
parihīṇo 'pi mūrdhalābhī kuśalamūlāni na samucchinatti  
apāyāṃstu pāpādānantaryāṇyapi kuryāt  
kṣāntilābhyanapāyagaḥ  
vihīnāyāmapi kṣāntau na punarapāyānyāti tadbhūmikakarmakleśadūrīkaraṇāt  
kṣāntilābhādeva hi gatiyonyupapattyāśrayāṣṭamādibhavakleśānāṃ keṣāñcidanutpattidharmatā pratilabhate  
 apāyagatīnāmaṇḍajasaṃsvedajayonyorasaṃjñisattvottarakurumahābrahmopapattināṃ śaṇḍhapaṇḍakobhayavyañjanāśrayāṇāmaṣṭamādibhavānāṃ darśanaheyakleśānāṃ  
ca   
tāṃ tu yathāyogaṃ mṛdvadhimātrāyāṃ ca 
mṛdvacyāmapāyagatīnām  
adhimātrāyāmitareṣām 
nirvedhabhāgīyāni trigotrāṇi śrāvakādigotrabhedāt 
tatra 
śiṣyagotrā nnivartya dve buddhaḥ syāt 
ūṣmagataṃ mūrdhānaṃ ca śrāvakagotrādutpannaṃ vyāvartya punarbuddhaḥ syādityasti saṃbhavaḥ  
kṣāntau tu labdhāyāṃ nāstyeva saṃbhavaḥ 
kiṃ kāraṇam  
apāyānāṃ kila vyāvṛttatvāt  
bodhisattvāśca parahitkriyāpāratantryādapāyānapyavagāhanta iti  
tasyaiva tu gotrasyāvivartyatvādasaṃbhavaḥ  
trīṇyapītaraḥ  VAkK  
vivartya syāditi vartate  
trīṇyapi nirvedhabhāgīyāni śrāvakagotrādvacyāvartya buddhādibhavaḥ syāt pratyekabuddha ityarthaḥ  
pratyekabuddhagotrāṇi tu vyāvartayitumaśakyāni  
ābodheḥ sarvamekatra dhyānāntye śāstṛkhaḍgayoḥ  
śāstā budhaḥ khaḍgaviṣāṇakalpaḥ pratyekabuddhaḥ  
tayorekatraivāsane caturthameva dhyānaṃ niśrityaniñjyapaṭusamādhitvānnirvedhabhāgīyānyārabhya yāvadbodhirutpadyate  
kṣayānutpādajñāne hi bodhiriti paścādupapādayiṣyāmaḥ  
aśubhāmārabhya yāvadvodhirityapare  
yeṣāṃ tu khaḍgādanyo 'pi pratyekabuddho 'stitadgotrāṇāṃ vyāvartanāpratiṣeṣaḥ  
kiṃ punaḥ prathama eva janmani kṛtaprayogo nirvedhabhāgīyānyutpādayet  
naitadasti avaśyaṃ hi 
prāktebhyo mokṣabhāgīyaṃ 
utpādayitavyam 
sarvasvalpaṃ hi 
kṣipraṃ mokṣastribhirbhavaiḥ  VAkK  
ekasmin janmani mokṣabhāgīyaṃ kuśalamūlamutpādayet 
dvitīye nirvedhabhāgīyāni  
tṛtīye āryamārgam 
bījaviropaṇa sasyābhivṛddhiphalotpattikramavat  
krameṇa hi saṃtānasyāsyāṃ dharmatāyāmavatāraparipākavimuktayo bhavantīti  
tacca punarmokṣabhāgīyaṃ varṇayanti  
śrutacintāmayaṃ 
na bhāvanāmayam 
kati karmāṇi  
trīṇi karmāṇi 
prādhānyena tu manaskarmma  
tatpraṇidhanaparigrahāttu kāyavākkarmāpi mokṣabhāgoyaṃ bhavati  
kaścidekabhikṣāmapi dattvaika śikṣāmapi cādāya mokṣābhilāṣavalādhānānmokṣabhāgīyānyākṣipati  
tattvetat  
ākṣipyate nṛṣu  
manuṣyeṣveva triṣu dvīpeṣu 
nānyatra 
prajñānirvedayorabhāvādyathāyogam  
uktaṃ prasaṅgena mokṣabhāgīyam  
abhisamayakramastu vaktumārabdhaḥ 
tatra ca yāvadagradharmā uktāḥ  
śeṣaṃ vaktavyam  
ata idamucyate  
laukikebhyo 'gradharmebhyo dharmakṣāntiranāsravā  VAkK  
laukikāgradharmānantaramanāsrava dharmajñānakṣāntirutpadyate 
kasminnālambane  
kāmaduḥkhe  
kāmāvacaraduḥkhamasyā ālambanam 
seyaṃ duḥkhe dharmajñānakṣāntirityucyate  
anāsravajñānārthaṃ niḥṣyandena viśeṣaṇam  
karmajñānārthaṃ kṣāntiḥ 
puṣpaphalavṛkṣavat  
saiva ca niyāmāvakrāntirityucyate  
samyaktvaniyāmāvakramaṇāt  
samyaktvaṃ nirvāṇamuktaṃ sūtre  
tatra niyamo niyāma ekāntībhāvaḥ 
tasyābhigamanamavakramaṇam  
tasyāṃ cotpannāyāmāryapudgala ucyate 
anāgatayā pṛthagjanatvaṃ vyāvartyate  
etadeva tasyāḥ kāritramanāgatāyāmabhyupagamyate nānyat  
pradīpajātivat  
laukikāgradharmairityapare 
na taddharmatvāttadvirodhitvādadoṣaḥ  
śatruskandhāruḍhatadghātanavat 
ubhayairityapare 
ānantaryavimuktimārgasādhrmyāditi  
tato 'traiva dharmajñānaṃ 
tataḥ punarduḥkhe dharmajñānakṣānteranantaramatraia kāmāvacare duḥkhe dharmajñānamutpadyate  
tat duḥkhe dharmajñānamityucyate 
anāsravādhikāraḥ sarvatra veditavyaḥ  
yathā ca kāmāvacare duḥkhe dharmajñānakṣāntirdharmajñānaṃ cotpadyate 
tathā punaḥ  
śeṣe duḥkhe 'nvayakṣāntijñāne 
duḥkhe dharmajñānānantaraṃ rūpārupyāvacare duḥkhe samastālambanānvayajñānakṣāntirutpadyate  
sā duḥkhe 'nvayajñānakṣāntirityucyate 
tato 'nvayajñānamutpadyate  
tat duḥkhe 'nvaya jñānamityucyate  
prathamatodharmatattvajñānāddharmajñānam  
tadanvayādūrdhvaṃ duḥkhālambanamanvayajñānam  
tathaivānugamanāt  
yathā caitāni duḥkhasatye catvāri kṣāntijñānānyutpadyante 
satyatraye tathā  VAkK  
duḥkhānvayajñānādanantaraṃ kāmāvacare samudaye dharmajñānakṣāntirutpadyate  
tataḥ samudaye dharmajñānam  
evaṃ samanantarotpattikrameṇa śeṣe samudaye 'nvayajñānakṣāntiḥ samudaye 'nvayajñānam
kāmāvacaraduḥkhanirodhe dharmajñānakṣāntirnirodhe dharmajñānaṃ śeṣe nirodhe 'nvayajñānakṣāntirnirodhe
'nvayajñānaṃ kāmavacaraduḥkhapratipakṣamārge dharmajñānakṣāntirmārge dharmajñānaṃ
śeṣe mārge 'nvayajñānakṣāntirmārge 'nvayajñānam  
iti ṣoḍaśacitto 'yaṃ satyābhisamayaḥ 
ityanena krameṇāyaṃ satyānāmabhisamayaḥ ṣoḍaśacittako bhavati  
ye tarhi nikāyāntarīyāḥ satyānāmekābhisamayaṃ varṇayanti  
abhiprāya eṣa draṣṭavyaḥ  
abhedena hyabhisamaya ucyate satyeṣu 
tridhā  
darśanālambakāryākhyaḥ 
darśanābhisamayo 'nāsravayā prajñayā satyānām  
ālambanābhisamayastatsaṃprayuktairvedanādibhirapi  
kāryābhisamayo viprayuktairapi śīlajātyādibhiḥ  
duḥkhe hi dṛśyamāne tasya trividho 'bhisamayaḥ samudayādīnāṃ kāryābhisamayaḥ  
prahāṇasākṣātkaraṇabhāvanāt  
tadyadi satyānāṃ darśanābhisamayaṃ pratyekābhisamayaṃ brūyāt  
ayuktaṃ brūyādākārabhedāt 
athāpyanātmākāreṇa sarveṣāṃ darśanamiti brūyāt  
na tarhi satyānāṃ duḥkhādito darśanaṃ syāt 
evaṃ ca sūtravirodhaḥ  
 ihāryaśravakasya duḥkhaṃ vā duḥkhato manasi kūrvataḥ samudayaṃ vā samudayato yāvat mārga vā mārgato manasi kurvato 'nāsraveṇa manasikāreṇa  
saṃprayukto yo dharmāṇo pravicaya iti   
bhāvanāmārga evamiti cet  na 
yathādarśanaṃ bhāvanāt  
athāpyekasya darśanāccheṣeṣu vaitvalābhādekābhisamayaṃ brūyānna doṣaḥ syāt  
antarā tu vyutthānamasti nāstīti vicāryaṃ syāt  
atha punarbrūyāt duḥkhameva parijānansamudayaṃ prajahāti nirodhaṃ sākṣāt karoti mārgaṃ bhāvayati  
ata ikābhisamaya iti  
evamapi na doṣaḥ syādekasya darśane śeṣāṇāṃ kāryābhisamayavacanāt  
darśanābhisamayaṃ tu prati sūtre satyānāṃ krameṇābhisamaya ukto lakṣyate  
nahaiva gṛhapate satyānāmekābhisamayo 'pi pūrvābhisayaya iti vistareṇa sadṛṣṭāntāni trīṇi sūtrāṇi  
yo duḥkhe niṣkāṅkṣo nirvicikitso buddhe 'pi sa iti sūtrādekābhisamaya iti cet   na 
asaṃmudācārāvaśyaṃprahāṇābhisaṃdhivacanāt  
ya eṣauktaḥ ṣoḍhaśacittako 'bhisamayaḥ 
so 'gradharmaikabhūmikaḥ  VAkK  
yadbhūmiko 'gradharmastadbhūmikānyetāni ṣoḍaśa cittāni  
ta punaḥ ṣaḍbhūmikā ityuktaṃ prāk  
kasmāt punaḥ kṣāntayo jñānāni cavaśyaṃ bhavanti 
yasmāt 
kṣāntijñānānyanantarya muktimārgā yathākramam  
anantaryamārgāḥ kṣāntayaḥ kleśaprāptivicchedaṃ pratyantarayitumaśakyatvāt  
vimuktimārgāstu jñānāni  
kleśaprāptivimuktānāṃ visaṃyogaprāptisahotpādāt  
ata ubhayairavaśyaṃ bhavitavyam  
dvābhyāṃ cauraniṣkāsanakapāṭapidhānavat  
yadi punardvitīyenānantaryamārgeṇaiva saha visaṃyogaprāptirutpadyeta kiṃ syāt  
prahīṇavicikitsaṃ jñānaṃ tatraivālambane notpannaṃ syāt  
kṣāntibhiḥ kleśaprahāṇānnava saṃyojananikāyā jñānavadhyā iti śāstravirodha iti cet  
na  
kṣāntīnāṃ jñānaparivāratvāt 
rājaparivārakṛtasya rājakṛtavyapadeśavat  
kiṃ punaḥ sarvāṇi ṣoḍaśacittāni satyadarśanāddarśanamārgaḥ 
netyāha 
kiṃ tarhi  
adṛṣṭadṛṣṭerdṛṇṭṅmārgastatra pañcadaśa kṣaṇāḥ  VAkK  
duḥkhadharmajñānakṣāntimārabhya yāvat mārge 'nvayajñāna kṣāntirete pañcadaśa kṣāṇā darśanamārgaḥ  
ki kāraṇam 
adṛṣṭasatyadarśanāt  
ṣoḍaśe tu nāstyapoūrvaṃ dravyamiti  
yathādraṣṭābhyasanādbhāvanāmārga eva  
nanu ca tenāṣyadṛṣṭaṃ paśyati mārge 'nvayajñānakṣāntim  
satyaṃ prati cintā na kṣaṇam  
na hi kṣaṇenādṛṣṭena satyamadṛṣṭaṃ bhavati  
yathā naikena luṅgenālūnena dedāramalūnaṃ bhavati  
phalatvādaṣṭajñānaṣoḍaśākārabhāvanāt pūrvamārgavihāneḥ pravandhikatvācca mārgānvayajñānaṃ bhāvanāmārgaḥ  
aparihāṇistudarśanaheyakleśaprahāṇasaṃdhāraṇāt  
ata eva darśanamārga iti cet  na 
atiprasaṅgāt  
sapta jñānāni kasmāddarśanamārgaḥ  
darśanasyāsamāptatvāt  
na hi sarvaṃ satyadarśanaṃ samāptamiti tadantarālatvāttanyappi darśanamārgaḥ  
uktaṃ yathā darśanamārgo bhāvanāmārga ścotpadyate  
yathedānīmutpannāryamārgāṇāṃ pudgalānāṃ vyavasthānaṃ tathā vakṣyāmaḥ  
ya ete darśanamārgasvabhāvāḥ pañcādaśa kṣaṇa uktā veditavyau 
mṛdutīkṣṇendriyau teṣu śraddhādharmānusariṇau  
mṛddhindriyastesu vartamānaḥ śraddhānusārītyucyate 
tīkṣṇendriyo dharmānusārīti  
śraddhayānusāraḥ śraddhānusāraḥ 
so 'syāstīti śraddhānusārī  
śraddhayānusartuṃ śīlamasyeti vā  
pūrvaṃ parasaṃpratyayenārthānusaraṇāt 
evaṃ dharmānusārī  
pūrvaṃ svayameva sūtrādibhirdharmairarthānusaraṇāt  
tau punaḥ 
ahīnabhāvanāheyau phalādyapratipannakau  VAkK  
phalānāmādyaṃ srota āpattiphalaṃ sarvaphalaprāptau tasya prathamatvāt  
 tāveva śraddhādharmānusāriṇau yadi pūrvaṃ laukikena mārgeṇāprahīṇabhāvanāheyau bhavataḥ sakalavandhanau to srota āpattiphalapratipannakāvucyete 
yāvat pañcaprakāraghnau 
yadi pūrvaṃ laukikena mārgeṇa kāmāvacarāṇaṃ bhāvanāheyānāṃ yāvat pañca prakārāḥ prahīṇā bhavanti  
tathaiva prathamaphalapratīpannakāvucyete  
dvitīye 'rvāṅnavakṣayāt  
dvītīyanimittaṃ dvitīye  
yadi tayostasmāt pareṇa ṣaṭ saptāṣṭau vā prakārāḥ pūrvaprahīṇā bhavanti  
dvau tau dvitīyaphalapratipannakāvucyete 
katamacca dvitīyam  
sakṛdāgāmiphalam  
kāmādviraktāburdhva vā tṛtīyapratipannakau  VAkK  
 yadi punarnavamasyāpi prakārasya prahāṇāt kāmadhātorvītarāgau bhavata ūrdhvaṃ vā yāvadākiñcanyāyatanāt tau tṛtīya pratīpannakāvucyete   
katamacca tṛtīyam  
anāgāmiphalam  
ṣoḍaśe tu phalasthau tau yatra yaḥ pratipannakaḥ  
ṣoḍaśe tu citta utpanne tau na punaḥ śraddhādharmānusāriṇāvucyete  
nāpi pratipannakau  
kiṃ tarhi 
phalastho  
yatra phale yaḥ pratipannako bhūtaḥ sa tadānīṃ tatra phalasthito bhavati  
srota āpattiphale sakṛdāgāmiphale vā anāgāmiphale vā  
arhattvaṃ tu na śakyamāditaḥ prāptum 
darśanamārgeṇa bhāvanāheyānāmaprahāṇāt  
pūrvaṃ ca bhavāgravairāgyāsaṃbhavāt  
śraddhādhimuktadṛṣṭacyāptau mṛdutokṣṇendriyau tadā  VAkK  
tasminkāle yo mṛdvindriyaḥ śraddhānusāripūrvī sa śraddhādhimukta ityucyate  
yastīkṣṇendriyo dharmānusāripūrvī sa dṛṣṭiprāpta ityucyate  
śraddhāprajñādhikatvenādhimokṣadṛṣṭiprabhāvitatvāt  
kiṃ punaḥ kāraṇaṃ prahīṇapañcaprakāro 'pi ṣoḍaśe citte srota āpanna evocyate na sakṛdāgāmiphalapratipannakaḥ  
yasmāt 
phale phalaviśiṣṭasya lābho mārgasya nāstyanaḥ 
nāprayukto viśeṣāya phalasthaḥ pratipannakaḥ  VAkK  
phale hi labhyamāne phalaviśiṣṭo mārgo na labhyata ityeṣa niyamaḥ  
ataḥ phalastho yāvanna viśeṣāya prayujyate phalāntaraprāptau tāvat pratipannako nocyate  
evamanyatrāpi phale veditavyam  
yastu tṛtīyadhyānavītarāgo 'dharāṃ bhūmi niśritya niyāmamavakrāmati so 'vaśyaṃ phalaviśiṣṭaṃ mārga saṃmukhīkaroti  
anyathā hi sa tasmādūrdhvopapannaḥ sukhendriyeṇāsamanvāgataḥ syāt  
evaṃ tāvadbhūyaḥ kāmavītarāgāṇāṃ niyāmāvakrāntau pudgalavyavasthānam  
ānupūrvikaṃ tu vaktavyam 
ata idaṃ tāvadvacyavasthāpyate  
yathaite kāmadhātau navaprakārāḥ kleśā upadiṣṭā evaṃ 
navaprakārā doṣā hi bhūmau bhūmau 
yāvadbhavāgre 
yathā ca doṣāḥ 
tathā guṇāḥ  
tatpratipakṣā apyānantaryavimuktimārgākhyā guṇā bhūmau bhūmau navaprakārā eva  
kathaṃ kṛtvā  
mṛdumadhyādhimātrāṇāṃ punarmṛdvādibhedataḥ  VAkK  
mṛdumadhyādhimātrā hi trayo mūlaprakārāḥ  
teṣāṃ punaḥ pratyekaṃ mṛdumadhyādhimātratvena trividhatvāt nava vyavasthāpyante  
 tadyathā mṛdumṛduḥ prakāro mṛdumadhyo mṛdvadhimātro madhyamṛdurmadhyamadhyo madhyādhimātro 'dhimātramṛduradhimātramadhyo 'dhimātrādhimātraśceti 
tatra mṛdumṛdunāmārgeṇādhimātrādhimātrasya kleśasya prahāṇam  
evaṃ yāvadadhimātrādhimātreṇa mṛdumṛdoḥ  
 ādita evādhimātramārgasaṃbhavādutpannādhimātramārgasya cādhimātrakleśāsaṃbhavāt audāriko hi malaścelātpūrvaṃ nirdūyate paścāt sūkṣmaḥ   
audārikaṃ ca tamaḥ sūkṣmeṇālokena hanyate sūkṣmaṃ cādhimātreṇetyeṣa dṛṣṭāntayogaḥ  
śuklā hi dharmā valavanto durbalāstu kṛṣṇāḥ  
kṣaṇikamṛdukenāpyāryamārgeṇānādisaṃsāraparaṃparāpyāyitādhimātrāṇāṃ kleśānāmunmūlatvāt  
bahukālasaṃvarddhitānāṃ doṣāṇāṃ trivṛtkarṣavat kṣaṇikālpapradīpamahātamopaghātavacya  
evaṃ navaprakāreṣu kleśeṣu sarvatra 
akṣīṇabhāvanāheyaḥ phalasthaḥ saptakṛtparaḥ  
yasya hi phalasthasyaiko 'pi bhāvanāheyaḥ prakāro 'prahīṇaḥ sa srota āpanaḥ  
saptajanmāni karotīti saptakṛta  
paraḥ sarvāntyaḥ  
na hi sarvasaptakṛditi  
saptakṛtvaḥparama iti sūtrapāṭhaḥ 
saptakṛtvaḥ paramaṃ janmā 'syetyarthaḥ  
prakarṣe paramaśabdaḥ 
nirvāṇasroto hi mārgastena tatra gamanāt  
tadasāvāpanna āgataḥ prāpta iti srota āpannaḥ  
kathamāpannaḥ  
ādyamārgalābhāccet aṣṭamako 'pi syāt  
ādyaphalalābhāccet bhūyo vītarāgo 'pi syāt 
kāmavītarāgaḥ  
sarvaphalaprāpiṇamadhikṛtyādyaphalalābhāt 
kiṃ punaḥ kāraṇaṃ sa eva nāṣṭamakaḥ  
pratipannakaphalamārgalābhāt darśanabhāvanāmārgalābhāt sakalasroto 'bhisamayācca mārgānvayajñāne  
sa eva tasmādanyānsaptopapattibhavānmanuṣyeṣu pratisaṃdadhāti saptāntarābhavān  
evaṃ deveṣvityaṣṭāviṃśatiyavān pratisaṃdadhāti  
saptakasāmānyāttu saptakṛtvaḥ  
parama uktaḥ 
saptasthānakauśalasaptaparṇavaditi vaibhāṣikāḥ  
yattarhhi sūtra uktaṃ asthānamanavakāśo yaddaṣṭisaṃpannaḥ pudgalo 'ṣṭamaṃ bhavamabhinirvartayiṣyati  
nedaṃ sthānaṃ vidyata iti 
ekasyāṃ gatāvityabhiprāyaḥ  
 yathārutaṃ vā kalpyamāne 'ntarābhavo 'pi na syāt evamapyūredhvasrotaso bhavāgraparamasyaikasyāṃ gatāvaṣṭama upapattibhāvo na prāpnoti   
kāmadhātvabhi saṃdhivacanādadoṣaḥ  
kimatra jñāpakaṃ sūtraṃ yuktirvā  
iha caiva kiṃ jñāpakaṃ pratyekaṃ devamanuṣyeṣu saptakṛtvo na pounarubhayeṣveva saptakṛtva iti  
evaṃ hi paṭhacyate  
saptakṛtvo devāśca manuṣyāśceti 
pratyekamapi tu kāśyapīyāḥ paṭhanti  
saptakṛtvo devān saptakṛtvo manuṣyāniti 
nātrābhiniveṣṭavyam  
yaśca manuṣyesu srota āpanno bhavati sa tānevāgamya parinirvāti  
yo deveṣu sa tāneva  
kiṃ punaḥ kāraṇamaṣṭamaṃ bhavaṃ nābhinirvartayati  
tāvatā kakalenāvaśyaṃ saṃtatiparipākāt  
mārgo hi sa tajjātīyaḥ 
saptapadāśīviṣa daṣṭavaccāturthakajvaravacca  
saptasaṃyojanāvaśeṣatvācca 
dve avarabhāgīye pañca cordhvabhāgīyānīti  
antareṇāpyāryamārgaṃ saṃmukhīkurvāṇo na parinirvāti  
tāvat bhavavedanīyasya karmaṇo valādhānāt  
asati buddhotpādagrahastha evārhattvaṃ prāpnoti  
agāraṃ tu pounarnādhyāvasati  
dharmatāpratilambhikaṃ tu bhikṣuliṅga pratilabhate  
anyāśramikaṃ liṅgenetyapare  
kasmādavinipātakadharmā bhavati  
tadgāmi karmānupacayādupacitavipākadānavaiguṇyācca saṃtaterbalavatkuśalā dhivāsanātprayogāśayaśuddhitaḥ  
apāyanipāte tu karmaṇyasau kṣāntimapi notpādayet 
āha cātra 
kṛtvā budho 'lpamapi pāpamadhaḥ prayāti
kṛtvā budho mahadapi prajahātyanartham
majjanyadho 'lpamapi vāriṇi saṃhataṃ hi
pātrikṛtaṃ mahadapi plavate tadeva iti  
duḥkhasyāntaṃ karotīti ko duḥkhasyāntaḥ  
yasmāt pareṇa duḥkhaṃ nāsti  
apratisaṃdhikaṃ duḥkhaṃ karotītyarthaḥ 
athavā nirvāṇamantaḥ 
kathaṃ nirvāṇaṃ karoti  
tatprāptivivandhāpanayanāt 
yathākāśaṃ kuru maṇḍapaṃ pātayeti bhavanti vaktāraḥ  
anyo 'pi ca syātsaptakṛtvaḥ paramo na tu niyata iti nocyate  
evaṃ tāvadakṣīṇabhāvanāheyaḥ phalasthaḥ saptakṛtvaḥ paramo bhavati  
tricaturvidhamuktastu dvitrijanmā kulaṅkulaḥ  VAkK  
sa eva srota āpannastribhiḥ  
kleśaprahāṇatastricatuḥporakāraprahīṇatvāt  
indriyatastatpratipakṣānāsravendriyalābhāt  
janmato dvitrijanmāvaśeṣatvāt  
śloke tu dvayorgrahaṇaṃ srota āpannasya paścātprahīṇe sati tatpratipakṣānāsravendriyasyānuktasiddhatvāt  
janma tu kadācidalpīyaḥ syāt 
pareṇa bhavyatvād  
ato 'sya grahaṇam  
kasmānna pañcaprakāraprahāṇāt  
tatprahāṇe ṣaṣṭhasyāvaśyaṃ prahāṇāt nahi tasyaikaḥ prakāraḥ phalaṃ vighnayituṃ samarthaḥ  
ekavīcikasyeva dhātvanatikramāt  
sa eva kulaṅkulo dvividhaḥ  
devakulaṅkulo yo deveṣa dve trīṇi vā kulāni saṃśritya parinirvāti tatra vā 'nyatra vā devanikāye  
manuṣyakulaṅkulo yo manuṣyeṣu tatra vā 'nyatra va dvīpe parinirvāti  
sa eva punaḥ phalasthaḥ 
āpañcamaprakāraghno dvitīyapratīpannakaḥ  
yasya phalasthasyaikaprakāroyāvatpañcamaḥ prahīṇo bhavati asau dvitīyaphalapratipannako veditavyaḥ  
kṣīṇaṣaṣṭhaprakārastu sakṛdāgāmyasau punaḥ  VAkK  
dvitīyaphalaprāpto bhavati  
devān gatvā sakṛnmanuṣyalokāgamanātsakṛdāgāmī  
pareṇa janmāghāvāt 
rāgadveṣamohānāṃ ca tanutvādityucyate  
mṛduprakārāvaśeṣatvāt 
sa eva punaḥ phalasthaḥ  
kṣīṇasaptāṣṭadoṣāṃśa ekajanmaikavīcikaḥ  
tṛtīyapratipannaśca 
tribhiḥ kāraṇaiḥ 
sa eva sakṛdāgāmyekavīcido veditavyaḥ  
saptāṣṭaprakāraprahāṇāt  
tatpratipakṣānāsravendriyalābhādekajanmāvaśeṣatvāt  
kathamasyaikaḥ prakāraḥ phalaṃ vidhnayitum śaknoti 
dhātvatikramāt  
avasthātraye hi karmāṇi vidhnāyopatiṣṭhanta ityuktaṃ prāk  
yathā karmāṇyevaṃ kleśā api veditavyā iti  
vipākaniḥṣyandaphalabhūmyatikramāt  
 vīcirnāmāntaraṃ tasya caikajamavyavahitatvāt nirvāṇasya ekakleśaprakāravyavahitatvādvā 'nāgāmiphalasyaiko vīcirasyetyekavīcikaḥ   
tṛtīyaphalapratipannakaścaikavīciko veditavyaḥ prahīṇasaptāṣṭaprakāraḥ  
pūrvaprahīṇaprakārastu phalaprāptau na tāvatkulaṅkulo bhavatyekavīciko vā yāvatphalaviśiṣṭo mārgo na samukhīkṛtaḥ  
so 'nāgāmī navakṣayāt  VAkK  
sa evapunaḥ phalastho navaprakāraprahāṇādanāgāmī upadiṣṭaḥ  
kāmadhātvanāgamanāt  
pañcānāmavarabhāgīyānāṃ saṃyojanānāṃ prahāṇādityucyate prahāṇasaṃkulanāt  
avaśyaṃ dve trīṇi vā pūrvaṃ prahīṇāni bhavanti  
so 'ntarotpannasaṃskārāsaṃskāraparinirvṛtiḥ  
ūrdhvasrotāśca 
antarā parinirvṛtirasyetyantarāparinirvṛtiḥ  
evamutpannasya saṃskāreṇāsaṃskāreṇeti yojyam  
sa evānāgāmī punaḥ pañcadhā bhavati  
antarāparinirvāyī yo 'ntarābhave parinirvāti  
upapadyaparinirvāyī ya upapannamātrī na cirāt parinirvātyabhiyuktavāhimārgatvāt  
sopadhiśeṣanirvāṇena  
so 'ppi nirūpadhiśeṣeṇetyapare  
nāyurutsargāvaśitvāt  
sābhisaṃskāraparinirvāyī kila upapadyāprati prasrabdhaprayogaḥ  
sābhisaṃskāraṃ parinirvātyabhiyuktāvāhimārgatvāt  
anabhisaṃskāraparinirvāyī tvaṃnabhisaṃskāreṇābhiyogavāhimārgābhāvāt  
saṃskṛtāsaṃskṛtālambanamārganirvāṇādityapare  
tattu na 
atiprasaṅgāt  
sūtre tvanābhisaṃskāraparinirvāyī pūrva paṭhacyate  
tathaiva ca yujyate  
vāhyavāhimārgayoranabhisaṃskārābhisaṃskārasādhyatvādayatnayatnaprāptitaḥ  
upapadyaparinirvāyiṇastu vāhitaro 'dhimātrataraśca mārgo mṛdutarāścānuśayā iti  
ūrdhvasrotā yasyordhvaṃ gatirna tatriva parinirvāṇaṃ yatropapannaḥ  
sroto gatirityeko 'rthaḥ  
sa dhyāne vyavakīrṇo 'kaniṣṭhagaḥ  VAkK  
ūrdhvasrotā dvivadho hetutaḥ phalataśca 
hetuto vyavakorṇāvyavakīrṇadhyānatvāt  
phalato 'kaniṣṭhabhavāgraparamatvāt tatra yena dhyānaṃ vyavakīrṇaṃ so 'kaniṣṭhān gatvā parinirvāti  
sa pluto 'rdhaplutaḥ sarvacyutaśca 
sa punareṣo 'kaniṣṭhaparama ūrdhvaṃsrotāstrividhaḥ 
plutādibhedāt  
tatra pluto nāma ya iha dhyānāni vyayakīrya dhyānacyāt oparihīṇaṃ prathamaṃ dhyānamāsvādya
brahmakāyikeṣūpapannaḥ pūrvābhyāsavaśāccaturthaṃ dhyānaṃ vyavakīrya tasmāt pracyuto
'kaniṣṭheṣūpapadyate  
eṣa himadhyānimajjanāt plutaḥ  
ardhpluto nāma yastataḥ śuddhāvāseṣūpapadya madhyādekamapi sthānāntaraṃ vilaṅghacyākaniṣṭhān praviśati  
mahābrahmasvāryo nopapadyate dṛṣṭisthānatvādekanāyakatvācceti  
sarvacyuto nāma yaḥ sarvāṇi sthānāntarāṇi saṃcaryākaniṣṭhān praviśati  
na ca dakācidanāgāmī  
tatraivolpatyāyatane dvitīyaṃ janmābhinirvartayati  
viśeṣagāmitvāt  
evaṃ cāsya paripūrṇamanāgāmitvaṃ bhavati  
yatropapannastasyādhastatra cātyantamanāgamanāt  
evaṃ tāvaddhacyāne vyavakīrṇe 'kaniṣṭago veditavyaḥ  
tataḥ 
anyo bhavāgragaḥ  
avyavakīrṇadhyāna ūrdhvaṃsrotā bhavāgraniṣṭho bhavati  
sa hi samāpattyantarāṇyāsvādayan sarvasthānāntareṣūpapadyāpraviśyaiva śuddhāvasānārupyakramotpattito bhavāgraṃ gatvā parinirvāti  
śamathacarito hyeṣaḥ  
pūrvakastu vipaśyanācaritaḥ  
antarāpi tu parinirvāṇamūrdhvaṃsrotaso yujyamānaṃ paśyāmaḥ  
akaniṣṭhabhavāgraparamatvaṃ tu pareṇa gatyabhāvādyathā sapta kṛtvaḥparamatvaṃ srota āpannasyeti  
ime tāvat pañca rupopagā anāgāminaḥ  
ārugyagaścaturdhānyaḥ 
anya ārupyago 'nāgāmī yo rūpavītarāga itaścacyutvārupyeṣupapadyate  
sa punaścaturvidha upapadyādiparinirvāyibhedāt  
ta ete ṣaḍanāgāmino bhavanti 
tataḥ 
iha nirvāpako 'paraḥ  VAkK  
ihaiva janmanyaparaḥ parinirvāti 
sa dṛṣṭadharmaparinirvāyo saptamaḥ  
punastrīṃstrividhān kṛtvā nava rupopagāḥ smṛtāḥ  
punastrayāṇāmanāgāmināṃ tridhā bhedādrūpopagā navānāgāmino bhavanti  
katameṣāṃ trayāṇām 
antaropapadyaparinirvāyiṇorurdhvasrotasaśca 
kathaṃ tridhābhedāt  
antarāparinirvāyiṇastāvadāśvanāśuciraparinirvāṇāt dṛṣṭāntatrayeṇa  
upapadyaparinirvāyiṇa upapadyābhisaṃskārānabhisaṃskāraparinirvāṇāt  
sarve hyete trayo 'pyupapanna parinirvāṇādupapadyaparinirvāyiṇaḥ  
ūrdhvaṃsrotasaḥ plutādibhedāt  
sarveṣāṃ vā trayāṇāmāśvanāśuciraparinirvāṇāditi tritvam  
tadviśeṣaḥ punaḥ karmakleśendriyaviśeṣataḥ  VAkK  
teṣāṃ punastrayāṇāṃ navānāṃ cānāgāmināṃ karmakleśenriyaviśeṣādviśeṣaḥ  
 trayāṇāṃ tāvadabhinirvṛttyupapadyāparaparyāyavedanīyakarmopacitatvādyathākramaṃ mṛdumadhyādhimātra kleśasamudācāra tvādadhimātramadhyamudvindriyatvācca 
teṣāmapi navānāṃ prtyekamata eva yathāyogaṃ viśeṣaḥ  
prathamayostrikayoḥ kleśendriyaviśeṣāt pūrvavat  
paścimasya trikasyāparaparyāyavedanīyakarmaviśeṣācceti  
ta ete navaprakārakleśendriyatvānnavānāgāmino bhavanti  
kathaṃ tarhi sūtre sapta satpuruṣagatayo deśitāḥ  
ūrdhvaṃsroturabhedena sapta sadgatayo matāḥ  
ūrdhvaṃ sravaṇadharmā ūrdhvaṃsrotā  
tasyābhedanirdeśātsapta satpuruṣagatayaḥ sūtre 'bhihitāḥ  
kasmāt punaretā eva satpuruṣagatayo nānyāḥ śaikṣagatayaḥ  
etā hi gatayo yeṣāṃ teṣāṃ satyeva karmāṇi vṛttiḥ kuśale asatyavṛttirakuśale  
etāśca gatīrgatānāṃ na punaḥ pratyāgatirasti  
natvetadyathoktamanyatrāsti 
ataḥ 
sadasadvṛttyavṛttibhyāṃ gatāopratyāgateśca tāḥ  VAkK  
sapta satpuruṣagatayo nānyā iti  
yattarhi sūtre evoktaṃ satpuruṣāḥ katamaḥ  
śaikṣyaḥ samyagdṛṣṭacyā samanvāgata iti vistaraḥ  
anyeṣāmapyasti poāryāyikaṃ satpuruṣatvam  
pañcavidhasya pāpasyātyantamakaraṇasaṃvarapratilambhāt prāyeṇākuśalaprahāṇācca  
yeṣāṃ tu niṣparyāyeṇa teṣāmihādhhikāraḥ  
kiṃ punaḥ parivṛttajanmano 'pyanāgāmina eṣa bhedo 'sti 
yasmāt 
na parāvṛttajanmāryaḥ kāme dhātvantaropagaḥ  
kāmadhātau parāvṛttajanmāntara āryo na dhātvantaraṃ gacchati  
anāgāmi phalaṃ prāpya tatraiva janmani parinirvāṇāt  
rūpadhātau tu parāvṛttajanma kadācidārupyānpraviśati  
ya ūrdhvaṃsrotā bhavāgraparamaḥ  
yattarhi śakreṇoktaṃ ye te devā akaniṣṭhā iti viśrutāḥ  
ante me hīyamānasya tatropapattirbhaviṣyati  
abhidharmā nabhijñatvāditi vaibhāṣikāḥ  
bhavatā pyanivāraṇaṃ saṃharṣaṇīyatvā diti  
sa cordhvajaśca naivākṣasaṃcāraparihāṇibhāk  VAkK  
sa ca kāmadhātau parivṛttajanmā ūrdhvadhātūpapannaścāryo naivendriyāṇi saṃcarati nāpi kathañcit parihīyate  
kiṃ punaḥ kāraṇaṃ parivṛttajanmāntāsyāryasya rūpārupyapraveśendriyasaṃcāraparihāṇayo neṣyante  
yasmānna santi 
kasmānna santi  
janmāntaraparivāsenendriyāṇāṃ paripakvataratvādāśrayaviśeṣalābhācca  
atha kasmādvītarāgaḥ śaikṣo nāntarāye parinirvāyī bhavati  
mārgasyājitatvādasaṃmukhībhāvataḥ anuśayānāṃ ca nātimandatvāt duḥsamatikrāmatvātkāmavātoriti vaibhāṣikāḥ  
bahu hyanena kartavyaṃ bhavati  
akuśalāmyākṛtakleśaprahāṇaṃ dvitriśrāmaṇyaphalaprāptistridhātusamatikramaśca  
taccāntarābhavastho na śaktaḥ kartumiti  
yaduktaṃ sa dhyāne vyavakīrṇe 'kaniṣṭhaga iti  
atha katamaddhacyānaṃ prathamato vyavakīryate  
ākīryate caturthaṃ prāk 
sa hi sarvakarmaṇyaḥ samādhiḥ sukhapratipadāmagracyatvāt  
evaṃ ca punaḥ vyavakīryate  
arhannanāgāmī vā pravāhayuktamanāsravaṃ caturthaṃ dhyānaṃ samāpadyate  
tasmādvacyutthāya pravāhayuktaṃ tadeva sāsravaṃ samāpadyate punaścānāsravam  
evaṃ pravāhāprahāsena yadā kila dvau kṣaṇāvanāsravau samāpadyate dvau sāsravau punaścānāsravāvayaṃ vyavakiraṇasya prayogaḥ  
niṣpatti kṣaṇamiśraṇāt  
yadā tvanāsravasya kṣayasyānantaraṃ sāsravaṃ saṃmukhīkaroti sāsravasyānāsravam  
evaṃ sāsravasya kṣaṇasyānāsravābhyāṃ miśraṇāt vyavakiraṇaṃ niṣpannaṃ bhavatīti vaibhāṣikāḥ  
dvau hi kṣaṇāvānantaryamārgasadṛśau tṛtī yo vimuktimārgasadṛśa iti  
evaṃ caturthaṃ dhyānaṃ vyavakīrya tadvalelnānyānyapi vyavakīryante  
kāmadhātau triṣu dvīpeṣu prathamaṃ vyavakīryate  
paścāt parihīṇena rūpadhātau  
aśakyaṃ tu kṣaṇavyavakiraṇamanyatra buddhāt  
ata icchātaḥ pravāhatrayasamāpattito niṣpannaṃ bhavatīti paśyāmaḥ  
kimarthaṃ pounardhyānaṃ vyavakīryate  
upapattivihārārthaṃ kleśabhīrutayā 'pi ca  VAkK  
tribhiḥ kāraṇairdhyānaṃ vyavakiranti  
tīkṣṇendriyā anāgāminaḥ śuddhāvāsopapattyarthaṃ dṛṣṭadharmasukhavihārārthaṃ ca  
mṛdvindriyāḥ kleśabhirutayā cāsvādanāsaṃprayuktasamādhidūrīkaraṇādaparihīṇārtham  
arhantastu tīkṣaṇendriyā dṛṣṭadharmasukhavihārārtham  
mṛdvindriyāḥ kleśabhīrutvāccāparihīṇārtham  
atha kasmāt pañcaiva śuddhāvāsopapattayaḥ  
yadetadvacyavakīrṇabhāvitaṃ caturthaṃ dhyānamuktam 
tatpāñcavidhyātpañcaiva śuddhāvāsopapattayaḥ  
sā hi vyavakīrṇabhāvanā pañcaprakārā mrdumadhyādhimātrataratamabhedāt  
prathamāyāṃ trīṇi cittāni saṃmukhīdriyante  
anāsravaṃ sāsravamanāsravaṃ ca 
dvitīyāyāṃ ṣaṭ  
tṛtīyāyāṃ nava 
caturthyāṃ dvādaśa 
pañcamyāṃ pañcadaśa  
tāsāṃ yathāsaṃkhyaṃ pañca śuddhāvāsāḥ phalam  
yattatra sāsravaṃ tadvaśātteṣūpapattiḥ  
śraddhādīndriyādhikyāt pañcetyapare  
nirodhalābhyanāgāmī kāyasākṣī punarmataḥ  VAkK  
nirodhalābho 'syāstīti nirodhalābhī  
yo hi kaścidanāgāmī nirodhasamāpattilābhī sa kāyasākṣītyucyate  
nirvāṇasadṛśasya dharmasya kāyena sākṣātkaraṇāt  
kathaṃ punaḥ kāyena sākṣātkaroti 
cittābhāvāt kāyāśrayotpatteḥ  
evaṃ tu bhavitavyam  
sa hi tasmādvyutthāyāpratilabdhapūrvā savijñānakāṃ kāyaśāntiṃ pratilabhate  
yato 'syaivaṃ bhavati śāntā vata nirodhasamāpattirnirvāṇasadṛśī vata nirodhasamāpattiriti  
evamanena tasyāḥ śāntatvaṃ kāyena sākṣatkṛtaṃ bhavati  
prāptijñānasākṣātkriyābhyāṃ pratyakṣīkāro hi sākṣātkriyā  
aṣṭādaśa śaikṣā ityatra sūtre ki kāraṇaṃ kāyasākṣī noktaḥ  
kāraṇābhāvāt 
ki punaḥ kāraṇam  
anāsravāstisraḥ śaikṣāstatphāṃ ca 
tadviśeṣeṇa hi śaikṣāṇāṃ vyavasthānam  
nirodhasamāpattiśca naivaśaikṣānāśikṣā phalam  
ato na tadyogācdhaikṣaviśeṣa uktaḥ  
eṣa tāvadanāgāmināṃ yathāsthūlaṃ bhedaḥ  
sūkṣmaṃ tu bhidyamānāḥ sahasraśo bhidyante  
antarāparinirvāyiṇastrayo mṛdumadhyādhimātrendriyabhedāt 
bhūmibhedāccatvāraḥ  
parihāṇadharmādigotrabhedāt ṣaṭ  
sthānāntarabhedāt ṣoḍaśa bhūmivairāgyabhedāt ṣaṭtriṃśat  
rūpadhatau sakalābandhano yāvaccaturthadhyānāṣṭaprakāravītarāgaḥ  
sthānāntaragotravairāgyendriyabhedādvānavatāni pañcaviṃśatiḥ śatāni  
kathaṃ kṛtvā 
ekasmin sthāne ṣaṭ gotrāṇi  
 gotre gotre nava pudgalāḥ sakalabandhano yāvadaṣṭaprakāravītarāgaḥ svasmātsthānāt ṣaṇṇṇavakāni catuṣpañcāśat ṣoḍaśa catuṣpañcāśatkāni catuḥṣaṣṭānyaṣṭau  
śatāni   
indriyabhedāt punastriguṇā ityevaṃ kṛtvā yo 'dharadhyāne navaprakāravītarāgaḥ sa uttare sakalabandhana uktaḥ  
samagaṇanārtham  
yathāntarāparinirvāyiṇa evaṃ yavadūrdhvasrotasa ityabhisamasya sarve catvāriṃśadūnāni trayodaśasahasrāpyanāgāmināṃ bhavanti  
ābhavāgrāṣṭabhāgakṣidarhattve pratipakṣakaḥ  
anāgāmītyadhikṛtam  
sa khalvayamanāgāmī prathamadhyānaikaprakāravairāgyāt prabṛti yāvat bhavāgrāṣṭaprakāraprahāṇādarhattvapratipannako bhavanti  
navamasyāpyānantaryapathe 
navamasyāpi bhāvāgrikasya prakārasya prahāṇāyānantaryamārge so 'rhattvapratipannaka eva  
vajropamaśca saḥ  VAkK  
sa cānantaryamārgo vajropamaḥ samādhirityucyeta  
sarvānuśayabheditvāt 
bhinnatvādasau na punaḥ sarvān bhinatti  
sarvāstu bhettuṃ samarthaḥ  
sarvānantaryamārgāṇāmadhimātratamatvāt  
vajropamānāṃ tu bahubhedaṃ varṇayanti  
anāgāmyasaṃgṛhītā bhāvāgrikaduḥkhasamudāyālambanairduḥkhasamudayānvayajñānākāraiḥ saṃprayuktā aṣṭau  
nirodhamārgadharmajñānākāraiḥ saṃprayuktā aṣṭau  
nirodhānvayajñānākāraiḥ saṃprayuktāḥ prathamadhyānanirodhālambanāścatvāraḥ  
evaṃ yāvat bhavāgranirodhālambanāścatvāraḥ  
mārgānvayajñānākāraiḥ saṃprayuktāścatvāraḥ  
kṛtsnasyānvayajñānapakṣasyālambanāt  
ta ime jñānākārālambanabhedabhinnā dvāpañcāśadvajropamā bhavanti  
yathā 'nāgāmyasaṃgṛhītā evaṃ yāvaccaturthadhyānasaṃgṛhītāḥ  
ākāśavijñānānantyākiñcanyāyatanasaṃgṛhītā yathāsaṃkhyamaṣṭāviṃśatiścaturviṃśativiṃśatiśca bhavanti  
teṣu dharmajñānasyādhobhūminirodhālambanasya cānvayajñānasyābhāvāt  
adhobhūmipratipakṣālambanaṃ tu bhavati 
tasyānyo 'nyahetutvāditi  
 yeṣāṃ tu mārgānvayajñānamapyekaikabhūmipratipakṣālambanamiṣṭaṃ teṣāmaṣṭāviṃśatimadhikān prakṣīpyānāgamyasaṃgṛhītā aśītirvajropamā bhavanti 
evaṃ yāvaccaturthadhyāna saṃgṛhītāḥ  
ākāśānantyāyatanādiṣu yathākramaṃ catvāriṃśat dvātriṃśaccaturviśatiśca bhavanti  
punargotrendriyabhedāt bhūyāṃso bhavanti  
yastvasau bhāvāgriko navamaḥ prakāra ukto yasya vajropamena prahāṇaṃ 
tatkṣayāptyā kṣayajñānaṃ 
tasya punarnavamasya prakārasya saha kṣayaprāptyā kṣayajñānamutpadyate  
vajropamasamādheranantaraṃ paścimo vimuktimārgaḥ  
ata eva tatkṣayajñānaṃ sarvāsravakṣayaprāptisahajatvātprathamataḥ  
aśaikṣo 'rhannasau tadā  
utpanne ca punaḥ kṣayajñāne so 'rhattvapratipannakaḥ aśaikṣo bhavatyarhaścārhattvaphalaprāptaḥ  
phalāntaraṃ prati punaḥ śikṣitavyābhāvādaśaikṣaḥ  
ata eva sa paramārtaṃ karaṇārthatvāt sarvasarāgapūjārhattvāccārhanniti siddhaṃ bhavatyanye sapta pūrvoktāḥ pudgalāḥ śaikṣā iti  
kena te śaikṣāḥ  
āsravakṣayāya nityaṃ śikṣaṇaśīlatvācchikṣātraye adhiśīlamadhicittamadhiprajñaṃ ca  
tāḥ punaḥ śīlasamādhiprajñāsvabhāvāḥ  
pṛthagjano 'pi śaikṣaḥ prāpnoti  na 
yathābhūtaṃ satyāprajñānāt punaścāpaśikṣaṇāt  
ata eva dvirabhidhānaṃ sūtre śikṣāyāṃ śikṣate śikṣāyāṃ śikṣata iti śivakatasmācchaikṣa ityucyata iti  
yaḥ śikṣata eva nāpaśikṣate sa śaikṣa ityavadhāraṇaṃ yathā vijñāyeta  
prakṛtistha āryaḥ kathaṃ śikṣaṇaśīlaḥ  
āśayataḥ 
sthitādhvagavat prāptyanuṣaṅgataśca ṣikṣātrayasya  
atha śaikṣā dharmāḥ katame  
śaikṣasyānāsravāḥ 
aśaikṣāḥ katame 
aśaikṣasyānāsravāḥ  
nirvāṇaṃ kasmānna śaikṣam  
aśaikṣapṛthagjanayorapi tadyogāt 
kasmānnāśaikṣam  
śaikṣapṛthagjanayorapi tadyogāt  
ta ete sarva evāṣṭāvāryapudgalā bhavanti  
pratipannakāścatvāraśca phale sthitāḥ  
tadyathā srota āpattiphalasākṣātkriyāyai pratipannakaḥ srota āpannaḥ  
evaṃ yāvadarhattvaphalasākṣātkriyāyai pratiṃpannako 'rhanniti 
nāmata ete 'ṣṭau bhavanti  
dravyatastu pañca 
prathamaḥ pratipannakaścatvāraśca phalasthāḥ  
śeṣāṇāṃ pratipannakānāṃ triphalasthāvyatirekāt  
anupūrvādhigamaṃ pratyevamucyate  
bhūyaḥkāmavītarāgau tu syātāṃ darśanamārge sakudāgāmyanāgāmiphalapratipannakau na ca srota āpanna sakṛdāgāmināviti  
dvividho hi bhāvanāmārga ukto laukiko lokottaraśceti  
kenāyaṃ śaikṣaṃḥ kuto vairāgyaṃ prāpnoti  
lokottareṇa vairāgyaṃ bhavāgrāt 
na laukikena 
ki kāraṇam  
tata ūrdhva laukikābhāvāt svabhūmikasya vā pratipakṣatvāt  
kasmānna pratipakṣaḥ  
tatkleśānuśayitatvāt  
yo hi kleśo yatra vastunyanuśete na tasya tadvastu oprahāṇāya saṃvartate yasya ca yaḥ pratipakṣo na tatra sa kleśo 'nuśete iti  
anyato dvidhā  VAkK  
bhavāgrādanyataḥ sarvato bhūmelaukikenāopi vairāgyaṃ lokottareṇāpi 
tatra punaḥ 
laukikenāryavairāgye visaṃyogāptayo dvidhā  
laukikena mārgeṇāryavairāgyaṃ gacchato dvividhā visaṃyogaprāptaya utpadyante laukikyo lokottarāśca  
lokottareṇa cetyeke 
lokottareṇāpyevamityapare 
kiṃ kāraṇam  
tyavate kleśāsamanvayāt  VAkK  
yadi hyāryamārgeṇa vairāgyaṃ prāpnuvato laukikī visaṃyogaprāpotirnotpadyate evaṃ
 sati ya āryamārgeṇākiñcanyāyatanādvītarāgo dhyānaṃ niśrityendriyāṇi saṃcarati sakṛtsnapūrvamārgatyāgātkevalaphalamārgalābhāccordhvabhūmikleśavisaṃyogenāsamanvāgataḥ  
syāt   
tyakte ca tasmin taiḥ kleśaiḥ samanvāgataḥ syāditi  
bhavāgrādhavimuktordhvajātavattvasamanvayaḥ  
asatyāmapi tu tasyāṃ laukikyāṃ visaṃyogaprāptau na taiḥ samanvāgamaḥ syāt  
 tadyathā bhavāgrādardha prakāravimuktasyāsatyāmapi tu laukikyāṃ tadvisaṃyogaprāptau tyaktāyāmapi cendriyasaṃcāreṇa lokottarāyāṃ na punastaiḥ  
kleśaiḥ samanvāgamo bhavati   
 yathā ca pṛthagjanasya prathamadhyānabhūmerurdhvaṃ jātasya kāmāvacarakleśavisaṃyogaprāptityāgānna punastaiḥ samanvāgamo bhavatītyajñāpakametat 
katapayā punarbhūmyā kuto vairāgyaṃ bhavati  
anāsraveṇa vairāgyamanāgāmyena sarvataḥ  VAkK  
ābhavāgrāt  
atha yaḥ sāmantakaṃ niśrityādharabhūmivairāgyaṃ prāpnoti kimasyānantaryamāgavatsarve vimuktimārgāḥ sāmantakādbhavanti  
netyāha 
kiṃ tarhi  
dhyānātsāmantakādvā 'ntyo mukti mārgastribhūjaye  
nava hyapapattibhūmayaḥ 
sarvakāmadhāturaṣṭau ca dhyānārupyāḥ  
tatra yāvat dvitīyadhyānavairāgyaṃ tribhūmijayaḥ  
tasmin paścimo vimuktimārgaḥ sāmantakādbhavati dhyānādvā maulāt  
nordhvaṃ sāmantakāt 
tribhūmijayādūrdhvaṃ maulādeva na punaḥ sāmantakādupekṣendriyasāmānyāt  
triṣu hi dhyāneṣu sāmantakamaulayorindriyabhedāt kaścinna śaknoti maulaṃ dhyānaṃ praveṣṭum  
indriyasaṃcārasya duṣkaratvāt  
atastribhūmivairāgye dhyānasāmantakādapyanyo vimuktimārgo bhavati  
anāsraveṇa vairāgyamanāgamyena sarvata ityuktamanyaistu noktam 
ata ucyate 
āryairaṣṭābhiḥ svordhvabhūjayaḥ  VAkK  
anāsravairaṣṭābhirdhyānadhyānāntarārupyaiḥ svasyā ūrdhvāyāśca bhūmervairāgyaṃ nādharāyā vītarāgatvāt  
tatra lokottarā ānantaryavimuktimārgāḥ satyālambanatvātsatyākārapravṛttā iti siddham  
vimuktyānantaryapathā laukikāstu yathākramam  
śāntādyudārādyākārāḥ 
vimuktimārgāḥ śāntādyākārā ānantaryamārgā audārikādyākārāḥ  
te punaryathākramam 
uktarādharagocarāḥ  VAkK  
vimuktimārgā uttarāṃ bhūmiṃ śāntataḥ praṇītato niḥsarṇataścākārayanti saṃbhavataḥ  
ānantaryamārgā adharāṃ bhūmimaudārikato duḥkhilataḥ sthūlabhittikataśca  
aśāntatvādaudarikato mahābhisaṃskārataratvāt  
apraṇītatvāt duḥkhilato bahudauṣṭhulyataratvena pratikūlabhāvāt  
sthūlabhittikatastayaiva tadbhūmyaniḥsaraṇāt bhittyaniḥsaraṇavat  
eṣāṃ viparyayeṇa śāntapraṇītaniḥsaraṇākārāḥ 
gata mānuṣaṅgikam  
idaṃ tu vaktavyam  
atha kṣayajñānākanantaraṃ kimutpadyate 
yadyakopyaḥ kṣayajñānādanutpādamatiḥ 
akopyadharmā cedarhanbhavati kṣayajñānātsamanantaramanutpādajñānamasyotpadyate  
na cet  
kṣayajñānamaśaikṣī vā dṛṣṭiḥ 
na cedakopyadharmā bhavati kṣayajñānāt kṣavajñānamevotpadyate aśaikṣī vā samyagdṛṣṭiḥ  
na tvanutpādajñānaṃ parihāṇisaṃbhavāt  
kiṃ punarakopoyadharmaṇaḥ sā naivotpadyate  
sarvasya sā 'rhataḥ  VAkK  
akopyadharmaṇo 'pyanutpādajñānātkadācidanutpādajñānamevotpadyate kadācidaśaikṣī samyagdṛṣṭiḥ  
yānyetāni catvāri phalānyuktāni kasyaitāni phalāni 
śramaṇyaphalāni  
kimidaṃ śrāmaṇyaṃ nāma  
śrāvaṇyamamalo mārgaṃḥ 
anāsravo mārgaḥ śramaṇyam 
tena hhi śramaṇo bhavati 
kleśasaṃśamanāt  
 śamitā anena bhavanti anekavidhāḥ ṣāpakā akuśalā dharmā vistareṇa yāvajjarāmaraṇīyāstasmācchramaṇa ityucyata iti sūtre vacanāt   
anatyantaśamanānna pṛthagjanaḥ paramārthaśramaṇaḥ  
tasya punaḥ śrāmaṇyasya  
saṃskṛtāsaṃskṛtaṃ phalam  
saṃskṛtāsaṃskṛtāni hi śrāmaṇyaphalāni punaścatvāryuktāni sūtre 
api tu 
ekānnanavatistāni 
kāni punastāni 
muktimārgāḥ saha kṣayaiḥ  VAkK  
 darśanaheyaprahāṇāyāṣṭāvānantryamārgā aṣṭau vimuktimārgā bhāvanāheyaprahāṇāya navasu bhūmiṣu pratyekaṃ nava prakārāṇāṃ kleśānāṃ prahāṇāya tāvanta  
evānantaryamārgā vimuktimārgāśca   
tatrānantaryamārgāḥ śrāmaṇyaṃ vimuktimārgāḥ saṃskṛtāni śrāmaṇyaphalāni  
tanniṣyandapuruṣakāraphalatvāt  
teṣāṃ kleśānāṃ prahāṇānyasaṃskṛtāni śrāmaṇyaphalāni  
evamekānnanavatirbhavanti  
evaṃ tarhi buddhasyopasaṃkhyānaṃ kartavyaṃ jāyate  
na kartavyam 
yadyapi bhūyāṃsi phalāni 
catuṣphalavyavasthā tu pañakāraṇasaṃbhavāt  
yasyāṃ hi prahāṇamārgāvasthāyāṃ pañca kāraṇāni saṃbhavanti tasyāṃ kia bhagavatā phalaṃ vyavasthāpitam  
katamāni pañca  
pūrvatyāgo 'nyamārgāptiḥ kṣayasaṃkalanaṃ phale  VAkK  
jñānāṣṭakasya lābho 'tha ṣoḍaśākārabhāvanā  
pūrvamārgatyāgo 'pūrvamārgāptiḥ pratipannakaphalamārgatyāgalābhāt  
prahāṇasaṃkalanaṃ sarvasyaikaprāptilābhāt  
yugapadaṣṭajñānalābhaścaturvidhanāṃ dharmānvayajñānānām  
ṣoḍaśākārabhāvanā anityādyākārāṇām  
imāni hi pañca kāraṇāni phale phale bhavanti  
yadyanāsravo mārgaḥ śrāmaṇyaṃ kathaṃ laukikamārgaprāptaṃ phaladvayaṃ śrāmaṇyaphalaṃ yujyate  
laukikāoptaṃ tu miśratvānāsravāptiḥ dhṛteḥ phalalm  VAkK  
na hi tatra laukikamārgaphalamev prahāṇaṃ sakṛdāgāmiphalaṃ vā bhavatyanāgāmiphalaṃ vā  
kiṃ tarhi  
darśanamārgaphalamapi prahāṇaṃ tatra miśrīkriyate  
sarvasya tatphalasaṃgṛhītaikavisaṃyogaprāptilābhāt  
ata eva hi sūtra uktaṃ sakṛdāgāmiphalaṃ katamat  
yattrayāṇāṃ saṃyojanānāṃ prahāṇaṃ rāgadveṣamohānāṃ ca tatutvamiti  
anāgāmiphalaṃ katamat  
yaduta pañcānāmavarabhāgīyānāṃ samyojanānāṃ prahāṇamiti  
anāsravayā ca visaṃyogāprāptyā tatprahāṇaṃ sadhāryate  
tadvalena parihīṇāmaraṇāt  
ato 'pyasya maraṇaṃ yuktaṃ śrāmaṇyaphalam  
yadeva caitacchrāmaṇyayuktaṃ  
brāhmaṇyaṃ brahmacakraṃ ca tadeva 
kleśānāṃ vāhanādvāhmaṇyaṃ brahmacakraṃ tu 
brahmāvartanāt  
anuttarabrahmaṇyayogāt bhagavānbrahmā  
eṣa hi bhagavān brahmā ityapi śāntaḥ śītībhūta ityapīti sūtrāt  
tasyedaṃ cakramiti brāhmaṃ tena prartitatvāt  
dharmacakraṃ tu dṛṅmārgaḥ 
caṅkramaṇāccakraṃ tatsādharmyāddarśanamārgo dharmacakram 
kathamasya sādharmyam  
āśugatvādyarādibhiḥ  VAkK  
āśugatvāttyajanakramaṇāt ajitajayajitādhyavasanādutpatananipattanācca  
evamāśugatvādibhiḥ arādibhiḥ sādharmyādāryāṣṭāṅṅgo mārgaścakramiti bhadantaghoṣakaḥ  
samyagdṛṣṭisaṃkalpavyāyāmasmṛtayo hyarasthānīyāḥ  
samyagvākkarmāntājīvā nābhisthānīyāḥ samādhirnemisthānīya iti darśanamārgo dharmacakramiti  
kuta etat āryakauṇḍinyasya tadutpattau pravarttitaṃ dharmacakramiti vacanāt  
kathaṃ tattriparivartaṃ dvādaśākāraṃ ca  
idaṃ duḥkhamāryasatyam  
tat khalu parijñeyaṃ tat khalu parijñātamityete trayaḥ parivartāḥ  
ekaikasmiṃśca parivarte cakṣurudapādi jñānaṃ vidyā buddhirudapādi ityete dvādaśākārāḥ  
pratisatyemevaṃ bhavanti  
trikadvādaśakasādharmyāttu triparivartaṃ dvādaśākāramuktam  
dvayasaptasthānakauśalādeśanāvat  
ebhiśca parivartairdarśanabhāvanāśaikṣamārgā yathāsaṃkhyaṃ darśatā iti vaibhāṣikāḥ  
yadyevaṃ na tarhi darśanamārga eva triparivartto dvādaśākāra iti kathamasau dharmacakraṃ vyavasthāpyate  
tasmātsa eva dharmaparyāyo dharmacakraṃ triparirtaṃ dvādaśākāraṃ ca yujyate  
kathaṃ ca punastriparivartam  
satyānāṃ triḥ parivarttanāt 
kathaṃ dvādaśākāram 
caturṇāṃ satyānāṃ tridhākaraṇāt  
duḥkhaṃ samudayo nirodho mārga iti  
parijñeyaṃ praheyaṃ sākṣātkartavyaṃ bhāvayitavyamiti  
parijñātaṃ prahīṇaṃ sākṣātkṛtaṃ bhāvitamiti  
tasya punaḥ pravartanaṃ parasaṃtāne gamanamarthajñāpanāt  
athavā sarva evāryamārgo dharmacakraṃ veneyasaṃtānakramaṇāt  
tattu parasaṃtāne darśanamārgotpādanādvartayitumārabdhamataḥ pravartitamityucyate  
atha kasmindhātau kati śrāmaṇyaphalāni prāpyante  
kāme trayāptiḥ 
kāmadhātāveva trayāṇāṃ śrāmaṇyaphalānāṃ prāptirnānyatra  
antyasya triṣu 
antyaṃ śrāmaṇyaphalamarhatvaṃ tasya triṣu dhātuṣu prāptiḥ  
phaladvayasya tāvadavītarāgaprāpyatvādūrdhvamaprāptiryuktā  
tṛtīyasya tu kasmādaprāptiḥ  
nordhvaṃ hi dṛkpathaḥ  
ūrdhvaṃ hi kāmadhātordarśanamārgo nāsti  
na ca tena vinā 'sti vītarāgasyānāgāmi phalaprāptirityetat kāraṇam  
kiṃ punaḥ kāraṇaṃ tatra darśanamārgo nāsti  
ārupyeṣu tāvat śravaṇābhāvādadhodhātvanālambanācca 
rūpadhātau tu 
asaṃvegādiha vidhā tatra niṣṭheti cāgamāt  VAkK  
rūpāvacarā hi pṛthagjanāḥ samāpattimukhasaṅgā duḥkhavedanābhāvācca na saṃvijante  
na ca vinā saṃgenāryamārgaḥ śakto labdhum  
iyaṃ tāvadyuktiḥ  
āgamo 'pyayaṃ pañcānāṃ pudgalānāmiha vidhā tatra niṣṭhā antarāparinirvāyiṇo yāvadūrdhvaṃsrotasa iti  
vidhā hi mārgarambho nirvāṇopāyatvāt  
idamuktaṃ yadyakopyaḥ kṣayajñānādanutpādamati riti  
tatra kimarhatamapyasti bhedaḥ  
astītyucyate  
ṣaḍarhanto matāḥ 
sūtra uktaṃ ṣaḍarhantaḥ parihāṇadharmā cetanādharmā anurakṣaṇā dharmā sthitākampoyaḥ prativedhanābhavyo 'kopyadharmā ceti  
teṣāṃ pañca śraddhādhhimuktijāḥ  
akokpyadharmāṇaṃ varjayitvā 'nye pañca śraddhādhimukti pūrvakāḥ  
vimuktiḥ sāmayikyeṣām  
eṣāṃ ca pañcānāṃ sāmayikī kānta cetovimuktirveditavyā  
nityānurakṣyatvāt  
ata evaite samayavimuktā ucyante  
samayāpekṣāścaite 'dhimuktāśceti samayavimuktā madhyapadalopāt dhṛtaghaṭavat  
eṣāṃ hi samayāpekṣāsamādhisaṃmukhībhāva upakaraṇārogyadeśaviśeṣāpekṣatvāt  
akopyākopyadharmaṇaḥ  VAkK  
akopyadharmaṇastvakopyā vimuktiḥ 
kopayitumaśakyatvādaparihāṇitaḥ  
ato 'samayamukto 'sau 
ata evāsamayavimukti ucyate 
sa hyasamayāpekṣāvimuktiśca  
icchātaḥ samādhisaṃmukhībhāvāt  
kālāntarātyantavimuktito vā kopyākopyadharmaṇoḥ samayāsamaye vimuktatvaṃ parihāṇisaṃbhavāsaṃbhavataḥ  
dṛṣṭipraptānvayaśca saḥ  
sa cākopyadharmā dṛṣṭiprāptapūrvako veditavyaḥ  
kiṃ punarete ṣaḍarhanta ādita eva tadgotrā bhavantyatha paścāt  
tadgotrā āditaḥ kecitkeciduttāpanāgatāḥ  VAkK  
kaścitprathamata eva cetanādharmagotrako bhavati  
kaścitpunaḥ parihāṇadharmā bhūtvendriyāṇāmuttāpanayā cetanādharmatāṃ gataḥ  
evaṃ yāvadakoopyadharmatāṃ gato veditavyaḥ  
tatra parihāṇadharmā yaḥ parihātuṃ bhavyo na cetanādidharmā  
cetanādharmā yaścetayituṃ bhavyaḥ 
anurakṣaṇādharmā yo 'nurakṣituṃ bhavyaḥ  
sthitākampyo yaḥ parihāṇipratyayaṃ balavantamantareṇānurakṣannapi sthātuṃ bhavyo na hātuṃ nāpi vardhayituṃ vinābhiyogena  
prativedhanābhavyo yo 'kopyaḥ prativeddhaṃ bhavyaḥ  
akopyadharmā yo naiva parihātuṃ bhavyaḥ  
prathamau dvau pūrvameva śaikṣāvasthāyāṃ sātatyasatkṛtyaprayogavikalau  
tṛtīyaḥ sātatyaprayogī 
caturthaḥ satkṛtyaprayogī  
pañcama ubhayathāprayogī mṛdvindriyastu  
ṣaṣṭha ubhayathāprayogī tīkṣṇendriyaśca  
nacāvaśyaṃ varihāṇadharmā parihīyate nāpi yāvat prativedhanābhavyaḥ pratividhyati  
saṃbhavaṃ tu pratyevamucyate  
evaṃ kṛtvā dhātutraye 'piṣaḍarhanto yujyante  
yeṣāṃ tvavaśyaṃ parihīyate yāvat pratividhyati teṣāṃ kāmadhātau ṣaṭ rūpārupyadhātvoḥ sthitākampyo 'kopyadharmā ca  
tayoḥparihāṇicetanendriyasaṃcārābhāvāt  
kaḥ punareṣāṃ kutaḥ parihīyate 
phalāt gotrādvā  
gotrāccaturṇāṃ pañcānāṃ phalāddhāniḥ 
cetanādharmādīnāṃ caturṇāṃ gotrātparihāṇiḥ  
na hi parihāṇadharmā punaḥ svagotrāt parihīyate  
parihāṇadharmādīnāṃ pañcānāṃ phalāt parihāṇiḥ  
teṣāmapi tu 
na pūrvakāt  
yasya yat prathamagotraṃ sa tasmānna parihīyate 
śaikṣāśaikṣamārgābhyāṃ dṛḍhīkutatvāt  
śaikṣastu laukikalokattarābhyāṃ dṛḍhīkṛtatvāt na parihīyate svagotrāt  
yattu paścāt pratilabdhamuttāpanayā tasmāt parihīyate  
yasya ca yat prathamaṃ phalaṃ sa tasmānā parihīyate  
śeṣāt parihīyate  
ata eva srota āpattiphalānnāsti parihāṇiḥ  
evaṃ ca kṛtvā parihāṇadharmaṇastrayaḥ prakārā bhavanti  
tadavasthasya parinirvāṇamindriyasaṃcāraḥ  
parihāya vā śaikṣatvam 
cetanādharmaṇaścatvāraḥ  
eta eva trayaḥ parihāṇadharmagotrapratyāgamanaṃ ca  
evamanyeṣāṃ trayāṇāmekaikaprakāravṛddhacyā yathākramaṃ pañca ṣaṭ sapta prakārā veditavyāḥ  
yasya ca yat prathamaṃ gotraṃ sa parihāya śaikṣobhūtastatraivāvatiṣṭhate nānyasmin  
anyathā hi tadgotraviśeṣa labhād vṛddhirevāsya syānna parihāṇiḥ  
kiṃ punaḥ kāraṇaṃ prathamānām nāsti parihāṇiḥ 
darśanaheyānāmavastukatvāt  
ātmādhiṣṭhānapravṛttā hyete 
satkāyadṛṣṭimūlakatvāt  
sa cātmā nāstīti 
asadālambanāstarhi prāpnuvanti 
nāsadālambanāḥ  
satyālambanatvāt  
vitathālambanāstu 
katamaśca kleśo naivamasti viśeṣaḥ  
 ātmadṛṣṭihi rūpādike vastuni kārakavedakavaśavartitvenātmatvamabhūtamadhyāropayati tadadhiṣṭhānānuvṛttāścāntagrāhadṛṣṭacyādaya ityavastukā 
 bhāvanāheyāstu rāgapratighamānāvidyā rūpādike vastuni kevalaṃ saktyāghātonnatyasaṃprakhyānabhāvena vartanta iti savastukā ucyante   
asti ca tacdhrātādimātraṃ yatra teṣāṃ pravṛttayaḥ na tvātmādileśo 'pi  
tathā hi bhāvanāheyānāmasti pratiniyataṃ vastumanāpāmanāpalakṣaṇaṃ na tu darśanaheyānāmātmādilakṣaṇam  
tasmādapyavastukāucyante  
api khalvāryasyānupanidhyāyataḥ smṛtisaṃpramoṣāt kleśa utpadyate nopanidhyāyato rajjvāmiva sarpasaṃjñā  
na cānupanidhyāyata ātmadṛṣṭacyādīnāmupapattiryujyate santīrakatvāditi nāsti darśanaheyakleśa prahāṇātparihāṇiḥ  
arhatvādapi nāsti parihāṇiriti sautrāntikāḥ  
eṣa eva canyāyaḥ  
kathamidaṃ gamyate 
āgamādyuktitaśca 
kathamāgamāt  
taddhi bhikṣavaḥ prahīṇaṃ yadāryayā prajñayā prahīṇamityuktam  
ādyantayośca phalayorāryayaiva prajñayā 'dhigamaḥ  
śaikṣasya cāpramādakaraṇiye 'pramādakaraṇīyaṃ vadāmī tyuktaṃ nā 'rhataḥ  
arhato 'pyahamānanda lābhasatkāramantrāyakaraṃ vadāmītyatra sūtre dṛṣṭadhamesukhavihāramātrādeva parihāṇiruktā  
yā tvanenākopyacetovimuktiḥ kāyena sākṣātkṛtā  
tato 'haṃ na kenacit paryāyeṇa parihāṇaṃ vadāmīti coktam  
sāmayikyā astīti cet 
vayamapyevaṃ brūmaḥ 
sā tu vicāryā  
kimarhattvamāhosviddhacyānānīti  
maulo hi dhyānasamādhiḥ samaye saṃmukhībhāvātsāmayikī cimuktirityucyate  
dṛṣṭadharmasukhavihārārthaṃ ca punaḥ punareṣaṇīyatvātkāntetyucyate  
āsvādanīyatvādityapare  
arhattvavimuktistu nityānugatatvānna yujyate 
sāmayikī apunaḥprarthanīyatvānna kānteti  
 yadi cārhattvāt parihaṇisaṃbhavo 'bhaviṣyat kimarthaṃ bhagavānādhicetasikebhya eva dṛṣṭadharmasukhavihārebhyaḥ parihāṇimavakṣyat   
ato gamyate sarvasyaivārhato vimuktirakopyādṛṣṭadhrmasukhavihāretyustu  
kaścit lābhasatkāravyākṣepadīṣāt parihīyate vaśitvabrhaśādyo mṛdvindriyaḥ  
kaścinna parihīyate yastīkṣṇendriyaḥ 
tatra yaḥ parihīyate sa parihāṇadharmā  
yo na parihīyate so 'parihāṇadharmā  
evaṃ cetanādharmādayo 'pi yojyāḥ  
aparihāṇadharmasthitākampyākopyadharmaṇāṃ ko viśeṣaḥ  
aparihāṇadharmā 'nuttāpanāgataḥ  
akopyadharmā tūttāpanāgataḥ  
tau hi yaṃ yameva samāpattiviśeṣamutpādayatastasmānna parihīyete  
sthitākampyastu yasminneva guṇe sthitastasmātkevalaṃ na parihīyate na tvanyamutpādayati  
utpādayati vā tasmāttu kampata ityeva viśeṣo lakṣyate  
āyuṣmānbhautikaḥ śaikṣībhūtaḥ sāmayikyā vimukteratyāsvādanānmṛdvindriyatvāccabhīkṣṇaṃ
parihīyamāṇo nirviṇnaḥ śastramādhārayan kāyajīvitanirapekṣatvānmaraṇakāla evārhattvaprāptaḥ parinirvṛttaśca  
tasmātso 'pi nārhattvāt parihīṇaḥ  
daśottare coktam  
eko dharma utpādayitavyaḥ sāmayikī kāntā cetovimuktiḥ  
eko dharmaḥ sākṣātkartavyaḥ akopyā cetovimuktiriti  
yadi cārhattvaṃ sāmayikī kāntā cetovimuktirabhaviṣyat kimarthaṃ tatraiva daśake 'rhattvasya dvigrahaṇamakariṣyāt  
na ca kvacidarhattvamutpādayitavyamuktam  
kiṃ tarhi  
sākṣātkartavyaṃ mṛdvindriyasaṃgṛhītaṃ cārhattvamutpādayitavyamiti  
kimanena jñāpitaṃ bhavati  
yadi tāvadutpādayituṃ śakyamityadapi śakyam  
athotpādanamarhatīti  
anyatsutarāmarhati  
tasmānna sāmayikī vimuktirarhattvam  
kathaṃ tarhi samayavimukto 'rhannucyate  
yasya mṛdvindriyatvātsamayāpekṣaḥ samādhisamukhībhāvaḥ  
viparyayādasamayavimuktaḥ  
abhidharme 'pi coktaṃ tribhiḥ sthāneḥ kāmarāgānuśayasyotpādo bhavati  
kāmarāgānuśayio 'prahīṇo bhavatyaparijñātaḥ kāmarāgaparyavasthānīyāśca dharmā ābhāsagatā bhavanti tatra cāyoniśo manaskāra iti  
paripūrṇotpattirevamiti cet  
kasya vā paripūrṇakāraṇasyotpattiḥ 
evaṃ tāvadāgamāt 
kathaṃ yuktitaḥ  
yadi tāvadarhatastadrūpaḥ pratipakṣa utpanno yena kleśā atyantamanutpattidharmatāmāpannāḥ kathaṃ punaḥ parihīyate  
atha notpannaḥ 
kathaṃ kṣīṇāsravo bhavati  
atyantamanayoddhratāyāṃ tadbījadharmatāyāmakṣīṇāsravo vā punaḥ kathamarhanbhavatītyevaṃ yuktiḥ  
aṅgārakarṣūpomaṃ sūtraṃ tarhi parihāryam  
 yatredamuktaṃ tasya khalu śrutavata āryaśrāvakasyaivaṃ carata evaṃ viharataḥ kadācitkarhicit smṛtisaṃpramoṣādutpadyante pāpakā akuśalā vitarkā  
iti   
sa hi tatrārhanneva jñāpitaḥ  
dīrgharātra vivekanimnaṃ cittaṃ bhavati yāvannirvāṇaprāgbhāramiti vacanāt  
arhato hyetadbalamanyatroktam  
sarvairāsravasthānīyairdharmaiḥ śītībhūtaṃ vāntībhūtamiti cābhidhānāt astyetadevam  
 yāvattu cāro na supratibaddhastāvadevaṃ carato 'pi śaikṣasyāsti saṃbhavaḥ kleśotpattāviti śaikṣāvasthāmadhikṛtyaivaṃ vacanādadoṣaḥ   
pratijñāyate hi laukikamārgapratilabdhātphaladvayātparihāṇiḥ  
arhattvādapi tu parihāṇiṃ varṇayanti vaibhāṣikāḥ  
kiṃ punarime 'rhanta eva ṣaḍgotrā bhavanti athānye 'pi ṣaḍgotrā bhavanti  
śaikṣānāryāśca ṣaḍgotrāḥ 
śaikṣapṛthagjanā apyevaṃ ṣaḍgotrāḥ 
tatpūrvakāṇyeva hyarhatāṃ gotrāṇi 
api tu 
saṃcāro nāsti darśane  VAkK  
darśanamārgādanyatrendriyasaṃcāro bhavati 
prayogāsaṃbhavānna darśanamārge  
kaścit pṛthagjanāvasthāyāmindriyāṇi saṃcarati  
kaścicchaddhādhimuktāvasthāyām  
yadidaṃ sūtra uktaṃ ye tvanena catvāra ādhicaitasikā dṛṣṭadharmasukhavihārā adhigatāstato
'hamasyānyatamānyatamasmāt parihāṇiṃ vadāmi yā tvanenaikākinā yāvadakopyā cetovimuktiḥ
kāyena sākṣātkṛtā tato 'haṃ na kenacit paryāyeṇa parihāṇiṃ vadāmīti  
kathamakopyadharmaṇo dṛṣṭdharmasukhavihārebhyaḥ parihāṇiḥ  
parihāṇistridhā jñeyā prāptāprāptopabhogataḥ  
prāptaparihāṇiryadi pratilabdhāt guṇāt parihīyate  
aprāptaparihāṇiryadi prāpyaṃ guṇaṃ na prāpnoti  
upabhogaparihāṇiryadi prāptaguṇaṃ na saṃmukhīkaroti  
āsāṃ punaḥ parihāṇīnām 
antyā śāsturakopyasya madhyā cānyasya tu tridhā  VAkK  
buddhasyopabhogaparihāṇireva nānyā 
akopyadharmaṇaḥ sā cāprāptaparihāṇiśca  
pudgalaviśeṣadharmāprāpaṇāt 
anyasyārhataḥ prāptaparihāṇirapyasti  
ata upabhogaparihāṇivacanādakopyadharmaṇaḥ sūtravirodhaḥ  
sarvasyānāsravā vimuktirakopyā  
akopyadharmavyavasthānaṃ tu yathā tathoktam 
ata etadcodyamityaparihāṇivādī  
atha yoi 'rhatphalātparihīyate kimasau punarjāyate 
nāstyetat 
yasmāt 
mriyate na phalabhraṣṭaḥ 
naiva hi kaścitphalāt parihīṇaḥ kālaṃ karoti  
dhandhā bhikṣava āryaśrāvakasya smṛtisaṃpramoṣā atha ca punaḥ kṣipramevāntaṃ parikṣayaṃ sapadi saṃgacchanīti sūtre vacanāt  
anyathā hyanāśvāsikaṃ brahmacaryaṃ syāt  
yataśca phalāt parihīyate tatphalasthena yadakāryaṃ 
tādakāryaṃ karoti na  
parihīṇo 'pi saṃstatphalaviruddhāṃ kriyāṃ na karoti 
śūrapraskhalanāpatanavat  
athendriyāṇi saṃcaratāṃ katyānantaryavimuktimārgā bhavanti  
vimuktyānantaryapathā navokopye 
akopyagotre pratividhyamāne pritivedhabhāvanābhavyasya navānantaryamārgā vimuktimārgāśca bhavanti  
yathārhattvaṃ prāpnuvataḥ 
kiṃ kāraṇam  
atisevanāt  VAkK  
tasya mṛdvindriyagotraṃ bhavatīti nālpena vyāvarttayituṃ śakyate  
śaikṣāśaikṣa mārgabhyāṃ dṛḍhīkṛtatvāt  
dṛṣṭacyāptatāyāmekaikaḥ 
dṛṣṭiprāptāyāṃ pratividhyamānāyāmeka evānantaryamārgo bhavatyeko vimuktimārgaḥ  
prayogamārgastu sarvatraika eva 
te punaḥ sarva evānantaryavimuktimārgāḥ 
anāsravāḥ 
na hi sāsraveṇa mārgeṇāryāṇāmindriyasaṃcāraḥ 
kva punarindriyāṇi vardhante  
nṛṣu vardhanam  
manuṣyeṣvevendriyasaṃcāro nānyatra 
parihāṇyasaṃbhavāt  
kaḥ punaḥ katamāṃ bhūmi niśrityendriyāṇi saṃcarati  
aśaikṣo nava niśritya bhūmīḥ 
anāgamyasyānantaraṃ catvāri dhyānāni trīṇi cārupyāṇi  
śaikṣastu ṣaṭ 
ārupyavarjyaḥ 
kiṃ kāraṇam  
yataḥ  VAkK  
saviśeṣaṃ phalaṃ tyaktvā phalamāpnoti vardhayan  
indriyāṇi hi saṃcaran phalaṃ phalaviśiṣṭaṃ ca mṛdvindriyamārgaṃ tyaktvā tīkṣṇendriyagotrakaṃ phalamārgameva pratilabhate  
na cānāgāmiphalamārupyabhūmisaṃgṛhītamastītyetat kāraṇam  
ta ete ṣaḍevārhanto nava bhavanti 
indriyabhedāt 
kathaṃ kṛtvā  
dvau buddhau śrāvakāḥ sapta navaite navadhendriyāḥ  VAkK  
katame sapta śrāvakāḥ 
parihāṇadharmādayaḥ pañca  
akopyadharmā ca dvividha uttāpanāgata āditaśca tadgotraḥ akopyabheda eva  
dvau buddhau pratyekabuddho buddhaśca  
ityate mṛdumṛdvādinavaprakārendriyabhedānnava pudgalā bhavanti  
sarva eva tvāryapudgalāḥ sapta bhavanti  
śraddhānusārī dharmānusārī śraddhādhimukto dṛṣṭioprāptaḥ kāyasākṣī prajñāvimukta ubhayatovimuktaśca  
ete punaḥ 
prayogākṣasamāpattivimuktyubhayataḥ kṛtāḥ  
pudgalāḥ sapta 
prayogataḥ śraddhādharmānusāriṇau 
pūrvameva parapratyayadharmānusārābhyāmartheṣu prayogāt  
indriyata śraddhādhimuktadṛṣṭiprāptau  
mṛdutīkṣṇendriyatvāt śraddhādhimokṣaprajñādhikyataḥ  
samāpattitaḥ kāyasākṣī nirodhasamāpatti sākṣātkaraṇāt  
vimuktitaḥ prajñāvimuktaḥ 
samāpattivimuktitaḥ ubhayatobhāgavimuktaḥ  
nāmata ete sapta pudgalāḥ  
ṣaṭ tvete  
dravyatastvete ṣaṭ bhavanti  
dvau dvau mārgatraye yataḥ  VAkK  
darśanamārge hi dvau pudgalau śraddhādharmānusāriṇau 
tāveva bhāvanāmārge dvau bhavataḥ  
śraddhādhimuktadṛṣṭiprāptau 
tau punaraśaikṣamārge dvau bhavataḥ 
samayāsamayavimuktāviti  
tatrendriyatastrayaḥ 
śraddhānusāriṇaḥ gotrataḥ pañca 
mārgataḥ pañcadaśa  
aṣṭa kṣāntisaptajñānasthāḥ  
vairāgyatastrisaptatiḥ 
sakalabandhanaḥ 
kāmavairāgyānnava  
evaṃ yāvadākiñcanyāyatanavairāgyāt 
āśrayato nava 
tridvīpaṣāḍdevanikāyajāḥ  
indriyagotramārgavairāgyāśrayataḥ paṇḍitāḥ śatasahasraṃ saṃpadyante sahasrāṇi ca saptacatvāriṃśacchatāni cāṣṭau pañcaviśatiśca  
evamanye 'pi pudgalāḥ saṃbhavataḥ saṃkhyeyāḥ  
koyimubhayatobhāgavimukta ityucyate kaśca prajñāvimuktaḥ  
nirodhalābhyubhayatovimuktaḥ prajñayetaraḥ  
yo nirodhasamāpattilābhī sa ubhayatobhāgavimuktaḥ  
prajñāsamādhibalābhyāṃ kleśavimokṣāvaraṇavimuktatvāt  
itaraḥ prajñāvimuktaḥ  
prajñābalena kevalaṃ kleśāvaraṇavimuktatvāt  
yaduktaṃ bhagavatā kleśān prahāyeha hi yastu pañca ahāryadharmā paripūrṇaḥ śaikṣa iti  
kiyatā paripūrṇaḥ śaikṣo bhavati  
samāpattindriyaphalaiḥ pūrṇaḥ śaikṣo 'bhidhīyate  VAkK  
trividhā śaikṣasya parīpūriḥ 
phalataḥ indriyataḥ samāpattitaśca  
phalata eva śraddhādhimuktasyākāyasākṣiṇo 'nāgāminaḥ  
indriyata eva dṛṣṭiprāptasyāvītarāgasya  
phalendriyato dṛṣṭiprāptasya kāyasākṣiṇo 'nāgāminaḥ  
phalasamāpattitaḥ śraddhādhimuktasya kāyasākṣiṇaḥ  
phalendriyasamāpattito dṛṣṭiprāptasya kāyasākṣiṇaḥ  
samāpattita eva samāpattīndriyaśca paripūrṇatvaṃ nāsti vina phalena  
aśaikṣaparipūrṇatvaṃ dvābhyām 
indriyataḥ samāpattiśca  
phalena tvaparipūrṇasyāśaikṣatvameva nāstīti nāsya punaḥ phalena paripūrṇaparipūrṇatvaṃ vyavasthāpyate  
indriyat evāsamayavimuktasya prajñāvimuktasya  
samāpattita eva samayavimuktasyobhayabhāgavimuktasya  
indriyasamāpattibhyāmasamayavimuktasyobhayatobhāgavimuktasya  
vahava ime mārgabhedā uktā laukikalokokttaradarśanabhāvanā 'śaikṣamārgāḥ prayogānantaryavimuktiviśeṣamārgā iti  
katividha eṣa samāsato mārga iti  
mārgaḥ samāsataḥ  
viśeṣamuktyānantaryaprayogākhyaścaturvidhaḥ  VAkK  
prayogamārgo yasmādanantarmānantaryamārgotpattiḥ  
ānantaryamārgo yenāvaraṇaṃ prajahāti  
vimuktimārgo yastatpraheyāvaraṇavinirmuktastat prathamata utpadyate  
viśeṣamārgo ya ebhyo 'nyo mārgaḥ 
kasmāt mārga ityucyate  
eṣa hi nirvāṇasya panthā etena tadgamanāt  
nirvāṇaṃ mārgayantyaneneti vā  
vimuktiviśeṣamārga yoḥ kathaṃ mārgatvam  
tajjātīyādadhimātrataratvāduttarottaraprāpaṇāt nirūpadhiśeṣapraveśādvā  
mārga eva punaḥ pratipadityukto nirvāṇapratipādanāt 
catasraḥ pratipadaḥ  
asti pratipadduḥkhā dhandhābhijñā 
asti duḥkhā kṣiprābhijñā  
evaṃ sukhā 'pi dvidhā  
tatra 
dhyāneṣu mārgaḥ pratipatsukhā 
caturdhyāneṣu mārgaḥ sukhā pratipadaṅgaparigraha śamathavipaśyanā samatābhyāmayiatnavāhitvāt  
duḥkhā 'nyabhūmiṣu  
 anyāsvanāgamyadhyānāntarārupyabhūmiṣu mārgo duḥkhā pratidaṅgāparigrahācchamathavipaśyanānyūnatvācca yatnavāhitvāt śamathanyūne hyanāgamyadhyānāntare  
vipaśyanānyūnā ārupyā iti   
sā punardvividhā 'pi pratipat 
dhanyābhijñā mṛdumateḥ kṣiprābhijñetarasya tu  VAkK  
mṛdvindriyasya sukhā duḥkhā vā pratipaddhandhābhijñā tīkṣṇendriyasya kṣiprābhijñā dhandhābhijñā asyāṃ pratipadi  
seyaṃ dhandhābhijñā  
evaṃ kṣiprābhijñā  
dhandhasya vā pudgalasyeyamiti dhandhābhijñā  
punarapyeṣa mārgo bodhipakṣyākhyāṃ labhate  
saptatriṃśadvodhipakṣā dharmāḥ 
catvāri smṛtyupasthānāni  
catvāri samyak prahāṇāni 
catvāra ṛddhipādāḥ 
pañcendriyāṇi  
pañca balāni  
sapta bodhyaṅgāni 
āryāṣṭāṅgo mārgaḥ iti 
tatra 
anutpādakṣayajñāne bodhiḥ 
kṣayajñānamanutpādajñānaṃ ca 
pudgalabhedena tisro bodhaya utpadyante  
śrāvakabodhiḥ pratyekabodhiranuttarā samyaksaṃbodhiriti  
aśeṣāvidyāprahāṇāt  
tābhyāṃ svarthasya yathābhūta kṛtāpunaḥkartavyatāvavodhācca  
tādanulomyataḥ  
saptatriṃśattu tatpakṣyāḥ 
bodheranulomatvādbodhipakṣyāḥ saptatriṃśadutpadyante  
nāmato dravyato daśa  VAkK  
daśa dravyāṇi sarve bodhipakṣyāḥ 
katamāni daśa  
śraddhā vīryaṃ smṛtiḥ prajñā samādhiḥ prītyupekṣaṇe  
praśrabdhiśīlasaṃkalpāḥ 
ityetāni daśa dravyāṇi 
kathaṃ kṛtvā  
prajñā hi smṛtyupasthitiḥ  VAkK  
vīryaṃ samyakprahāṇākhyamṛddhipādāḥ samādhayaḥ  
prajñāvīryasamādhisvabhādhā hi smṛtyupasthānasamyakprahāṇarddhipādāḥ ata indriyāṇi
tāvadvalāni ca nāmagrāhikayā śraddhāvīryasmṛtisamādhiprajñādravyāṇi ca smṛtyupasthānāni
dharmapravicayasaṃbodhyaṅgaṃ samyagṛṣṭiśca prajñaiva  
samyakprahāṇāni vīryasaṃbodhyaṅgaṃ samyagvyāyāmaśca vīryameva  
ṛddhipādāḥ samādhisambodhyaṅgaṃ samyak samādhiśca samādhireva  
smṛtisaṃbodhyaṅgaṃ samyak smṛtiśca smṛtireva  
kimavaśiṣyate  
prītiprasrabdhyupekṣasaṃbodhyaṅgāni samyaksaṃkalpaḥ śīlāṅgani ca  
tānyetāni pañca dravyāṇi evamete bodhipakṣyā daśa dravyāṇi bhavanti  
vaibhaṣikāṇā mekādaśa  
kāyavākkarmaṇorasaṃbhinnatvāt śīlāṅgāni dve dravye iti  
yattvetaduktaṃ prajñāvīryasamādhisvabhāvāḥ smṛtyupasthānādaya iti  
atra veditavyam  
pradhānagrahaṇaṃ sarve gunāḥ prāyogikāstu te  VAkK  
pradhānagrahaṇenaivamuktam  
sarve tu prāyogikā guṇāḥḥ smṛtyupasthānasamyakprahāṇarddhipādāḥ  
kasmādvīrya samyakpradhānamuktam  
tena samyakkāyavāṅmanāṃsi pradhīyante  
samādhiḥ kasmād ṛddhipāda uktaḥ 
tatpratiṣṭhatvātsarvaguṇasaṃpatteḥ  
ye tvāhuḥ samādhirevarddhiḥ pādāśchandādaya iti  
teṣāṃ dravyatastrayodaśa bodhipakṣyāḥ prāpnuvanti  
cchandacittayoirādhikyātsūtraṃ ca virudhyate  
ṛddhim ca vo bhikṣavo darśayiṣyāmi ṛddhipādāṃśaca yāvadṛddhiḥ katamā  
iha bhikṣuranekavidhamṛddhiviṣayaṃ pratyanubhavati  
eko bhūtvā bahudhā bhavatīti vistaraḥ  
kasmādindriyāṇyeva valānyuktāni 
mṛdvadhimātrabhedādavamardanīyānavamardanīyatvāt  
indriyāṇāṃ kiṅkṛto 'nukramaḥ 
śraddadhāno hi phalārthaṃ vīryamārabhate  
ārabdhavīryasya smṛtirūpatiṣṭhate  
upasthitasmṛteravikṣepāccittaṃ samādhīyate  
samāhitacitto yathābhūtaṃ prajānātīti  
kasyāmavasthāyāṃ katame te bodhipakṣyāḥ prabhāvyante  
ādikarmikanirvedhabhāgīyeṣu prabhāvitāḥ 
bhāvane darśane caiva sapta vargā yathākramam  VAkK  
ādikarmikāvasthāyāṃ kāyādyupalakṣaṇārthaṃ smṛtyupasthānāni  
viśeṣādhigamena vīryasaṃbadhaṃnādūṣmagateṣu samyakpradhānāni  
aparihāṇīyakuśalamūlapraveśatvāt mūrdhaṣvṛddhipādāḥ  
apunaḥparihāṇita ādhipatyaprāptatvāt kṣāntiṣvindriyāṇi  
kleśānavamardanīyatvādgradharmeṣu balāni laukikānyadharmānavamardanīyatvādvā  
bodhyāsannatvāt bhāvanāmārge bodhyaṅgāni  
gamanaprabhāvitvāddarśanamārge mārgāṅgānī  
tasyāśugāmitvāt 
saṃkhyānupūrvīvidhānārthaṃ tu pūrva saptoktāni paścādaṣṭau  
tatra dharmapravicayasaṃbodhyaṅgaṃ bodhirvodhyaṅgaṃ ca samyagdṛṣṭirmārgo mārgāṅgaṃ ceti vaibhāṣikāḥ  
apare punarabhittvaiva kramaṃ bodhipakṣyāṇāmānupūrvī varṇayanti  
ādita eva tāvadvahuvidhaviṣapavyāsekavisāriṇīnāṃ buddhīnāṃ nigrahārya smṛtyupasthānāni
cetasa upanibaddhāni bhavanti yāvadeva gardhāśritānāṃ smarasaṃkalpānāṃ prativinodanāyeti sūtre vacanāt  
tadvalena vīryasaṃvardhanāccaturvidhakāryasaṃpādanāya samyakcittaṃ pradadhātīti samyakpradhānāni  
tataḥ samādhiviśodhanādṛddhipādāḥ  
samādhisaṃniśrayeṇa lokottaradharmādhipatibhūtāni śraddhādīnīndriyāṇi  
tānyeva ca nirjitavipakṣasamudācārāṇi balāni 
darśanamārge bodhyaṅgāni  
prahamato dharmatattvāvalokāt ubhayormārgāṅgāni  
tathā hyuktam āryāṣṭāṅge khalu mārge bhāvanāparipūri gacchati  
catvāri smṛtyupasthānāni bhāvanāparipūriṃ gacchanti yāvat sapta bodhyaṅgānīti  
 punaścoktaṃ yathābhūtavacanārocanamiti bhikṣavaścaturṇāmāryasatyānāmetadadhivacanaṃ yathāgatena mārgeṇa prakramaṇamiti bhikṣo āryāṣṭāṅgasya  
mārgasyaitadadhivacanamiti   
tasmādubhayorāryāṣṭāṅgo mārga eṣṭavyaḥ  
siddho 'nukramaḥ  
idaṃ tu vaktavyam  
kati bodhipakṣā dharmāḥ sāsravā iti katyanāsravā iti  
anāsravāṇi bodhyaṅgamārgāṅgāni 
bhāvanādarśanamārga yostadvacyavasthāpanāt  
laukikā api hi samyagdṛṣṭacyādayaḥ santi  
te tu nāryamārgaśabdaṃ labhante  
dvidhetare  
anye bodhipakṣāḥ sāsravāḥ 
kasyāṃ bhūmau kati bodhipakṣāḥ  
sakalāḥ prathame dhyāne 
sarve saptatriṃśatprathame dhyāne  
anāgamye prītivarjitāḥ  VAkK  
kasmādanāgamye prītyabhāvaḥ  
sāmantakānāṃ balavāhanīyatvādadharabhūmisāśaṅkatvācca  
dvitīye 'nyatra saṃkalpāt 
dvitīye dhyāne samyaksaṃkalpavarjyāḥ ṣaṭtriṃśadeva 
tatra vitarkābhāvāt  
dvayostaddvayavarjitāḥ  
tṛtīyacaturthayordhyānayoḥ prītisaṃkalpābhyāṃ varjitāḥ pañcatriṃśat  
dhyānāntare ca 
tābhyāmeva dvābhyāṃ varjitāḥ pañcatriṃśadeva  
śīlāṅgaistābhyāṃ ca triṣvarupiṣu  VAkK  
varjitā iti vartate  
ārupyesu samyagvākkarmāntājīvaiḥ prītisaṃkalpābhyāṃ ca varjitā dvātriṃśat  
kāmadhātau bhavāgre ca bodhimārgāṅgavarjitāḥ  
dvārviśatirbodhipakṣyāstayoranāsravamārgābhāvāt  
bodhipakṣeṣu vartamānasya kasyāmavasthāyāmavetyaprasādalābho veditavyaḥ  
trisatyadarśane śīladharmāvetyaprasādayoḥ  VAkK  
lābho mārgābhisamaye buddhatatsaṃghayiorapi  
duḥkhasamudayanirodhasatyānyabhisamayan dharme cāvetyaprasādamāryakāntāni ca śīlāni pratilabhate  
mārgasatyamabhisamayan buddhe tasya ca śrāvakasaṃghe 'vetyaprasādaṃ pratilabhete  
yo hi tayoḥ prasādaḥ so 'śaikṣyeṣu buddhakarakeṣu dharmeṣu śaikṣāyāśaikṣeṣu ca saṃghakarakeṣu prasādaḥ  
api śabdācchīladharmāvetyaprasādau ca pratilabhate  
ko 'yamiha dharmo 'bhipretaḥ  
dharmaḥ satyatrayaṃ bodhisattvapratyekabuddhayoḥ  VAkK  
mārgaśca 
ataścatvaryapi satyānyabhisamayato dharmāvetyaprasādalābhaḥ  
ta ete śraddhādhiṣṭhānabhedānnāmataścatvāro 'vetyaprasādā ucyante  
dravyatastu dve śraddhā śīlaṃ ca 
buddhadharmasaṃghāvetyaprasādāḥ śraddhāsvabhāvāḥ āryakāntāni ca śīlāni śīlamiti dve dravye bhavataḥ  
kiṃ punarete sāsravānāsravā ekāntenāvetyaprasādāḥ  
nirmalā  
avetyaprasādā iti ko 'rthaḥ 
yathābhūtasatyānyavabudhya saṃpratyayo 'vetyaprasādaḥ  
yathā ca vyutthitaḥ saṃmukhīkaroti tathaiṣāmānupūrvīm  
kathaṃ vyutthitaḥ saṃmukhī karoti  
 samyaksaṃbuddho vata bhagavān svākhyāto 'sya dharmavinayaḥ supratipanno 'sya śrāvakasaṃgha iti vaidyabhaiṣajyopasthāpakabhūtatvāt   
cittaprasādakṛtaśca śīlaprasāda ityucyate caturtha uktaḥ  
evaṃ prasannasyaiṣā pratipattiriti  
ārogyabhūtatvādvā deśika mārga sārthikayānavadvā  
sūtra uktamaṣṭābhiraṅgai samanvāgataḥ śaikṣo darśabhiraṅgaiḥ samanvāgato 'śaikṣa iti  
kasmācchaikṣasya samyak vimuktiḥ samyagjñānaṃ ca noktam  
noktā vimuktiḥ śaikṣāṅga baddhatvāt  
baddho hi śaikṣaḥ kleśabandhanairadyāpīti  
kathaṃ baddhasyaiva sato vimuktirvyavasthāpyeta  
na hi bandhanaikadeśānmukto mukta ityucyate  
binā ca vimuktacyā kathaṃ vimuktijñānam vyavasthāpyate  
aśaikṣastu sarvakleśabandhanātyantanirmokṣādvimuktitatpratyātmajñānābhyāṃ prabhāvita iti tasyaiva tadvacanaṃ nyāyyam  
keyaṃ vimuktirnāma  
sā punardvidhā  VAkK  
saṃskṛtā cāsaṃskṛtā ca 
tatra  
asaṃskṛtā kleśahānamadhimuktastu saṃskṛtā  
kleśaprahāṇamasaṃskṛtā vimuktiḥ 
aśaikṣādhimokṣaḥ saṃskṛtā vimuktiḥ  
sāṅgaḥ 
saivāsaṃskṛtā vimuktiraśaikṣāṅgayuktā 
aṅgānāṃ saṃskṛtatvāt  
saiva vimuktī dve 
saiva saṃskṛtā vimuktirdve vimuktī sūtra ukte  
ceto vimuktiḥ prajñāvimuktiśca  
vimuktiskndho 'pi sa eva draṣṭṭavyaḥ  
yattarhi sūtra uktaṃ katamacca vyāgrābodhyāyanā vimuktipariśuddhipradhānam  
iha bhikṣavo rāgāccittaṃ viraktaṃ bhavati vimuktaṃ dveṣānmohāccittaṃ viraktaṃ bhavati
vimuktamityaparipūrṇasya vā vimuktiskandhasya paripūraye paripūrṇasya cānugrahāya
cchandovīryamiti vistaraḥ  
tasmānādhimokṣa eva vimuktiḥ 
kiṃ tarhi  
tattvajñānāpanīteṣu rāgādiṣu cetaso vaimalyaṃ vimuktirityapare  
uktā vimuktiḥ  
samyagjñānaṃ tu samyagdṛṣṭiḥ 
vyatiriktaṃ katamat  
jñānaṃ bodhiryathoditā  VAkK  
yaiva hi pūrvaṃ bodhiruktā saiveha samyagjñānaṃ veditavyam  
yaduta kṣayajñānamanutpādajñānaṃ ca  
katamat punaścittaṃ vimucyate kimatītamanāgataṃ pratyutpannam  
vimucyate jāyamānasaśaikṣaṃ cittamāvṛteḥ  
anāgataṃ cittamutpadyamānaṃ visucyate aśaikṣamāvaraṇebhya iti śāstrapāṭhaḥ  
kiṃ punastasyāvaraṇam 
kleśaprāptistadutpattivivandhatvāt  
vajropame hi samādho sa ca prahīyate  
taccotpadyamānamaśaikṣaṃ cittaṃ vimucyate 
sā ca prahīṇā bhavati  
tacāśaikṣaṃ cittamutpannaṃ vimuktaṃ ca 
yattarhi notpadyamānaṃ laukikaṃ ca  
tadapi vimucyate  
yattu niyatamutpattau tadevoktam  
laukikaṃ kuto vimucyate  
tata evotpattyāvaraṇāt  
nanu cāmuktasyāpi śaikṣasya laukikamutpadyate na tattādṛśam  
kīdṛśaṃ tat 
kleśaprāptisahitam  
kimavastho mārgastadutpattyāvaraṇaṃ prajahāti  
nirudhyamāno mārgastu prajahāti tadāvṛtim  VAkK  
vartamāna ityarthaḥ  
yā cāsaṃskṛtā vimuktiruktā ye ca trayodhātava ucyante prahāṇadhāturviṃrāgadhātunirodhadhāturiti  
ka eṣāṃ viśeṣaḥ  
asaṃskṛtaiva dhātvākhyā 
saivāsaṃskṛtā vimuktistrayo dhātavaḥ 
tatra punaḥ 
virāgo rāgasaṃkṣayaḥ  
rāgasya prahāṇaṃ virāgadhātuḥ  
prahāṇadhāturanyeṣāṃ  
saṃkṣaya iti vartate 
rāgādanyeṣāṃ kleśānāṃ prahāṇaṃ prahāṇadhātuḥ  
nirodhākhyastu vastunaḥ  VAkK  
saṃkṣaya ityevānuvartate 
kleśanirmuktasya vastunaḥ prahāṇaṃ nirodhadhātuḥ  
yena vastu nirvidyate virajyate 'pi tena vastunā 
catuṣkoṭikam 
kathaṃ kṛtvā  
nirvidyate duḥkhahetukṣāntijñānaiḥ 
duḥkhe samudayakṣāntijñānaireva nirvidyate nānyaiḥ  
virajyate  
sarvairjahāti yaiḥ 
sarvairapi duḥkhasamudayanirodhamārga kṣāntijñānairvirajyate  
yaiḥ kleśān prajahāti  
evaṃ catuṣkoṭikasaṃbhavaḥ  VAkK  
evaṃ catuṣkotikaṃ sidhyati 
nirvidyata eva duḥkhasamudayakṣāntijñānaiḥ  
kleśān prajahat nirvedavastvālambanatvāt  
virajyata eva nirodhamārgakṣāntijñānaiḥ kleśān prajahat  
prāmodyavastvālambanatvāt  
ubhayaṃ pūrvaiḥ kleśān prajahat  
nobhayamuttaraiḥ kleśānaprajahaditi  
tatra vītarāgaḥ satyāni paśyandharmajñānakṣāntibhiḥ kleśānna prajahāti  
 jñānaistu prayogavimuktiviśeṣamārgasaṃgṛhītairna prajahātīti    
abhidharmakośabhāṣye mārgapudgalanirdeśo nāma ṣaṣṭhaṃ kośasthānaṃ samāptamiti 
śrī lāmāvākasya yadatra puṇyam 
saptamaṃ kośasthānam 
namo buddhāya  
kṣāntayaścocyante jñānāni ca samyagdṛṣṭiḥ samyagjñānaṃ ca  
kiṃ punaḥ kṣāntayo na jñānaṃ samyagjñānaṃ ca na dṛṣṭiḥ  
nāmalā kṣāntayo jñānaṃ 
tatpraheyasya vicikitsā 'nuśayasyāgrahīṇatvāt  
dṛṣṭayastu tā santiraṇātmakattvāt yathā ca kṣāntayo dṛṣṭirna jñānamevaṃ punaḥ 
kṣayānutpādadhīrna dak  
kṣayānamanutpādajñānaṃ ca na dṛṣṭirasantīraṇāparimārgaṇāśayatvāt  
tadnyobhayathāryā dhīḥ 
kṣāntikṣayānutpādajñānebhyo 'nyā 'nāsravā prajñā dṛṣṭiḥ jñānaṃ ca  
anyā jñānaṃ 
laukikī prajñā sarvaiva jñānam  
dṛśaśca ṣaṭ  VAkK  
pañca dṛṣṭayo laukikī ca samyagdṛṣṭiḥ  
eṣā ṣaḍvidhā laukikī prajñādṛṣṭiḥ anyā na dṛṣṭiḥ  
jñānaṃ tveṣā cānyā ca 
kiyatā sarvajñānasaṃgrahaḥ 
daśabhirjñānaiḥ  
samāsena tu 
sāsravānāsravaṃ jñānaṃ 
tayoḥ punaḥ 
ādyaṃ saṃvṛtijñāpakam  
yatsāsravaṃ tatsaṃvṛtijñānam 
prāyeṇa ghaṭapaṭastrīpuruṣādisaṃvṛtigrahāt  
ajñānasaṃvṛtatvāt ityapare  
anāsravaṃ dvidhā dharmajñānamanvayameva ca  VAkK  
anāsrvaṃ jñānaṃ dvidhā bhidyate 
dharmajñānamanvayajñānaṃ ca  
evagete dve jñāne trīṇi bhavanti  
saṃvṛtijñānaṃ dharmajñānaṃ ca 
tatra 
sāṃvṛtaṃ sarvaviṣayaṃ 
saṃvṛtijñānasya sarvadharmāḥ saṣkṛtāsaṃskṛtā ālambanaṃ saṃbhavataḥ  
kāmaduḥkhadigocaram  
dharmakhyam 
dharmajñānasya kāmāvacaraṃ dukhaṃ tatsamudayanirodhapratipakṣāścālambanam  
anvayajñānaṃ tūrdhvaduḥkhādigocaram  VAkK  
anvayajñānasya rūpārupyāvacaraṃ duḥkhaṃ tatsamudayanirodhapratipakṣāścālambanam  
te eva satyabhedena catvāri 
te eva dharmajñānānvayajñāne satyabhedena punaścatvāri jñānāni bhavanti  
duḥkhasamudayanirodhamārgajñānāni  
tadālambanatvāt  
ete caturvidhe  
anutpādakṣayajñāne 
ete eva dharmajñānānvayajñāne caturvidhe adṛṣṭisvabhāve kṣayajñānamanutpādajñānaṃ cocyate  
te punaḥ prathamodite  VAkK  
duḥkhahetvanvayajñāne 
prathamotpanne tu kṣayajñānānutpādajñāne duḥkhasamudayānvayajñāne duḥkhasamudayākārairbhāvāgrikaskandhālambanatvāt  
kim khalu vajropamo 'pi tābhyāmekālamvano 'sti  
yadi duḥkhasamudayālamvano bhavati 
atha nirodhamārgālambano naikālambanaḥ  
caturbhyaḥ paracittavit  
vettīti vit jñānam 
paracittajñānaṃ caturbhyo jñānebhyo draṣṭavyam  
dharmānvayajñānamārgaḥ saṃvṛtijñānebhyaḥ  
tasya punarayaṃ niyamaḥ 
bhūmyakṣapudgalotkrāntam naṣṭājātaṃ na veti tat  VAkK  
bhūmyatikrāntaṃ na jānātīti  
adharadhyānabhūmikenottaradhyānabhūmikamindriyātikrāntaṃ na jānāti  
śraddhādhimuktasamayamuktamārgeṇa dṛṣṭiprāptāsamayavimuktārga pudgalotkrāntaṃ na jānāti  
anāgāmyahañcchāvaka pratyekabuddhabuddhamārggaṇāmadhareṇottaraṃ naṣṭājātaṃ na jānāti  
atītānāgataṃ vartamānapara cittacaittaviṣayatvāt  
kiṃ ca bhūyaḥ 
ta dharmānvayadhīpakṣyamanyo 'nyaṃ 
dharmajñānapakṣyaṃ paracittajñānamanvayajñānapakṣyaṃ cittaṃ na jānāti  
anvayajñānapakṣyaṃ ca dharmajñānapakṣyaṃ na jānāti  
kāmadhāturdhvadhātupratikṣālambanatvāttayoḥ  
darśanamārge paracittajñānaṃ nāsti  
tadālambanaṃ tvasti  
tatra paracittajñānena darjñanamārga jñātukāmaḥ prayogaṃ kṛtvā prathamau 
darśanakṣaṇau 
śrāvako vetti khaṅgastrīn sarvānbuddho 'prayogataḥ  VAkK  
śrāvako darśanamārgāt paracittajñānena dvau kṣaṇau jānāti  
duḥkhe dharmajñānakṣāntiṃ dharmajñānaṃ ca  
anvayajñānapakṣālambanasyānyaprayogasādhyatvāt  
yāvacca sa tatra prayogamāra mate tāvadayaṃ ṣoḍaśacittamanuprāpto bhavatītyantarā na jānāti  
pratyekabuddhastrīn kṣaṇān  
prathamau ca dvāvaṣṭamaṃ ca samudayānvayajñānaṃ mṛduprayogatvāt  
prathamadvitīyapañcadaśānityapare  
buddhastu sarvāneva darśanamārgakṣaṇānaprayogeṇa jānāti  
atha kṣayajñānānutpādajñānayoḥ ko viśeṣaḥ  
kṣayajñānaṃ hi satyeṣu parijñātādiniścayaḥ 
na parijñeyamityādiranutpādamatirmatā  VAkK  
kṣayajñānaṃ katamat 
duḥkhaṃ me parijñātamiti jānāti  
samudayaḥ prahīṇo nirodhaḥ sākṣātakṛto mārgo bhāvita iti jānāti  
tadupādāya yat jñānaṃ darśanaṃ vidyā buddhirbodhiḥ prajñā āloko 'bhisamayamidamucyate kṣayajñānam  
anutpādajñānaṃ katamat  
duḥkhaṃ me parijñātaṃ na pounaḥ parijñeyamiti jānāti yāvat mārgo bhāvito na punarbhāvayitavya iti  
tadupādāyeti vistareṇoktaṃ śāstre  
kathamanāsraveṇa jñānenaivaṃ jānāti  
tatpṛṣṭhalabdhena vyutthita evaṃ jānāti  
atastadviśeṣeṇa tayorviśeṣaḥ  
śāstre jñāpiota iti kāśmīrāḥ  
anāsraveṇāpyevaṃ jānātītyapare darśanavacanaṃ tu bhāṣyākṣepāt  
jpratyakṣavṛttitvādvā  
ata evoktaṃ yāvat jñānaṃ darśanamapi taditi  
 ityetāni daśa jñānāni bhavanti yaduta dharmajñānamanvayajñānaṃ saṃvṛtijñānaṃ duḥkhajñānaṃ samudayañṇyānaṃ nirodhajñānaṃ mārgajñānaṃ paracittajñānaṃ  
kṣayajñānamanutpādajñānaṃ ca   
tatra saṃvṛtijñānamekaṃ jñānamekasya ca bhāgaḥ  
dharmajñānamekaṃ jñānaṃ saptānāṃ ca bhāgaḥ  
duḥkhasamudayanirodhamārga kṣayānutpādaparacittajñānānām  
evamanvayajñānam  
duḥkhajñānamekaṃ jñānaṃ caturṇā ca bhāgaḥ  
dharmānvayakṣayānutpādajñānānām 
evaṃ samudayanirodhajñāne caturṇāṃ bhāgaḥ  
mārgajñānamekaṃ jñānaṃ pañcānāṃ ca bhāgaḥ 
caturṇāmanantaroktānāṃ paracittasya ca  
paracittajñanamekaṃ jñānaṃ caturṇāṃ ca bhāgaḥ 
dharmānvayamārga saṃvṛtijñānānām  
kṣayajñānamekaṃ jñānaṃ ṣaṇṇāṃ ca bhāgaḥ 
dharmānvayaduḥkhasamudayanirodhamārgajñānānām  
evamanutpādajñānam  
kasmāt punaretāni vīṇi santi daśa vyavasthāpyante  
svabhāvapratipakṣānyāmākārākāragocarāt 
prayogakṛtakṛtyatvahetūpacayoto daśa  VAkK  
saptabhiḥ kila kāraṇairdaśa jñānāni vyavasthāpyante  
svabhāvataḥ saṃvṛtijñānamaparamārthajñānatvāt  
pratipakṣato dharmānvayajñāne 
kāmathāturdhvadhātupratipakṣatvāt  
ākārato duḥkhasamudayajñāne 
ālambanābhedāt  
ākārālambanato nirodhamārgajñāne  
ākārālambanabhedāt 
prayogataḥ paracittajñānam 
na hi tena caittā na jñāyate  
cittajñānārthe tu prayuktasyābhiniṣpatteḥ paracittajñānamuktam  
kṛtakṛtyataḥ kṣayajñānaṃ kṛtakṛtyasaṃtānotpatteḥ  
prathamataḥ hetūpacayato 'nutpādajñānaṃ sarvānāsravahetukatvāditi  
sakalasya sakalapratipakṣatvāt kāmadhātupratīpakṣo dharmajñānamityuktam  
api tu 
dharmajñānanirodhe yanmārge vā bhāvanāpathe  
tridhātupratipakṣastat 
nirodhamārgajñāne bhāvanāmārgasaṃgṛhīte tridhātupratipakṣaḥ  
kāmadhātostu nānvayam  VAkK  
anvayajñānam tu sarvathā nāsti kāmadhātuporatipakṣaḥ 
eṣāṃ daśānāṃ jñānānāṃ 
dharmajñānānvayajñānaṃ ṣoḍḍaśākāram 
tān purastādupadekṣyāmaḥ  
anyathā  
tathā ca sāṃvṛtaṃ 
saṃvṛtijñānaṃ ṣoḍaśākāramanyathākāraṃ ca sarvadharmāṇāṃ svasāmānyalakṣaṇādigrahaṇāt  
svaiḥ svaiḥ satyākāraiścatuṣṭayam  VAkK  
duḥkhasamudayanirodhamārga jñānāni svaiḥ svaiḥ satyākāraiḥ pravartanta ityekaikaṃ caturākāraṃ bhavanti  
tathā paramatojñānaṃ nirmalaṃ 
anāsravaṃ paracittajñānaṃ tatheva 
svasatyākāratvāccuturākāraṃ mārgajñānatvāt  
samalaṃ punaḥ  
śeyasvalakṣaṇākāraṃ 
sāsravaṃ paracittajñānaṃ jñeyānāṃ cittacaittānāṃ yat svalakṣaṇam tadākārayati  
svalakṣaṇagrāhakatvāt 
labhayamapi tu 
ekaikadravyagocaram  VAkK  
yadā cittaṃ gṛhlāti na tadā cittānāṃ yadā vedanāṃ na tadā saṃjñāmityevamādi  
yattarhi bhagavatīktam sarāgaṃ cittaṃ sarāgaṃ cittamiti yathābhūtaṃ prajānātītyevamādi  
na tayordugapadgrahaṇam 
vastramalāyugāpadgrahaṇavat  
sarāgaṃ cittamiti dvidhā sarāgatā  
saṃsṛṣṭasarāgatā saṃyoiga sarāgatā ca  
tatra sarāgaṃ saṃprayuktaṃ cittaṃ dvābhyāṃ sarāgaṃ tato 'nyatsāsravaṃ saṃyogasarāgatayā sarāgam  
atra tu sūtre rāgasaṃprayuktaṃ sarāgaṃ rāgapratipakṣī vigatarāgamityeke  
yadi hi rāgeṇāsaṃprayuktaṃ vigatarāgaṃ syādanyakleśasamprayuktamapi syāt  
evaṃ tarhi tadapratipakṣaḥ sāsravaṃ cittamakliṣṭaṃ naiva sarāgaṃ na vigatarāgaṃ syādityevamādi  
tasmādrāgasaṃprayuktatayā 'pi sarāgaṃ cittamatreṣṭavyamityapare  
evaṃ yāvatsamohaṃ vigatamohaṃ ca veditavyam  
saṃkṣiptaṃ kuśalamālambanābhisaṃkṣepāt  
vikṣiptaṃ kliṣṭaṃ vikṣepasaṃprayogāt  
saṃkṣiptaṃ middhasaṃprayuktaṃ vikṣiptamanyata kliṣṭamiti pāścāttyāḥ  
tadetanna varṇayanti 
tadeva hi cittaṃ saṃkṣiptavikṣiptaṃ syāt kliṣṭamiddhasaṃprayīgāt  
śāstravirodhaśca syāt 
saṃkṣiptaṃ cittaṃ yathābhūtaṃ prajānāti  
tajjñānaṃ catvāri jñānāni dharmajñānamanvayajñānaṃ saṃvṛtijñānaṃ mārgajñānamiti  
līnaṃ cittaṃ kliṣṭaṃ kauśīdyasaṃprayogāt 
pragṛhītaṃ kuśalaṃ vīryasaṃprayogāt  
parītāṃ kliṣṭaṃ vyavadānaparīttairniṣevitatvāt  
mahadgataṃ kuśalaṃ tadviparyayāt  
mūlamūlyaparivārānuparivartakavalālpavahutvācca  
kliṣṭacittaṃ dvābhyāmakuśalamūlābhyāṃ samulam  
kuśalaṃ tribhiḥ kuśalamūlaiḥ 
kliṣṭamalpamūlyamayatnasādhyatvāt  
kuśalaṃ bhumūlyaṃ vahābhisaṃskārasādhyatvāt  
kliṣṭaṃ tajjātīyānāgatabhāvanā 'bhāvānna mahāparivāraṃ tribhiśca skandhaiḥ sānuparivartam  
kuśalaṃ tu mahāparivāraṃ caturbhiśca skandhaiḥ sānuparivartam  
alpabalaṃ khalvapi kliṣṭaṃ bahubalaṃ kuśalam  
ekayā hi duḥkhe dharmajñānakṣāntyā daśānuśayātyantasamudghātaḥ kriyate  
tasmādapi kliṣṭam parīttaṃ kuśalaṃ mahadgatam 
uddhataṃ kliṣṭamauddhatyasaṃprayogāt  
anuddhataṃ kukśalaṃ tatpratipakṣatvāt 
evamabyupaśāntṃ vyupaśāntaṃ ca  
asamāhitaṃ kliṣṭaṃ vikṣepasaṃprayogāt  
samāhitaṃ kuśalaṃ tatpratipakṣatvāt  
abhāvitaṃ kliṣṭaṃ pratilambhatiṣevaṇabhāvanābhyāmabhāvitatvāt  
bhāvitaṃ kuśalaṃ tābhyāṃ bhāvitatvāt vimuktaṃ kliṣṭaṃ svabhāvasaṃtānavimuktibhyāmavimuktatvāt  
vimuktaṃ kuśalaṃ tābhayaṃ vimuktatvāditi vaibhāṣikāḥ 
evaṃ tu sūtraṃ nānulomitaṃ bhavati  
eṣāṃ ca padānāṃ nārthaviśeṣa ukto bhavati  
sūtra uktaṃ kathaṃ cittamadhyātmaṃ saṃkṣiptaṃ bhavati  
yaccittam styānamiddhasahagatamadhyātmaṃ saṃnirodhasahagataṃ no tu vipaśyanayā samanvāgatam  
kathaṃ vahirvikṣiptaṃ bhavati  
yaccittaṃ pañcasu kāmaguṇeṣvanuvikṣiptaṃ bhavatyanuvisṛtamiti  
nanu coktaṃ tadeva cittaṃ saṃkṣiptaṃ syādvikṣiptaṃ ceti  
uktamidamayuktaṃ tūktaṃ viddhasahagatasya kliṣṭasya vikṣiptatvāpratijñānāt  
nanu coktaṃ śāstravirodhaḥ syāditi  
varaṃ śāstravirodho na sūtravirīdhaḥ  
kathameṣāṃ padānāṃ nārthaviśeṣa ukto bhavati  
vikṣiptalilinoddhatāvyupaśāntāsamāhitābhāvitāvimuktānāṃ cittānāmabhinnalakṣaṇavacanāt saṃkṣiptapragṛhītādīnāṃ ca  
na vai noktaḥ padānāmarthaviśeṣo bhavati  
kliṣṭasāmānye 'pi taddoṣasaṃdarśanāt  
ityapyetat kliṣṭaṃ cittaṃ vikṣiptaṃ līnamiti vistaraḥ  
evaṃ kuśalasyāpi guṇaviśeṣasaṃdarśanādukta evarthaviśeṣo bhavati  
sūtravirodhasyāparihārānnaiṣa eṣāṃ padānāmarthaḥ  
yadi ca sūtre tadeva līnaṃ cittaṃ tadevoddhatamityabhipretaṃ syāt idaṃ noktaṃ syāt  
yasminsamaye līnaṃ cittaṃ bhavati layābhirśaṅka vā akālastasminsamaye prasrabdhisamādhyupekṣāsaṃvodhyaṅgānāṃ bhāvanāyāḥ  
 yasminsagaye uddhātaṃ cittaṃ bhavati auddhatyābhiśaṅki vā akālastasminsamaye dharmavicayavīryaprītisaṃvodhyaṅgānāṃ bhāvanāyā iti   
kiṃ punarvodhyaṅgānāṃ vyagrā bhāvanā  
manasikaraṇaṃ teṣāṃ bhāvaneṣṭā na saṃmukhībhāva ityadoṣa eṣaḥ  
kauśīdyādhikamatra cittaṃ līnamityuktam  
auddhatyādhikaṃ coddhatamityavirodhaḥ  
tayostu sahabhāvāttadeva cittaṃ līnaṃ tadevoddhatamiti brūmaḥ  
nābhiprayikaṃ vacanaṃ vāryate  
sūtre tu nāyamabhiprāya iti brūmaḥ  
yattūktaṃ sarvameva rāgasaṃprayuktaṃ cittaṃ sarāgamiti  
katamaccittaṃ rāgasaṃprayuktam 
rāgaprāptisahitaṃ cet  
asāsravamiti sarāgaṃ prāpnoti śaikṣacittam  
rāgālambanaṃ cet 
arhato 'pi sāsravaṃ cittaṃ sarāgamiti gṛhlīyāt  
rāgālambanatvāt
kathaṃ vā tatsāsravam  
sāmānya kleśālambanatvāditi cet  
evamapi samohaṃ gṛhlīyānmohālambanatvāt  
na ca paracittajñānaṃ prāptyālambanaṃ nāpi taccittālambanaṃ rāgālambanam  
tasmānna rāgasaṃprayogātsarāgaṃ cittamatreṣṭam  
kiṃ tarhi  
rāgasaṃprayuktaṃ cittaṃ sarāgamasaṃprayuktaṃ vigatarāgamiti sūtrābhigrāyo dṛśyate  
yat tūktaṃ vigatarāgamasya taccittaṃ bhavati vigatadveṣaṃ vigatamohamanāvarttikadharmi kāmabhave rūpabhave ārupyabhave iti  
tatra tatpraptivigamaṃ saṃdhāyoktam  
nanu coktam anyakleśasaṃprayuktamapi cittaṃ rāgaviprayuktatvādvigatarāgaṃ syāditi  
etenābhisaṃdhinā na doṣaḥ  
na tu tadvigatarāgamiti kṛtvā gṛhyate  
kiṃ tarhi 
sadveṣaṃ samohamityevamādi  
alaṃ prasaṅgena siddhānto varṇyatām  
kiṃ paracittajñānaṃ paracittasyākāramālambanaṃ vā gṛhlāti  
na gṛhlāti ākāralambananirapekṣaṃṃ hi tadraktamidaṃ cittamiti jānāti natvamuṣmin rupe raktamiti jānāti  
anyathā hi tadrūpālambanamapi syāt tadālambanaṃ ca paracittaṃ gṛhlataḥ svabhāvagrahaṇaṃ prāpnuyāt  
 sarvaṃ ca paracittajñānaṃ dravyasvalakṣaṇacittacaittapratyutpannaparasaṃtatikāmarūpapratisaṃyuktāpratisaṃyuktaviṣayaṃ darśanamārgapratiṣiddhaṃ  
bhāvanāmārga upalabhyate   
śūnyatā 'nimittasamādhi viprayuktaṃ kṣayānutpādajñānāsaṃgṛhītamānantaryamārga pratiṣiddhaṃ ca vedittavyam  
uktaṃ paracittajñānam  
śeṣe caturdaśākāre śūnyānātmavivarjite  
kṣayānutpādajñāne śeṣe te caturdaśākāre śūnyānātmakārau varjayitvā  
pāramārthikayorapi saṃvṛtibhajanāt śīṇā me jātirnāparamasmādbhavaṃ prajānāmīti tadvalānuvyavahārataḥ  
kimanāsravaḥ svalakṣaṇākāro 'styatha na 
kāśmīrāṇāṃ tāvat 
nāmalaḥ ṣoḍaśabhyo 'nya ākāraḥ 
nāstyanāsravākāraḥ ṣoḍaśākāranirmuktaḥ  
anye 'sti śāstrataḥ  VAkK  
śranye punarastītyāhurvahirdeśakāḥ 
kathaṃ gamyate 
śāstrataḥ iti  
śāstre hyevamāha  
syādapratisaṃyuktena cittena kāmapratisaṃyuktāndharmānvijānīyāt  
anityato duḥkhataḥ śūnyato 'nātmataḥ hetutaḥ samudayataḥ prabhavataḥ pratyayataḥ  
astyetasthānamastyetadvastviti  
yogavihitatī vijānoyāditi  
 nāsyāyamartho yadastyetatsthānamastyetadvastvityevaṃ vijānīyāditi api tvastyetat sthānamastyetadvastu yadanityādito vijānīyāditi cet   
anyatrāvacanāt  
eṣa cecchāstrārtho 'bhaviṣyat  
yadidaṃ paṭhacyate syāddarśanaprahātavyena cittena kāmapratisaṃyuktāndharmānvijānīyāditi  
āha 
vijānīyāt  
 ātmata ātmīyata ucchedataḥ śāśvatataḥ ahetuto 'kriyāto 'pavādato 'grataḥ śreṣṭhato viśiṣṭataḥ paramataḥ śuddhito muktito nairyāṇikataḥ kāṅkṣāto  
vimatito vicikitsātaḥ   
rajyeta dviṣyānmanyeta muhyedayogavihitato vijānīyāditi  
atrāpyevaṃ pāṭho 'bhaviṣyat  
astyetat sthānamastyetadvastviti  
na tvevaṃ paṭhacyate 
tasmānnāsyāyamarthaḥ  
kiṃ punarime ṣoḍaśākārā nāmata āhosvit dravyataḥ  
sapta dravyato nāmataḥ ṣoḍaśetyeke  
duḥkhakārāścatvāraḥ samudayanirodhamārgākārāṇāmekakadravyatvāt  
evaṃ tu varṇayanti  
dravyataḥ ṣoḍaśākārāḥ 
tatpratyayādhīnatvāt anityam 
ṣīḍātmakatvāt duḥkham  
ātmīyadṛṣṭivipakṣeṇa śūnyam  
ātmadṛṣṭivipakṣeṇānātmā 
heturvījadharmayogena  
samudayaḥ prādurbhāvayoigena  
prabhavaḥ prabandhayogena  
abhiniṣpādanārthena pratyayaḥ  
tadyathā mṛtpiṇdadaṇdacatrasūtrodakasamavāyāt ghaṭābhiniṣpattirbhavati tadvaditi  
akndhoparamatvāt nirodhaḥ 
agninirvāṣaṇāt śāntaḥ  
nirūpadravtvāt praṇītaḥ  
sarvāpakṣālavimuktatvānniḥ saraṇamiti 
gamanārthena mārgaḥ  
yogayuktatvānnyāyaḥ  
samyakpratipādanārthena pratipat 
atyantasamatikramaṇānnairyāṇika iti  
athavā anātyantikatvādanityam 
abhinyāsabhūtatvāt duḥkham  
antarvyāpārapuruṣaparahitattvācchūnyam  
akāmakāritvādanātmā  
heturāgamanayogena  
samudaya unmajjanayogena  
prabhavaḥ prasaraṇayogena 
pratisaraṇārghena pratyaya iti  
asaṃbandhaḥ saṃbandhoparamatvānnirodhaḥ  
trisaṃskṛtalakṣaṇavimuktatvācchāntaḥ  
kuśalatvāt praṇītaḥ  
paramāśvāsatvānniḥ saraṇamiti 
kumārgavipakṣeṇa mārgaḥ  
anyāyavipakṣeṇa nyāyaḥ  
nirvāṇapurāvirodhanārthena pratipat 
sarvabhavapratipakṣatvānnairyāṇikaḥ  
ityeṣāṃ vyākhyānamanekaparyāyaḥ 
yathābhipretaṃ pravakṣyāmaḥ 
udayavyayatvādanityam  
pratikūlabhāvāt 
duḥkham 
ātmarahitatvācchūnyam 
svayamanātmatvādanātma  
hetusamudayaprabhavapratyayatvaṃ tu yadeva sūtra uktam  
ime pañcopādānaskandhāśchandamūlakāśchandasamudayāśchandajātīyāśchandaprabhavā iti  
prabhavaśabdaḥ kevalaṃ paścāt paṭhitavyaḥ śāstre  
kaḥ punareṣāṃ viśeṣaḥ 
caturvidho hi cchandaḥ  
asmītyabhedenātmabhāvcchandaḥ 
syāmityabhedena punarbhavacchandaḥ  
ityaṃ syāmiti bhedena punarbhavacchandaḥ  
pratisaṃdhivandhacchandaścaturthaḥ 
karmābhisaṃskāracchando vā  
tatra prathomo duḥkhasyādikāraṇatvānmūlahetuḥ 
phalasyeva vījam  
dvitīyaḥ samudayastena tatsamudāgamātphalasyevāṅkurādiprasavaḥ  
tṛtīyastajjātīyaduḥkhapratyayaḥ  
phalasyeva kṣotrodakapāśyādikam  
kṣetrādivaśena hi phalasya gandharasavīryavipākaprabhāvabhedā bhavanti caturthaḥ prabhavastataḥ eva tatsaṃbhavāt phalasyeva puṣpāvasānamiti
athavā  
tṛṣṇāvicaritānāṃ dvau pañcakau dvau catuṣkau catvāraśchandāḥ  
asmīti bhikṣavaḥ sāti itthamasmīti bhavati evamasmīti bhavati anyathā 'smīti sadasmīti asadasmīti  
bhaviṣyāmītyasya bhavati na bhaviṣyāmi itthaṃ bhaviṣyāmi evaṃ bhaviṣyāmi evaṃ bhaviṣyāmi śranyathā bhaviṣyāmi  
syāmityasya bhavati itthaṃ syām evaṃ syām anyathā syām apitu syām apītthaṃ syām apyevaṃ syām apyanyathā syāmityasya bhavati  
pravṛttyuparmatvānnirodhaḥ 
nirduḥkhatvācchantaḥ  
iti hi bhikṣavo duḥkhāḥ saṃskārāḥ śāntaṃ nirvāṇamiti vacanāta  
niruttaratvāt praṇītaḥ  
apunarāvṛttitvānniḥsaraṇam  
pathibhūtatvānmārgaḥ 
yathābhūtapravṛttatvānnyāyaḥ  
pratiniyatatvāt pratipat  
yathoktam 
eṣa mārgo hi nāstyanyo darśanasya viśuddhaya iti 
atyantaniryāṇānnairyāṇikaḥ  
athavā nityasukhātmīyātmadṛṣṭicaritānāṃ pratipakṣeṇānityaduḥkhaśunyānātmākārāḥ  
ahetvekahetupariṇāmabuddhipūrvaka dṛṣṭicaritānāṃ pratipakṣeṇa hetusamudayaprabhavapratyayākārāḥ  
nāsti mokṣa iti dṛṣṭicaritānāṃ nirodhākāraḥ  
duḥkho mokṣa iti dṛṣṭicaritānāṃ śāntākāraḥ  
dhyānasukhapraṇītadṛṣṭicaritānāṃ praṇītākāraḥ  
punaḥ punaḥ parihāṇito nātyantiko mokṣa iti dṛṣṭicaritānāṃ niḥsaraṇākāraḥ  
nāsti mārgaḥ kumārgo 'yamanyo mārgaḥ punarāvartī mārga iti dṛṣṭicaritānāṃ mārganyāyapratipannairyāṇikākārā iti  
ākāro nāma ka eṣa dharmaḥ  
prajñākāraḥ 
evaṃ tarhi prajñā sākārā na bhaviṣyati 
prajñāntarāsaṃyogāt 
evaṃ tu yuktaṃ syāt  
sarveṣāṃ cittacaittānāmālambanagrahaṇaprakāra ākāra iti  
atha kiṃ prajñaivākārayati netyāha 
kiṃ tarhi  
tayā saha  
ākāraynti sālambāḥ 
prajñā cānye ca sarve sālambanā dharmā ākārayanti  
sarvamākāryate tu sat  VAkK  
yatkiñcidasti sarvamākāryate  
tadevaṃ kṛtvā siddhaṃ bhavati prajñā ākāraścākārayati cākāryante ca  
ālambanā ākāryanta eveti  
ataḥ parameṣāṃ jñānānāṃ kuśalādibhedaṃ nirvekṣyāmaḥ  
tridhādyaṃ kuśalānyanyāni 
saṃvṛtijñānaṃ ślokādau bhavatvādādyam 
tattrividham  
kuśalākuśalāvyākṛtam  
anyāni nava jñānāni kuśalānyeva  
ādyaṃ sarvāsu bhūmiṣu  
kāmadhātī yāvadbhavāgre  
dharmākhyaṃ ṣaṭsu 
dharmajñānaṃ caturṣu dhyāneṣvanāgamye dhyānāntare ca  
navasu tvanvayākhyaṃ 
anvayajñānaṃ tāsveva ca ṣaṭsu bhūmiṣvārupyatraye ca  
tathaiva ṣaṭ  VAkK  
duḥkhasamudayanirodhamārgakṣayānutpādajñānānyapyetāsveva navasu bhūmiṣvabhedena  
bhedena punrdharmajñānasaṃgṛhītāni ṣaṭsu anvayajñāna saṃgṛhītāni navasu  
dhyāneṣvanyamanojñānaṃ 
paracittajñānaṃ caturṣveva dhyāneṣu nānyatra  
kāmarūpāśrayaṃ ca tat  
kāmarūpadhātvośca tat paracittajñānaṃ saṃmukhīkriyate  
kāmāśrayaṃ tu dharmāruyam 
dharmajñānaṃ tu kāmadhātvāśrayameva 
na rūpārupyadhātvoḥ saṃmukhīkriyate  
anyattraidhātukāśrayam  VAkK  
kiṃ punaranyat 
paracittajñānaṃ dharmajñānanirmuktam 
kṛto bhūmyaśrayanirdeśaḥ  
smṛtyupasthānasaṃgraho vaktavyaḥ 
so 'yamucyate  
smṛtyupasthānamekaṃ dhīrnirodhe 
dhīḥ prajñā jñānamiti paryāyāḥ 
nirodhajñānamekaṃ dharmasmṛtyupasthānam  
paracittadhīḥ  
trīṇi 
paracittajñānaṃ trīṇi vedanācittadharmasmṛtyupasthānāni  
catvāri śeṣāṇi 
nirodhaparacittajñānābhyāmanyāni jñānāni catvāri smṛtyupasthānāni 
katamasya jñānasya kati jñānānyālambanam  
dharmadhīgocaro nava  VAkK  
dharmajñānasya nava jñānānyālambanamanyatrānvayajñānāt  
nava mārgānvayadiyoḥ 
anvayajñānasyāpi nava jñānānyālambanamanyatra dharmajñānāt  
mārgajñānasyāpi nava jñānānyālambanamanyatra saṃvṛtijñānāt  
duḥkhahetudhiyordvayam  
duḥkhasamudayajñānayordve saṃvṛtiparacitajñāne ālambanam  
caturṇāṃ daśa 
saṃvṛtiparacittakṣayānutpādajñānānāṃ daśa jñānānyālambanam  
naikasya 
ekasya nirodhajñānasya naiva jñānamālambanam  
yojyā dharmāḥ punardaśa  VAkK  
katame daśa  
traidhātu kāmalā dharmā akṛtāśca dvidhā dvidhā  
saṃkṛtā dharmā aṣṭadhā kriyante  
kāmarūpārupyāvacarānāsravāṇāṃ saṃprayuktaviprayuktabhedāt  
asaṃskṛtā dvidhā kriyante 
kuśalāvyākṛtabhedāt  
ime daśa dharmāḥ kathaṃ yojyāḥ kasya jñānasya katyālambanamiti  
tatra saṃvṛtijñānasya sarve daśa dharmā ālambanam  
dharmajñānasya pañca 
kāmāvacarānāsravā ścatvāraḥ kuśalaṃ cāsaṃskṛtam  
anvayajñānasya sapta 
rūpārupyāvacarānāsravāḥ ṣaṭ kuśalaṃ cāsaṃskṛtam  
duḥkhasamudayajñānayoḥ kāmarūpārupyāvacarāḥ ṣaṭ  
nirodhajñānasyaikaḥ  
kuśalamevāsaṃskṛtam  
mārgajñānasya dvāvanāsravau 
paracittajñānasya trayaḥ  
kāmarūpāvacarānāsravāḥ saṃprayuktāḥ  
kṣayānutpādajñānayoḥ nava dharmā ālambanamavyākṛtamasaṃskṛtaṃ muktvā  
syādekena jñānena sarvadharmān jānīyāt 
na syāt 
api tu 
sāṃvṛtaṃ svakalāpānyadekaṃ vidyādanātmataḥ  VAkK  
saṃvṛtijñānaṃ svasmātkalāpādanyān sarvadharmānanātvato jānīyāt sarvadharmā anātmāna iti  
jsvabhāvastatsahabhuvaśca dharmāstasya svakalāpaḥ  
teṣāmagrahaṇaṃ viṣayaviṣayibhedādekālambanatvāditi  
saṃnikṛṣṭatvācca  
tacca kāmāvacaraṃ śrutacintāmayaṃ rūpāvacaraṃ śrutamayam bhāvanāmayam  
tasya vyavacchinnabhūmyālambanatvāt  
anyathā hi yugapatsarvato vairāgyaṃ syāt 
gatametat  
idaṃ tu vaktavyam 
kaḥ katibhirjñānaiḥ samanvāgata iti  
pṛthagjanastāvadekena samanvāgataḥ  
saṃvṛtijñānena 
vītarāgastu paracittajñānenāpi 
āryaḥ punaḥ  
ekajñānānvito rāgīprathame 'nāsravakṣaṇe  
kāmāvītarāgo duḥkhadharmajñānakṣāntavekenaiva saṃvṛtijñānena samanvāgato bhavati  
dvitīye tribhiḥ 
duḥkhadharmajñāne tribhiḥ saṃvṛtijñānadharmajñānaduḥkhajñānaiḥ  
ūrdhvastu catuṣrvekaikavṛddhimān  VAkK  
ataḥ paraṃ caturṣu kṣaṇeṣu ekaikajñānavṛddhirasya jñātavyā  
duḥkhe 'nvayajñāne 'nvayajñānaṃ vardhate  
 samudayanirodhamārgadharmajñāneṣu samudayanirodhamārgajñānāni vardhanta iti mārgadharmajñāne saptabhirjñānaiḥ samanvāgato bhavati   
vītarāgastu sarvatrādhikena paracittajñānena samanvāgato veditavyaḥ  
atha kasyāmavasthāyāṃ kati jñānāni bhavyante  
yathotpannāni bhāvyante kṣāntijñānāni darśane  
anāgatāni 
darśanamārge yadyadevotpadyate kṣāntirjñānaṃ vā tajjātīyamanāgataṃ bhāvanāṃ gacchati tadākārā eva catvāraḥ  
kasmāddarśanamārge sabhāgajñānākārabhāvanaiva gotrāṇāmaporatilabdhatvāt  
tatraiva sāṃvṛtaṃ cānvayatraye  VAkK  
tatraiva darśanamārge saṃvṛtijñānaṃ cāpi bhāvyate triṣu duḥkhasamudayanirodhānvayajñāneṣu  
na dharmajñāneṣvakṛtsnasatyābhisamayāt  
ato 'bhisamayāntyākhyaṃ 
ata eva tadābhisamayāntikaṃ saṃvṛtijñānamākhyāvate  
ekaikasatyābhisamayānte bhāvanāt  
kasmānna mārgānvayajñāne bhāvanāṃ gacchati  
mārgasatyasya pūrva laukikena mārgeṇānabhisamitatvāt akṛtsnābhisamayācca  
 kṛtsnaṃ hi duḥkhaṃ śakyate parijñātuṃ samudayaḥ prahātuṃ nirodhaḥ sākṣātkartu na tu mārgaḥ śakyate kṛtsno bhāvayitum ityabhisamayāntābhāvānna  
tasminnābhisamayāntikaṃ bhāvyate   
samudayo 'pi na tadā sarvaḥ prahīṇo bhavatīti na syādābhisamayāntikam  
na  
tatsatyadarśanaheyaḥ sarvaḥ prahīṇno bhavati  
mārgastaddarśanaheyapratipakṣo na sarvaḥ śakyate bhāvayituṃ vahugotratvāt ityasti mahānviśeṣaḥ  
darśanamārgaparivāratvādityapare  
tadidaṃ sādhyatvādajñāpakam  
kiṃ punastadābhisamayāntikaṃ samvṛtijñānaṃ kadācitsaṃmukhīkriyate  
na kadācit ekāntena hi 
tadānutpattidharmakam  
kathaṃ punastadbhāvitaṃ bhavati  
alabdhalābhāt kathamidānīṃ tatpratilabdhaṃ yadi naiva saṃmukhīkartu śakyate  
prāptitaḥ  
yasmāllabdhaṃ tasmāllabdhamityapūrvaiṣā nirdeśajātiḥ  
tasmānnaivaṃ bhāvanā sidhyati  
evaṃ tu sidhyati yad āhuḥ pūrvācāryāḥ  
kathaṃ ca pūrvācāryā āhuḥ  
lokottaramārgasāmarthyāt saṃvṛtijñānaṃ bhāvyate yad vyutthitaḥ satyālambanam viśiṣṭataraṃ laukikaṃ jñānaṃ saṃmukhīkaroti  
eṣa eva ca tasya lābho yattatsaṃmukhībhāvasamarthāśrayalābhaḥ  
gotre hi labdhe labdhaṃ gautrikaṃ bhavati 
eva tu necchanti vaibhāṣikāḥ  
katibhūmikaṃ punastatsaṃvṛtijñānaṃ bhāvyate 
darśanamārgasya 
svadhobhūmi 
yadbhūmiko darśanamārgo bhavati tadbhūmikam cāvarabhūmikaṃ ca saṃvṛtijñānaṃ bhāvyate  
ānāgamyabhūmikaścedbhavati dvibhūmikaṃ bāvyate 
anāgamyabhūmikaṃ kāmāvacaraṃ ca  
evaṃ yāvaccaturthadhyānabhūmike darśanamārge saptabhūmikaṃ saṃvṛtijñānaṃ bhāṣyate  
tatra punaḥ kati smṛtyupasthānāni  
nirodhe 'ntyaṃ 
nirodhe 'bhisamite yat saṃvṛtijñānaṃ tadantyaṃ smṛtyupasthānaṃ dharmasmṛtyupasthānam  
ekasya parisaṃkhyānātsiddhaṃ bhavati śeṣaṃ catvāri smṛtyupasthānānīti  
taccaitadābhisamayāntikaṃ saṃvṛtijñānaṃ 
svasatyākāraṃ 
yatsatyābhisamayāllabhyate tatsatyākārameva  
tadākāravacanādālambanasya tadeva satyamityuktaṃ bhavati  
darśanamārgalabhyatvācca tat  
yatnikam  VAkK  
prāyogikamityarthaḥ  
saparivāragrahaṇātkāmarūpāvacārāṇi catuṣpañcaskandhasvabhāvāni  
ṣoḍaśe ṣaṭ sarāgasya 
bhāvyanta iti vartate  
avītarāgasya ṣoḍaśe mārgānvayajñānakṣaṇe dve jñāne pratyutpanne  
mārgajñānamārgānvayajñāne 
purāgatāni ṣaṭ bhāvyante  
dharmānvayaduḥkhasamudayanirodhamārgajñānāni  
vītarāgasya sapta tu  
vītarāgasya paracittajñānaṃ saptamaṃ bhāvyate  
sarāgabhāvanā mārge tadūrdhvaṃ saptabhāvanā  VAkK  
 ṣoḍaśāt kṣaṇādurdhvaṃ bhāvanāmārge yāvanna vītarāgo bhavati tāvat sarveṣu prayogāntaryavimuktiviśeṣamārgeṣu sapta jñānāni bhāvyante   
dharmānvayaduḥkhasamudayanirodhamārgasaṃvṛtijñānāni  
laukikaścet bhāvanāmārgaḥ saṃvṛtijñānaṃ pratyutpannam  
lokottaraścet caturṇāṃ dharmajñānānāmanyatamat  
saptabhūmijayā 'bhijñākopyāptyākīrṇabhāvite
ānanataryapatheṣūrdhvaṃ muktimārgāṣṭake 'pi ca  VAkK  
saptajñānāni bhāvyante iti vartate  
sapta bhūmayaḥ catvāri dhyānāni trayaścārupyāḥ  
tāsāṃ jayaḥ vairāgyaṃ tasmin saptabhūmike vairāgye pañcasu cābhijñāsu akopyaprativedhe
ca vyavakīrṇabhāvite ca dhyāne śaikṣasya yāvantaḥ ānantaryamārgāsteṣvapi sarveṣu
sapta jñānāni bhāvyante tānyeva  
laukikeścet bhāvnāmārgaḥ saṃvṛtijñānaṃ pratyutpannam  
lokottaraśceccaturṇāmanvajñānānāṃ dvayośca dharmajñānayoranyatamat  
akopyaprativedhe tu saṃvṛtijñānaṃ na bhāvyate  
bhavāgrāprati pakṣatvāt  
tatra jayajñānaṃ saptamaṃ veditavyam  
saptabhūmivairāgyādapi cordhvaṃbhavāgravairāgye vimuktimārgeṣvaṣṭāsu saptaiva jñānāni bhāvyante  
dharmānvayaduḥkhasamudayanirodhamārgaparacittajñānāni  
saṃvṛtijñānaṃ na bhāvyate 
bhavāgrāpratipakṣatvāt  
pratyutpannaṃ tu caturṇāmanvayajñānānāṃ dvayośca dharmajñānayoranyatamat  
śaikṣottāpanamuktau vā ṣaṭsaptajñānabhāvanā  
 śaikṣasyendriyottāpanāyāṃ vimuktimārge sarāgasya ṣaṇṇāṃ bhāvanā dharmānvayaduḥkhasamudayanirodhamārgajñānānāṃ vitarāgasya saptānāṃ paracittajñānaṃ  
prakṣipya   
saṃvṛtijñānasyāpyubhayoriti kecit 
tatra matavikalpajñāpanārtho vāśabdhaḥ  
prayogamārge tu tayoḥ saṃvṛtijñānasyāpi bhāvanā  
ānantaryapatha ṣaṇṇāṃ 
vītarāgasyāvītarāgasya vā śaikṣasyendriyottāpanāyāmānantaryamārge ṣaṇṇāṃ bhāvanā pūrvavat  
na saṃvṛtijñānasya 
darśanamārga sādṛśyāt  
na paracittajñānasya 
sarvānantaryamārga pratipiddhatvāt 
kimartha pratipidhyate  
apratipakṣatvāt  
bhavāgravijaye tathā  VAkK  
bhavāgravairāgye 'pyānantaryamārgeṣu ṣaṇṇāṃ bhāvanā tathaiva  
navānāṃ tu kṣayajñāne 
bhavāgravairāgye navamo vimuktimārgaḥ kṣayajñānam  
tatra navānāṃ jñānānāṃ bhāvanā anyatrānutpādajñānāt  
akopyasya daśa bhāvanā  
yastvakopyadharmā bhavati tasya daśānāṃ jñānānāṃ bhāvanā  
anutpādajñānalābhāt  
tatsaṃcare 'ntyamuktau ca 
yo 'pyakopyatāṃ saṃcarati tasyāpyantye vimuktimārge daśānāṃ bhāvanā  
proktaśeṣe 'ṣṭabhāvanā  VAkK  
kiṃ punaḥ śeṣam  
 kāmavairāgye navamo vimuktimārgaḥ saptabhūmivairāgyābhijñāvyavakīrṇabhāviteṣu vimuktimārgaḥ akopyaprativedho 'ṣṭau vimuktimārgāḥ sarve ca vītarāgasya  
prayogaviśeṣamārgāḥ   
teṣu sarveṣvaṣṭau jñānāni bhāvyante  
anāgatabhāvanayā kṣayānutpādajñāne hitvā 
śaikṣasyaivam  
aśaikṣasya punarabhijñādiprayogavimuktaviśeṣamārgeṣu nava jñānāni daśa vā  
 abhijñāvyavakīrṇabhāvitānantaryavimuktimārgeṣu tvaṣṭau nava vā dvayostvabhhijñāvimuktimārgayoravyākṛtatvānna kicidanāgate bhāvyate   
pṛthagjanasya tu kāmatridhyānavairāgyāntyavimuktimārgeṣu dhyānabhūmikeṣu ca prayogābhijñātrayavimuktimārgāpramāṇādiguṇābhinirhāreṣu
saṃvṛtijñānamanāgataṃ bhāvyate paracittajñānaṃ cānyatra nirvedhabhāgīyebhyaḥ  
teṣu hi paracittajñānaṃ na bhāvyate 
darśanamārgaparivāratvāt  
anyatrāpūrvamārgalābhe saṃvāṛtijñānamevānāgataṃ bhāvyate  
atha kasminmārge katibhūmikaṃ jñānaṃ bhāvyate  
saṃvṛtijñānaṃ tāvadyadbhūmiko mārgo yāṃ ca prathamato bhūmi labhate tadbhūmikamanāgataṃ bhāvyate  
anāsravaṃ tu na kevalaṃ yadbhūmiko mārgaḥ  
kiṃ tarhi  
yardvarāgyāya yallābhastatra cādhaśca bhāvyate  
 yadbhūmivairāgyāyāpi hi dvividho 'pi mārgo bhavati prayogamārgādiḥ yāṃ ca bhūmi labhate vairāgyatastdbhūmikānyadhobhūmikāni cānāsravāṇi jñānāni  
bhāvanāṃ gacchanti   
sāsravāśca kṣayajñāne 
 kṣayajñāne tu sarvabhūmikāḥ sāsravā api guṇāḥ kṣayajñānalābhikā bhāvanāṃ gacchanti aubhānāpānasmṛtismṛtyupasthānāpramāṇavimokṣādayaḥ rajjucchedāducchvasantīva  
peḍāsādharmyeṇa   
svacittādhirājyaprāptasya prāptibhiḥ sarvakuśaladharmapratyudgamanādādhirājyaporaptau prābhṛtena viṣayapratyudgamanavat  
yat kicillabhyate tatsarva bhāvyate 
yadapūrva labhyate tat bhāvyate  
labdhapūrva na bhāvyate  VAkK  
yadvihīnaṃ punarlabhyate na tt bhāvyate 
bhāvitotsṛṣṭatvāt  
kiṃ khalu pratilambha eva bhāvanā netyucyate 
caturvidhā hi bhāvanā  
pratilambhabhāvanā niṣevaṇabhāvanā pratipakṣabhāvanā vinirdhāvanabhāvanā ca 
tatra 
pratilambhaniṣevākhye śubhasaṃskṛtabhāvane 
pratipakṣavinirdhavabhāvane sāsravasya tu  VAkK  
pratilambhaniṣevaṇabhāvane kujñalasaṃskṛtānāṃ dharmāṇāmanāgatānāmekā pratyutpannānāmubhe  
pratipakṣavinirdhāvanabhāvane sāsravāṇāṃ dharmāṇām  
tadevaṃ kuśalasāsravāṇāṃ catasro bhāvanā bhavanti  
anāsravāṇāṃ dve kliṣṭāvyākṛtānāṃ ca  
bāhyābhidharmikāṇāṃ ṣaṭ bhāvnāḥ  
etāścatasraḥ saṃvarabhāvanā vibhāvana ca  
indriyāṇāṃ pūrvī kāyasyottarā  
ṣaḍigānīndriyāṇi sudāntāni yāvatsubhāvitāni tathā santyasminkāye kleśā iti vistaraḥ  
te tu pratipakṣanirdhāvabhāvanāntarbhūte iti kāśmīrāḥ  
sāmānyena sarveṣāṃ pudgalānāṃ kṣayajñāne guṇabhāvanoktā  
aṣṭādaśāveṇikāstu buddhadharmā balādayaḥ  
ye buddhasyaiva bhagavataḥ kṣayajñāne bhāvanāṃ gacchanti nānyasya 
katame 'ṣṭādaśa  
daśa balāni catvāri vaiśāradyāni trīṇi smṛtyupasthānāni mahākaruṇā ca  
asādhāraṇaṃ hyāveṇikamityucyate  
tatra 
sthānāsthāne daśa jñānāni 
sthānāsthānajñānabalaṃ daśa jñānāni  
aṣṭau karmaphale 
kamavipākajñānabalamaṣṭī jñānāni 
nirodhamārgajñāne hitvā  
nava  VAkK  
dhyānādyakṣādhhimokṣeṣu dhātau ca 
dhyānavimokṣasamādhisamāpattijñānabalaṃ nava jñānāni 
nirodha jñānaṃ hitvā  
evamindriyaparāparajñāna balaṃ nānādhimuktijñānabalaṃ nānādhātujñānabalaṃ veditavyam  
pratipatsu tu  
daśa vā 
nava veti matavikalpā 'rtho vāśabdaḥ 
yadi saphalā pratipat gṛhyate  
sarvatragāminī pratipajjñānabalaṃ daśa jñānāni  
na cennava 
anyatra nirodhajñānāt  
saṃvṛtijñānaṃ dvayoḥ 
pūrvanivāsānusmṛtijñānabalaṃ ca saṃvṛtijñānam  
ṣaṭ daśa vā kṣaye  VAkK  
āsravakṣayajñānabalaṃ saḍ jñānāni dharmānvayanirodhakṣayānutpādasaṃvṛtijñānāniṃ  
yadi nirodhajñānamevāsravakṣayajñānam  
atha kṣīṇasravasaṃtāne jñānamāsravakṣayajñānaṃ tato daśa jñānāni  
uktaḥ svabhāvo bhūmiridānīmucyate  
prāṅinavisacyutotpādabaladhyāneṣu 
cyutireva cyutam 
pūrvanivāsacyutyupapatījñānaṃ balaṃ caturdhyānabhūmikam  
śeṣitam  
sarvabhūmiṣu 
śeṣaṃ balaṃ sarvabhūmisaṃgṛhītam 
tāḥ punarekādaśa  
kāmadhāturanāgamya dhyānāntaraṃ dhyānārupyāśca  
sarvāṇi 
jambūdvīpapuruṣāśrayāṇi 
anyatra duddhānutpādāt  
tadetaddaśavidhaṃ jñānamanyasya balaṃ nocyate  
buddhasyaiva balamiti  
kenāsya balamavyāhatam yataḥ  VAkK  
yasmādasya sarvatra jñeye jñānabhavyāhataṃ vartate tasmādvalam  
aneṣāṃ tu vyāhanyate  
jñānaṃ vavacidicchatāmapyapravṛtteriti nārhati tadbalādhyāṃ labdhum  
sthaviraśāriputreṇa pravrajyāpekṣapuruṣapratyākhyānaṃ śyenopadrutasya pakṣiṇa upapattyādīparyantājñānaṃ cātrodāharaṇam  
evaṃ tāvadavyāhatajñānatvādbuddhānāṃ jñeyavadanantaṃ mānasaṃ balam  
nārāyaṇabalaṃ kāye 
kāye punarbuddhasya nārāyaṇaṃ balaṃ varṇayati 
saṃdhiṣvanye 
sandhau sandhau nārāyaṇabalamityapare  
mānasavat kāyikamapyasyāna taṃ balamiti bhadantaḥ  
anyathā hyananatajñānabalasahiṣṇu naṃ syāditi  
nāgagrandhiśaṅkalāśaṅkusaṃdhayaśca budhapratyekabuddhacakravartinaḥ  
kiṃ punarnārāyaṇasya balasya pramāṇam  
daśādhikam  
hastyādisaptakabalam 
yaddaśānāṃ prākṛtahastināṃ balaṃ tadekasya gandhahastinaḥ  
evaṃ mahānagnapraskandivarāṅgacānūranārāyaṇānāṃ daśottaravṛddhirvattavyā  
prākṛtagandhahastimahānagnapraskandināṃ daśāttaravṛddhacyārdhanārāyaṇaṃ balaṃ tat dviguṇaṃ nārāyaṇa mityapare  
yathā tu vahutara tathā yujyate  
spraṣṭavyāyatanaṃ ca tat  VAkK  
taccatatkāyikaṃ balaṃ sarvasyaiva spraṣṭavyāyatanasvabhāvaṃ mahābhūtaviśeṣa eva  
upādāyarūpaṃ saptabhyo 'rthāntaramityapare 
uktāni valāni  
vaiśāradhyaṃ caturdhā tu 
yathāsūtram 
etāni punaścatvāri vaiśāradyāni 
yathādyadaśame bale  
dvitīyasaptame caiva  
yathā sthānāsthānajñānabalamevaṃ samyaksaṃbuddhasya vata me sate ityetadvaiśāradyaṃ veditavyam  
yathāsravakṣayajñānabalamevaṃ kṣīṇāsravasya vata me sata ityetadvaiśāradyam  
yathā karmasvakajñānavalamevaṃ ye vā punarmayā śrāvakāṇāmantarāyikā dharmā ādhyātā ityetadvaiśāradyam  
 yathā sarvatragāminī pratipajjñānaṃ valamevaṃ yo va punarmayā śrāvakāṇāṃ niryāṇāya mārga ādhyāta ityetadvaiśāradyaṃ veditavyam   
kathaṃ na jñānameva vaiśārdyam  
nirbhayatā hi vaiśāradyam  
ebhiśca nirbhayo bhavati  
jñānakṛtaṃ vaiśāradyaṃ yujyate 
na jñānameva  
trīṇi smṛtyupasthānāni parṣadbhedāt bhavanti yathāsūtram 
tattvetat 
smṛtiprajñātmakaṃ trayam  VAkK  
smṛtisaṃprajñānasvabhāvānyetāni trīṇi smṛtyupasthānāni  
yadā śrāvakasyāpi śuśrūṣamāṇāśuśrūpamāṇobhayeṣvānandī na bhavatyāghāto vā  
kasmādete āveṇikā buddhadharmā ucyante 
savāsanaprahāṇāt  
 athavā yasya śrāvakāstasya cacchūśrūṣamāṇāśuśrūṣamāṇobhayeṣu saumanasyādyavakāśaḥ sutarāṃ na tathā 'nyasyeti tasyaiva tānutpādādāścarya vyavasthāpyate  
nānyasyeti   
mahākaruṇedānī vaktavyā 
seyamucyate  
mahākṛpā saṃvṛtidhīḥ 
saṃvṛtijñānātmikā mahākaruṇā  
anyathā hi na sarvasattvālambanā sidhyet na ca triduḥkhatākārā  
karuṇāvat 
kasmādiyaṃ mahākaruṇetyucyate  
saṃbhārākāragocaraiḥ  
samatvādādhimāvyācca 
sabhāreṇa mahāpuṇyajñānasaṃbhārasamudāgamāt 
ākāreṇa triduḥkhatākaraṇāt  
ālambanena tridhātukālambanāt 
samatyena sarvasattveṣu samavṛttitvāt  
abhimātratvena sarvasttveṣu samavṛttitvāt  
adhimātratvena tato 'dhimātratarābhāvāt  
karuṇāmahākaruṇayoḥ kiṃ nānākaraṇam  
nānākaraṇamaṣṭdhā  VAkK  
svabhāvato 'dveṣāmohasvabhāvatvāt  
ākārata ekatriduḥkhatākāratvāt  
ālambanata ekatridhātvālambanatvāt  
bhūmitaścaturdhyānacaturthadhyānabhūmikatvāt  
saṃtānataḥ śrāvakādibuddhasaṃtānajatvāt  
lābhataḥ kāmadhātubhavāgravairāgyalabhyatvāt  
aparitrāṇaparitrāṇataḥ atulyakaruṇāyanācca  
kiṃ punaḥ sarve buddhāḥ sarvaprakārasāmānyā bhavanti 
netyāha  
saṃbhāradharmakāyābhyāṃ jagataścārthacaryayā 
samatā sarvabuddhānāṃ nāyurjātipramāṇataḥ  VAkK  
tribhiḥ kāraṇaiḥ sāmyaṃ sarvabuddhānām  
sarvapuṇyajñānasaṃbhārasamudāgamataḥ dharmakāyapariniṣpattitaḥ arthacaryayā ca lokasya  
āyurjātigotrapramāṇakṛtastu bhedo bhavati  
cirālpatarajīvanāt kṣatriyavrāhmaṇajātibhedāt kāśyapagautamādigotrabhedāt alpānalpapramāṇabhedācca yathakālamiti  
 etāmeva ca trividhāṃ saṃpadaṃ manasikurvāṇena viduṣā śakyaṃ buddhānāṃ bhagavatāmantike tīvraprema gauravaṃ cotpādayituṃ yaduta hetusaṃpadaṃ  
phalasaṃpadamupakārasaṃpadaṃ ca   
tatra caturdhā hetusaṃpat  
sarvapuṇyajñānasaṃbhārābhyāso dīrghakālābhyāso nirantarābhyāsaḥ satkṛtyābhyāsaśca  
caturvidhā phalasaṃpat  
jñānasaṃpat prahāṇasaṃpat prabhāvasaṃpadrūpakayasaṃpacva 
caturvidhopakārasaṃpat  
apāyatrayasaṃsāraduḥkhātyantanirmokṣasaṃpat yānatrayasugati pratiṣṭhāpanasaṃpadvā  
jñānasaṃpat punaścaturvidhā  
anupadiṣṭajñānaṃ sarvatrajñāna sarvathājñānamayatnajñānaṃ ca  
caturvidhā prahāṇasaṃpat  
sarvakleśaprahāṇam atyantaprahāṇaṃ savāsanaprahāṇaṃ sarvasamādhisamāpattyāvaraṇaprahāṇaṃ ca caturvidhā prabhāvasaṃpat  
 bāhyaviṣayanirmāṇapariṇāmanā dhiṣṭhānavaśityasaṃpat āyurutptargādhiṣṭhānavaśitvasaṃpat āvṛtākāśadūrakṣīpragamanālpavahutvapraveśana vaśitvasaṃpat  
vividhanijāścaryadharmasaṃpacca   
caturvidhā rūpakāyasaṃpat  
lakṣaṇasaṃpat anuvyañjanasaṃpat balasaṃpat vajrasārāsthisaṃpat  
ityetatsāmāsikaṃ buddhānāṃ māhātmyam 
anantaprabhedaṃ tu tadbhidyamānaṃ jāyate  
tacca punarbuddhā eva sakalaṃ jñātuṃ baktuṃ ca samarthāḥ yadyanekāsaṃkhyeyaṃ kalpaṃ jīvitamadhitiṣṭheyuḥ  
evaṃ ca tāvadanantādbhūtaguṇajñānaprabhāvopakāramāharatnākarāstathāgatāḥ  
 atha capunarbālāḥ svaguṇadāridracyahatādhimokṣāḥ śruṇvanto 'pi tāṃ tādṛśīṃ guṇasamṛddhiṃ buddhaṃ ca nādriyante tasya ca dharmam   
paṇḍitāstu punarmajjābhirapi taṃ bhagavantamabhiprapadyante tasya ca dharmam  
 te he śraddhāmātrakeṇāpyekāntikenābhiprasannā aniyatavipākānāṃ pāpānāṃ rāśīnabhibhūya daivīṃ mānuṣīṃ ca śriyamabhibhūya nirvāṇaparāyaṇāḥ saṃvartante 
ata eva tathāgatā anuttaraṃ puṇyakṣetramucyante  
avandhyeṣṭhaporakṛṣṭāśusvantaphalatvāt 
uktaṃ hi bhagavatā 
ye 'nyānapi jine kārānkariṣyanti vināyake 
vicitraṃ svargamāgamya te lapsyante 'mṛtaṃ padamiti  
ime tāvadaṣṭādaśa buddhānāmāveṇikā dharmā ucyante  
śiṣyasādhāraṇā anye dharmāḥ 
śrāvakasādhāraṇāstvanye guṇā buddhānām  
kecit pṛthagjanaiḥ  
ke punasta iti yathāyogam 
araṇāpraṇidhijñānapratisaṃvidguṇādayaḥ  VAkK  
araṇapraṇidhijñānapratisaṃvidabhijñādhyānārupyāṃpramāṇavimokṣābhibhvāyatanakṛtsnāyatanādayaḥ  
tatrāraṇā nāma kaścidevārhan kleśaprabhavaṃ sattvānāṃ duḥkhaṃ viditvātmānaṃ ca dakṣiṇīyaviśeṣaṃ
pareṣāṃ tadālambanaṃ kleśotpādaṃ parihartukāmastādṛśaṃ jñānamutpādayati bhena pareṣāṃ
sarvathā 'pi raṇaṃ notpādayati  
na kasyacittadālambano rāga utpadyate dveṣo māno vā  
naiṣā pratipat kañcideva raṇayatītyaraṇā 
sā punareṣā 
saṃvṛtijñānamaraṇā 
ayamasyā svabhāvaḥ  
dhyāne 'ntye 
caturthadhyāna bhūmikā sukhapratipadāmagratvāt  
akopyadharmaṇaḥ  
nānyasyārhataḥ  
anyo hi svasaṃtānādapi kadācit kleśaraṇaṃ parihartu na śaknoti  
nṛjā 
manuṣyeṣvevotpadyate triṣu dvīpeṣu  
anutpannakāmāptasavastukleśagocarāḥ  VAkK  
anāgatāḥ kāmāvacarāḥ savastukāḥ kleśāḥ asyā ālambanaṃ nāpareṣāṃ kleśa udapādītyevaṃ pravṛttatvāt  
avastukāstu kleśā na śakyāḥ parihartuṃ sarvatragāṇāṃ sakalasvabhūmyālambanatvāt  
yathā cāraṇoktā 
tathaiva praṇidhijñānaṃ 
tadapi hi saṃvṛtijñānaṃ dhyāne 'ntye 'kopyadharmaṇaḥ manuṣyāśrayaṃ ca 
sarvālambaṃ tu tat 
sarvadharmālambanaṃ tu praṇidhijñānamityeva viśeṣaḥ  
ārupyāstu na sākṣāt prāṇidhijñānena jñāyante  
kiṃ tarhi 
niṣpannacaritaviśeṣāt  
karṣakanidarśanaṃ cātreti vaibhāṣikāḥ  
praṇidhipūrvakaṃ jñānaṃ praṇidhijñānaṃ yaddhi praṇidhāya prāntakoṭikaṃ caturtha dhyānaṃ samāpadyate  
idaṃ jānīyāmiti tadyathābhūtaṃ jānāti 
sarvastatsamādhiviṣayaḥ 
tathā 
dharmārthayorniruktau ca pratibhāne ca saṃvidaḥ  VAkK  
catasro hi pratisaṃvidaḥ  
dharmapratisaṃvidarthapratisaṃvinniruktipratisaṃvitpratibhānapratisaṃvicca  
tā api dharmārthaniruktipratibhānapratisaṃvidastathaiva yathā 'raṇā  
kimāsāṃ tathaiva akopyadharmamanuṣyāśrayatvam  
ālambanabhūmisvabhāvaviśeṣastvāsāṃ pṛthagucyate  
tisro nāmathavāgjñānamavivartya yathākramam  
nāmapadavyañjanakāyeṣvarthavācitā avivartyajñānaṃ dharmāthaṃniruktipratisaṃvido yathākramam  
caturthīyuktomuktābhilāpamārgavaśitvayoḥ  VAkK  
avivartyaṃ jñānamiti vartate  
yuktamutābhilāpitāyāṃ samādhivaśisaṃprakyāne cāvivartyaṃ jñānaṃ pratibhānasaṃvit  
vāṅmārgālambanā cāsau 
vākca mārgaśca tasyāḥ ālmvanam  
nava jñānāni 
navajñānasvabhāvā pratibhānapratisaṃvidanyatra nirodhajñānāt  
sarvabhūḥ  
sarvabhūmikā cāsau kāmadhātau yāvat bhavāgre vāṅmārgayoranyatarālambanāt  
daśa ṣaḍvā 'rthasaṃvit 
arthapratibhānasaṃvit sarvadharmāśccedarthā daśa jñānāni  
nirvāṇaṃ cedarthaḥ ṣaṭ jñānāni  
dharmānvayanirodhakṣayānutpādasaṃvṛtijñānāni  
sā sarvatra 
sā punareṣā 'rthapratisaṃvit sarvabhūmikā  
anye tu sāṃvṛtam  VAkK  
anye tu dve dharmaniruktipratisavidau saṃvṛtijñānasvabhāve nāmakāyādivāgālambanasvabhāvatvāt  
kāmadhyāneṣu dharme vit 
dharmapratisaṃvit pañcabhūmikā kāmadhātucaturthadhyānasaṃgṛhītā ūrdhvaṃ nāmakāyābhāvāt  
vāci prathamakāmayoḥ  
vāṅniruktir ity eko 'rthaḥ  
niruktipratisaṃvitkāmadhātuprathamadhyānabhūmikā ūrdhvaṃ vitarkābhāvāt  
prajñaptau tu pratisaṃvidāmeva nirdeśaḥ  
 padavyañjane tasyaivarthe tasyaikadvivahustrīpuruṣādyadhivacane tasyāsaktatāyāmavivartyajñānaṃ dharmāvipratisaṃvida ityata evāsāṃ kramasiddhiḥ 
nirvacanaṃ niruktiḥ  
yathā rupyate tasmādrūpamityevamādi  
uttarottarapratibhā pratibhānamityapare  
āsāṃ ca kila pratisaṃvidāṃ gaṇitaṃ buddhavacanaṃ śabdavaidyā hetuvidyā ca pūrvaprayogo yathākramam  
nāpyeteṣvakṛtakauśalastā utpādayituṃ śaknotīti  
buddhavacanameva tu sarvāsāṃ prayogaṃ varṇayanti  
yasya caikā tasyāvaśyaṃ catasraḥ pratisaṃvidī bhavanti  
vikalābhirna tallābhī 
nahi vikalābhistābhiḥ pratisaṃvillābhī bhavati  
ye caita upadiṣṭā araṇādayo guṇāḥ  
ṣaḍete prāṇtakoṭikāḥ  VAkK  
prāntakoṭikadhyānavalenaiṣāṃ lābhaḥ  
tatṣaḍivadhaṃ 
tadapi prāntakoṭikaṃ caturtha dhyānaṃ ṣaḍātmakam  
araṇāpraṇidhijñānaṃ tisraḥ pratisaṃvidaḥ  
tadeva prantakoṭikam  
niruktipratisaṃvidastadvalena lābho na tu sā caturthadhyānabhūmikā  
kiṃ punaridaṃ prāntakoṭikaṃ nāma  
dhyānamantyaṃ caturthaṃ dhyānam  
sarvabhūmyanulomitam  
vṛddhikāṣṭāgataṃ tacca 
kathaṃ sarvabhūmyanulomitam 
kāmāvacarāccittātprathamaṃ dhyānaṃ samāpadyate  
tato dvitīyamevaṃ krameṇa yāvannaivasaṃjñānāsaṃjñāyatanam  
pratilomaṃ punaryāvatkāmāvacaraṃ cittaṃ tataḥ punaranulomaṃ yāvaccaturthadhyānamevaṃ sarvabhūmyanulomitam  
katham vṛddhikāṣṭāgatam  
tathābhāvitānmṛduno madhyaṃ madhyādadhimātraṃ samāpadyate  
vṛddhiprakarṣo hi vṛddhikāṣṭā  
idamīdṛśaṃ prāntakoṭikaṃ pragatā 'nta koṭirasyeti kṛtvā  
koṭiḥ punaratra vṛddhiḥ prakāro vā  
catuṣkoṭikavat  
ete punaḥ buddhatuṇāḥ 
buddhānyasya prayogajāḥ  VAkK  
buddhādanyasya prāyogikā na vairāgyalābhikāḥ 
buddhasya nāsti kiñcit prāyogikam  
tasya sarvadharmeśvaratvādicchāmātra pratibadhaḥ sarvaguṇasaṃpatsaṃmukhībhāvaḥ  
ime tāvacchrādakasādhāraṇaguṇā abhijñādayaḥ pṛthagjanairapi  
keyamabhijñā nāma  
ṛddhhiśrotramanaḥpūrvajanmacyutyudayakṣaye  
jñātasākṣīkriyā 'bhijñā ṣaḍvidhā 
ṛddhiviṣaye jñānasākṣātkriyā abhijñā  
divyaśrotracetaḥparyāyapūrvanivāsānusmṛticyutyutpapādāsravakṣayajñānasākṣātkriyā abhijñāḥ  
etāḥ ṣaḍabhijñā  
āsāṃ pañca pṛthagjanaiḥ sādhāraṇāḥ  
sarvāstvetāḥ 
muktimārgadhīḥ  VAkK  
vimuktimārgaprajñāsvabhāvāḥ 
śrāmaṇyaphalavat  
catasraḥ saṃvṛtijñānaṃ 
cetaḥparyāyāsravakṣayajñānābhijñe hitvā  
cetasi jñānapañcakam  
cetaḥparyāyābhijñā pañca dharmānvayamārgasaṃvṛtiparacittajñānāni  
kṣayābhijñā balaṃ yadvat 
yathāsravakṣayajñānavalamuktaṃ tathā veditavyā 
ṣaḍ daśa jñānānīti  
sarvabhūmikā 'pyeṣā tathaiva jñātvyā  
śeṣāstu 
pañca dhyānacatuṣṭaye  VAkK  
pañcābhijñāḥ caturthadhyānabhūmikāḥ 
kasmādārupyabhūmikā na santi  
tisrastāvanna santi  
rūpālambanatvāt  
cetaḥparyāyābhhijñāpi nāsti rūpatīrthābhiniṣpādyatvāt  
pūrvanivāsasmṛtirapyanupūrvāvasthāntaramaraṇābhiniṣpatteḥ  
sthānagotrādyālambanatvācca  
paracittaṃ hi jñātukāma ātmanaḥ kāyacittayornimittamudgṛhlāti  
kīdṛśe 'pi me kāye kīdṛśaṃ cittam bhavaty evaṃ pareṣāmapyābhujataścittajñānādabhiniṣpannā bhavati  
abhiniṣpannāyāmabhijñāyāṃ rūpanirapekṣo jānāti  
 pūrvanivāsaṃ samanusmartukāmaḥ samanantaraniruddhamanovijñāno nimittamudgṛhya tatsamanantaraprātilomyenāvasthāntarāṇi manasikaroti   
yāvatsaṃdhicittam  
tato 'ntarābhavasyaikakṣaṇaṃ maraṇe 'pi niṣpanno bhavati  
evaṃ parasyāpi smarati  
abhiniṣpannāyāṃ vilaṅghyāpi smaraṇam  
anubhūtapūrvasyaiva smaraṇam  
śuddhāvāsānāṃ katham smaraṇam 
śravaṇenānubhūtatvāt  
ārupyacyutasyehopapannasya parasaṃtatyadhiṣṭhānenotpādanam  
anyeṣāṃ svasaṃtatyadhiṣṭhānena  
ṛddhyādīnāṃ tu laghatvaśabdālokamanasikaraṇaṃ prayogaḥ  
tāḥ punaretāḥ pañcābhijñāḥ 
svādhobhūviṣayāḥ 
yadbhūmikā ṛddhacyabhhijñā bhavati tāṃ bhūmi tayā gacchati  
nirmiṇoti vā adharāṃ noktarām  
evaṃ divyaśrotrābhijñayā svabhūmikameva śabdaṃ śṛṇotyadharabhūmikaṃ vā nordhvabhūmikam  
cetaḥ paryāyābhijñayā nordhvabhūmikaṃ cittaṃ jānāti  
pūrvanivāsānusmṛtyā na smarati  
cyutopapādābhijñayā na paśyati  
ata evārupyabhumikaṃ cittaṃ cetaḥparyāyapūrvanivāsabhijñābhyāṃ na gṛhlātyurdhvabhūmikatvāt  
kathametā labhyante 
atucittāḥ prayogataḥ 
labhyā ucitāstu virāgataḥ  
janmāntarābhyastā abhijñā vairāgyato labhyante vaiśeṣikyaḥ prayogataḥ  
sarvāsāṃ tu prayogeṇotpādanam  
tṛtīyā trīpyupasthānāni 
cetaḥparyāyābhijñā trīṇi vedanācittadharmasmṛtyupasthānāni  
cittacaittālamlbanatvāt  
ādyaṃ śrotrardvivakṣuṣi  VAkK  
abhijñeti vartate  
ṛddhidivyaśrotradivyacakṣurabhijñā ādyaṃ smṛtyupasthānamityarthaḥ  
rūpālambanatvāt 
ṛddhiścaturbāhyāyatanālambanā 'nyatra śabdāt  
divyaśrotracakṣurabhijñe śabdarūpāyatanālambane  
kathaṃ tarhi cyutopapādajñānenaiva jānāti amī bhavantaḥ sattvāḥ kāyaduścaritena samanvāgatāḥ ityevamādi  
na tattena jānāti  
abhijñāparivārajñānaṃ tu tadanyadāryāṇāmutpadyate yenaivaṃ jānanti  
anirdhāraṇāccheṣe catuḥsmṛtyupasthānasvabhāve iti siddham  
avyākṛte śrotracakṣurabhijñe itarāḥ śubhāḥ  
divyacakṣuḥśrotrābhijñe avyākṛte 
te punaścakṣuḥśrotravijñānasaṃprayuktaprajñe  
kathaṃ tarhi te caturdhyānabhūmike sidhyataḥ 
āśrayavaśena tadbhūminirdeśāt  
tadāśraye hi cakṣuḥśrotre caturdhyānabhūmike  
ānantaryamārgavaśena vā  
anyāścatasraḥ kuśalāḥ  
yattarhi prakaraṇeṣūktam abhijñā katamā 
kuśalā prajñeti  
pradhānika eṣa nirdeśo vāhuliko vā  
āsāṃ cābhijñānāṃ 
tisro vidyāḥ 
pūrvanivāsacyutyupapādāsravakṣayajñānasākṣātkriyāstisraḥ aśaikṣyo vidyā ucyante  
kasmādetā eva nānyāḥ  
avidyāyāḥ pūrvāntādau nivarttanāt  VAkK  
etā hi pūrvāparāntamadhyasaṃmohaṃ vyāvartayanti yathākramam 
āsāṃ paramārthena 
aśaikṣyantyā 
āsravakṣayajñānasākṣātkriyaivāśaikṣī vidyā  
tadāsye dve tatsaṃtānasudbhavāt  
anye dve aśaikṣyasaṃtānasaṃbhūtatvādaśaikṣyāvucyete 
naiva tu te śaikṣyo nāśaikṣyau  
kiṃ punarete abhijñe śaikṣyasya nocyete  
yataḥ śaikṣyau vidye nocyete  
iṣṭe śaikṣsya nokte tu vidye sāvidyasaṃtateḥ  VAkK  
na hi sāvidyasaṃtāne vidyāvyavasthānaṃ yujyate 
punarapyavidyābhibhavāt  
āsāṃ cābhijñānām 
ādyā tṛtīyā ṣaṣṭhī ca prātihāryāṇi 
ṛddhicetaḥparyāyāsravakṣayābhijñāstrīṇi prātihāryāṇi yathākramam ṛddhacyādeśanānuśāsanaprātihāryāṇi  
vineyamanasāmādito 'tyartha haraṇāt prātihāryāṇi prātiśabdayorādikarmabṛśārthatvāt  
pratihatamadhyasthānāṃ manāṃsyebhiḥ pratiharantīti prātihāryāṇi vā  
eṣāṃ punaḥ 
śāsanam  
agcryam 
anuśāsanaṃ pratihāryamagcya m  
avyabhicāritvāddhiteṣṭaphalayojanāt  VAkK  
ṛddhacyādeśane hi vidyayā vikeiyete  
asti hi ca gāndhārī nāma vidyā yayāphāśena gacchati īkṣaṇikā ca nāma vidyā yayā paracittaṃ jānāti  
na tu yathābhūtānuśāsanam anyathā śakyaṃ kartumavybhicāritvāt  
 pradhānamāvarjanamātraṃ ca tābhyāmanuśāsanaprātihāryeṇa tu hitena iṣṭenaphalena yogo bhavatyupāyopadeśādityevāvaśyam ṛddhirityucyate   
keyamṛddhiḥ 
vaibhāṣikanyāyena 
ṛddhiḥ samādhiḥ 
ṛdhyatyaneneti kṛtvā yojayitavyam 
kiṃ tena samṛdhyati  
gamanaṃ nirmāṇaṃ ca 
tatastatra 
gatistridhā  
śarīravāhinī ādhimokṣikī manojavā ca tatra gatiḥ  
śāsturmanojavā 
manasa ivāsyā rava iti manojavā gatirbuddhasyaiva nānyasya  
sudūramapi deśaṃ cittotpādakālelna gamanāt  
ata evācintyo buddhānāṃ buddhaviṣaya ityuktaṃ bhagavatā  
itare tu gatī buddhasyānuktasiddhe  
anyeṣāṃ vāhinyapyādhimokṣikī  VAkK  
śrāvakapratyekabuddhānāṃ śarīravāhinī ca gatiḥ 
pakṣivatkrameṇa śarīravāhanāt  
ādhimokṣikī ca dūrasyāsannādhimokṣeṇāśugamanāt 
nirmāṇaṃ punardvividham  
kāmāvacaraṃ rūpāvacaraṃ ca 
tatra tāvat 
kāmāptaṃ nirmitaṃ bāhyaṃ caturāyatanaṃ 
kāmāvacaraṃ nirmāṇaṃ rūparasagandhaspraṣṭavyāyatanasvabhāvam 
tat punar 
dvidhā  
svaparaśarīrasaṃbaddham  
rūpāptaṃ dve tu 
rūpāvacaranirmāṇaṃ dve rūpaspraṣṭavyāyatane 
tatra gandharasābhāvāt  
tadapi dvividhaṃ tathaiva  
kāmadhātāvidaṃ caturvidhaṃ nirmāṇamevaṃ rūpadhātauityaṣṭavidhaṃ samāsato nirmāṇam  
kathaṃ rūpadhātūpapannasya kāmāvacaranirmāṇe gandharasābhyāṃ na samanvāgamo bhavati  
vastrābharaṇavanna samanvāgamaḥ  
dvacyāyātanaṃ nirmiṇotītyapare  
kiṃ khalvabhijñayaiva nirmāṇaṃ nirmīyate 
netyucyate 
kiṃ tarhi  
abhijñāphalaiḥ  
nirmāṇacittaistāni caturdaśa  VAkK  
tāni punaścaturdaśa nirmāṇacittāni 
yathākramaṃ dhyānaphalaṃ dve yāvat pañca  
prathamadhyānaphalaṃ dve kāmadhātuprathamadhyānabhūmike nirmāṇacitte  
dvitīyadhyānaphalaṃ trīṇi kāmadhātuprathamadvitīyadhyānabhūmikāni  
evaṃ tṛtīyacaturthadhyānabhūmikāni catvāri pañca ca yojyāni  
svabhūmikādharabhūmikaṃ nirmāṇacittaṃ dhyānaphalaṃ veditavyam  
nordhvajam  
nordhvabhūmikaṃ nirmāṇacittamadharadhyānaphalamasti  
dvitīyādidhyānaphalaṃ kāmāvacaraṃ nirmāṇaṃ prathamadhyānabhūmikādgatito viśiṣyate  
tallabho dhyānavat 
teṣāṃ ca nirmāṇacittānāṃ dhyānavallābhaḥ  
ki khalu nirmāṇacittādeva syāt vyutthānam  
nāstyetat 
yasmādutpadyate  
śuddhāttatsvataśca 
śuddhakāddhacyānādantaraṃ nirmāṇacittamutpadyate nirmāṇacittadvā nānyataḥ  
tato 'pi te  VAkK  
nirmāṇacittādapi śuddhakaṃ dhyānaṃ nirmāṇacittaṃ cotpadyate nānyat  
na hi samādhiphalasthitasvāpraviśya punaḥ samādhiṃ tasmāt vyutthānamasti  
sarvasya ca nirmitasya 
svabhūmikena nirmāṇaṃ 
nānyabhūmikena nirmāṇacittenānyabhūmikaṃ nirmāṇaṃ nirmīyate  
bhāṣaṇaṃ tvadhareṇa ca  
svabhūmikena ceti caśabdaḥ  
kāmadhātuprathamadhyānabhūmiko hi nirmitaḥ svabhūmikenaiva cittena bhāṣyate  
ūrdhvabhūmikastu prathamadhyānabhūmikena  
ūrdhvaṃ vijñaptisamutthāpakābhāvāt  
vahūnāṃ nirmitānāṃ bhāṣaṇaṃ 
nirmātraiva sahāśāstuḥ 
buddhādanyasya nirmāṇaṃ nirmātrā saha bhāṣate  
yadā ca vahavo nirmitā bhavanti tadā yugapat bhāṣante  
ekasya bhāṣamāṇasya bhāṣante saha nirmitāḥ  
ekasya tūṣṇīṃbhūtasya sarvetūṣṇīṃ bhavanti ta iti gāthā  
buddhasya pūrva paścādvā yathecchaṃ nirmitā bhāṣante  
yadā bhāṣaṇacittaṃ tadā nirmāṇacittābhāvo nirmāṇacittābhāvānnirmitābhāva iti kathamenaṃ bhāṣayanti  
adhiṣṭhāyānyavarttanāt  VAkK  
nirmāṇamadhiṣṭhāyāvasthānakāmatayā 'nyena manasā vācaṃ pravartayanti  
kiṃ jīvita evādhiṣṭhānamanuvartate atha mṛtaścāpi  
mṛtasyāpyastyadhiṣṭhānaṃ 
āryamahākaśyapādhiṣṭhānena tadasthisaṃkalāvasthānāt 
tattu 
nāsthirasya 
asthirasya tu bhāvasya nāstyadhiṣṭhānam 
āryakāśyapena māṃsādīnāmadhhiṣṭhānāt  
apare tu na  
apare punarāhurnāsti mṛtasyādhiṣṭhānam  
asthiśaṅkalāvasthānaṃ tu devatānubhāvāditi  
kimekena cittenaikameva nirmita nirmiṇoti  
ādāvekamanekena jitāyāṃ tu viparyayāt  VAkK  
ādita ekaṃ nirmitamanekena nirmāṇacittena nirmiṇoti  
jitāyāṃ tvabhijñāyāmekena cittenānekaṃ nirmiṇoti yāvannirmātumiṣṭaṃ bhavati  
atha kiṃ sarvanirmāṇacittamavyākṛtaṃ bhavati  
avyākṛtaṃ bhāvanājaṃ 
yadbhāvanāphalaṃ tadavaśyamavyākṛtaṃ bhavati  
trividhaṃ tūpapatījam  
upapattipratilambhikaṃ tu nirmāṇacittaṃ kuśalākuśalamavyākṛtaṃ bhavati devanāgapiśācādīnām  
tatkṛtaṃ ca svaparaśarīranirmāṇaṃ navāyatanikaṃ bhavatyaśabdarupyāyatanatvādindriyāvinirbhūtatvāt  
na tvindriyaṃ nirmīyate  
kimeṣaiva dvividharddhibhāvanāmayī copapattilābhikā ca  
eṣā ca dvividhā 
ṛddhirmantrauṣadhābhyāṃ ca karmajā ceti pañcadhā  VAkK  
samāstaḥ pañcavidhāmṛddhhiṃ varṇayanti  
bhāvanāphalamupapattilābhikaṃ mantrajāmauṣadhajāṃ karmajāṃ ca  
yathā māndhāturantarābhavikānāṃ ca  
yadidaṃ divyaśrotramuktaṃ cakṣuśca  
kimete divye eva āhosvit divye eva divye  
yathā bodhisattvacakravartigṛhapatiratnānām  
divyaśrotrākṣiṇī 
yasmātte 
rūpaprasādau dhyānabhūmikau  
dhyānasamāpannasya śabdālokābhogaprayogeṇa dhyānabhūmikāni bhūtānyupādāya rūpaprasādau
nirvartete cakṣuḥśrotrasāmantake rūpaśabdyordarśanaśravaṇahetū iti dhyānabhūmikatvāt
divye eva te cakṣuḥśrotre  
te ca punaḥ 
sabhāgāvikale nityaṃ dūrasūkṣmādigocare  VAkK  
nāsti divyaṃ cakṣuḥ śrotraṃ ca tatsabhāgaṃ nityaṃ vijñānasahitatvāt nāpi vikalaṃ kāṇavibrāntābhāvāt  
rūpāvacarasattvavat  
dūrasūkṣmavatānyapi rūpāṇi śabdhāśca tayiorviṣyaḥ  
āha cātra 
dūrasthamāvṛtaṃ sūkṣmaṃ sarvataśca na paśyati 
māṃsacakṣuryato rūpamato divyaṃ dṛgiṣyate  
kiyaddūraṃ punardivyena cakṣuṣā paśyati 
yasya yādṛśaṃ cakṣurbhavati  
śrāvakapratyekabuddhabuddhāstvanabhhisaṃskāreṇa sāhasradvisāhasratrisāhasrakān lokadhātūn yathāsaṃkhyaṃ paśyanti  
abhisaṃskāreṇa tu 
dvitrisāhasrakāsaṃkhyadṛśo 'rhatkhaṅgavaiśikāḥ  
sarvābhhisaṃskāreṇa saha śrāvako 'pi dvisāhasra lokadhātuṃ divyena cakṣuṣā paśyati  
trisāhasraṃ khaṅgaviṣāṇakalpaḥ  
buddhastu bhagavānasaṃkhyeyān lokahātūn paśyati yāvadevecchati  
kimṛddhirevopapattilābhikā bhavatyarhānyadapi  
anyadapyupapattyāptaṃ 
divyaśrotrādikamapi catuṣṭayamupapattipratilabhyamasti  
na tūpapattyāptaṃ kiñcidabhijñākhyāṃ labhate  
yattūpapattipratilambhikaṃ divyaṃ cakṣuḥ 
taddṛśyo nāntarībhavaḥ  VAkK  
abhijñācakṣuṣaiva hyantarābhavo dṛśyate 
nopapattipratilabdhena  
cetojñānaṃ tu tattredhā 
upapattyāptamiti vartate  
paracittajñānaṃ tūpapattipratilabdhaṃ trividhaṃ veditavyaṃ kuśalākuśalāvyākṛtam  
tarkavidyākṛtaṃ ca yat  
yaccāpi tārkikaṃ paracittajñānaṃ naimittikānāṃ yacca vidyākṛtaṃ tadapi trividhaṃ veditavyam  
na yathā bhāvanāphalaṃ kuśalameva  
upapattipratilambhikābhyāṃ tu paracittajñānapūrvanivāsānusmṛtibhyāṃ 
jānate nārakā ādau 
yāvanna duḥkhavedanābhyāhatā bhavanti 
anyagatisthā nityaṃ jānate  
nṛṇāṃ notpattilābhikam  VAkK  
mānuṣyāṇāmetadyathoktamṛddhacyādikaṃ nāstyupapattiprātilambhikam  
yattarhi prakṛtijātismarā bhavanti  
karmaviśeṣajā 'sau teṣām  
 trividhā hi pūrvanivāsānusmṛtirbhāvanāphalamupapattilabdhā karmajā ceti   
 abhidharmakośabhāṣye jñānanirdeśo nāma saptamaṃ kośasthānam  
sthaviraśrīlāmāvākasya yadatra puṇyam 
aṣṭamaṃ kośasthānam 
oṃ namo buddhāya  
jñānādhikāreṇa jñānamayānāṃ guṇānāṃ kṛto nirdeśaḥ  
asya svabhāvānāṃ tu kartavya ityādita eva dhyānānyārabhyante sarvaguṇāśrayatvāt  
dvidhā dhyānāni 
samāsato dvividhāni dhyānānyupapattisamāpattidhyānabhedāt 
tāni punaḥ 
catvāri 
prathamaṃ dhyānaṃ yāvaccaturtham 
tatra dhyānopapattayaḥ punarna vaktavyāḥ  
lokanirdeśakośasthāne hi 
proktāstadupapattayaḥ  
kathaṃ proktāḥ  
pṛthak pṛthak  
dhyānaṃ tribhūmikaṃ tatra caturtha tvaṣṭabhūmikamiti  
samāpattidhyānaṃ tu vaktavyam 
ata ucyate 
samāpattiḥ śubhaikāgyraṃ 
abhedena kuśalacittaikāgratā dhyānam 
samādhisvabhāvatvāt  
pañcaskandhāstu sānugam  VAkK  
saparivāraṃ tu pañcaskandhasvabhāvaṃ veditavyam 
keyamekāgratā nāma 
ekālambanatā  
evaṃ tarhi cittānyevaikālambanāni samādhirna caitasikaṃ dharmāntaramiti prāpnoti  
na cittānyeva samādhiḥ 
yena tu tānyekāgrāṇi vartante sa dharmaḥ samādhiḥ  
saiva cittaikāgratā  
nanu ca kṣaṇikatvātsarvaṃ cittamekāgraṃ dvitīyasya tasmādavikṣepa iti cet  
saṃprayukte samādhivaiyarthyam  
yata eva ca smādhistata eva cittānāmekālambanatvaṃ kiṃ neṣyate  
mahābhūmikatvācca samādheḥ sarvacittānāmekāgratāprasaṅgaḥ  
na durbalatvātsamādheḥ 
cittānyevaikāgrāṇi samādhiḥ  
tathā hyadhicittaṃ śikṣā cittapariśuddhipradhānaṃ ca sūtre catvāri dhyānānyuktānītyapare  
dhyānamiti ko'rthaḥ 
dhyāyantyaneneti 
prajānantītyarthaḥ  
samāhitacittasya yathābhūtaprajñānāt  
cintanārtho hyeṣa dhātuḥ 
cintanaṃ ca prajñeti siddhāntaḥ  
evaṃ tarhi sarvasamādhidhyānaprasaṅgaḥ   na 
prakarṣayukte tannāmavidhānādbhāskaravat  
kaśca prakarṣayuktaḥ  
yo 'ṅgasamāyuktaḥ samādhiḥ  
sa hi śamathavipaśyanābhyāṃ yuganddhavāhitvāddṛṣṭadharmasukhavihāra uktaḥ sukhā ca pratipaditi  
sutarāṃ tena dhyāyanti  
kliṣṭasya kathaṃ dhyānatvam 
mithyopanidhyānāt 
atiprasaṅgaḥ  
na  tatpratirūpa eva tatsaṃjñāvineveśāt pūtibījavat  
uktāni cākuśalāni dhyānānyapi bhagavatā  
kīdṛśaṃ punaḥ kuśalamaikāgyraṃ prathamaṃ dhyānaṃ kīdṛśaṃ yāvaccaturtham  
prathamaṃ tāvat 
vicāraprītisukhavat 
vicāraprītisukhasaṃyuktaṃ kuśalamaikāgyraṃ tat prathamaṃ dhyānam  
vicāravacanādvitarko 'pyukto bhavati  
sāhacaryāddhūmāgnivat  
na hi prītisukhavānvicāro vinā vitarkeṇāsti  
śeṣaṃ punrdhyānatrayaṃ 
pūrvapūrvāṅgavarjitam  
śubhaikāgryam iti vartate  
vicāravivarjitaṃ prītisukhavat dvitīyaṃ vicāraprītivarjitaṃ tṛtīyaṃ vicāraprītisukhavarjitaṃ caturthamiti  
yathā dhyānāni 
tathārūpyāḥ 
kena prakāreṇa 
ete 'pi hi dvidhā upapattisamāpattitaḥ  
catvāraśca eṣāmapi copapattaya uktāḥ  
samāpattyārupyāsvabhedena kuśalaikāgratāsvabhāvā ityanena prakāreṇa saparivārāḥ 
catuskandhāḥ 
anuparivartirūpābhāvāt 
adhobhūmivivekajāḥ  VAkK  
caturthadhyānavivekajaṃ hyākāśānantyāyatanam  
tadvivekajaṃ vijñānānantyāyatanam  
tadvivekajamākiñcanyāyatanam  
tadvivekajaṃ naivasaṃjñānāsamjñāyatanamityevaṃ catvāra ārupyāḥ  
ko 'yaṃ viveko nāma 
yena mārgeṇādhastādvimucyate  
vairāgyagamanāt  
ta eva cārupyāḥ 
vibhūtarūpasaṃjñākhyāḥ saha sāmantakaistribhiḥ  
ākāśānantyāyatanasāmantakaṃ caturthadhyānālambanatvādvibhūtarūpasaṃjñākhyāṃ na labhate  
na hi tatra rūpasaṃjñā vibhūtā na vigatetyarthaḥ  
yaduktaṃ catuskandhā iti sādhyaṃ tāvadetadārupyeṣu rūpaṃ nāstīti  
yadi hi syātkathamārupyā ucyeran  
īṣadrūpatvā dāpiṅgalavat  
kīdṛśaṃ tāvadīṣadrūpaṃ tatreṣyate  
yadi kāyavāk saṃvaramātraṃ kathaṃ tadabhāve tatsaṃvarau bhaviṣyataḥ  
na cāsati bhūte bhautikaṃ yujyate  
anāsravasaṃvaravaccet 
sāsravabhūtasadbhāvāt 
smāpattāvapi tatpratiṣedha uktaḥ  
atha kāyo 'pyastīndriyāṇyapi rūpīṇi 
kathaṃ tadīṣadrūpā iṣyante  
parimāṇālpatvāccet  
udakajantukeṣvapyadṛśyarupeṣu prasaṅgaḥ 
acchatvāccet  
antarābhavarūpāvacareṣvapi prasaṅgaḥ  
yato nācchataraṃ cet 
bhavāgramevārupyaṃ syāt  
samāpattivattadupapattiviśeṣāt  
dhyānopapattirūpasyāpi cādharabhūmikendriyāgrahaṇāt kastatra viśeṣaḥ  
dvayoranvarthā saṃjñā nārupyadhātoriti cet 
kā 'tra yuktiḥ  
āyuruṣmaṇoḥ saṃsṛṣṭavacanānnaḍakalāpīdvayavannāmarūpayoranyonyaniśritavacanā dvijñānapratyayaṃ
nāmarūpamiti vacanāt anyatrarūpādyāvatsaṃskārebhyo vijñānasyāgatigatipratiṣedhāccārūpyeṣu
rūpāstitvasiddhiriti cet  
na  
saṃpradhāryaṃ tāvadetadyadidamāyuruṣmaṇoḥ saṃsṛṣṭatvamuktam  
kimidaṃ kāmāvacaramāyuḥ saṃdhāyoktamāhosvitsarvamiti  
yacca nāmarūpayoranyonyāśritatvamuktaṃ kimidaṃ kāmarūpāvacaraṃ nāma saṃdhāyoktamāhosvitsarvamiti  
 yacca vijñānapratyayaṃ nāmarūpamuktaṃ kimatra sarva vijñānaṃ nāmarūpasya pratyayamuktamāhosvitsarve nāmarūpaṃ vijñānapratyayamiti   
yaccānyatra rūpādibhyo vijñānasyāgatipratiṣedhaḥ  
kimatra sarvaireva tairvinā tatpratiṣedha āhosvit ekenāpīti  
aviśeṣavacanānna saṃpradhāryamiti cet  
atiprasaṅgaḥ  
bāhyasyāpi hyaṣmaṇa āyuṣā binā bhāvo na prāpnoti  
bāhyasyāpi ca rūpasya nāmāśritatvamaviśeṣavacanāt  
caturvijñānasthitivaccāhāracatuṣkavacanādrūpārupyadhātvorapi kavaḍīkārāhāraprasaṅgaḥ  
atikramya devān kavaḍīkārā hārabhakṣāniti vacanāt prītyāhāravacanāccāprasaṅga iti cet  
ārupyeṣvapi rūpasyāprasaṅgaḥ  
rūpāṇāṃ niḥsaraṇamārupyāḥ  
ye te śāntā vimokṣā atikramya rūpāṇyārupyāḥ  
arupiṇaḥ santi sattvāḥ sarvaśo rūpasaṃjñānāṃ samatikramāditi vacanāt  
sati hi rupe svaṃ rūpamavaśyaṃ saṃjānīranniti  
audārikamadhobhūmikaṃ rūpamabhisaṃdhāyoktamiti cet  
kavaḍīkāre 'pi tulyam  
dhyānānāmapi cādhobhūminiḥsaraṇatvādārupya prasaṅgaḥ  
vedanādiniḥsaraṇaṃ ca kiṃ noktāḥ  
adhobhūmikavedanāniḥsaraṇāt 
rūpajātiṃ tu kutsnāmatikrāntā na vedanādijātim  
ato rūpāṇāṃ niḥsaraṇamuktāḥ  
bhavena bhavasyāniḥsaraṇavacanaṃ tu tenaiva tasyāniḥsaraṇādasarvānatyanta niḥsaraṇācca  
dhyānesu coktaṃ bhagavatā yattatra bhavati rūpagataṃ vā yāvadvijñānagataṃ veti  
ārupyeṣu tūktaṃ yattatra bhavati vedanāgataṃ vā yāvadvijñānagataṃ veti  
satyāṃ tesu rūpajātau kasmādrūpagataṃ veti nāvakṣyat  
tasmāt 
nārupye rūpasadbhāvaḥ 
kathamidānīmanalpakalpocchinnādrūpāt punarapi rupotpattistataḥ pracyutānām  
rupotpattistu cittataḥ  VAkK  
rūpasya cittādevotpattistadvipākahetuparibhāvitāllabdhavṛttitaḥ  
kathamanāśritya rūpaṃ cittaṃ vartate  
kasmānna vartitavyam 
ihaivamadarśanāt  
kavaḍīkārāntareṇā 'pi vinā rūpadhātau na vartitavyam  
kiṃ kāraṇam 
ihaivamadarśanāt  
uktaṃ ca pūrvaṃ yathā vartate  
gatametadidaṃ vaktavyam  
kimepāmākāśānantyāyatanādīnāmākāśādaya evālambanaṃ yata evaṃ samākhyāyate  
na hi 
kathaṃ tarhi 
trayastāvat  
ākāśānantyavijñānānantyākiñcanyasaṃjñakāḥ  
tathāprayogāt 
anantamākāśamanantaṃ vijñānaṃ nāsti kiñcidityeva manasikurvāṇasteṣu prayujyante yathāsaṃkhyam  
ata eṣāmetāḥ saṃjñā iti  
māndyāktu nasaṃjñanāpyasaṃjñakaḥ  VAkK  
mṛdutvāttu saṃjñāyā naivasaṃjñānāsaṃjñāyatanamuktam  
na hi sā paṭvī saṃjñā na ca punarnaiva saṃjñeti  
 yadyapi tatrāpyevaṃ prayujyante saṃjñārogaḥ saṃjñāgaṇdaḥ saṃjñāśalyaḥ āsaṃjñikasaṃmohaḥ etacchāntametatpraṇītaṃ yaduta naivasaṃjñānāsaṃjñāyatanamiti 
kasmāttu taistadevaṃ gṛhyata ityavaśyamidaṃ vaktavyaṃ jāyate 
mṛdutvātsaṃjñāmityetadevoktam  
iti maulaṃ samāpattidravyamaṣṭavidhaṃ 
ityetānyaṣṭau maulāni samāpattidravyāṇi yaduta catvāri dhyānāni catvāra ārupyā iti  
teṣāṃ punaḥ 
tridhā  
sapta 
bhavāgrādanyāni sapta trividhāni  
āsvādanāvacchūddhānāsravāṇi 
āsvādanāsaṃprayuktāni śuddhakānyanāsravāṇi ca  
aṣṭamaṃ dvidhā  VAkK  
bhavāgramāsvādanāsaṃprayuktaṃ śuddhakaṃ ca 
anāsrava nāsti 
tatra punaḥ 
āsvādanāsaṃprayuktaṃ satṛṣṇaṃ 
tṛṣṇā hyāsvādanā  
laukikaṃ śubham  
śuddhakaṃ 
laukikaṃ kuśalaṃ samāpattidravyaṃ śuddhakamuccayate 'lobhādi śuddhadharmayogāt  
kiṃ punastenāsvādanāsaṃprayuktenāsvādyate  
tattadāsvādyaṃ 
tacchuddhakaṃ samāpattidravyaṃ tenāsvādyate samanantarātītam  
yadāsvādayati tasmādvyutthito yenāsvādayati tatsamāpannaḥ  
lokattaramanāsravam  VAkK  
yallokottaraṃ samāpattidravyaṃ tadanāsravam  
eṣāṃ ca samāpattidravyāṇāṃ dhyānānyeva bhavanti nārupyāḥ  
tatra 
pañcādye 
prathame bhāge pañcāṅgāni  
tarkacārau ca prītisaukhyasamādhayaḥ  
vitarko vicāraḥ prītiḥ sukhaṃ cittaikāgratā cetyetāni pañcāṅgāni samādhiḥ kilāṅgaṃ dhyānaṃ ca  
śeṣāṇyaṅgānīti  
yathā caturaṅgā senā evaṃ pañcāṅgaṃ dhyānam  
prītyādayaḥ prasādaśca dvitīye 'ṅgacatuṣṭayam  VAkK  
dvitīye dhyāne catvāryaṅgāni  
adhyātmasaṃprasādaḥ prītiḥ sukhaṃ cittekāgratā ca  
tṛtīye pañca tūpekṣā smṛtiḥ prajñā sukhaṃ sthitiḥ  
tṛtīye tu dhyāne pañcāṅgāni 
upekṣā smṛtiḥ saṃprajñānaṃ sukhaṃ smādhiśca  
samādhiparyāyo hi sthitiḥ 
samyaksamādhiḥ katamaḥ  
yā cittasya sthitiriti sūtre vacanāt  
catvāryante 'sukhāduḥkhopekṣāsmṛtisamādhayaḥ  VAkK  
caturthaṃ dhyānamantyam 
tatra catvāryaṅgāni  
aduḥkhāsukhā vedanā upekṣāpariśuddhiḥ smṛtipariśuddhiḥ samādhiśca  
tānyetānyaṣṭādaśa dhyānāṅgāni bhavanti  
prathamatṛtīyayoḥ pañcāṅgatvāt 
dvitīyacaturthayoścaturaṅgatvāt  
nāmata evam  
dravyato daśa caikaṃ ca 
dravyata etānyekādaśa bhavanti 
prāthamadhyānikāni pañca  
dvitīye 'dhyātmasaṃprasādo vardhate  
tṛtīye upekṣāsmṛtisaṃprajñānasukhāni 
caturthe 'duḥkhāsukhā vedaneti  
ata evocyate yānyaṅgāni prathame dhyāne dvitīye 'pi tānīti catuṣkoṭikam  
prathamā koṭirvitarkavicārau  
dvitīyā adhyātmasaṃprasādaḥ  
tṛtīyā prītiḥ sukhaṃ cittaikāgratā ca  
caturthī koṭiruktanirmuktā dharmā iti  
evaṃ sarvāṇi dhyānāṅgāni parasparaṃ yojyāni  
kasmāt 
tṛtīye dhyāne sukhaṃ dravyāntaramucyate  
yasmāttadvedanāsukhaṃ dhyānayostu 
prasrabdhisukhamādyayoḥ  
prathamadvitīyayostu dhyānayoḥ prasrabdhisukhamityuktam  
iha prasrabdhisukhaṃ tatra vedanāsukhamiti kuta etat  
dvayordhyānasamāpattyoḥ sukhendriyāyogāt  
na hi tattayoḥ kāyikaṃ yujyate 
samāpannasya vijñānakāyābhāvāt  
nāpi caitasikaṃ prītivacanāt  
prītirhi saumanasyam  
na ca sukhasaumanasyayoryaugapadyamasti  
na cāpi tayoḥ paryāyeṇa dhyāne vṛttiryuktā pañcāṅgavacanāditi  
apare punarāhuḥ  
nāstyeva caitasikaṃ sukhendriyaṃ triṣvapi hi dhyāneṣu  
kāyikameva sukhamaṅgaṃ vyavasthāpitamiti  
yattarhi sutra uktaṃ sukhendriyaṃ katamat  
yatsukhavedanīyena sparśena spṛṣṭasyotpadyate kāyikaṃ caitasikaṃ sātaṃ veditaṃ vedanāgatamidamucyate sukhendriyamiti  
adhyāropita eṣa pāṭhaḥ  
kenāpi sarvanikāyāntareṣu kāyikamityeva pāṭhāt  
sukhaṃ ca kāyena pratisaṃvedayata iti svaśabdena vacanācca  
manaskāyeneticet 
evamuktvā ko guṇaḥ  
caturthe dhyāne prasrabdhibhūyastve 'pi sukhāvacanācca  
sukhavedanānukūlā prasrabdhiḥ sukhamiti cet  
tṛtīye prasrabdhisukhāvacanaṃ kasmāt 
upekṣopahatatvāditi cet  
na upekṣayaiva tadvṛddhiḥ  
pūrvikābhyastādviśeṣāt  
 yasminsamaye āryaśrāvakaḥ pravivekajāṃ prītiṃ kāyena sākṣātkṛtvopasaṃpadya viharatītyatra sūtre prasrabdhisukhayoḥ pṛthagvacanānna prasrabdhireva  
sukham   
samāpannasya katham kāyavijñānamiti cet  
samādhiviśeṣajena prasrabdhisaṃjñakena sukhavedanīyena vāyunā kāyasphuraṇāt  
bahirvikṣepāssamādhibraṃśa iti cet  
na  
samādhijasyāntaḥkāyasaṃbhūtasya kāyasukhasya samādhyanukūlatvāt  
kāyavijñā nakāle vyutthitaḥ syāditi cet   na 
ata eva  
kāmāvacareṇa kāyendriyeṇa rūpāvacaraspraṣṭavyavijñānānutpattiriti cet   na 
prasrabdhivijñānasyotpatteḥ  
anāsrave api spraṣṭavyakāyavijñāne syātām  
mā bhūtkiñcidaṅgaṃ sāsravaṃ kiñcidanāsravamiti cet  
kāyikaprasrabdhivodhyaṅga vacanāt 
iṣṭe bodhyaṅgānukūlatvāditi cet  
anāsravatvamapyevam 
sāsravā dharmāḥ katame  
cakṣuryāvadeva spraṣṭavyamityasya sūtrasya virodhāditi cet   na 
anyaspraṣṭavya kāyavijñānābhisaṃdhivacanāt  
na cānāsrave kiñcidaṅgaṃ sāsravaṃ kicidanāsravaṃ syāditi cet  
ayaugapadyātko doṣaḥ sukhaprītyasamavadhānānna pañcāṅgaṃ syāditi cet  
na saṃbhavaṃ pratyupadeśāndvitarkavicāravat  
sādhyamiti cet  
siddhaṃ cittasyaudārikasūkṣmatayorvirodhāt doṣāvacanācca  
tasmādyānyeva prathamadhyāne pañcāṅgāni teṣāṃ dvitricaturaṅgāpakarṣeṇa dvitīyādidhyānavyavasthānam  
ata eva ca prathame dhyāne pañcānāmaṅgatvamuktam  
tadapakarṣeṇottaradhyānavyavasthāpanāt 
na tu saṃjñādīnāmaṅgatvamuktam  
kimartha vā pañcānāmevāṅgatvamuktam 
upakārakatvāditi cet 
na  
vitarkavicārābhyāṃ smṛtiprajñayorapakārakataratvāt  
astyeṣa ekeṣāṃ vādaḥ  
naiva tu pūrvācāryā evaṃ nirdiśanti sma yāvantaḥ prajñāntam  
tasmādvicāryametat  
adhyātmasaṃprasādo nāma ka eṣa dharmaḥ  
vitarkavicārakṣobhavirahāt praśāntavāhitā saṃtater adhyātmasaṃprasādaḥ  
sormikeva hi nadī vitarkavicārakṣobhitā saṃtatir aprasannā vartate iti  
na tarhi sa dravyāntaram iti kathaṃ dravyata ekādaśāṅgāni bhavanti  
tasmāttarhi 
śraddhā prasādaḥ 
tasya hi dvitīyadhyānalātsamāhibhūminihsaraṇe saṃpratyaya utpadyate 
so 'tradhyātmasaṃprasāda iti  
naiva hi vitarkavicārasamādhayo nāpyadhātmasaṃprasādo dravyāntarāṇītyapare 
kathamasati dravyāntaratve caitasikatvaṃ siddhyati  
avasthāviseso hi nāma cetasaścetasiko bhavati  
natveṣa śastrasiddhāntaḥ 
yaduktaṃ prītirhi saumanasyam iti  
kathamidaṃ gamyate 
kimanyat bhavatu  
yathecchanti nikāyāntarīyāḥ dharmāntarameva caitasikaṃ prītiḥ 
saumanasyaṃ tu triṣvapi dhyāneṣu sukhamiti   
yathecchanti nikāyāntarīyāḥ dharmāntarameva caitasikaṃ prītiḥ saumanasyaṃ tu triṣvapi dhyānesu sukhamiti  
na vai sukhaṃ dhyāneṣu saumanasyaṃ yujyate  
prītistu saumanasyaṃ dvidhāgamāt  VAkK  
uktaṃ hi bhagavatā aviparītakasūtre tṛtīyaṃ dhyānamuktvā atrāsyotpannaṃ saumanasyendriyamapariśeṣaṃ nirudhyata iti  
caturthe ca dhyāne sukhendriyaṃ nirudhyata ityuktam  
 punaścoktaṃ sukhasya ca prahāṇāt duḥkhasya ca prahāṇātpūrvameva ca saumanasyadaurmanasyayorastaṅgamādityato 'pi na tṛtīye dhyāne saumanasyendriyamasti 
tasmāt prītireva saumansyaṃ na sukham  
kiṃ punaḥ kliṣṭeṣvapi dhyāneṣu yathāvihitānyaṅgāni bhavanti  
na hi kiṃ teṣu na vidyate  
kliṣṭeṣvasatprītisukhaṃ prasādaḥ saṃpradhīḥ smṛṭiḥ  
upekṣāsmṛtiśuddhiśca 
prathame dhyāne vivekajaṃ prītisukhaṃ nāsti 
kleśāviviktatvāt  
dvitīye dhyāne 'dhyātmasaṃprasādo nāsti  
kleśāvilatvāt 
tṛtīye smṛtisaṃprajanyaṃ nāsti  
kliṣṭasukhasaṃbrhamitatvāt 
ccaturthe upekṣāsmṛtipariśuddhirnāsti 
kleśamalinatvāt  
evaṃ tāvat kecidāhuḥ  
kecit prasrabdhyupekṣaṇe  VAkK  
kecitpunaḥ prathamadvitīyayoḥ kliṣṭayoḥ prasrabdhirnāsti  
tṛtīyacaturthayorupekṣā nāsti  
kuśalalmahābhūmikatvādanayoriti  
trīṇi ca dhyānāni señjitāni uktāni bhagavatā  
sāpakṣālatvāt  
aṣṭāpakṣālamuktatvādāniñjaṃ tu caturthakam  
ke punaste 'pakṣālāḥ  
vitarkacārau śvāsau ca sukhādi ca catuṣṭayam  VAkK  
vitarkavicārau sukhaduḥkhe saumanasyadaurmanasye śvāsapraśvāsāśca  
eṣāmaṣṭānāmeko'pyapakṣālaścaturthe nāstyatastadāneñjyamuktam  
vitarkavicāraprītisukhairakampanīyatvādāneñjyaṃ caturthaṃ dhyānaṃ sūtre nirvāta pradīpanidarśanādityapare  
dvayordhyānayoḥ saumanasyamuktaṃ prītivacanāt 
tṛtīye sukhaṃ caturthe upekṣā  
taskiṃ yā dhyānasamāpattiṣu vedanāstā eva dhyānopapattiṣu  
netyāha 
kiṃ tarhi  
saumanasyasukhopekṣā upekṣāsumanaskate 
sukhhopekṣe upekṣā pravido dhyānopapattiṣu  VAkK  
prathamadhyānotpatto tisro vedanāḥ  
sukhaṃ trivijñānakāyikaṃ saumanasyaṃ manobhūmikam  
upekṣā caturvijñānakāyikī  
dvitīyadhyānopapattau dve vedane saumanasyopekṣe manobhūmike  
sukhaṃ nāstyasya vijñānakāyābhāvāt  
tṛtīyadhyānopapattī dve vedane  
sukhopekṣe manobhūmike 
caturthadhyānopapattāvupekṣaiva  
 yadi dvitīyādiṣu dhyāneṣu trayo vijñānakāyā na saṃvidyante vitarkavicārau ca katham te paśyanti yāvatspṛśanti katham cāvijñapti samutthāpayanti 
na ve keṣūpapannānāṃ cakṣurvijñānādayona santi  
na tu svabhūmikāḥ 
kiṃ tarhi  
kāyākṣiśrotravijñānaṃ vijñaptyutthāpakaṃ ca yat  
dvitīyādau tadādyāptaṃ 
prathamadhyānabhūmikaṃ cakṣuḥśrotrakāyavijñānaṃ vijñaptisamutthāpakaṃ ca dvitīyādiṣu ca dhyāneṣu saṃmukhīkurvanti  
nirmāṇacittavadyena te paśyanti yāvadvijñapti samutthāpayanti  
akliṣṭāvyākṛtaṃ ca tat  VAkK  
anivṛtāvyākṛtaṃ ca tat prathamadhyānabhūmikaṃ vijñānaṃ veditavyaṃ yatte saṃmukhīkurvanti  
na kliṣṭaṃ vītarāgatvānna kuśalaṃ hīnatvāditi  
avasitaṃ dhyānakāryam  
atha śuddhakādīnāṃ dhyānārupyāṇāṃ kathaṃ lābhaḥ  
atadvān labhate śuddhaṃ vairāgyeṇopapattitaḥ  
asamanvāgatastena śuddhakaṃ dhayanamārupyaṃ vā pratilabhate 
adhobhūmivairāgyādvā  
adhobhūmyupapattito vā 
anyatra bhavāgrāt 
na hi tasyopapattito lābhaḥ  
atadvāniti kimartha samanvāgataḥ  
śuddhakena prayogato 'pi nirvedhabhāgīyaṃ śuddhakaṃ pratilabhate parihāṇito vā hānabhāgīyam  
ata evocyate syācchuddhakaṃ dhyānaṃ vairāgyeṇa pratilabheta vairāgyeṇa vijahyāt  
evaṃ parihāṇyā copapattyā ca  
syāddhānabhāgīyaṃ prathamaṃ dhayānam 
taddhi kāmavairāgyeṇa labhyate  
brahmalokavairāgyeṇa tyajyate  
brahmalokavairāgyaparihāṇyā labhyate 
kāmavairāgyaprahāṇyā tyajyate  
upariṣṭādbrahmaloka utpadyamāno labhate  
tasmāt punaḥ kāmadhātāvupapapadyamāno vijahātīti  
anāsravaṃ tu vairāgyāt 
atadvān labhate iti vartate  
tadvāṃstu kṣayajñānato 'pyaśaikṣaṃ labhate indriyasaṃcārato 'pi śaikṣaśaikṣam  
nanu ca niyāmā vakrāntito 'pyanāsravaṃ prathamato labhate  
nāvaśyamānupūrvikeṇālābhāt 
yathā tvavaśyaṃ labhate tathoktam  
kliṣṭaṃ hānyupapattitaḥ  VAkK  
atadvān labhata ityevānuvartate  
parihāṇito yadi tadvairāgyātparihīyate  
upapattito yadyuparibhūmeradharāyāmupapadyate  
katamasmātsamāpattidravyādanantaraṃ katyupapadyante  
anāsravaprathamadhyānāntaraṃ ṣaḍutpadyante  
svabhūmike śuddhakānāsrave dvitīyatṛtīyadhyānabhūmike ca  
ākiñcanyāyatanānantaraṃ sapta  
svabhūmike śuddhakānāsrave vijñānākāśānantyāyatanabhūmike ca  
bhavāgraṃ śuddhakamevānāsravābhāvāt 
dvitīyadhyānāntaramaṣṭau  
svabhūmike śuddhakānāsrave tṛtīyacaturthaprathamadhyānabhūmike ca  
vijñānānantyāyatanānantaraṃ nava  
svabhūmike dve ākāśānantyāyatanacaturthadhyānabhūmikāni catvāri ākiñcanyāyatanabhavāgrabhūmikāni trīṇīti  
evamanyadhyānārupyānantaraṃ daśa dravyāṇi yojyāni  
eṣa tu saṃkṣepaḥ  
tṛtīyādyāvadūrdhvādho 'nāsravānantaraṃ śubham  
utpadyate 
 śubhagrahaṇena śuddhamanāsravaṃ ca gṛhyate kuśalatvāt anāsravasya samāpatti dravyasyānantaraṃ svabhūmike ca śuddhānāsrave utpadyete   
ūrdhvādhobhūmike ca tṛtīvādyāvat  
vyutkrāntakasamāpattāro hi tṛtīyāt pareṇa laṅghayituṃ notsahante  
anvayajñānānantaraṃ cārupyān samāpadyante na dharmajñānānantaram  
tasyādharāśrayālambanatvāditi  
yathā cānāsravādanantaramuktam veditavyam  
tathā śuddhāt kliṭaṃ cāpi svabhūmikam  VAkK  
svabhūmikaṃ kliṣṭamadhikaṃ śuddhakādanantaramutpadyate 
śeṣaṃ yathaivānāsravāt  
anāsravasya hi samanantaraṃ kliṣṭotpattirnāstīti  
kliṣṭāt svaṃ śuddhakaṃ kliṣṭaṃ 
kliṣṭātsamāpattidravyādanantaraṃ svabhūmike śuddhakakliṣṭe utpadyete  
evaṃ cādharaśuddhakam  
kleśotpīḍito hyadharamapi samāpattiṃ śuddhakaṃ bahu manyate  
yadi kliṣṭaṃ paricchidyādhaḥ saṃcarati  
kuśalātsaṃcarito bhavati na kliṣṭāt 
athāparicchidya kathaṃ saṃcarati  
pūrvāvedhāt pūrvaṃ hi sa evaṅkāmo bhavati varamadhastāt śuddhakaṃ nopariṣṭāt kliṣṭamiti  
pūrvābhiprāyaṃ ca saṃtatiranuvartate sattvānām  
praṇidhāya suptasyābhipretakālaprabodhavat  
anāsravaṃ tu kliṣṭādanantaraṃ sarvathā notpadyate  
samāpattikālaṃ pratyetaduktam  
śuddhakāt kliṣṭācca samanantaraṃ svabhūmikameva kliṣṭamutpadyate nānyabhūmikamiti  
cyutau tu śuddhakāt kliṣṭaṃ sarvaṃ 
cyutikāle tu upapattilābhikācchuddhakādanantaraṃ sarvabhūmikaṃ kliṣṭamutpadyate  
kliṣṭāttu nottaram  VAkK  
kliṣṭāttu dhyānārūpyādanantaraṃ cyutikāle svādharabhūmikaṃ kliṣṭamutpadyate  
nordhvabhūmikam  
na ca sarvasmācchuddhakādanāśravaṃ samāpattidravyamutpadyate  
kiṃ tarhi  
caturdhā śuddhakaṃ hānabhāgīyādi 
hānabhāgīyaṃ viśeṣabhāgīyaṃ sthitibhāgīyaṃ nirvedhabhāgīyamiti caturvidhaṃ śuddhakam  
bhavāgraṃ tu trividhamanyatra viśeṣabhāgīyāt 
kimasya lakṣaṇam  
yathākramam 
kleśotpattisvabhūmyūrdhvānāsravānuguṇaṃ hi tat  VAkK  
 kleśotpattyanuguṇaṃ hānabhāgīyaṃ svabhūmyanuguṇaṃ sthitibhāgīyamūrdhvabhūmyanuguṇaṃ viśeṣabhāgīyamanāsravānuguṇaṃ nirvedhabhāgīyam   
tasmādanāsravamutpadyate  
athaiṣāṃ caturṇā kati kasmādanantaramutpadyante  
dve trīṇi trīṇi caikaṃ ca hāna bhāgādyanantaram  
hānabhāgīyaṃ hānabhāk 
tasmādanantaraṃ dve utpadyete 
hānisthitibhāgīye  
sthitibhāgīyānantaraṃ trīṇyanyatra nirvedhabhāgīyāt  
viśeṣabhāgīyādanantaraṃ trīṇyanyatra hānabhāgīyāt nirvedhabhāgīyādanantaraṃ tadevaikamiti  
kathaṃ vyutkrāntakasamāpattirutpadyate  
gatvāgamya dvidhā bhūmīraṣṭau śliṣṭaikalaṅghitāḥ  VAkK  
vyutkrāntakasamāpattirvisabhāgatṛtīyagā  
gatvetyanulomaṃ samāpadya 
āgamyeti pratilomaṃ samāpadya  
dvidheti sāsravānāsravā bhūmīḥ  
aṣṭāviti dhyānārupyasamāpattīḥ 
śliṣṭā ityanukrameṇa  
ekalaṅghitā ityekāmekāmutkramya  
sāsravā aṣṭau bhūmiranulomapratilomasamāpattito nirjitya anāsravāśca sapta  
paścātsāsravāt prathamāddhyānāt sāsravaṃ tṛtīyaṃ samāpadyate  
tasmādākāśānantyāyatanaṃ tasmādākṃicanyāvatanam  
evaṃ punaḥ pratilomaṃ nirjitya anāsravā apyekalaṅghitā anulomapratilomaṃ ca samāpadyate  
ayaṃ prayogo vyutkrāntakasamāpatteḥ  
yadā tu prathamātsāsravāt tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ tasmādanāsravamākiñcanyāyatanam  
evaṃ punaḥ pratilomam 
tadā visabhāgatṛtīyadravyagamanādabhiniṣpannā bhavati  
ativiprakṛṣṭatvānna caturthī samāpadyate  
tāṃ ca triṣu dvīpeṣu asamayavimukta evārhannutpādayati  
niḥkleśatvātsamādhivaśitvācca  
dṛṣṭiprāptasya yadyapi tīkṣṇendriyatvāt samādhau vaśitvaṃ na tu niṣkleśaḥ  
samayavimukto yadyapi niḥkleśo natvasya samādhau vaśitvamiti  
kenāśrayeṇa kati dhyānārupyāḥ saṃmukhīkriyante  
svādhobhūmyāśrayā eva 
dhyānāśrayā eva 
dhyānārūpyāḥ 
bhavāgraṃ bhavāgre ca saṃmukhīkriyate adhaśca yāvatkāmadhātau  
śeṣāṇi svasyāṃ bhūmāvadhaśceti  
kiṃ kāraṇamūrdhvopapanno nādharāṃ samāpatti saṃmukhīkaroti  
tasmāttasya 
vṛthā'dharam  VAkK  
nahi tasyādhareṇa samāpattidravyeṇa kiñcit prayojanaṃ vidhīyate  
nihīnatvāt  
utsarga kṛtvā 'pavādaṃ karoti 
āryākiñcanyasāṃmukhyāt bhavāgre tvāsravakṣayaḥ  
bhavāgre tūpapannasyānāsravākiñcanyāyatanasaṃmukhībhāvādāsravakṣayo bhavati  
kathaṃ tatropapannasya tatsaṃmukhībhāvaḥ  
svasyābhāvāttasya cābhyāsāt  
athaiṣāṃ dhyānārūpyāṇāṃ kimālambanam  
satṛṣṇāḥ svabhavālambāḥ 
āsvādanāsaṃprayuktāḥ svabhūmikaṃ bhavamālambante 
bhavagrahaṇena sāsravaṃ vastu gṛhyate  
nādharamālambante vītarāgatvānnottaraṃ tṛṣṇāparichinnatvāt bhūmīnām  
nānāsravaṃ kuśalatvaprasaṅgāditi  
dhyānaṃ sadviṣayaṃ śubham  VAkK  
kuśalaṃ dhyānaṃ śubhakamanāsravaṃ ca 
tat sarvālambanaṃ yatkiñcidasti saṃskṛtamasaṃskṛtaṃ vā  
na maulāḥ kuśalārūpyāḥ sāsravādharagocarāḥ  
maulānāṃ kuśalārūpyāṇāmadhobhūmikaṃ sāsravaṃ vastu nālambanaṃ svordhvabhūmyālambanatvāt  
anāsravaṃ tvālambanam  
sarvānvayajñānapakṣyo na dharmajñānapakṣo nādhobhūminirodhaḥ  
sāmantakānantaryamārgāṇāṃ tvadharā bhūmirālambanam  
eṣāṃ ca punastrividhānāṃ dhyānānāṃ rūpyārūpyāṇām 
anāsraveṇa hīyante kleśāḥ 
na śuddhakena 
kuta eva kliṣṭena 
vītarāgatvānnādhaḥ  
tasyaiva tadapratipakṣatvānna svabhūmau  
viśiṣṭataratvānnordhvamiti  
samantakena ca  VAkK  
dhyānārūpyasāmantakena ca kleśāḥ prahīyante śuddhakenāpi 
adhobhūmipratipakṣatvāt  
kati punaḥ sāmantakāni  
aṣṭau sāmantakānyeṣāṃ 
ekaikasyaikaikaṃ yena tatpraveśaḥ 
kiṃ tānyapi trividhāni tathaiva ca teṣu vedanā  
netyucyate  
śuddhāduḥkhāsukhāni hi  
śuddhakāni ca tānyupekṣendriyasaṃprayuktāni ca yantabāhyatvādadhobhūmyudvegānapagamāt vairāgyapathatvācca nāsvādanāsaṃprayuktāni  
āryaṃ cādyaṃ 
ādyaṃ sāmantakamanāgamyaṃ tacchuddhakaṃ cānāsravaṃ ca yadyapi sāmantakacittena pratisaṃdhibandhaḥ kliṣṭo bhavati  
samāhitasya tu kliṣṭatvaṃ pratiṣidhyate  
tridhā kecit 
kecitpunaricchanti  
āsvādanāsaṃprayuktamapyanāgamyaṃ sāmantakaṃ cocyate dhyānāntaraṃ ca  
kimidamekārthamāhosvinnānārtham 
sāmantakaṃ hi vairāgyamārgaḥ  
atarka dhyānamantaram  VAkK  
dhyānameva hi vitarkāsaṃprayuktaṃ dhyānāntaraṃ dhyānaviśeṣatvāt  
ata eva dvitīyādiṣu dhyāneṣu na vyayasthāpyate viśeṣābhāvāditi  
tatpunardhyānāntaraṃ 
tridhā 
āsvādanāsaṃprayuktam śuddhakamanāsravaṃ ca  
aduḥkhāsukhaṃ tacca 
nātra sukhaṃ duḥkhamityaduḥkhāsukhamupekṣendriyasaṃprayuktamityarthaḥ  
na prītisaṃprayuktaṃ sābhisaṃskāravāhitvāt  
ata eva duḥkhā pratipat  
tasya tarhi dhyānāntarasya kaḥ phalaviśeṣaḥ  
taddhi 
mahābrahmaphalaṃ ca tat  
tāṃ hi dhyānāntarikāṃ bhāvayitvā mahābrahmā bhavati  
punaḥ sarvasamādhīn saṃkalayya trayaḥ samādhayaḥ uktāḥ sūtre  
savitarkaḥ savicāraḥ samādhiḥ 
avitarko vicāramātraḥ  
avitarko 'vicāra iti  
tatra dhyānāntaraṃ tāvadavitarko vicāramātraḥ samādhhiriti jñāpitam  
vitarkamātrapratiṣedhāt 
tataḥ 
savitarkavicāro'dhaḥsamādhiḥ 
tasmāddhyānāntarādadhaḥsamādhiḥ savitarkaḥ savicāraḥ 
prathamaṃ dhyānamanāgamyaṃ ca  
parato 'dvayaḥ  VAkK  
nātra dvayamastītyadvayaḥ 
pareṇa tu dhyānāntarātsamādhiravitarko 'vicāraḥ  
dvitīyadhyānasāmantakādyāvat bhavāgram  
punastrayaḥ uktāḥ  
śūnyatāsamādhirapraṇihita ānimittaśca  
tatra 
ānimittaḥ samākāraiḥ 
nirodhasatyākāraiḥ saṃprayuktaḥ samādhirānimittaścaturākāraḥ  
nirvāṇaṃ hi daśanimittāpagatatvādanimittam  
tadālambanaḥ samādhirānimittaḥ  
pañcaviṣayastrīpuruṣatrisaṃskṛtalakṣaṇanimittāni daśa  
śūnyatānātmaśunyataḥ  
pravartate 
anātmaśūnyatākārābhyāṃ saṃprayuktaḥ śūnyatāsamādhidvarcyākāraḥ  
apraṇihitaḥ satyākārairataḥ paraiḥ  VAkK  
paraiḥ śeṣaiḥ satyākāraiḥ saṃprayuktaḥ samādhipraṇihito daśākāraḥ  
anityaduḥkhataddhetubhya udvegāt mārgasya ca kolopamatayā 'vaśyatyājyatvāttadākāraḥ samādhirapraṇihitaḥ  
tadatikramābhimukhatvāt śūnyatānātmatābhyāṃ tu nodvego nirvāṇasāmānyāt  
ta ete trayaḥ samādhayo dvividhāḥ  
śuddhāmalāḥ 
śuddhakāścānāsravāśca 
laukikalokottaratvāt 
laukikā ekādaśasu bhūmiṣu  
lokottarā yatra mārgaḥ  
nirmalāstu te vimokṣamukhatrayam  
anāsravāstvete trayaḥ samādhayastrīṇi vimokṣamukhānyucyante  
śūnyatā vimokṣamukhamapraṇihitamānimittaṃ vimokṣamukhamiti  
mokṣadvāratvāt 
punaścocyante  
śūnyatāśūnyatādyākhyāstrayo 'parasamādhayaḥ  VAkK  
śūnyatāśūnyatā apraṇihitāpraṇihitaḥ ānimittānimittaśca  
śūnyatādyālambanatvāttannāma  
teṣāṃ punaḥ 
ālambete akṣaikṣaṃ dvau śūnyataścāpyanityataḥ  
aśaikṣaṃ samādhiṃ dvāvaparasamādhī ālambete  
śūnyatāśūnyatā aśaikṣaṃ śūnyatāsamādhimālambate śūnyatākāreṇa  
apraṇihitāpraṇihito 'pyaśaikṣamapraṇihitamanityākāreṇa  
na duḥkhato na hetvādito 'nāsravasyātallakṣaṇatvānna mārgākāraiḥ dūṣaṇīyatvāt  
ānimittānimittastu śāntato'saṃkhyayā kṣayam  VAkK  
ānimittānimittastu samādhiraśaikṣasyānimittasyāpratisaṃkhyānirodhamālambate  
śāntākāreṇa 
anāsravasya pratisaṃkhayānirodhābhāvāt  
na nirodhapraṇītaniḥsaraṇākārairanityatānirodhasādhāraṇatvādavyākṛtatvā
davisaṃyogācca  
ekāntena caite parasamādhayaḥ 
sāsravāḥ 
āryamārgadveṣitvāt nahyevamanāsravā iti 
kutrotpadyante  
nṛṣu 
manuṣyeṣveva na deveṣu 
kasyotpadyante  
akopyasya 
nānyasyārhataḥ 
katibhūmikāḥ  
saptasāmantavarjitāḥ  
sapta sāmantakāni hitvānyāsvekādaśasu bhūmiṣu  
kāmadhātvanāgamyadhyānāntaradhyānārupyeṣu  
punaścatasraḥ samādhibhāvanā ucyante  
asti samādhibhāvanā āsevitā bhāvitā vahulīkṛtā dṛṣṭadharmasukhavihārāya saṃvartate iti vistaraḥ  
tatra 
samādhibhāvanā dhyānaṃ śubhamādyaṃ sukhāya hi  VAkK  
kuśalaṃ prathamaṃ śuddhakamanāsravaṃ vā dṛṣṭadharmasukhavihārāya samādhibhāvanā  
tadādikatvādanyānyapi jñeyāni  
nāvaśyaṃ saṃparāyasukhavihārāyāparihiṇordhvopapannaparinirvṛtānāṃ tadabhāvāt  
darśanāyākṣyabhijñeṣṭā 
divyacakṣurabhijñā jñānadarśanāya samādhibhāvanā  
dhībhedāya prayogajāḥ  
prayogajāḥ sarve guṇāstraidhātukā anāsravāḥ prajñāprabhedāya samādhibhāvanā  
vajropamo'ntye yo dhyāne sāsravakṣayabhāvanā  VAkK  
yaścaturthadhyāne vajropamaḥ samādhiḥ sa āsravakṣayāya samādhibhāvanā  
ātmopanāyikī kilaiṣā bhagavato dharmadeśanā  
ataścaturbhya evāha  
kṛtaḥ samādhīnāṃ kālagato nirdeśaḥ  
idānīṃ samādhisaṃniśritānāṃ guṇānāṃ nirdeśakāla iti vyākhyāyante 
apramāṇāni catvāri 
maitrī karuṇā muditopekṣā ca 
apramāṇasattvālambanatvāt 
kimarthaṃ catvāryeva  
vyāpādādivipakṣataḥ  
vyāpādaviṃhisā 'ratikāmarāgavyāpādabahulānāṃ tatprahāṇāya catvāri yathāsaṃkhyam  
aśubhopekṣayoḥ kāmarāgapratipakṣatve ko viśeṣaḥ  
varṇarāgasyāśubhā maithunarāgasyopekṣeti vaibhāṣikāḥ  
evaṃ tu yujyate  
maithūnarāgasyāśubhā mātāpitṛputrajñātirāgasyopekṣeti  
tatra 
maitryadveṣaḥ 
adveṣasvabhāvā maitrī 
api karuṇā 
karuṇāpyevam  
muditā sumanaskatā  VAkK  
saumanasyasvabhāvā muditā  
upekṣā 'lobhaḥ 
alobhātmikopekṣā 
kathaṃ vyāpādapratipakṣaḥ 
tasya lobhākṛṣṭatvāt  
ubhayasvabhāvā tvasau yujyate  
eṣāṃ tu maitryādīnāṃ 
ākāraḥ sukhitā duḥkhitā vata  
modantāmiti sattvāśca 
sukhitā vata sattvā iti manasikurvan maitrīṃ samāpadyate  
duḥkhitā vata sattvā iti karuṇāṃ modantāṃ vata sattvā iti muditāṃ sattvā ityeva manasi kurvannupekṣāṃ samāpadyate  
mādhyasthyāt 
atadvatāṃ sukhādhimokṣatvāt kathaṃ na viparītatvaṃ bhavati  
santvityabhiprāyāt 
āśayasyāviparītatvādvā 'dhimuktisaṃjñānāt  
athavā ka evaṃ viparītatve doṣaḥ  
akuśalatvamiti cet  
na kuśalamūlatvādvyāpādādipratipakṣatvācca  
ukta eṣāmākāraḥ  
kāmasattvāstu gocaraḥ  VAkK  
kāmāvacarāḥ sattvā eṣāmālambanam 
tadālambanānāṃ vyāpādādīnāṃ pratipakṣatvāt  
yattūktamekāṃ diśamadhimucyeteti tadbhājanena bhājanagataṃ darśitam  
katibhūmikānyetāni  
dhyānayormuditā 
prathamadvitīyadhyānayormuditā 
saumanasyatvāt  
anyāni ṣaṭsu 
anyāni trīṇi apramāṇāni ṣaṭsu bhūmiṣu  
anāgamye dhyānāntaredhyāneṣu ca  
saprayogamaulagrahaṇāt  
kecittu pañcasu  
kecit punaḥ anāgamyaṃ hitvā pañcasvetānīcchanti 
daśasvityapare  
kāmadhātuṃ sāmantakāni ca prakṣipya samāhitāsamāhitamaulalprayogagrahaṇāt  
yaduktaṃ vyāpādādivipakṣata iti kimapramāṇairapi kleśagrahaṇaṃ bhavati  
na taiḥ prahāṇaṃ 
mauladhyānabhūmikatvādadhimuktimanaskāratvātsattvālambanatvācca  
tatprayogeṇa tu vyāpādādiviṣkambhaṇāttatpratipakṣatvamuktam  
prahāṇa dūrīkaraṇācca  
kāmadhātvanāgamyabhūmikāni hi maitryādīni maulāpramāṇasadṛśāni saṃvidyante  
taistānviṣkambhya prahāṇamārgaiḥ prajahāti  
tato vītarāgāvasthāyāṃ maulāpramāṇalābhāt  
balavatpratyayalābhe 'pi tairanādhṛṣyo bhavati  
kathaṃ punarādikarmiko maitryāṃ prayujyate  
 yathā sukhitamātmānaṃ manyate parānvā śṛṇoti buddhabodhisattvāryaśrāvakāṃstathā sattvānāṃ tatsukhamadhimucyate evaṃ sukhitā vata santu sattvā  
iti   
na cecchaknoti kleśasyodbhatavṛttitvāt sa mitrapakṣaṃ tridhā bhittvā 'dhimātre tatsukhamadhimucyate  
tato madhye mṛdau ca  
teṣu cetsamāṃ maitrīṃ labhate tata udāsīnapakṣe  
tataḥ śatrūpakṣaṃ tridhā bhittvā mṛdau tat sukhamadhimucyate  
tato madhye 'dhimātre ca  
tataścedadhimātra iva mitrapakṣe sukhādhimokṣo na vyāvartate  
tataḥ krameṇa grāmarāṣṭrasukhādhimokṣo yāvadekāṃ diśaṃ yāvatsarva lokaṃ maitryā sphurati  
yastu sarvaguṇagrāhī samaitrīṃ kṣipramutpādayati  
 śakyaṃ hi samucchinna kuśalamūle 'pi guṇagrāhiṇā bhavituṃ pratyekabuddhe ca doṣa grāhiṇā pūrvaṃ puṇyāpuṇyaphalasaṃdarśanāt   
 evaṃ karuṇāyāṃ muditāyāṃ ca prayujyate amī sattvā bahuvidhavyasanīdhanimagnā apyevaṃ duḥkhādvimucyeran apyevātipramoderannityadhimucyamāna  
upekṣāṃ tūdāsīnapakṣādārabhate   
etāni cāpramāṇāni 
nṛṣveva janyante 
manuṣyeṣūtpādyante 
nānyatra  
kiṃ punarya ekenāpramāṇena samanvāgataḥ so 'vaśyaṃ sarvaiḥ 
kintu 
tryanvito dhruvam  VAkK  
tṛtīyacaturthadhyānopapanno muditayā na samanvāgato bhavati  
tribhistvapramāṇalābhī nityaṃ samanvāgato bhavati  
aṣṭau vimokṣāḥ 
rūpī rūpāṇi paśyatīti prathamo vimokṣaḥ  
adhyātmarūpasaṃjñī bahirdhā rūpāṇi paśyatīti dvitīyaḥ  
śubhaṃ vimokṣaṃ kāyena sākṣātkṛtvopasaṃpadya viharatīti tṛtīyaḥ  
catvāra ārupyāḥ 
saṃjñāveditanirodhaścāṣṭamaḥ 
teṣāṃ 
prathamāvaśubhā 
prathamau dvau vimokṣāvaśubhāsvabhāvau  
vinīlakādyākāratvāt  
ata etayoraśubhāvannayo veditavyaḥ 
etau ca 
dhyānayordvayoḥ  
prathamadvitīyayordhyānayornānyasyāṃ bhūmau  
kāmāvacaraprathamadhyānabhūmikayorvarṇarāgayoḥ pratipakṣeṇa yathāsaṃkhyam  
tṛtīyo 'ntye 
śubho vimokṣaścaturthadhyāne  
sa cālobhaḥ 
so 'pyalobhasvabhāvo natvaśūbhāsvabhāvaḥ 
śubhākāratvāt  
saparivārāstvete pañcaskandhasvabhāvāḥ  
ārupyavimokṣāstu 
śubhārupyāḥ samāhitāḥ  VAkK  
kuśalāḥ samāhitā eva cārūpyavimokṣākhyāṃ labhante na kliṣṭā nāpyasamāhitāstadyathāmaraṇabhave  
anyadāpyasamāhitāḥ santītyapare  
sāmantakavimukti mārgā api vimokṣākhyāṃ labhante  
nānantaryamārgā adharālambanatvāt  
vaimukhyārtho hi vimokṣārtha iti  
nirodhastu samāpattiḥ 
saṃjñāveditanirodhastu aṣṭamo vimokṣo nirodhasamāpattiḥ 
sā ca pūrva nirdiṣṭā  
saṃjñāveditavaimukhyātsarvasaṃskṛtādvā 
samāpattyāvaraṇavimokṣaṇādvimokṣa ityapare  
tāṃ tu samāpadyante  
sūkṣmasūkṣmādanantaram  
bhavāgraṃ hi saṃjñā sūkṣmaṃ tat punaḥ sūkṣmataraṃ kṛtvā nirodhaṃ samāpadyante 
samāpannānāṃ tu 
svaśuddhakādharāryeṇa vyutthānaṃ cetasā tataḥ  VAkK  
bhāvāgrikeṇa vā śuddhakena cetasā tato vyutthānaṃ bhavatyākiñcanyāyatana bhūmikena vā sāsraveṇa  
tadevaṃ tasyāḥ sāsravaṃ samāpatticittaṃ bhavati sāsravānāntarya tu vyutthānacittamiti  
eṣāṃ ca vimokṣāṇāṃ 
kāmāptadṛśyaviṣayāḥ prathamāḥ 
kāmāvacarameṣāṃ rūpāyatanamālambanamamanojñaṃ manojñaṃ ca yathāyogam  
ye tvarūpiṇaḥ 
te 'nvayajñānapakṣordhvasvabhūduḥkhādigocarāḥ  VAkK  
ārūpyavimokṣāṇāṃ svabhūmikordhvabhūmikaṃ duḥkhaṃ taddhetunirodhau cālambanaṃ sarvaścānvayajñānapakṣo mārgaḥ  
apratisaṃkhyānirodhaśceti vaktavyamākāśaṃ caikasyeti  
kasmānna tṛtīye dhyāne vimokṣaḥ  
dvitīyadhyānabhūmikavarṇarāgābhāvāt sukhamaṇḍeñjitatvācca  
tasmācchubhaṃ vimokṣamutpādayati  
aśubhayā līnaṃ saṃtatiṃ pramodayituṃ jijñāsanārthaṃ vā  
kaccidaśubhāvimokṣau niṣpannāviti  
evaṃ ca punastau niṣpannau bhavato yadi śubhato 'pi manasi kurvataḥ kleśo notpadyata iti  
dvābhyāṃ hi kāraṇābhyāṃ yogino vimokṣādīnutpādayanti  
kleśadūrīkaraṇārthaṃ samāpattivaśitvārthaṃ ca  
araṇādiguṇābhinirhārāya āryāyāścarddheḥ  
sā punaryayā vastupariṇāmādhiṣṭhānāyurutsargādīni kriyante  
kasmāttṛtīyāṣṭamayoreva sākṣātkaraṇamuktaṃ nānyeṣām  
pradhānatvāddhātubhūmiparyantāvasthitatvācca  
abhibhvāyatanānyaṣṭau 
 adhyātmaṃ rūpasaṃjñī vahirdhā rūpāṇi paśyati parīttāni suvarṇāni durvarṇāni tāni khalu rūpāṇyabhibhūyajānātyabhibhūya paśyatītyevaṃsaṃjñī bhavatīdaṃ  
prathamamabhibhvāyatanam   
evamadhimātrāṇi 
adhyātmamarūpasaṃjñyevameva 
ityetāni catvāri  
adhyātmamarūpasaṃjñyeva punarnīlapītalohitāvadātāni paśyatītyaṣṭau bhavanti  
teṣāṃ 
dvayamādyavimokṣavat  
yathā prathamo vimokṣa evaṃ dve abhibhvāyatane prathamadvitīye  
dve dvitīyavat 
yathā dvitīyo vimokṣa evaṃ dve abhibhvāyatane tṛtīyacaturthe  
anyāni punaḥ śubhavimokṣavat  VAkK  
yathā śubho vimokṣa evamanyāni catvāri 
ayaṃ tu viśeṣaḥ tairvaimukhyamātram  
ebhistvālambanābhibhavanaṃ yathecchamadhimokṣāt kleśānutpādācca  
daśa kṛtsnāni 
daśa kṛtsnāyatanāni nirantarakṛtsnaspharaṇāt  
pṛthivyaptejovāyunīlapītalohitāvadātakṛtsnāni  
ākāśavijñānānantyāyatanakṛtsne ca 
teṣām 
alobhāṣṭau 
prathamānyaṣṭāvalobhasvabhāvāni 
dhyāne 'ntye 
caturtha eva dhyāne  
gocaraḥ punaḥ  
kāmāḥ 
kāmāvacararūpāyatanameṣā mālambanam 
vāyoḥ spraṣṭavyāyatana mityeke  
dve śuddhakārupye 
dve paścime kṛtsne śuddhakārūpyasvabhāve  
svacatuḥskandhagocare  VAkK  
svabhūmikāścatvāraḥ skandhā anyorālambanam  
vimokṣaprāveśikānyabhibhvāyatanāni  
abhibhvāyatanaprāveśikāni kṛtsnāyatanāni 
uttarottaraviśiṣṭatvāt  
sarvāṇi caitāni vimokṣādīni pṛthagjanāryasāṃtānikāni sthāpayitvā nirodhavimokṣam  
nirodha uktaḥ 
nirodhavimokṣaḥ pūrvamevoktaḥ sarvaiḥ prakāraiḥ  
vairāgyaprayogāptaṃ tu śeṣitam  
nirodhādanyāni vimokṣādīni vairāgyalābhikāni prāyogikāṇi ca  
ucitānucitatvāt  
tridhātvāśrayamārūpyasaṃjñaṃ śeṣaṃ manuṣyajam  VAkK  
ārupyavimokṣā ārupyakṛtsne ca traidhātukāśrayāṇi śeṣaṃ manuṣyāśrayameva  
upadeśasāmarthyenotpādanāt 
kathaṃ rūpārupyadhātvorārūpyadhyānaviśeṣotpādanam  
tribhiḥ kāraṇairdhyānārūpyasamāpattīnāmupapattirhetukarmadharmatābalaiḥ 
tatra 
hetukarmabalāddhātvorārūpyotpādanaṃ dvayoḥ  
dvayo rūpārūpyadhātvorārūpyasamāpattyutpādanam  
hetubalādāsannābhīkṣṇābhyāsāt karmabalāccordhvabhūmikasyāparaparyāyavedanīyasya karmaṇaḥ pratyupasthitavipākatvāt  
nahyadhastādavīta rāgeṇordhva śakyamutpattumiti  
dhyānānāṃ rūpadhātau tu tābhyāṃ dharmatayāpi ca  VAkK  
rūpadhātau dhyānotpādanametābhyāṃ hetukarmabalābhyāṃ dharmatayā ca saṃvartanīkāle  
tadānīṃ hi sarvasttvā evādharabhūmikāstaddhyānamutpādayanti  
kṛtsnānāṃ dharmāṇāmudbhūtavṛttitvāt  
kiyacciraṃ punarayaṃ saddharmaḥ sthāsyati  
yatreme īdṛśānām dharmāṇāṃ prakārāḥ prajñāyante  
saddharmo dvividhaḥ śāsturāgamādhigamātmakaḥ  
tatrāgamaḥ sūtravinayābhidharmā adhigamo bodhipakṣyā ityeṣa dvividhaḥ saddharmaḥ  
dhātārastasya vaktāraḥ pratipattāra eva ca  VAkK  
āgamasya hi dhārayitāro vaktāraḥ 
adhigamasya pratipattāraḥ  
ato yāvadete sthāsyanti tāvatsaddharma iti veditavyam  
teṣāṃ tu varṣasahasra mavasthānamāhuḥ  
adhigamasyaivam 
āgamasya tu bhūyāṃsaṃ kālamityapare  
yo 'yamiha śāstre 'bhidharma uktaḥ kimeṣa eva śāstrābhidharmo deśitaḥ  
kāśmīravaibhāṣikanītisiddhaḥ prāyo mayā 'yaṃ kathito 'bhidharmaḥ 
yaddurgṛhītaṃ tadihāsmadāgaḥ saddharmanītau manayaḥ pramāṇam  VAkK  
prāyeṇa hi kāśmīravaibhāṣikāṇāṃ nītyādisiddha eṣo 'smābhirabidharma ākhyātaḥ  
yadatrāsmābhirdurgṛhītaṃ so 'smākamaparādhaḥ  
saddharmanītau tu punarbuddhā eva pramāṇaṃ buddhaputrāśca  
nimīlite śāstari lokacakṣuṣi kṣayaṃ gate sākṣijane ca bhūyasā 
adṛṣṭatattvairniravagrahaiḥ kṛtaṃ kutārkikaiḥ śāsanametadākulam  VAkK  
gate 'tha śāntiṃ paramāṃ svayaṃbhuvi svayaṃbhuvaḥ śāsanadhurdhareṣu ca 
jagatyanāthe gunaghātibhirmataiḥ niraṅkuśaiḥ svairamihādya caryate  VAkK  
iti kaṇṭhagataprāṇaṃ viditvā śāsanaṃ muneḥ 
 balakālaṃ malānāṃ ca na pramādyaṃ mumukṣubhiḥ  VAkK    
 abhidharmakośabhāṣye samāpattīnirdeśo nāmāṣṭamakośasthānamiti 
navamaṃ kośasthānam 
namo buddhāya  
kiṃ khalvato 'nyatra mokṣo nāsti 
nāsti  
kiṃ kāraṇam  
vitathātmadṛṣṭiniviṣṭatvāt  
nahi te skandhasaṃtāna evātmaprajñaptiṃ vyavasyanti  
kiṃ tarhi  
dravyāntaramevātmānaṃ parikalpayanti ātmagrāhaprabhavāśca sarvakleśā iti  
kathaṃ punaridaṃ gamyate skandhasaṃtāna evedamātmābhidhānaṃ vartate nānyasminnabhidheya iti  
pratyakṣānumānābhāvāt  
ye hi dharmāḥ santi teṣāṃ pratyakṣamupalabdhirbhavatyasatyantarāye  
tadyathā ṣaṇṇāṃ viṣayāṇāṃ manasaśca 
anumānaṃ ca  
tadyathā pañcānāmindriyāṇām 
tatredamanumānam  
sati kāraṇe kāraṇāntarasyābhāve kāryasyābhāvo dṛṣṭo bhāve ca punarbhāvistadyathāṅkurasya  
 satyeva cābhāsaprāpte viṣaye manaskāre ca kāraṇe viṣayagrahaṇasyābhāvo dṛṣṭaḥ punaśca bhāvo 'ndhavadhirādīnāmanandhāvadhirādīnāṃ ca   
atastatrāpi kāraṇāntarasyābhāvo bhāvaśca niścīyate  
yacca tatkāraṇāntaraṃ tadindriyamityetadanumānam  
na caivamātmano 'stīti nāstyātmā  
yattrhi vātsīputriyāḥ pudgalaṃ santimicchanti 
vicāryaṃ tāvadetat  
kiṃ te dravyata icchantyāhosvit prajñaptitaḥ  
kiṃ cedaṃ dravyata iti kiṃ vā prajñaptitaḥ  
rūpādivat bhāvāntaraṃ cet dravyataḥ  
kṣīrādivat samudāyaścet prajñaptitaḥ  
kiṃ cātaḥ 
yadi tāvat dravyataḥ  
saṃbhinna svabhāvatvāt skandhebhyo 'nyo vaktavya itaretaraskandhavat  
kāraṇaṃ cāsya vaktavyam 
asaṃskṛto vā  
atastīrthikadṛṣṭiprasaṅgo niṣprayojanatvaṃ ca 
atha prajñaptitaḥ 
vayamapyevaṃ trūmaḥ  
naiva hi dravyato 'sti nāpi prajñaptitaḥ 
kiṃ tarhi  
ādhyātmikānupāttānvarttamānān skandhānupādāya pudgalaḥ prajñapyate  
tadidamandhavacanamanunmīlitārthaṃ na budhyāmahe  
kimidamupādāyeti  
yadyayamarhtaḥ skandhānāṃ lakṣyate teṣveva pudgalaprajñaptiḥ prāpnoti  
yathā rūpādīnālamvya teṣveva kṣīraprajñaptiḥ  
athāyamarthaḥ skandhān pratīyeti  
skandhānāṃ pudgalaprajñaptikāraṇatvāt 
sa eva doṣaḥ 
na sa evaṃ prajñapyate  
kathaṃ tarhi yathendhanamupādāyāgniḥ  
kathaṃ cendhanamupādāyāgniḥ prajñapyate  
na hi vinendhanenāgniḥ prajñapyate na cānya indhanādagniḥ śakyate prajñapayituṃ nāpyananyaḥ  
yadi hānyaḥ syādanuṣṇamindhanaṃ syāt  
athānanyaḥ syāddāhyameva dāhakaṃ syāt  
evaṃ na ca vinā skanvaiḥ pudgalaḥ prajñapyate  
na cānyaḥ skandhebhyaḥ śakyate pratijñātuṃ śāśvataprasaṅgāt  
nāpyananya ucchedaprasaṅgaditi  
aṅga tāvadbrūhi kigindhanaṃ ko 'nniriti  
tato jñāsyāmaḥ kathamindhanamupādāyāgniḥ prajñapyata iti  
kimatra vaktavyaṃ dāhyamindhanaṃ dāhako 'gniḥ  
etadevātra vaktavyaṃ kiṃ dāhyaṃ kok dāhaka iti  
loke hi tāvadapradīptaṃ kāṣṭḥādikamindhanamucyate dāhyaṃ ca  
pradīptamagnirdāhakaśca  
yacca bhasvaraṃ coṣṇaṃ ca bhṛśaṃ ca tena hi tadidhyate dhyate ca  
saṃtativikārāpādānāt  
taccobhayamaṣṭadravyakaṃ taccegdhanaṃ pratītyāgnirutpadyate  
yathā kṣīraṃ pratītya dadhi madhu pratītyaśuktam  
tasmādhigdhanamupādāyetyucyate 
anyaśca sa tasmādbhinnakālatvāt  
yadi caiyaṃ pudgalaḥ skandhān pratītyotpadyate sa tebhyo 'nyaścānityaśca prāpnoti  
atha punastatraiva kāṣṭhādau pradīpte yadīṣṇyaṃ tadagnistatsahajātāni trīṇi bhūtānīndhanamiṣyante  
tayorapi siddhamanyatvaṃ lakṣaṇabhedāt  
upādāyārthastu vaktavyaḥ 
kathaṃ tadindhanamupādāya so 'gniḥ prajñapyata iti  
na hi tattasya kāraṇaṃ nāpi tat prajñapteḥ 
agnireva hi tatprajñapteḥ kāraṇam  
yadyāśrayārtha upādāyārthaḥ sahabhāvārtho vā  
skandhā apyevaṃ pudgalasyāśrayasahabhūtāḥ prāpnuvantīti vispaṣṭamanyatvaṃ pratijñāyate  
tadabhāve ca pudgalābhāvaḥ prāpnoti  
indhanabhāva ivāgnyabhāvaḥ  
yattu taduktaṃ yadīndhanādanyo 'gniḥ syādanuṣṇamindhanaṃ syāditi  
kimidamuṣṇaṃ nāma  
yadi tāvādīṣṇyam anuṣṇamevendhanamanyabhūtasvabhāvatvāt  
atha yadauṣṇyavat  
anyadapi taduṣṇasvabhāvādagneruṣṇaṃ sidhyatyīṣṇyayogāditi  
nāstyanyatve doṣaḥ  
atha punaḥ sarvameva tat pradīptaṃ kāṣṭhādikamindhanaṃ cāgniśceṣyate  
tadupādāyārthaśca vaktavyaḥ 
skandhā eva ca pudgalā ityananyatvamanivāryaṃ prāpnoti  
tasmānna sidhyatyetat  
yathendhanamupādāyāgniḥ prajñapyate evaṃ skadhānupādāya pudgalaḥ iti  
 yadi cāyamanyaḥ skandhebhyo na vaktavyaḥ pañcavidhaṃ jñeyamatītānāgataṃ pratyupannamasaṃskṛtamavaktavyamiti na vaktavyaṃ prāpnoti   
naiva hi tadatītādibhyaḥ pañcamaṃ nāpañcamaṃ vaktavyam  
yadā ca pudgalaḥ prajñapyate ki tāvatskandhānupalabhya prajñapyate āhosvit pudgalam  
yadi tāvat skandhāṃsteṣveva pudgalaprajñaptiḥ prāpnoti  
pudgalasyānupalambhāt  
atha pudgalaṃ kathamasya skandhānupādāya prajñaptirbhavati  
pudgala eva hi tasyā upādānaṃ prāpnoti  
atha mataṃ satsu skandheṣu pudgala upalabhyate tataḥ skandhānupādāyāsya prajñaptirucyata iti  
tadevaṃ rūpasyāpi cakṣurmanaskārālokeṣu satsūpalambhāt tānupādāya prajñaptirbaktavyā  
rūpavacca pudgalasyānyatvaṃ spaṣṭam  
idaṃ tāvadvaktavyam  
ṣaṇṇāṃ vijñānānāṃ katamena pudgalo vijñeyaḥ  
ṣaḍbhirapītyucyate 
kathaṃ kṛtvā  
cakṣurvijñeyāni cedrūpāṇi pratītyapudgalaṃ pratibhāvayati cakṣurvijñeyaḥ pudgalo vaktavyaḥ no tu vaktavyo rūpāṇi vāno vā  
 evaṃ yāvat manovijñeyān ceddharmān pratītya pudgalaṃ prativibhāvayati manovijñeyaḥ pudgalo vaktavyo no tu vaktavyo dharmā vā no vā   
evaṃ tarhi kṣīrādibhiḥ samānaḥ prāpnoti  
cakṣurvijñeyāni cedrūpāṇi pratītya kṣīraṃ vibhāvayatyudakaṃ vā cakṣurvijñeyaṃ kṣīramudakaṃ ceti vaktavyaṃ no tu vaktavyaṃ rūpāṇi vā no vā 
evaṃ ghrāṇajihvākāyavijñeyaṃ vaktavyaṃ no tu vaktavyaṃ spraṣṭavyāni vā no vā  
mābhūt kṣīrodakayoścatuṣṭvaprasaṅga iti  
ato yathā rūpādīnyeva kṣīramudakaṃ vā prajñapyate samastānyevaṃ skandhāḥ pudgala iti siddham  
yaccocyate cakṣurvijñeyāni rūpāṇi pratītya pudgalaṃ prativibhāvayatīti  
ko 'sya vākyasyārthaḥ  
kiṃ tāvadrūpāṇi pudgalopalabdheḥ kāraṇaṃ bhavatiti āhosvidrūpāṇyupalabhamānaḥ pudgalamupalabhata iti  
yadi rūpāṇi pudgalopalabdheḥ kāraṇaṃ bhavanti sa ca tebhyo 'nyo na vaktavyaḥ  
evaṃ tarhi rūpamapyālokacakṣurmanaskārebhyo 'nyanna vaktavyam  
teṣāṃ tadupalabdhikāraṇatvāt  
atha rūpāṇyupalabhamānaḥ pudgalamupalabhate  
kiṃ tayaivopalabdhyopalabhate āhosvidanyayā  
yadi tayaiva  
rūpādabhinnasvabhāvaḥ pudgalaḥ prāpnoti rūpa eva vā tatprajñāptiḥ  
idaṃ ca rūpamayaṃ pudgalaḥ kathamidaṃ gamyate 
athaivaṃ na paricchidyate  
kathamidaṃ pratijñāyate rūpamapyasti pudgalo 'pyastīti  
upalabdhivaśena hi tasyāstitvaṃ pratijñāyate  
evaṃ yāvaddharmebhyo vaktavyam  
athānyayā bhinnakālo palambhādanyo rūpātprāpnoti  
nīlādiya pītaṃ kṣaṇādiva ca kṣaṇāntaram  
evaṃ yāvaddharmebhyo vaktavyam  
atha rūpapudgalavaktadupalabdhyorapyanyānanyatvamavaktavyam  
tena tarhi saṃskṛte 'pyavaktavyaṃ bhavatīti siddhāntabhedaḥ  
yadi cāyamasti no tu vaktavyo rūpāṇi vā to vā  
kiṃ tarhi bhagavatoktaṃ rūpamanātmā yāvadvijñānamanātmeti  
yena cāyaṃ cakṣurvijñānena pudgala upalabhyate  
kiṃ tadrūpāṇi pratītyotpadyate āhosvit pudgalamubhayaṃ vā  
yadi rūpāṇi pratītyotpadyate  
notsahiṣyate pudgalaṃ vijñātuṃ śabdādivat  
yameva hi viṣayaṃ cakṣurvijñāneṣu pratītyotpadyate vijñānaṃ sa eva tasyālambanapratyayaḥ  
atha pudgalaṃ pratītyotpadyate ubhayaṃ vā  
idamutsūtram  
sūtre hi nirdhāritaṃ dvayaṃ pratītya vijñānasyotpādo bhavatīti  
tathā cakṣurbhikṣo hetū rūpāṇi pratyayaścakṣurvijñānasyotpādāya  
tatkasya hetoḥ  
yatkiñcit bhikṣo cakṣurvijñānaṃ sarvaṃ taccakṣuḥ pratītya rūpāṇi ceti  
anityaśca pudgala evaṃ prāpnoti  
ye hi hetayo ye pratyayā vijñānasyotpādāya te 'pyanityā iti sūtre vacanāt  
atha pudgalo na tasyālambanaṃ na tarhi tena vijñeyaḥ  
yadi ca pudgalaḥ ṣaḍvijñānavijñeyaḥ pratijñāyate  
sa śrotravijñānavijñeyatvādrūpādanyaḥ prāpnoti śabdhavat  
caturvijñānavijñeyatvācchabdādanyaḥ prāpnoti rūpavat  
evamanyebhyo 'pi yojyam 
idaṃ ca sūtrapadaṃ vādhitaṃ bhavati  
yānīmāni brāhmaṇa pañcendriyāṇi nānāgocarāṇi nānāviṣayāṇi svaṃ svaṃ gocaraviṣyaṃ pratyanubhavanti  
nānyadanyasya gocaraviṣyaṃ pratyanubhavati  
tadyathā cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendriyam  
mana eṣaṃ pañcānāmindriyāṇāṃ gocaraviṣayaṃ pratyanubhavati manaścaiṣāṃ pratisaraṇamiti  
na vā pudgalo viṣayaḥ  
na cedviṣayo na tarhi vijñeyaḥ  
yadyevaṃ manaindriyasyāpyavyabhicāraḥ prāpnoti  
ṣaḍimānīndriyāṇi nānāgocarāṇi nānāviṣayāṇi svaṃ svaṃ gocaraviṣayamākāṅkṣantī tyuktaṃ ṣaṭprāṇakopame  
na ttrendriyamemvendriyaṃ kṛtvoktam  
pañcānāṃ darśanādyā kāṅkṣaṇāsaṃbhavāt tadvijñānānāṃ ca  
atastadādhipatyādhyākṛtamatra manovijñānendriyaṃ kṛtvoktam  
yacca tatkevalaṃ mana ādhipatyādhyākṛtaṃ manovijñānaṃ naivaṃ tadanyeṣāṃ viṣayamākāṅkṣatyato nāstyeṣa doṣaḥ  
uktaṃ ca bhagavatā sarvābhijñeyaṃ vo bhikṣavo dharmaparyāyaṃ deśayiṣyāmītyuktvā
cakṣurabhijñeyaṃ rūpāṇi cakṣurvijñānaṃ cakṣuḥsaṃsparśo yadapi taccakṣuḥsaṃsparśapratyayamadhyātmamutpadyate
veditaṃ suḥkhaṃ vā aduḥkhāsukhaṃ vā yāvat manaḥsaṃsparśapratyayam  
ayamucyate sarvābhijñeyaparijñeyo dharmaparyāyaḥ iti  
ata etāvadevābhijñeyaṃ pratijñeyaṃ cetyavardhāryate na pudgalaḥ  
tasmādvijñeyo 'pyasau na bhavati  
prajñāvijñānayoḥ samānaviṣayatvāt  
cakṣuṣa ca pudgalaṃ paśyām iti paśyanta paudgalikā anātmanā ātmānaṃ paśyāma iti dṛṣṭisthānamāpannā bhavanti  
sūtre ca bhagavatā nītametat 
skandheṣveva pudgalādhyeti mānuṣyakasūtram  
cakṣuḥpratītya rūpāṇi cotpadyate cakṣurvijñānaṃ trayāṇāṃ saṃnipātaḥ sparśaḥ sparśasahajātā
vedanā saṃjñā cetanā itīme catvāro rupiṇaḥ skandhāśvakṣurindriyaṃ ca rūpametāvanmanuṣyatvamucyate  
atreyaṃ saṃjñā sattvo naro manuṣyo mānavaśca poṣaḥ puruṣaḥ pudgalo jīvo janturiti  
atreyaṃ pratijñā ahaṃ cakṣuṣā rūpāṇi paśyāmīti  
 atrāyaṃ vyavahāra ityapi sa āyuṣmānevaṃnāmā evañjātya evaṅgotra evamāhāra evaṃsukhaduḥkhapratisaṃvedī evandīrghāyurevañcirasthitika evamāyuḥparyanta  
iti   
iti hi bhikṣavaḥ saṃjñāmātrakamevaita dvyavahāramātrakamevaitat  
sarva ime dharmāḥ anityāḥ saṃskṛtāśceti tāḥ pratītyasamutpannā iti  
nītārthaṃ ca sūtraṃ pratisaraṇamuktaṃ bhagavatā  
tasmānna punaḥ parīkṣyate  
tathā coktaṃ sarvamastīti brāhmaṇa yāvadeva dvādaśāyanānīti  
yadi cāyaṃ pudgalo nāyatanaṃ na sostīti siddham  
athāyatanaṃ na tarhyavaktavyaḥ  
teṣāmapi caivaṃ paśyato yāvatā bhikṣo cakṣuryāvatā rūpāṇi vistareṇa etāvatā bhikṣo tathāgataḥ sarvaṃ ca prajñāpayati sarvaprajñaptiṃ ceti
 bimbisārasūtre coktam ātmā ātmeti bhikṣavo bālo 'śrutavān pṛthagjanaḥ prajñaptimanupatito na tvātrā tmā vā ātmīyaṃ vā duḥkhamidamutpadya mānamutpadyate  
iti vistaraḥ   
śailayāpyarhantyā māramārabhyoktaṃ  
manyase ki nu sattveti māradṛṣṭigataṃ hi te 
śūnyaḥ saṃskārapuñjo 'yaṃ nahi sattvjotra vidyate 
yathaiva hyaṅgasaṃbhārātsaṃjñā ratha iti smṛtā 
evaṃ skandhānupādāya saṃvṛtyā sattva ucyate  iti  
kṣadrake 'pi cāgame dāridrabrāhmaṇamathikṛtyoktaṃ 
śṛṇu tvaṃ svādare dharmaḥ sarvagranthipramocanam 
yathā saṃkliśyate cittaṃ yathā cittaṃ viśudhyati  
ātmaiva hyātmano nāsti viparītena kalpyate 
nāstīha sattva ātmā vā dharmāstvete sahetukāḥ  
dvādaśaiva bhavāṅgāni skandhāyatanadhātavaḥ 
vicintya sarvāṇyetāni pudgalo nopalabhyate  
śūnyamadhyātmakaṃ paśya śūnyaṃ paśya bahirgatam 
na labhyate so 'pi kaścidyo bhāvayati śūnyatāmiti  
tathoktaṃ pañcādīnavā ātmopalambhe 
ātmadṛṣṭirbhavati sattvadṛṣṭiḥ  
nirviśeṣo bhavati tīrthikaiḥ sārdham 
unmārgapratipanno bhavati  
śūnyatāyāmasya cittaṃ na praskandati na prasīdati na saṃtiṣṭhate na vimucyate  
āryadharmā asya na vyavadāyanta iti  
na vaita evaṃ grandhaṃ pramāṇaṃ kurvanti 
kiṃ kāraṇam  
nāsmākamayaṃ nikāye paṭhacyata iti  
kiṃ punasteṣāṃ nikāya eva pramāṇamāhosvidbuddhavacanam  
yadi nikāya eva pramāṇaṃ na tarhi teṣāṃ budhaḥ śāstā  
na ca te śākyaputrīyā bhavanti  
atha buddhavacanaṃ pramāṇam 
ayaṃ granthaḥ kasmānna pramāṇam  
nahi kilaitat buddhavacanamiti 
kiṃ kāraṇam 
nāsmākaṃ nikāye paṭhacyata iti  
ayamanyāyo vartate 
ko 'trānyāyaḥ  
 yo hi granthaḥ sarveṣu nikāyāntareṣvāmnāyate na ca sūtraṃ dharmatāṃ vā bādhate so 'smābhirapāṭhānna buddhavacanamiti vacanaṃ kevalaṃ sāhasamātram 
kiṃ cedamapi teṣāṃ sūtraṃ nāsti sarvadharmā anātāna iti  
syāt matam 
naiva hi pudgalo dharma ucyate nāpyanyo dharmāditi  
evaṃ tarhi na manovijñeyaḥ sidhyati  
dvayaṃ pratītya vijñānasyotpādaḥ ityavadhāraṇāt  
iha caivaṃ vikalpyate anātmanyāteti saṃjñāviparyāsa ścittaviparyāso dṛṣṭiviparyāsa iti  
anātmanyātmeti viparyāso na tvātmani kiṃ ca punaḥ  
nātmā skandhāyatanadhātavaḥ yattāvaduktaṃ prāk no tu vaktavyaṃ rūpāṇi vā no veti tattāvadaśocam  
 uktaṃ ca sūtrāntare ye kecit bhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti sarve ta imāneva pañcopādānaskandhāniti 
tasmātsarva evānātmanyātmagrāhaḥ  
 tathoktaṃ ye kecidanekavidhaṃ pūrvanivāsaṃ samanusmarantaḥ samanusmārṣuḥ samanusmaranti samanusmariṣyanti vā punaḥ sarve ta imāneva opañcopādanaskandhāniti 
yadyevamidaṃ kasmādāha rūpavānahamabhūvamatīte adhvanīti  
evamanekavidhaṃ ye samanusmarantīti pradarśayati  
yadi tu rūpavantaṃ pudgalaṃ paśyetsatkāyadṛṣṭiprasaṅgaḥ syāt  
apāṭha eva tvanna śaraṇaṃ syāt  
tasmāt prajñāptisatpudgalo rāśidhārāvat  
yadyevaṃ tarhi na buddhaḥ sarvajñaḥ prapnoti  
na hi kiñcictrittamasti caittā vā yatsarvaṃ jānīyāt  
kṣaṇikatvāt 
pudgalastu jānīyāt  
evaṃ tarhi cittavināśe pudgalasyāvināśābhyupagamāt nityatvamasyābhyupetaṃ bhavati  
naiva ca vayaṃ sarvatra jñānasaṃmukhībhāvād buddhaṃ sarvajñamācakṣmahe  
kiṃ tarhi 
sāmarthyāt 
yā hyasau buddhākhyā saṃtatistasyā idamasti sāmarthyaṃ yadābhogamātreṇāviparītaṃ jñānamutpadyate yatreṣṭam  
āha cātra  
saṃtānena samarthatvādyathāgniḥ sarvabhuṅmataḥ
tathā sarvavideṣṭavyo 'sakṛtsarvasya vedanāt  
kathamidaṃ gamyate 
atītādivacanāt  
ye cābhyatītāḥ saṃbuddhā ye ca buddhā anāgatāḥ 
yaśca etarhhi saṃbuddho bahūnāṃ śokanāśana iti  
skandhā eva ca traiyadhvikā iṣyante na pudgalā yuṣmābhiḥ  
yadi skandhā eva pudgalāḥ kasmādidamāha  
bhāraṃ ca vo bhikṣavo deśayiṣyāmi bhārādānaṃ ca bhāranikṣepaṇaṃ ca bhārahāraṃ ceti  
kasmādidaṃ na vaktavyaṃ syāt  
na hi bhāra eva bhārahāro yuktaḥ  
kiṃ kāraṇam 
nahyevaṃ dṛśyata iti 
avaktavyo 'pi na yuktaḥ  
kiṃ kāraṇam 
na hyevaṃ dṛśyate 
bhārādānasyāpi skandhāsaṃgrahaprasaṅgācca  
ityarthameva bhārahāraṃ nirdideśa bhagavān  
yo 'sāvāyupmānevaṃnāmā yāvadevañcirasthitika evamāyuḥparyantaḥ sa eṣa yathā vijñāyeta  
mānyathā vijñāyi nityo vā avaktavyaṃ veti  
skandhā eva ca skandhānāmupadhātāya saṃvartante pūrvakā uttareṣāmiti bhāraṃ ca bhārahāraṃ ca kṛtvoktāḥ  
upaghātārtho hi bhāra iti  
asty eva pudgalo yasmād uktaṃ nāsti sattva upapāduka iti mithyādṛṣṭiḥ  
kaścaivam āha nāsti sattva upapāduka iti  
sattvastu yathā 'sti tathā vibhakto bhagavateti brūmo mānuṣyakasūtre  
tasmād yaḥ paratropapādukasattvākhyaskandhasaṃtānāpavādaṃ karoti tasyaiṣā mithyādṛṣṭir nāsti sattva upapāduka iti  
skandhānām upapādukatvāt  
athaiṣā mithyādṛṣṭiḥ pudgalāpavādikā satī kiṃprahātavyā bhavet  
nahyeṣā darśanabhāvanāprahātavyā yujyate 
pudgalasya sattveṣvantarbhāvāt  
ekaḥ pudgalo loka utpadyamāna utpadyate iti vacanāt na skandhā iti cet   na 
samudāye 'pyekopacārādekatilaikataṇḍulavat ekarāśyekavacanavacca  
saṃskṛta iti vā pudgalo vaktavya utpatīmattvābhyupagamāt  
na sa evamutpadyate yathā skandhā apūrvaprādurbhāvāt  
kiṃ tarhi 
skandhāntaropādānāt  
yathā yājñiko jāto vaiyākaraṇo jāta ityucyate vidyopādānāt  
bhikṣurjātaḥ parivrājako jāta iti liṅgopādānāt  
buddhojāto vyādhito jāta ityavasthāntaropādānāditi  
na pratikṣepāt sūtra eva hi pratikṣiptaṃ bhagavatā paramārthaśūnyatāyām  
iti hibhikṣavo 'sti karmāsti vipākaḥ kārakastu nopalabhyate  
ya imāṃśca skandhānnikṣipati anyāṃśca skandhān pratisaṃdadhātyanyatra dharmasaṃketāditi  
phalgusūtre coktam upādatta iti phalgu na vadāmīti  
tasmānnāsti skandhānāṃ kaścidupādātā nāpi nikṣiptā  
kaṃ ca tāvadbhavānyājñikaṃ yāvadvacyā dhita madhimucyate  
dṛṣṭātaṃ karoti pudgalaṃ yadi 
so 'siddhaḥ 
atha cittacaittāḥ 
na  
teṣāṃ pratikṣaṇamapūrvotpattireva 
atha śarīram 
tasyāpi tathā  
śarīravidyāliṅgavacca skandhapudgalayoranyatvamāpadyate  
jīrṇa śarīrāntarameva jyādhitaṃ ca  
pratiṣiddho hi sāṃkhyīyaḥ pariṇāmavādaḥ  
tasmādadṛṣṭāntā ete  
yadi ca skandhānāmapūrvotpādo na pudgalasyeṣyate so 'nyaśca tebhyo nityaśca sphuṭaṃ dīpito bhavati  
pañca skandhā ekaḥ pudgala iti brūvatā kathamanyatvaṃ nocyate  
kathaṃ tāvat bhūtāni catvāri rūpaṃ tvekaṃ na ca bhūtebhyyo 'nyadrūpam 
pākṣika eṣa doṣaḥ  
katamasminpakṣa 
bhūtamātrikapakṣe  
tathāpi tu yathā bhūtamātraṃ rūpamevaṃ skandhamātraṃ pudgala ityabhyupetaṃ bhavati  
yadi skandhamātraṃ pudgalaḥ kasmāt bhagavatā sa jīvastaccharīrakanyo veti navyākṛtam  
praṣṭurāśayāpekṣayā  
sa hi jīvadravyamekamantarvyāpāra puruṣamadhikṛtya pṛṣṭavān  
sa ca kasmiścinnāstīti kathamasyānyatvamananyatvaṃ vā vyākriyatām  
kaurmasyeva romṇo 'ntaḥkharatā mṛdutā vā  
eṣa ca granthaḥ pūrvakaireva nirmocitaḥ  
sthāviro hi nāgasenaḥkaliṅgena rājñopasaṃkramyoktaḥ  
pṛccheyamahaṃ bhadantam bahuvollakāśca śravaṇā bhavanti  
yadi yadeva pṛccheyaṃ tadeva vyākuryā iti 
pṛcchetyuktaḥ pṛṣṭavān  
kiṃ nu sa jīvastaccharīramanyio jīvo 'nyaccharīramiti  
avyākṛtametadityavocat sthaviraḥ  
sa āha 
nanu bhadantaḥ pūrvameva pratijñāṃ kārito nā 'nyadvacyākartavyamiti  
kimidamanyadevoktamavyākṛtametaditi  
sthavira āha  
ahamapi mahārājaṃ pṛccheyaṃ bahuvollakāśca rājāno bhavanti  
yadi yadeva pṛccheyaṃ tadeva vyākuryā iti  
pṛcchetyuktaḥ pṛṣṭavān  
yaste 'ntaḥpure ābhravṛkṣastasya kimamlāni phalāni āhosvit madhurāṇīti  
naiva mamāntaḥpure kaścidābhravṛkṣo 'stītyāha  
nanu mayā pūrvameva mahārājaḥ pratijñāṃ kārito nānyadvacyākartavyamiti  
kimidamanyadevoktamābhra eva nāstīti  
sa āha kathamasato vṛkṣasya phalānāmamlatāṃ madhuratāṃ vā vyākaromīti  
evameva mahārāja sa eva jīvo nāsti kuto 'sya śarīrādanyatāmananyatāṃ vā vyākaromīti  
kasmāt bhagavatā 'pi noktaṃ nāstyeveti 
praṣṭurāśayāpekṣayā  
sa hi yasyāpi skandhasaṃtānasya jīva ityākhyā tasyāpyabhāvaṃ pratīyāditi mithyādṛṣṭiṃ pātitaḥ syāt  
pratotya samutpādasyājñānāt  
sa cataddeśanāyā akṣamaḥ  
itaścaitadevaṃ niścīyate  
 yat bhagavatoktam astyātmetyānanda vatsasagotrāya parivrājakāya praśnaṃ pṛṣṭo vyākuryāṃ nanvakalpaṃ syādvacanāya sarvadharmā anātmāna iti 
nāstyātmetyānanda vatsasagotrāya parivrājakāya praśnaṃ pṛṣṭo vyākuryāṃ nanu vatsasagotraḥ
parivrājakaḥ pūrvameva saṃmūḍho bhūyasyā mātrayā saṃmohamāpadyeta abhūt me ātmāsa me etarhi nāstīti  
astyātmetyānanda śāśvatāya pareti  
nāstyātmetyānandocchedāya paretīti vistaraḥ 
āha cānna 
dṛṣṭidaṃṣṭrāvabhadaṃ ca braṃśaṃ cāpekṣya karmaṇām 
deśayanti jinā dharma vyāgrīpītāpahāravat  
ātmāstitvaṃ hyupagato bhinnaḥ syāddṛṣṭidaṃṣṭrayā
bhraṃśaṃ kukśalapotasya kuryādaprāpya saṃvṛtimiti  
punarāha
asattvādbhagavān jīvaṃ tattvānyatvena nāvadat 
nāstītyapi ca nāvocanmābhūt prājñaptikopyasan  
yatra hi skandhasaṃtāne śubhāśubhaphalāstitā 
jīvākhyā tatra sā na syāt jīvanāstitvadeśanāt  
prajñaptimātraṃ skandhesu jīva ityapināvadat 
abhavyaḥ śūnyatāṃ boddhuṃ tadānīṃ tādṛśo janaḥ  
tathā hyātmāsti nāstīti pṛṣṭo vāstyeva nāvadat 
āśayāpekṣāyā praṣṭuḥ sati tvastīti nāha kim  
śāśvatalokādīnāmapyavayākaraṇaṃ praṣṭurāśayāpekṣayā  
yadi hi tāvadātmā loka iṣṭaḥ syāttasyābhāvādayuktaṃ caturdhā vyākaraṇam  
atha sarva eva saṃsāro lokastasyāpyayuktam  
śāśvate loke na kasyacit parinirvāṇaṃ prāpnuyāt 
śāśvate loke na kasyacit parinirvāṇaṃ prāpnuyāt  
aśāśvate sarvepāmucchedaḥ prāpnuyāt  
ubhayathātve niyamata ekeṣāṃ parinirvāṇaṃ prāpnuyāt ekeṣāṃ na  
anubhayathātve naiva parinirvāṇaṃ nāparinirvāṇaṃ prāpnuyāt  
ato mārgadhīnatvāt parinirvāṇasya caturdhāpi niyamo na vyākriyate nirgrantharāvakacaṭakavat  
ata evāntavān loka iti catuṣkāvyākaraṇam 
tulyārtho hyeṣa catuṣkaḥ  
 tathāhi muktikaḥ parivrājaka eva catuṣkaṃ pṛṣṭvā punaḥ pṛṣṭavān kiṃ nu sarvo loko 'nena mārgeṇa niryātyāhosvidekadeśo lokasyeti   
 sthavira ānanda āha yameva tvaṃ muktika tatprathamato bhagavantaṃ praśnaṃ pṛṣṭavāṃstame vaitarhi pṛcchasyanena paryāyeṇeti sarvam   
bhavati tathāgataḥ paraṃ maranādityapi catuṣkaḥ praṣṭurāśayāpekṣayā na vyākṛtaḥ  
sa hi muktvāmānaṃ tathāgataṃ kṛtvā pṛṣṭavān  
paudgalikastu paryanuyojyaḥ kiṃ kāraṇaṃ bhagavān jīvantaṃ pudgalamastīti vyākaroti paraṃ maraṇānna vyākarotīti  
śāśvata doṣaprasaṅgaḥ  
idaṃ tarhi kasmādvacyākaroti bhaviṣyasi tvaṃ maitreyānāgate 'dhvani tathāgato 'rhan saṃyaksaṃbuddha iti  
kasmācca śrāvakamabhyatītaṃ kālagatamupapattau vyākarotyamuko 'mutropapanna iti  
evamapi hi śāśvatatvaprasaṅgaḥ  
 yadi ca bhagavān pūrvaṃ pudgalaṃ dṛṣṭvā parinirvṛtaṃ punaḥ na paśyatyajñānānna vyakarotīti sarvajñatvaṃ śāsturutpāditaṃ bhavati na vā so 'stītyabhyupagantavyam 
atha paśyatyanucyamāno 'pyasāvasti śāśvataśceti siddhaṃ bhavati  
arthatadapi na vaktavyaṃ paśyati vā naveti  
evaṃ tarhi idamapi śanaiḥ śanairavaktavyaṃ kriyatāṃ sarvajño vā na vā bhagavānna veti  
astyeva pudgalo yasmātsatyataḥ sthitito nāsti me ātmeti dṛṣṭisthānamuktam  
astītyapi dṛṣṭisthānamuktam  
tasmādajñāpakametat  
ubhayamapi tvetadantagrāhadṛṣṭi śāśvatocchedadṛṣṭisaṃgṛhītamityābhidharmikāḥ  
tathaiva ca yuktam  
astyātmetyānanda śāśvatāya paraiti nāstyātmetyānandocchedāya paraitīti vātsyasūtre vacanāt  
yadi tarhi pudgalo nāsti ka eṣa saṃsarati  
nahi saṃsāra eṣa saṃsaratīti yuktam  
uktaṃ ca bhagavatā avidyānivaraṇānāṃ sattvanāṃ saṃdhāvatāṃ saṃsaratāmiti  
atha pudgalaḥ kathaṃ saṃsarati  
skandhāntaratyāgopādānāt  
uktottara eṣa pakṣaḥ  
yathātu kṣaṇiko 'gniḥ saṃtatyā saṃsaratītyucyate tathā sattvākhyaḥ skndhasamudāyastṛṣṇopādānaḥ saṃsaratītyucyate  
yadi skandhāmātramidaṃ kasmādāha bhagavān grahameva sa tena kālena tena samayena sunetro nāma śāstā 'bhūvamiti  
kasmānna vaktavyaṃ syāt 
anyatvāt skandhānām  
atha kiṃ pudgalaḥ  
sa evāsau 
śāśvato hi syāt  
tasmādahameva sa ityekasaṃtānatāṃ darśayati  
yathā sa evāgnirdahannāgata iti  
yadi cātmā bhavettthāgatā eva suvyaktaṃ paśyeyuḥ  
paśyatāṃ cātmagrāho dṛḍhataraḥ syādātmasnehaśca  
ātmani ca satyātmīyaṃ bhavatīti sūtre vacanādātmagrāho 'pyeṣāṃ skandheṣvadhikaṃ pravarteta  
saiṣā syātsatkāyadṛṣṭi  
ātmīyadṛṣṭau ca satyāmātmīyasnehaḥ  
evameṣāṃ dṛḍhatarātmātmīyasnehaparisāditavandhanānāṃ mokṣo dūratarībhavet  
atha mataṃ naivātmani pravartate sneha iti  
tat ka idānīmeṣa yogo yadanātmanyātmadhimokṣāt sneha utpadyate ātmanyeva tu notpadyate  
tasmāt dṛṣṭacyarvudametasmin śāsane utpannaṃ ya eṣa ekeṣāṃ pudgalagrāha ekeṣāṃ sarvanāstitāgrāhaḥ  
ye 'pi ca dravyāntaramevātmānaṃ manyante tīrthakārāstepāmeva mokṣābhāvadoṣo niṣkampaḥ  
yadi tarhi sarvathāpi nāstyātmā kathaṃ kṣaṇikeṣu citteṣu cirānubhūtasyārthasya smaraṇaṃ bhavati pratyabhijñānaṃ vā  
smṛtiviṣayasaṃjñānvayāccittaviśeṣāt  
kīdṛśāccittaviśeṣāt yato 'nantaraṃ smṛtirbhavati  
tadābhogasadṛśasamvandhisaṃjñādimato 'nupahata prabhāvādāśrayaviśeṣaśokavyākṣepādibhiḥ  
 tādṛśo 'pi hyatadanvayaścittaviśeṣo na samarthaḥ tāṃ smṛtiṃ bhavayituṃ tadanvayo 'pi cānyādṛśo na samarthastāṃ smṛtiṃ bhavayitum   
labhayathā tu samartha ityevaṃ smṛtirbhavatyanyasyāṃ sāmarthyādarśanāt  
kathamidānīmanyena cetasā dṛṣṭamanyatsmarati  
evaṃ hi devadattacetasā dṛṣṭaṃ yajñadattacetaḥ smaret  
nāsambandhāt  
na hi tayoḥ saṃbandho 'sti akārya kāraṇabhāvādyathaikasaṃtānikayoḥ  
na ca brūmo 'nyena cetasā dṛṣṭamanyatsmaratīti  
api tu darśanacittātsmṛticittamanyadutpadyate  
saṃtatipariṇatyā yathoktamiti ka evaṃ sati doṣaḥ  
smaraṇādeva ca pratyabhijñānaṃ bhavati  
asatyātmanika eṣa smarati 
smaratīti ko 'rthaḥ 
smṛtyā viṣayaṃ gṛhlāti  
kiṃ tadgrahaṇamanyatsmaraṇāt 
smṛtiṃ tarhi kaḥ karoti  
uktaḥ sa yastāṃ karoti smṛtihetucittaviśeṣaḥ  
yattarhi caitraḥ smaratītyucyate  
tato caitrākhyātsaṃtānāttāṃ bhavantīṃ dṛṣṭvocyate caitraḥ smaratīti  
asatyātmani kasyevaṃ smṛtiḥ  
kiṃarthaiṣā ṣaṣṭhī 
svāmyarthā 
yathā kasya kaḥ svāmī 
yathā goścaitraḥ  
kathamasau tasyāḥ svāmī 
tadādhīno hi tasyā vāhadohādiṣu viniyogaḥ  
kva ca punaḥ smṛtirviniyoktavyā va evaṃ tasyāḥ svāmī mṛgyate  
smartavye 'rthe  
kimartha viniyoktavyā  
smaraṇārtham 
aho sūktāni sukhaidhitānām  
saiva hi nāma tadarthaṃ viniyoktavyeti  
kathaṃ ca viniyoktavyā 
utpādanata ahosvitsaṃpreṣaṇataḥ  
smṛtigatyayogādutpādanataḥ 
hetureva tarhi svāmī prāpnoti phalameva ca svam  
yasmāddhetorādhipatyaṃ phale phalena ca tadvān heturiti  
yo hyeva hetuḥ smṛtestasyaivāsau  
yaścāpi sa caitrābhidhānaḥ saṃskārasamūhasaṃtāna ekato gṛhītvā gavākhyasvāmītyucyate
sa cāpi tasya deśāntaravikārotpattau kāraṇabhāvaṃ cetasi kṛtvā na tu khalu kaścidekaścaitro
nāmāsti na cāpi gauḥ  
tasmāttatrāpi na hetubhāvaṃ vyatītyāsti svāmihbāvaḥ  
evaṃ ko vijānāti kasya vijñānamityevamādiṣu vaktavyam  
tasya heturindriyārthamanaskārā yathāyogamityeṣa viśeṣaḥ  
yo 'pyāha bhāvasya bhavitrapekṣatvāt sarvo hi bhāvo bhavitāramapekṣate  
yathā devadatto gacchatītyatra gatirbhāvo gantāraṃ devadattamapekṣate  
tathā vijñānaṃ bhāvaḥ  
tasmādyo vijānāti tena bhavitavyamiti 
sa vaktavyaḥ  
ko 'yaṃ devadatta iti 
yadyātmā sa eva sādhyaḥ 
atha vyavahārapuruṣaḥ  
so 'pi na kaścidekaḥ saṃskārā hi ta evaṃnāmānaḥ  
tatra yathā devadatto gacchati yathā vijānāti  
kathaṃ ca devadatto gacchati  
 kṣaṇikā hisaṃskārā abhinnasaṃtānā devadatta iti bālairekasattvapiṇḍagraheṇādhimuktāḥ svasya saṃtānasya deśāntare kāraṇaṃ bhavanta ucyante gacchati  
devadatta iti   
sā ca deśāntaropattirgatirita  
jvālāśabdasaṃtānayorgacchatigamanābhidhānavat  
ta eva ca punarvijñānasya kāraṇaṃ bhavanta ucyante jānāti devadatta iti  
āryairapi teṣāṃ saṃjñayā tathocyante vyavahārārtham  
yattarhi vijñānaṃ vijānātīti sūtra uktaṃ kiṃ tatra vijñānaṃ karoti  
na kiñcitkaroti  
yathā tu kāryaṃ kāraṇamanuvidhīyata ityucyate  
sādṛśyenātmalābhādakurvadapi kiñcit  
evaṃ vijñānamapi vijānātītyucyate  
sādṛśyenātmalābhādakurvadapi kiñcit  
kiṃ punarasya sādṛśyam 
tadākāratā  
ata eva tadindriyādapyutpannaṃ viṣayaṃ vijānātītyucyate nendriyam  
athavā tathā 'trāpi vijñānasaṃtānasya vijñāne kāraṇabhāvādvijñānaṃ vijānātīti vacanānnirdoṣaṃ kāraṇe dartṛśabdanirdeśāt  
ghaṇṭā rautīti yadvat  
api khalu yathā pradīpo gacchati tathā vijñānaṃ vijānātīti  
kathaṃ ca pradīpo gacchati  
pradīpa ityarciṣāṃ saṃtāna upacaryate  
sa deśāntareṣūtpadyamānastaṃ deśaṃ gacchatītyucyate  
evaṃ vijñānamapi cittānāṃ saṃtāna upacaryate  
tadviṣayāntareṣūtpadyamānaṃ taṃ viṣayaṃ vijānātītyucyate  
yathā cābhijāyate tiṣṭhati rūpamityatra bhaviturbhāvādanarthantaratvamevaṃ vijñānasyāpi syāt  
yadi vijñānādvijñānamutpadyate nātmānaḥ kasmānna nityaṃ tādṛśamevotpadyate na ca kramaniyamenāṅkurakāṇḍapatradivat  
sthityanyathātvasya saṃskṛtlakṣaṇatvāt  
eṣa hi saṃskṛtasya svabhāvo yadavaśyaṃ prabandhasyānyathātvaṃ bhavati  
anyathā hi nikāmadhyānasamāhitānāṃ sadṛśakāyacittotpattau prathamakṣaṇaniṃrviśeṣatvāt paścādapi na syāt svayaṃ vyutthānam  
kramo 'pi hi cittānāṃ niyata eva  
yato nūtpattavyaṃ tata eva tasyotpādāt  
tulyākāramapi hi kiñcidutpādane samarthaṃ bhavati  
gotraviśeṣāt  
yadyathā strīcittānantaraṃ yadi tatkāyavidūṣaṇācittamutpannaṃ bhavati tatpatiputrādicittaṃ
vā punaśca paścātsaṃtatipariṇatyā strīcittamutpadyate tat samartha bhavati tatkāyavidūṣaṇācittotpādane
tatpatiputrādicittotpādane vā  
tadgotratvāt  
anyathā na samartham  
atha punaḥ paryāyeṇa strīcittādvahuvidhaṃ cittamutpannaṃ vahutara māsannataraṃ vā tadevotpadyate  
tadbhāvanāyā valīyastvāt  
anyatra tatkālikātkāyabāhyapratyayaviśeṣāt  
saiva balīyasī bhāvanā kasmānnityaṃ na phalati  
sthityanyathātvasya saṃskṛtalakṣaṇatvāt tasya cānyathātvasyānyabhāvanāphalotpattāvānuguṇyāt  
etaddhi sarvacittaprakāreṣu diṅmātram  
nirantarakāraṇajñāne tu buddhānāṃ prabhutvam  
evaṃ hyāhuḥ  
sarvākārakāraṇamekasya mayūracandrakasyāpi 
nāsarvajñairjñeyaṃ sarvajñabalaṃ hi tajjñānamiti  
prāgevārupiṇāṃ cittabhedānām  
 ya eva tvayamekīyastīrthika ātmaprabhavāṃ cittotpattiṃ manyate tasyaivedaṃ sphuṭaṃ codyamāpadyate kasmānna nityaṃ tādṛśamevotpadyate na ca 
manaḥsaṃyogaviśeṣāpekṣatvāditi cet  na 
anyasaṃyogāsiddheḥ  
saṃyoginostu paricchinnatvādaprāptipūrvikā prāptiḥ samyoga iti lakṣaṇavyākhyānāccātmānaḥ paricchedaprasaṅgaḥ  
tato manaḥsamcārādātmanaḥ saṃcāraprasaṅgo virāgasya vā  
pradeśasaṃyoga iti cet  na 
tasyaiva tatpradeśatvāyogāt  
astu vā saṃyogastathāpi nityamaviśiṣṭe manasi kathaṃ saṃyogaviśeṣaḥ  
buddhiviśeṣāpekṣa iti cet  
sa eva paricodyate kathaṃ buddhiviśeṣa iti  
saṃskāraviśeṣāpekṣādātmamanaḥ saṃyogāditi cet  
cittādevāstu saṃskāraviśeṣāpekṣatvāt  
nahi kiñcidātmanaḥ upalabhyate sāmarthmauṣadha kāryasiddhāviva kuhakavaidyaphuḥsvāhānām  
satyātmani tayoḥ saṃyoga iti cet  
vāṅmātram 
āśrayaḥ sa iti cet 
yathā kaḥ kasyāśrayaḥ  
na hi te citravadarādivadādhārye nāpi sa kuḍacyakuṇḍādivadādhāro yuktaḥ  
pratighātiyutadoṣāt naiva sa evamāśrayaḥ  
kathaṃ tarhi 
yathā gandhādīnāṃ pṛthivīti cet  
atiparitoṣitāḥ smaḥ  
idameva hi naḥ pratyāyakaṃ nāstyātmeti  
yathā na gandhādibhyo 'nyā pṛthivīti  
ko hi sa gandhādibhyo 'nyāṃ pṛthivīṃ nirdhārayati  
vyapadeśastu pṛthivyā gandhādaya iti viśeṣaṇārtham  
te hyeva tadākhyā gandhādayo yathā pratīyerannānya iti  
kāṣṭhapratimāyāṃ śarīravyapadeśavat  
satyapi ca saṃskāraviśeṣāpekṣatve kasmānna yugapatsarvajñānotpattiḥ  
yo hi baliṣṭhastenānyeṣāṃ prativandhaḥ  
sa eva valiṣṭhaḥ kasmānnityaṃ na phalati 
yo 'sya nyāyaḥ so 'stu bhāvanāyāḥ  
ātmā tu nirarthakaḥ kalpyate  
avaśyamātmābhyupagantavyaḥ  
smṛtyādīnāṃ guṇapadārthatvāt tasya cārthādavaśyaṃ dravyāśritatvāt teṣāṃ cānyāśrayāyogāditi cet   na 
na hyeṣāṃ guṇapadārthatvaṃ siddham 
sarvameva no vidyamānaṃ dravya  
ṣaṭ dravyāṇi śrāmaṇyaphalānīti vacanāt  
nāpyeṣāṃ dravyāśritatvaṃ siddham  
parīkṣito hyāśrayārthaḥ  
tasmādyatkiñcideva tat  
ātmanyasati kimarthaḥ karmārambhaḥ  
ahaṃ sukhī syāmahaṃ duḥkhī na syāmityevamarthaḥ  
ko 'sāvahaṃ nāma yadviṣayio 'yamahaṅkāraḥ 
skandhaviṣayaḥ 
kathaṃ jñāyate  
teṣu snehāt 
gaurādibuddhibhiḥ sāmānādhikaraṇyāttu  
gauro 'hamahaṃ śyāmaḥ sthūlo 'hamahaṃ kṛśaḥ jīrṇo 'hamahaṃ yuveti gaurādibuddhibhiḥ sāmānādhikaraṇo 'yamahaṅkāro dṛśyate  
na cātmana ete prakārā dṛśyante 
tasmādapi skandheṣvayamiti gamyate  
 ātmana upakārake 'pi śarīra ātmopacāro yathā ya evāyaṃ sa evāhaṃ sa evāyaṃ me bṛtya iti bhavatyupakārake 'pi ātmopacāro natvahaṅkāraḥ   
sati śarīrālambanatve paraśarīrālamvano 'pi kasmānna bhavati  
asaṃvandhāt  
yenaiva hi sahāsya saṃvandhaḥ kāyena cittena vā yatraivāyamahaṅkāra utpadyate nānvatra  
anādau saṃsārra evamabhyāsāt  
kaśca saṃbandhaḥ 
kāryakāraṇabhāvaḥ  
yadyātmā nāsti kasyāyamahaṅkāraḥ  
idaṃ punastadeāyātaṃ kimarthaiṣā ṣaṣṭhīti  
yāvadya evāsya hetustasyaivāyamiti  
kaścānyo hetuḥ  
pūrvāhaṅkāraparibhāvitaṃ svasaṃtativiṣayaṃ sāvadyaṃ cittam  
asatyātmani ka eṣa sukhito duḥkhito vā  
yasminnāśraye sukhamutpannaṃ duḥkhaṃ vā  
yathā puṣpito vṛkṣaḥ phalitaṃ vanamiti  
kaḥ punaranayorāśrayaḥ  
ṣaḍāyatanam 
yathā kṛtvā tathoktam  
asatyātmani ka eṣāṃ karmaṇāṃ kartā kaśca phalānāṃ bhoktā bhavati  
karteti ka eṣa vāhyarthaḥ  
karotīti kartā 
bhuṅkta iti bhoktā 
paryāya ucyate nārthaḥ  
svatantraḥ karteti kartṛ lakṣaṇamācakṣate lākṣaṇikāḥ  
asti punaḥ kvacideva kārye kasyacit svātantryam  
loke dṛṣṭaṃ devadattasya snānāsanagamanādau  
kaḥ punarbhavān devadattamudāharati  
yadyātmānaṃ sa eva sādhyaḥ 
atha pañcaskandhakaṃ sa ev kartā  
trividhaṃ cedaṃ karma kāyavāṅmanaskarma  
tatra kāyakarmaṇi tāvat kāyasya cittaparatantrā vṛttiḥ  
cittasyāpi kāye svakāraṇaparatantrā vṛttistasyāpyevamiti nāsti kasyacit svātantryam  
pratyayaparatantrā hi sarve bhāvāḥ pravartante  
ātmano 'pi ca nirapekṣasyākāraṇatvābhyupagamātra svātantryaṃ sidhyati  
tasmānnaivaṃlakṣaṇam upalabhyate kaścitkartā  
yattu yasya pradhānaṃ kāraṇaṃ tattsya kartetyucyate  
na ca ātmanaḥ kvacidapi kāraṇatvaṃ dṛśyate  
tasmātsa evamapi na kartā yujyate  
smṛtijo hi cchandaḥ cchandajo vitarko vitarkātprayatnaḥ prayatnādvāyustataḥ karmeti kimatrātmā kurute  
phalasyāpica ka upabhogo yamayamātmā kurvannupabhoktā kalpyate  
upalabhiriti cet 
nātmanaḥ upalabdhau sāmarthyaṃ vijñāne pratipedhāt  
asatyātmani kasmādasattvādhiṣṭhānaḥ pāpapuṇyopacayo na bhavati  
vedanādyanāśrayatvāt tadāśrayaśca ṣaḍāyatanaṃ nātmā yathā tathoktam  
kathamasatyātmani venaṣṭātkarmaṇa āyatyāṃ phalotpattiḥ  
ātmanyapi sati kathaṃ vinaṣṭāt karmaṇa āyatyāṃ phalotpattiḥ  
tadāśritāddharmādharmāt  
yathā kaḥkimāśrita ityuktottaraiṣā vāco yuktiḥ  
tasmādanāśritādeva dharmādharmāt bhavatu  
naiva tu vayaṃ vinaṣṭāt karmaṇa āyatyāṃ phalotpattiṃ brūmaḥ  
kiṃ tarhi  
tatsaṃtatipariṇāmaviśeṣādvījaphalavat  
yathā vījātphalamutpadyata ityucyate  
na ca tadvinaṣṭādvījādutpadyate  
nāpyanantarameva 
kiṃ tarhi  
tatsaṃtatipariṇāmaviśeṣādaṅkurakāṇḍapatrādikramaniṣpannāt puṣpāvasānāt  
tat punaḥ puṣpānniṣpannaṃ kasmāttasya vījasya phalamityucyate  
tadāhitaṃ hi tat parayāpuṣpe sāmarthyam  
yadi hi tatpūrvikānnabhaviṣyat tattādṛśasya phalasyotopattau na samarthamabhaviṣyat  
evaṃ karmaṇaḥ phalamutpadyata ityucyate  
na ca tadviniṣṭātkarmaṇa utpadyate nāpyanantarameva  
kiṃ tarhi 
tatsaṃtatipariṇāmaviśeṣāt  
kā punaḥ saṃtatiḥ kaḥ pariṇāmaḥ ko viśeṣaḥ  
yaḥ karmapūrva uttarottaracittapravasaḥ sā saṃtatistasyā anyathotpattiḥ pariṇāmaḥ  
sa punartho 'ntaraṃ phalotpādanasamarthaḥ so 'ntapariṇāmaviśiṣṭatvāt pariṇamaviśeṣaḥ  
tadyāthā sopādānaṃ maraṇacittaṃ punarbhavasya  
trividhakarmapūrvakatve 'pi yatkarma guru vā bhavatyāsannamabhyastaṃ vā yatkṛtaṃ sāmarthyaṃ dyotyate natvanyasya  
āha ca 
yat guru yaccāsannaṃ yaccābhyastaṃ kṛtaṃ ca yat 
pūrvaṃ pūrvaṃ pūrvaṃ vīpacyate karmasaṃsāre  
tatra vipākahetvāhitaṃ tu vipākaphaladānasāmarthyaṃ vipākaṃ dattvā vinivartate  
sabhāgahetvāhitaṃ tu niṣyandaphaladānasāmarthyaṃ kliṣṭānāṃ pratipakṣodayādvinivartate  
akliṣṭānāṃ cittasaṃtānātyantavinivṛtteryadā parinirvāti  
atha kasmādvipākādvipākāntaraṃ notpadyate vījaphalādiva phalāntaram  
na tāvat dṛṣṭāntena sarvaṃ samānaṃ bhavati  
tatrāpi tu na phalādeva punaḥ phalāntaramutpadyate  
kiṃ tarhi  
viklittiviśeṣajādvikāraviśeṣāt  
yo hi tatra bhūtaprakārāṅkuraṃ nirvartayati sa tasya vījaṃ nānyaḥ  
bhāvinyā tu saṃjñāyā sādṛśyādvā pūrvako 'pi saṃtāno bījamityākhyāyate  
 evamihāpi tasmādvipākādyadi sadasaddharmaśravaṇā dipratyayaviśeṣajaḥ kuśalasāsravo 'kuśalo vā cittavikāra utpadyate tasmātpunarvikārāntaramutpadyate  
nānyatheti samānametat   
athavā punaretadevaṃ vijñātavyam  
 yathā lākṣārasarañjitāt mātuluṅgapuṣpātsaṃtatipariṇāmaviśeṣajaḥ phale raktaḥ keśara upajāyate na ca tasmāt punaranyaḥ evaṃ karmajādvipākāt  
na punarvipākāntaramiti   
yathāsthūlamidamasmadbuddhigamyaṃ darśitam  
nānāvidhaśaktibhinnaistu karmabhiradhivāsitāḥ saṃtataya etāmavasthāṃ gatā īdṛśaṃ phalamabhinivartayantīti buddhānāmeva viṣayaḥ  
āha khalvapi 
karma tadbhāvanāṃ tasyā vṛttilābhaṃ tataḥ phalam 
niyamena prajānāti buddhādanyio na sarvathā  
ityetāṃ suvihitahetumārgaśuddhāṃ
buddhānāṃ pravacanadharmatāṃ niśamya 
andhānāṃ vividhakudṛṣṭiceṣṭitānāṃ
tīrthyānāṃ matamapavidhya yāntyanandhāḥ  
imaṃ hi nirvāṇapuraikavartinīṃ
tathāgatādityavacoṃ 'śubhāsvatīm 
nirātmatāmāryasahasravāhitāṃ
na mandacakṣurvivṛtāmapīkṣate  
iti diṅmātramevedamupadiṣṭaṃ sumedhasām 
braṇadeśoviṣasyeva svasāmarthyavisarpaṇa iti  
pudgalakośamabhidharmakośabhāṣyaṃ samāptamiti 
kṛtiriyamācāryavasubandhupādānāmiti  
ye dharmahetuprabhavā hetuṃ teṣāṃ tathāgato hyavadat 
teṣāṃ ca yo nirodha evaṃvādī mahāśramaṇaḥ   
 devadharmo 'yaṃ pravaramahāyāna sakalatathāgataśāsanadhūrddharasya uttarāpathikapaṇḍitasthaviraśrīlāmāvākasya yadatra puṇyamityādi   
 śubhamastu 
