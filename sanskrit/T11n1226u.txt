ācāryadharmakīrteḥvādanyāyaḥācāryaśāntarakṣitapraṇītayā vipañcitārthābhidhayā ṭīkayā saṃvalitaḥnamo vighghnapramathānāya nānāsadguṇaratnarāśikiraṇadhvastāndhakārassadā yo nānāvidhasattvavāṃchitaphalaprāptyarthamattyudyataḥ tanniḥśeṣajagaddhitodayaprannatvāryamañjuśriyaṃ vādanyāyavibhāga eṣa vimalaḥ saṅkṣipta ārabhyate  yatprayojanarahitaṃ tatprekṣāpūrvvākāribhirnnārabhyate yathā balitvagdarśanaviniścayādikaṃ aprayojanañcedaṃ prakaraṇamityāśaṃkāvatastādāśaṃkāparijihīrṣayā prayojanapadarśanāya nyāyavādinamityādivākyamupanyastavān kathampunaranena vākyenāsya prayojanamupadarśyata ityāstāṃ tāvadetad arthastu vyākhyāyata nyāstrirūpaliṅgalakṣaṇā yuktiḥ nīyate prāpyate vivakṣitārthasiddhiraneneti kṛttvā ata eva trividhaṃ liṅgamityādinā trirūpameva liṅgamanantaramvakṣyati tadabhidhāyi vacanamityapare tamvadituṃ śīlaṃ yasya sa tathoktaḥ tamapi nigṛhṇanti parājayanta ityarthaḥ nigṛhṇantu nāmānyāyavādinamparājayādhikaraṇattvādeva nyāvavādinantvanigrahārhamapi yannigṛhṇantyetanna sambhāvyate parotkarṣavyāropadhiyastu tamapi parājayanta iti sambhāvanāyāmapi śabdaḥ samuccayārthotiśayadyotanārtho vā keṣu   nighṇantītyāha vādeṣu ībī sādhanadūṣaṇasaṃśābditeṣu vicāreṣvati yāvat vivādeṣviti kvacitpāṭhaḥ tatra viruddhā vādā vivādāsteṣviti vyākhyeyaṃ virudvāśca kathaṃ   sādhanadūṣaṇasaṃśabditānāmvicārāṇāntadviruddhārthasādhanapravṛttattvāt kathampunarnyāyavādinamasatsvasiddhyādiṣu hetudoṣeṣu nigṛhṇant tyāha asadvyayavasthopanyāsaiḥ asatāmasādhūnāmvyavasthāḥ asatyo vā vyavasthāḥ sadbhiḥ kutsitattvāt tāśca phalajātyasannigrahasthānalakṣaṇāstāsāmupanyāsāḥ prayogastairiti vigrahaḥ ke punarahrīkāstaṃ evaṃ vidhā ityāha śaṭhā dhūrtā māyāvinaḥ parasampattāvīrṣyālava iti yāvat  yasmātaṃ tathā nighṇanti iti tasmāttanniṣedhārthaṃ teṣāṃ śaṭhānānteṣāmvāsadvyavasthopanyāsānāntasya vā nigrahasya trayāṇāṃ vā niṣedho nirāsastadarthantannimittamidamprakaraṇamārabhyate sa e  vārthosyeti vigrahītavyaṃ tanniṣedhe ca kṛte samyagvicāraḥ pravartate tatpūrvakaśca sarvaḥ puruṣārtha ityabhiprāyaḥ āsannaviṣayiṇā tvantarviparivartti prakaraṇamidamāparāmṛṣati antastantvātmanā pariniṣpannatvāt anyathāpariniṣpannātmatayāsannatvābhāvādidam  śabdaprayogo na syāt ārabhyata iti vartamānakālanirdeśaḥ   kathamiti cet  vartamānasāmīpye vartamānavadveti vacanāt sambandhopyabhidhānīya evānyathā bālonmattapralāpavadagrāhyamidaṃ prekṣāpūrvakāriṇāmbhavediti cet  sattyametat  prayojanāntaragattvāt pṛthagasau nābhihitaḥ tathāhi tanniṣedhārthamidamārabhyate tataścaitatprayojanamanena prakaraṇena sādhyate tathā ca prayojanaprakaraṇa yoḥ sādhyasādhanalakṣaṇaḥ sambandha iti sūcitaṃ ye tvanye kriyānantaryādilakṣaṇāḥ sambandhāste na vācyā eva prakaraṇakriyāyāmanaṅagabhūtattvāt tathāhi teṣu satsvapi prayojanābhāve nārabhyata eva prakaranaṃ asatsvapi ca teṣu sati prayojane prārabhyata eva tasmātprakaraṇārambhasya prayojanānvayavyatirekānuvidhānātprayojanamevābhidhānīyamprekṣāpūrvakāriṇā tasmiṃścābhihite sambandhopyukta eva bhavatīti manyate nānavadhāritaprakaraṇa śarīrāḥ pravartante prekṣāvantastasmātprayojanavatpravṛttyaṅgatvātprakaraṇaśarīramapi vaktvameveti cet evemetatprayojanavākyena tvabhihitatvānnaiva tadapi sambandhavatpṛthagabhidhānamarhati yatastanniṣedhārthamidamārabhyata ityuktamataśca tat niṣedhosya śarīramutyuktambhavati yadā caitanniṣedhārthamidamārabhyate tadā pūrvako heturasiddhaḥ pratipramāṇadvayañcānena sūcitaṃ prārabdhavyamidamprakaraṇamprekṣāvatā sati sāmarthye grāhyamvā prayojanavatvāt sambandhavatvācca tadanyaśāstravaditi svabhāvahetuḥ evamabhidhāya prayojanaṃ sakalaprakaraṇārthasaṃgrāhakaṃ ślokamāha asādhanāṅgavacanamityādinā asādhanāṅgavacanamadoṣodbhāvanaṅca dvayorvādiprativādinoryathākramaṃ nigrahasthānaṃ parājayādhikaraṇaṃ anyattvityetaddheyavyatiritamakṣapādaparikalpitaṃ pratijñāsaṃnyāsādikaṃ vakṣyamāṇaṃ nigrahasthānaṃ na yuktamiti kṛtvā neṣyate   nigrahasthānamiti varttate ayaṃ tāvat samāsena ślokārthaḥ iṣṭasyetyādinā vibhāgamārabhate iṣṭorthonittyaḥ śabda ityādi sādhyattvenepsitaḥ tasya siddhiḥ pratipattiḥ sādhanaṃ tadanena bhāvasya sādhanoyaṃ sādhanaśabdastāvadasminvyākhyānebhipreto na tu karaṇasādhana iti darśayati tasya sādhanasyeṣṭārthasiddhilakṣaṇamasyāṅgaṃ kintadityāha nirvarttakaṃ janakaṃ anenāṅgaśabdaṃ vyācaṣṭe kāraṇaparyāyoyamatrāṅgaśabdo nāvayava paryāya ityarthaḥ tacca sādhanāṅgamiha niścitatrarūpyaṃ liṅgamucyate asya sādhanāṅgasya vacanaṃ trirūpaliṅgākhyānaṃ tasya sādhanāñgasyāvacanamanuccāraṇamanabhidhānaṃ yattadasādhanāṅgavacanaṃ anenaitatkathayati asādhanāṅgasya pakṣopanayanādervacanamasādhanāṅgavacanamiti naiva pratipattavyamasminvyākhyāne kintu sādhanāṅgasyaivāvacanamasādhanāṅgavacanamiti tadasādhanāṅgavacanaṃ vādino nigrahasthānaṃ tadetena ślokasya pūrvvabhāgamvivṛṇoti kathampunaḥ sādhanāṅgasyānuccāraṇambhavati nigrahasthānaṃ cetyāha tadabhyupagamyeti taditīṣṭaṃ sādhyamabhyupagamyāhametatsādhayāmīti pratijñayāpratibhayā karaṇabhūtayā tūṣṇīmbhāvāt apratibhātra pūrvvādhigatārthaṃvismaraṇaṃ stambhitattvañca gṛhyate anena sarvvathā sādhanāṅgasyāvacanamāha abhidhāne vā yadi na samarthitaṃ tadoktamapyanūktameva svakāryākaraṇāt ityabhiprāyavānāha sādhanāṅgasyā samarthanādveti tadabhyupagamyetivartate vā śabdaḥ purvvāpekṣayā vikalpārthaḥ sādhanāṅgasāsamarthanaṃ triṣvapi rūpeṣu niścayāpradarśanaṃ tasmāttūṣṇīmbhāvādasamarthanācca sādhanāṅgasyānuccāraṇaṃ tataśca pratijñātārthākāraṇāt vādino nigrahādhikaraṇamiti prakṛtena sambandhaḥ kvacittu vādina iti pāṭhaḥ tatra tacchabdena prakṛtamanuccāraṇaṃ saṃbadhyate kathampunaḥ sādhanāṅgāsamarthanambha vati  yena tadviparyayenāsamarthanātpratijñātārthākāraṇādvādino nigrahādhikaraṇattvamiti kadācitkaścid brūyādityetatparihigīrṣurādiprasthānamāracayati  trividhamevetyādinā triprakārameva liṅga maṅgaṅgakaraṇaṃ kasyāsiddheḥ pratipattirūpāyā  kasya siddherityāha apratyakṣāsyāparokṣasyānumeyabhūtasya vastuna iti yāvat avadhāraṇaṅcaturādi vyavacchedamācaṣṭe trividhameveti niyamaḥ kathamayamiti cet yasmādvidhi pratiṣedharūpatayā dvidhā sādhyaṃ vyavasthitaṃ vidhirūpañca sadbhāvarūpaṅkāraṇarūpamvā bhavad bhavet nānyat tatra hetoḥ pratibandhāyogāt nahyarthāntarasyākāryasya sadbhāveparasya sadbhāvo yuktaḥ pāṭasadbhāva ivoṣṭrasya nāpyarthāṃ tarasyākāraṇasya nivṛttāvakāryasyānyasya ca nivṛttiryuktimatī uṣṭrenivṛttāviva paṭasya na cānvayavyatirekavikalasyāgamakattvaṃ yuktaṃ paṭasyāpyuṣṭragamakattva prasaṅgāt svabhāvabhūtadharmasadbhāve tu svabhāvabhūtasyānyasya sadbhāvo yukto nahi svabhāvaḥ sambhāvamparityajya varttate tatsvabhāvattvābhāvaprasaṅgāt tannivṛttauca nivṛttiḥ kāryasyāpi bhāve kāraṇasya bhāvo yuktaḥ tannivṛttau ca nivṛttiranyathā tena vināpi bhāvātkāryameva tattasya na syāttadanyavat tasmātsvabhāvakāraṇabhūtasādhyabhedāt dvidhaiva vidhirūpaṃ sādhyaṃ tatraiva hetoḥ pratibandhāt svabhāvabhūtañca sādhyaṃ svabhāahetuḥ sādhayati kāraṇabhūtañca kāryaheturityabhyupeyaṃ pratiṣedhamapyupalabhdilakṣaṇaprāptānupalabdhireva sādhayati nānyā yathā tathā vistareṇa pratipādayiṣyati tadidamiha saṃkṣiptamarthatattvaṃ viṣayavyapekṣayā viṣayiṇo liṃgasya vyavasthā viṣayaśca vidhiḥ pratiṣedho vā bhavet vidhāvapyarthāntaramvā vidhīye nānarthānataraṃ vā arthāntaravidhāvapi kāryakāraṇamanabhayamvā sādhyate kāryapratipādanepi kāraṇasāmānyamvāmethādivyāvṛttaṃ vastumātraṃ liṅgatvenocyate kāraṇaviśeṣo vā yopratibaddhasāmarthye meghādiḥ pratiṣedhopi niṣedhyābhimatasyānupalambhenopalambhena vā pratipādyeta anupalambhepi upalambhanivṛttimātralakṣaṇo vā bhavet tattulyayogāvasthaḥ  kevalāparapadārthopalambharūpo veti vikalpāḥ tatranāvaśyaṃ gambhīradhvānādiyuktamapi meghādikāraṇamātraṃ vṛṣṭyādikāryāvirbhāvakamantarā pratibandhasambhavena vyabhicārāt ato na kāraṇamātraṃ gamakaṃ  kāraṇaviśeṣādapyapratihataśakterantantaraṃ sambandhasmṛtivyavahitādanumeyavijñānātprākkāryamevodbhūtamakṣajñānagrāhyaṃ bhavatīti na tasyāpi  liṅgatvaṃ  kāryantu kāraṇa liṅgaṃ yuktaṃ tadavinābhāvāt tadatikrame vā hetumattāmvilaṃghayet anubhayamapyasambandhānugamakamatiprasaṅgo vā anarthāntaramapyavyabhicārāṅgamyata iti yuktimat niṣedhopyulambhena na yujyate virodhāt kathaṃ hi nāmopalabhyate ca nāsti cetyupapadyate tajjñānaṃnivṛttimātramapi vyabhicāri ekajñānasaṃsargiṇastu kaivalyadṛṣṭerasattāvyavahāro yuktā yadi hi syādupalabhya sattva eva bhavet pramāṇañca yadanupapadyamānaviṣayaṃ na tadviṣayi yuktaṃ yathā vājiviṣāṇaṃ anupapadyamānaviṣayañcoktaprakāreṇa svabhāvādi syādanyasaṃyogyādiparaparikalpitaṃ liṅgamiti vyāpakānupalambhaḥ vaidharmyeṇa nīlādijñānaṃ tadeva vā kāryādilṅgaṃ naimittikaśabdārthānupapattirbādhikā kimevaṃ siddhamagamakattvamanyeṣāṃ tathāhi viṣayitvaṅgamakattvaṃ prakāśakattvamityādayaḥ paryāyāḥ tasmātsādhyasya trividhattvāttaṅgamako heturapi trividha eveti sthitametat kathantrividyamityāha svabhāva ityādi   ca śabdaḥ svabhāvakāryāpekṣayā samuccayārthaḥ etaccābhimatahetupradarśanaṃ svabhāvakāryānupalambhabhedāttrividhamapratyakṣasya siddheraṅgaṃ natu kāraṇaikārthasamavāyivirodhyādi bhadāditi darśanārthaṃ nanu copalabdhilakṣaṇaprāptānupalambhaśceti vaktavyaṃ tasyaivā pratyakṣasya siddhervakṣyamāṇena nyāyenāṅgattvānnānupalambhamātrasya tatkathaṃ sāmānyenoktamiti cet evametatsamarthitasādhanāṅgādhikārāttu sāmānyaśabdopyaya manupalambhaśabdaupalabdhilakṣaṇaprāptānupalambha eva vartate tathāhi sāmānyaśabdā api śabdāntarasannidhānātprakaraṇasāmarthyācca viśeṣeṣvavatiṣṭhante yadāha nahi viśeṣaśabdasanīdhereva śabdānāṃ viśeṣāvasthitiheturapi tu prakaraṇasāmarthyādikamapīti yathā cānupalambhamātrasya samarthitasādhanāṅgattvaṃ na sambhavati tathottaratra pratipādayiṣyati apratyakṣasiddhihetuliṅgādhikārādvācodyamevaitat kimpunarasya trividhasya sādhānṅgasya samarthanaṃ yadviparyayādasamarthanambhaviṣyatītyāha tasyetyādi sādhyaśabdotrānityattvādidharmamātrasya vācakaḥ avayavasamudāyopacārāt na tu sādhyadharmidharmasamudāyasya vyāpterevābhāvaprasaṅgāt śabdādidharmmiviśiṣṭasyānittyattvāderdṛṣṭāntadharmiṇyabhāvāt vyāptiṃ prasādhyānvayavyatirekasādhakena pramāṇena anenānvayavyatirekaniścayāvuktau dharmiṇi jijñāsitaviśeṣe śabdādau bhāvasādhanaṃ pakṣadharmattvasādhakena pramāṇena sattvakathanamityarthaḥ anenāpi pakṣadharmattvaniścaya uktaḥ kathampunaḥ sarvvopasaṃhāreṇa vyāptiṃ prasādhya dharmiṇi bhāvaḥ kathyata ityatrodāharaṇamāha yathetyādi tatsarvvamityanena sarvvopasaṃhāreṇa vyāptipradarśanaṅkathayati kimarthaṃ   vipratipattinirārāsārthaṃ   tathāhi pakṣasapakṣāpekṣayāntarvyāptirbbahirvyāptiśca pradarśyata ityeke vipratipannāḥ tacca na yuktaṃ vastubgalāyātattvādvyāpteḥ pūrvvaṃ sādhyena vyāptiṃ prasādhya paścād dharmmiṇi sattvaṃ kathayitavyamityayamīdṛśaḥ kramaniyamaḥ kimatrāsti navetyāha atrāpityādi atreti manmate sādhanṅgasamarthane vāpiśabdovadhāraṇepratiṣedhe na ca sambandhanīyaḥ naiva kaścidayamīdṛśaḥ kramaniyamaḥ paripāṭiniyama iti yāvat kiṃkāraṇamityāha iṣṭārthasiddherubhayatrāviśeṣāditi  vyāptisādhanābhidhānapūrvvakadharmibhāvasādhanābhidhāne dharmibhāvasādhanābhidhāne dharmibhāvasādhanābhidhānapūrvvake vā vyāptisādhanābhidhāne  sādhyārthasiddherviśeṣābhāvādityarthaḥ  evamākūtaṃ kramaniyamo hi kimarthamāśrīyate   sādhyasidhyarthaṃ yathā sādharmarmyavati dṛṣṭāntaprayoge sādhyenaiva hetoravinābhāvaḥ pradarśyate na hetunā sādhyasya tathā vaidharmyavati sādhyābhāva eva hetorabhāvaḥ kathyate na tu hetvabhāve sādhyasya kimarthaṃ mābhūddhetoḥ sādhyenāvinābhāvittvāpradarśaneneṣṭārthasiddherasiddhirviparyayasiddhiśceti yadāh evaṃ hi hetoḥ sapakṣa eva sattvaṃ sādhyābhāve cāsattvameva śakyaṃ darśayituṃ na viparyayāditi yathā nityatākṛtakattvena nāśittvādvātra kāryatā syādanuktā kṛtā vyāpittvaniṣṭhaśca samanvaya iti tadatra yuktaṃ kramasamāśrayaṇaṃ iha tu vināpyanenābhimatārthasiddhiḥ sampadyata iti sūktanna kaścitkramaniyama iti iṣṭārthasiddherubhayatrāviśeṣādityetadevātra kuta iti cedāha yasmād dharmiṇītyādi sāḍhyena vyāptiṃ prasādhyetyuktaṃ prāk kimpunastadvyāptisādhanamityāha atretyādi atreti svabhāvahetau kāryānupalambhayostu paścādvyāptisādhanamabhidhāsyāt viparyaye sādhyasya hetorvarttamānasya sata iti śeṣaḥ bādhakaṃ pramāṇaṃ yena sādhyaviparyaye varttamāno heturbādhyate tasya kathanaṃ yattadvyāptisādhanamityarthaḥ kiṃ punastadvādhakapramāṇopadarśanamityāha yadi na sarvva vastu satkṛtakaṃ ceti pūrvvoktahetudvayaṃ parāmṛṣati pratikṣaṇavināśisyāttadāsadeva syāditi sambandhaḥ kutaḥ akṣaṇikasya padārthasya kramayaugapadyābhyāmarthakriyāyogāt tathāha  kṣaṇikattvenābhimatasya bhāvasya krameṇa tāvadarthakriyā na yujyate kāryanirvartanayogyasya svabhāvasya sadā sattvāt anyathā paścādapi na kuryāt pūrvvasvabhāvāpracyutaḥ purāvat sahakāriṇamāsādya karotīti cet na anādheyātmātiśayasya pūrvvasvabhāvāparityāginaḥ sahakāriṣvapekṣāyogāt ādadhattyeva sahakāriṇastasyātmātiśayamiti cet na sahakāribhirāhitasyātiśayasya tattvānyattvāyogāt tathāhi na tāvadayamātmātiśayastasyātmabhūtaḥ tasyaiva tadavyatirekādātmātiśayavatsahakāribalādutpattiprasaṅgāt   evañcābhyupetamasyākṣaṇikattvamavahīyate vyatirikta eva sa tasmāditi cet bhavatu kintu tasmādevātmātiśayātkāryotpattestadavasthamasyārthakriyāsvasāmartha rthyamiti durnnivāraḥ prasaṅgaḥ samāpatati sambandhopyanena kathamiti vaścintā viṣayamavataratyeva atiśayabalātkarotītyatrāpi sahakāryapekṣāpakṣodito doṣaḥ samarthasvabhāvattvādanādheyātiśayattvepi kuvindādivat kiñcidapekṣya kāryajanaka iti cet na tat sāraṃ nahi sahakāriṇaḥ pratyayāstasya tāvadatiśayamādhātuṃ kṣamāḥ na cāpyanupakārake bhāvepekṣā yuktimanupatatyatiprsā saṅgāt evañca sarvvakālamasyākāryajanakattvaprasaṅgaḥ kuvindādīnāmapi tatsvabhāvasya karaṇādakārakasya vā   tatsvabhāvattvādityādi hetuvindāvuktamiti nehocyate evantāvatkrameṇāsyārthakriyā na yujyate nāpi yugapat  tathāhi arthakriyānivarttanayogyasvabhāvādhyāsitamūrtiḥ sahaivāsāvataśca paścādapi tadrūpaviyogātkāryamutpādayedanyathodayānantaramevāsya kṣayaḥ  syāt  na cāpyakṣaṇikattvenopagatasya sakṛt kāryamutpadyamānamupalabhyate kramasambhavadarśanāt tadevamayamakṣaṇikaḥ padārthaḥ krameṇa yugapadvā na kāṅcidapyarthakriyāmātrāmaṃśatopi kṣamo nirvartayutumittyasattvamevāsya yadi nāmārthakriyā sā na yuktā tatkimityasattvamevāsya syādityāha arthakriyetyādi arthakriyāyāḥ sāmarthyantadeva lakṣaṇaṃ yasya sattvasyeti vigrahaḥ atorthakriyāsāmarthyalakṣaṇātsattvādvyāvṛttamvyavacchinnaṃ iti śruterhetau tasmādarthe vā   kathampunaridamavasīyate   arthakriyāsāmarthaṃ sattvalakṣaṇamityata āha sarvvetyādi sarvveṣāṃ sāmarthyānāmupākhyā śrutiḥ upākhyāyate anayeti kṛtvā tasyāvirahobhāvaḥ sa eva lakṣaṇaṃ yasya nirupākhyasya sa tathā khyāyate atrāpīti śrutihetau sarvvagrahaṇaṃ ghaṭādīnāmapi kṣāṇikattvenābhimatānāmviṣayabhedenārthakriyāsāmarthya nivṛtterastīti teṣāmasattvavyavacchedāya naivārthakriyāsāmarthyaṃ sattvalakṣaṇamapi tu sattāyoga iti cet na sattāyā abhāvāt tadabhāvaścānyatra pratipādita iti nehocyate sattāyāśca naiva sattvaṃ prāpnoti sattāyogābhāvāt niḥsāmānyāni sāmānyānīti samayāt na ca svayamatadrūpāḥ padārthātmānaḥ svabhāvāntarasamparkkamāsādayantopi tādrūpyampratipadyante sphaṭikābhrapaṭalādaya iva javākusumādirūpamiti yatkiñcidetat tatvetāvadevābhidhānīyaṃ sarvvasāmarthyavihrahalakṣaṇaṃ nirupākhyamiti tatkimanenopākhyāgrahaṇeneti cet sūktametatsarvvasāmarthyarahitasya tu sāmarthyanibandhanasya kasyacidapi śabdasyāvṛtterasadvyavahāraviṣayattvakhyāpanāya saṃjñāyāścānugatārthattvasiddhyarthamidamuktamiti gamyate yadi tvevaṃ sādhyaviparyaye hetorbādhakapramāṇopradarśanaṃ na kriyate tataḥ kiṃ syāditicedāha evaṃ sādhanasya sādhyaviparyaye bādhakapramāṇānupadarśane satyanivṛttirevāśaṃkāyā iti sambandhaḥ kā punaḥ sā śaṃkā sa kṛto vā syānnityaścaivaṃ prakārā nanu vipakṣahetorvṛttrnopalabhyate tatkathamanivṛttirityāha adarśanepi vṛtterasya sādhanasyākṣaviparyaye sādhyasya hyupaskāraḥ kimityevamapyanivṛttirityāha virodhābhāvāditi sādhanasādhyavipakṣayoriti śeṣaḥ ayamasyābhiprāyo yadi sādhanasya sādhyaviparyasya ca parasparamvirodhaḥ siddhaḥ syāt bhavedadarśanamātrete anyathā bādhakāsiddhau saṃśayo durnnivāraḥ syādityāśaṅkyāha na ca naiva sarvvānupalabdhirbādhikā pratiṣedhikā yuktetyupaskāraḥ kasya bhāvasya sattvasya sādhyaviparyeye hetoriti śeṣasḥ prakaraṇādvatad gamyata eva idamamuktambhavati vyāpakānupalabdhireva sahabhāvaṃ bādhate hetoḥ sādhyābhāvena yathā pratipāditamprāk nāpyadarśanamātrādvyāvṛttirviprakṛṣṭasarvvadarśinodarśanasyābhāvāsādhanādityādinā tasmātsūktamanyathā bādhakāsiddhau saṃśayo durnnivāraḥ syāditi anena pūrvokta meva smārayati evañcai tadarthavat abhāvasādhanasyādarśanasyāpratiṣedhādityuktaṃ  tatra bhavetkasyacidāśaṃkā kimanenābhāvasādhansyeti viśeṣaṇena yāvatā sarvvamevādarśanamabhāvasādhanamityatastadāśaṅkāvinivṛttyarthamidamāha na cetyādi atra ca śabdo hi śabdārthe pratipattavyaḥ tasmiṃ naiva vāvadhāraṇe vyākhyānantu pūrvvavat  nanu ca bādhakasyaiva pramāṇasya kramākramāyogasyāsāmarthyena vyāptirna siddhā tatkathaṃ tatsvayaṃ asiddhavyāptikaṃ sadaparasya sattvāderhetorvyāptisādhane  paryāptaṃ  pramāṇāntareṇa tatra vyāptiḥ sādhyata iti cet saiva tarhīyamanavasthādoṣādivānubadhnātīti kadācitparo brūyādityāśaṅkya sarvvamidamāha tatratyādi tatra śabdo vākyopanyāsārthaḥ sāmarthyaṃ yadvastulakṣaṇaṃ tatkramākramayogena vyāptaṃ siddhaṃ yatra sāmarthaṃ tatra kramākramābhyāmarthakriyayā bhavitavyamityanenākāreṇa tadeva kuta iti cedāha prakārāntarāsambhavāt yasmādanyat kramākramavyatiriktaṃ prakārāntaraṃ nāsti tasmādyatredaṃ sattvalakṣaṇamarthakriyāsāmarthyaṃ tatrāvaśyaṃ ca kramākramābhyāmarthakriyayā bhavitavyaṃ   nanu ca kramākramābhyāmanyo rāsiśirnāstītyetadeva kathaṃ siddhaṃ kramākramayoranyonyaparihārasthitalakṣaṇattvena tṛtīyaprakāravyatirekatvāt bhāvābhavavaditi brūmaḥ bhavatvevaṃ sa tu kramayaugapadyarūpa eveti kuta iti cet kastarhyanyo bhavatu kaścid bhavediti cet kimarthantarhi mahatyanarthasaṅkaṭe patitosi yadidantayā tadrūpābhidhānepyasamarthosi yadi nāma sāmarthyaṃ kramākramayogena vyāptaṃ siddhaṃ tathāpikiṃ siddhamiti cedāha tena sāmarthyasya kramākramayogena vyāptatvena vyāpakasya dharmasya kramākramayogasyānupalabdhiḥ akṣaṇike padārthebhyupagate sāmarthyaṃ bādhate nirākarotītyarthaḥ tathā hyayaṃkramākramayogastasya sāmarthyasya vyāpakaḥ tataścāsya nivṛttāvaśyameva sāmarthyasyāpi nivṛttiranyathāyamasya vyāpaka eva na prāpnoti  yasmāttadvādhate iti tasmātkramayaugapadyāyogasya vyāpakābhāvasya karmabhūtasya sāmarthyābhāvena vyāpyābhāvena karttṛbhūtena vyāptisiddheḥ evaṃ svabhāvahetoḥ sādhanāṅgasamarthanamabhidhāyādhunā nigamayati evamityādinā evañca yadi na samarthanaṃ kriyate tadeva tadvādinaḥ parājayamāvahatīti prākpratiātamevāyojayati tasyāsamarthanamityādinā kasmādevaṃ prārabdhārthāsādhanāditi na hyasamarthitaṃ sādhanamārabdhamarthaṃ sādhayituṃ samartha vivādābhāvaprasaṅgāt  tathāhi sārvvajñajñānasādhane saṃskārotkarṣabhedena sambhave prakarṣaparyantavṛttayaḥ prajñādayo guṇāḥ sthirāśrayavartti sakṛdyathākathaṃcidāhitaviśeṣaṃ  vinā heturātmanīti  yadi tarhi bādhakapramāṇopadarśanena hetorvyāptiḥ prasādhyate tathā sattyanavasthā bhavataḥ prāpnotītyāśaṃkāpanodanāya pūrvvapakṣamāracayannāha atrāpītyādi atreti bādhake pramāṇe  adarśanamapramāṇayatastava nādarśanamātrāddhetorvyatirekaniścaya ityanenākāreṇa na kevalaṃ maule hetāvityapi  śabdaḥ kiṃ pūrvvasyāpi maulasya  hetoravyāpti kriyāpadaṃ  kiṅkāraṇaṃ kramayaugapadyāyogasya vā sāmarthyena vyāptyasiddheḥ tathāhi yadyadarśanamātreṇa na vyatirekaniścayastathā sati kramayaugapadyāyogaśca bhaviṣyati sallakṣaṇaṃ sāmarthyañca bhaviṣyati konayorvirodha ityatraiva bādhake pramāṇe vyāptirna siddhā yadi nāmātra na siddhā maulahetāvetadvalena vyāptiḥ setsyatīti cedāha pūrvvasyāpi maulasyāpi hetoravyāptiḥ prāpnotītyadhyāhāraḥ tathāhi na svayamapramāṇakaṃ bādhakaṃ pramāṇamanyasya pramāṇamupakalpayitumalaṃ prāmāṇyaprasaṅgāt yadyevamatrāpi tarhi vyāpake pramāṇenyena vyāpakena pramāṇena vyāptirniścīyata ityāha ihāpi na kevalaṃ maulahetāvityapināha punaḥ sādhanopakrame satyanavasthā bhavet tathāhi yattadvādhake pramāṇe vyāptiprasādhanārthaṃ bādhakaṃ pramāṇamucyate tatrāpi vyāptiranyena bādhakena pramāṇena sādhyā yasmānna tadapi svayamapramāṇamitarasya prāmāṇyaṃ karttuṃ samarthamityetattatrāpi śakyamvaktuṃ tasyāpyanyena vyāptiḥ sādhyata iti cet yadyevaṃ tatrāpīyameva vārttetyanavasthā bhavatastathā sati prasajati evaṃ samāracittapūrvvapakṣaḥ sāmpratamatra pratividhānamāha nābhāvasādhanasyetyādi vyatirekasādhanattvenetyupaskāraḥ idamuktambhavati na sarvvamatrādarśanaṃ pratikṣipyate vyatirekaniścāyakasya vyāpakānupalabdhisaṃjñakasyāniṣedhāt kintvadarśanamātramiti yadāha yadadarśanamviparyayamabhāvaṃ sādhayatīti kasya hetoḥ kutra sādhyaviparyaye tadadarśanamasya hetorbādhakampramāṇamucyate kasmādviruddhapratyupasthāpanāt asyeti varttate tathāhi yasya kramayaugapadyābhyāmarthakriyāyogastasya sāmarthyalakṣanaṃ sattvaṃ nāsti yathā bandhyātanayādīnāntathā vā kṣaṇikānāmapi kramayaugapadyābhyāmarthakriyāyoga iti  kramākramābhyāmarthakriyāyogādityayaṃ vyāpakānupalambhaḥ sattvādityasya hetorviruddhamasattvaṃ sādhyaviparyaye pratyupasthāpayadvādhakaṃ pramāṇamucyate evañca kṛtakatvādāvapi yathāyogyamvācyaṃ kasmādviruddhapratyupasthāpanādasya tadvādhakampramāṇamucyata ityāha evaṃ hi sa hetū sattvādilakṣaṇaḥ sādhyābhāve tasminnasanniti sidhyet yadi tatra sādhyābhāve bādhyate nirākriyatā kena svaviruddhena svarūpaviruddhenāsattvādineti yāvat kimbhūtena pramāṇavatā pramāṇayuktena kasmādevamasau tatrāsatsidhyatītyāha anyathā tatra sādhyaviparyayesya hetorbādhakasyāsiddhau sattyāṃ saṃśayaḥ saṃśca syānnityaścetyādi durnivāraḥ syāditi śeṣaḥ duḥkhena nivāryata iti durnivāro durnniṣedha ityarthaḥ bādhakagrahaṇenātra viruddhasya pratyupasthāpakampramāṇaṃ gṛhyate bādhakapramāṇapratyupasthāpitamvā hetuviruddhaṃ nanu cānupalabdhimātrādeva sādhyaviparyaye hetorvyāvṛttiniścayādasandigdho vyatireko bhaviṣyati tatkimucyase śaṅkāyā vyāvṛttiḥ bādhakapramāṇānupadarśane tu sa eva na sidhyati tatkathamiyaṃ nivartteteti yadi nāmeyamāśaṅkā na vyāvarttate tataḥ kimityāha tataḥ āśaṃkāyā anivṛtteranekāntikaḥ syāddhettvābhāsaḥ kasmādvyarekasya syāsā dhyābhāve hetorabhāvalakṣanasya sandehātkāraṇātsandigdhavipakṣavyāvṛttikaḥ syāddhetvābhāsa ityarthaḥ kimpunaradarśanepyanivṛttirāśaṃkāyā yāvatā tadadarśanamabhāvaṃ sādhayatītyāha nāpyadarśanamātrādvyāvṛttiḥ sādhyābhāve hetoḥ sidhyatīti vākyādhyāhāraḥ apiśabdo yasmādarthe mātragrahaṇamupalabdhilakṣaṇaprāptādarśanasya vyavacchedārthaṃ kuta etat viprakṛṣṭeṣu deśakālasvabhāvaviprakarṣaiḥ padārtheṣu cīnadāśarathipiśācaprabhṛtiṣu yadadarśanaṃ tasyābhāvāsādhanāt kasyābhāvaṃ sādhayatīti cet prakṛttattvādviprakṛṣṭānānāmiti gamyate nanu samāsāditasakalapadārthavyāpi jānāti sa yasyādarśanamabhāvamviprakṛṣṭānāmapi sādhayati tatkathamidamuktamityāha asarvvadarśina iti sarvvandraṣṭuṃ śīlamasya tato nañā samāsaḥ kasmāttasyāpyadrśanamabhāvanna sādhayatīti arvvāgdarśanena puṃsā satāmapi keṣāñcadarthānāmviprakṛṣṭānāmadarśanāt idamāgūritaṃ neha sarvvadarśidarśanaṃ samastavastusattāṃ prāpnoti yena tannivarttamānamarthasattāmvṛkṣavacchiṃsapāṃ nivarttayed bhedāt nāpi tattasyāḥ kāraṇaṃ yena vahnivaddhūmaṃ nivarttamānaṃ nivarttayet tadabhāvepi bhāvāditi bādhakaṃ punaḥ pramāṇamityādi atra kecidevaṃ pūrvvapakṣayanti kimpunarbādhakaṃ pramāṇaṃ yasyopadarśanena maulasya hetorvyātpipratītyrbhavatītyāha bādhakampunarityādi  teṣāṅkathamatra vyāptisādhanamviparyaye bādhakapramāṇopadarśanaṃ yadi na sarvvaṃ satkṛtakaṃvā pratikṣaṇamvināśi syādityādi nātraiva prāgarthasyābhihitattvātpunaruktadoṣaprasaktirna  bhavatīti cintyametat nātraiva prāgarthasyābhihitattvātpunaruktadoṣaprasaktirna bhavatīti cintyametat tairevetyalaṃ paradoṣasaṃkīrttanena  tasmādanyathā pūrvvapakṣyate yasyāpi tarhi bādhakampramāṇamasti tasya kathamayamadoṣa ityata āha bādhakaṃ punaḥ pramāṇaṃ pravarttamānamasāmarthyamākarṣatīti kriyāpadaṃ kīdṛśamallakṣaṇaṃ kathaṃ pramāṇaṃ yasya padārthasya kramayaugapadyāyogaḥ arthakriyāyā ityadhyāhāryaṃ na tasya kvacitkārye sāmarthyaṃ yathā nabhastalāravindasyetyadhyāhāryo dṛṣṭāntaḥ asti cākṣaṇike bhāve sa kramayaugapadyāmyāmarthakriyāyā ayoga ityevampravarttamānaṃ tattaḥ kiñjātamiti cedāha tena kāraṇena yena tatpravarttamānamasallakṣaṇamasāmarthyāmākarṣayati yatsatkṛtakamvā tadanityameveti sidhyati evamapi kiṃ siddhambhavatītyāha tāvatā ca vādhakapramāṇopadarśanamātreṇa sādhana dharmamātrānvayaḥ sidhyatīti varttate kenetyāha sādhyadharmasya karttari ceyaṃ ṣaṣṭhī pratipattavyā tena sādhyadharmeṇa sādhanadharmamātrasyānapekṣitahetvantaravyāpārasyānvayaḥ sidhyatīti vākyārthaḥ santiṣṭhate   natvevaṅkaraṇīyaṃ sādhanadharmamātreṇānvayaḥ sādhyadharmeti evaṃ hi sādhyameva hetunāvinābhūtaṃ jātaṃ na heturiti hetoragamakattvambhavet tataśca ko guṇo labhyata ityāha svabhāvahetulakṣaṇañca siddhambhavati tāvatā ceti varttate svabhāvahetulakṣaṇañca tadbhāvamātrāddarminisvabhāvopi pratyayābhāvepunaryatnāpekṣitattvāt  kaladhautamalaviśuddhivadityevamādayo hetavaḥ pratilabdhasāmarthyātiśayāḥ santyeva te ca yadyasamarthitā eva jñāpyasamarthaṃ jñāpayeyustadā  jaiminiprabhṛtīnāṃ vivādābhāva eva bhavet  nanvetadeva na sambhāvyate yatparamārthataḥ samarthasyāpi hetorabhidhāne nigrahārhosāvityāśaṅkāyāṃ svābhiprāyaṃ prakaṭayati vastutaḥ samarthasya hetorupādānepi sāmarthyapratipādanāditi  ayamasya bhāvo yadi nāmānena paramārthataḥ samartho heturupāttastathāpi tasya sāmarthyaṃ sādhanāṅgāsamarthanānna pratipāditamaneneti asamarthakalpa  evāsau  na hyarthasya parārthānumāne guṇadoṣavadhikriyete kintarhi vacanasya vakturayathārthābhidhānenopālambhāt ata eva yatrāpyarthasya guṇadoṣāvadhikriyete tatrāpi vacanadvāreṇaiva evametadabhyupagantavymanyathā kṣaṇikaḥ śabda ityetāvanmātrameva pratijñāvacanamabhidhāya sthātavyaṃ tathābhidhānādevābhimatārthasiddheriti   evaṃ svabhāvahetāvupadarśya sādhanāṅgasamarthanamidānīṅkāryahetāvāha   kāryahetāvapītyādinā kimpunastadityāha   yatkāryaṃ liṅgaṃ dhūmādi saṃjñakaṃ kāraṇasya dahanādeḥ sādhanāyopādīyate  tasya dhūmādestena dahanādinā saha kāryakāraṇabhāvaprasādhanaliṅgiliṅgayorhetuphalabhāvasādhanameva yattadeva kāryahetau sādhanāṅgasamarthanamityarthaḥ kena punastayoḥ kāryakāraṇabhāvaḥ prasādhyata ityāha bhāvābhāvasādhanapramāṇābhyāmiti bhāvābhāvau kāryakāraṇayoḥ sadasatte tayoḥ sādhane te ca te pramāṇe ceti vyutpattikramaḥ   sādhanaśabdaśca karaṇasādhanaḥ bhāvābhāvasādhanapramāṇe ca pratyakṣānupalambho yathākramaṃ   kathampunaḥ pratyakṣānupalambhābhyāṃ kāryakāraṇabhāvaḥ prasādhyata ityāha   yathetyādi idandhūmādisaṃjñakaṃ kāryamasmindahane sati bhavati upalabdhilakṣaṇaprāptaṃ sadanupalabdhaṃ prāgiti vākyaśeṣaḥ kāryaḥ anyathā dahanasya tatra dhūme vyāpāra eva na kathitaḥ syāt dahanasannidhānātprāgapyetadāsīdityāśaṅkāsambhavāt yathoktānupalambhagrahaṇe tu naiveyamavatarati ata eva ca pramāṇaviniściścayādāvapyevamevābhihitamiti anena ca pratyakṣāpamāṇavyāpāra uktaḥ tathāhi asminsatīdaṃ bhavatīti pratyakṣeṇaitad gamyate sampratyanupalambhasya vyāpāraṃ nirdidikṣurāha satsvapītyādi tasmāddahanādanyeṣu vidyamāneṣvapi tathā tasya dhūmasya hetuṣvindhanānilādiṣu samartheṣu satsvapīti varttate cakāraścātra lupta nirdiṣṭaḥ pratipattavyaḥ samartheṣu ceti tasya dahanasyābhāve na bhavati idamityadhikṛtaṃ iti evamityasyārthe varttate vyavacchede vā tadanena gavāśvādīnāṃ taddeśakālasannihitānāmapi dhūmajananaṃ prati kāraṇattvannisiṣiddhaṃ yato yadi te gavāśvādayastasya kāraṇambhaveyustadā vyatītepyagnau teṣāṃ sannihitattvād dhūmotpattirpasaṅgaḥ indhanādikāraṇāntarāpeksāste tasya janakā bhavanti tatoyamaprasaṅga iti cet yadyevaṃ tepi tatra sannihitā eveti na vyāvarttate prasaṅga iti dahanamapi sahakāriṇamapekṣya taṃ janayanti tato na yuktamidamiti cet nanvevaṃ satyāyātandahanasya dhūmotpattiṃ prati kāraṇattvaṃ tatkimidamucyate pūrvvāparavyāhataṅgavāśvādaya eva tasya kāraṇanna dahana iti astu tarhi tasyāpi dahanasya kāraṇattvaṅgavāśvādīnāmapīti cet na yuktametat tatra vyatirekagaterdurdhaṭatvāt tathā hyapagateṣvapi gavādiṣu sati ca dahane tatrendhanādikalāpe bhavatyeva hutabhugdhetorutpattiḥ yataḥ kāraṇaprabandhaṅkāryaprabandhañcāśritya hetuphalabhāvaścintyate bhāvānāṅkāraṇaprabandhapūrvvaḥ kāryaprabandha iti tattu kṣaṇabhedaṃ nahi samāsāditajñānātiśayānāmayaṃ pūrvvaḥ kṣaṇoyamuttara iti viśeṣāvalambi jñānamudeti   arvvāgdarśibhiścādhikṛtya pramānalakṣaṇaṃ praṇayitaṃ kṛpāvadbhiḥ yathokaṃ sāṃvyavahārikasyaitat pramāṇasya rūpamuktamatrāpi pare vimūḍhā visamvādayanti lokamiti vāsagṛhādiṣu tarhi dahanābhāvepi dhūmasadbhāvādvyabhicāra iti cet bhūtasyāpi dahanaprabandhapūrvvakattvamastyeva sākṣātpāramparyakṛtastu viśeṣaḥ  avayanti ca vicchinnāvicchinnadarśanaprabandhayorddhūmaprabandhayorvāsagṛhādirasavatīpradeśādibhāvinoḥ sphuṭameva bhedamvicitrabhāvasvabhāvavivekābhyāsabalopajātavidagdha  buddhaya iti bhedenāpyanumānamaviruddhamata eva deśakālādyapekṣamanumānaṃ kāryahetau viruddhakāryopalambhe coktaṃ  iṣṭamviruddhakāryepi deśakalādyapekṣaṇaṃ anyathā vyabhicāri syād gatyevāsīta  sādhanaṃ   iti athāpi kaścidvividhabhāvabhedapravicayacāturyātiśayaśalākonmīlitaprajñācakṣuṣṭvādayaṃ jvalanajanito dhūmoyaṃ dhūmajanita iti vivecayati tathāpi na sutarāṃ vyabhicāraḥ tathāhi nāgnijanyo dhūmo dhūmād bhavati nirhetukattvaprasaṅgāt tathā ca yaduktaṃ  ataścānagnito dhūno yadi dhūmasya sambhavaḥ śakramūrdhnastathā statasya kena vāryeta sambhavaḥ   ityāditadasāramityapyupekṣate   tasmānna teṣāṃ gavāśvādīnāṃ tatra kāraṇattvamastīti niścayaḥ samādhīyatāṃ ataśca dahana eva tasya kāraṇaṃ nāśvādaya iti sthitametat tathā ca dahanasya kāraṇattvaṃ yojitamanvayavyatirekābhyāṃ yathoktaprakārābhyāmevamiṃdhanādisāmagryāḥ sarvasyāḥ kāraṇaṃ yojayitavyaṃ yadi vaikavākyatayaiva vyākhyāyate satsvapi tasmāddahanādanyeṣu samartheṣu taddhetusviṃdhanādiṣvasyābhāve na bhavatīti gavāśvādīnāṃ tvahetuttvamvyatirekābhāvatayā yathoktena vidhinā boddhavyaṃ nanu caitadeva yuktamvaktuṃ tadabhāvena bhavatītyatha kimarthaṃ satsvapi tadanyeṣu samartheṣu taddhetuṣvityucyata iti cedāha evaṃ hītyādi yasmādevaṃsatsvapītyādinābhidhīyamānosya dhūmasya takāryatvamagnikāryattvaṃ samarthitaṃ niścitamasandigdhambhavati anyathā yadyevaṃ nopadarśayte  kevalaṃ tadabhāvena bhavatītyupadarśyate tadā tadabhāvena bhavatītyupadarśane kriyamāṇenyasyāpi tugavāśvāderindhanādeśca tatrāgniśūnyabhūbhāgebhāve  sati sandigdhamasyāgneḥ sāmarthyambhavatīti kutaḥ kāraṇabhāvaniścaya iti samudāyārthaḥ  ata evāha   satsu hi samartheṣu taddhetuṣu kāryānutpattiḥ kāraṇāntaravikalpaṃ sūcayatīti sandigdhamasyānyathā sāmarthyamityetadevānyattatretyādinā sūcayati tatra dhūmāśvakāryenyadevāśvādi yadindhanādisamarthantadabhāvāttanna bhūtandahanaśūnyadeśe asya svabhāvāttanna jātamiti kutoyaṃ niścaya ityarthaḥ yadyanyattatra samarthantadabhāvātanna jātametannivṛttau nivṛttistarhyasya kathamiti cedāha   etannivṛttāvityādi etasyāgnernnivṛttau dhūmanivṛttiryeyaṃ dhūmasyasā yadṛcchāsamvādaḥ kākatālīyanyāyenetyarthaḥ yadā tu satsvapīti kriyate tadā sarvveṣāṃ tatra sannipātādetasyaiva nivṛttāvasya nivṛttiriti niścayānna yadṛcchāsamvāda ityabhiprāyaḥ kimvadetannivṛttau nivṛttiryadṛcchāsamvāda ityāha   mātṛvivāha ityādi māturvivāha ucita ācarito yasmindeśe sa tathā tato deśa śabdena saha viśeṣaṇasamāsaḥ tatra sa ca janmāśrayattvādupacārāt janma utpattiryasya tasya pārasīkadeśabhāvi na yāvat deśāntare mālavakādideśe yathābhāvo mātṛvivāhābhāve yadṛccāsamvādastadvadatrāpi tathāhi mṛdviśeṣābhāvāddeśāntare tasyābhāvo na tu mātṛvivāhābhāvāditi kākatālīyastadabhāve tasyā bhāva iti evañcaitat athavā anyathā vyākhyāyate yathedaṃ dhūmādikāryamasminnagnīndhanādikāraṇakalāpe sati bhavati vākyādhyāhārastu pūrvvavatkāryaḥ tasya prayojanaṃ tadevāvagantavyaṃ idampratyakṣavyāpārasaṅkīrttanaṃ satsvapītyādinānupalambhasya tadanyeṣu punastasmādagnyādikāraṇakalāpāt anyeṣu gavāśvādiṣu samartheṣu taddhetuṣvasyāgnyādikāraṇakalāpasyābhāve na bhavati etacca paramatāpekṣamuktaṃ na tu teṣāntaddhetuttvamasti yadi punaste tasya hetavaḥ syustadā tatkalāpasannidheḥ prāgapi paścādiva dhūmotpādaprasaṅgaḥ tatsāpekṣatayā tatkṛtakattvaṃ teṣāmiti cet āyātaṃ tarhi tasya kalāpasya kāraṇattvaṃbhavatu tahyurbhayorapi na naḥ kācit kṣatiriti cet  na vyatirekagatastatra durghaṭatvādiyuktaṃ yathāpagateṣvapi sarvveṣu teṣu tasmiṃ kalāpe sati bhavatyeva tasya sambhava iti tadabhāve na bhavatīti vācyaṃ tatkimarthaṃ satsvapītyādyuktamiti cedāha evaṃ hityādi anyathā tasya kalāpasyābhāve na bhavatītyupadarśane tasyāpi gavāśvādestatrābhāve sati sandigdhamasya kalāpasya sāmarthambhavet yatonyad gavāśvādi tatra śaktaṃ tadabhāvāttanna bhūtametasya kalāpasya nivṛttau nivṛttiryadṛcchāsamvādaḥ śeṣaṃ pūrvvavat evāṅkāryakāraṇabhāvaniścayopāyavidhimuktvā prakṛtamupasaṃharati evamityādinā evaṃ yathoktena vidhinā taddhūmādi tasya vahnyādeḥ kāryaṃ samarthitaṃ niścitaṃ sidhyati bhavati yadevāsamarthitamasandighaṃ sidhyati niścīyate athavā evaṃ pratyakṣānupalambhābhyāṃ samarthitataṃ sattattasya kāryaṃ sidhyati yadi nāma sidhyati tat kimityāha siddhaṃ sat svasambhavena ātmasannidhānena tatsambhavaṃ tasya kāraṇasya sannidhānaṃ sādhayati deśakāladyapekṣyayetyādhyāharttavyaṃ etaduktambhavati    kāryakāranabhāvaniścayātsiddhaṃ tadutpattilakṣana prativastu yatraivamatādṛśa upalabhyate tatraiva svasattāmātreṇa deśakāladyapekṣayā tat  svakāraṇaṅgamayatīti  kiṃ kāraṇamityāha   kāryasya kāraṇāvyabhicārāditi anyathā hi tattasya kāryameva na syāt tadvyabhicārāt nayi yadvyatirekenaṇa yad bhavati tattasya kāryaṃ yuktaṃ kuṇḍalamiva keyūrasyetyabhisandhiḥ nanu yadi nāma dhūmognikāryattvanna vyabhicarati anyasya tvaṅkurādeḥ svakāraṇaireva bījādibhiravyabhicāra iti kuta etadityāha avyabhicāre cetyādi idamuktambhavati yadā dhūmasya svakāraṇāvyabhicārastadutpatteḥ siddhastadā bījādibhirātmīyaiḥ kāranaiḥ sahāṅkurādīnāṃ sarvvakāryāṇāṃ sadṛśovyabhicāranyāyaḥtathāhi tepi yathoktaprakārābhyāṃ pratyakṣānupalambhābhyāṃ tatkāryatayā siddhāḥ santastadavyabhicāriṇaḥ siddhyanti etatsādhanāṅgasamarthanaṃ kāryahetau etadviparītañcāsamarthanaṃ tadvādinaḥ parājayādhikaraṇamiti darśanayannāha evamityādi  evamiti pratyakṣānupalambhābhyāṃ yathoktaprakārābhyāṅkāryahetāvapi na kevalaṃ pūrvvoktena prakāreṇa svabhāvahetāvasamarthanamvādinaḥ parājayasthānamityapi  śabdaḥ  kasmādevamityāha asamarthitamityādi asamarthite tasminkāryakāranabhāve liṅgaliṅginorliṅgasya vā tatkāryattve ārabdhārthāsiddheriti kriyāpadaṃ ārabdhorthaḥ kāraṇasya sattāsādhanaṃ tasyāsiddhestatparājayasthānamiti prakṛtena sambandhaḥ etadeva kuta ityāha arthāntarasya dhūmāderbhāve sattve tasyānyāderbhāvaniyamābhāvāt niyamagrahaṇaṃ yadṛcchāsamvādanirāsārthaṃ arthāntarasyāpi tadbhāve pratibaddhasvabhāvasya bhāve bhavatyeva tadbhāvaniyama ityata āha tadbhāvāpratibaddhasvabhāvasyeti tadbhāvegnyādibhāvepratibaddhonāyattaḥ svabhāvosyeti vigrahaḥ etaccārthāntarasya bhāve tadbhāvaniyamābhāvādityetasya kāraṇamavagantavyaṃ prayogaḥ punaryorthāntarabhūto yasminna pratibaddhasvabhāvastasya bhāve na tadbhāvaniyamaḥ tadyathā nūpurasya bhāve mukuṭasya arthāntarabhūtaścāyaṃ dhūmādirapratibaddhasvabhāvastasminnagnyādāviti vyāpakānupalabdhiḥ vyāpakaviruddhopalabdhividhinā vā hetvarthakalpanātadbhāvāpratibaddhasvabhāvattvameva kuta ityāha   kāryattvāsiddheriti etatpunarasamarthite tasmininniti boddhavyaṃ tat ca paramārthataste na kāryaheturevopāttasttadyadi nāma tatkāryantena na samarthitaṃ tathāhi kathamasau nigṛhīta ityāha vastutaḥ kāryasyāpyupādānapratipādanāditi tatkāryatvasyeti viśeṣaḥ   evaṃ kāryahetāvapi sādhanāṅgasamarthanamabhidhāyānupalabdhāvāha anupalabdhāvapi samarthanamiti sambandhaḥ sāḍhanāṅsyetadhyāhārya kiṃ punastadityāha anupalabdhisādhanaṃ kiṃ yasya kasyacinnetyāha upalabdhilakṣaṇaprāptasyeti dṛśyasvabhāvasya nānyasyeti yāvat upalabdhirjñānaṃ upalabdhiśabdasya bhāvakaraṇasādhanatayā jñānaparyāyattvāttasyā lakṣaṇaṅkāraṇaṃ lakṣaṇaśabdasya karanasādhanatvena kṛtakābhidhāyittvāt tacca pratyayāntarasākalyaṃ svabhāvaviśeṣaśca tadvyāptasyānupalabdhiḥ tasyāḥ sādhanaṃ pratipādanamiti vyutpattikramaḥ kathamevaṃvidhasyānupalabdhiriti cet nodyate tasya tatraivetyapitvanyatra tajjātīyasya kasya punarevaṃ vidhasyānupalabdhiḥ prasādhyata ityāha pratipattuḥ prativādinaḥ yadi copalabdhilakṣaṇaprāptāḥ piśācādayopi bhavanti tajjātīyānāṃ anyeṣāmprabhāvavatā vā tatkinteṣāmapyanupalabdhisādhanaṃ sādhanāṅgasamarthanambhavati netyāha pratipattuḥ etaduktambhavati   ya evāsau pratipādyastasyaiva yadupalabdhilakṣanañcāyāti tasyaivānupalabdhisādhanaṃ nānyasyeti kiṃ punaḥ kāraṇamevamprakārasyaivānupalabdhisādhanaṃ nānyasyetyāha tādṛśyā evānupalabdherasadvyavahārasiddheriti anupalabdhilakṣaṇaprāptānupalabdheḥ saṃśayahetutayā agamakattvāditi bhāvaḥ asadvyavahārasiddheriti vacanamasadvyavahāra eva tayā sādhyate na tvabhāvaḥ svabhāvānupalabdheḥ svayamabhāvarūpatvāditi pradarśanārthaṃ asadvyavahāragrahaṇañcopalakṣaṇārthaṃ tenāsajjñānaśabdāvapi grāhyau etatpunaḥ kuto vasīyate iti cedāha anupalabdhilakṣaṇaprāptasyārthasya pratipattuḥ pratyakṣaṃ tadevopalabdhistasyānivṛttāvapi satyāmabhāvāsiddheḥ abhāvagrahaṇamabhāvavyavahāraśabdajñānopalakṣaṇaṃ upalabdhilakṣaṇañca jñānaparigraheṇa tatpramitavastuvyudāsāya kā punariyamupalabdhilakṣaṇaprāptiryadyogādupalabdhilakṣaṇaprāpta ityucyata ityāha tatretyādi tatra śrutivacanopanyāsārthā svabhāvaviśeṣaḥ kimiyadeva netyāha kāraṇāntarasākalyañca tasmātsvabhāaviśeṣādyānyanyāni kāraṇānīndriyamanaskārādīni tāni kāraṇāntarāṇi teṣāṃ sākalyaṃ sāmagryaṃ svabhāvaviśeṣāpekṣayā samuccayārthaścakāraḥ kaḥ punarayaṃ svabhāvaviśeṣa ityāha svabhāva ityādi yadyayaṃ trividhena viprakarṣeṇa vyavadhānena deśakālasvabhāvalakṣaṇena na viprakṛṣṭaṃ merurāmasurādirūpavat svabhāvaviśeṣa ucyate tameva spaṣṭayati yadityādinā na ātmarūponātmarūpaḥ pararūpa ityarthaḥ  sa cāsau pratibhāsaśca tasya vivekobhāvastenakāreṇa yatpratipattuḥ pratyakṣantatrāpratibhāsituṃ śīlaṃ yasya rūpasya svabhāvasya tadrūpantayoktaṃ athavā rūpaśabdeṇana saha viśeṣaṇasamāsaḥ kāryaḥ satyapalambhapratyayāntarasākalya ityupaskriyate yaḥ sajātīyavijātīyarahitenātmanā pratibhāsate svajñāne tadanyakāraṇasamavādhāne sati sa svabhāa iti yāvat  tādṛśa iti trividhaviprakarṣāviprakṛṣṭarūpaḥ padārthastathānātmarūpapratibhāsavivekena pratipattṛpratyakṣapratibhāsenśayenānupalabdhaḥ sa  na asadvyavahārasya viṣayo bhavati  asadvyavahārapratipattiyogyo bhavatītyarthaḥ vidyamānopīndriyasyālokasya manaskārasya vābhāvānnopalabhyate tādṛśastatkathamasadvyavahāraviṣayo bhavatīti cedāha satsvanyeṣūpalambhakāraṇeṣviti nanvaviprakṛṣṭopi ghaṭādirupalambhakāraṇāntarasamavādhānepi ca santānavipariṇāmāpekṣatvānnopalabhyate nahi hetvantarasannidhānamiti svaphalotpādanānuguṇaḥ pariṇāmo bhavati kāranasya   tathāhi satyāmapi pṛthivībījajalādisāmagryāmatibahunaiva kālena tālabījasya svakāryodayānukūlā pariṇatirbhvati śaṇādibījasya tvanantarameva tathātrāpi bhaviṣyatīti  kiñcānyatprabhāvavatā yoge piśācamāyākārādinādhiṣṭhto bhavati yadāyaṃ bhāvastadā vidyamānopi nopalabhyate tatkathamuktaṃ tādṛśaḥ satsvanyeṣupalambhakāraṇeṣvanupalbdhosadvyavahāraviṣaya  iti  nūnambhavānnyāyavindā vapyakṛtapariśramaḥ tathāhi atroktaṃ svabhāvo yaḥ satsvanyeṣupalambhakāraṇeṣu sanpratyakṣa eva bhavatīti yaścāyaṃ santānapariṇāmamapekṣate yaśca prabhāvavatādhiṣṭhitaḥ sa svabhāvaviśeṣa eva na bhavati  sakalatadanyopalambhapratyayasamavadhānepi svarūpaviṣayolambhajanakatvāttathaivaṃvidhasya piśācādisvabhāvāviśiṣṭarūpasyābhāvavyavahāraviṣayatā  sādhyate  kintarhīndriyāṇyupalambhapratyayāntarasannidhāne yaḥ sanpratyakṣa eva bhavati tasya naivantarhi sarvathābhāvaḥ sādhito bhavatīti cet suṣṭvanukūlamācarasi yatonantaramevoktaṃ ya evāyamanupahatendriyādisākalye darśanapathamupayāti tasya ca tatsākalyenupalambhesya ca vyavahāraviṣayatā sādhyate na tu piśācādisvabhāvāviśiṣṭarūpasyeti na ca tathāvidhasyāpi sakalatadanyopalambhapratyayasamavadhānenupalabdhasyāstitvaṃ yuktamanupalabdherevāyogāt upalambhajanane kasyacidapekṣaṇīyasyābhāvāt pramāṇaviniścaye tu spaṣṭīkṛtamevedaṃ na kāryakālebhāvapratipatterityādinā  etenaiva śayavat matimato manāgapyanavagacchantaścodyacuñcavaścocudustatra sarvamayaṃ duḥsthitaṃ veditavyamityalamapratiṣṭhitabālapralāpairiti  viramyate  tasmādupalabdhilakṣaṇaprāptānupalabdhirevābhāvavyavahārasādhanīti sthitametat yataścaitadevaṃ tatastasmātkāraṇādanyathā sati liṅge samavāya upalabdhilakṣaṇaprāptānupalabdhimuktvā yadanyadasadvyavahārasādhanamanupalabdhimātraṃ liṅgamupādīyate tadā tasminsati saṃśayo bhavati nāstyasadvyavahāaniścayaḥ upalabdhinivṛttāvapyarthābhāvāsiddheriti samudāyārthaḥ yadi vā tato dṛśyānupalambhālliṅgāt sakāśādanyathā sati liṅge saṃśaya iti vyākhyātavyaṃ tasmācchabdastu pūrvamadhyāharttavyaṃ athavā tata upalabdhilakṣaṇaprāptādanyathā tadvihīne saṃśaye sati talliṅga iti vyākhyeyaṃ kā punaratrānupalabdhau vyāptirityāha atrāpītyādi evaṃ vidhamiti dṛśyaṃ sadanupalabdhaṃ   sarvvagrahanaṃ sarvvopasaṃhāreṇa vyāptipradarśanārthaṃ nanu yadi nāma kasyacidviṣāṇādeḥ śaśamastakādāvupalabdhilakṣaṇaprāptānupalabdhasyāsadvyavahāraviṣayatā anyenāpi sāmānye  viśeṣyevayavidravyasaṃyogavibhāgādinā tathāvidhena tathā bhavitavyamiti kutoyaṃ niyama ityata āha kasyacidityādi kasyacidupalabdhilakṣaṇaprāptasyānupalabdhasya śaśaviṣāṇāderasatosadvyavahāraviṣayestyabhyupagamesadvyavahārādiviṣayosannityuktaḥ tallakṣaṇāviśeṣāditi tasyāsato lakṣaṇaṃ nimittaṃ yathokānupalabdhirlakṣaṇaśabdaśca karaṇasādhanastasyāviśiṣṭatvāt sāmānyaviśeṣāvayavidravyādāviti vākyaśeṣaḥ etaduktambhavati śaśaviṣāṇāderapyasadvyavahāraviṣayatvaṃ kasmādiṣyate yathoktānupalambhasya tannimittasya sadbhāvāditi cet yadyevaṃ sāmānyaviśeṣatā tasyāstīti kasmāttathā  sadvyavahāraviṣāyatvannābhyupagamyate   anyathā tatrāpi tatsyāccet nahi puruṣecchāvaśāddhetau viṣayapravibhāgo yukta iti nahītyādinaitadeva vyanakti evaṃvidhasya dṛśyasya sattvenupalabdhasyā satvānabhyupagama iti asadvyavahārādiviṣayatvānnābhyupagama ityarthaḥ asatvaśabdenā sadvyahāro viniścayastasyopalakṣaṇam yuktopalambhasya tasyaivānupalambhanaṃ pratiṣedhaheturityādi cet anyatra śaśaśṛṅgābhāve daṇḍena puruṣasya yogaḥ sa eva ityarthaḥ   nahyevaṃvidhasya dṛśyasya cakṣurādiśūnyeṣūpalambhakāraṇeṣu sa anupalabdhirbhavati kintarhyupalabdhireva bhavatīti pratiṣedhadvayenāha anyasyopalabdhipratyayasya kasyacidapekṣaṇīyasyābhāvāditi bhāvaḥ tadanena prakṛtameva spaṣṭayati  anupalabhyamānaṃ tvīdṛśamityupalabdhilakṣaṇaprāptannāsti tasmādetāvatsātra upalabdhilakṣaṇaprāptānupalabdhimātrannimittaṃ yasyāsadvyavahārasya  sa tathā khyātaḥ tadanenāsat vyavahārasyānanyanimittatāmāha  etadeva kuta ityāha anyasyetyādi yathoktānupalabdhimapāsyānyasya nāstitvavyavahāranimittasyābhāvāditi samamuccayārthaḥ nanu ca yasya yatra na kiñcitsāmarthyamastīti sarvvasāmarthyaviveka eva nāstitvavyavahārasya nimittaṃ bhaviṣyati etatkimasaṃbaddhamevodghāṭitaśirobhirabhidhīyate anyasya tannimittasyābhāvāditi kadācit kaścit brūyāditi tanmatamāśaṃkate sarvvasāmarthyaviveko nimittamiti cedi ti atra samādhimāha evamityādinā  evaṃ manyate sūktametat sarvvasāmarthyaviveko nimittamiti kintu sa eva sarvvasāmarthyavivekoyaṃ padārthaḥ kathamavagato yathoktāmanupalabdhimapāsya  yena sarvvasāmarthyavivekosyāsadvyavahārasya nimittambhaviṣyati  na cāsāvajñāta eva tasya nimittambhavitumarhati jñāpakahetvadhikārāt kasmātsarvvasāmarthyavivekino yathoktānupalambhenenai va pratītirityāha anyasya tatpratipatyupāyasyābhāvāditi yadā tu yathoktānupalabdhyā tasya sarvvasāmarthyavivekinaḥ pratītirbhavati tadā tatpratipattau satyāma sadvyavahāro bhavati iti tasmādidaṃ yathoktānupalambhanaṃ tasyāsadvyavahārasyā nimittamucyate punarapi paronyasya tannimittasyābhāvādityasya kadācidayuktatāmbrūyādityāśaṅkate buddhivyapadeśa ityādinā ayamasyābhisandhirbuddhivyapadeśārthakriyābhyaḥ sakāsāśāttadvyavahāro bhavati tathā hi tāḥ pravarttamānā vastusattāṃ sādhayanti tadbhedābhedau ca vastubhedābhedāvityaśayaḥ tāśca nivarttamānāḥ svanimittaṃ sadvyavahāraṃ nivartayantyagniriva dhūmaṃ tannivṛttau cāsadvyavahāraḥ sadvyavahārāsadvyavahārayoranyonyavyavacchedasthitarūpatvena ekatyāgasyāparopādānenāntarīyakatvāt tataśca buddhyādinivṛttau cāsadvyavahāranimittamiti nedaṃ yuktaṃ vaktumanyasyetyādi atrāpi pratividhānamāha bhavatītyādi yathoktapratibhāṣāsā buddhiḥ pratipattṛpratyakṣapratibhāsirūpanirbhāsā yathoktaḥ pratibhāso yasyā iti vigrahaḥ uktañca yadanātmetyādinā tasyāḥ sakāsāśātsadvyavahāro bhavati sākṣād vastugrahaṇāt tasyāñca viparyayobhāvastasmin satyasadvyavahāro bhavati satsvanyeṣūpalambhakāraṇeṣviti vākyaparisamāptiḥ kāryāḥryā anyathā saṃsaśayotpatteḥ nahi vastu satva upalaṃbhapratyayāntarasākalye ca sā nivarttata iti niveditametat purosmābhiritibhāvaḥ tadanena yadyevaṃvidhā buddhirabhimatā tvayā tadāvayoraikamatyameva tathāpi na naḥ kiñcidaniṣṭamuktaṃ syāt athānyānyaḥ tadā vyabhicāra iti darśayati tameva vyabhicārandarśayannāha pratyakṣāviṣayetyādinā liṅgājjātā liṅgajāḥ anumānamityarthaḥ tasyāḥ sakāsāśātsadvyavahāraḥ syātparokṣerthena kevalamantantaroditarūpāyāḥ svagrāhya ityapināha kiṃ liṅgajayāḥ sarvvasyāḥ sambhavati netyāha kutaściditi   svabhāvaliṅgadvayabalopajātāyā ityarthaḥ anupalambhasyāsattāsadvyavahārasādhakatvāditi bhāvaḥ yadi nāmemaivaṃ tataḥ kathamvyabhicāra iti cedāha asadvyavahārastvityādi tadviparya iti tasyā yathoktaliṅgajāyā buddhervinivṛttāvanaikāntikaḥ sandigdha ityarthaḥ kiṃ kāraṇaṃ viprakṛṣṭerthe deśādiviprakarṣaiḥ pratipattṛpratyakṣasya pramāṇasya nivṛttāvapi saṃśayātkāraṇāt arthābhāva iti śeṣaḥ   pratipattuḥ pratyakṣamiti ṣaṣṭhīsamāsaḥ idañca prahīṇasakalajñeyāvaraṇasya pratyakṣanivṛttau tvasaṃdeha eveti kathanāyopāttaṃ anyasya cetyanumānasyāgamasya ca etaccāgamasya prāmāṇyamabhupagamyābhidhīyate na tu tasya prāmāṇyamasti  nāntarīyakatābhāvācchabdānāmvastubhiḥ saha  nārthaisiddhistataste hi vaktrabhiprāyasūcakāḥ  ityādivacanāt ayamasyābhiprāyo yadi nāma pramāṇatrayannivṛttamapratyakṣavastuni tathāpi tannāstīti kutoyanniścayaḥ tathāhi malayanaganikuñjavarttidūrvvāpravālapatra prabhṛtayaḥ pramānatrayagocarabhāvātikrāntāṃ mūrtimudvahantastiṣṭhanti na ca te na santīti śakyamabhidhātuṃ pramāṇabhāvasya sakalaviṣayasatvavyāpakatvakāranatvābhāvāt na ca tadrūpavikalapadārthanivṛttyāvanyanivṛttiniyamenātiprasaṅgadoṣopanipātādityāveditametaḥ tat purastāt  yadāha śāstrādhikārāsambaddhā bahavorthākṛtendriyāḥ aliṅgāśca kathanteṣāmabhāvonupalambhatā   iti nanu cātra liṅgajāyā materasadvyavahārahetuttvaṃ niṣeddhumārabdhantadviparyyaya ityādhyabhidhānāt tatkasmādaprastutasyaiva pratyakṣasya cagamasya copakṣepaḥ kṛta iti cet yuktametat sarvapramāṇanivṛttestvagamakatvaprasarśanenaitadekāntāsambhavadarśanāyoktamiti lakṣyatesya sudhiyobhisandhiḥ  nanvidamuktaṃ sadvyavahārāsadvyahārayoranyonyavyavacchedasthitalakṣaṇatve naikābhāvasyāparabhāvanāntarīyakatvāt viprakṛṣṭe tannimittābhāvāt  sadvyavahāranivṛttyāsadvyavahāra iti    satyamuktamevaitanna punaryuktaṃ  tathāhi parokṣerthe sadvyavahāranivṛttiḥ kathantannimittābhāvepi dvayorapyanayoranupalabdhyoḥ svaviparyayahetvabhāvabhāvābhyāṃ sadvyavahārapratiṣedhaphalatvantulyamekatra  saṃśayādaparatra viparyayāditi vacanāt saṃśayeneti cet  yadyevaṃ kathantarhyasadvyavahāraniścayastatra yuktimanupatati  yatra tu niścayena sadvyavahāranivṛttistatrāsasadvyavahāropi yukta evānyaḥ pravartanaphalosītyukteḥ na cābhāvarūpavyavacchede bhāvānuṣaṅgosti  niyamena  nahi bandhyātanayanabhaḥpaṅkajādiṣvasadavasthatā bhavati pratiṣedhāt sadavasthatā bhavati pratiṣedhamātrantu syāt tayoranyonyavyavacchedenāvasthānāt tathātrāpyapratyakṣe sadvyavahārapratiṣedhānna vidhibhūtā sadvyavahārānusaṣaṅgastadvyavacchedamātrantu syāt tadbhāvasya tadbhāvasyānyonyaparihāreṇa avasthitatvāt  uktañcaitadamalanyāyatatvaprabodhodgataprajñālokatiraskṛtāśeṣaparatīrthya pravādadhvāntena dharmakīrtinaivānityanirātmatādivyavacchedapi tacca  syādityādinetyāstāntāvat  adhunā sāmānyabhūtānāṃ buddhivyapadeśānāṃ sadvyavahārahetutvamapi nāstīti kathayannāha na cetyādi tatra ca yathākramamabhisambandhaḥ te sarvve buddhivyapedeśā na vastusattāṃ sādhayanti teṣāmvā bhedābhedau na vastubhedābhedayoḥ sattāsadbhāvāmiti sarvvagrahaṇaṃ kecittu sādhayantyeveti pradarśanāya kuta etadityāha asatsvapyatītānāgatādiṣu vṛtteriti kriyāpadaṃ ādiśabdena vyomotpalādayaḥ parigṛhyante kathampunarviṣayamantareṇa teṣu teṣāṃ vṛtiryukteti cedāha kathaṃcitta drūponubhavāhitavāsanāparipākaprabhāvādityarthaḥ teṣāñca vastupratibandhābhāvāditi bhāvaḥ śaṅkhacakravartītyādinā prakāreṇa tadanena vastusattāṃ sādhayantītyetasya kāraṇamāha nānaikāmarthakriyāṅkartuṃ śīlaṃ yeṣāṃ te tathoktāḥ teṣvapi ca vṛtteḥ kāraṇāt kimarthaṃ teṣu taṣāmvṛttistadbhāvakhyāpanāya teṣānnānaikārthakriyākāriṇāmbhāvastasya khyāpanāya nānārthakriyākāritvasyaikārthakriyākāritvasya ca kathanārthamiti yāvat astyeva tarhi tasya vastunastatvamityata āha   nānaikātmatāyā abhāvepi tasya vastuna ityadhādhyāhartavyaṃ nānaikarūpāṇāmbuddhivyapadeśānāṃ tadanena na vastubhedābhedau sādhayantīti sādhayati idameva nidarśanapradarśanena saphalīkaroti rājā mahāsammata idamatītavṛtterudāharaṇaṃ yathiti cādhyāhāryaṃ śaṅkhacakravartītyādyanutpannavṛtteḥ śabdairviṣāṇamityādi yadopāttasya rūpaṃ sanidarśanañcakṣurvijñānajanakatvāt sapratighaśca svadeśe parotpattipratibandhāt etannānārthakriyākāriṣu vṛtterityetasya nidarśanaṃ yasmāttaccakṣurvijñānādikārya janakatvādekarūpamapi nānārūpaiḥ sanidarśanādi śabdairviṣayīkriyate tasmānna te vastubhedasādhanāyālaṃ  ghaṭaścetyedekārthakriyākāriṣvityetasyodāharaṇantathāhi bahavo rūpagandharasparśā udakadhāraṇaviśeṣādikāryanirvarttanasamarthatvādabhinnasamaistaiḥ  viṣayatvenātmasātkriyante  tataste nābhedaṃ sādhayituṃ kṣamāḥ taccātītānāgaśaśaviṣāṇādiṣu tatpratipattirna vastu sādhayatītyatipratītametat atha kathamidaṅgamyate sanidarśanādibuddhiśabdā na vastubhedaṃ sādhayantītyataḥ prāha nahītyādi kasmādevātra vastuni rūpādāvupasaṃhārātsanidarśanaṃ sapratighaṃ rūpametyeva samānādhikraraṇatvāditi yāvat anyathā bhinnādhikaraṇatvādvakulotpalakamalamālatīmallikādiśabdānāmeva sāmānādhikaraṇyameva na bhavediti bhāvaḥ kaṇabhakṣākṣapādamatānusāriṇastu mithyādarśanānurāgajanitāsadvikalpalopaliptāntarlocanāḥ sañcakṣate   nānāviṣayatvepyabhyupagamyamāne teṣāmekatropasaṃhāroviruddha eva tannimittānāṃ sanidarśanādīnāntatra rūpādau samavāyāditi tadetatsarvameṣāmavicāritaramaṇīyatayā vicāravimardīkṣamatvāt paṇḍitajanahāsakāri darśanamityabhiprāyavānāha āyāse vatāyamityādi   vataśabdonukaṃpāyāṅ kāsāvityāha anekaṃ sambandhinaṃ sanidarśanatvādikamupakṛtyānupakāre tena teṣāntatra sambandhitvāyogāditybhiprāyaḥ anekaṃ sanidarśanādiśabdaṃ tebhyaḥ sambandhibhyaḥ śakāsā sakāśātātmani saṃmārgayannidamāyāsapatane kāraṇaṃ nanu sarūpādibhāvo yaiḥ śaktibhedairanekasambandhinamupakaroti taireva śaktibhedairanekaṃ buddhyādiśabdaṃ kinnotthāpayati yadi punarevaṃ bhavettadāko guṇo labhyata ityāha evaṃ hyanena paramparānusāraśramaḥ parihṛto bhavatīti śaktibhedaiḥ sambandhinamupakaroti tebhyaśca śabdāḥ pravartanta ityayamparamparānusaraṇāyāsonena tapasvinā rūpādinā tyakto bhavatītyarthaḥ nanu ca pratiniyatopi kāryaśaktimantaḥ sarvva eva bhāvāstvayāpyetadavaśyamevābhyupeyamanyathā kasmācchālibījaṃ śālyaṅkuramevotpādayati na yavāṅkuramiti  pareṇābhiyuktena kimabhidhānīyaṃ bhāvaprakṛtiṃ mutvā    tasmāttava padārthaprakṛtisamāśrayaṇameva śaraṇamanyathāsya doṣasya pariharttumaśakyatvāt   etacca na mamāpi rājakulanivāritaṃ tathāhi śakyametatmayāpyabhidhātumanekasambandhyupakāra eva tasya sāmarthyaṃ nānaikaśabdotthāpanamiti cet satyamevametat evantu manyate na tāvat sanidarśanatvādayaḥ santi kramayaugapadyābhyāmarthakriyā tvanuprayogāt upalabdhilakṣaṇaprāptānāñcānupalambhāt na copalabdhilakṣaṇaprāptaṃ sadanupalabhyamānamastīti śakyate vaktumatiprasaṅgāt anupalabdhilakṣaṇaprāptatāyāṃ vā kathaṃ tannibandhanāḥ pratyayavyapadeśāḥ pravarttante gogavayādiṣu   etenopalabdhānāmapi kṣaṇikatvādivat vyaktivyatirikteṇā nānupalakṣaṇaṃ pratyakṣaṃ yasmātsāmānyaṃ yadi dṛṣṭamapyavikalaṃ bhinnaṃ na saṃlakṣate bhāve tadbalabhāvinī bhavati sāyā śabdavṛttiḥ kathaṃ daṇḍyādau na nibandhanasya na gatau dhīśabdayorasti sā tasmādasya kathacideva tadapi te yuktyā na saṅgacchate kiñca bhāvānāmaikadeśyaṃ prasajati bhavato darśane sarvathaiṣāṃsattādesāśādabhedātsakṛdidamathavā bhinnadeśe nivṛttaṃ vṛttau vānekametannahi bhavati sakṛtsarrvathā vṛttibhājāṃtālādīnāṃ phalānāṃ bahuṣu bahuvidheṣvāśrayeṣvekabhāvaḥ  satve vā teṣānna buddhiśabdotthāpanasāmarthyavyatirekābhyāmavadhāryate ata evānupalabhyamānatvātpācakādiṣvapi ca tadvyatirekeṇāpi teṣāmbhāvāt upapāditañcaitad pramāṇavartike  pācakādiṣvabhinnena vināpyarthena vācakaḥ bhedānna hetuḥ karmāsya na jātiḥ karmasaṃśrayā  ityādineti nehocyate na ca eṣāmupakāryatvamasti nityatatayānādheyātiśayatvāt na ca puruṣābhiprāyānapekṣo vyaktyupakṛtasapratighatvādisāmānyasāmarthyabhāvenopaneyo vivakṣāyāntu saṃmukhībhāvepi pravṛttiprāptaḥ puruṣābhiprāyānurūpe vā sa evāstu niyāmakaḥ kimartargaṃtṛbhiḥ sāmānyaiḥ   tathāhi tadgatānvayavyatirekānuvidhāna meva lakṣyate sāmānyānāṃ na nityānāmavyatirekatvāt tasmāt  sarvvametat kudarśanasamāśrayeṇa kalpanāmātraṃ kalpanā ca saiva kartavyā yā punarnna paryanuyogamarhati tatratyāṃ kalpanāyāṃ varameva kalpanādoṣābhāvāt guṇasadbhāvācceti sātmata syānmataṃ yuktaiveyaṃ kalpanā nahi ekasya nānāsurthaka śabdotthāpane sāmarthyamastīti yadyevamatrāpi brūma ityāha nānāśabdotthhāpanāsāmarthye nānāsambandhyupakāropi mābhūditi ekasyānekopakārakatvavirodhābhyupagamādityabhisandhiḥ nityatvātsambandhināmanupakārobhyupeta eveti cedāha anupakāre hi teṣāṃ sanidarśanatvādīnāntenāṅgīkriyamāṇe tatsambandhitā na sidhyati nahi yo yena nopakriyate hetuḥ sa tasya sambandhiyukto śabdānāmabninnaviṣayatvaṃ sādhitaṃ ta eva jaṣimnaḥ padamudvahantaḥ punarapi paryanuyuñjate nanu bhavatu nāmasanidarśanādiśabdānāmabhinnaviṣayatvaṃ atha kathamavasīyate ghaṭapaṭādiśabdānāmanekārthaviṣayatvamiti yāvatā rūpādivyatiriktamanyadevvayavi dravyamasti tadeva ca ghaṭapaṭādiśabdairviṣayīkriyate tathāhi vicāraviṣayāpannaḥ paṭastantubhyo vyatiricyate bhinnakartṛkatvāt ghaṭādivat tathā samastavyastapratyayāviṣayatvād gavādivat nahi tantavaḥ tantusamudāya iti vā paṭe pratyayo duṣṭaḥ upāyāntarasādhyattvācca ghaṭādivat bhinnadeśāvasthitaiśca kriyamāṇattvāt ghaṭādivadevabhinnaparimāṇattvācca vakulāmalakabimbādivat ataśca pūrvvottara kālabhāvittvād bījāṅkurādivat athavā paṭādanye tantavastatkāraṇattvāt turyādivat tantupaṭayorvā yattvaṃ bhinnaśaktimattvāt jalānalādivat tathedamaparamvicāraviṣayāpannamindīvaraṅgandhādibhyotyantabhinnanteṣāmvyavacchedakatvāt caitrādivat iha yadyasya vyvavacchedakantattasmādanyattadyathā gopiṇḍāccaitra ityetāni tadvyatirekasādhanapramāṇāni santi tatkathanteṣāmbhinnaviṣayatvambhaviṣyatīti   tadetadapyeṣāmasaddarśanābhiniveśapaṭalapracchāditāntaḥkaraṇānāṃ nālpīyasastamaso durvilasitamityāgūryāha ghaṭa ityapi ca rūpādaya evaikārthakriyākāriṇa ekaśabdavācyā bhavantu kimarthāntarakalpanayeti kāryamityupaskriyate naiva kiñcittasya tādṛśasya nīlādi vyatirekeṇānupalakṣaṇādityākūtamasya yāni tvetāni tatpratipādanāya pramāṇānyuktāni tānyasiddhatādidoṣaduṣṭatvānnālaṃ tadbhedasādhanāyeti bhotā purataḥ chāyāndatīti manyate tathāhi nedaṃ tāvadādyaṃ pramāṇaṃ parīkṣyamāṇaṃ pūrvvāmapi parīkṣāṃ kṣamate yatotra vikalpadvayamābhirbhavati anyāvasthāvasthitebhyo vā tantubhyoḥ paṭasyānyatvaṃ sādhyate viśiṣṭasamsthānāvasthitebhyo veti tatra na tāvadayamādyaḥ prakāraḥ sahate vicārabhāragauravaṃ siddhasādhanatādoṣānuṣaṅgāt  yasmātsamadhigatasamastavastuyātātathyasugatasamayanayasamāśrayapravṛttibalāsāditāvadātamatayaḥ prasavānantaranirodhabhājaḥ sarvvabhāvāiti tataśca tebhyonyattvamiṣṭameveti siddhasādhyatāprasaṅgopanipātapiśācaḥ kathamiva bhvantaṃ na gṛhṇāti dvitīyopi vikalpaḥ tīvrānalopatapta ivopapalatale talāni pādānāṃ na pratiṣṭhāṃ samāsādayaṃti hetoḥ paraṃ pratyasiddhatvāt  nahi viśiṣṭasthānāvasthitebhyaḥ paṭasya bhinnakartṛkatvaṃ paraprati siddhapaddhatimavatarati yohi tādṛkprakārebhyonyatvamabhāvādeva nābhyupaiti  sa kathamiva bhinnakartṛkatvamabhyupagamiṣyatīti  tadanantarābhihitamapi pramāṇena samabhilaṣitamanorathaparipūraṇāyālaṃ hetvasiddheḥ yataḥ paṭa iti tantuṣveva sanniveśaviśeṣeṇāvasthiteṣu pratyayo vartate tadviviktarūpasyātyantamunimiṣitacakṣuṣāpyadarśanātphaṭikādau dṛṣṭamiti cet etaduttaratra niṣetsyāmaḥ yattvidamupāyāntarasādhyatvād bhinnadeśāvasthitaiḥ kriyamāṇatvāt bhinnaparimāṇatvātpūrvottarakālabhāvittvād bhinnaśaktimatvācceti atra prathamasādhanābhihitavikalpadoṣastīvrāmarśaviraktalocana ivārātistatsampadanna sahate prathame siddhasādhyatvaṃ dvitīye hetvasiddhatā kṣaṇikatvādviśiṣṭānāmutpādobhimato yata  iti saṅgrahaślokaḥ yaccedamuktaṃ vicāraviṣayāpanapannamindīvaramityādi tadapi na saṅgacchate yasmādindīvarasya gandhādaya itīndivara svabhāvā gandhādayo madhubhāvanāviśeṣādikāryanivarttana samarthā iti yāvat aviśiṣṭakāryasādhanātmanā sāmānyabhūtagandhādiśabdaiḥ prasiddhāviśiṣṭakāryasādhanākhyena viśeṣeṇa ye viśiṣṭāsta evamucyante na punaratrānyat kiñcidityarthāvarṇitalakṣaṇaṃ dravyamasti tasya tādṛśonupalabdherityuktaprāyaṃ tathā cānena prakāreṇa teṣāntadvyavacchedakaṃ bhavatīti teṣāntadvyacchedakaṃ ca na cātyantaṃ bhinnamiti konayorvirodha iti sandigdhavipakṣavyāvṛttiko hetuḥ pratibandhāsiddhaḥ nahi dṛṣṭāntamātrātsiddhirasti sarvvasiddhiprasaṅgāt api ca śilāputrakasya śarīraṃ rūpasya svabhāva ityatrāpi śilāputrakarūpayoḥ śarīrasvabhāvavyavacchedakatvamastīti bhedastayorapi tataḥ prasajate na ca bhavati naiḥsvābhāvyaprasaṅgāt tasmādayametenānaikāntikaḥ sphuṭameva bhavadbhirabhidhānīyaḥ  kiñcedamativikalairmithyādarśanasaṃrāgapiśācāviṣṭabuddhibhiḥ kimindīvarasya gandhādaya ityete śabdāḥ puruṣābhiprāyavyāpāranirapekṣā eva vastutatvanibandhanāḥ  pravarttante  kimvā yathaiva taiḥ prayujyante tathaiva vastutatvamanapekṣya tamarthamasatkāreṇ pratipādayantīti   yadyādyaḥ pakṣastadā sadādhvananaprasaṅgotītādiṣvanyatra ca puruṣecchāvasā vaśānniyojanannabhavet na ca pravacanāntarabhedeṣvartheṣu pravṛttiḥ prāpnoti na ca kasyāścidvācosatyārthatā syāt athottarastadā yeṣāmvastu vasā vaśā vāco na vivakṣāparāśrayāḥ ṣaṣṭhivacanabhedādi codyantānprati yuktimat  yadāhuḥ yadyathā vācakatvena vaktṛbhirviniyamyate anapekṣitavāhyārthantattathāvācakamvacaḥ  tadā na pureṣecchābalapravṛttaśabdavasāvaśādarthatatvaṃ vyavatiṣṭhata iti tada vasthaṃ sandigdhavipakṣavyatirekatvaṃ hetoriti etenaitadapi pratyuktaṃ vipratipattiviṣayāpannāccandanādanye rūparasagandhasparśā heyatvādayaścayaśceti pratijānīmahe na vyapadiśyamānanatvāt śilātulāḍhakaprasevikāvaditi tasmāttadbhāvapratipādanāya na kiñcitpramāṇamastīti sthitametat asmākantu tadabhāvapramāṇasādhakaṃ pramāṇametat ye parasparavyāvarttamānasvabhāvāvasthitisamāliṅgita śarīrāste vyatiriktāvayavidravyānugatamūrttimātmātiśayaṃ nātmaśāt kurvanti yathā bahavo bhasmādhārana lālāthūkādayastathā ca yathopadiṣṭadharmavantastantvādaya iti svabhāvahetuḥ vaidharmyeṇa nabhaḥpaṅkajādayasteṣānniḥ svabhāvatvāt parasparavyāvarttamānānāmapi yadyekasvabhāvānabhyupagame tasya teṣu sarvvātmanānyathā vā vṛttyayogo bādhakampramāṇaṃ  kutastaddhi yugapadanekatra sarvvātmanā vartamānamanekādhārasthitādheyavadanekattvamātmanonumāpayatīti kathamasyābhinnasvabhāvatā yojyate ekāvayavopalambhavelāyāñca sakalasya tatra parisamāptatvādupalabdhirpasaṅgaḥ anekāvayavopalabdhidvāreṇopalambhakatipayāvayavadarśanepi syāt samastāvayavopalambhadvāreṇa upalabdhau sarvvakālamadarśanaprasaṅgaḥ tasyāmbhāsvaramadhyabhāgānāṃ sakṛdanupalambhāt ekāvayavakampe ca sarvvakampādiprasaṅgaśca vācyaḥ nāpyekadeśena sāvayavatvaprasaṅgāt ekadeśānāñcānavasthāprasaṅgāt tepi hi tasyāvayavā iti pāṇyavayavavṛtteṣvapi anyena varttitavyamityādinā tadanyaikadeśābhāvavānekaḥ kaścidavayavī vidyate tathā caṇvādisamudāya evāstu konurodhaḥ svātmabhūteṣvavayaveṣviti na vā kvacidapyasau vṛtto na hyekadeśāḥ pratyekamavayavītyalaṃ pratiṣṭhitamithyāpralāpairiti viramyate tadevametat paramatamalamālocyamānatīvratarārkkaraśmisaṃpātayogihimaśailaśilāśakalavadvilayamupayātīti manyamānaḥ prāha kimarthāntarakalpanayeti syādiyattarāśāparasya naivānekasyaikārthakriyākāritvamastītyata āha bahavopi hītyādi kiṃvat cakṣurādivat yathā rūpālokamanaskāracakṣurāda yaścakṣurādivijñanamekarva kurvanti tathā rūpādayopyudakadhāraṇaviśeṣādikāmekāmarthakriyāṅkariṣyantītyarthaḥ yataścaitadevaṃ tasmāttasyaikārthakriyāsāmarthyasya khyāpanāya tatra rūpādāvekasya paṭādiśabdasya niyogopi syāditi etadyuktaṃ paśyāmaḥ na kevalamekārthakriyākāritvaṃ teṣāmityapiśabdenāha kathaṃ yuktamiti cet evaṃ manyate kenacitprayojanena kecicchabdāḥ kvacinniveśyante tatra yadanekamekatropayujyate tadavaśyantatra codanīyaṃ tasya ca pṛthakkathañcodanetigauravaṃ syāt na cāsyānanyasādhāraṇaṃ rūpaṃ śakyaṃ codayituṃ  nāpyasyāyāsasya kiñcitsāphalyaṃ kevalamanena yogyāstatra terthāścodanīyāstea ekena vā śabdena codyeran bahubhirveti svātantryamatra vaktuḥ tadiyamekā śrutirbahuṣu vakrabhiprāyavasāvaśātpravarttamānā nopālambhamarhati na ceyamaśakyapravarttamānā icchādhīnatvāt yadi hi na prayokturicchā kathamiyamekatrāpi vartteta icchāyāmvā ka enāṃ bahuṣvapi pratibaddhuṃ samarthaḥ prayojanābhāvādapravarttanamityapi nāśaṅkanīyaṃ bhinneṣvapyekasmācchabdātpratītiratatprayojanabhedena yathā syādityuktatvāt prayojanasya tasmātsūktamasmābhiryuktaṃ paśyāma iti yathā kathañcidvinaiva prayojanena lokaḥ śabdaṃ prayuṃkte tato na yuktametaditi cedāha na ca niḥprayojanā lokasyārtheṣu śabdayojaneti na hi vyasanamevaitallokasya yadayamasaṅgataṃ yanna prayujjāno vā śabdāntaḥ khalvāsīt kintarhi sarvva evāsyārambhaḥ prayojanasāpekṣaḥ prayojanañcetadukta miti manyate tatra prayojanavatveneti yathā rūpagandharasādayaḥ sahaikaprayojanāḥ saṅkalitā ekakāryakāriṇa ityarthaḥ samavahitānāmapi kadācitkasyacideva kārye vyāpāronyasya tvaudāsīnyamiti syādāśaṅkāsaṃbhavastata āha pṛthagveti   vā śabdaścārthe sarvva eva vyāpāravanta ityarthaḥ anye tvanyathā vyākhyānayanti vyākhyānañcādo dūṣayanti  tatraitasmin śabdairartha pratyāyatanakrame yerthā rūpādayaḥ saha pṛthagvaikaprayojanāsteṣāṃ rūpādīnāṃ saṃhitānāṃ pṛthubudhnodarākārasaṃsthāpitānāmekaṃ  prayojanaṃ  yaduta madhūdakādyāharaṇaṃ pṛthagvā teṣāmeva pratyekaṃ svākārajñānajananaṃ  ekañca tatprayojanamekatra dṛṣṭaṃ yattadanyatra nāstīti sahabhūtānāmapi kadācidaudāsīnyadarśanātsarveṣāṃ savyāpāratāmādarśayituṃ pṛthagvetyabhihitaṃ  vā śabdaśca samuccaya ityanye kevalamatraikaprayojanā ityabhidhānātsarveṣāntathābhāvapratītirastyeveti vyarthampṛthagveti syāt na cāyaṃ śadārtha iti yatkiñcidetat taiḥ prakaraṇaṃ na lakṣitaṃ tathā hyatra samudāyaśabdasyaikavacanapravṛtyavirodhaḥ kathayitumārabdhaḥ tatra kaḥ prastāvaḥ pṛthagvetyabhidhānasya kevalaṃ rūpādiśabdaścāyañjātiśabdaḥ tatra cānyādṛśyeva prakriyā bhaviṣyati yattvidamuktaṃ kevalamatraikaprayojanā ityabhidhānātsarvveṣāṃ tathābhāvapratītirastyeveti tadapi na yuktisaṅgataṃ tathāhi parabalaparājayodyatānāmekaprayojanavatvepi na tatra sarvve vyāpāravanto bhavanti tadvadatrāpi bhavet ata eva ca syādāśaṅkāsambhava iti vyakhyātaṃ yadā tu sarvveṣāmeva savyāpāratākhyāpanāya pṛthagvetyetaducyate tadāpahnu ra tamutsāryate tadetenaivāśabdārthatvamapi pratyuktamiti yatkincidetadeva astu vaitadapi vyākhyānaṃ yadi kathañcidvyavasthāpituṃ pāryate teṣāmevaṃ vidhānāmarthanāntasyaikārthakriyākāriṇo bhāvasya khyāpanāyaikoghaṭādiśabdo yadi niyujyeta tadā kiṃ syānna kaściddoṣaḥ syāt guṇa eva tu kevalo labhyata ityāha   tadarthakriyāsaśakterabhinnāyāḥ khyāpanāya niyuktasya samudāyaśabdasyaikavacanavirodhopi nāstyeva kutaḥ   yasmātsahitānāṃ sā śaktirekābhinnā na pratyekaṃ na tu pṛthagbhūtānāmityarthaḥ iti tasmātsamudāyaśabde tasminnaikasminghaṭādau samudāye vācye ekavacanaṃ ghaṭa iti bhavatīti śeṣaḥ syāditi vā vakṣyamāṇaṃ kriyāpadaṃ nanvayaṅgaṭādiśabdo gavādiśabdavajjātiśabdastatkathametaduktamiti cet satyaṃ samudāyāntaravṛtyapekṣayā jātiśabdoyaṃ rūpādisamudāyyapekṣayā tu samudāyaśabdopītyabhisandheradoṣaḥ tathāhi trayyevagatiḥ śabdāṅkecijjātiśabdā eva yathā sukhādiśabdāḥ sukhāderanavayavatvāt kecittu samudāyaśabdā eva yathā vindhyahimavatsumervādiśabdāḥ tajjātīyasamudāyāntarābhāvāt apare punarjātisamudāyaśabdāḥ yathaita eva ghaṭādiśabdāḥ samudāyāntarasamudāyyapekṣayeti evantāvatsamudāyaśabdeṣu vacanapravatyavirodha uktaḥ atha kathañjātiśabdeṣvityāha jātiśabdeṣvityādi arthānāṃ ghaṭādīnāṃ pratyekaṃ sahitānāñca śakteḥ kāraṇāt nānāśaktirekā ca etaduktaṃ bhavati yasmādekopi vṛkṣe gṛhakaraṇādyarthakriyānivarttatenirvattanepi yogyo bahavopi vṛkṣāḥ tataśca teṣāṅkevalānāmapi yogyatvādanekā śaktiḥ samavahitānāmapi yogyatvādekā śaktirekapratyavamarśapratyayanibandhanatvenaikatvopacārāt yataścaivamiti tasmādyathākramaṃ nānāśaktivivakṣāyāṃ satyāṃ bahuvacanamanekatvācchaktervṛkṣā iti bhavati ekaśaktivivakṣāyāntu ekatvācchabda ekavacanamukta iti syāt tadā yadyeṣa niyamo bhavadbhirasadgrahagrahāveśavyākulitacetobhiriṣyate bahuṣveva vācyeṣu bahuvacanaṃ bhavati ekasminneva caikavacanamiti tadanena yadāpyetaddarśanamāśrīte bahuṣu vahuvacanambhavati dvyekayordvicananaikavacane pāṇiniḥ     iti tadāpi na kaściddoṣa iti darśayati bhavatāntu kathamityāha asmākamityādi saṃketabasābasācchabdānāmbahuvacanāntānāndārāḥ sikatā pādāḥ guruva ityādināsatyapi bahutvebhidheyasya vṛttiḥ tathāsatyapyanekatveṣaṇnagarī ṣaṭ pūlīvanamityādinaikavacanāntānāmvṛttirityanabhiniveśa eva ko hi nāma sacetanaḥ puruṣābhiprāyamātrādhīnavṛttiṣu śabdeṣvabhiniveśaṃ karttumutsahata iti bhāvaḥ parapakṣaṃ pūrvapakṣayati nāneko rūpādirekaśabdotthāpane samartha iti cediti nahi anekasyaikena sambandho yujyata iti kimityādinā parihāraḥ puruṣāṇāmvṛttiricchā tatrānapekṣāḥ santorrthāḥ kiṃ svayaṃ śabdānutthāpayanti āhosvitpuruṣaiste vyavahārārthamartheṣu yathā kathañcinniyujyanta iti vikalpadvayaṃ tatra puruṣaireva te yatheṣṭaṃ niyujyantenyathātītā jātayordarśanānantarabhediṣvanyatra vā niyojananna bhavediti bhāvaḥ tataśca svayaṃ puruṣecchānapekṣāṇāmarthānāṃ śabdotthāpane sati bhāvasya śaktirasakti śaktirvā cintyeta nāmaika ityādinā astyeva tarhi svayamutthāpanamiti cedāha na ca tadyuktaṃ anantaroktāt kāraṇatrayādityabhiprāyaḥ  tasmātpuruṣaisteṣāṃ śabdānāṃ niyogortheṣu vināpyekatvādinā te puruṣāḥ yatheṣṭamekatrāpi bahuvacanāntama nekatrāpyekavacanāntaṃ śabdaṃ niyuñjīranniti  kastatra teṣu śabdeṣūpālambho nāneko rūpādirekaśabdotthāpane samartha ityayaṃ naiva kaścit kevalamatibahulavyāmohavijṛmbhitamiti manyate  syānmataṅkimityekaṃ śabdamanekatra niyuñjata ityāha nimitañca niyogasyoktameveti tatsāmarthakhyāpanāya tatraika śabdaniyogopi syādityatrāvasare upacayamāha api cetyādinā āśrayābhimatenetyavayavidravyeṇa teṣāntatra samavāyasambandhena sambandhāt kathaṃ sambandho naivānekasya ekena saha sambandho virodhābhyupagamāt anyathaikena śabdenāpi saha prāpnotītyabhisandhiḥ paraḥ prāha na cedayamekena saha sambandhavirodhāt kāraṇādekaśabdaṃ rūpādiṣu necchāmaḥ kintvabhinnānāmaviśiṣṭānāṃ rūpādīnāṃ ghaṭakambalaparyaṅkādiṣu nānāvidhā yeyamarthakriyā jaladhāraṇaprāvaraṇādistasyā virodhaḥ tathā ca tatsāmarthyakhyāpanāya śabdasya virodhāt teṣāñcābhedastadāśrayadravyabhedābhāvāt etadeva sphuṭayati  te rūpādaya ekasvabhāvāḥ santaḥ samudāyāntare kamvalādau yeyamasambhāvinī udaka dhāraṇa viśeṣādyarthakriyā tāmeva kuryustena kāraṇena tasyā  arthakriyāyāḥ prakāśanāyemāmeterthakriyāṃ na te tadasambhāvinīmarthakriyāṅkurvanti    yathā ta eva kambalagatā rūpādayaḥ sajātīyebhyaḥ tathā ca ghaṭagatā api rūpādayaḥ kambalagatebhyo rūpādibhyoviśiṣṭasvabhāvā iti vyāpakānupalabdhiḥ evamanyatrāpi yojyamitīyaṃ pūrvvapakṣaracanā atrottaramāha bhavatu nāmetyādinā tadanena hetorasiddhimudbhāvayati ayamatrārtho nahi rūpādīnāṅ kambalādiṣvabhedosti paraspararūpaviviktānāmeva pratyakṣapramāṇaparicchedyattvāt evañca satīdaṃ pratyakṣaṃ kimenāmvāñchāmupekṣate kimpraśne kṣepe vā naiva kṣantumarhatyapākarotīti  kiṃñcāniṣṭañcedamasmābhirghaṭakambalādiṣvabhinnā rūpādaya iti kuto rūpādīnāmpratisamudāyattve hetubalādanapekṣitadravyāṇāṃ svabhedābhyupagamāt tadanenābhyupagamadvāreṇāpyasiddhatāñcodayati pūrvveṇa pratyakṣadvāreṇeti viśeṣaḥ punarapīrṣyāluḥ paraḥ prāha yadyanya eva rūpādibhyo ghaṭaḥ syāt kiṃ syāditi   na kaściddoṣaḥ syādityākūtaṃ na vayaṃ mātsaryāttaṃ necchāmaḥ kintu bhavatyetāvattvatra vaktavyastītyāha tasyāvayavinaḥ pratyakṣasya sataḥ cakṣuḥ sparśanendriyagrāhyatayābhyupagatattvāt arūpādirūpasya rūpagandhādisvabhāvarahitasyetyarthaḥ guṇadravyayorbhedābhyupagamāt tadvivekena rūpādivivekena buddhau cakṣuḥ sparśanendriyajāyāṃ pratibhāsane kimāvaraṇanna kaścitpratibandha ityarthaḥ  na ca kaścityādareṇāpratihatakaraṇopi nirūpayanniīlamadhurasurabhikarkkaśādivyatirekeṇa tadrūpamviviktarūpaṃ ghaṭādidravyamupalabdhumīśa iti  manyate  abiddhakarṇṇastvāha   rūpādyagrahepi dravyagrahaṇamastyeva yato mandamandaprakāśenupalabhyamānarūpādikaṃ dravyamupalabhyateniścitarūpaṃ gauraśvo veti nanu ca tatrāpi saṃsthānamātramupalabhyate satyamupalabhyate na tu tadrūpādyātmakaṃ rūpādyātmakatve vā nīlapītādiviśeṣagrahaṇaprasaṅgaḥ tathāyaskañcukāntargate puruṣe puruṣarūpādyagrahepi puruṣapratyayo dṛṣṭaḥ rātrau ca valākāvyāmukta rūpādyagrahepi pakṣipratyayo dṛṣṭaḥ tathānīlādyupadhānabhedānuvidhāyinaḥ spaṭikamaṇeḥ sphaṭikarūpādyagrahepi sphaṭikapratyayaḥ tathā kaṣāyarūpeṇa paṭarūpābhibhave paṭarūpādyagrahepi paṭapratyayo dṛṣṭa iti tadetatsarvvamasyānalpakālopacitakudarśanābhyāsopajātabuddhimāndyavijṛmbhitameva prakaṭayati vacaḥ  tathāhi yattāvadidamuktaṃ mandamandāloke rātrau ca nīlādyupadhāna sadbhāve ca tadrūpādyagrahepi dravyamupalabhyata iti tatra vaktavyaṃ kīdṛśaṃ  tatra dravyamupalabhyata iti  dṛśata eva tadyādṛśamupalabhyata iti cet nanu śāmarūpaṃ mandamandāloke rātrau ca tatra tadapulabhyate upadhānaṃ rūpañca na ca tadrūpantat tādrūpyenantaroditapakṣakṣayaprasaṅgāt tatsamīpapārśvavarttibhiśca tathānupalambhāt na cāpyaṇyā nyākāreṇa bodhena vastunovagatiḥ yasya kasyacijjñānasya sarvvavastuparicchedakattvaprasaṅgāt tasmād bhrāntametat jñānambhrāntibījātsvopādānādanādi kālīnānnirviṣayameva tathā pratibhāsi dvicandrādipratyayavadupajāyate   nirviṣayattvepi pratiniyatadeśakālabhāvi bhavati svopādānavāsanāprabodhabāhyādhipatipratyayāpekṣanāṇāt dvicandrādijñānavadeva bhrāntattvepyarthāviṣasamvādo viśiṣṭādhipatipratyayasadbhāvāt maṇiprabhāyāṃ maṇibhrāntiriva na cārthāvisamvādanādevāsya saviṣayatvaṃ yuktamanumānena vyabhicārāt ṃaṇibhrāntyā ca tadeva dravyantathā gṛhṇāti tatonyasya nirviṣayattvamiti cet nanu na tad dravyantadrūpanna vānyākārānusyūtaḥ pratyayonyasya paricchedaka ityuktaṃ evañca sati sadviṣayattve satyapekṣepi sadviṣayattvamastyeva tathā hi samāpyetacchakyamvaktuṃ ta eva nīlādayastathā pratibhāsanta iti asati bhrāntisandehakārane sālokāvasthāyāṃ yogyadeśāvasthāne ca nirupadhānāvasthāyāñca nopalabhyate    tat dravyamanātmarūpapratibhāsi vivekenānyadā tu sati bhrāntisandehakāraṇe niśāndhakārāvacchāditalocanāvasthāyāṃ dūradeśāvasthāne sopadhānāvasthāyāñca  tadanyākāravivekena pratibhāsata iti konyo bhautikādvaktumarhati  ayaskañcukāntargate puruṣapratyayo na pratyakṣaḥ kintarhi   laiṃgikaḥ  tathā hi puruṣaśarīrāvayavasamāśrabalodbhūtaviśiṣṭasamsthānāvasthitakañcukadarśanātkāryaliṃgajñānāt sambandhasmaraṇāpekṣiṇaḥ kāraṇabhūte tathāvidhe  puṃsi puruṣoyamityanantarameva pratyayaḥ samudbhūtimāsādayati  ata eva cāspaṣṭākārā sā pratītiḥ kaścāyamiti saṃśayaśca bhavati tathāvidhasaṃsthānasya ca kañcukasyotpatteḥ puruṣarūpādaya eva hetavo bhavanti natvanyadavayavi dravyaṃ tasyāsiddherasiddhasya ca kāraṇatvābhyupagamāyogāt rūpādibhistu pratyakṣānupalambhābhyāṅkāryakāraṇabhāvasiddheḥ teṣāmeva kevalānāntathā sanniviṣṭānāmupalambhāt paṭe tu kaṣāyamañjiṣṭhādisamparkādarthāntarameva kevalantattathā jātamīkṣyate natu nānārūpayordravyayoḥ saṃsargādavibhāgāt tathopalambhaḥ punastaddravyasaṃsthānasthitikāranavicchedāttannivṛttiḥ tadupādānakāranāpekṣiṇaśca jalapāvakāderaparottpattiriti etenāyogolakatadrūpagrahaṇepi tatpratyayo dṛṣṭa ityetadapi pratisphuṭaṃ tadevaṃ dravyasya pratyakṣatvāsiddheryaduktaṅgavāśvamahiṣavarāhamātaṅgāvimatydhikaraṇabhāvāpannā rūpādivyatiriktā ityeva ghoṣaṇā aindriyakatve sati samastarūpādigrāhakavākyendriyānavacchedyatvātprītyādivaditi tadapahastitaṃ prayogāḥ punaḥ yad dṛśyaṃ satsadvyatirekeṇa nopalabhyate tattato bhinnānnābhyupeyannāstīti vābhyupagantavyaṃ  yathā naraśirasi viṣāṇannopalabhyate ca dṛśyaṃ sannīlādiṣu tadvyatirekeṇa sāmānyaviśeṣasaṃyogavibhāgaparatvāparatvādikamiti svabhāvānupalabdhiḥ nāsya siddhiḥ dṛśyatvena svayamabhyupagamāt  tathārūpādyarthapañcakavyatiriktatvenopagataṃ dravyannacakṣuḥpratyayāvaseyamupalabdhilakṣaṇaprāptatvenopagatatve sati nīlādivasturūpavirahāt śabdagandharasavat na ca tasmādavyatirikta evāyaṃ tatra cāyandoṣa ityāgūryāha sotiśayo vyavacchedalakṣaṇastasyātiśayavatovasthāturātmabhūtonanvaya ityekāntena nivarttamānaḥ vyāpakatvābhāvātpravartamānosanneva kathanna svabhāvanānātvaṃ sukhaduḥkhadhīrivākarṣati anvākarṣatyevetyarthaḥ prayogo prayogaḥ punaryo yasyātmabhūtaḥ sa tannivṛttāvekāntena nivarttate pravṛttau cāsanneva pravarttate yathā tasyaivātiśayasyātmā ātmabhūtaścātiśayasyātiśayavāniti svabhāvahetuḥ tataśca tayoravasthayoravasthāturnnānātvamparasparavirodhiparyyādhyāsitatvāt sukhaduḥkhavaditisvbhāvahetureva na vā sāvatiśayonanvayaḥ pravarttate nivarttate vātaḥ purvasmin pramāṇe sādhyavikalatvandṛṣṭāntasya uttaratra tvasiddhirhetoriti cedāha sānvayatve cātiśayasya nivṛttipravṛtyoraṃgīkriyamāṇe kā kasya nivṛttiḥ pravṛttirveti naiva kācit kasyacinnivṛttiḥ pravṛttirvā sarvasya sarvadā satvāt tathā ca sarvaṃ sarvatra samupayujyetetyādinā puronukrānto doṣonupayujyata ityabhiprāyaḥ upacayamāha yadi ca kasyacit svabhāvasyātiśayākhyasya pravṛttirnivṛttirveti svayamabhyanujñāyate tvayā ekātiśayanivṛtyāparātiśayottpatyā vyavahārabhedopagamādityabhidhānāt tadetadeva parastathāgatavacobhyāsopajātāvadātamatirbruvāṇaḥ nānumanyate bhadravmukheṇa bhavedevaṃ yadi yathāmayā pravṛttinivṛttī abhyanujñāyete tathā tenāpi  yāvatāsya niranvayopajananavināśopagamasamatvād dravyasyālokanīlādivattadvyatirekeṇāpratibhāsanamabhinneṃdriyagrāhyatvādvā tadvadevetyata āha pratibhāsamānāśca vivekenedaṃ nīlamidaṃ surabhi madhuraṃ karkaśamidamiti ceti pratyakṣā arthā dṛśyantepṛthagdeśatvepi sati ke te rūpādayaḥlokaprasiddhyā cedamuktanna tu teṣāmabhinnadeśatvamasti sapratighā daśa rūpiṇa abhidharmakośe   iti vacanāt tathābhinnendriyagrāhyatvepi vātātapasparśādaya iti yathākramaṃ caitaduttaraṃ anenaikāntikatvaṃ hetorudbhāvayati upetya ca dharmisambandhaṃ sabhinnendriyagrāhyatvasya vyabhicāra ukto natvasāvasyāstyekadeśāsiddheḥ kathaṃ yato na surabhimadhurādayo dravyagrāhakendriyagrāhyāḥ sārvendriyatvaprasaṅgād dravyasya  ālokanīlādīnāṃ tvabheda eva yataḥ pradīpādisannidhānāt prakāśarūpā eva tathāvidhasvabhāvādhyāsitavapuṣaste samudbhavanti na tu teṣāṃ bhedostīti  sādhanavikalpatāpi dṛṣṭāntasyeti manyate  tasmādasya pratyakṣatvamabhyupagacchadbhirna bahiravaśyaṃ rūpādivivekena pratibhāsanamabhyupagantavyamanyathā pratyakṣatvāsiddheḥ kuto yasmādidamevetyādi subodhaṃ ayampunarghaṭādirbhavadbhīrūpādivyatirekeṇābhyupatataḥ ko sāvamūlyadānakrayīyaḥ tadetena nāyamīdṛśo lokavyavahārapaddhatimavataratītyācaṣṭe sa svarūpañca notkarṣeṇa darśayatyapratibhāsamānatvārpatyakṣatāñca svīkarttumicchati dārśanaṃ spārśanañca dravyamiti siddhānte pāṭhāt ityetadātmanirantarapremāṇaḥ suhṛdaḥ pratyeṣyantīttyadhyāharttavyaṃ mūlyadānakrayā vidyantesyeti mūlyadānakrayī na tatheti vṛttiḥ athavā kretuṃ śīlaṃ yasyāsau krayī mūlyadānena krayī na tathā kathametadityāha yaḥ pratyakṣatāmityādi mūlyadānañcātra svarūpārpaṇamityupasahati nanu caiko ghaṭa iti pratyayavyapadeśasadbhāvādrūpādivat tadastyeva tatkathamasyāsatvamiti cedāha buddhiśabdādayopi vyākhyātā na ca sarvva ityādinā ādiśabdena tadbhedābhedopādānaṃ yadi tairvuddhivyapadeśādibhistasya sādhanasiddhiriṣyate syādetatpratibhāsamānamapi dravyaṃ lavaṇarasābhibhave khaṇḍarasavannopalakṣyate tatastatprasādhanāya liṅgamucyata ityata āha na ca pratyakṣasyārthasya rūpānupalakṣaṇaṃ yuktaṃ dravyāntareṇānabhibhave sati abhibhave tu yuktameva yathā khaṇḍārasasya na cātra kenacidabhibhavosti nīlādibhirastīti ceti na mahatyekadravyavattādrūpāccopaladdhiḥ tathā rūpasaṃskārābhāvādyā vānupalabdhirityuktaṃ tasya cānupalakṣaṇe teṣāmapyanupalakṣanaprasaṅgaḥ tataśca sarvvapadārthānāmanupalakṣaṇāllokavyavahāroccheda eva bhavediti manyate yenānupalakṣaṇena tasyāvayavinaḥ sādhanāya liṅgamucyate tadbhāvasādhanañca liṅgamabhyupagamyeta tadbhāṣyate na tu tadgamakaṃ liṅgaṃ kiñcidapyasti yathoktamprāk tatpratipādakapramāṇābhāvepi tadastyeveti cedāha   apratyakṣatvepyapramāṇasya satvopagamoyukta iti apramāṇasyetyanena pratyakṣavyatiriktatatprasādhakapramāṇābhāvamāha yasya sadbhāvasādhakaṃ pramāṇaṃ nāsti na tadastītyaṅgīkarttavyaṃ yathānabhastale kamalaṃ nāsti cāvayavinostitvasādhakaṃ pramāṇamiti sadvyavahārapratiṣedhaphalāmanupalabdhiṃ manyate evaṃ vistareṇaikadravyābhāvaṃ pratipādya prakṛtamupasaṃharati tadityādinā mūlaprakaranamapi nigamayati evantāvadityādinā ata eva na teṣāmbuddhyādīnāmviparyayātteṣāṃ sattādīnāmviparyayobhāvaḥ yoho yasya bhāvameva na sādhayati sa kathamiva varttamānastadabhāvaṃ sādhayatītyākūtaṃ yadi nāma buddhyādayaḥ sattāmbhedābhedau vā na sādhayantyarthakriyā tu tānsādhayiṣyatītyata āha arthakriyātastu sattāvyavahāraḥ syāditi tallakṣaṇatvāt sattvasyeti bhāvaḥ anenāvayoratra sāmyameveti darśayati anyatra tu vivāda ityāha na sattābhedābhedavyavahāra iti kuta ekasyāpyanekārthakriyādarśanāt tatra naikapratyayajanitaṃ kiñcidasti tatkathamevamucyate satyametadekaṃtu bahvīṣu sāmagrīṣu varttata ityanekārthakṛdityucyate  yadāha na kiñcadekamekasmāt sāmagryā sarvvasambhavaḥ ekaṃ syādapi sāmagryorityuktaṃ tadanekakṛditi   kimvat  yathā pradīpasya vijñānasya varttivikārasya jvālāntarasya ca svaparasantānasambandhikṣaṇāntarasyotpādanāni tadevaṃ sattābhedavyavahārābhāve  kāraṇaṃ  kathamekamanekaṃ kāryamutpādayatīti ceti ekasyaiva īdṛśasyānekakāryajananātturyātiśayakroḍīkṛtaṃ rūpavataḥ svahetubhyaḥ saṃjātattvāditi bhāvo nyāyatattvavidaḥ tathānekasyāpi cakṣurāderekavijñānakriyādarśanāt abhedavyavahārābhāve kāraṇametat kaṇabhugmataviparyāsitadhiyastvāhuḥ na bhrūma ityādi kintarhyadṛṣṭārtha kriyābhedena sattābheda iti varttate tadeva vyanakti yārthakriyā madhvādyā haraṇādilakṣaṇā tasminghaṭādāvadṛṣṭā satī punardṛśyate anyatra ghaṭādau saivamvidhā sattābhedaṃ sādhayati teṣāṃ ghaṭādīnāmanena vyāptiḥ kathitā kimiva yathā paṭedṛṣṭā satyudakadhāraṇādyarthakriyā ghaṭe dṛśyamānā sattābhedaṃ sādhayatīti prakṛtenābhisambandhaḥ dṛṣṭāntakathanaṃ caitat adṛṣṭā ca tantuṣu prāvaraṇadyartha kriyā paṭe dṛśyata iti pakṣadharmopadarśanamiti tasmāt sattābhedastantupaṭayoḥ siddha iti śeṣaḥ tadanena sādhanaphalaṃ saṅkīrtitaṃ svabhāvahetuścāyaṃ yasmāttadadṛṣṭārthakriyākaraṇamātrānubandhī sattābheda iti tadetena tantubhyaḥ paṭasyānyatvaṃ sādhannarthāntarabhūtāvayavisiddhiṃ manyate ācāryastvāha sidhyatyevaṃ tantupaṭayoḥ sattābheda iti prakṛtaṃ vāṃchitārthasiddhistu bhavato naivāstītyabhiprāyavā nāha  arthāntarantathāpyavayavī na sidhyatīti kuta etadyato yathāpratyayamasyāṃ saṃskārasaṃtatau svabhāvabhedotpatteḥ kāraṇādarthakriyābhedaḥ prāvaraṇādilakṣaṇo  bhavati   etaduktaṃ bhavati piṇḍīkṛtebhyastantubhya upādānakāraṇabhūtebhyaḥ kuvindādisahakāripratyayasannidhānācca viśiṣṭasanniveśāvacchinnā eva tantavo  jāyaṃte  ye prāvaraṇādyarthakriyāyāmupayujyante tebhyaśca pūrvvebhyaḥ paṭasyānyatvamiṣṭamevāsmābhirapi na tu viśiṣṭasamśānāvacchinnebhya iti tyajyatāmiyamarthāntarāvayavisiddhipratyāśeti tadetenaivāviddhakarṇṇoktaṃ pūrvvottarakālabhāvitvādityādi tatsādhanamapahastitaṃ veditavyaṃ asmābhistu vistareṇa prāk prayuktameveti na punaryojyate kimvat pratyayavasāt vaśāt svabhāvaviśoṣotpatterarthakriyābheda ityāha araṇinirmathanādityādi sujñānaṃ   dṛṣṭāntaṃ pradarśyadārṣṭāntikamāha tathā yathetyādi anenaiva yathāpratyayasvabhāvabhedenayadeke codayanti nanu ca tantavaḥ paṭa iti buddhivyapadeśabhedāt kathamasyānyatvaṃ nāstīti tatpratikṣiptamityākūtavānāha etena buddhipyapadeśabhedau vyākhyātāviti  tatraivaṃ sthite yaduktaṃ prāktvayārthakriyātaḥ sadvyavahārasiddhirbhavati viparyayāccārthakriyā nivṛtte viparyayosadvyavahāra iti satyametat etāvattubrūmaḥ sa eva viparyayorthakriyāyā anupalabdhilakṣaṇaprāpteṣu na sidhyati tathāni yadyayamupalabdhilakṣaṇaprāptānupalambho neṣyate tadāsyārthakriyāsāmarthyaṃ nāstīti kathamadhigataṃ bhavatā   na cānupalabdhimātrāditi yuktamvaktu tasya vyabhicārāt tatra punaranicchitopyāyātaṃ tava yasyedamarthakriyāsāmarthyamupalabdhilakṣaṇaprāptaṃ sannopalabhyate sosadvyavahāraviṣaya iti kutaḥ sāmarthyalakṣaṇatvāt satvasya bhavatvevaṅko doṣa iti cedāha tathāpi kotiśayaḥ pūrvvakādasmādupavarṇitādupalabhyānupalambhāt asya sāmarthyānupalambhasya bhavatparikalpitasya syāt mataṃ sa svabhāvasyaivānupalambhoyaṃ tu punaḥ sāmarthyasyetyata āha na hityādi tathā ca tasya sāmarthyasya yonupalambhaḥ sa svabhāvasyaiva iti tasmāt pūrvakaiva svabhāvānupalabdhireveyaṃ sāmarthyānupalabdhiḥ tasmād dṛśyānupalabdhirevāsadvyavahārasādhaneti sthitametat  yasmāccaivantasmādanena vādinā kvacicchaśaviṣāṇādāvasadvyavahāramabhyupagacchatā dṛśyānupalambhādabhyupagantavyonyasya tatpratipattyupāyasyābhāvāditi  bhāvaḥ   tataḥ sonupalambhonyatrāpi sāmānyaviśeṣasaṃyogāvayavidravyādau tathāvidhe upalabdhilakṣaṇaprāpte aviśeṣa iti sopi sāmānyaviśeṣādistathāstvasadvyavahāraviṣayattvenāstītyarthaḥ syādetannaiva sāmānyaviśeṣādistathāvidhonupalabdhosya sadvyavahāraviṣaya ityata āha na vā kvacicchaśaviṣāṇādāvasadvyavahārobhyupagantavyaḥ kuto viśeṣābhāvādanupalambhasya ayamatrārtho dvayoranupalambhe tannimitte tulyepi yadyasadvyavahāraḥ sāmānyādau notpadyate anyatrāpi tarhi sa nābhyupeyo viśeṣahetvabhāvādityanena ca pūrvvoktameva kasya cidasatobhyupagame tallakṣanāviśeṣāditi smārayati tasmātsarvva evaṃvidho dṛśyānupalambhosadvyavahārasya viṣaya iti vyāptiḥ anupalabdhau siddhetiśeṣaḥ   kāpilāstvāhuḥ  sarvvameva sarvvātmakaṃ anyathā yadi mṛtpiṇḍadugdhabījādiṣu ghaṭadadhyaṅkurādayo na vidyanta eva śaktyātmanā tadā kathaṃ punastebhyasteṣāmutpattiḥ nahi śaśaviṣaṇamavidyamānanantatrodeti  evañca sati dṛśyaḥ sannanupalabdhopi kaścid ghaṭādiḥ kvaciddeśādau kathañcicca saṃsthānaviśeṣādinā naivābhāvavyavahāraviṣayo bhavatīti teṣāṃ  matamāsaṅga śaṅkate  naivetyādinā etat sāṅkhyapaśoḥ konyaḥ salajjo vaktumīhate adṛṣṭapūrvvamastīti tṛṇāgre kariṇāṃ śatam   pramāṇavārtike  pariityabhiprāyavānāha sarvvasyetyādi yadyadṛṣṭamapi tatrāsti tadāsarvva eva kṣīrādayaḥ sarvvairghaṭādirūpairanumatatvāt tatsādhyāmarthakriyāṅkuryurityarthaḥ kiñcedamaparaṃ na syādidandadhyādikāryamataḥ kṣīrāderbhavati nānyato jalādeḥ yadi vā nātaḥ kṣīrāderidaṃ madhvādikaṃ tathedaṅkuṅkumādikamiha kasmīrā kaśmīrādideśe nedamiha mālavakādideśe yadi vā nedaṃ candanādikamiha athavā nedaṃ kamalādikamidānīntathedaṃ khaṇḍādikamevaṃ mādhuryādiguṇaviśiṣṭaṃ nedamevaṅkaṭukādirūpaṃ yadvā nedaṃ nimvādikamevamiti vyākhyātavyaṃ   kiṅkāraṇamevametadityata āha kasyacidapītyādi idamevambidhamadhunāsya rūpannāstīti yoyamvivekobhāvastasya hetorabhāvāt sarvvasya sarvvarūpāṇāṃ sarvvadānuvṛtteriti matiḥ nanvidamanantarameva vastutobhihitameva sarvvaṃ sarvvatra sarvvadā samupayuyetetyatra tatkimidaṃpunaścarvitacarvvanamāsthīyata iti cet satyaṃ pūrvaṃ kāraṇagato vyāpāraḥ kathitodhunā tu kāryagata iti viśeṣādadoṣaḥ idañcānyataramukhena mukhena dūṣaṇavacanaṃ śiṣyavyutpādanāya tataśca bhedābhāvānna vidyete anvayavyatirekau yasmiṃ niti vigrahaḥ idamatrāstītyādyanvayo nāstīti vyatirekaḥ paraḥ prāha   avasthetyādinā etaduktambhavati yatra yad vyaktantattatrāstītyādi vyavahirayate yatra tu yannaiva vyaktantatra tannāstītyatoyamadoṣa iti natvityādyācāryaḥ ta evāvasthānivṛttipravṛttibhedā na sambhavanti tāvakīne darśane kutaḥ sarvvaviṣayasyāsadvyavahārasyābhāvāt athāpi kvacidviṣayesadavyavahāra iṣyate tadā tasya kāraṇaṃ bhavadbhirvaktavyamityāha kvacidityādi yadi vāvaśyamanena kvacitparikalpite vyatiriktāvayavyādāvasadvyavahāroṃgīkarttavyaḥ sa cāsya na yuktohetvabhāvādityāha kvacidityādi kutaḥ yasmānnahi anupalambhādanyo vyavacchedasyābhāvasya heturasti prasādhaka iti śeṣaḥ sa ca tvayā neṣṭaka iti bhāvaḥ  kasmādevaṃ yato vidhinā svabhāvaviruddhopalambhādau pratiṣedhena vyāpakānupalambhādau vyavacchede sādhyenupalambhasyaiva sarvvadā sādhakatvāt athāhamapyasmādevānupalambhād vyavacchedaṃ sādhayāmīti brūṣe tadatrāpi brūma ityāha sonupalambho yatraivāsti sa sarvvosadvyavahāraviṣaya iti vaktavyaṃ kimitiviśeṣābhāvāt tathā ca ghaṭādighaṭāderapi kvacitpradeśaviśeṣādāvasadvyavahāraviṣayatvaṃ siddhaṃ tathāvidhasyānupalambhasyātrāpi bhāvāt tatkiṃ brūṣe naiva kvacit kaścid dṛṣṭopyasadvyavahāraviṣaya iti abhiprāyaḥ anyathā atrāpi vyatiriktāvayavyādau mā bhūdasadvyavahāra iti yāvat sarvva pramāṇanivṛttirityādi paraḥ tathā cāyuktaṃ uktaṃ nahi anupalambhādanyo vyavacchedaheturastīti evañca sati na ghaṭasyāpi kvacidasadvyavahāraviṣayatvamāgamānumānabhāvena sarvvapramāṇanivṛtterevābhāvāditi manyate kutaḥ punaridamatiprajñākauśalamāsāditaṃ bhavatetyāgūryopasahati sukumāraprajña ityādinā na prasahate pramāṇacintāparikleśamiti sukumāraprajñatve kāraṇaṃ nanu ca kimatrāyuktamuktamasmābhiryenopahasasītyāha nahityādi ādiśabdenāgamaparigrahaḥ vyabhicāraśca pūrvameva pratipāditaḥ sarvvaprāṇipratyakṣanivṛttistarhi gamayiṣyatītyāha na sarvvapratyakṣanivṛttiriti kutosiddheḥ ātmaparayorapratipatterityarthaḥ na hyatra sarveṣāmpratyakṣannivṛttamiti niścaye pramāṇamasti kiñcit ātmapratyakṣanivṛttireva tarhi gamayatīti cedāha nātmapratyakṣā viśeṣanivṛttirapīti   na kevalaṃ pūrvoktetyapi śabdaḥ aviśeṣeṇa nivṛttiraviśeṣanivṛttiḥ ātmapratyakṣasyāviśeṣanivṛttirātmapratyakṣāviśeṣanivṛttariti vyatpattikramaḥ  sannihitasakalatadanyakāraṇasya tvātmapratyakṣasya nivṛttistrividhaviprakarṣāvikṛṣṭebhāvaṅgamayatyeveti kathanīyāviśeṣa viprakṛṣṭavacanaṃ  yasmāt sarvvapramāṇanivṛttirnnāsadvyavahārahetustasmāt sa svabhāvaviśeṣastrividhaviprakarṣāviprakṛṣṭarūpo bhāvo yataḥ pramāṇātsaṃnihita samastatadanyatkriyādikāraṇāt  pratyakṣānniyamena sadvyavahārampratipadyate samāsādayati  tasyaiva yathoktasya pramāṇasya nivṛttistasya svabhāvaviśeṣasyāsadvyavahāraṃ prasādhayati  avadhāraṇamanumānāvagamādinivṛttervyavacchedāya kiṅkāraṇantasya svabhāvaviśeṣasya svabhāvasattāyāstatsya yathoktasya pramānasya yeyaṃ sattā  tayā vyāpteḥ kāraṇāt  tathāhi yatra sa tādṛgvidhaḥ padārthastatrāvaśyaṃ tenāpi pramāṇena bhavitavyaṃ samarthasya kāraṇasya kāryāvyabhicārāt evañcaitatpramāṇaṃ tadvyāpakatvānnivarttamānaṃ tāmapi vṛkṣavacchiṃśapāṃ nivarttayati  anena ca yathoktādanupalambhādityādyuktamupasaṃharati syādetadupalabdhilakṣaṇaprāptamapi kṣīrādiṣu dadhyādikaṃ na pratyakṣeṇopalabhyatepi ato na tannivṛtyāpyasadvyavahāraviṣayatvantasyetyata āha na cetyādi yenānyopalabdhitvenānumānādasyopalabdhiḥ syāt kimpunaranyopalabdhirna yujyata ityāha na cetyādi yasmādarthecakāraḥ tasya rūpasyopalabdhilakṣaṇaprāptasyānyathābhāvapracyutirnna tamantareṇāpratyakṣaḥ sa bhāvo yukta iti śeṣaḥ tadetena pratyakṣameva tasyopalabhdirapekṣaṇīyasya kasyaciddhetorabhāvāditi prasādhayati prayogaḥ punaḥ yadyadāsannihitasakalāpratibaddhasāmarthyakāraṇatattadā bhavatyeva na cākṣepakāri yathā samagrāpratihatasāmarthyakāranasāmagrīkoṅkuraḥ tathā ca kṣirādyavasthāsu yathopadiṣṭapakṣavaddadhyādiviṣayaṃ jñānamiti svabhāvahetuḥ dvitīyasādhyāpekṣayā vyāpakaviruddhopalabdhiḥ anyathātvantasya bhavatyevātoyaṃ heturasiddhi iti cedāha   anyathā bhāve ceṣyamāṇe tadevopalabdhilakṣanaprāptaṃ dadhyādi na syāt prācyarūpāt pracyuteḥ tathā ca tadrūpatāyāṃ niranvayavināsa vināśaprasaṅga iti bhāvaḥ api cetyādinopacayamāha yadayambhāvaḥ ajātonaṣṭaśca rūpātiśayosyeti vigrahaḥ   nityamekatvarūpatvād dravyāntareṇa vyavadhāne dūradeśasthitau ca bhaveyurapi pratyakṣāpratyakṣatvādaya ityata āha avyavadhānadūrasthāna iti na vidyate vyavadhānadūrasthāne cāsyeti vigrahaḥ kvacidavyavadhānādūrasthāna iti paṭhyate tatra vyavadhānadūrasthānaśabdayoḥ pratyekaṃ nañā samāsaṃ kṛtvā paścādviśeṣaṇasamāsaḥ kāryaḥ kañcitpuruṣamekṣya kopi pratyakṣonyañcāpekṣyā pratyakṣa iti na virodha ityāha tasyaiva tasyāpyunmīlitalocanādyavasthāyāṃ pratyakṣonyadā cāpratyakṣa iti na kācit kṣatirityāha tadavasthendriyādereva tadavasthamavikṛtamindriyamasyeti vigrahaḥ ādigrahanaṃ manaskārādyākṣepāya  kadācidabhivyaktavelāyāṃ pratyakṣo bhavati kadāciccānabhivyaktakṣīrādivelāyāmapratyakṣaśceti yena pratyakṣāpratyakṣatvena kadācidanumānasyopalabdhiraśaktādanutpatteriti kadācittu vyaktāvasthāyāṃ pratyakṣaṃ kiṃ punaratrāyuktaṃ yenaiva brūṣa iti cedāha ekasminnevānatiśaye dadhyādāvamīṣāṃ prakārāṇāmpratyakṣāpratyakṣattvādīnāṃ virodhāditi ye parasparaviruddharūpā na teṣāmekatrānatiśaye sambhavaḥ tadyathā śītoṣṇasparśādīnāṃ parasparaviruddhāśca pratyakṣāpratyakṣatvādayaḥ iti vyāpakaviruddhopalabdhommanyate paraḥ prāha nānatiśaya iti ekasyāvyaktāvasthālakṣaṇasyātiśayasya nivṛtyāparasya vyaktāvasthālakṣanasyotpatyā ca kṣīraṃ dadhīti vyavahārasyopagamāt anenājātānaṣṭarūpātiśaya ityāderasiddhatvamāha na tāvadayamatiśayo bhavadbhiratiśayavadbhāvavyatiriktobhyupagatobhyupagame vā tadavasthonantarābhihito doṣaḥ syāt   tasmādavyatirikta evāyaṃ tatra cāyandoṣa ityāgūryāha sotiśayo vyavasthālakṣanastasyātiśayavatovasthāturātmabhūtonanvaya ityekāntena nivarttamānaḥ vyāpakasvabhāvātpravarttamānosanneva kathanna svabhāvanānātvaṃ sukhaduḥkhayorivākarṣati anvākarṣatyevetyarthaḥ prayogo prayogaḥ punaryo yasyātmabhūtaḥ sa tannivṛttāvekāntena nivarttate pravṛttau cāsanneva pravarttate yathā tasyaivātiśayasyātmā ātmabhūtaścātiśayasyātiśayavāniti svabhāvahetuḥ tataśca tayoravasthayoravasthāturnnānātvaṃ parasparavirodhidharmādhyāsitatvāt sukhaduḥkhavaditi svabhāvahetureva naivāsāvatiśayonanvayaḥ pravarttate nivarttate vātaḥ pūrvasminpramāṇe sādhyavikalatvandṛṣṭāntasya uttaratra tvasiddhirhetoriti cedāha sānvayatvecātiśayasya nivṛttipravṛtyoraṃgīkriyamāṇe kā kasya nivṛttiḥ pravttirveti naiva kācitkasyacinnivṛttiḥ pravṛtirvā sarvvasya sarvvadā sattvāt tathā ca sarvvaṃ sarvvatra samupujejyetetyādinā puronukrānto doṣonupayujyataṃ ityabhiprāyaḥ upacayamāha yadi ca kasyacit svabhāvasyātiśayākhyasya pravṛttirnivṛttirveti svayamabhyanujñāyate tvayā ekātiśayanivṛtyāparāśayotpatyā vyavahārabhedopagamādityabhidhānāt tadetadeva parastathāgatavacobhyāsopajātāvadātamatirbruvāṇaḥ nānumanyate bhadramukheṇa mukhena bhavedemaṃ yadi yathā mayā pravṛttinivṛttī abhyanujñāyate tathā tenāpi yāvatāsya niranvayopajananavināśopagamo mamatvāvirbhāvatirobhāvamātrantatkathamivānumayata iti kadācid brūyātpara iti tanmatamāśaṅkate tasyetyādinā sadaiva bhavadbhiḥ śūnyahṛdayairayamanvayo ghoṣyate tatra vaktavyaṅkoyamanvayo nāma bhāvasya janmavināśayoriti sattyaṃ eṣā paraḥ prāha   kimatrābhidhānīyaṃ yāvatā śaktiranvayo bhāvasya janmavināśayoriti varttate kathampunaḥ sānvaya ityāha  yatostyeva prāgapi janmano nirodhādapyūrdhvaṃ sā śaktiravasthātṛlakṣaṇā yenaitadevantenāyambhāvo nāpūrvaḥ san sarvathā jāyate api tu śaktirūpeṇa  pūrvvaṃ vyavasthita eva kevalamāvirbhavatīti sarvvathāgrahaṇena jñāpayati  tathā na pūrvvo vinaśyatekāntenāpi tu tirobhavati asato nāstyudayaḥ sataśca nāsti vināśa iti yāvat ācārya āha yadi sā śaktiḥ sarvvadā tirobhāvāvirbhāvakālenatiśayātiśayarahitā ekarūpeti yāvat tadā kimidānīṃ atiśayavadvidyate yataḥ kutoyaṃ vyavahāravibhāgaḥ kṣirandadhitakramityādi sāṅkhya āha avasthā atiśayavatya iti tā ityācyācāryaḥ vikalpadvayañca prakārāntarāsambhavātkṛtaṃ na vāhrīkavādo yujyate tatsvānyatvayoḥ parasparaparihārasthitilakṣaṇatatyā tṛtīyarāśivyatirecakatvāt ekatve ko doṣa iti cedāha   ekaścettadā kathamidamekatrāvibhaktātmanyavibhaktasvarūpe yokṣyate vyapekṣayā bhavetapītyāha niṣparyāyaṃ kimpunastatparasparavyāhataṃ ityāha janma avasthānāmajanmaśakteḥ tathārthakriyāyāmupayogovasthānāṃ śatstanupayoga iti prayogāḥ punaḥ   śaterapi janmāsti avasthābhyovyatirekāt avasthā svarūpavat avasthānāmvā na janma śateravyatirekāt śaktisvarūpavat svabhāvahetuviruddhavyāptopalabdhiḥ etenaiva prakāreṇārthakriyopayogānupayoganivṛtyanivṛtyādiṣu svabhāvahetuviruddhavyāptopalabdhayo yojyāḥ ādigrahaṇena patanāpatanayorapi parigrahaḥ punarapi sāṅkhīyammatamāśaṅkate astītyādinā kenacitparyāyeṇa avasthāśaktyorananyatvamparamārthatastu bheda eva tena janmādināmavirodha iti nūnambhavataḥ svapakṣarakṣaṇākulabuddherātmāpi vismṛtaḥ ityākūtavānāha vismaraṇaśīla ityādi yatonanyatvapakṣeyandoṣosmābhiruktonyatvapakṣetvanya eva bhavaiṣyati kaḥ punarasāvanya iti tamevadarśayitumupakramate athāpyanayoḥ śaktyavasthayorvibhāgonyantadā na kaścidvirodhaḥ kevalaṃ sānvayo bhāvasya janma vināsā vināśāditi na syāt kiṃ kāraṇaṃ yasmāt yasyānvayaḥ śaktitvenābhimatasya na tasya janmavināśau nityamekasminneva svabhāve vyavasthānāt yasya vā tā uttpādavināśāvavasthātvenābhīṣṭasya na tasyānvayaḥ aparāparāvasthodayāstamayenāvasthitarūpābhāvāt tayoḥ śaktivyaktayorabhedādadoṣa iti kāpilaḥ anuttaramityādyācāryaḥ kimatrāyujyamānakaṃ yenaivaṃ vadasītyāha abhedo hi nāmaikyamucyate tau śaktivyaktibhedāvityayañca bhedādhiṣṭhānonyatvanibandhano vyavahāro bhāvika iti kalpanāviracitasyāpratikṣepāt kiñca nivṛttiprādurbhāvayoḥ satoranivṛttiprādurbhāvau tathā sthitau satyāmasthitiḥ ādigrahaṇād gatāvagatirityādi yojyaṃ etad bhedalakṣaṅkathaṃ yojyate bhavatā tathāhyavasthānivṛttiprādurbhāvābhyāmanivṛttiprādurbhāvavatyāḥ śakterabhedo neṣyate tvayā tathā śakteravasthānepi nāvasthānāmavasthānaṃ na ca śaktestāsāmanyatvamiṣṭaṃ tasmādevaṃ rūpaṃ nānātvamityāha eṣa hi nivṛttiprādurbhāvayoranivṛttiprādurbhāva ityādibhedaḥ tathā hi yannivṛtyādinā na yasya nivṛtyādayastattasmād bhinnaṃ yathā tā latarustamālādityatipratītametat etadvirahaścābheda iti yannivṛtyā yasya nivṛttirityādi nanu ca bhūtabhautikacittacaittādīnāmpratiniyatasahotpādanirodha sthitīnāmetadvidyate na ca teṣāmabhedastat kathamuktametadvirahaścābheda iti cet na teṣāmbhinnotpādādimatvāt yathākramamudāharaṇadvayamāha yathetyādi anyatheti yadyanantaroktambhedābhedalakṣaṇannāśrīyate tadā bhedayorlakṣaṇābhāvātkāraṇād bhedābhedayoravyavasthā syāt sarvvatreti sukhādīnāmprasparaṃ caitanyānāñca sukhādibhyaścaitanyānāṃ abhedaḥ sukhādīnāmpratyekambhedo na bhavediti yāvat tadātmanītyādinā paraḥ svasamayapratītambhedābhedayorlakṣaṇamāha tenā virodha iti janmājanmādīnāṃ anantaroktasya vā na vai mṛdātmanītyādinā mṛtpiṇḍaghaṭayorādhārādheyabhāvaṃ pratikṣipati kintarhi mṛdātmaiva kaścit viśiṣṭagrīvādisanniveśāvacchinno ghaṭa ityabhīdhīyate   nanvekameva mṛddravyaṃ sarvvatra tatkathamidamabhihitamityata āha nahi ekastrailokyamṛdātmeti kutaḥ prativijñaptipratibhāsabhedandravyasvabhāvabedhāditi sambandhaḥ anyonyabhinnānāmeva dravyāṇāmvijñāne pratibhāsanādityarthaḥ tathā pratyavasthābhedabhinnākāryakāraṇāditi yāvat parasyāpi satvarajastamaścaitanyeṣu bhedābhyupagama idameva kāraṇaṃ yuktamiti kathaya n nāha evaṃ hīti yadi prativijñaptipratibhāsabhedādinā bheda iṣyate caitanyeṣu ceti bahuvacanaṃ bahavaḥ pumāṃsa iti siddhāntāt yadyevamiti prativijñapti pratibhāsabhedādinā punarapyāha satyapyetasmin prativijñaptipratibhāsabhedādau kasyacidātmana iti śakteranugamādaikyamavasthānāmiti ācārya āha yadyevaṃ sukhādiṣvapyayamevābhedaprasaṅgaścaitanyeṣu ca  sukhādiṣvapi hi guṇatvād  bhoktṛtvakarttṛtvādīnāmanugamāccaitanyeṣu ca bhoktṛtvākarttṛtvāguṇatvādīnāntathā sukhādi caitanyeṣu satvajñeyatvādīnāmanvayādityabhiprāyaḥ prayogogaḥ punarabhinnāḥ puruṣasukhādayaḥ parasparamanvayānvayabhāktvāt śaktivyaktivat śaktivyaktī vā bhinnenvayonanvayabhāktvādeva sukhādicaitanyavaditi svabhāvahetuḥ athāpi syādyatra sarvvātmanaivānvayastatrābhedo na tu yatra kenacidrūpeṇa ghaṭādiṣu ca sarvvātmanānvayastatoyamadoṣa ityata āha na ca ghaṭādiṣvapi sarvvātmanānvayo pi tu kenacidrūpeṇeti na kevalaṃ sukhādiṣvityapi śabdaḥ kutovaiśvarūpyasahotpādādiprasaṅgāt tathāhi sarvvāsāmavasthānāṃ sarvvaprakāreṇānvaye satyaikyamprāpnoti tataśca viśiṣṭarūparasagandhaśavīryavipākābhāvāt vaicitryanna bhavet evañca pañcabhūtābhāvaprasaṅgodhyakṣādibādhāprasaṃgaśceti bhāvaḥ sahotpattiśca sarvvāsāmavasthānāmprasajyate ādiśabdena hyanirodhārthakriyāvyāpāravikārādaya upādīyante prayogāḥ punaryadviśiṣṭarūparasagandha śabdādibhiranekaprakāraṃ na bhavati na tasya vaiśvarūpyamasti yathaikasya sukhādyātmanaḥ  tathā sati  matānāmapyavasthānāmanantarokto dharmo nāsti na cāsiddho heturyato yadyasmānna vyatiricyate na tadviśiṣṭarūpādibhiranekaprakāraṃ  yathā tasyaivātmā  na vyatiricyante cāvasthā abhīṣṭā iti vyāpakaviruddhopalabdhī tathā yadyasmādapṛthagbhūtaṃ tattadutpādābhirutpādādimat yathā tasyaiva svarūpaṃ apṛthagbhūtāścābhimatā avasthāstābhyonayasyā iti svabhāvahetuḥ anyathā ghaṭoyamityananyatvamevāyuktaṃ nāmāntaramvā arthabhedamabhyupagamya tathābhidhānāt upacayamāha na ca ghaṭaṃ mṛdātmānañca kaścidtyarthamunmīlitalocanopyayaṃ ghaṭoyaṃ ca mṛdātmeti vivekenopalakṣayati yenaivaṃ syādidamiha prādurbhūtamititadenenābhedalakṣaṇamatyantāsambaddhamevetyāha nanu ca piṇḍarūpātmṛdātmano ghaṭasya vivekenopalakṣaṇamastyeva tatkimevamuktamiti cet satyamasti na tu ghaṭād bhinnantaṃ parobhimanyata ityabhiprāyādadoṣaḥ yadi nāma bhedenānupalakṣaṇantayostathāpi kasmādevaṃ na syāditi cedāha nahyadhiṣṭhānādhiṣṭhāninorādhārādheyayoḥ kuṇḍebadarayorvivekenānunapalakṣaṇe satyevambhavatīdamiha prādūrbhūtamiti tadanena ghaṭamṛdātmanorādhārādheyabhāvo nāsti vivekenānupalakṣaṇātsatvāditatsvabhāvayoreveti vyāpakānupalabdhiṃ manyate adhunā yadyasminprādurbhavati tattatobhinnamityasyābhedalakṣaṇasyāvyāpitāsāśācikhyāsurāha na ca śaktyātmani prādurbhāvastasyā nityamavasthānābhyupagamāt anyathāvasthaiva sā syāt tathā ca tasyāḥ svātmanaḥ sakāsā sakāśādabhyupetobhedo na syāt abhedalakṣaṇābhāvāt upalakṣaṇañcaitadvyaktau sukhādiṣu puruṣeṣu ca tulyadoṣatvāt anye tu svadarśanāparādhamalīmasadhiyaḥ kecitsāṃkhyā evamāhuḥ yo yasya pariṇāmassa tasmādabhinnaḥ tadyathā hemnaḥ kuṇḍalādyavasthāviśeṣa iti teypanenaiva pūrvvasyābhedakṣaṇasyāvyāpitāpradarśanenāpahastitā iti cetasyāropyāha etenaivetyādi yuṣmaddarśanapariṇāmopi na yukta ityabhiprāyavānapakṣepaṅkaroti kiñcedamityādinā pareṇāpi kimatra vaktavyaṃ yāvatā bhagavatā kalpilena spaṣṭamidamuktamityabhisandhāyāha avasthitasya dravyasya yathā kāñcanasya dharmāntarasya keyūrasya nivṛttiḥ dharmāntarasya ca kuṇḍalādeḥ prādurbhāvaḥ pariṇāma iti ācāryastatasyaiva tāvadidamīdṛśaṃ prajñāskhalitaṅkathaṃ vṛttamiti savismayānukaṃpannaścetaḥ tadaparepyanuvadantīti nirdayākrāntabhuvanaṃ digvyāpakantamaḥ kaḥ prāṇino hitecchā vipulatva syāparādha iti manyamānaḥ prāha nanu yadi nāma tenaivamuktaṃ  bhavadbhistu nibhālanīyametat yattaddharmāntaraṃ kuṇḍādikaṃ nivarttate prādurbhavati ca kiṃ tadevāvasthitaṃ kāñcanadravyaṃ syāttatorthānataramveti kasmādvikalpadvayameva kṛtamiticedāha   anyavikalpābhāvāt nirgranthavādasyāyogādityabhisandhiḥ yadyādyo vikalpastadā kodoṣa iti cedāha yadi taddharmāntarantadevāvasthitaṃ dravyaṃ tadā tasyāva sthānānna nivṛttiprādurbhāvāvāvirbhāvatirobhāvalakṣaṇāviti tasmātkasya tāviti vaktavyambhavadbhiḥ prayogaḥ punaḥ yasyāvasthānaṃ na tasya nivṛttiprādurbhāvau yathāvasthāturdravyasya tathā cāvasthānantasya dharmāntarasyeti vyāpakaviruddhopalabdhiḥ na cāsiddho heturyato yadavasthāturanyattasyāvasthānaṃ yathā tatsvarūpasyaiva  ananyaccaitaddharmāntaraṃ tasmāditi svabhāvahetuḥ kiñca yadyavasthitameva dravyaṃ taddharmānataraṃ tadāvasthitasya dravyasya dharmāntaramiti vacanaṃ sidhyati kiṅkāraṇamityāha na hi tadeva tasya dharmāntarambhavatīti bhavatyeva tadeva tasya dharmāntaraṃ yathā kṛtakatvaṃ śabdasyāvyatiriktamapi tasmāditi cedāha anapāśritavyapekṣābhedaṃ etaduktambhavati  atra hi sa eva śabdokṛtakādibhyovyāvṛttatvāt tadvyāvṛtttyapekṣayā tamātrajijñāsāyāṃ pratikṣiptabhedāntareṇa śabdena dharmatve na vyapadiśyate  iha tu punarvyapekṣābhedopi nāsti tatkathantadeva tasya dharmāntarambhaviṣyatīti  dharmasya dravyādarthāntarapakṣe tarhi ko doṣa ityāha athetyādi kasmāddharmanivṛttiprādurbhāvābhyāṃ na dravyasya pariṇāmo yasmānna hyarthāntaragatābhyāṃ  nivṛttiprādurbhāvāmarthāntarasya pariṇatirbhavati tadeva kutaścaitanyepi pariṇateḥ prasaṅgagāt na ca caitanyasya pariṇatiriṣyate pradhānapuruṣayoraikyāpatterakartṛtā ceti vacanāt prayogaḥ punaḥ yadyatorthāntaranna tadgatābhyāṃ nivṛttiprādurbhāvābhyāṃ tasya pariṇatiḥ tadyathā caityanyabhinnasvabhāvasyāṅkurasya nivṛttiprādurbhāvābhyāṃ caitanyasya dharmāntarañca dravyāditi vyāpakaviruddhopalabdhiḥ bhavedetanna yasya kasyacidarthāntarasyāsambaddhasyāpi nivṛttiprādurbhāvābhyāmanyasya pariṇatirapi kutaḥ cāsambaddhasyaiva yathā tasyaivāṅkurasya bījasambaddhasya nivṛttiprādurbhāvābhyāmbī jasyatena sāmānyena sādhane siddhasādhanaṃ dharmasya dravyasambadhāt tadviśeṣeṇa tu sādhanavikalatā nidarśanasya aṅkurasya catanyena saha sambandhābhāvāditi cedāha dravyasya dharma iti vyapadeśo na sidhyati kutaḥ sambandhābhāvāt evaṃmanyate dravyasambandhoyaṃ dharma ityetadeva na vidyate tat kuto vyāvṛttiḥ prasaṅgasyeti astyeva tarhi dravyadharmayorādhārādheyabhāvalakṣaṇassambandhastataśca saviśeṣaṇepi hetau asiddhirityata āha nahi kāraṇabhāvādanyo vastubhūtaḥ sambandhostīti ādhārādheyabhāvopi kāryakāraṇabhāvaviśeṣādeva vyavasthāpyate yathā nirṇītamādhāratobhinivṛtterātmanastādṛśonuyaḥ kāryantasyetyatra prakaraṇe pramāṇaviniścaya ityabhiprāyaḥ astu tarhi kāryakāraṇabhāvastayoriti cedāha na cānayordravyadharmayoḥ kāryakāraṇabhāva iti kutaḥ svayamatadātmanotatkāranatvāt yaddhi yatsvabhāvaṃ na bhavati na tattatkāraṇatayā bhavadbhirabhyupeyaṃ yathā rajastamasaḥ tathā cedamapi dravyadharmassvabhāvo bhavati tatkathamiva tasya kāraṇatvamupeyāditi vyāpakānupalabdhiprasaṅgaṃ manyate na cāyamasiddho heturiti mantavyaṃ arthābhāvapakṣaṃ samāśritya doṣābhidhānasya prakṛtattvāt yadāha dharmasya dravyādarthāntaratvaṃ syāditi athāpyasmadvaiphalye syāt pūrvvakān kāpilānatipatya sāṅkhyānāṃ śakamādhavavat dravyasya vyatirekepi dharmakāraṇatvamiṣyate tadāpi brūma ityāha arthāntarattveti dravyasya dharmakāraṇatveṅgīriyamāṇerthāntarasya kāryasyotpādanāt kāraṇāt dravyasya pariṇāma itīṣṭaṃ syād bhavatātataḥ kiṃ syāt ityāha   tadviruddhasyāpi tathāgatānusāriṇaḥ    kiṅkāraṇantenāpi hetuphalasaṃtānaṃ mṛddravyākhye pūrvvakāt mṛtpiṇḍātkāraṇabhūtāduttarasya ghaṭadravyasya kāryasyotpattau satyāṃ mṛddravyaṃ  pariṇatamiti vyavahārabhedasyopagamāt kāraṇāt  syāt mataṃ yadi nāma prakāradvayenāpi pariṇāmo na yujyate prakārāntareṇa tu bhaviṣyatītyetadāha na cetyādi tasmādubhayathāpi na pariṇāma ityupasaṃhāraḥ  na nirvivekaṃ nirviśeṣaṃ dravyameva paro nāpi dravyādarthāntaramekāntenaiva kintarhi dravyasanniveśovasthāntarannānyaḥ yathāṅgulīnāṃ sanniveśivasthāntarammuṣṭiḥ yathāṅgulīnāṃ sanniveśovasthāntarantatvānyatvābhyāmanirvacanīyamuṣṭiḥ kasmāddhetorna hyaṅgulya eva nirvivekā muṣṭiḥ kutaḥ prasāritānāmamuṣṭitvāt anyathā prasāritānāmamuṣṭitvāt anyathā prasāritānāmapi viśeṣābhāvāt muṣṭyavasthāyāmiva muṣṭittvaprasaṅga iti abhāvahetukāle rūpakaḥ nāpyarthāntaraṃ muṣṭiraṅgulivyatirekeṇāpratihatakāraṇena prayatnavatāpi muṣṭeranupalabdheriti kadācitkāpilā evaṃ brūyuriti tanmataṃ śaṅkate   na nirvivekamityādinā gatthametad nahi muṣṭeraṅguliviśeṣatvāditi pariharati asaktāṅgulya eva ca nirvekā muṣṭiriti kathayan dṛṣṭāntāyogamāha atopi yaduta prasāritānāmamuṣṭitvāditi tadapyayuktameva kiṅkāraṇaṃ   yatoṅgulya eva hi viśiṣṭahetupratyayabalena tathotpannā kāścana muṣṭirnna tu sarvāḥ tadeva kuta ityāha na prasāritā aṅgulyo nirvivekasvabhāvā muṣṭyaṅgulyaśceti   ca śabdotra luptanirdiṣṭo jñeyaḥ athavā muṣṭyātmikā aṅgulyaḥ prasāritāḥ satyo nahi nirviśiṣṭarūpā iti vyākhyeyaṃ kasmāt avasthādvayepi prasāritāprasāritarūpe ubhayoraprasāritaprasāritāvasthayoryathākramaṃ pratipattiprasaṅgāt prayogaḥ punaḥ  prasāritāvasthāyāmaprasāritāvasthāyāḥ pratipattirbhavet aṅgulīnāṃ vivekābhāvāt aprasāritāvasthāyāmiva svabhāvahetuḥ evamaprasāritāvasthāyāṃ prasāritāvasthāyāḥ tatpratipattiḥ syādityaparo yojyaḥ yattūbhayasyeti vyāpakānupalabdhiḥ yojyā athāpi kathañcitkiścidviveko sthitayoravasthayostadā sa vivekaścāsāmaṅgulīnāṃ svabhāvabhūto vā bhavennaveti vikalpadvayaṃ   prathame tāvad doṣamāha ya eva khalu vivekaḥ svabhāvabhūtaḥ sa eva svabhedalakṣaṇaṃ sukhaduḥkhavaditi dvitīyepyāha parabhūte ca vivekotpādeṅgulyaḥ prasāritā evopalabhyeran muṣṭyavasthāyāmapīti śeṣaḥ   kimiti yato nahi svabhāvādapracyutasyārthāntarotpāde satyanyathopalabdhirbhavatyatiprasaṅgāt uṣṭrasyāpyarthāntarasya kalabhasyotpādenyathopalabdhiḥ syādityatiprasaṅgo vaktavyaḥ prayogaḥ punaḥ yatrasvasyātmabhāvādapracyutaṃ na tasyārthāntarotpādepi anyathopalabdhiḥ yathoṣṭrasya kalabhaprādurbhāve apracyutāśca svasmātsvabhāvādaṅgulyo vivekotpādepīti vidhipratiṣedhābhyāṃ hetvavakalpanāyāṃ kāraṇaviruddhakāraṇānupalabdhī nanvityādi paraḥ tatvānyatvābhyāmanirvacanīyaṃ taduktamiti vākyārthaḥ uktametanna punaryuktamityācāryaḥ kathamayuktamityāha  nahi sato vastunastattvānyatve muktvānyaḥ prakāraḥ sambhavatīti sadvastugrahaṇaṃ kalpanāśilpoparicatasyānyāpohādeḥ sambhavatīti pratipādanāya kuta ityāha tayorityādi prayogaḥ punaḥ yau parasparaparihārasthitalakṣanau tayorekatyāgoparopādānanāntarīyakaḥ ekopādānañcāparatyāganāntarīyakaṃ tadyathā bhāvābhāvau yathoktadharmavantau ca tatvānyatvaprakārāviti svabhāvahetuḥ nanvaṅgulībhyo muṣṭestatvānyatvaprakārau mukttvāpyanyaḥ prakāraḥ saṃbhavatyeva na hyaṅgulya eva muṣṭiḥ prasāritānāmamuṣṭitvāt nāpyarthāntaraṃ pṛthaksvabhāvānupalabdheriti cedāha aṅgulīṣu punarityādi pratikṣaṇaṃ vināśo vidyate yāsāṃ iti vigrahaḥ tā eva kṣaṇikatvāt tathāvidhā jāyante yena muṣṭyādivācyā bhavantītyarthaḥ tadecca vastuto na muṣṭeraṅguliviśeṣādityatroktamapi prasaṅgāt yuktamuktamityavaseyaṃ anyathā kimanena yadyevaṃ kathantarhi muṣṭiraṅgulīti ca vyapadeśabheda ityata āha tatra muṣṭyādiśabdā viśiṣṭaviṣayā viśiṣṭāvasthānāmevāṅgulīnāṃ vācakatvāt aṅgulīśabdastu sāmānyaśabdaḥ sarvvāvasthānāṃ tāsāmabhidhāyakatvāt yathākramamudāharaṇadvayamāha bījāṅkurādiśabdavad brīhyādiśabdavacceti evaṃ śakalīkṛtasakalaparakakṣaḥ kucodyaśeṣaṃ paropanyastaṃ parijihiṣuḥ paramukhena codyamupasthāpayati   tadyadītyādinā idamasyākūtaṃ yathā hi tileṣvavidyamānaṃ dhṛtaṃ tathā tailamapi tadyadi prāgasadeva kāraṇe kāryamutpadyate tathā dhṛtasyāpi tilebhya utpattiḥ syāt asatvāt tailavat na vā tailasyāpi tata eva dhṛtavat nahi asatye kaścid viśeṣa iti svabhāvahetuvyāpakānupalabdhitvenābhimatayorvyāpyavyāpakabhāvaprasādhanaprakāra eṣaḥ tadetat sarvaṃ mabhyavadhāya kṛtyotthāpanambhavata iti manyamānaḥ prāha nanu sarvvatra sarvvastyāsatvepyayantulyo doṣaḥ nahi satve kaścidviśeṣa iti prayogo prayogaḥ punastāveva satvāditi hetuviparyayaṃ kṛtvā kāryo athāpi kaścidviśeṣosti tena satvepi na sarvvaṃ sarvasmāt jāyate tena saṃdigdhavipakṣavyāvṛttikatvaṃ pramāṇayoriti cedāha viśeṣe cābhyupagamyamāne saviśeṣastraiguṇyāt satvarajastamorūpād bhinnaḥ syāt kasmāttasya traiguṇyasya bhāvepi viśeṣasyānanuvṛtteḥ kāraṇāt prayogaḥ punaḥ yadbhāvepi yannānuvarttate tattasmādatyantaṃ bhinnaṃ yathā śabdasparśārūparasagandhebhyaścaitanyannānuvarttate ca viśeṣastraiguṇyabhāvepīti svabhāvahetuḥ etaccābhyupagamyodgrāhitaṃ adhunā satkāryavāde janmārtha eva na yukta ityāha sathascetyādi naiva tasya cāsatvenābhimatasya janmāsti satvāt niṣpannāvasthāyāmiveti viruddhavyāptopalabdhirasya janmāsti satvāt niṣpannāvasthāyāmiveti viruddhavyāptopalabdhirasya manasi varttate anyathā punarjātasyāpi punarjātiḥ prasajyata ityanavasthā syāt  yadāha sato yadi bhavejjanma jātasyāpi bhaved bhava iti kiñca sādhanānāṃ kāraṇānāmbījatejojalādīnāṃ vaiphalyaṃ prasajyeta sādhyasya karttavyasya kasyacidrūpasyābhāvāditi prayogaḥ yatra sādhyanna kiñcidapyasti tatra sādhanasāphalyaṃ vidyate yathā nabhasyanādheyātiśaye na ca sādhyaṅkiñcidapyasti kāraṇe vyavasthite sati kāryaṃ iti vyāpakānupalabdhiḥ na cāyamasiddho heturiti mantavyaṃ yasmād yasya kasyacidatiśayasya tatra kāraṇe sthite kārye kathañcidutpattāviṣyamāṇāyāṃ sotiśayastatrāsan kathañjāyeta naiva jāyetāsatvāt vyomotpalamiva dugdha iti vyāpakānupalabdhirasya cetasi sthitā athāsannapyatiśayo jāyate tadā jātau vā tasyāsatopi sarvvotiśayaḥ sarvasmājjāyeteti tulyaḥ paryanuyoga iti bhavatopi dhṛtātiśayopi tilebhya utpadyetāsatvāt tenātiśayavadityarthaḥ svabhāvahetuprasaṅgaḥ paramatamāśaṅkate nātiśayastatretyādinā yathā nāsti sa kathantatrāsan prakāro jāyeteti prakṣipati jāto vā sarvvaḥ sarvvasmājjāyeteti tulyaḥ paryanuyoga iti pūrvokto doṣonu yujyata ityabhiprāyaḥ sarvaprakāreṇaiva tarhi niṣpannarūpātiśayostīti cedāha na cetyādi   evantāvatsadasatkāryavādinoḥ sarvvasmātsarvvasyotpattidoṣastulya iti pratipāditaṃ na ca tayorapi tulyañcodyanna tadeko vaktumarhati satkāryavāde ca na kaścijjanmārtha iti prasādhitaṃ tenāyamastītyadhiko doṣaḥ tadevaṅkadācitparobhidadhyānnanu bho yadi nāma mayaitanna parihṛtaṃ bhavatā tvavasyaṃ śyaṃ sthiteḥ kiñcit svapakṣasya rakṣaṇāya vācyaṃ nahi parasya pakṣaṃ dūṣayatā svapakṣasthitiranavadyā labhyate na bhavati nityaḥ śabdo mūrttatvāt sukhādibhirvyabhicāreṇetyādāvanityatvā siddhavadityata āha asatopi kāryasya kāraṇādutpāde yo yajjananasvabhāvastata eva tasya janma nānyasmāditi niyama iti api śabdaḥ sambhāvanāyāṃ idaṃ atrārthatatvamavidyamānamapi tailaṃ tilebhya evotpadyate tadutpādanaśaktiyuktatvāt tilānāṃ nānyasmāt tajjanaśaktivikalatvāttasya śaktipratiniyama eva ca kathamiti ca paryanuyoge vastusvabhāvairuttaraṃ vācyaṃ ya evambhavanti yathā vā tathaiva pradhānānmahān eva jāyate nāhaṅkāro mahatohaṅkāro na pañcatanmātrāṇītyādi prakriyā tatra ca bhavataḥ śaktipratiniyamāvalambanameva śaraṇaṃ anyasya parihāropāyasyābhāvāt   tadecca na mamāpi kākena bhakṣitaṃ tena yaduktannahyasatve kaścid viśeṣa iti tadayuktimat kāraṇasāmarthyāsāmarthyakṛtatvāt kāryotpatyanutpatyoḥ tasmāt puronukrāntayoḥ pramāṇayoḥ sandigdhavipakṣavyāvṛttikatvasādhanakalaṅkāṅkito heturiti bhavedetattasyāpi hetoḥ tajjananasvabhāvaniyamaḥ kuto jāta ityata āha tasyāpi sa svabhāvaniyamaḥ svahetoriti tasyāpi sa kuta iti cedāha ityevamanādibhāvasvabhāvaniyama iti na vidyate ādirasyeti vigrahaḥ  anāditvābhyupagamāddhetuphalaprakṛti paraṃparāyā nānavasthādoṣo laghīyasīmapi kṣatimāvahatyanyathādau kalpyamāne tasyāhetukatvaprasaṅgastenāsthāna  eveyamāśaṅkā bhavata iti bhāvaḥ  athavānyathāyaṅgrantho vyākhyāyate   niṣparyāyeṇāsanneva tarhyatiśayo jāyate na ca sarvvaṃ sarvvasmājjāyeteti paryanuyojyaṃ  yo yajjananasvabhāvastata eva tasyātiśayotpattiriti śaktiniyamasamāśrayāditi kadācitsvasiddhāntamanādṛtyāpi parobhidadhātyāśaṅkāyāṃ na mamāpyetacchaktipratiniyamāvalamvanaṅkenaciddaṇḍena  nivāritamityāgūryāha  asatopītyādi padavibhāgastu pūrvavat prayogo prayogaḥ punaryasya yajjananāya samarthaṃ kāraṇamasti sosannapi jāyata eva yathātiśayaviśeṣaḥ tajjananāya samarthaṅkāraṇamasti ca kāryaviśeṣasyeti svabhāvahetuḥ tathā yo yatrāvidyamānatajjananasamarthakāraṇaḥ sa tatrāsatvepi nodeti yathā tileṣu dhṛtātiśayastathā cāvidyamānatajananasamarthakāranaḥ kāryaviśeṣaḥ kāraṇaviśeṣa iti vyāpakānupalabdhiḥ apara paryyāyaḥ sādhanasya liṅgasya sadakāraṇādupādānagrahaṇāt sarvvasambhavābhāvāt śakyasya śakyakaraṇāt kāraṇabhāvācca satkāryaṃ  ityevamādervaiphalyaṃ sādhyasya kartavyasya kasyacitsaṃśayaviparyāsavyavacchedasya niścayapratyayajanmanaścābhāvāt  sarvvaṃ hi sādhanaṃ vivādapade vastuni saṃśayaviparyāsāvapanayantadviṣayanniścayapratyayamutpādayadvibhartti nāmānurūpaṃ na dvayamapyetat kāpilamate  sambhavati  sadāvasthitasya kāryasya hānyupajananāyogāt atha sannapyayaṃ niścayaḥ sādhanavacanādanabhivyaktaṃ pūrvvamabhivyaktimupayātyato na vaiphalyamiti matamata āha yasya kasyacidatiśayasyābhivyaktilakṣaṇasya tatra sādhye niścayarūpe kathañcidasat utpattau prātpātsādhanāt sotiśayastatrāsan kathañjāyatejāto vā sarvvātiśayaḥ samastasādhyaniścayābhivyaktilakṣaṇaḥ sarvvasmādanyasādhanāt sādhanābhāsāt votpadyeteti tulyaḥ prasaṅgaḥ pāvakādipratipattihetavo dhūmādayaḥ satkāryaviniścayādyabhivyaktiṅkuryurityarthaḥ utpattya cābhivyaktimetaducyate natviyamavikṛtarūpeṣu kṛtāspadā sā hi tatsvarūpalakṣaṇā tadviṣayajñānalakṣaṇā rūpāntaraprādurbhāvalakṣaṇābhāvā bhavetsvarūpaṃ tāvat avikāryamiti na sādhanairanyairvā kartuṃ śakyate vikāre vā pūrvvasvabhāvavāniva pūrvvarūpaprādurbhāvaścetyasatkāryavāda eva samarthitaḥ pūrvāpararūpatyāgāvāptilakṣānatvāt vikārasya caitanyasyaikatvādaparastadviṣayaḥ pratyayo na bhavati parasyeti tadrūpābhivyaktiranupapannā rūpāntaraprādurbhāve ca nānyasya kiṃcidapyupajāyate vilakṣaṇatvāditi tṛtīyāpi vyaktirasambhavinī dvitīyāyāmapyayamanivārito doṣaḥ tadviṣayapratyayodayepyarthāntarasyābhūtabhāvavaiparītyasya vyakterayogāt na cānupakārakaḥ pratyayasya viṣayaḥ sambhavī tadupakārakatve vā tasmādevāsyotpattiriti liṅgānapekṣā svata eva sādhyaniścayosyābhivyaktiriti prāptaṃ sādhanāpekṣādeva sādhyaniścayāt svaviṣayajñānotpādenaivāpekṣātiśayotpattilakṣaṇāsthireṣu labdhāspadeti pratipāditaṃ sarvvadā vā bhavet liṅgasyāpi sadā sannihitarūpatvāt liṅgajñānāpekṣāyāmapi tulyaḥ tasyāpi satve vādinaḥ sarvvakālāstitvāditi api cetyādinā satkāryavādanirākaraṇe kāraṇāntaramāha tadavasthāyāmiti   mṛtpiṇḍāvasthāyāṃ paścādvadabhivyaktāvasthāyāmivatadarthakriyeti ghaṭasādhyodakadhāraṇaviśeṣārthakriyā vyakteraviśiṣṭasaṃsthānāyā aprādurbhāvāditi cet paramatāsaṅkā śaṅkā tasyā evetyādi pratividhānaṃ etaduktambhavati grīvādisanniveśaviśeṣāvacchinna eṣorthakriyāviśeṣakārī kaścit mṛdvikāro ghaṭa ityacyute nānyaḥ sa cet prāgapi mṛtpiṇḍāvasthāyāmapi tadāvyaktāvasthāyāmiva tadarthakriyopalbdhau syātāṃ na ca bhavatastasmānnāstyevāsāviti niścayaḥ sāmādhī yatāṃ kimalīkanirbandheneti avasthāturbhāvādasāvapyastīti cedāha nahi rūpāntarasya bhāve rūpāntaramasti pīta iva nīlamiti viruddhavyāptopalabdhirākūtā na cāvasthāvasthātrorabhedādasiddho heturiti garjitavyaṃ yasmānna ca rūpapratibhāsabhedepi vastubhedo yuktaḥatiprasaṅgāt rūpapratibhāsabhedagrahaṇamupalakṣaṇārthaṃ tenārthakriyābhedopyabhyupagantavyaḥ evaṃ manyate yadi bhinnapratibhāsi jñānaṃ bhedaṃ sādhayati tadā sukhaduḥkhamohānāṃ asaṅkīrṇā bhedavyavasthā bhavet nānyathā tathā ca mṛtpiṇḍaghaṭayorapi parasparamatyaṃtambheda iti pratijānīmahe bhinnākārajñānaparicchedyatvāt parasparāsambhavikāryakāritvāccasukhādivaditi svabhāvahetū anyathā sukhādīnāmapi parasparamabhedaprasaṅgaḥ śaktivyaktivat viśeṣo vā vācya iti tasmādityupasaṃhāraḥ nahi tasya ghaṭadestasminnupalabdhilakṣaṇaprāpte svabhāve sthitau satyāmanupalabdhiryujyate athāpi bhavati tadāsthitiśca tasminsvabhāvetatvamatatsvabhāatvamupalabdhilakṣaṇaprāptātsvabhāvādekāntena bheda iti yāvat evaṃ svabhāānupalabdhau sādhanāṅgasamarthanaṃ prapañcenābhidhāya pariśiṣṭāsvanupalabdhiṣvācikhyāsurāha vyāpakānupalabdhāvityādi  dharmayoryathā śiṃśapātvavṛkḍatvayorvyāpyavyāpakabhāvaṃ kenacitpramāṇena prasādhya vyāpakasya vṛkṣatvādernnivṛttiprasādhanaṃ samarthanaṃ sādhanāṅgasyetyadhyāhāraḥ yathā nāstyatra śiṃśapā vṛkṣābhāvāditi nanu tatra svabhāvānupalabdhyaiva tadabhāvaḥ sidhyati tatkimanayā nahi niṣpāditakriye karmaṇāṃ viśeṣādhāyi sādhu sādhanambhavati sādhakatamaṅkaraṇamiti pāṇiniḥ     vacanāt anadhigatārthādigamarūpañca pramāṇamuktamajñātārthaprakāśo veti satyametat tathāhi neyaṃ sarvvatra prayujyate kintarhi vyomagatatrapādimātre yatra sālasaralapalāśaśiṃśapādipādapabhedāvadhāraṇannāsti tatra sarvvathā yatraiva vyāpyā bhāvo na niścīyate kvacit kutaścid bhrāntinimittāt tatraveyaṃ prayujyate kāraṇānupalabdhirapi yatra kāryābhāvo naniścīyate tatraiva prayoktavyā nānyatra vaiyarthyāt yathā santamase dhūmābhāvāniścaye nāstyatra dhūmognyabhāvāditi kāryābhāve saṃśayāt kāraṇābhāve ca niścayāt svabhāvaviruddhopalabdhirapi saṃgaviṣayabhāvāvasthitagātrasparśavālākalāpākulānalālīḍha eva vyomādimātravartinirdeśe prayoktavyā  kāraṇaviruddhopalabdhiścāpyadṛśyamānakamāromodgamadantavīṇādibhedabhāvābhā vākyaśakyagānusamīpāvasthitapuruṣasamākrāntabhūtala eva prakṛtenānyatra  vaiphalyāt  anayādisā diśānyāsāmapyanupalabdhīnāmprayogaviṣayonusarttavya iti teṣāṃ svabhāvavyāpakakāraṇānāṃ viruddhāsteṣāmupalabdhayastāsviti vigrahaḥ dvayorvirodhayormadhye ekasyopadarśanaṃ dvau punarvirodhāvavikalakāraṇasya bhavatonyabhāve bhāvaḥ parasparaparihārasthitalakṣaṇaśca anayā diśā svabhāvaviruddhakāryopalabdhyādiṣvapi sādhanāṅgasamarthanaṃ sujñānameveti noktaṃ  tathāpi kiñcinmātraprayogabhedādekādaśānupalabdhivyatiriktāsvapi kāraṇaviruddhavyāptopalabdhikāryaviruddhavyāptopalabdhivyāpakaviruddhakāryopalabdhikāryaviruddhakāryopalabdhyādiṣu  sādhanāṅgasamarthanamuktamveditavyaṃ  tāsāṃ punarudāharaṇāni yathākramaṃ nātra dhūmastuṣārasparśāt nehāprativaddhasāmarthyānyagnikāraṇāni santi tuṣārasparśāt na tuṣarasparśotra dhūmāt nehāpratibaddhasāmarthyāni śītakāraṇāni santi dhūmāditi hetukāryaviruddhāptabhāvo vyāpakakāryayoḥ viruddhakāryayoranyaḥ pratiṣedhasya sādhakaḥ  neha dhūmo himasparśāt samarthannāgnikāraṇaṃ neha dhūmāddhimasparśo na śakyaṃ śītakāraṇamitisaṅgrahaślokau evaṃ tāvadekena prakāreṇāsādhanāṅgavacanatvādiko nigrahasthānamiti pratipāditaṃ prakārāntareṇāpi tadevopapādayati athavetyādi na ceti samudāyaścāyamatrāvṛtyā pūrvoditārthaparityāgenārthāntarasamuccaye varttate natu dhavasthityāthavā khadiramityādāmiva pūrvvārthaparityāgena vikalpādividhasyāpyarthasya vivakṣitatvāt iha ca paryāye sādhanaśabdaḥ karanasādhanaḥ ihāṅgaśabdovayavavacanaḥ pūrvasminkāraṇavacana iti viśeṣaḥ trirūpehetuvacana samudāyagrahaṇena teṣu lakṣaṇādivacanānāṃ sādhanatvaṃ tirayati syād buddhiḥ sādharmyavati prayogenāsapakṣe hetorasatvamucyate vaidharmyavati ca na sapakṣasatvamanantarameva niṣedhyamānatvāt tatkathantasyaikasyāpyavacanamasādhanāṅgavacanamityetanna vakṣyamāṇe vyāhatamiti etacca naivameva hi vyākhyāyate trirūpo heturathātmakaḥ  paramarthatovasthitastasya vacane ye prakāśake pakṣadharmavacana sapakṣasatvavacane pakṣadharmavacana vipakṣasatvavacane vā tayossamudāyaḥ  tasya vacanadvayasamudāyasyāṅgampakṣadharmādivacanamiti pakṣadharmavadanantāvadavicalamitarayoḥ tvanyatarānyatarat kādācitkaṃ  tena vacanadvayasamudāyarūpasyāginoṅgaṃ dvividhameva sadā tasyedānīmaṅgasyaikasyāpyavacanamasādhanṅgamvacanaṃ na kevalaṃ dvayoḥ prathamavyākhyānusāreṇetyapi śabdāt dvayorhyavacanaṃ tūṣṇīmbhāvaḥ sa coktapratibhayā tūṣṇīṃbhāvāditi paryāyāntaramapyāha athavetyādi tasyaiveti trirūpavacanasamudāyasya yannāṅgaṃ nāvayavaḥ kathaṃ punaḥ pratijñādīnāmasādhanāṅgatvamiti cet ucyate pratijñāvacanasādhanaṃ sākṣāt pāraṃparyeṇa vā tasyāḥ siddheranutpatteḥ tathāhyartha eva pratibandhārthaṅgamayati nābhidhānamarthapratibandhavikalatvāt tasmāt pratijñāvacanaṃ hetuvacanaṃ vā na sākṣātsādhanamarthasiddhau saṃśayaśca pakṣavacanādarthe dṛṣṭo na niścayastadatopi na sākṣāt sādhanaṃ syānmtaṃ saṃśaya evāsiddhaḥ pakṣavacanādvādiprativādinoniścitatvādathānyeṣāṃ bhavati evaṃ sati kṛtakatvādivacanepyavyutpaṃvyutpannānāṃ saṃśayo bhavatītyanekāntaḥ tadetadasambaddhaṃ vādiprativādinorhi niścitatvamekasmin vā dharmenityatvādike pratyāyayitumārabdhe bhavet pratyanīkadharmadvaye vā na tāvadekasmin vivādābhāvataḥ sādhanaprayogānarthakyaprasaṅgāt   dharmadvaye vā na tāvadekasmin vivādābhāvataḥ sādhanaprayogānarthakyaprasaṅgāt   nāpi pratyanīkadharmadvaye vastuno viruddhadharmadvayādhyāsaprasaṅgāt yadāhyekasminvastuni pramāṇabalena viruddhau dharmau vādiprativādibhyāṃ niścitau bhavastadā tadvastu dvyātmakaṃ prāptaṃ atha na pramāṇasāmarthyāt tau niścitāvapi tu svasmātsvasmādāgamāt evamapi tu dharmayoḥ pramāṇena niścayāt kathanna pakṣavacanāt saṃśayo bhavatīti vācyaṃ tasmāt pakṣavacanaṃ na sākṣāt sādhanaṃ nāpi pāramparyyeṇa sādhyābhidhāyakatvenāsiddhe hetudṛṣṭāntābhāsoktivadaśakyasūcakatvāt hetuvacanantu śakyasūcakatvāt śaktitaḥ sādhananiṣṭaṃ sadocyate sādhanāṅgampratijñāvacanatve sati sādhanopakārakatvāddhetuvacanavat sādhanaviṣayaprakāśanadvāreṇa ca pratijñāsādhanamanugṛhṇāti anyathāhyaviṣayaṃ tatsādhanaṃ pravarttate jñānātmamanaḥsannikarṣādīnāmapi sādhanopakārakatvamato vacanatve satīti viśeṣaṇaṃ itaśca sādhanāṅgasādhyasādhanaviṣayaprakāśanāt dṛsṭāntavacanavaditi idamapyatyarthamasāraṃ  yasmādanityaṃ śabdaṃ sādhayetyabhyarthanā bāhyaṃ vacanatve sati sādhanopakārakaṃ sādhyasādhakaviparyayaprakāśakañcana ca tadantaraṅgaṃ sādhyasiddhāvāṅgaṃ ko vā viṣayopadarśanasyopayogo yadi hyanena vinā na sādhyasiddhiḥ syāt sarvva sobheta śobheta yāvatā vināpyanena yāvat yaḥ kaścitkṛtakaḥ sa sarvonityo yathā kumbhādiḥ śabdaśca kṛtaka ityanuktepi pakṣeśabdonitya ityarthāṅgamātra eva tasmādasya nirdeśo nirarthaka eva syādayaṃ viparyāso yadi hetuvyāpāraviṣayopadarśanāya pakṣavad vacannaiva prayujyate tadā kathampakṣasamāśrayalabdhavyapadeśā pakṣadharmatvādayaḥ sampadyante teṣu vā niśritātmasusambhūtasāmarthyāt pakṣagatirasambhāvyaiva sāmarthyalabhyapakṣabalena pakṣadharmatvādayaḥ sampadyanta ityapyayuktaṃ teṣvasatsu sāmarthyalabhyasyaiva pakṣasyāsambhavāt anyonyāśrayaṃ cedamprakṣadharmatvādisāmarthyāyātapakṣavaśena pakṣadharmatvādayaḥ sampadyante pakṣadharmatvādibalena ca pakṣa iti tadatrocyate  na khalu sādhanakāle pakṣadharmatvādivikalposti kevalaṃ yatraiva jiñāsitaviśeṣe dharmiṇi śabdādau tu ca karīśādisthagitatejasi vā kuṇḍādau  yo dharmaḥ kṛtakatvadhūmatvādilakṣaṇonumānataḥ pratyakṣato vā pratīyate  pratyāyyate vā tadviśeṣayogitayā vā niścateparasminghaṭamahānasādāvasthitatvena smaryate tadviśeṣavirahiṇi vā gaganasāgarādau nāstitvenaiva smaryate sa vastudharmatayiva vināpi pakṣadharmatvādivyapadeśena tat dharmiṇaṃ jijñāsitadharmaviśiṣṭaṃ sāmarthyādeva pratipādayati sa cāsya sāmarthyavṣayaḥ pakṣa iti gīyate tataḥ paścāt tatsamāśrayabhāvinyo yatheṣṭapakṣadharmatvādisaṃjñāḥ śāstreṣu saṃvyavahārārthampratanyanta yadi vā pratyālocanaprakaraṇabalāt sādhanakālepi bhavantu pakṣadharmatvādivikalpāḥ kathaṃ yohi vastuno dharmo vādinā vivādāspadībhūtadharmiviśiṣṭatayā sādhayitumiṣṭaḥ sa pakṣastasya yonyo dharmaḥ sa pakṣadharmaḥ prakṛtasādhyadharmasāmānyena ca samānorthaḥ sapakṣaḥ tadvirahī vāsapakṣa iti yasyāpi hi sādhanakāle pakṣaprayogosti tasyāpi na bādykāṇḍameva pakṣaṃ jātenityaḥ śabda iti kastu prastāvāntareṇareṇāpi prakaraṇabalenaiva pakṣadharmatvādayopi vaktavyāḥ tacca pakṣaprayogadūṣakasyāpi samānaṃ tasmātpratijñāvacanaṃ na sādhanāṃgaṃ upanayanigamanavacanantu yathā na sādhanāṅgantathocyate tatratāvaduhāraṇāpekṣastathetyupasaṃhāro na tatheti vā sādhanasyopanayaḥ nyā sū      yathā tathetipratibimbanārthaṃ kimpunaratra pratibimbanandṛṣṭāntagatasya dharmasyāvyabhicārattve siddhe tena sādhyagatasya tulyadharmatā evañcāyaṅkṛtaka iti sādhyena saha sambhava upanayārthaḥ nanu ca kṛtakatvādityanena sambhavaḥ uktaḥ noktaḥ sādhyasādhanadharmamātranirdeśāt sādhyasādhanadharmamatranirdeśaḥ kṛtakatvādanityaḥ śabdo bhavati tatpunaḥ śabde kṛtakattvamasti nāstītyupanayena sambhavo gamyate asti na śabde kṛtakatvamiti  tathā ca hetuvacanād bhinnārthapratipādakatvamupanayasyābhinnarūpatve prasiddhaparyāyavyatirktatve ca sati hetuvacanottarakālamupādīyamānatvāt  dṛṣṭāntavacanavaditi śakyeta anumātuṃ  hetvapadeśāt pratijñāyāḥ pūnarvacanannigamanaṃ nyā sū      pratijñāyāḥ punarvanamiti pratijñāviṣayasyārthasyāśeṣapramāṇopapattau viparītaprasaṅgapratiṣedhārthaṃ yatpunarabhidhānaṃ tannigamanaṃ na punaḥ pratijñāyā eva punarvacanaṃ kiṅkāraṇaṃ yasmātpratijñāsādhyanirdeśaḥ siddhanirdeśo nigamanamiti punaḥ śabdaśca nānātve dṛṣṭaḥ   punariyamaciraprabhā niścarati punaridaṅgandharvvanagaraṃ dṛśyata iti atra ca sāmarthyādupanayānantarabhāvī hetvapadeśo gṛhyate na pratijñānantarabhāvī asambhavāt nahi kaścitpratijñāntantaraṃ hetvapadeśānnigamanaṃ prayuṃkte anityaḥ śabdaḥ kṛtakatvāt tasmādanityaḥ śabda iti ataśca pratijñārtha vākyād bhinnārthaṃ nigamanavacanaṃ pratijñāvākyād bhinnarūpatve sati hetuvacanottarakālamabhidhīyamānatvāt dṛṣṭāntavacanavat na ca sādhyārthapratipādakannigamanaṃ śabdāntaropāttasyāvadhāraṇarūpeṇa pravṛttatvāt yoyamāgacchatyayaṃ viṣāṇīti kenacidukte tasmādanaśva ityādivacanavat tasmācchabdasahitaṃ vākyamvicāraviṣayāya prasādhyārthapratipādakanna bhavati kāraṇopadeśottarakālamupāttattvāt dṛṣṭāntaḥ pūrvavat tadetat pratiṣidyate na khalvevaṃ prayogaḥ kriyate anityaḥ śabdaḥ kṛtakatvāt pratijñāprayogasyānantaraṃ nirākṛtatvāt api tu kṛtakaḥ śabdaḥ yaścaivaṃ sa sarvonityo yathā kalaśādi yo vā kṛtakaḥ sa sarvvonityo yathā ghaṭādiḥ tathā ca kṛtakaḥ śabda ityevamubhayathā yatheṣṭaṃ prayogaḥ kriyate sādhyasiddherubhayathāpi bhāvāt tatra yadi kṛtakaḥ śabdo yaścaivaṃ sa sarvvonityo yathā ghaṭādirityabhidhāya tathā kṛtakaḥ śabda iti pratibiṃbanārthamupanayavacanamucyatetadedidamanarthakaṃ vināpyanena prativiṃbanenānantaroktaprayogamātrāt pratītibhāvāt sādhanañca yadanarthakaṃ na tatsādhanavākye vidvadbhirupādeyaṃ tadyathā daśadāḍimādi vākyaṃ tathācānarthakaṃ pratibiṃbanārthamupanayanavacanamiti vyāpakaviruddhopalabdheḥ  svārthānumitāvapyayameva nyāyo dṛṣṭo nahi kaścitsacetanaḥ kṛtakattvasya bhāvaṃ śabde gṛhītvā tasya cāvinābhāvitvamanusmṛtya tathā ca kṛtakaḥ  śabda iti pratibimbanārtha karoti  athāpi yaḥ kṛtakaḥ sa sarvvonityo yathā ghaṭaḥ tathā ca kṛtakaḥ śabda iti sambhavapradarśanārthamupanayavacanamucyate tadetad dvayamapyaṅgīkurmaḥ pratijñānantarabhāvinastu sādhanamātranirdeśamanityaḥ śabdaḥ kṛtakatvādityeva na pratipadyāmahe pratijñāyāḥ prayogābhāvāt tataścopanayasyāvayavāntaratvapratipādanāyokto heturisiddhatoragadaṣṭatvāṅgatāvaśakta eva  yat punaridaṃ siddhārthanirdeśalakṣaṇaṃ nigamanaṃ paunaruktyaparihārāya varṇyate tannivopapadyate vinā nigamanenārthasiddhereva pañcāvayavasādhanavādinonupapatteḥ  anyathā nigamanāt prāgevārthasya siddhatvāt vyarthatayā na sādhanāṅgannigamanamprāpnoti  tataśca nedamupādeyaṃ sādhanavākye siddhamitya pratijñā bhavedvyāmoho vipratipannasya pramāṇāntaravyapekṣā nāstīti siddhamanityatvamucyate nigamanaṃ tu prativiṣayasyārthasyāśeṣapramāṇopapattāvaśeṣāvayavaparāmarśenāvadhāraṇārthamanitya eveti pravarttata iti yadi tarhi pramāṇāntaravyapekṣā nāsti tattarhi sādhyaṃsāmarthyādavadhāryata eva tathāhi yadakṛtadantadanityameva yathā kuṇḍādiśabdaśca kṛtaka ityevamanityatvāvinābhāvinaḥ kṛtakatvasya śabde bhāvakhyātau tatsāmarthyādevānityaḥ śabda iti niścayo bhavati   tadasya vacanaṃ sāmarthyaṃ pratītiārthapratyāyakatvāt punaruktamanupādānārhañca na cātra viparyayaprasaṅgasya leśopyāśaṅkyate yena tadvyavacchedāya saphalametasyopādānaṃ syāt anityatvenaiva kṛtakatvasya vyāptiprasādhanāt prayogastu   yatsāmarthyāt pratīyate na tasya vacanamprekṣāvatā karttavyaṃ tadvacanampunaruktamvā tadyathā gehe nāsti kumāro jīvati cetyetsāmarthyāt pratīyamānasya tadvahirbhāvasya vacanaṃ  pakṣadharmānvayavyatirekatadvacanasāmarthyācca pratīyate tasmādanitya evetyevamādinā punaḥ sisādhayiṣitorthaḥ prathamasādhyāpekṣayā vyāpakaviruddhopalabdhirdvitīyasādhyāpekṣayā  ca svabhāvahetuḥ  ata eva nigamanasyāvyāpakaviruddhopalabdhirdvitīyasādhyāpekṣayā ca svabhāahetuḥ ata eva nigamanasyāvayavāntaratvapratipādanāyoktā hetavosiddhāḥ tadapyetenaiva pratyuktaṃ  yadāha pratyayekṣa pratijñādīnvākyārthapratipattaye procyamānannigamanaṃ punaruktanna jāyate  viprakīrṇaiśca vacanairnaikorthaḥ pratipādyate tena sambandhasidhyarthamvācyannigamanaṃ pṛthag  ityalamatiprasāriṇyā kathayā   anvayavyatirekayorveti paryyāyāntarakathanamupādānamiti nyā sū vartate dvitīyasyāsāmarthyaṃ jātāyāḥ siddheḥ punarajanyatvāt pramāṇasamuccaya ṭīkākārāstvāhuḥ nanvityādi netyādyuttaraḥ yadi cetyupacayahetuḥ sādhanāvayavaḥ pratijñāṃ prāpnoti niyamena sādhyapratītinimittatvāt pakṣadharmādivacanavat sandigdhavyatireko heturiti cedāha nahi pakṣadharmavacanasyāpīti tattulyamiti viruddhānaikāntikayoḥ pakṣadharmasadbhāvepyagamakatvāt tata eva saṃsayo saṃśayotpatteḥ pakṣadharmavacananna sādhanaṃ sādhāraṇādivacanavaditi cedāha etena tattulyamityādinā saṃśayotpattiḥ pratyukteti etadeva vyanakti pakṣadharmavacanādapīti tadanenānantarasya hetorvyabhicāraṅkathayati nanu ca pakṣadharmasya śrāvaṇatvāderapradarśite sambandhenaiva sādhanāvayavatvamato vipakṣatvābhāvānna vyabhicāraḥ pradarśite tu sambandhe sādhanāvayavatvaṃ tadā ca tasmāt saṃśayo nāstīti sutarānnānekānta iti evaṃ manyate pakṣavacanepi tulyametaditi tadapi sādhanaṃ syāt atha pratipadyethā satyaṃ syādyadi sādhyaṃ syānna cāstyanyataḥ sādhyasiddhaḥ na ca niṣpāditakriye dāruṇi dātrādayaḥ kañcanārthaṃ puṣyanti apradarśite tu saṃbhandhe saṃśayotpattihetutvādidamuktantata evaṃ saśayotpatteriti  yadyevaṃ na tarhi tatprayogamantareṇa sādhyasiddherabhāva iti vyartha eva tatprayogaḥ syāt anyathā kaḥ pakṣavacanaṃ sādhanādapākarttuṃ samarthaḥ tataśca trirūpaliṅgānākhyānaṃ parārthamanumānamityādyācāryavaco vyāhanyeta kathaṃ taryuktaṃ pakṣadharmatvasambandhasādhyokteranyavarjanamiti nāsti virodhaḥ  pakṣadharmatvasambandhābhyāṃ sādhyasyoktiprakāśanamākṣepastasmādanyeṣāṃ pakṣopanayavacanādīnāmupādeyatvena sādhanavākyavarjanamiti vyākhyānāt vivaraṇepyayamartho yasmāt pakṣadharmatvasambhandhavacanamevānvayavyatirekābhyāvavakṣitārthasiddhikāranaṃ yuktaṃ nānyat tasmādanumeyasyopadarśanārtha siddhyarthaṃ pakṣavacanamupādeyaṃ nānyadityupaskāraḥ pakṣa ucyate ākṣipyate prakāśyate aneneti pakṣavacanantrirūpaṃ liṅgaṃ ākṣepo hyabhidhānatulya iti vacanamityuktaṃ vaceranekārthatvādvā  asmākaṃ tu  tatrānumeyanirdeśo hetvarthaviṣayo mata ityapi vacanaṃ virudhyate  yasmātatreti tarkaśāstrasya sambandhotrābhidhīyate prayogasya tu sambandhe bahu syādasamaṃjasaṃ  tasyaiva prakṛteruktametaccāsyaiva lakṣaṇe paravipratipattīnānniṣedhāya viśeṣata  ityalaṃ prasaṅgena   tadbhāvarūpaṃ sādhanamaṅgandharmo viṣayitvena yasyārthasya prastutasya sa sādhanāṅgastasyaivābhivyaktiruttareṇa padadvayena ajijñāsitaṃ prativādināśāstrāśrayavyājādibhirityādipadenāsambaddharpasaṅgaparigrahaḥ prakṣepo nāmamātreṇa ghoṣaṇaṃ vistareṇa yathā buddhīndriyadehakalāpavyatirekātmāsti nāstītyetāvata mātre vubhutsite naiyāyikiāḥ pramāṇayanti  sadādyaviśeṣaviṣayā viṣayajñeyaviṣayā madīyāḥ pratyakṣādayaḥ pratyayā madīyaśarīrādivyatiriktasamvedakasamvedyāḥ svakāraṇāyattajanmavatvādibhyaḥ  puruṣāntara pratyayavaditi  tataḥ sadanityandravyavat kāryakāraṇaṃ sāmānyaviśeṣavaditi dravyaguṇakarmaṇāmaviśeṣa iti mahatā vyāsena sadādyaviśeṣād vyācakṣate nahyatra sadādyaviśeṣaviṣayā viṣayajñeyaviṣayatvandharmaviśeṣaṇaṃ kathaṃcidapi prakṛtasādhyasidhyupakāri paravyāmohanānubhāṣaṇaśaktivighātādihetorityatrādiśabdenotarapratipattiśaktivighātahetoḥ parigrahaḥ kriyamāṇaḥ prasaṅgoyasyeti vigrahaḥ nairātmyavādyudāharaṇena kiṃ jñāpayati  yatra nāma vihitapratiṣiddho vādidoṣaguṇasaugatadharmavinayasyāpyahaṅkāranimittasakaloddha vādimalakṣālanāyodyatamatraiva nātmavādinastatsādhane  nṛtyāgītādeḥ prasaṅgaḥ  tatrānyeṣāmanyasya ca kā gaṇanā nanu ca vayaṃ bauddhā brūma iti kathaṃ yāvatā saviśeṣaṇasya pratiṣedhābhidhānāt ahambauddho bravīmiti bhavitavyaṃ yathāhaṃ gārgo gārgyo bravīmyahaṃ paṭu bramīmi iti na ca bahuṣvevetadvahuvacanamiti pāṇiniḥ     śakyamabhidhātu kaściditi vacanāt naiva yasmādasāvātmani parān svayūthyānapyanyānbahūnapekṣya tathā prayuktavān īdṛśyāmeva ca vādino vivakṣāyāmidamuktamudāharaṇaṃ nānyasyāmiti pratipattavyaṃ   athavā jaḍaśābdikābhiniveśanivāraṇāyedamevamuktaṃ tathā ca vyarthatā śabdānuśāsanasya pratipādayiṣyati ata evānyena mahārathenāpīdaṃ prayuktaṃ tvaṃ rājā vayamapyupāsitaguruprajñābhimānonnatā   iti sabhyaḥ sādhusaṃmatānāmityupahasati aho śabdaścehādhyāhirayate  dvādaśānāmpramāṇādilakṣaṇānāṃ yaḥ prapañco vistarastasya prakāśanāya yacchāstraṃ mīmāṃsākhyaṃ tasya praṇetā sa cāsau jaiminiśca tena pratijñātaṃ  yattvatvaṃ nityatābhidhānaṃ  tasyādhikaraṇaṃ yaḥ śabdaḥ sa ca ghaṭaśca tayoranyatarastena sa dvitīyo ghaṭa itītthaṃ pratijñāmuparacayya dvādaśalakṣaṇādivyākhyānaṅkarotipramānalakṣaṇameva tāvadekaṃ mahatā kālena vyācaṣṭe codanālakṣaṇo dharma mīmāṃsā sū     ścodaneti kriyāyāḥ pravartakamvacanamāhuścodanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭa  marthaṃ śaknotyavagamayituṃ nānyat kiñcanendriyaṃ   tathāhi satsaṃprayoge puruṣasyendriyāṇāmbuddhijanma tatpratyakṣaṃ animittaṃ vidyamānopalambhanatvādi mīmāṃsā sū     tyādinā saṃskāraduḥkhatāsiddhimantareṇa nānityatāsiddhirapratītya samutpannasya kṣaṇikatvāyogāt sa tarhi tādṛśo dharmaḥ pṛthagvācyo netyāha tathāvidhastvityādi  evaṃvidhasyāpi prastutasādhyadharmanāntarīyakasya prativādinājijñāsitasya tadvyatirekeṇa pratijñāyamanyatra cāhetudṛṣṭāntayoḥ kadā punaretadasādhanāṅgavacanaṃ  yathoktaṃ nigrahasthānamityāha  prativādinā tathābhāvesādhanāṅgatve pratipādite sati yadā tu na pratipādayati tadā dvayorekasyāpi na jayaparājayau bhavataḥ kutaḥ sādhanānabhidhānānna vādino jayaḥ prativādinā tathābhāvasyāpratipāditatvācca parājayopi nāstyeva tasya pratipannāpekṣatvāt ata eva prativādinyapi tayorabhāvaḥ   samprati prativādino nigrahasthānamadhikṛtyāha adoṣodūbhāvanamityādi yatra viṣaye jijñāsite ajijñāsite punardoṣasyānudbhāvanepi nāparādha ityabhiprāyaḥ ke punaste sādhanasya doṣā ityāha nyūnatvaṃ ṣaḍprakāramekaikadvidvirūpānuktau   syānmatiḥ sapakṣa vipakṣayoḥ sadasattvayoryaugapadyenāprayoge kathañca prakārāt nyūnatocyate   yadā sarvvopasaṃhāreṇa vyāptivyatirekābhyāntadākṣepopi nāsti tadeyaṃ vyavasthāpyate athocyate tadāpyapradarśitānvayavyatirekādidṛṣṭāntadoṣo bhavati  bhavatvayamaparosyāparādho na hyekadoṣālīḍhānyeva sādhanāni bhavanti trayo hetvābhāsā dṛṣṭāntābhāsāścāṣṭādaśanyāyavindau tṛtīye paricchede sodāharaṇāḥ prapañcena draṣṭavyāḥ teṣāmanudbhāvanaṃ paryāyaśabdadvayena vyācaṣṭe taccānudbhāvanaṃ tribhiḥ kāraṇairityāha tataḥ punaḥ sādhansya nirdoṣatvādityādi nanu ca yukto nirdoṣe sādhane prativādino doṣānudbhāvanānnigrahaḥ sadoṣe tvajñānāsāmarthyābhyāmanudbhāvanepi doṣasya duṣṭasādhanaprayogādvādina eva parājayo yukto na prativādina iti atrāha na hi duṣṭasādhanābhidhānepīti yadyevaṃ duṣṭenāpi sādhanena vādinā prativādinastiraskṛtatvāt kasmājjayo na bhavati tasyetyāha kevalamityādi yadyevaṃ kinna parājayaḥ tatvasiddhibhraṃśāditi codyaṃ nānirākaraṇādityādyuttaraṃ durjanānāmvipratipattiraśobhano vyavahāraḥ asmānna yogavihito nyāyyaḥ kaścidvijagīṣuvādo nāma yacchalādibhiḥ kriyata ityadhyāhāraḥ ukte sati nyāye tatvārthī cet prativādī pratipadyeta tamarthaṃ nyāyopetaṃ atha svapakṣarāgasya valīyastvāduktepi nyāye na pratipadyeta  tadā tena prativādinā tasya nyāyasyārthasyāpratipattāvanyasamīpavarttyātmajño janakāyo na vipratipadyeteti kṛtvā nyāyānusaraṇameva satāṃ vāda  iti varttate  tatvarakṣaṇārthamitiparaḥ yathoktaṃ tatvā dhyavasāyasaṃrakṣaṇārthañjalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavaditi nyā sū      netyādyācāryaḥ evantatvaṃ surakṣitambhavati ekāntena pratidvandyunmūlanāditi bhāvaḥ tadabhāva iti sādhanaprakhyāpanasādhanābhāsadūṣaṇayorabhāve anyathāpīti mithyāpralāpādyabhāvepi   kathamasau na doṣaḥ sādhanasyetyāha tasya doṣatvenābhimatasya bhāvepi siddhervidhātābhāvāt sādhayitumaniṣṭopyākāśaguṇatvādikāryatvenānityatvamātrasādhane dhvanau vivakṣite sati kāṇādāḥ keciccodayanti nyāyānabhijñāḥ śāstropagamāt sarvvastadiṣṭaḥ sādhyaḥ tatpradhāne ca hetupratijñayordoṣa iti taccāyujyamānaṃ śāstrāśrayepyastyapagatamātrasyaiva sādhyatvāt anyathā gandhe bhūguṇatāviparyayasādhanādayameva heturasyāmeva pratijñāyāṃ viruddha prāpnoti   tathedamaparamadoṣodbhāvanaṃ yathāha bhāradvājo nāstyātmeti pratijñāpadayoḥ parasparavirodha iti yasmādātmeti vastvabhidhīyate nāstīti tasya pratiṣedhaḥ  idamapyayuktamanādivāsanodbhūtātmavikalpapariniṣṭhitapratibhāsabhedasya śabdārthasya pareṣṭānityacittatvādiviśeṣaṇātmalakṣaṇabhāvopādānatvasya  nirācikīrṣitatvāt  atraiva hi dharmiṇi vyavasthitāḥ sadasatvañcintayanti santaḥ kimayamātmavikalpapratibhāsyartho yathābhimatabhāvopādāno na veti na tu punaratrāyameva vikalpapratibhāsyevārthopahnūyate tasyaiva buddhāvupasthāpanāya śabdaprayogāt pratyātmavedyatvācca vikalpapratibimbavyatiriktaṃ tu bāhyaṃ svalakṣaṇaṃ naiva śabdārtha iti na tasya vidhirnāpi pratiṣedhaṇaṃnaṃ  anyathāparamā caikatānatve śabdānāmanibandhanā  na syāt pravṛtiratheṣu darśanāntarabhediṣu  atītājātayorvāpi na ca syād nṛtārthatā vācaḥ kasyāścidityeṣā bauddhārthaviṣayā matā   sa cāyamvikalpi bhāvopādānatvena nirācīkīrṣito deśakālapratiniyatimanapekṣya vikalpapratibiṃbaviṣayatvādeva cātmaśabdasya na nirviṣayatvamasti tataśca yaduktaṃ yacca yatra pratiṣiddhyate tat tasmādanyatrāsti yathā nāsti nāsamānādhikaraṇo ghaṭaśabdo na ghaṭābhāvaṃ pratipādayitu śaknoti api tu deśakālaviśeṣāt pratiṣedhāgatiḥ nāsti ghaṭa iti deśaviśeṣe pratiṣedho gehe nāsti iti kālaviśeṣe vā pratiṣedhaḥ idānīṃ nāsti prāgnāsti ūrdhvaṃ nāsti sarvvasyāyaṃ pratiṣedho nānanubhūtaghaṭasatvasya yuktaḥ tathā nāstyātmeti kimayandeśaviśeṣaḥ pratiṣidhyate uttarakālaviśeṣa iti yadi tāvaddeśaviśeṣapratiṣedhaḥ sa ātmani na yuktodeśatvādātmanaḥ na ca deśaviśeṣapratiṣedhādātmā pratiṣiddho bhavati na cāyambhavatāmabhiprāyaḥ śarīramātmā na bhavatīti cet kasya vā śarīramātmā yaṃ prati pratiṣedhaḥ śarīre nāstyātmetyevaṃ pratiṣedha iti cet kasya śarīre ātmā yaṃ prati pratiṣedhaḥ kva taryātmā na kvacidātmā kimayaṃ nāstyeva na nāsti viśeṣapratiṣedhāt keyaṃ vāco yuktirnna śarīre nānyatra na ca nāsti eṣaiveṣā vāco yuktiḥ yadyathā bhūtantattathā nirdiśyata iti na cāyamātmā kvacidapīti tasmāttathaiva nirdeśaḥ na ca kālaviśeṣe pratiṣedho yuktaḥ ātmani traikālyasyānabhivyakterātmapratiṣedhañca kurvāṇenātmaśabdasya viṣayo vaktavyaḥ na hyekaṃ padaṃ nirarthakaṃ paśyāmaḥ athāpi śarīrādiṣu ātmaśabdaṃ pratipadyethāḥ evamapyanivṛttau vyāghātaḥ kathamiti nāstyātmetyasya vākyasya tadānīmayamartho bhavati śarīrādayo na santīti evamādi bahva saṃbaddhaṃ tadapahastitambhavati pratijñārthaikadeśa ityetadapyasat sāmānyaviseṣasyābhāvāt yadvā na prayatnānantarīyakatvasya pratijñārthaikadeśatā dharmiṇamupalakṣya nivṛttatvāt   yasya hi yadupalakṣakaṃ na tasya tadekadeśatvaṃ yathā na kākasya gṛddhaikadeśatvamiti   anyattu na yuktamiti yaduktamakṣapādena dvāviṃśatividhaṃ nigrahasthānaṃ pratijñāhāniḥ pratijñāntaraṃ pratijñāvirodhaḥ  pratijñāsaṃnyāso hetvantaramarthāntarannirarthakamavijñātārthamapārthakamaprāptakālaṃ nyūna madhikaṃ punaruktamananubhāṣaṇamajñānamapratibhā  vikṣepo matānujñā paryanuyojyopekṣaṇanniranuyojyānuyogopasiddhānto hetvābhāsāśca nigrahasthānāni nyā sū       tānīmāni dvāviṃśatividhāni vibhajya vakṣyante pratidṛṣṭāntadharmānujñā svadṛṣṭānte pratijñāhāniḥ nyā sū     tatra bhāṣyakāramataṃ dūṣayitvā vārttikakāroyaṃ sthitapakṣamāha tameva brūma iti bhāṣyakāramatasya bhāradvājenaiva dūṣitatvādasmākamarddhantāvadavasitaṃ bhārasyeti bhāvaḥ tatradambhāṣyakārasya mataṃ sādhyadharmapratyanīkena dharmeṇā pratyavasthitaḥ pratidṛṣṭāntadharma svadṛṣṭāṃtenujānan pratijñāṃ jahātīti pratijñāhāniḥ nidarśanamanityaḥ śabda aindriyakatvāt ghaṭavaditi kṛte para āha dṛṣṭamaindriyakaṃ sāmānyaṃ nityaṅkasmāt na tathā śabda iti pratyavasthita idamāha yadyandriyakaṃ sāmānyaṃ kāmaṃ ghaṭopi nityostviti sa khalvayaṃ sādhanasya dṛṣṭāntasya nityatvaṃ prasañjayannitamanāntarameva pakṣañjahāti pakṣañca jahataḥ pratijñāhānirityucyate pratijñāśrayatvāt pakṣasyeti  vārtikakāreṇa caivametad dūṣitaṃ etattu na buddhyāmahe kathamatra pratijñā hīyate iti hetoranaikāntikatvaṃ sāmānyadṛṣṭāntena pareṇa codyate tasyānaikāntikadoṣoddhāramanuktvā svadṛṣṭānte nityatāṃ pratipadyate nityatāpratipatteścāsiddhatādṛṣṭāntadoṣo bhavatīti soyaṃ dṛṣṭāntadoṣeṇa vā hedudoṣeṇa vā nigraho na pratijñāhāniriti dṛṣṭāntañca jahat pratijñāñjahātīti upacāreṇa nigrahasthānaṃ na ca pradhānāsambhave upacāro labhyata iti pratijñāhānermukhyo viṣayo vaktavya iti  idānīmvārtikakāramataṃ svayamevopanyasyati pratidṛṣṭāntasyetyādinā kaḥ punaratra dṛṣṭāntobhimato yadi tāvat yatra laukikaparīkṣakāno ṇāṃ buddhisāmyaṃ sa dṛṣṭānta nyā sū     iti pāribhāṣikastadā bhāṣyakāramatādaviśeṣastatra ca prativihitaṃ athānyaḥ sa na gamyata ityāha tatra dṛṣṭaścāsau pañcāvayavena sādhanenānte ca nigamanasya vyavasthita iti dṛṣṭāntaḥ pakṣaḥ tataḥ svaśabdena saha viśeṣaṇasamāsaḥ tadviparītaḥ pratidṛṣṭāntaḥ yathānitya śabdaḥ aindriyakatvāditi bruvanvādī pratipakṣavādini sāmānyādikamaindriyakaṃ nityaṃ ca  tatovipakṣepi vṛttervyabhicāyayaṃ heturityevaṃ sāmānyena pratyavasthite satyāha yadyevaṃ śabdopyevamastviti eṣā pratijñāhānirnāma nigrahasthānaṃ kasmāt prāgpratijñātasya śabdānityatvasya tyāgāt pratijñāśabdena dharmiviśeṣaṇabhūto dharma ucyate samudāyāvayavatvāt etat pratikṣipati atra bhāradvājamate upagatāyāḥ pratijñāyāstyāgāt kāraṇāt yeyaṃ pratijñāhānirvyavasthāpitā tasyāṃ viśeṣaniyamaḥ kiṅkṛtaḥ kosāvanena prakāreṇa svapakṣe pratipakṣadharmānujñāsvarūpeṇa pratijñāhāniriti syāt matamayameva pratijñāhāniḥ prakāro nānyosti tato niyamārthamucyata iti sambhavati hyanyenāpīti atha matiḥ pradhānametannimittaṃ tasyāstatosmin pradarśitenyopi prakāśita eva bhavatīti tadatrāpyāha idameva ca hetudoṣodbhāvanādinā pratipāditena prativādinā pratijñā hātavyā samyagdūṣaṇābhidhānāt yaccedamabhyadhāyi sāmānyaṃ nityamaindryikamityukte śabdopyevamastvityatra pratividhatte idampunarasambaddhameva yasmāt kaḥ svasthātmā sāmānyopadarśanamātreṇa sāmānyamasti na caindriyakannityañcetyetavicārya śabdaṃ nityaṃ pratipadyeta etāvattu bhavet sāmanyasyāpi nityasyaindriyakatve tasya aindriyakatvasyānityepi ghaṭe darśanāt saṃśayitaḥ syāt   api ca pratidṛṣṭāntadharmānujñaivātra na yuktetyāha na ca taddhamaṃ tasya sāmānyasya dharmannityatvaṃ yatonityaḥ śabda iti vadatā kasyacinnityaḥ śabda ityayamañjaśo seti pratyāsannaḥ pratipakṣaḥ syānna sāmānyantasya dharmyantaratvāt tathā hyekādhikaraṇayoreva nityatvānityatvayorvirodho na nānādhikaraṇayoḥ āñjasagrahaṇamayamapi viruddhadharmādhikaraṇatvāt pratipakṣe na tvatinikaṭo yathā nityaḥ śabda ityayamiti paridīpanārthaṃ nānena prakāreṇa pratijñāhānernigrahārha iti vartate kenānenetyāha pratipakṣadharmānujñayā athavā anenetyasādhanāṅgavacanena yathoktamidameva pradhānaṃ nimittamiti tasyānaikāntikadoṣoddhāramanuktvā svadṛṣṭānte nityatāṃ pratipadyate nityatāpratipatteścāsiddhatādṛṣṭāntadoṣo bhavatīti soyaṃ dṛṣṭāntadoṣeṇa vā hetudoṣeṇa vā nigraho na pratijñānāniriti dṛṣṭāntañca jahat pratijñāñjahātīti upacāreṇa nigrahasthānaṃ na ca pradhānāsambhave upacāro labhyata iti pratijñāhānermukhyo viṣayo vaktavya iti  idānīmvārtikakāramataṃ svayamevopanyasyati pratidṛṣṭāntasyetyādinā kaḥ punaratra dṛṣṭāntobhimato yadi tāvat yatra laukikaparīkṣakāno ṇāṃ buddhisāmyaṃ sa dṛṣṭānta nyā sū     iti pāribhāṣikastadā bhāṣyakāramatādaviśeṣastatra ca prativihitaṃ athānyaḥ sa na gamyata ityāha tatra dṛṣṭaścāsau pañcāvayavena sādhanenānte ca nigamanasya vyavasthita iti dṛṣṭāntaḥ pakṣaḥ tataḥ svaśabdena saha viśeṣanasamāsaḥ tadviparītaḥ pratidṛṣṭāntaḥ yathānityaḥ śabdaḥ aindriyakatvāditi bruvanvādī pratipakṣavādini sāmānyādikamaindriyakaṃ nityaṃ ca  tatovipakṣepi vṛttervyabhicāryayaṃ heturityevaṃ  sāmānyena pratyavasthite satyāha yadyevaṃ śabdopyevamastviti eṣā pratijñāhānirnāma nigrahasthānaṃ kasmāt prāgpratijñātasya śabdānityatvasya tyāgāt pratijñāśabdena dharmiviśeṣaṇabhūto dharma ucyate samudāyāvayavatvāt etat pratikṣipati atra bhāradvājamate upagatāyāḥ pratijñāyāstyāgāt kāraṇāt yeyaṃ pratijñāhānirvyavasthāpitā tasyāṃ viśeṣaniyamaḥ kiṅkṛtaḥ kosāvanena prakāreṇa svapakṣe pratipakṣadharmānujñāsvarūpeṇa pratijñāhāniriti syāt matamayameva pratijñāhāniḥ prakāro nānyosti tato niyamārthamucyata iti sambhavati hyanyenāpīti atha matiḥ pradhānametannimittaṃ tasyāstatosmin pradarśitenyopi prakāśita eva bhavatīti tadatrāpyāha idameva ca hetudoṣodbhāvānādikaṅkāraṇaṃ yasmādevaṃ hetudoṣodbhāvānādinā pratipāditena prativādinā pratijñā hātavyā samyagdūṣaṇābhidhānāt yaccedamabhyadhāyi sāmānyaṃ nityamaindryamityukte śabdopyevamastvityatra pratividhatte idampunarasambaddhameva yasmāt kaḥ svasthātmā sāmānyopadarśanamātreṇa sāmānyamasti na caindriyakannityañcetyetadavicārya śabdaṃ nityaṃ pratipadyeta teāvattu bhavet sāmanyasyāpi nityasyaindriyakatve tasya aindriyakatvasyānityepi ghaṭe darśanāt saṃśayitaḥ syāt   api ca pratidṛṣṭāntadharmānujñaivātra na yuktetyāha na ca taddhamaṃ tasya sāmānyasya dharmannityatvaṃ yatonityaḥ śabda iti vadatā kasyacinnityaḥ śabda ityayamañjaśoseti pratyāsannaḥ pratipakṣaḥ syānna sāmānyantasya dharmyantaratvāt tathā hyekādhikaraṇayoreva nityatvānityatvayorvirodho na nānādhikaraṇayoḥ āñjasagrahaṇamayamapi viruddhadharmādhikaraṇatvāt pratipakṣo na tvatinikaṭo yathā nityaḥ śabda ityayamiti paridīpanārthaṃ nānena prakāreṇa pratijñāhānernigrahārha iti vartate kenānenetyāha pratipakṣadharmānujñayā athavā anenetyasādhanāṅgavacanena yathoktamidameva pradhānaṃ nimittamiti pratijñātārthapratiṣedhe dharmavikalpāttadarthanirdeśaḥ pratijñāntaramiti nyā sū     dvitīyalakṣaṇasūtraṃ   nigrahasthānamiti sarvvatrānuvartate  asyārthaḥ pratiṣedho vipakṣe hetusadbhāvakathanaṃ tasminsati sapakṣavipakṣayorddharmabhedena karaṇabhūtena pūrvvapratijñārthapratipatyartha  pratijñāntaraṅkaroti  yathā ghaṭosarvagata evaṃ śabdopyasarvvagato ghaṭavadevānityaḥ śabda iti śeṣaḥ sujñānaḥ idaṃ nirākaroti atrāpītyādinā abiddhakarṇastu bhāṣyaṭīkāyāmidamāśaṅkyaparijihīrṣati   nanu cāsrvvagatatve satīti hetuviśeṣaṇamuktaṃ saviśeṣaṇaśca heturvipakṣe nāstīti na pratijñāntaraṃ nigrahasthānaṃ nahi tadevamasarvvagataḥ śabda iti pratijñāntaropādānāt hetuviśeṣaṇopādāne hetvantaraṃ nigrahasthānamiti etaccātisthūlaṃ sa hyevaṃ pakṣadharmameva vidagdhabuddhirviśinaṣṭi na tu pratijñāntaramupādatte siddhatvāt yadapi hetuviśeṣaṇopādāne hetvantarannigrahasthānamityabhyadhāyi tadapyatipelavaṃ yasmādevaṃ tadeva nāmāstu pratijñāntaratvasambaddhaṃ udāharaṇasādharmyādeśceti udāharaṇasādharmyātsādhyasādhanaṃ hetu nyā sū     rityetasya pratijñālakṣaṇasya sādhyanirdeśaḥ pratijñetyetasyābhāvāt upādadatā cānena pratijñāṃ pratijñāsādhanāya pratijñāmātreṇa yuktirahite na siddhiriṣṭā bhavati tataśca prāgapi prathamapratijñānantaramapi hetumaindriyakatvanna brūyāt tasmādevaṃ prakārāṇāmbālapralāpānāṃ pratijñāsādhanāya pratijñāntaramucyata ityevaṃ rūpāṇāṃ parisaṅkhyātumasakyakyatvāt lakṣaṇaniyamopyasambaddha eva kosau pratijñāntarābhidhāne pratijñāntaraṃ nāma nigrahasthānamiti nanu nāyamīdṛśo nakṣaṇaniyamaḥ pratijñātārthapratiṣedhe dharmavikalpāttadarthanirdeśa ityevaṃ kṛtvāt nāsti doṣastasyaiva paryyāyāntareṇa kathanāt  athocyate yathā vidvāṃso na pratijñāṃ pratijñāsādhānayāhustathā sādhyasidhyarthamasiddhaviruddhānaikāntakādīnapi prayuñjate tataścāsādhanāṅgavacanamityādi  tvayāpi na vācya bhavedataḥ prāha    viduṣāmapīti anuddiśyāpramāṇakaṃ śāstropagamamiti māmakīne tantra sāmānyaṃ yathā bhūtaṃ siddhametyeva na pradarśyata ityarthaḥ tathāhi vyutthitacetaso na parasamayavyavasthoparodhamādriyante tatvadarśanādhyavasāyaśūrāḥ śūsūrayaḥ apramāṇakamvacanaṃ pramāṇopetasyābhyupagamasya vidvadbhiralaṅganīyatvāt etacca syāt pramāṇairasamarthitasādhanābhidhānādvādyapi jetā na bhavati pratipakṣasya nirākaraṇāt   pratijñāhetvorvirodhaḥ pratijñāvirodho nyā sū     nāma nigrahasthānaṃ guṇavyatiriktaṃ dravyamiti pratijñā rūpādibhyorthāntarasyānupalabdheriti hetuḥ soyampratijñāhetvorvirodhaḥ yadi gaṇavyatiriktaṃ dravyaṃ rūpādibhyerthāntarasyānupalabdhirnopapadyate atha rūpādibhyorthāntarasyānupalabdhirguṇavyatiriktaṃ dravyamiti nopapadyate  etenaiva pratijñāhetorvirodhena pratijñāvirodhaḥ svavacanena vyākhyāta   sūtrakāreṇāsyopalakṣaṇārthamuktametat śramaṇāprativiratapuruṣasambhogā garbhaśca nāntareṇa puruṣasambhogamiti svavacanavyāhatiḥ hetuvirodha etena cokta iti vartate sarvvaṃ pṛthag nānā nāstyeko bhāva iti tāvat samūhe bhāva śabda prayogāt samūhavācakaghaṭādibhāvaśabdavācyatvādityarthaḥ yasmāt samūha iti bruvāṇena ekobhyupagato bhavati ekasamuccayo hi samūha iti tathā hi gavādidravyāṇi samuditāni pratipadyamānena samūhobhyupeyaḥ sa cāyaṃ samūhayanti dravyāṇyetāni gavādibhāvena vyavasthitānīti na vyavatiṣṭhate bhedopyalpataratamatvena yattatra paramālpaṃ yadabhedyaṃ tato nivarttate yataścāyaṃ bhedo nivarttate tadekaṃ atha manyase yaṃ tamabhedyaṃ paramāṇuṃ manyase sopi rūpādīnāṃ samudāya iti etasminvai darśane ye rūpādayaḥ samuditāste paramāṇuriti paramāṇau rūpaṃ sa kasya samudāya iti vaktavyaṃ evaṃ śeṣeṣu guṇeṣu atha na taṃ samudāyampratipadyase aṣṭau dravyāṇi samuditāni paramāṇuriti śāstraṃ vyāhataṃ kāmeṣṭadravyakośabdaḥ paramāṇuriti abhidharmakośe   tasmādanupapattāvanekopapattirityatimauḍhyaṃ asiddhaścāyaṃ hetuḥ yasmādanekavidhalakṣaṇairgandhādibhirguṇairbudhnādibhiścāvayavaiḥ sambaddha eko bhāva upapasyate ataḥ śabdādekārthādhigatau śeṣonusaktoṣaktortho gamyata iti nanu cāyamati pratijñāhetorvirodha iti prathamādasyāviśeṣaḥ maivamubhayāśrita tvāt virodhasya vivakṣātonyataranirdeśa iti bhāradvājenaivoktattvāt pratijñāyā dṛṣṭāntavirodho yathā vyaktamekaprakṛtikaṃ parimitatvāt śarāvādivaditi śarāvādirdṛṣṭanta ekaprakṛtitvaṃ bādhate dṛṣṭāntabhūtāyāḥ prakṛteḥ prakṛtyaṃtaratvāt ekaprakṛtitve vā śarāvādirdṛṣṭāntoyuktaḥ hetośca dṛṣṭantādibhirvirodho yathā guṇavyatiriktaṃ dvaryamarthāntaratvenānupalabhyamānattvāt ghaṭāvaditi ghaṭādīnāmbhedena grahaṇāddhetuṃ bādhate dṛṣṭāntaḥ ādigrahaṇena hetorupanayanigamanābhyāṃ virodho gṛhyate anayorudāraṇamanityaḥ śabdaḥ kṛtakatvāt yatkṛtakantadanityaṃ yathākāśantathā ca kṛtakaḥ śabda ityupanayena hetorvirodhaḥ tathā hyudāharaṇā pekṣastathetyuyupsaṃhāro na tatheti ceti nyā sū     sādhyasyopanaya uktaḥ iha na viparītamudāharaṇamityetadapekṣopanayena hetorvirodhaḥ īdṛśe ca prayoge tasmādanitya ityupasaṃhāre nigamanena pramāṇavirodhaśca pratijñāhetoryathānuṣṇognirdravyatvājjalavaditi pratyakṣambādhate parapakṣa ityādi etacca yacca svapakṣānapekṣañcetyādi etadapyubhayampratijñāhetorvirodha ityanenaiva saṅgṛhītatvāt pṛthag nigrahasthānatvena naiva vaktavyamiti darśayati parapakṣā ityatrapareṇapramāṇekṛte kaṇādonaikāntikamudbhāvayati svapakṣānapekṣañcetyatra tu vaiśeṣika eva pramāṇaṅkaroti parastaṃ vyabhicārayatīti bhedaḥ yadi tarhi gotvādinā vyabhicāre kṛte viruddhamuttaraṃ tathā satyanaikāntiko nirviṣaya ityāha ubhayetyādi vādiprativādiprasiddha ubhayapakṣāsaṃpratipannaḥ sonaikāntikastadviṣayatvādupacāreṇa tathā ca vṛttistenānaikāntikacodaneti atrāpītyādi naitadapi pratikṣipati tadāśrayaḥ sā pratijñāśrayo yasya virodhasya sa tathā tatkṛto veti tayā pratijñayā kṛtaḥ pariśiṣṭamatisphuṭaṃ vyatiriktānāmapi kutaścit parvatādeḥ sakāśādviprakarṣiṇāmpisā śācādīnāṃ tatredameva nigrahādhikaraṇaṃ yaduta pratijñāyāḥ prayogaḥ na virodhaḥ pratijñāyāḥ nigrahādhikaraṇamiti vartate kimiti tadadhikaranatvāt pratijñāśrayatvāt ityarthaḥ yadi punstadadhikaraṇo na bhaved bhavennigrahādhikaraṇamityāha yadītyādi prastāvasya vādasyopasaṃhāraḥ parisamāptistasyāvasānannimitaṃ pratijñāprayogaḥ tanmātreṇaivāsādhanāṅgābhidhānāt vādinobhaṅgāt kvacitprastāvopasaṃhārāvasaratvāditi paṭhyate tatrāpi vādaparisamāpteḥ pratijñāpadaprayoge satyavasarodhikāra ityarthaḥ  atha buddhiryathā bhavadbhiḥ kasyacidarthasya kṣaṇikatvādikamekameva sādhyaṃ bhahubhiḥ satvotpattimatvapratyayabhedabheditvādibhirhetubhiḥ  pratipādyate tathaikamapi dūṣyamparopanyastaṃ sādhanavākyaṃ pratijñopādānadvāreṇa tadvirodhadvāreṇānyathā vā dūṣyate  tathā ca nāyandoṣaḥ parājitaparājayābhāvāditi tadatrāha ye tu hetavaḥ ucyanteteṣāmvikalpena pūrvvahetvanapekṣayā evaṃ vaitat athavānyathā sādhayāmītyetat sādhyasādhanāya vṛtteḥ kāraṇātsāmarthyamasti   kiṃ punaḥ kāraṇaṃ na samuccaye naiva prayoga ityāha anyathā yadi samuccaye naivāparahetvantaraprayogobhīṣṭastadā dvitīyasya vaiyarthyāt vikalpena sāmānyamiti vartate vairyarthyameva pratipādayati yadi hi tatrāpyekaprayogamantareṇāparasya prayogo na sambhavet ubhayapratiṣedhena vidhyavasāyāt yadyekasya prayogeparasya samuccayena prayogaḥ sambhavedityarthaḥ tadā na dvitīyasya kaścit sādhānārtho pratītapratipādanābhāvāt prathamahetupratipādita evārthe vyāpṛtatvānniṣpāditakriye dāruṇi pravṛttasyaiva dātrāderna kścitsādhakatamatvārtha iti yāvat nanu ca sādhanavadvikalpenaiva dūṣaṇamapi bhaviṣyati evaṃ manyate naivaṃ parobhyupaganturmahati evaṃ hi tena svayameva pratijñāyā asādhanāṅgatvampratipannambhavet tataścaitad vyāhanyate pratijñāhetūdāharaṇopanayanigamanānyavayavā nyā sū     iti  anyaireva hetubhirityavayavidravyaniṣedhakaiḥ pūrvvoktaprakāraīḥ kumbhādiśabdasyaikaghaṭādyavayavidravyalakṣaṇaviśeṣānabhidhānamanekasya cārthasya  rūpāderyatsāmānyamekārtha kriyāsāmarthyātmakantadabhidhānañca pratipādya sarvvasya śabdārthasya rūpāderekārthakriyāsamarthasya nānārtharūpatayā  karaṇabhūtayā   ekaścāsau vastuviśeṣasvabhāvaścāvayavidravyarūpastasya bhāva ekavastuviśeṣasvabhāvatā tasyā abhāvamupadarśayannāstyeko bhāva ityabhidadhyād  bauddho na tu rūpāṇīndriyārthān pratikṣipan  syāt matī rūpādyavyatirekāt sāmarthyamapyanekaṃ tatkathandekamityucyate kathaṃ vā tasya śabdārthatvaṃ nahi svalakṣaṇaṃ śabdārtha ityucyate nānābhūtamapi sāmarthyabhinnavatsvavyatirekādekārthakriyākāritayaikapratyavamarṣahetutvāt paramparayaikamityākhyāyate  yathoktam ekapratyavamarṣasya hetutvāddhirabhedinī  ekadhā hetubhāvena vyaktīnāmapyabhinnateti  puruṣādhyavasāyānirodhe na śabdārthatvaṃ tasya vyavasthāpyate  puruṣohyanādimithyābhyāsavāsanāparipākaprabhāvādantarmātrāviparivartinamākāraṃ bāhyeṣvevāropya dṛśyavikalpayorekatvampratipannaḥ paramārthastu  nirviṣayā eva dhvanayaḥ  vyaktīnāmvijñānākārasya cārthāntarānugamābhāvenābhilāpāgocaratvāt yathādhyavasāyañcākārasya satvāt yathoktaṃ sūtre yena yena hi nāmnā vai yo yo dharmobhilapyate na sa samvidyate tatra dharmāṇāṃ sā hi dharmateti  tadayamatra samadāyārtho rūpādīnāṅghaṭasya ca yathā kramamanekatvamekatvañca vahuvacanaikavacanābhidhayatvāt    tadyathā nakṣatrāṇi śaśītyevamādiranumānābhāsaiḥ pareṇa ghaṭādiśabdasya viṣayoyoyamekārthovayavyabhidhānobhyupagataḥ sa eva pratikṣipyate natu rūparasādayaḥ paramāṇusvabhāvāstathā hi teṣāmpratyekamekaikātmakatvamiṣṭameva kevalāstadātisaphalabījavanna samudāyamāsādayantīti niyatasahotpādatvaparidīpanāyoktaṃ kāmeṣṭadravyakośabdaḥ paramāṇuratīndriyaḥ  kāyendriyo navadravyo daśadravyoparendriya iti  abhidharmakośe  yathā tu paramāṇūnāmaindriyakatvamanityatvañca tadvistareṇoktamanyatrāsmābhiḥ yatpunaretadvahuvacanaikavacanābhidheyatvāditi tadvyabhicāri tathāhi yadaikasyāmapi yoṣiti jale sikatādravye vā dārā āpaḥ sikatā iti vyavahāraḥ tadā kintatra bāhulyaṃ yenaivaṃ bhavati śaktibheda iti cet sarvvatrocchinnamidānīmekavacanamekaśakterabhāvāt vastvabhedādanyatraikavacanamiti cet ihāpyastu tadayannirvastuko niyamaḥ kriyamāṇaḥ svātantryamicchāyāḥ śabdaprayoge khyāpayati etena tadapi pratyuktaṃ yadāha kumārilaḥ  tatra vyaktau ca jātau ca dārāścetpratyujyate vyakteravayavānāmvā saṃkhyāmādāya vartata iti  ṣaṇṇagarīti ca kathamvahuṣvekavacanaṃ nahi nagarāṇyeva kiñcit kutasteṣāṃ samāhāraḥ prāsādapuruṣādīnāṃ vijātīyānāmanārambhāt kutastatsamudāyo dravyaṃ asaṃyogācca nāpi saṃyogaḥ prāsādādīnāṃ parasparasaṃyogāt prāsādasya svayaṃ saṃyogātmakasya nirguṇatayāpareṇāsaṃyogācca tata eva ca saṃkhyābhāvaḥ tatsaṃyogapuruṣaviśiṣṭā sattā nagaramit icet kimasyāniratisaśayāyā viśeṣaṇaṃ sattāyāścaikatvāt nagarabahutvepi nagarāṇīti bahuvacanaṃ syāt   dvayasya parasparasahitateti cet anupakārakayoḥ kaḥ sahāyībhāvaḥ puruṣasaṃyogasattānāṃ ca vahutvānnagaramiti kathamekavacanaṃ tathā bhūtānāṃ kvacidabhinnā śaktiḥ sā nimittamiti cenna śaktervasturupāvyatirekāt vyatireke cānupakāryasya pāratantryāyogāt upakāre vā śaktyupakāriṇyā api śaktervyatireka ityavasthiterapratipattiḥ tadavyatireke anyāsāmapi prasaṃga iti yatkiñcidetat prakārāntaramapyāha dṛṣṭopadarśanaścaitaditi kiṃ punaḥ pañcamyantanirdeśepi dṛṣṭānto bhavatītyāha kṛtakānityatvāditi yathā yenoktaṃ hetoḥ sādhyānvayo yatrābhāvebhāvaścakathyate pañcamyā tatra dṛṣṭānto hetustūpanayātmaka iti  kvacidarthe ghaṭādidravye vipratipattau satyāṃ rūpādivyatiriktamasti nāstītyanekasyārthasya parasparavyāvṛttasya nagarādeḥ sāmānyaṃ ṣaṇṇagarītyādi  yad budhyāropitaṃ tatra prasiddhaṃ śabdaprayogamādarśya parasparavyāvṛttānāmekārthānanugatānāṃ buddhisamākṛte samūhe bhāvaśabdaprayogādityanena  paścādupanayena pakṣadharmopasaṃhāramāgūrya pratipāditavipratipattisthānaḥ sansāmānyenopasaṃharati  sarvvaṃ pṛthagiti pratipāditaṃ pratipattisthānamaneneti vigrahaḥ etaduktambhavati kapālādivyatirekenāṇvayavyasti nāstīti vivāde satyayaṃ trilakṣaṇasūcanaparo dṛṣṭānta upanyasto na hetuḥ prayogastvatraivaṃ kriyate ye parasparavyāvṛttā na te vyatiriktaikāvayavidravyānugatamūrttayaḥ tadyathā ṣaṇṇagaryādayaḥ tathā ca parasparavyāvṛttāḥ kapālādaya iti nanu ca yadyayaṃ dṛṣṭāntaprayogastatkimṛjunaiva tatprayogakrameṇa na prayukto yathā yatsat tatkṣaṇikaṃ yathā ghaṭa ityādau kimpañcamyantanirdeśena vipratipattiviṣayaśca kinna darśitaḥ kapālāderavayavipratiṣedhaviśiṣṭaḥ yathānyatrānityaḥ śabdaḥ kṛtakānityatvāditi cakārāt spaṣṭaśca kasmāt hetuḥ sādhyānugato na pradarśitaḥ tathāhyatra parasparavyāvṛttānāmekārthānanugatānāṃ buddhyā samāhite samūhabhāvaśabdaprayogādityabhyūhya vākyaparisamāptiḥ kriyate atrottaraṃ na samāsanirdeśāt saṃkṣepābhidhānādityarthaḥ evamapi prayogadarśanāt kṛtakānityatvādityadau asādhanaṃ vākyatvācca sādhanaprayogotprekṣāsūcakaṃ vākyametat natvidaṃ sādhanavākyamityarthaḥ ata eveti dṛṣṭāntavākyatvādeveti yaśayaṃ hetustantupaṭarūpe bhinnakāraṇe viśeṣavatvādrūpasparśavaditi ayamapi tantupaṭayorbhedāsiddhau tadāśritasyāpi guasya vibhāgāsiddherasiddhāśraya iti nālamiṣṭāsiddhaye tathā hi sūkṣmasthūladrayasamavāyo viśeṣavatvaṃ bhinnakālotpannadravyasaṃvāyāveti vyācakṣate pare  nanu vicitrābhisandhayaḥ yoktāraḥ yatra ye keciddhetvabhiprāyenaiva ṇaiva vācaḥ prayuñjate tānpratyasmābhiḥ pratijñayā hetorbādhanamucyate na tu ye dṛṣṭāntābhimānina ityatrāha   nacetyādi bhagavattathāgatamatāvalambināmuparyayamupakṣipto virodho bhvadbhirākṣapādarina ca naḥ svapnavye tādṛśostīti piṇḍārthaḥ syāt matamastyeva yogācāro yaḥ paṅkena yugapadyogāt paramāṇoḥ pataṅgatāṃ ṣaṇṇāṃ samānadeśatvāt piṇḍaḥ syādaṇumātraka  ityādinā paramāṇorekatvamanabhyupagacchannapi piṇḍaṃ samūhāparaparyāyamicchatītyetaducyate yopītyādi kintarhyabhāva evāṇoranena prakārena sādhayitumiṣṭaḥ kathaṃ ekānekapratiṣedhāt paṅkāyogādinā tāvadekatvaṃ pratisiṣiddhaṃ tatsamudāyarūpamanekatvamapi tadabhāvādeva na vidyate yathoktan nanu  tasya tasyaikatā nāsti yo yo bhāvaḥ parīkṣyate na santi tenānekepi yenaikopi navidyata iti nanu pañkayogādinā kathamekatvamapiditaṃ yāvatā tatra tasya sāvayavatvamāpāditaṃ  ta eva cāvayavāstasyālpīyāṃsaḥ paramāṇavo vibhāgaparyavasānalakṣaṇatvāt paramāṇūnāṃ atha teṣāmapyaṅgānāmanenaiva vidhānena sāvayavatvamāpādyate tathā sati tatrāpyetadevottaramityanenaiva prakāreṇa naśakyate paramāṇorekatvaniṣedhaṃ karttuṃ vibhāgasya vibhajyamāṇanatantrattvāt kathañcānabhyupagatāṇustatasya paṅkayogādikamabhyupagacchatīti tadasatvapratipādane sarve hetavaḥ svata evāśrayāsiddhā iti  etacca naivaṃ yasmātsamarthā vādinopagatāvayavavibhāgamāsāditāpakarṣayantaṃ etacca naivaṃ yasmātsamarthā vādinopatagāvayavavibhāgamāsāditāpakarṣayantaṃ  bhāamaṇurityācakṣate tasya tena pañkāyogādinaikatvamapākriyate  te ca yadyevaṃ nirākṛtāḥ santo yathopagatasya sāvayavatvaṃ pratipadyante tadā svapraijñāyāścyaveran na hi anaṅgīkṛtasāvayavatvāstathā pratyavasthānamarhanti ta evāvayavāḥ santu paramāṇava iti taireva ca tallakṣaṇamvyavasthāpanīyaṃ yogācāreṇa ca niṣedhyamiti nigṛhyante ata eva nānavasthā prasaṅgasādhanatvāccāsiddhatādoṣopi nāstītyalametena athocyate na vayaṃ bhavantaṃ pratīdaṃ brūmo yastu kaścidadhautapādo vādyevaṃ prāha tampratīti  taccāsatsarvvaṃ pṛthagbhāvalakṣaṇapṛthagtvāt nānekalakṣaṇe naikabhāvaniṣpatterityatra prastāve bhavadvāje nāsmānpratyeva kāmeṣṭadvayaka ityādinā  siddhāntamasmākīnamupakṣipyāpyabhidhānāt  tathāpyabhyupagamya doṣāntaramāha na cāyampūrvakād guṇavyatiriktamityādipadasūcitāt parasparārthamā dhāya bhidyate hetupratijñayoḥ sambandhinyoḥ bādhayorudāharaṇopetayoḥ pṛthagbādhodāharaṇayorna kaścidarthabhedaḥ śabdabhedastu kevalaḥ tathāvidhasya ca pṛthagudāharaṇepratisaṅgokṛtakaḥ śabdaḥ kṛtakatvādityādyapyudāharttavyambhaveta saha pṛthagveti kvacitpāṭhaḥ tatrāyamarthaḥ saha yaugapadyena yathā prathame pṛthak pratyekaṃ yatheha athavā virodhacintāpyatrāyuktetyāha   apicetyādi sarvvaṃ pṛthak samūhe bhāaśabdaprayogādityayaṃ hetuḥ sarvvasya dharmiṇo dharma eva na bhavati śabdadharmatvādityasiddhaḥ tathā ca vyadhikaraṇatvādasiddhataiva doṣo guḍo madhuraḥ kākasya kārṣṇyāditi yathā tatra na virodho bhinnādhikaraṇatvāddhetupratijñārthayoḥ syād buddhiḥ samūhavācakaśabdavācyatvādityevaṃ bhāviviktena bhāṣiṭīkāyāṃ prayogād vyadhikaraṇatvaṃnāsti  evaṃ manyate na tāvadayamudyotakareṇaivaṃ prayuktasya vāyamasmabhirdoṣobhidhātudhātumārabdho yepi sampratyanyatthā prayuñjate teṣāmapi yadyayaṃ  doṣo na bhavati  bhavatu nanantaroktastu doṣo vakṣyamāṇaśca brahmaṇāpi na śakyate parihartumiti pratijnāhetvorvirodhasya ca nigrahasthānāntaratvamaṅgīkṛtya mayedamabhyadhāyi na tvasya tadyuktaṃ hetvābhāsāśca nigrahasthānānī nyā sū     tyanenaiva saṅgṛhītatvādityetadvibhaṇiṣurāha apicetyādi dvāvavayavau yasyā doṣajāterdoṣaprakārasya sā dvayī kāmityāha viruddhatāmasiddhatāñca kathampunarviruddhatetyāha viruddhatetyādi ayamatra saṃkṣepārthaḥ pratijñāhetvoryatra prayogeṃ virodhaścodyate tatrāvaśyaṃ siddhena dharmiṇā bhāvyaṃ siddhe ca tasmindharmaṇidharmiṇi hetorvā satvambhavet sādhyadharmasya dvayorvā tatra na tāvat dvayorapi satvaṃ parasparavirodhitvena śītoṣṇayoriva ekādhikaraṇatvābhāvāt anyathā sahaikatrāvasthānādrasarūpavadavirodha eva bhavediti pratijñāhetorvirodho dūratara eva prasajyate tadvakṣyati viruddhayoḥ svabhāvayorekatrāsambhavānna cānyathā virodha iti atha hetostratra satvaṃ evamapi yatra hetustatra na sādhyadharmastadviparyayastu vidyata iti vyaktamasya viruddhatvaṃ nityaḥ śabdaḥ kṛtakatvādivat tadāha   viruddhatā siddherhetvodharmiṇi bhāva iti yadā punastasmindharmiṇi pramāṇāntareṇa sādhyadharmasya satvaṃ niścitaṃtadā tatra hetoravṛttirvirodhinā kroḍīkṛtattvāt ataścāsiddhatvaṃ hetoḥ kṛtakaḥ śabdokāryatvāditi yathā tajjāte asiddhatā punarddharmiṇītyādi  athamanyase pramāṇena siddha eva guṇavyatirikte dravyādau dharmiṇi pratijñāhetorvirodho vyavasthāpyate tato nāyaṃ doṣa ityata idamāsaṅkate śaṅkate asiddha ityādinā evamapi yadi nāma dharmyabhāvena pakṣadharmasyāsambhavāt viruddhatvaṃ parihṛtaṃ asiddhatvaṃ punastadavasthameveti manasyādhāyāha pramāṇayote tūbhayorvādiprativādinordharmiṇi hetorvṛttisaṃśayaḥ pramāṇa nivṛttāvapyarthābhāvāsiddheḥ ataścāsiddhataiva sandigdhāśrayatvāt iha nikuñje mayūraḥ kekāyitattvādityādivat tu śabdaḥ pratipādakapramāṇāyoge dharmiṇaḥ sandigdhāśrayatāhetordharmibādhakapramāṇavṛttau sphūṭamevāśrayāsiddhatatvaṃ sarvvataga ātmani sādhye sarvatropalabhyamāṇanaguṇatvavadityasya samuccayārthaḥ tathā hyasiddheḥ dharmisvabhāa ityatra pratipādakapramāṇāvṛtterasiddho dharmī vivakṣitaḥ syāt bādhakapramāṇavṛttervā pūrvasminpakṣe kaṇṭhenaivokto doṣa uttaratra śabdena samuccitaḥ atraudyotakaramuttaramāśaṅkate ubhayāśrayatvādityādinā gatārthatvāt sujñānaṃ sarvvametat na sarvvatretyādinā nirākaroti yathoktaṃ prāg na dvayīṃ doṣajātimityatra atha pratijñāmātrabhāvyeva hetvanapekṣaḥ pratijñāvirodho vyavasthāpyate yathā nāstyātmā śramaṇā garbhiṇītyatretyata āha   anapekṣe na hetugrahaṇasamvaddhaṃ anupakārakatvāt yadapīdaṃ hetuvirodhasyodāharaṇaṃ dattaṃ nityaḥ śabda ityādinā tatpratijñāvirodhasya hetunāyuktamiti kathanāyāha na cedityādi syāt matamubhayāśrayatvādvirodhasyaivamapi na hetuta evetyata ucyate ubhayāśrayepītyādi evamupadarśitānyudāharaṇāni prakṣipyādiṣṭadūṣaṇāyāha yaccoktametena pratijñāyāḥ dṛṣṭāntavirodhādayopi vaktavyā bhaṇḍālekhanyāyeneti iti śabdo vaktavya ityatra pratipattavyonyathāpareṇottarasyāprayuktattvāt duḥśliṣṭo bhavet bhaṇḍagrahaṇannityapuruṣopalakṣāṇārthaṃ yathā hi bhaṇḍā prākṛtān vismāpayantaścitralakṣaṇopetakaviśālabhajikādipraticchandakamālikhya vicitraśilpakalākauśalasādi śālinotidiśaṃtyevaṃ prakārāṇyapyasmatkauśalanirmitānyekatālamātreṇa hasyādirūpakasthānāni pratipattavyānīti tathā jātīyakametadudyotakarasya tathā hyetadeva bhāva upadarśitahetuvirodhādikaṃ hetvābhāsavyatiriktalakṣaṇopetaṃ tadatidiṣṭe punaḥ kaiva cintā tāmeva cātidiṣṭasya dṛṣṭāntavirodhāderhetvābhāsavyatiriktalakṣaṇāpetatāmabhidhātumupakramate tatrāpītyādinā yatra pratijñāyāḥ dṛṣṭāntavirodhastatrāpi pakṣīkṛtadharmaviparyayavati dṛṣṭānte sati virodhaḥ syāt pratijñāyāḥ dṛṣṭānteneti śeṣaḥ pakṣīkṛtaścāsau dharmaśca tasya viparyayaḥ sa vidyate yasminniti vigrahaḥ dṛṣtānta iti ca sādharmyadṛṣṭānto abhipretaḥ yasmādvaidharmyadṛṣṭāntaḥ sādhyadharmaviparyayavāneva tatra ko virodhaḥ tatrodāharanaṃ nityaḥ śabdo ghaṭavaditi viruddhe ca dṛṣṭānte sati yadi pakṣadharmasya vṛttirananyasādhāraṇā prasādhyate pramāṇena viruddhastadā hetvābhāsaḥ nānyasādhāraṇetyananyasādhāraṇā  anyaśabdena pakṣīkṛtadharmaviparyayavataḥ pṛthagbhūtaḥ pakṣīkṛtadharmavānabhipretaḥ pakṣīkṛtadharmaviparyayavatyevavartate ityevaṃ yadi sādhyata  ityarthaḥ  yathānayoreva sādhyadṛṣṭāntayoḥ kāryatvāditi tadvipakṣīkṛtadharmabahirvyomādau na vartate tadviparīte punarghaṭe vartata iti sādhāraṇāyāmvṛttau sādhitāyāṃ sapakṣavipakṣayoriti śiṣaḥ anaikāntikaḥ sādhāraṇākhyaḥ yathānayoreva sādhyodāharaṇayoḥ prameyatvāditi  aprasādhite cātadvṛttiniyame tayoḥ sapakṣāvipakṣayorvṛttiniyame sapakṣa eva varttate vipakṣa eveti anaikāntika eva sandigdhānvayaḥ sandigdhavyatireko  vā  yathā sarvvavidvītarāgo vā vivakṣitaḥ puruṣo na vā tathā vaktṛtvādrathyānaravaditi tayoreva sapakṣavipakṣayoravṛttau vā satyāmasādhāraṇaḥ nityaḥ śabdaḥ śrāvaṇatvāditi yathā  paraḥ prāha viruddhadṛṣṭāntāvṛttau hetorviparyayavṛttau ca satyānna kaściddhetudoṣaḥ tadyathānityaḥ śabdaḥ pratyayabhedabheditvāt nabhovaditi  sādharmyeṇa  vaidharmyeṇa ca ghaṭavaditi atra nāsiddhatvaṃ dharmiṇi hetoḥ sadbhāvāt nāpyanaikāntikatvamubhayātrāvṛtteḥ pratibandhasadbhāvācca na ca viruddhatvaṃ sapakṣavipakṣayorvaiparītyena vṛtyabhāvāt dṛṣṭāntena tu virodhaḥ pratijñāyāḥ ityayaṃ hetudoṣānatikrānto viṣayaḥ pratijñāyāḥ dṛṣṭāntena ca virodhasyeti idamapanudati  na tadāpi saṃśayahetutvānativṛtteḥ yasmād dṛṣṭānte na pratijñāyā virodhaḥ sādharmye dṛṣṭānte doṣo na vaidharmye kasmādabhimatatvād virodhasya pakṣīkṛtadharmaviparyayavāneva hi vaidharmyaṃdṛṣṭānta ucyata ityabhiprāyaḥ yadi nāmaivaṃ tathāpi kathaṃ hetvābhāsānativṛttirityāha sādharmyadṛṣṭānte ca viparītadharmavati nabhasi nābhicāradharmatā śakyā darśayitutadarthaśca dṛṣṭāntaḥ pradarśate  yadāhatrirūpo heturityuktaṃ pakṣadharme ca saṃsthitaḥ rūḍhe rūpadvayaṃ śeṣaṃ dṛṣṭāntena pradarśyata iti  nanu ca kathamaśakyā yāvatā pratyayabhedabheditvamanityatvāvhabhicāryeva tatvata ityata āha vastutaḥ sādhyāvyabhicārepīti vidyamānopyavyabhicāraḥ pramāṇenāpratipāditatvādasatkalpa iti bhāvaḥ tadetannāpradarśitāvinābhāvasambaddhāddhetoḥ sādhyaniścayaḥ tattasmānna pratijñāyā dṛṣṭāntavirodhopi hetvābhāsānativartate asyāpi tadānīṃ saṃdigdhavipakṣavyāvṛttikatvādityāgūritaṃ na kevalaheuvirodha ityapi śabdaḥ paramatamāsaśaṅkate ubhayathāpi hetudvāreṇa dṛṣṭāntadvāreṇa ca  na hetudvāreṇa prāgdṛṣṭāntadoṣān prasaṅgena parājitasya vādino doṣāntarasya dṛṣṭāntavirodhasya vācyasya vānapekṣaṇāt parājitaparājayābhāvādityākūtaṃ viśeṣeṇa sādhanāvayavānukramavādino naiyāyikasya sa hi pratijñāhetūdāharaṇopanayanigamanānāmānupūrvīṃ pratipannaḥ kaḥ punaḥ tasyātiśaya ityāha udāharaṇasādharmyamityādi aṅgīkṛtya cedamavādina tu dṛṣṭāntavirodho hetvābhāsarūpāsaṃsparśyasti yathoktamanantaramiti etena vikalpato doṣavidhānaṃ prayuktaṃ evantāvadvyavasthitametadyathā pratijñāyā dṛṣṭāntavirodho hetvābhāsānnātivartata iti yatpunarudāhṛtamaviddhakaraṇena bhāṣiyaṭīkāyāṃ vyaktamekaprakṛtikaṃ parimitatvāccarāvādivaditi tatrāpi viruddho hetuḥ parimitattvasya hetoḥ sapakṣebhāve vā vṛtteḥ vipakṣe cānekaprakṛtike śarāvādau vṛtteḥ mṛdaḥ pratikṣaṇaṃ pratyavayavañca bhidyamānatvāt saṃprati hetorapi dṛṣṭāntena virodho hetvābhāsāntargata iti kathayati hetorapi dṛṣṭāntavirodhe satyāsādhāraṇatvamubhayatrāvṛtteḥ viruddhatvamvā kadā viruddhattvamityāha  vaidharmye yadi syādapyatrodāharaṇamuktaṃ tenaiva guṇavyatiriktaṃ dravyamarthāntaratvenānupalabhyamānatvād ghaṭavaditi atrāpi dṛśyatve satīti  hetuviśeṣaṇe viruddhaḥ sapakṣe avartamānatvāt  vipakṣe ca rūpādīnā svarūpe vartamānattvāt viśeṣaṇānupādāne tu vyabhicārorthāntarattvenānupalabdhānāmapi piśācādīnāṃ parasparavyatirekitvāt na cātra ghaṭavaditi dṛṣṭānto yuktastasyaiva dravyāntaratvena pakṣīkṛtatvāt tasya rūpādibhyo bhedena grahaṇaṃ pūrvvameva pratisiṣiddhaṃ grahaṇe cāsiddho hetvābhāsa ityasmanmatameva sthitaṃ atha hetoḥ pramāṇavirodhe ko hetvābhāsa ityāha asiddhogneḥ śaityasyāvidyamānatvāt yatpunaratrodāharaṇamanyadanuṣṇognirdravyatvājjalavaditi tadayuktaṃ nahi pratyakṣaṃ dravyaṃ hetuṃ bādhate tasya dharmiṇi siddhatvāt kintu pratijñārthamanuṣṇatvaṃ atha pratijñārthasya pratyakṣeṇa bādhitatvāddhetostena vyāptirnnāstīti hetoḥ pramāṇavirodha ucyate evantarhi viruddhena sādhyadharmeṇāvyāpteḥ sandigdhavyatireko hetvābhāsa ityasmatpakṣa eva samarthitaḥ hetoḥ pramāṇavorodhasya hetvābhāsānatikramāt  taduktampratyākṣādi virodhā ye vyāptakālopapātinaḥ te sarve na viruddhena vyāptidharmeṇa yuñjata iti syānmatampratijñāyāḥ pramāṇavirodhastanmātrabhāvitvāddhetvābhāsentargamayituṃ nā pāryata ityata āha  pratijñāyāḥ pramāṇavirodhaḥ svavacanavirodhena vyākhyātaḥ kṛtapratikriyastatredameva nigrahādhikaraṇamasādhanāṅgabhūtāyāḥ pratijñāyāḥ sādhanavākye  prayoga ityādinā  iti tasmāt sarvva evetyupasaṃharati yattu viruddhamuttaramiti pūrvvapakṣoktamaparamupakṣipati tadasambaddhameva yasmādyadi hītyadi  anityaḥ śabda aindriyakatvād ghaṭavadityekaṃ bauddhenanyena vā kṛte mīmāṃsakaḥ kāṇādonyo vā svapakṣasiddhena gotvādinā sāmānyena parasya sādhanavādino  bauddhasya hetorvyabhicārasiddhimākāṃkṣeta gotvamapyaindriyakaṃ tadapi bhavatonityaṃ prasajyata ityeva yadi paraṃ pratyevādhyāropyābhidadhyād  vyabhicāraṃ tadā tasya bauddhasya tatsāmānyamaindriyakaṃ nityañca svapakṣaviruddhaṃ nityapadārthānabhyupagāmānnābhimatamataśca kathaṃ vyabhicāra  iti virodho vyahatirayuktattvamiti yāvat yujyata uttarasyetyadhyāhartavyaṃ   na tu punarevamasau parasyevopari bhāramupakṣipya vyabhicāramudbhāvayati tatkathamuttarasya virodhaḥ yataḥ sa hyuttaravādī svayaṃ pratipanne  nityatvena gotve hetoraindriyakatvasya vṛtteḥ saṃśayānaḥ san kiṅghaṭavadaindriyakatvādanityaḥ śabdo bhavatu gotvādivannitya ityapratipattimaniścayamātmanastathā  bruvāṇaḥ khyāpayati satpakṣe khalvendriyakamapi gotvaṃ nityaṃ tasmādayaṃ sāṃpratyanaikāntika itītthamātmīyamevābhyupagamaṃ puraskṛtyānekāntañcodayati tataḥ sādhvivottaramiti samudāyārthaḥ syāt matambauddhasya nāstyevagotvaṃ nityaṃ tato vyāhatamevottaramityata āhu sa ca heturaindriyakatvāditi satyasati vā gotve paramārthataḥ aprasādhtasādhanasāmarthyaḥ san viparyaye bādhakapramāṇāvṛtyā saṃśayahetutvādanaikāntika eva aprasādhitaṃ sādhanāya sāmarthyaṃ sādhyā vinābhāvitvalakṣanamasyeti vigrahaḥ sādhanaśabdo bhāvasādhanaḥ  yadā tu bādhakapramānabalena hetoravinābhāvaṃ sarvvopasaṃhāreṇa sādhayati yatkiñcidindriyajñānagrāhyaṃ svanirbhāsajñānajanakatvāttatra sarvvamanityaṃ  nityatve sarvvadā tadviṣayaṃ jñānaṃ prasañjate na vā kadācidapi tathāhi  svātmani jñānajanane yacchaktaṃ śaktameva tat athavāśaktaṃ kadāciccedaśaktaṃ sarvadaiva tat  tasya śaktiraśaktirvā yā svabhāvena saṃsthitā nityatvādacikitsyasya kastāṃ kṣapayituṃ kṣama iti tadānīṃ gotvādīnāmapi nityānāmekapraghaṭena iva pāṭitatvāt gotve hetoravṛtterna saṃśaya eva bhavati etenetyādi sujñānaṃ tatrāpyanaikāntikahetvābhāsatvānativṛttiriti saṃkṣepaḥ tatsaṃśayahetutvamukhenānaikāntikatvamasamarthite sati hetau anyatrāpītyekapakṣapratipannepi vastuni tulyamiti nobhayasiddhetarayorvastunoranaikāntikatvaviśeṣaḥ yathā kathitamanantarameva sa ca hetuḥ satyasati vetyādinā itaradekapakṣāpratipannamanaikāntikaviṣatvāccānaikāntikamiti vyākhyātaṃ syāccittannāniṣṭerdūṣaṇaṃ sarvvaprasiddhastu dvayorapi sādhanaṃ dūṣaṇamvetyetatkathamevanna vyāhanyata iti tacca naivaṃ niścitadūṣaṇābhisandhivacanāt tata eva tadantaramāhānyaḥ punaḥ sādhyatvamīkṣata iti etattu syāt tadā dvayorekasyāpi na jaya parājayau yadapyuktamudyota kareṇa pratijñāvirodhasūtrameva vivṛṇvatā dṛṣṭāntābhāsā ityādi tadapyavayavāntaravādino naiyāyikasyāyuktaṃ bauddha evaivaṃ bruvāṇaḥ śobhata ityabhipretaṃ   tadvacanena hetvābhasavacanena gamyamānasya dṛṣṭāntābhāsasya tasmāddhetoḥ sakāśāt sādhanāntaratvābhāvaprasaṅgāt dṛṣṭāntasyeti śeṣaḥ nanu ca dṛṣṭāntābhāsānāṃ hetvābhāseṣvantarbhāve tidiṣṭe hetordṛṣṭāntevayavāntaraṃ na prāpnotīti vacanamasambaddhamevetyata āha dṛṣṭāntābhāsānāmityādi ayamasya prayogo manasi vijṛmbhate yadyatorthāntarabhūtaṃ na tadābhāsavacanena tadābhāsavacanaṃ nyāyyaṃ na ca tadābhāseṣu tadābhāsānāmantarbhāvaḥ tadyathā pratyakṣābhāsānāmanumānābhāseṣu tathā ca bhavato hetordṛṣṭāntorthāntarabhūta iti vyāpakaviruddhopalabdhiḥ atovaśyaṃ dṛṣṭāntasya hetāvantarbhāva eṣṭavyaḥ tatra ca na dṛṣṭāntaḥ pṛthak sādhanāvayavaḥ syāt apṛthagvatteḥ ekavyāpārattvādityarthaḥ etadeva vyācaṣṭe yo dṛṣṭānta ityādinā  evaṃ pratijñāhetvorvirodhasya prapañcasya hetvābhāsaiḥ saṅgṛhītatvānna pṛthagvacanaṃ karttavyamityabhidhāyādhanā pratighahānyādīnāmapīyameva  gatiretityāvedanāyāha  api cetyādi pūrvvapakṣavādigrahaṇamuttarapakṣavādinojñānādīni hetvābhāsasparśāni saṃtīti kathanārthaṃ tatsambandhīnīti hetvābhāsapūrvvapakṣavādisambandhīni vā athocyate arthāntaragamanādīnāṃ hetvābhāsāsaṃsarśittvānna tesvaṣvantarbhāva iti taccāsat arthāntaragamanāderapi hetorasamartha evamatisambhavāt kutaḥ asamarthasya nyāyabalena sādhyapratipādane vādina iti śeṣaḥ mithyāpravṛtterarthānantaragamanādinetyabhiprāyaḥ   uttaraḥ paścād phalabhāvī sa cāsau pratijñāsanyāsaśca tasyāpekṣayā kinna kiñcidityarthaḥ  aśaktaḥ paricchedaḥ saṃkhye yeṣāṃ klīvapralāpaceṣṭitānāṃ tāni tathā klīvādīnāṃ pralāpā yeṣāṃ vādinānteṣāṃ ceṣṭitāni pratijñāsaṃnyāsādīni vaikimupanyatastaiḥ  ka punarevaṃ sati doṣa ityāha evaṃ hyatriprasaṅgaḥ syāt evamādyapīti mūrcchāvepathutrasattvādīnāmādiśabdenāvarodhaḥ  tasmādetadapyasambaddhaṃ vidvatsadasyevaṃ prakārasya sthūlatvādittyābhiprāyaḥ tadatra bhāvivitkaḥ svayamāśaṃkya kila pratividhatte sthūlatvenedaṃ  nigrahasthānamiti cet  prāśnikaprativādisannidhau pratijñātārthāpahnavaṅkarotīti asambaddhamucyate tannābhiprāyāparijñāt  na brūmo dhvaṃsī śabda iti kintu saṃyogavibhāgābhyāṃ na vyakta ityayaṃ pratijñātārtha ityāha sāmānyasya ca svāśrayavyaṅgyatvāt vivādābhāva nigrahasthānantu pūrvamapratijñātārthatvāt  anaikāntikadoṣeṇa pratiṣedhe hetau pratijñātārthāpahnavaṅkarotīti nigṛhyata iti tatravācyaṃ yadi vādī sākāṃkṣa evāntarāle kenacid durvvidagdhenānaikāntikadoṣeṇa  coditaḥ sanpratijñātārthaphalīkaraṇena svābhāprāyamāviṣkaroti  tadānyopi na kaściddoṣaḥ kimaṅga punaḥ pratijñāsaṃnyāsaḥ atha nirākāṃkṣaḥ san paścāccoditaḥ pratijñāṃ viśinaṣṭi  tadapyanaikāntikadoṣeṇaiva nigṛhyata iti kimuttarapratijñāsaṃnyāsāpekṣayeti na kiñcitparihṛtaṃ kiñca sphuṭamidaṃ pratijñāntarentarbhavatīti  naḥ pṛthagvācyamiti    aviśeṣokte hetāvityādi sūtraṃ atra nidarśanamudāharaṇamityarthaḥ kāpilaḥ pramāṇayati pradhānasiddhipratyāśayā ekaprakṛtīdaṃ vyaktaṃ vyaktādiparimitatvād ghaṭaśarāvādivaditi ekā prakṛtirasyeti vigrahaḥ prakṛtirupādānakāraṇaṃ yā ca kila sā prakṛtirvikāragrāmasya tatpradhānamitīyamalīkapratyāsāśā sāṅkhyasyā parimāṇañcaturaspramparimaṇḍalamityādi mṛtpūrvvakāṇāmityanvayamāha asya hetorvyabhicāreṇa pratyavasthānaṃ prativādinā kriyate nānāprakṛtīnāṅgavāśvādīnāmekaprakṛtīnāñca kumbhodañcanādīnāndṛṣṭamparimāṇamityevaṃ pratyavasthite sati prativādini yadi vā pratyavasthitaḥ pratiṣiddhaḥ pradhānavādyāha ekaprakṛtisamanvaye sati parmāṇadarśanāditi saviśeṣaṇatvāddhetorvyabhicārābhāva iti matiḥ kathaṃ punarekaprakṛtisamanvaya ityāha sukhaduḥkhamohasamanvitaṃ hīdaṃ vyaktaṃ parimitaṃ gṛhyate sarvvatra tatkāryadarśanādityākūtaṃ tathāhi sukhabahulānāmprasādalābhavaprasavābhiṣvaṅgādagharṣa prītayaḥ kāryaṃ rajobahulānāṃ śoṣatāpabhedastaṃ bhodvegāpadveṣāḥ tamobahulānāṃ sāvaranamādanāyadhvaṃsavībhatsadainyagauravāṇi etāni ca sarvvāṇi sarvvatraiva yathoktarṣāpakarṣābhedamupalabhyante tasmāttraiguṇyaprakṛtīdaṃ viśvaṃ tadidamityādinā nigrahasthānatve kāraṇamāha atrāpītyādyasya pratiṣedhaḥ sujñānaḥ avirāmādacchedādaparisamāptatvāt sādhanābhidhānasyetyarthaḥ   yathoktalakṣaṇa ityekādhikaraṇau viruddhau dharmāviti pakṣapratipakṣalakṣaṇaṃ smarayati parigrahe vādiprativādibhyāṃ kṛte sati hetutaḥ sādhyasiddhau prakṛtāyāṃ hetuvasāśātsādhyasiddhirityetasminprakaraṇe sati prakṛtorthaḥ śabdanityatvaṃ tenāsaṅgatatvāt tadasambaddhattvāttadanupakārakatvādityarthaḥ   tathā hi vināpirūpasiddhyā prātipadikādivyākhyānaṃ yathā kathaṅcitpratipāditādarthādevārthaḥ sidhyati nyāyyametaditi svamatenāviruddhatvādabhyanujānāti kadā ca pūrvottarapakṣavādinornyāyyaṃ nigrahasthānamityāha pratipādite doṣe sati vādiprativādibhyāmanyonyamasādhanāṅgavacanametadadoṣadbhāvanañca bhavediti anyathā na hyanayorekasyāpi jayaparājayāvityuktaṃ prakṛtaṃ parityajyeti nyāyyatāmevāsya pratipādayati prakṛtamatra sādhyasādhanahetvabhidhānaṃ tadakṛtveti upanyaste doṣe na samarthaṃ aparasya rūpasidhyādeḥ atannāntarīyakasyāpīti upanyastasādhanasamarthanāṅgasyetyarthaḥ aparasya nāmādivyākhyānāderūpakṣepaḥ parājayasthānamiti varttate   varṇakramanirdeśavannirarthakaṃ nyā sū     yatra varṇā eva kevalaṃ krameṇa nirdiśyante na padannāpi vākyaṃ arthāntare kilāprakṛtārthakathanamiha varṇamātroccāraṇamiti śeṣaḥ asamvaddhatāmevāha  nahi varṇṇakramanirdeśādeva kevalādānarthakyamapi tu yadeva kiñcidasādhanāṅgasyāsiddhaviruddhādeḥ śabdarūpasidhyādeśca vacanantadevānarthakaṃ kiṃ kāraṇaṃ sādhyasiddhyupayoginobhidheyasyābhāvāt sādhyasiddhyupayoginobhāvepi kasyānyatprayojanamastītyapi na mantavyaṃ iti kathayati niṣprayojanatvācceti sādhyasiddhereva prastutatvādanyaprayojanavatvepi ānarthakyameva tatra prastāva ityabhiprāyaḥ tasmātprakāraviśeṣopādānavarṇakramanirdeśavadityasambaddhaṃ paraḥ prāha na sādhyasiddhau yadanarthakamanaṅgantannirarthakamabhipretamapi tu yasya vacanasya kākavāsitāderiva naiva kaścidarthaḥ tathā ca nārthāntarāpārthakādīnāmanenaiva saṃgrahastatra kasyacidarthaleśasya sadbhāvāt ācārya āha   cidapyādinopi nirarthakābhidhāne vāhita iva kinna nigraho bhavati kathaṃ syādityāha   nigrahanimittattasya nirarthakābhidhānasya vādyavādinoraviśeṣāt neti parantatasya vādina iha vādaprakaraṇe āyātamityācāryaḥ tasya tenaiva nirarthakābhidhānena tatraivaṃ sthite vāde tulyaṃ sarvasyāsādhanāṅgavādino nirarthakābhidhāyitvamityadhyāharttavyaṃ kvacittavetipāṭhaḥ tatra nopaskāreṇa kiñcit anenaiva nirarthakābhidhānena pratyucyate yasya naiva kaścidartha iti etadapyasambaddhaṃ yasmānna ca varṇakramanirdeśopi nirarthakaḥ kvacitprakaraṇe pratyāhārādāvarthavatvācca tasmādatraiva vādesya varṇṇakrama syānarthakyaṃ taccārthāntarāderapi tulyamiti cittaṃ kakkaṅpiṅgitamityatrādiśabdena utplutya gamanaṃ tāladānanṛtyanṛtyādīnāṅgrahaṇaṃ   trirabhihitamiti trivacanaṅkāryamiti nyayatvaṃ darśayati sakṛduktaṃ spaṣṭārthamapi kadācinna jñāyata iti triruccāraṇaṅkāryaṃ kasmātpunaḥ padavākyapramāṇavidbhirvākyanna jñāyata ityāha kliṣṭaśabdamityādi kliṣṭaśabdaṃ manāguccāritatvāt apaśabdatvādityapare kasmādevaṃ prayuktamityāha asāmarthyasamvaraṇāyeti spaṣṭārthasya prayoge dūṣaṇamvakṣyatīti bhayātprayuṃkte idañca sādhanadūṣaṇavādinoḥ samānaṃ dūṣaṇavākyamapi hyevaṃbhūtanigrahaprāptikāraṇaṃ nedaṃ nirarthakādbhidyate tathā hi śliṣṭaśabdādibhiḥ prakṛtārthasambaddhaṅgamakameva brūyāt etadviparītamvā prāktane prakāre nāsyāsāmarthyantatra tu pariṣadādayo jāḍyāttaduktanna pratipadyaṃta iti neyatā vidvānvādī nigrahamarhati vaktureva hi tajjāḍyaṃ yaccharotrā nāvabuddhyate  tatosau nigrahārha evetyākūtavānāha paraḥ pariṣat prajñāmiti nyāyavādina iti pariharati nyāyavādinaḥ uktamiti sambandhaḥ vādī tu jāḍyātpariṣadāderavijñātasādhanasāmarthya iti kṛtvā vijetā na syāt pariṣatprativādipratyāyanena jayavyavasthāpanāt avijñātaṃ pratipādanasāmarthyaṃ pariṣatprativādibhyāṃ yasyeti kāryaṃ dvitīyantu vikalpamadhikṛtyāha asambaddhābhidhāne nirarthakameveti   anekasya padasyeti  yadānīmasambaddhārthapratipādakattve vākyārthapratipādakatvaṃ nirākaroti vākyasyāsambaddhārthapratipādakatve prakaraṇādhyāyapratipatyabhāvaḥ samudāyapratipatyabhāvācca nigrahasthānaṃ udāharaṇaṃ daśa ḍādāḍimāḥ ṣaḍapūpāḥ kuṇḍamajājinaṃ palalapiṇḍaṃ  atha raurukametat kumāryaḥ aphaiyakṛtasya pitā pratiśīna iti atra ca bhāradvājena nirarthakāpārthakayorabheda ityāśaṅkaya prativihitaṃ tatra  hi varṇṇamātramiha yadānyasambaddhānīti  tadevācāropyupakṣipati idaṃ kiletyādinā asambaddhā varṇṇā yasminnirarthaka iti vigrahaḥ kila śabdonabhimatatvapradarśanārthaḥ anabhimatatvemevāha nanvayaṃ padānāmasambandhāpārthakavadasambandhavākyamapi nirarthakāt pṛthag vācyaṃ syāt syātmatamapārthakaṃ naivāsambaddhapadārthāsambaddhavākyārthayoḥ saṅgṛhītvāt pṛthag na vācyamityata ucyate nobhayasaṅgrahādapārthakaṃ yuktaṃ kasmādasambaddhapadārthenāpārthenaivāsambaddhavākyasyeva nirarthakasyāpi varṇṇakramamātralakṣaṇasya saṅgrahaprasaṅgāt athocyate nirarthakaṃ kimucyate yasyārtha eva nāsti kevalaṃ varṇṇakramamātraṃ asambaddhapadavākyayostu sādhyasiddhyanupayogepi na sarvathā nairarthakyamatorthatve sāmyāt dvayorevaikīkaraṇamityata āha evaṃ vidhāccetyādi kapolavāditādīnāmapi pṛthagabhidhānaprasaṅga ityatrātiprasaṅga uktaḥ  nahi kiñcitmātreṇa viśeṣo na śakyate kvacitpradarśaitumityabhisandhiḥ atha nirarthakāparthakayoḥ saṅgrahanirdeśadoṣaṃ bhedanirdeśe ca guṇampaśatākṣapādena  na saṅgrahanirdeśaḥ kṛta iti manyase  na sādhu manyasa ityāha na ca saṅgraha ityādi   yathā lakṣaṇamarthavasāśādityarthaḥ sāmarthyaṃ anupadarśite hi viṣaye nirviṣayā sādhanapravṛttirmā bhūditi sādhyanirdeśalakṣaṇā pratijñā pūrvvamucyate tadanantaramudāharaṇasādharmyāṃtsādhyasādhanaṃ heturityevaṃ lakṣaṇo hetustatsādhanāyocyate tato hetorvahirvyāptipradarśanārthaṃ sādhyasādharmyāttaddharmabhāvidṛṣṭānta udāharaṇamityevaṃ lakṣaṇamudāharaṇaṃ tataḥ pratibiṃbanārthaṃ sādhyadharmiṇi sambhavapradarśanārthamvāudāharaṇāpekṣastathetyupasaṃhāro na tatheti veti sādhanasyopanaya nyā sū ityevaṃlakṣaṇa upanayaḥ tata uttarakālaṃ sarvvāvayavaparāmarṣeṇarśena viparītaprasaṅganivṛtyarthaṃ hetvepadeśāt pratijñāyāḥ punarvacanaṃ nigamanami nyā sū     tyevaṃ lakṣaṇaṃ nigamanamiti ayamasau yathālakṣaṇamarthavasāśātkramaḥ tathāhi lokepi pūrvvaṅkāryaṃ mṛtpiṇḍādyupādīyate paścāttu karaṇañcakradaṇḍādikamiti nyāyaḥ tatraitasminakramankrame nyayataḥ sthitevayavānāṃ pratijñādīnāṃ viparyayeṇābhidhānaṃ nigrahasthānaṃ yathā ghaṭavatkṛtakatvādanitya iti naivamapi siddheriti bhāradvājaḥ svayamevāśaṅkya pariharati na prayogāpetaśabdavadetatsyāditi aneneti goṇīpadena  yathā  ambambiti yathā vālaḥ śikṣyamāṇaḥ prabhāsateṣate avyaktaṃ tadvidāntena vyakte bhavati niścayaḥ  tathā kila goṇyādayaḥ śabdāḥ te sādhuṣvanumāṇenena pratyayotpattihetava iti  tadetadunmattakasya vaiyākaraṇasyonmattakasaṃvarṇṇanamuttakenodyotakareṇa saṃvarṇṇanaṃ tathā hyeka unmatto dvitīyamunmattakaṃ samvarṇṇayati  tathā bhūtametadapīti yāvat  yadi conmattakasyodyotakarasyonmattakasya vaiyākaraṇasya samvarṇṇanaṃ tathā hi śābdika eva tāvadunmattaḥ pramāṇaviruddhavattvābhidhāyitvāt tataḥ kutastatprakriyāyāḥ pramāṇacintāyā jñāpakatvamityabhipretaṃ kathampunaḥ śābdikasyāyuktābhidhāyitvamityāha yadityādi subodhaṃ strīśūdraśabdo mūrkhavacanaḥ yastu nakkaśabdaṃ mukkaśabadameva nāsāparyāyamvetti sa kathamapaśabdācchabdaṃ sādhuṃ pratipadyātaḥ sādhoḥ śabdādarthampratipadyeta kimucyate naivāsau tathā vivodhampratipadyata ityāha dṛṣṭacānubhayavedinopi sanakādeḥ pratītiriti tasmānna paramparayā pratītirarthasya ayamatra saṃkṣepaḥ syādevamasādhūnāṃ sādhvanumāpakatvam yadyeṣāndhūmādīnāmiva trairūpyambhavenniścitaṃ tacca na sambhavati yasmādetāvadanubhayavedinaḥ sanakādayaste santamapi vyāpyavyāpakabhāvanna pratipadyante na cāsāvajñāto gamako jñāpakatvāt yepi śabdāpaśabdapravibhāgakuśalāstepyavidyamānatvādeva bhāvayanti tathāhyasādhūnāṃ sādhubhiḥ sambandhastādātmyaṃ kāryakāraṇabhāvo vā bhaveta tadubhayavikalasyāvyabhicāraniyamābhāvāt tatra ca tāvanna tādātmyamabhyupeyaṃ pāramārthikasyaiva bhedasya sphuṭaṃ pratyakṣataḥ pratīteḥ śabdavadasādhorapyavyatirekato vācakatvapraṅgācca tadutpattirapi dūrotsāriteva yato nāsādhavaḥ sādhubhyo jāyante kāraṇaguṇavaktukāmatāmātrahetutvātteṣāṃ na ca teṣānnityatvaṅkādācitkopalambhataḥ tatve vā sutarāntadutpatterabhāvaḥ satyapi vā vyāpyavyāpakabhāve tatparijñāne ca pakṣadharmatvavaikalyāccākṣuṣatvāderivāsādhubhyo nānumānaṃnahyatra dharme vidyate yataḥ pakṣadharmatvaṃ niṣpadyate nahi sādhūnāmeva dharmitvanteṣāmevānumīyamānatvāt na ca dharmisādhanaṃ yuktimataḥ bhāvābhāvobhayadharmasyāsiddhaviruddhānaikāntikadoṣaduṣṭatvataḥ kathaṃ vā sādhūnāṃ tatdharmatvaṃ nahi tatkāle te santi asatāñca dharmitvaṃ vācanakatvaṃ ceti subhāṣitaṃ kimucyate puruṣo dharmī sādhuśabdavivakṣā sādhyadharmaḥ pakṣadharmaścāsādhuriti tadapyasambaddhaṃ vyāpyavyāpakabhāvābhāvādeva yasmānna ca goṇīśabdaprayogakāle gośabdavivakṣāmupalabhāmahe atha pratyavasthīyate yathā pakṣadharmatvādivaikalyepyavyaktaṃ bālavacovyaktamanumāpayati tathaivāsādhavopi sādhūniti   tadayuktaṃ tatrāpi tulyaparyanuyogatvāt vayantu pratipadyāmahe sākṣādeva tasmādapyavyaktānmātrādyarthaḥ pratīyata iti tatra saṃjñāsaṃjñisambandhasyānanubhūtatvādayuktāpratītāvityapi na mantavyaṃ anādimati saṃsāre vyavahāraparamparāyāstathābhūtāyāḥ sambandhasyolliṅgitatvāt tathāhi na gavādiśabdānāmapi prāyaḥ śṛṅgaṅgrāhikayārthaniyamaḥ saṅketyatepi tu vyavahārapāramparyato vidagdhā niścinvanti taccehāpi samānameva tasmādetadaraṇyaruditaṃ ambamviti yathā bālaḥ śikṣyamāṇaḥ prabhāsate avyaktantadvidāntena vyaktena bhavati niścayaḥ  evaṃ sādhau prayoktavye yo yadbhraṃśaḥ prayujyate tena sādhu vyavahitaḥ kaścidarthovasīyata iti yadapyabhyadhāyi kumārilena gośabdevasthitesmākantadaśaktijakāritā gāvyāderapi gobuddhirmūlaśabdānusāriṇī  ti tasyāpīdameva pratividhānamidañca sarvamāgūryya nigamayati na paramparayā pratītiriti atraivopacayamāha arthe pratipādanāyāsamarthasyāsādhoḥ śabdepi sādhau pratītijananāsāmarthyācca tatraitsyānna vayamasādhūnāmartheṣu pratītijanakatvaṃ nirākurmaḥ kintu vācakatvaṃ śabde cāsādhuḥ pratītijanaka eva na vācaka eva ityata āha na hyarthepi śabdasya vācankatvamanyadevetyādi yadyasādhorarthe pratītijanakatvamiṣyate tadaitāvatā vayamāhitaparitoṣāḥ kimasmākamabhidhānāntarakalpitena vācakatvenetyākūtaṃ naiva tarhyasāvarthapratītiṃ janayitu kṣamopi tu śabda eveti cedāha apaśabdaścediti athocyate śabdena tasya svābhāvikaḥ sambandho nārthena tatastameva pratipādayati nārthantadyathā svabhāvataścakṣūrūpaṃ prakāśayati na śabdādīnata āha akṛtasamasyetyādi adarśanāditi na hyapratītasambandhāḥ siṃhalaśabdā āryajanavyavahārāya varttante samaya eva tu jayanet pratītiṃ sāmayike ca tatra sambandhe sorthepyanivāryaḥ samayavasāśādasādhuḥ sādhau varttamānortha eva gavādau kinna pravartate nahi kiñcittathā doṣo guṇastu kevala ityāha evaṃ hītyādi etaduktambhavati ye svabhāvataḥ prakāśakā na te samayamapekṣante yathā cakṣurdīpādayo rūpādīnāṃ svabhāvataścāpaśabdo yadi śabdasya prakāśako bhavet tatastenāpi sambandhonāpekṣaḥ syāt apekṣyate ca tato nāsya śabde svābhāvikaṃ sāmarthyaṃ tathā cedamapi śakyamanumātuṃ ye samayākṣekṣa pekṣapravṛttayaste sarvatra yathāsamayamanivāritaprasarāḥ sākṣādeva pratipādakā bhavanti yathākāyavijñaptyādayaḥ tathā cāpaśabdā api samayāpekṣapravṛttaya iti siddhameṣāmavyavadhānata evārthapratipādakatvamiti viparyayadarśanāccetyupacayāntaraṃ tathāhi vṛkṣognirutpalamityuktevyutpannadhiyo vālāḥ praśnopakramaṃ santiṣṭhante koyaṃ vṛkṣa ityādinā te cānyasya vyutpādanopāyasyābhāvādapaśabdaireva vyutpādyante rukkha aggī uppalamiti tadevamatrāsādhava eva vācakā na sādhavaḥ santopīti viparyayo dṛśyate   atha pratipadyase dharmasādhanatā śabdasaṃskāro yathoktaṃ śiṣṭebhya āgamāt siddhaṃ sādhano dharmasādhanaṃarthapratyāyanābhede viparītāstvasādhava iti  tathāmantro hīnaḥ svarato varṇato vāmithyāprayukto na tamarthamāha sa vāgvajro yajamānaṃ hinasti yathendraśatruḥ svaratoparādhāt  te surā helayo helaya ityuktavaṃtaḥ parāvabhūvuḥ ekopi śabdaḥ samyakprayuktaḥ sukṛtināṃ lokaṅgamayati āhitāgnirapaśabdamabhidhāya prāyaścittīyāmiṣṭiṃ nirvapedityādi  mahābhāṣye āhnike idamapasārayati na dharmasādhanatā śabdānāṃ saṃskāra iti vartate kiṅkāraṇamityāha mithyāvṛtticodanebhya ityādi mithyāvṛttiścodyate yairiti kārya  yathā hyasyābhinavavidrumāṅkuraprakarābhirāmakiśalayamañjumañjarīrājīvirājitataroraśokavanaspateradhaḥ śayitasya dvijanmano nīlanīraja nīlatātiśāyinā  maṇḍalāgreṇa śiraśchittvetyuktepi bhavatyeva brahmahatyayā sambandhaḥ prayojakasya  anyebhya ityasambhūtebhyo viparyayeṇa samyaktvavṛtticodanena yathā assa bambhaṇassa gāvī dīadi sarvañcedamapramāṇatvādvacanamātra bhavatāvimatyākūtavānupacayamāha śabdasya suprayogādevetyādi evaṃ vidhānityapramāṇakān  nanu ca pratiṣṭhite bhūpradeśe caityaṅkārayati brāhmyaṃ puṇyaṃ prasavati kalpaṃ svagaṣu modaha ityādāvapi pramāṇābhāvādayaṃ tulyaḥ prasaṅgo  bhavatāmapi  na tulyo yasmādatra viṣayadvayapariśuddhiḥ parinārthā visamvādaścāstīti tṛtīyepi rāśāvāhitaparitoṣāḥ prekṣāvantaḥ pravarttante natvevaṃ bhavanmatenantaroditadvayamapi pramāṇavyāhatatvāt pramāṇavyāhatiścānantaramevāveditā tasmāddaridreśvaraspardhāsamānametat  viditavedyādiguṇaprayuktā ityantarbhāvitabhāvapratyayayo ya nirdeśaḥ viditaṃ vedyaṃ heyopādeyatvaṃ yaiste tathoktāḥ ādigrahaṇāt karuṇādiparigrahaḥ amūneva saṃskṛtānaparānasaṃskṛtān etaduktambhavati   śabdo hi vyavahārorthapratyāyanaphalaḥ tacca yathā saṃskṛtebhyaḥ saṅketavasāśātsampadyate tathāsaṃskṛtebhyopīti kimasthānebhiniṣṭāḥ śiṣṭāḥ ata eva ca manye prekṣāvadbhypnyatvādanugatārthamevaṃ nāmāmīṣāmiti athavā kimasmākamarhaṣitiḥ pratyākhānaiḥ te amūnnaiva prayuñjate nāparānityatraiva niścayābhāvāt yadāha   na cātra śabde parokṣaḥ sākṣī yataḥ sākṣiṇa idamevāmūneva prayuñjate nāparāniti niścinumaḥ nanu coktantadanvākhyānasya prayojanaṃ rakṣohāgamalaghvasandehā mahābhāṣyeāhnike  iti tatkathaṃ guṇātiśayābhāvādityucyata ityāha vedarakṣādikañcāprayojanamevātatsamayasthāyinastāthāgatasya nyāyānupāyitvāt tatsvabhāavasya sādhuśabdarūpasya anyatopīti bṛddhapravādapāramparyāt etadeva dṛṣṭāntoprakramaṃ vyanakti prākṛtetyādinā itthaṃ śābdikasyonmattakatāmupadarśyādhunā bhāradvājasyāha avayavaviparyayepītyādi sambandhapratītiriti sambandhaḥ parasparamupakāryopakārakabhāvaḥ sāmarthyādvivakṣitapratipādana iti śeṣaḥ atha syādakṣapādasiddhāntanītipālanāya na pratijñādīnāṃ kramavyatyayaḥ kriyata ityatrāha nahyatra kaścitsamayaḥ siddhānto niyamo vā pramāṇopeta ityapyāha napara āha na viparyayātpratītiḥ sādhyasya kintu tato viparyayādānupūrvyā pratītiriti asya pratiṣedhaḥ nāpratīyamānasambandhebhya ānupūrvī pratītiriti yeṣāmityādinai tadeva vyācaṣṭe api ca pratijñopanayanigamanānāṃ pūrvamevāsmābhiḥ sādhanavākye prayogaḥ pratikṣiptaḥ tatkutastatkṛto viparyaya ityetatkathayati   pratipāditamityādinā pratijñāgrahaṇamupalakṣaṇārthaṃ atha sāmarthyalabhyāpi prayujyate tadātiprasaṅga ityetadāha pratīyamānārthasya ca prayogeti prasaṅgaḥ sādharmyavati prayoge vaidharmarmyasyāpi prayogaprasaṅgaḥ na ceṣyate arthādāpannasya svaśabdena punarvacanañceti nyā sū     nigrahasthānavacanāt pakṣadharmānvayavyatirekeṣu tarhi pratijñādyabhāvepi kramaniyamo bhaviṣyatītyata āha pariśiṣṭeṣvityādi apratīyamānasambandhapakṣe doṣāntaraṃ brūte   nedamapārthakād bhidyata iti na pṛthagvācyaṃ syāditi   yasminvākye pratijñādīnānnigamanaparyantānāmanyatamovayavo na bhavati tadvākyaṃ hīnaṃ nigrahasthānatve kāraṇamāha sādhanābhāve sādhyāsiddheriti idannirākaroti   na pratijñādīnāmityādinā pratijñāgrahaṇamupalakṣaṇārthatenopanayanigamanayorapi parigrahaḥ udyotakarasya matamupanyasyati hīnavema tat pratijñānyūnaṃ tasyāḥ pratijñāyāḥ nyūnatāyāmapi nigrahāditi asyāyuktatāmāha yaḥ sādhanasāmarthyātpratīyamānārthamanarthakaṃ śabdaṃ sādhyābhidhāyinaṃ sādhane prayuṅkte sa nigrahamarhet tathā hi śabdasyānityattvavicāre prastute yadā bravīti kṛtakānāmanityatvaṃ dṛṣṭaṅkṛtakaśca śabda iti tadā vacanadvayā devasādhyārthaḥ pratīyata iti nirarthakampratijñāvacanaṃ nārthopasaṃhitasya yuktiyuktasya pakṣadharmasambandhamātrasyābhidhātetyasamīkṣitābhidhānametadvārtikakārasya ata eva ceti yataḥ pratīyamānārthe śabde prayukte nigrahamarhati tadatrābiddhakarṇaḥ pratibandhakanyāyena pratyavatiṣṭhate yadyevaṅkṛtakaśca śabda ityetadapi na vaktavyaṃ kiṃkāraṇanīnimittamanityatvamityetenaiva śabdepi kṛtakatvamanityatvañcobhayaṃ pratipadyate yasmātpūrvamapi śabde kṛtakatvampareṇa pratipannameva karaṇācchabdopi buddhau vyavasthitaḥ atonvayavākyena smṛtimātrakamutpādyate apratipannakṛtakattvasya punaḥ kṛtakaśca śabda ityetasmādapi naiva bhavati yadvā kṛtakaḥ śabda ityetāvadvaktavyaṃ kṛtakatvasya tvanityatvenāvinābhāvitvaṃ parasya prasiddhamiti śabdepyanityatvaṃ pratipadyata iti tenānukūlamevācaritaṃ  tathā hi yadi vādinā kathañcinniścitambhavati pratipannamanena vādinā kṛtakatvaṃ śabda iti tadā naiva tena pakṣadharmopasaṃhāraḥ kartavyo niṣphalatvāt pratibandhamātrantu pradarśanīyaṃ atha tayā na niścitaṃ tathāpi yadyayaṃ paraḥ pakṣadharmopasaṃhāre mayā kṛte tasyāsiddhiñcodayiṣyati  tadāhantāṃ pratyayabhedabheditvādibhirupāyaiḥ pratinivārayiṣyāmi svayameva vācodita evāśaṅkyaitaccetasyādhāya pakṣadharmatvamupasaṃhartavyameva  kṛtakaśca śabda iti   yadāpyevaṃ vādī niścitavān kṛtatvasyānityatvenāvinābhāvitvaṃ parasya prasiddhamiti tasyāmapyavasthāyāṃ kṛtakaḥ śabda ityetāvedava vaktavyaṃ   yathoktan tadbhāvanahetubhāvau hi dṛṣṭānte tadavedinaḥkhyāpyate viduṣāmvācyo hetureva hi kevala iti   tadetanniyamābhyupagama ityadhikaṃ nigrahasthānaṃ viśiṣṭe viṣaye sthāpayati tañca viśiṣṭaṃ viṣayamāha yatretyādinā nanu cedaṃ niyamābhyupagame veditavyamiti bhāṣyakāreṇaivoktaṃ tatkimatra dūṣaṇamācāryeṇoktaṃ satyanna kiñciduktaṃ ācāryeṇa tu pakṣiloktamevanūdyatebhyanujñānārtham   śabdārthayoḥ punarvacanaṃ punaruktamityasyāpavādamāha anyatrānuvādāditi anuvādo nigamanaṃ anuvādo hi na punaruktavyapadeśaṃ labhate śabdābhyāmarthaviśeṣotpattiḥ yasmātsādhyanirdeśaḥ pratijñāsiddhanirdeśo nigamanamityuktaṃ punaḥ śabdaśca nānātve dṛṣṭaḥ punariyamaciraprabhā niścaratītyapyāveditameva yadyevantatra tarhi nd of page  punaruktatāyāḥ prāptireva nāstīti kimarthamayamapavādaḥ prārabhyate satyamevametat ta eva tu prakṛṣṭatārkikāḥ praṣṭavyāḥ kathametaditi asmākantu kiṃ parakīyābhirgṛhacintābhiścintitābhirityalamprasaṅgena atra cedamapi dvitīyasūtramasti arthādāpannasya svaśabdena punarvacanamiti nyā sū     tadācāryeṇa nopanyastamupalakṣaṇārthatvāt tadbhāṣyamapakṣipya nirākariṣyati gamyamānārthaṃ punarvacanamapītyādinā atretyādinā dūṣaṇamārabhate etaduktambhavati  yatra śabdasāmyepyartho na bhidyate tatrārthapunaruktena gataṃ yatra tu śabdasāmyepyarthabhedastatra śabdapunaruktatāyāmapi na kiñcitkṛtaṃ kimastyayamīdṛśaḥ sambhavo yacchabdapunaruktatāyāmapyarthabhedostītyata āha yathā hasati hasatītyādi atra hi pūrvo hasatiśabdaḥ saptamyanto dvitīyaśca tiṅnta ityarthabhedaḥ evamuttaratrāpi kāvya īdṛśaḥ sambhavo na tu vāda ityāśaṅkāyāmudāharati yathā cetyādi nanu cehāpyarthabhedavacchabdobdabhedopyasti subantatiṅantatayā sattyanna kevalamatrāpi atrāpyanittyaḥ śabdonityaḥśabda ityatrāstyeva śabdabhedaḥ svalakṣaṇabhedāt anyathā na kramabhāvi śravaṇaṃ syāt samānaśrutisamāśrayamiha paunaruktyaṃ yadi vyavasthāpyate tadatrāpi tulyameva arthabheda evāyaṃ kriyābhedādivācyabhedāt tadvalakalpita eva hi padabhedaḥ gamyamānārthaṃ punarvacanamapi punaruktamiti dvitīyampunaruktalakṣanasūtramupalakṣayati asya codāharaṇaṃ vātsyāyanena nyāyabhāṣya uktaṃ sādharmyavati prayoge vaidharmyasya  ācāryastu pratijñāyāmapyetatsamānamityāgūrya pratijñāyāḥ sādhanavākyenupanyāsaṃ pratipādayitukāmo vakroktyā pratijñāvacanamevodāharaṇatvenopanyasyati niyatapadaprayoge sādhanavākye yathā pratijñāvacanamiti niyatānāṃ padānāṃ prayogo yasminniti kāryaṃ idampratikṣipati arthapunaruktenaiva gatārthatvānna pṛthagvācyamiti  yathā hyekaśabdapratipāditerthe tatpratipādanāya paryāyaśabdāntaramupādīyamānamanarthakantathā sāmarthyagamyepyartha iti arthapunaruktenaivāsya  saṅgraha iti samudāyārthaḥ   kva punaretatpratijñādivacanamarthāpattilabhyaṃ punaruktaṃ sannigrahasthānambhavatīti praśne niyatapraoge sādhanavākye ityetadevampakṣeṇa vivṛṇoti ayamapi doṣo gamyamānārthapunarvacanakṛtaḥ sādhanavākya eva niyatapadaprayoga iti vartate idamuktambhavati yadā prāśnikāḥ śabdārthapramāṇapravicayanipuṇāḥ prekṣāvantotyaṃtamavahitamanasaśca bhavanti prativādyapi tathābhūta eveti vadanti yadantareṇa na sādhyasiddhiḥ tadeva prayoktavyaṃ nābhyadhikamiti tadāyandoṣo nānyathā yasmātkaruṇāparatantracetasonibandhanavatsalāḥ prativādinamatidadurllabhamiva śiṣyaṃ nyāyavartmāvatārayituṃ yatante tatra punarvacanamapi na doṣāya etadevāha vyācakṣāṇo hi vādī sākṣīprabhṛtīnāmasamyakśravaṇapratipattiśaṅkayā karaṇabhūtayā samyak śravaṇapratipatyrthampunaḥ punarbrūyādapīti nāviṣayatvāditi paraḥ idameva vyācaṣṭe nāyamvādī guruḥ prativādinaḥ na śiṣyaḥ prativādyapi vādinaḥ dvayorapi parasparajigīṣayā vyavasthānāditi tasmāt na vādinā prativādī yatnataḥ pratipādanīyaḥ netyādyācāryaḥ yadi nāma prativādī na pratipādyante yatnena sākṣiṇastvavaśyaṃ yatnena pratipādyāstadbodhanādeva hi vādino jayonyathā ca parājaya iti kathaṃ sākṣiṇa eva na pratipādayetat kiñcāvaśyaṃ sākṣivatprativādyapi pratipādyaḥ kasmāttadapratipādane doṣābhidhānāt  tacchalena sākṣiprabhṛtayaḥ pratyavamṛśyante yadi sākṣiprabhṛtayo na pratipādyā bhaveyustato yad bhavadbhiḥ pariṣatprativādibhyāntrirabhihitamavijñātamavijñātārtha  nigrahasthānamuktaṃ nyā sū       tadviruddhyata ityarthaḥ yaccocyate nāyaṃ śiṣya iti tadasiddhaṃ pratipādyuasya śiṣyatvāt tatvajñānārthatayā pratipādya eva śiṣyonyasya tallakṣaṇasyābhāvāt prativādī ca tathābhūtaḥ kathaṃ na śiṣyaḥ kimucyate naivāsau prativādī tatvajñānārthāspardhayā vyutthitatvāditi tadayuktaṃ pūrvvañjigīṣuvādapratiṣedhāt evamapi naivāsau yatnapratipādyastrirabhidhānaniyamasya maharṣiṇā kṛtvādityata āha trirabhidhānavacanādityādi anenaitaddarśayati yadvakṣyati yadi tāvatparapratipādanārthā pravṛttiḥ kintrirabhidhīyate tathā tathā sa grāhiṇīyo yathāsya pratipattirbhavati atha paropatāpanārthā tathāpi kiṃ trirabhidhīyate sākṣiṇāṅkarṇe nivedya prativādī kaṣṭāpratītadrutasaṃkṣioptādibhirupadrotavyo yathottarapratipattivimūḍhastūṣṇīmbhavatīti na cedamiti śabdārthayoḥ punarvacanaṃ gamyamānārthapunarvacanaṃ ca abhedameva sādhayati viniyatetyādinā ādhikyaṃ hetūdāharaṇayordoṣaḥ ekena kṛtatvāditarasyānarthakyamiti vacanāt punarvacanepi gato jñātaḥ pūrveṇaiva śabdenārtho yasyottarasya padasya tadevamuktaṃ tasyādhikyameva doṣa ityadhikṛtaṃ kimpunarniyatapadaprayogeyandoṣa ityuktamiti cedāha prapañcakathāyāmadoṣa ityabhisambhandhaḥ kasya hetvādibāhulyasya punarvacanasya ca ādiśabdenodāharaṇabāhulyagrahaṇaṃ kīdṛśyāmanirūpitaikārthasādhanādhikaraṇātāṃ arthaḥ sādhyaḥ arthyata iti kṛtvā sādhanaṃ heturadhikaraṇandharmī arthasahitaṃ sādhanamarthasādhanaṃ madhyapadalopāt ekañca tadarthasādhanañca tathoktam  tasyādhikaraṇtadanirūpitamekārthasādhanādhikaraṇaṃ yasyāṃ prapañcakathāyāṃ prativādinā dharmiṇo jīvaśarīrādernaiko dharmo nairātmyādiṣu pramātumiṣṭopitvanekaḥ  kṣaṇikatvānātmatvānīśvarakarttṛtvādistathā naikenaiva hetunā kintvanekenāpi tasyāmityarthaḥ  etadeva yathākramaṃ brūte nānārthasādhanepsāyāṃ nānāsādhanepsāyāṃ vā śrotruriti pūrvvakaḥ sādhanaśabdo bhāvasādhanatvātsiddhivacanaḥ uttarastu karaṇasādhanatvāddhetuvacanaḥ tasmāddhetvādibāhulyaṃ vacanabāhulyaṃ sādhanena viniyatapade doṣaḥ kasmāt pratītāyyābhāvāt pratya tulyo doṣa iti kṛtvā saṅgraha eva nyāyyaḥ adhikameva vā vaktavyaṃ punaruktameva cetyarthaḥ anayorekasmindvitīyasyāntarbhāvāt kathaṃ punaḥ śabdapunaruktedhikasyāntarbhāva ityāha paryyāyaśabdakalpi hyaparo dvitīyo heturekahetupratipādite viṣaye pravarttamānaḥ   kiṃ kāraṇaṃ   pratipādyasya viśeṣābhāvāt arthasya punaruktantarhi kathamadhikentarbhavatītyāha arthaḥ punaḥ pratipādanānna bhidyata iti arthaśabdenārthapunaruktamupalakṣayati punaḥ pratipādyate aneneti punaḥ pratipādanaṃ hetūdāharaṇādhikameva idamuktambhavati   sphuṭamevāsya udāharaṇādhikentarbhāvaḥ tathāhi sādharmyavati prayoge vaidharmyodāharaṇasyāprayogorthapunaruktasyodāharaṇamuktaṃ yatpunaruktamevādyapavādapratiṣedhaḥ sujñānaḥ   vijñāto vākyārtho yasya trirabhihitasya tattathā viśeṣaṇasamāso vā vijñātaścāsau vākyārthaśceti trirabhihitasya vādineti pratipattavyaṃ prativādinā padapratyuccāraṇamiti sambandhanīyaṃ trivacanaṃ sakṛdabhihitasyānanubhāṣaṇepi na nigraha iti jñāpanārthaṃ apratyuccāraṇañca śabdadvāreṇārthadvāreṇa vā nigrahasthānatve kāraṇamāha apratyuccārayan kimāśrayamparapakṣe pratiṣedhaṃ brūyāditi na viṣayandūmāha apratyuccārayan kimāśrayamparapakṣe pratiṣedhaṃ brūyāditi na viṣayandūṣaṇābhidhānannāṣtītyarthaḥ idantvayoktaṃ mati ṅkṛttvā dūṣaṇamvācyaṃ evandūṣaṇavākyamapi sādhanavādinā pratyanubhāṣya parihartavyaṃ ato dvayorapīdaṃ nigrahasthānaṃ atra bhāradvājonyakṣeṇākṣepantāvatkaroti uttareṇāvasānātparijñānānnedannigrahasthānamiti cediti idamvākyamvyācaṣṭe   svādetadityādinā nottaraviṣayaparijñānāditi sa eva pratividhatte yadyayami tyadyasyaiva vibhāgaḥ apratijñānācceti sa eva uttarañcāśrayābhāve parapakṣopakṣepābhāve satyayuktamiti yuktamapratyuccāraṇe nigrahasthānamityetāvān parakīyo granthaḥ atrācāryo dūṣaṇamvaktumārabhate yadi nāma vādīsvasādhanārthasya vivaraṇavyājena prasaṅgādaparāparaṃ ghoṣayet yathodāhṛtamprāktatra karaṇabhuvanāni buddhisatkāraṇapūrvvakāṇīti pratijñāśarīrādivyākhyānacchadmanā sakalaṃ vaiśeṣikatantraṃ ghoṣayediti tathā jijñāsitamarthamātramuktvā kathāṃ vistārayedyadi nāma vādīti vartate kiṅkṛtvā vistārayedityāha pratijñādiṣvarthaviśeṣaṇaparamparāparān sidhyanupayoginorthānupakṣipya yathā nidarśitaṃ pūrvvannityaḥ śabdonityaḥ śabda iti vivāde jaiminīyaḥ pramāṇayati dvādaśalakṣaṇetyādinā vyācaṣṭe ca dvādaśalakṣaṇāni yathā vākṣapādā evaṅkurvanti kimamī sarve saṃskārāḥ kṣaṇikā no veti vivāde rūpatvādisāmānyāśrattvāttadāśrayāstadviṣayāśca pratyakṣādayaḥ pratyayāḥ svātmalābhānantarapradhvaṃsino na bhavanti samānānāmasamānajātīyadravyasaṃyogavibhāgajanitaśabdakāryaśabdābhidheyatvātprāgabhāvādivaditi nanu ca pratijñādīṣvityatrādiśabdena kiṃ gṛhyate na tāvaddhetūdāharaṇe tanmātramuktveti vacanāt na cāparaḥ kaścitprastutotreti   naiṣa doṣo yato hetvādimātramapyuktveti draṣṭavyaṃ tena hetvādīnāmevādigrahaṇena ākṣepa iti kecit apare punarāhurasthānamevedamāśaṅkitaṃ ktvāpratyayanirdeśetra  yasmādayamatrārtho yatra prativādinā jijñāsitamarthamātramanyaviśeṣaṇarahitamakṣaṇikatvādikaṃ taduktvā vādyahametsādhayāmītyuttarakālapramāṇamāracayanpratijñādiṣvarthaviśeṣaṇaparamparayāparānarthānupakṣipya  kathāmvistārayediti  tacceti pratijñādiviśeṣanaparamparayā yadaprastutameva nāṭakākhyāyikāghoṣaṇakalpaṃ vādinodgrāhitaṃ tadā kastasya vivādāśrayaścāsāvarthamātraścākṣaṇikatvādikantasyottaravacane sāmarthyavidhāto naivetyarthaḥ tasmānna vādikathāmananubhāṣamāṇaḥ prativādyuttaravādyena samarthaḥ kintu yadvacananāntarīyikā jijñāsitārthasiddhistadavaśyamupadarśyata eveti sambandhaḥ kasmātsādhanāṅgaviṣayatvād dūṣaṇasya paropanīte hi sādhane dūṣaṇampravartata iti sambandhaḥ kinnāntarīyikā punarjijñāsitārthasiddhirityāha  yathā pakṣadharmatā vyāptiprasādhanamātramiti vyāptiḥ prasādhyateneneti vyāptiprasādhanaṃ bādhakapramāṇopadarśanaṃ kimiyamityapi sādhanaprayogerthāntaropakṣepaḥ  kartavyo netyāha  na  tatrāpi prasaṅgāntaropakṣepa iti nairarthakyāditi matiḥ   tāvat mātramupadarśyate kiṃ prāganukrameṇa paścāttu dūṣyate netyāha tatrāpi dūṣaṇaviṣayopadarśanārthinubhāṣaṇe na sarvvaṃ yāvadupanyastaṃ vādinā taddūṣaṇābhidhānāt prāganukrameṇoccārayitavyaṃ kasmāt triruccāraṇaprasaṅgāt dviruccāraṇaprasaṅgameva pratipādayitumādiprasthānamācarati dūṣaṇetyādinā yadi vacanānukramaghoṣaṇaṃ na karoti nirviṣayamidānīṃ dūṣaṇamprasaktamityāha nāntarīyakatvā dūṣayatā viṣayopadarśanaṃ kriyata eva kathampratidoṣavacanaṃ doṣavacanamprati yo yo doṣo bhaṇyate tasya tasya viṣayaḥ kathyata ityarthaḥ idamevāha   asya vādyuktasyāyandoṣa iti kimpunaḥ kāraṇaṃ sarvvapratyuccāryayugapaddūṣaṇannocyata iti cedāha nahītyādi kutaḥ pratyarthaṃ doṣabhedāt viṣayavad bhidyate doṣa iti yāvat evamāracitādiprasthāno dviruccāraṇaprasaṅgampradarśayati sakṛdevāpraghuṣṭo na sarvvānubhāṣaṇesya pradaśite viṣayadoṣasya vaktumaśakyatvāt kevalamidaṃ niḥprayojanaparājayādhikaraṇaṃ cetyāha  dūṣaṇavādinā dūṣaṇe vaktavye sati yatra sarvvānukramabhāṣaṇaṃ tatra parapakṣakṣobhenopayujyate tasyābhidhānamidandviruktapadodbhāvanañcetyevaṃ  vyatyāśena sena  padavinyāsaḥ kārya iti tasmātsarvvānukramabhāṣaṇamparājayādhikaraṇaṃ vācyaṃ atredānīmākṣapādaḥ sarvvamidaṃ dūṣaṇamanabhyupagamenaiva pūrvvapakṣasyāsmābhiḥ  prativyūḍhamiti manyamānobhyanujānāti  tathāstviti syādetadityetadeva vyācaṣṭe  yataḥ kutaściditi sādhanartha vivaraṇasya vyājena pratijñādiṣvarthaviśeṣaṇapramparopakṣepeṇa cāprasaṅgāt anaṃtarīyakābhidhānaṃ rūpasiddhināmādivyākhyānakalpattvādvādinorthāntaragamanameveti  sa tena nigrahārhaḥ  prāsaṅgikaṃ bruvāṇaḥ kimiti nigṛhyata iti cedāha nahi kaścit kvacit kriyamāṇaprasaṅgo na prayujyate yathoktamprāk nairātmyavādinaḥ tatsādhane nṛtyagītāderapi prasaṅga iti nāpi tadyadvādinā prasaṅgatvena āhitaṃ tasya prativādinonubhāṣaṇīyaṃ anupayujyamāṇanatvannaivānubhāṣaṇamarhatītyarthaḥ tadetena yatpūrvamuktaṃ yadi nāma vādī svasādhanārthavivaraṇavyājenetyādi tadabhyanujñātaṃ saṃprati yaduktaṃ tatrāpi na sarvvaṃ krameṇoccārayitavyaṃ paścād dūṣaṇamvācyaṃ dviruccāraṇaprasaṅgāditi tadanujānāti na cedamapyasmābhirityādinā ācārya āha  yadi bhavadbhirapyepīdameveṣṭamevantarhi nānanubhāṣaṇampṛthagvācyaṃ kasmāt pratibhayāgatvāt gatattvameva pratipādayati uttarasya hyapratipatterapratibhā nyā sū      tataḥ kathaṅgatamityāha na cottaraviṣayamapradarśayan prativādyuttaraṃ pratipattuṃ jñātumabhidhātuṃ vā samarthaḥ kimiti na śakta ityāha na hītyādi cottarapratipattiruttarā pratipattirityarthaḥ sā nākṣiptā yenānanubhāṣaṇena tattathā pratiṣedhadvayādvidhyavasīya ākṣiptottarāpratipattikameveti etaduktambhavati yo hi nāmottarampratipadyatetovaśyaṃ tadviṣayamapyevetyasyedaṃ dūṣaṇamiti parijñānāt parijñātaviṣayaśca kathaṃ sacetano na tamanubhāṣate  tasmādyatrānanubhāṣaṇantatrāpratibhayābhāvyamiti sā tasya vyāpikā tarūriakhadirasya tasyāśca vihitaṃ nigrahasthānatvaṃ vyāpyenanubhāṣaṇe tadā  kṣipatītyetannigamanavyājenāha  tenetyādi atraiva dṛṣṭāntaṃ brūte gavyaparāmṛṣṭa tadbhedāyāṃ sāmānyabhūtāyāmvihitamiva sāsnādimattvattadvyāptabāhuleyepilabdhamiti varttate prayogaḥ punaryadekavidhānasāmarthyadanuktamapi labhyate nanubhūyaḥ prekṣāpūrvakāriṇā vidhātavyaṃ tadyathā gojātau śāsāsnādimatvavidhānasāmarthyāt pratilabdhaṃ tarhyeṣu śāsāsnādimatvaṃ apratibhānigrahasthānatvavidhānasāmarthyāt pratibaddhaścānanubhāṣaṇanigrahasthānatvamiti vyāpakaviruddhopalabdhiḥ    nanu ca viṣayaṃ viṣayaśca prapañcottaraṃ pratipadyamānopyati bhayakampādibhirvyākulīkṛtacetāḥ prativādīnānubhāṣate sa viṣayonanubhāṣaṇasyāpratibhayānālīḍhastatkathaṃ  sā tasya vyāpikā yatoyaṃ hetuḥ siddho bhaviṣyati naiva sambhavāt  nahi viṣayaṃ viṣayaviṣayañcottaraṃ pratipadyamānaḥ kutaścidvibheti vepate vā tadajñānakṛtatvād bhayavepathusvedādīnāṃ atha tathābhūtopi bhayādibhirākulīkriyate sa tarhyādāveva tathābhūto vādamapi kartunnaiva dhāvati api ca yadi paraṃ bālā evaivaṃ bhūtā bhavanti na ca bālavyavahārānadhikṛtya nyāyaśāstrāṇi praṇīyante yadvaivamapyapratibhāyāmantarbhāvo naiva vyāhanyate yasmādvidhottarā pratipattiruttarājñānarūpottarānabhidhānarūpā ca tasmādyatkiñcidetat atha paropatāpanārthā tathāpi kintrirabhidhīyate kintarhi kāryyamityāha  sākṣiṇāmutkocopasaṅkramaṃ karṇeṃ nivedyāyamatrārtho mayā vivakṣita ityuttarakālaṃ prativādyanātho varākaḥ kaṣṭāpratītadrutasaṃkṣiptādibhiḥ  śabdairiti śeṣaḥ  upadrotavyaḥ kasmāddurbhaṇāḥ apratītāḥ siṃhalabhāṣādivadasaṃ ketikāḥ drutāḥ śīghramuccāritāḥ saṃkṣiptā sūtravāṇṭādivadvarttulīkṛtārthāḥ ādigrahaṇena gopitārthānāṅgrahaṇaṃ yathā sattvādurvāyuste diśyāyotāyāñcārātyasvataṃ pakṣe nolaṃvamvijñāyaiḥveṣṭātoyāspṛṣṭeśaḥ śamiti yathā saṃprati vādī uttarapratipattau vimūḍhaḥ tūṣṇīṃ bhavati parṣatprativādibhyāṃ trirabhihitamavijñātamavijñātārtha nyā sū     mityatra śliṣṭakaṣṭādiśabdaprayogasya muninānivāritatvāt naivamanyāyaṃ katuṃ labhata iti cedāha  nahi paropatāpakrama ityādi kiñca na paropatāpanāya santaḥ pravartante śāstrāṇi vā praṇīyante tairityuktaṃ durjanavipratipatyadhikaraṇe satāṃ śāstrāpravṛterityatra yataśca parānupatāpayituṃ na santaḥ pravartante tasmāttāvad vaktavyaṃ yāvadanena na gṛhītaṃ na trireva vaktavyamityadhikṛtaṃ  atha vādinā śatadhāpunaḥ puna rabhidhāne prativādyatijaḍatvād gṛhītuṃ na śaknotīti niścitantadāgrahaṇasāmarthye kathañcinniścite sādhanaprayogātprāgeva  parihartavyo nānena sahodgrāhayāmīti paricchinnaṃna cchinnamasāmarthaṃrthyaṃ grahaṇetijāḍyāparanāmakaprativādisambandhiyena vādinā sa tathā kathaṃ tathā pariharannāśaktaḥ śaṃkyata ityāha parāṇanansākṣiṇaḥ prabodhya nāyaṃ śakto vākyārthaṃ boddhuṃ vastu tvevaṃ vyavasthitamiti   avijñātañcājñāna nyā sū     miti bhāve niṣṭhāvidhānāt sādhanavākyārthāparijñānaṃ nigrahasthānaṃ tata eva bhāṣyeṭīkākṛto vivṛṇvanti vākyārthaviṣāyasya vijñānasyānutpattirajñānamiti  astu vā karmaṇyeva niṣṭhāvidhānaṃ tathāpi vākyārthaviṣayajñānānutpatyā viśeṣi taṃ vādiprayuktaṃ vākyameva prativādino nigrahasthānamiti na anye punarvivaraṇerthagrahaṇaṃ paśyantaḥ sūtrepyarthagrahaṇaṃ bhrāntyā paṭhanti avijñātārthañcājñānamiti sonyeṣāṃ pāṭhaḥ vijñātārthaṃ sādhanavākyaṃ pariṣadā tasya prativādinā yadavijñātamanavabodhastadajñānamityevaṃ bhāvapakṣekṣaravinyāsaḥ karmapakṣe tu tasyeti nādhyāhartavyamekavākyatayaiva tu vyākhyātaṃ vijñātaṃ parṣadeti kimarthaṃ parṣadāpyavijñāte vādina evāvijñātārtha nigrahasthānaṃ bhavatīti jñāpanāya nigrahasthānatve kāraṇamāha arthe khalvavijñāte prativādī na tasya pratiṣedhaṃ brūyāditi apare tūttareṇa dūṣaṇagranthena sahaitat sambadhnanti taccāyuktaṃ bhāṣyavārtikagranthatvādasya gamyatvameva sādhayati yathānanubhāṣaṇenuttarapratipatyaiva nigrahasthānatvaṃ kathamuttarāpratipattirityāha apradarśitaviṣayatvātprativādinottarapratipattiśakyeti kṛtvāpradarśito viṣayo yeneti vijñeyaṃ viśeṣaṇasamāso vā tathāhi dūṣaṇasya viṣayakhyāpanārthamanubhāṣate tañca parityajya yadyadeva vā dinānudgrāhitamālajālamanubhāṣate tadānīmuttaraviṣayapradarśanaprasaṅgamantareṇa tathābhūtasyānubhāṣaṇasya vaiyarthyādaśakyetivartate anugrahapratipatyaiva nigrahasthānatvamiti vā dārṣṭāntikamupasaṃharati tathā jñānepyutarāpratipatyaiva nigrahasthānatvamiti yasmādajānan prativādidūṣaṇatadviṣayau kathamuttaraviṣāyañca brūyāt uttaraviṣayo dūṣyaḥ kvacittu pāṭhaḥ kathamuttaramuttaraviṣayañcotaramiti atraivaṃ yadasambandhaḥ ajānannuttaraviṣayañca kathamuttarambrūyāditi tasmādviṣayājñāmutarājñānañca nigrahastyānamapratibhayaiva gamyatvāt avācyamiti vartate kiṃ kāraṇamanyathaivamaniṣpramāṇe satyapratibhāyā nirviṣayatvāt kathaṃ nirvviṣayatvamityāha anavadhāritārtho hītyādi anavadhāritorthapūrvapakṣasyottarasya ca yena prativādinā sa nānubhāṣet ananubhāṣyamāṇaścāsau viṣayamapradarśyottaraṃ pratpattunna śaknuyādityata uttaranna pratipadyeta na jānīyānnābhidadhyādvā kasmāduttaraviṣayayorajñāne satyuttarāpratipattirityata āha jñānottaratadviṣayasyottarāpratipatterasaṃbhavāditi jñātā uttaratadviṣayo yeneti vṛttaḥ tasmādubhayametaduttarājñānaṃ viṣayājñānañca pratipatterapratibhāparaparyyāyāyāḥ kāraṇaṃ nanu cottarājñānamevāpratibhā tatkathaṃ saivātmanaḥ kāraṇatvenopadiśyate nottarānabhidhānalakṣaṇāyā apratibhāsāyā vivakṣitatvāt tadabhāva iti tayoruttaraviṣayājñānayorabhāve sati pratipattirabhidhānamuttarasya bhavatyeva  iti tasmāttayorviṣayājñānottarajñānayorajñānasaṃjñitena nigrahasthānenāpratibhā nigrahasthānāt pṛthakvacane satyapratibhāyāḥ ko viṣaya iti na cedviṣayo bhaṇyate tadā nirviṣayatvādavācyaiva syādapratibhā tayorajñānānubhāṣaṇayoḥ pṛthagvacana ityanye vyācakṣate ajñānāpratibhayorviṣayabhedavyavasthāpanāya paraḥ prāha nottarajñānamajñānamucyate yatopratibhā nirviṣayatvādavācyambhavet kintarhyajñānamityāha viṣayājñānaṃ evamapi kathamapratibhā viṣayavatī bhavatītyāha jñāte viṣaye satyuttarakālamuttarājñānāt prativādī tadutaranna pratipadyeta na brūyāt atosti viṣayopratibhāyāḥ ajñānākrāntaḥ evamapyavācyatvānnamucyasa ityāha eantarhīti ajñānenānubhāṣaṇasyākṣepameva sādhayati nahi viṣayaṃ samyak pratipadyamānaḥ kaścit sacetano nānubhāṣeteti nānubhāṣaṇamajñānātpṛthagvācyaṃ apicaivamapratibhāpyananubhāṣaṇavadajñānātpṛthagnavācyetyāha uttarājñānasya cākṣepāditi idaṃ vyācaṣṭe viṣayetyādinā jñāte viṣaya ityādi paraḥ idamuktambhavati dvidhottarājñānaviṣayājñānasahacarañca viṣayajñānasahacarañca tatrādyasya viṣayājñāne nākṣepepyuttaramanākṣiptameva tato dvitīyāpekṣayāpratibhāyāḥ pṛthagupādānamiti anavasthaiva nigrahasthānānāṃ prasajyata ityāha evantarhītyādi yathityādyasyaiva vibhāgaḥ tathā jñāyorapīti viṣāyottarājñānayorapi sarvvasyottarasya viṣayasya cājñānaṃ ādigrahaṇena dvitricaturbhāgādyavarodhaḥ viṣāyottarājñānayoḥ saṅgrahavacane doṣa iti cedāha na ceti yathā na doṣastathāguṇopi nāstīti cedāha guṇaśca lāghavasaṃjñaḥ syāditi saṃgrahavacanaṃ nyāyyaṃ apratibhāviṣāyatvānna pṛthagvacanaṃ apratibhāvacanenaivānayoḥ saṅgraha ityarthaḥ na kevalamanayorevāpṛthagvacanaṃ nyāyyamapi tvanyeṣāmapītyāha api cetyādi tadubhayavacanenaiveti hetvābhāsāpratibhayoreva vacanena sarvapratijñāhānyananubhāṣaṇādyuktaṃ nahi kaściddhyanyassādhanavādī pratipakṣadharmamabhyunujānāti pratijñāmvā pratijñāsādhanāyopādatta ityādi vācyaṃ tadā na kañciddūṣaṇaṃ vyaktameva yannānubhāṣate kathāṃ vikṣipati paramatañcānujānātīditivaktavyaṃ tadubhayākṣepepi prapañco guṇavānatasstadavacanādaromuneriti cedāha tadubhayākṣipteṣu prabhedeṣu guṇātiśayamantareṇa anupalabhyamānatvād guṇasya prapañcavacanādaretiprasaṅgāt kakṣapiṭṭitādīnāmabhidhānaprasaṅgāt ato vyarthaḥ prapañco mahāmuninākriyata   parapakṣapratiṣedhe kartavye uttaraṃ dūṣaṇaṃ yadā na pratipadyate na vetti nābhidadhāti tadā nigṛhīto veditavya itīyān paragranthaḥ sādhvetannigrahasthānaṃ ataevāsmābhirapīdamadoṣodbhāvanamityatroktamityetat matvābhyanujānāti sādhanetyādi sādhana vacanānantaraṃ prativādinā dūṣaṇamvaktavyaṃ  sa yadā sarvvaṃ tadakṛtvā sarvvānukramānubhāṣaṇena ślokapāṭhena sabhāsamvarṇṇanenānyena kālannayati tadāsau vyarthaṃ niṣprayojarna kālaṅgamayankarttavyasya  dūṣaṇābhidhānasya pratipattyānanuṣṭhānena nigṛhyate  vyarthasyedaṃ kriyāyāḥ kālasya viśeṣaṇaṃ   kāryavyāsaṅgaḥ karṇīyopanyāsaḥ kathāvicchedaḥ kathānivṛttiḥ yathā jīrṇṇakalā me bādhate samprati vaktu na śaknoti paścāt kathayiṣyāmīti evamādinā prakāreṇa kathāmudgrāhaṇe kācicchinattiḥ nigrahasthāne kāraṇamāha ekatarasya vādinaḥ prativādino vāsādhanāṅgavacanenādoṣodbhāvanena ca nigṛhaṇantī nigrahaparyavasānā kathā tasyāñca tathābhūtāyāṃ prastutāyāṃ sa svayameva kathāṃtaṃ kathā paryavasānaṃ pratipadyata iti nigrahasthānametat atrācāryobrūta    idamapi kāryavyāsañjanaṃ yadi tāvat pūrvapakṣavādī kuryāt sādhanābhidhānaśaktivikalatvād vyājopakṣepamātreṇa yena kenacicchalenetyarthaḥ na punarbhūtasya tathāvidhakathoparodhinaḥ kāryasya bhāve sati kuryāditi varttate tathā vidhāmudgrāhaṇikārūpāṅkathāmuparodduṃ śīlaṃ yasya kāryasyājīrṇṇakalā kukṣiśūlagehu dāhādyaistattathā yadi sadbhāvenaiva tasya tasyāmvelāyāṃ kukṣigalaśūlagehudāhādayo bhavanti tathā sati naiva nigrahasthānamityarthaḥ yadā punarvyājamātreṇaiva karoti tadā tasya pūrvvapakṣavādinaḥ svasādhanāsāmarthyaparicchedādeva vikṣepaḥ syāttataḥ kimityāha tathā cedaṃ vikṣepasañjñitannigrahasthānamarthāntara evāntarbhavet rūpasiddhināmādivyākhyānasamānattvāt karaṇiyopanyāsasya hetvābhāseṣvevāntarbhavedityadhikṛtaṃ kasmādasamarthañca tatsādhanañca tasyābhidhānāt kiñcedaṃ nirarthakāpārthakābhyāṃ sakāśānna bhidyate  kiṃ kāraṇaṃ prakṛtañca tatsādhanañca tenāsambaddhā ca sā pratipattiśca tataḥ sādhanavākyena sahāsya daśadāḍimādivacanasyeva jabagaḍādivarṇṇakramasyeva  ca sambaddhānupalambhādityarthaḥ  kiñcinmātrabhedānnimittaleśena pṛthaguktamiti cedāha ati prasaṅgaścetyādi asambaddhāsādhanavākyena pratipattiryeṣāṃ pratibhedānāntesambaddhasādhanavākyapratipattayaḥ te ca te prabhedāśca teṣāmiti kāryaṃ evantāvat pūrvapakṣavādisambandhena vikṣepasya pṛthaganabhidhānamuktaṃ adhunā prativādisambandhenāpyāha  athottarapakṣavādyevaṃ balāsakalātmakaṇṭhaṃ kṣiṇotītyādinā prakrameṇa kathāṃ vikṣipet tadānīntasyāpyuttarapakṣavādinaḥ sādhanānantaramuttare  pratipattavye sati tadapratipattyā tasyottarasyānabhidhānena vikṣepapratipattiryāsāpratibhāyāmarthāntare vāntarbhavatīti parastu yathoktamantarbhāvamasahamānaścodayati nanu nāvaśyamiti tadeva draḍhayati   bhavati hyanibaddhenāpi sādhanavākyenāsambaddhe nāpi kathāprabandhena parapratibhāharaṇāyāntaśo jananīvyabhicāracodanenāpi vivāda iti ācārya āha nāsambhavādevaṃvidhasya vivādasya yasmādekatra śabdādāvadhikaraṇe nityatvānityatvādipratijñānāviruddhāvabhyupagamau yayorvādiprativādinostayorvivādaḥ syāt kuta etadityāha aviruddhāvabhyupagamau yayostau tathā na vidyete viruddhāviruddhayorabhyupagamau yayoḥ puruṣayostāvabhyupagamau tatyorvivādābhāvāt tatraitasminvyavasthite nyāyanirdhāraṇe vā tatra śabdaḥ ekasya vādinaḥ prativādinovaśyaṃ prāgvacanapravṛttiḥ yaugapadyena kinna brūta ityāha yugapatpravṛttau svasthātmanāmapravṛtteriti sambandhaḥ etadeva kuta ityāha paraspara vacana śravaṇāvadhāraṇottarāṇāmasambhavena karaṇabhūtena pravṛttivaiphalyāt yadi hi parasparavacanasyāsaṅkareṇa śravaṇavettatastadarthamavadhārayatyuttarañca yugapatpravṛttau ca digambarapāṭhakalakala iva sarvvametanna saṃbhavati tasmādavaśyamekasya prāgvacanapravṛttiḥ atastena ca svasthātmanā pūrvvapakṣavādinānityaṃ śabdaṃ sādhayāmītyādinā svopagamopanyāse kṛte satyavaśyaṃ sādhanaṃ vaktavyaṃ anyatheti hetvanabhidhāne paresāṃṣāṃ sākṣiprabhṛtīnāmapratipatteḥ apareṇa cetyuttarapakṣavādinā tatsambandhivādiproktasādhanasambandhi dūṣaṇaṃ vaktavyamiti vartate   tasmādubhayorvādiprati vādiorasamyak pravṛttau satyāṃ hetvābhāsāpratibhayoḥ saṃgraha iti sarvvo nyāyapravṛttaḥ pūrvvottarapakṣopanyāso dvayaṃ hetvābhāsāpratibhāñca  nātipatati  nanu ca yadi nyāyaḥ pravṛttaḥ kathantatrāsya dvayasyādhikāraḥ kathañcaikatra dharmiṇi viruddhāvupanyāsau nyāyapravṛttāvavaśyaṃ hi tatraikenopanyāsena nyāyaṃ pravṛttena bhāvyaṃ anyathā dharṃidvayātmako bhavet nābhiprāyāparijñānāt nedambhavatā nyāyapravṛttatvāmācāryeṇa vivakṣitaṃ paryajñāyi nyāyapravṛttau hi pūrvvottarapakṣopanyāsasya yugapratpravṛtyabhāvena jananī vyabhicāravedanādyabhāvena cābhipretaṃ etenaikatra hyadhikaraṇe viruddhābhyupagamayorvivādaḥ syāḍityādinā vitaṇḍā pratyuktā kathaṃ pratyuktetyāha abhyupagamābhāve vivādābhāvāt idamuktambhavati svapakṣasthāpanā hīno vākyasamūho vitaṇḍetyucyate nyā sū      yadi cavaitaṇḍikasya svapakṣo nāsti vivādastarhi kathamiti vaktavyaṃ parapakṣapratiṣedhārthamvaitaṇḍikaḥ pravarttata iti cet parapakṣapratiṣedha eva tahyarsya svapakṣasthāpaneti vitaṇḍālakṣaṇaṃ viśīryate tathā hi yo yenābhyupagataḥ sa tasya svapakṣaḥ parapakṣapratiṣedhaśca tenābhyupagataḥ svapakṣatāṃ nātivartata iti yadā tarhyupagamya vādaṃ pratijñāmātreṇa viphalatayā pariṣacchāradyena vyākulīkṛtattvādityarthaḥ na kiñcit sādhanaṃ tadāyāsaṃ vā vakti anyadvā kiñcit pralapati sādhanatadābhāsavyatiriktaṃ kāko virūpaṃ virauti nūnamayaṃ me gehe vipadaṃ sūcayati tadalamanena vivādena yāmi tāvad gehe kinnu me piturmaraṇamanyadvā vartata ityādi tathā kathaṃ hetvābhāsāntarbhāvaḥ sādhanābhāvāddhetvābhāsāsambhavaṃ manyate uttarāpratipattirapi nāstyeva pūrvvapakṣavāditvādityabhiprāyaḥ tadanena dvayannātipatatītyetaghaṭayitumicchati paraḥ ācārya āha asamarthitasādhanābhidhāna evamuktaṃ dvayaṃ nātipatatīti proktasādhana etaduktamiti yāvat aprokte tu kathaṃ pratipattavyamityāha anabhidhānānyabhidhānayorapi satoḥ parājayaḥ evetyuktaṃ prakaraṇāvatāra eva tadeva smarayati abhyupagamyavādamasādhanāṅgavacanāditi tathāhi tatra vyākhyātaṃ sādhanāṅgasyānuccāraṇaṃ sādhanāṅgādvā yadanyasyābhidhānaṃ tatsarvvamasādhanāṅgavacanamiti etenetyanyābhidhānena parājayavacane nādhikasya punaruktasya ca pratijñādervacanasya ca nigrahasthānatvaṃ vyākhyātaṃ kathamityāha tadapi hītyādi anenaitadāha  yudyuktiyuktamapakṣapādena kiñcinnigrahasthānamuktantadasmābhirasādhanāṅgavacanapadenaiva saṃgṛhītamiti yadyevaṃ pratijñādervacanasya ceti  kimarthayuktannahi pratijñopanayanigamanānāṃ vacanannigrahasthānamapakṣapādenoktaṃ  pratyuta tadavacanameva nigrahasthānatayā yadiṣṭaṃ hīnamanyatamenāpyavayavena nyūna nyā sū    evaṃ tarhi dṛṣṭāntārthametadyathā tasyāpratīta pratyāyanaśaktivikalatvādasādhanāṅgavacanapadenābhidhānaṃ tathādhikapunarvacanayorapīti tata eva ca dvitīyaścakāra iva śabdārthe varttate anyathā punaruktasya cetyayaṃ bodhyarthaḥ syāt kecittūttarañcakāranna paṭhanti taiḥ punaruktentarbhāvitatvāt   svapakṣadoṣābhyupagamāt parapakṣadoṣaprasaṅgo matānujñā nyā sū     doṣaparihāre vaktavye doṣasyāparijñānāt paramatamanujānātyato nigṛhyate tadāha pareṇa vādinā coditaṃ paryanuyuktaṃ doṣamanuvṛtyā parihṛtya bhavatopyayaṃ doṣa iti bravīti yathā bhavāṃścauraḥ puruṣatvācchavarādivadityukte vādinā sa prativādī taṃ vādinaṃ pratibrūyāt  bhavānapi caura iti sopi śabdaprayogādātmanaścauratvamabhyupagamya parapakṣe tandoṣamāsañjayannāpādayatyapareṇa vādinā yanmataṃ prativādinaścaurattvaṃ  tadanujānāti  tathā hi te na mukta saṃsaśayantāvadātmanaścaurattvaṃ pratipattumanyathā nāpi tamabhidadhyāt vādini tu tadastināstīti cintyamato matānujñā nigrahasthānaṃ idamācāryo nirākaroti atrāpi yadyayamabhiprāya uttaravādinaḥ puruṣatvāccauṃro bhavānapi syādahamiva  na ca bhavatātmaivaṃ cauratveneṣṭastannāyaṃ puruṣatvāditi caurye sādhye heturacaurepi bhavati vipakṣabhūte vṛtteranaikāntikadoṣaduṣṭatvāditi tadasminprativādinobhiprāye na kaścittasya doṣo matānujñālakṣaṇonyo vā kasmādanabhimate caurattve na rūpeṇa tasya vādina ātmani vipakṣabhūte hetoḥ satvapradarśanena prakāreṇa dūṣaṇāt vidagdhabhaṅgāvyabhicārodbhāvānāditi yāvat  audyotakaraṃ codyamāśaṅkate prasaṅgamantareṇa bhavānapi syādityevamāñjasenaiva mṛjunaiva krameṇa kinna vyabhicārito hetustvayyapi acaure varttate  puruṣatvamatonaikāntikatvamiti  tasmādyata evāsāvakauṭilye kartavye kauṭilyamācarati tata eva nigṛhyata iti ācārya āha yatkiñcidetadaudyotakaraṃ vaco yasmāt santi hyevaṃ prakārā vaidagdhyapravartitā vyavahārā loke  tathā hi mātaro bhāvatkyo bandhakyaḥ strītvāditarabandhakīvadityuktāḥ paśupālādayopi jaḍajanaṅgamādijanasādharaṇaṃ vaidagdhyamanusaraṃtaḥ pratyavatiṣṭhante māturbandhakītvaṃ pratipadyante api tu bhaṅgyā hetuvyabhicāracodanayā paraṃ prativadanti tasmādevaṃ bālahālikādilokaprakaṭamapi vyavahārālokamapasārayatā yadi paramudyotakaratvamevodyotakareṇa udyotitamātmanaḥ athocyate naivāsau bhaṃgyā vyabhicāramādarśayatyapi tu tasya sādhanasya samyaktvamabhyupagamyaiva tena doṣeṇa paramapi kalaṅkayatītyata āha atha tadupakṣepaḥ puruṣatvād bhavāṃścaura ityenamabhyupagacchatyeva tadāpyasau tatsādhana uttarāpratipatyaiva nigrahārho nāparatra vādinisvadoṣasya  cauratvasyopakṣepāt  nigrahārha iti varttate idamevopodbalayati tatsādhananirdoṣatāyāṃ hyaṃgīkṛtāyāmiti śeṣaḥ tasyopakṣepasyābhyupagama eva yaḥ sa evottarāpratipattiriti tāvataivottarāpratipattimātreṇaivāparatra doṣaprasañjanāt pūrvasādhananigrahasya sataḥ prativādinaḥ āpannaḥ prāpto nigraho yena tasyeti ceti vigrahaḥ paradoṣopakṣepasya matānujñālakṣaṇasyānapekṣaṇīyatvātparājitaparājayābhāvāditi bhāvaḥ   nigrahaprāptasyānigrahaḥ paryanuyojyopekṣaṇaṃ paryanuyojyo nāma nigrahaprāptasyopekṣaṇannigrahaprāptosītyanabhidhānaṃ kaḥ punaridaṃ paryanuyojyopekṣaṇaṃ nigrasthānaṃ codayati na tāvat paryanuyojya iti yuktaṃ asambhavāt na hyasti sambhavo yat paradoṣapratipādanārthamātmano doṣavatvamasāvabhyupeti nigrahaprāptaḥ sannahamanenopekṣito nigrahasthānasyāparijñānāt tasmādayandoṣavāniti nāpyupekṣa iti yuktaṃ yasmādasau na jānātyevāyaṃ nigrahaprāpta iti tathā hyaparijñānādevāsau nānuyukte nigrahaṃ prāptosīti parijñāne vā kathamupekṣeta upekṣaṇe vā samacittaḥ kathamevaṃ prakaṭayedayaṃ mayopekṣitaḥ sa doṣastato mama paryunuyojyopekṣaṇaṃ nigrahasthānamiti na cānyastṛtīyaḥ kaścidihānuṣaṅgī tatkenedaṃ codanīyamityetat sarvvamāśaṅkya pakṣila svāmī brūte  etacca paryanuyojyopekṣaṇaṃ vaktavyañcodanīyaṅkasya parājaya ityevaṃ vādiprativādibhyāṃ praguṇā tadanyairvā paryanuyuktayā pṛṣṭayā satyā pariṣadā  prāśnikairvaktavyamityarthaḥ  ca śabdovadhāraṇārthaḥ etadeva  evamevaanyāni nigrahasthānāni vādiprativādibhyāmevodbhāvyante etatpunaḥ prāśnikaireva kiṃ punaḥ kāraṇaṃ tābhyāmeva nocyata ityāha na khalu nigrahaprāptaḥ svakaupīnaṃ svadoṣaṃ vivṛṇuyāt prakāśayet atrāpītyādyācāryaḥ yadi tu nyāyaścintyate tadānaikasyāpi jayaparājayau nyāyyau kathaṃ vādino jaya ityāha sādhanābhāsena jijñāsitasyārthasyāpratipādanāt ata eva na prativādinopi parājayo vādivivakṣitārthasiddhyapekṣayā prativādinaḥ parājayavyavasthāpanāt prativādinastarhi kiṃ jaya ityāha   bhūte doṣānabhidhānācca ataeva ca na vādinaḥ parājayastaddūṣaṇāpekṣayā tadvyavasthiteḥ athottarapakṣavādyanekadoṣasadbhāvepi vādiproktasya sādhanasya kañciddoṣamudbhāvayati kañcinna na tadāsau nigrahamarhati kiṅkāraṇamuttarasya pratipatterabhidhānādityarthaḥ para āha arhatyeva nigrahaṃ sarvveṣāndoṣāṇāmanudbhāvanāt ācārya āha na khalu bhoḥ santa iti kṛtvā sarvve doṣā avaśyaṃ vaktavyāḥ prativādinā avacane vā doṣāntarasya nigraho bhavati neti varttate kasmāt sarvve doṣā nodbhāvyaṃ ta ityāha ekenāpi doṣeṇāsiddhatvādinodbhāvitena na tasya vādiprayuktasya sādhanasya vighātāt sādhyasiddhiṃ pratyasamarthatvapratipādanādityarthaḥ bhāvasādhano vā sādhanaśabdaḥ atraiva dṛṣṭāntamāha ekasādhanavacanavaditi yathetyādyasyaiva vibhāgaḥ  ekasyārthasya kṣaṇikatvādeḥ pratipādanāyānekasya sādhanasya satvakāryatvaprayatnotthhatvādeḥ sadbhāvepi satyekenaiva satvādīnāmanyatamenopāttena  tasya kṣaṇikatvāderarthasya siddherniścayānna sarvveṣāṃ sādhanāmupādanaṃ  tathaikenāpi doṣeṇa tatsādhanavidhātānna sarvvopādānamitīndandṛṣṭāntena sāmyaṃ iti tasmānnottarapakṣavādī pūrvvakamekaṃ doṣamudbhāvayannevāparasya doṣāntarasyānudbhāvanānnigrahārhaḥ pūrvvavaditi sādhanābhāsenāpratipādanāt bhūtadoṣānabhidhānācca nanu ca kathanna vādino jayo yāvatā na tena sādhanābhāsaḥ prayuktaḥ prativādī tvasantaṃ doṣamudbhāvayatītyata āha doṣābhāsaṃ bruvāṇamuttarapakṣavādinaṃ svasādhanātsakāśādanusārayatonivarttayatastaduktadūṣaṇābhāsatvenāpratipādayata iti yāvat vādino na jayaḥ kasmādasamanvitasādhanāṅgatvāt asamanvitasādhanāṅgaṃ yena tasya bhāvastatvaṃ etadeva kuta ityāha   sarvvadoṣābhāvapradarśanena sādhanāṅgasamarthanāt itthambhūtalakṣaṇe karaṇe vā tṛtīyā pāṇiṇi      asamarthitattvāt sādhanābhāsa eva tena prayukta iti saṃkṣepārthaḥ nāpyuttarapakṣavādino jaya iti varttate tasmādevamapīti yadi pūrvapakṣavādyuttarapakṣavādinaṃ na nigrahaprāptaṃ nigṛhṇāti na kevalamuttaravādisambandhenetyapi śabdaḥ   niranuyojyasyānuyogaḥ anigrahaprāpte nigṛhītosītyabhidhānaṃ kiṃ punarevaṃ brūta ityāha   nigrahasthānalakṣaṇasya mithyāvyavasāyādyathoktasya nigrahasthānalakṣaṇasya samyagaparijñānādityarthaḥ evañcāpratipattito nigṛhyate atrāpītyādyācāryaḥ yadi tasya sādhanasya vādinamabhūtairalīkairdoṣaiḥ savyabhicārādidoṣaduṣṭaṃ tvayā sādhanaṃ prayuktaṃ tato nigṛhītosītyevamabhiyuñjīta tadā sosthānesya vyākhyānaṃ nirdoṣanigrahasthānasya asya vibhāgādevāsyeti abhiyoktetyasya vivṛtirudbhāvayiteti  tathā cālīkadoṣasyābhidhāyitve sati doṣodbhāvalakṣaṇasyottarasyāpratipatterabhidhānādapratibhayaiva karaṇabhūtayottaravādī nigṛhīta iti kṛtvā  nedanniranuyojyānuyogābhidhānannigrahasthānamatopratibhānigrahasthānātsakāśānna nigrahasthānāntaraṃ  kadā cāyamapratibhayā nigṛhyata ityāha   itareṇa vādinā taduktasyottarābhāsatve pratipādane anyathā na dvayorekasyāpi pūrvavajjayaparājayāvityākūtaṃ evaṃ prativādisambandhenāsyāpṛthagvacanaṃ pratipādya vādisambandhenāpyāha   athottaravādinaṃ bhūtaṃ satyaṃ sādhanadoṣaṃ savyabhicārādikamudbhāvayantamapara iti pūrvapakṣavādī doṣābhāsavacanenābhiyuñjīta jātyuttaramanaikāntikādyābhāsaṃ tvayā prayuktaṃ tasmānnigṛhītosītyevaṃ yadyabhiyuñjītetyarthaḥ tadā tasyodbhāvitasya doṣasya vyabhicārādestenottaravādinā bhūtadoṣatve pratipādite jātyuttaravatve parihṛta iti yāvat sādhanābhāsavacanenaiva vādī nigṛhyate iti tasmādevamapi prativādisambandhenāpi nedaṃ hetvābhāsebhyo bhidyata iti pṛthagvācyaṃ asyaivopodvalanamavaśyaṃ hi dvāviṃśatinigrahasthānavādinā hetvābhāsāḥ pṛthag nigrahasthānatvena vaktavyāḥ kimarthamityāha  viṣayāntaraprāptyarthaṃ niranayojyānuyogādibhirnnigrahasthānairanākrāntasaṅgrahamapīti anyathā dvāviṃśatitvaṃ nigrahasthānānāmabhyupagamamviruddhyata  ityabhiprāyaḥ  tathā ca taduktau teṣāṃ hetvābhāsānāṃ nigrahasthānenoktau satyāmaparoktiḥ aparasya niranuyojyānuyogasyoktirnirarthirthakā hetvābhāsavacanenaiva saṃgṛhītvāt    siddhāntamabhyupetyāniyamāt kathāprasaṅgopasiddhānta iti sūtraṃ siddhāntamabhyupetya pakṣaparigrahaṃ kṛtvāniyamāt pūrvaprakṛtārthoparodhena  śāstravyavasthāmanādṛtyeti yāat  kathāprasaṅgorthāntaropavarṇanaṃ kasyacidarthasyeti dharmiṇo dharmāntaraṃ pratijñāya pratijñātārthaviparyayo virodhaḥ idaṃ udāharaṇena spaṣṭayati yathā na sato vastuno vināśo niranvayaḥ kevalaṃ tirobhāvamātraṃ bhavati nāsat kharaviṣāṇatulyamutpadyate kintarhyāvirbhāvataḥ sadevotpadyata ityevaṃ kāpilaḥ siddhāntavyavasthāmādarśya pakṣaṅkaroti ekā prakṛtirvyaktasyāvyaktalakṣaṇā vyaktasyeti ma hadādeḥ atra hetumāha vikārāṇaṃ śabdādīnāmanvayadarśanāt mṛdanvayānāmityādidṛṣṭantaḥ tathā cāyamityupanayanaḥ panayaḥ sukhaduḥkhamohasamanvita iti sukhādimayatvaṃ darśayati darśitañca sukhādimayatvaṃ vyaktasya pūrvaṃ yathāsāṃkhyenābhimataṃ tattasmāt sukhādibhirekaprakṛtirityayaṃ vyaktabhedaḥ iti nigamanaṃ sukhādibhiritītthaṃbhūtalakṣaṇe tṛtīyā sukhādiprakārā sukhādilakṣaṇā ekā prakṛtirasyetyarthaḥ anye paṭhanti ekā prakṛtirvyaktā vyaktavikārāṇāmanvayadarśanāditi evañca vyācakṣate ekā prakṛtirabhinnā sarvvātmasvabhāvā vyaktāvyaktavikārāṇāmanvayadarśanāt ye vyaktā vikārā mahadādayo ye cāvyaktāḥ pradhānātmani vyavasthitāsteṣāmapyanvayadarśanāditi apare tu paṭhanti ekā prakṛtiravyaktā vyaktavikārāṇāmiti vyaktarūpāṇāṃ vikārāṇāmiti cāhuḥ prakṛtārthaviparyayeṇeyaṃ yathā pravṛtteti pradarśanārthamāha   sa kāpila evamuktavānparyanuyujyate atha prakṛtirvikāra ityetadubhayaṅkathaṃ lakṣayitavyaṃ pratipattavyamiti sa evamanuyuktaḥ prāha yasyāvasthitasya dharmāntaranivṛttau dharmāntarampravarttate sā prakṛtiravasthitarūpā yattatpravṛttinivṛttisaddharmāntaraṃ sa vikāra iti lakṣayitavyaṃ paramuktavān sāṅkhyaḥ prakṛtārthaparityāgadoṣeṇopapādyate soyamvādī prakṛtārthaviparyayādaniyamāt kathāmpramprasañjayati pūrvvaprakṛtaṃ parityajatītyarthaḥ kathamityāha   pratijñātaṃ khalvaneneti pūrvoktaṃ smarayati yadyevaṅko doṣa ityāha sadasatorityādi satastirobhāvamekāntena vināśamantareṇa na kascyaciddharmasya pravṛtyuparamaḥ sidhyati kena cidvirūpeṇāvasthe sati sa tirohitoṅgastasyāvasthitasyātmathūtaḥ parabhūto vā bhavet  ātmabhūtatve tirohitādavyatirekāt tirohitavadavasthitasyāpyanavasthānaṃ avasthitavacca tadavyatirekatastirohitasyāpyavasthānamāsaṃśaṃkyate parabhūtatvepi kathamananvayo na vināśo na hyanyasyāvasthānenyadavatiṣṭhate anyo vānyasyānvayaścainyasyāpi ghaṭānvayaprasaṅgāt tathā nāsata āvirbhāvamutpādamantareṇa kasyaciddharmasya pravṛttirvā sidhyati nanu ca vidyamānameva dharmāntaramāvirbhāvyate grahaṇaviṣayabhāvamāpādyate na vidyamānasya kriyāstyupādānamiti upalabdhirvā vidyamānatvāt na kārakajanyatvamityevaṃ pratyavasthitaḥ pratiṣiddhaḥ sāṅkhyaḥ kvacit saptamyāpadyate tatra pratyavasthite prativādini satīti vyākhyeyaṃ yadi sa kāpolaḥ sato dharmasyātmahānamasataścātmalābhamabhyupaiti tadānīmapasiddhānto bhavati abhyupagamaviruddhasya pratijñānādapasiddhāntasaṃjñakaṃ nigrahasthānamasya bhavatītyarthaḥ atha sata ātmahānamasataścātmalābhannābhyupaiti evamapyekaprakṛtirvikārārāṇāmiti yoyaṃ pakṣaḥ pūrvvapratijñātaḥ sosya na sidhyati prakṛtivikāralakṣaṇasyānavasthitatvāt tathā hi tayorlakṣanaṃ yasyāvasthitasyetyādinoktaṃ tasya cāyogaḥ sadasatoścetyādinā pratipādita ityetāvānparagranthaḥ atra sampratyācāryaḥ pratividhatte itopi pratividadhmaha iti śeṣaḥ na kaścidaniyamāt siddhāntanītivirodhāt sāṅkhyasya prasaṅgaḥ tasmādyattenopagataṃ nāsadutpadyate na sattirobhavatīti tasya samarthanāyedamuktaṃ kimuktamityāha   ekaprakṛtikamidaṃ vyaktamanvayadarśanāditi tatraiketyetadeva vibhajati tadavibhaktayonikamidaṃ vyaktaṃ te sukhādayovibhaktāḥ apṛthagbhūtā yoniḥ sthānamadhikaranaṃ yasya vyaktasya tattadavibhaktayonikaṃ kiṅkāraṇaṃ tadanvayadarśanāt taiḥ sukhādibhiranvayadarśanāt tādātmyopalambhāt tataḥ kiṃ siddhamityāha vyaktasya tatsvabhāvatā sukhādisvabhāvatā tatra svabhāvataiva kathanniścitetyāha abhedopalabdheriti sukhādibhiḥ śabdādīnāmanānāttvadarśanāditi yāvat evamapi kiṃ siddhambhavatītyāha sarvvasya śabdādervikāragrāmasya sukhādyātmakasya notpattivināśāviti sambhavati kasmādityāha   sukhādīṇāmutpattivināśābhāvāt sukhādyavyatirekāttadātmavacchabdādayopi nityāḥ siddhā bhavanti tathā ca yatpūrvvamabhyupagataṃ na śasato vināśo nāsadutpadyata iti tatsamarthtaṃ bhavati  atraivaṃ kāpilena svopagame samarthite sati taduktasya tena sāṅkhyenoktasya hetoranvayadarśanasya doṣamasiddhatādikamanudbhāvya sa evamuktavān  paryanumujyate   atha prakṛttirnirvikāra iti kathaṃ lakṣayitavyamityevaṃ vikāraprakṛtyorlakṣaṇaṃ pṛcchan svayamayamakṣapādaḥ prakṛtāsambandhenāniyamāt prakṛtārthoparodhāt  kathāmpravarttayati   yasmāt prakṛtivikārayoriha lakṣaṇaṃ na prakṛtameva tatkintadabhidhāya paryanuyujyate tasmādaprastutaparyanuyoktṛttvādakṣapāda eva nigrahārha  iti bhāvaḥ  kintarhyatrottarasambaddha vākyamityāha   tatrānvayadarśanahetāvidaṃ syād vācyaṃ vyaktannāma pravṛttinivṛttidharmakaṃ na tathā vyaktavat sukhādayaḥ pravṛttinivṛttidharmakā iti liṅgavacanapariṇāmena sambandhaḥ tathā ca vyatasya sukhādyanvayesya vyākhyānaṃ sukhādisvabhāvatāyāṃ satyāṃ pravṛttinivṛttidharmatālakṣaṇaṃ vyaktasyāvahīyate tadavyatirekeṇa teṣāmapi sadāvasthānāt iti tasmānna tadrahitasukhādisvabhāvatā vyaktasya tābhyāmpravṛttinivṛttibhyāṃ rahitāstathoktāste ca sukhādayaśca te svabhāvo yasya tasya bhāastadrahitasukhādisvabhāvatā kasmādityāha   vyaktalakṣaṇavirodhāditi vyaktasya lakṣaṇaṃ pravṛttinivṛttidharmakatvaṃ tasya tadviparītaḥ sukhādibhiḥ parasparaparihārasthitilakṣaṇo virodhaḥ tathā ca sādhanna sadāvasthitarūpasukhādisvabhāamidaṃ te vyaktaṃ prāpnoti tadviparītadharmatvāt kṣetrajñavat na ca sukhādyanvayadarhanasiddho hetuḥ kasmādidaṃ sambaddhaṃ dūṣaṇamityāha evaṃ hi tasya sāṅkhyasya sādhanadoṣodbhāvanena hetvasiddhatācodanenaikaprakṛtīdaṃ vyaktamityayaṃ pakṣo dūṣito bhavani  sa punarnaiyāyikaḥ sādhane doṣamasiddhatākhyamanupasaṃhṛtyāpadarśya aprakṛtaprakṛtivikāralakṣaṇaparyanuyogena kathāṃ pratānayatyavimuñcaṃ svadoṣamanyamātkathāprasaṅgaṃ  paratra sāṅkhe tapasvinyupakṣipati  para āhāyamevāsiddhatākhyo doṣonena prakāreṇa prakṛtivikāralakṣaṇaparyanuyogadvāreṇāsmābhirapyucyata iti ācārya āha eṣa naimittikānāṃ jyotirjñānavidāṃ viṣayaḥ nāyaṃ tvaduktasya vākyasyārtha iti yāvat yato na lokaḥ śabdairapratipāditamarthaṃ pratipattuṃ samarthaḥ arthaprakaraṇādibhirvinetyadhyāhāraḥ tasmāt sa evāyaṃ pratijñāvirodhaprasthāve nirddiṣṭo bhaṇḍālekhyanyāyotrāpyapasiddhānto na kevalaṃ tatratyapi śabdaḥ  yathā hi bhaṇḍāḥ prākṛtān vismāpayantaḥ śīgramarddhacandrākārāmalpīyasīṃ rekhāmālikhya bhaṇanti paśyata tālamātreṇa hastī vilikhitosmābhiriti  tatra kecit mandamatayastathaiva pratipadyante  kecid durvidagdhadhyaḥ paryanuyuñjate nanu nosya karṇṇapādadantādayaḥ pratīyante tatkathamayantadvikalo hastī bhavatīti te punarāhuḥ satyaṃ na pratīyante asmābhistu samāptasakalakalaḥ kareṇurayaṃ likhitaḥ tāstasya sakalāḥ kalāḥ salila iva magnatvānnopalabhabhyante kumbhakadeśamātrantvidamasyopalabhyata iti tathājātīyakametat parasyāpi dhārṣṭyavijṛmbhitaṃ yadi nāma nāyamarthosmād bāhyāt pratīyate tathāpyanena prakāreṇocyata iti  api cocya tāmayamevārthonena prakārena tathāpyasiddhasya hetvābhāseṣvantarbhāvāt tadvacanenaivābhidhānamiti nāpasiddhāntaḥ pathagupādeyo bhavedityetadupasaṃhāravyājenāha yathoktena nyāyenetyādi   hetvābhāsāśca yathoktā iti sūtraṃ idamākṣepapūrvakaṃ vātsyāyano vyācaṣṭe kiṃ punariti hetvābhāsalakṣaṇādyadanyallakṣaṇaṃ tena sambandhānnigrahasthānatvamāpadyante kimivetyāha yathā pramāṇāni prameyattvaṃ lakṣaṇāntaravasāvasādāpadyanta iti varttate tāni hi pramitikriyāyāḥ kāraṇatvāt pramāṇānipramāṇāntareṇa tu yadā pramīyante tadā karmatvāt prameyāni tata eva padārthatvāt prāptaḥsaṃśayaḥ atrāha muninā yathokta iti asyaiva vivaraṇaṃ yathoktahetvābhāsalakṣaṇainaiva nigrahasthānabhāva iti idamuktambhavati savyabhicāraviruddhaprakaranasamasādhyasamātītakālānyā sū     iti hetvābhāsā iti prabhedamupakramya yatpratyekaṃ lakṣaṇamuktaṃ anaikāntikaḥ savyabhicāraḥ nyā sū     siddhāntamabhyupetya tadvirodhādviruddhaṃnyā sū      yasmāt prakaraṇacintā sa nirṇṇayārthamapadiṣṭaḥ prakaraṇasamaḥ nyā sū     sādhyāviśiṣṭaḥ sādhyatvāt sādhyasamaḥ nyā sū     kālātyayāpadiṣṭaḥ kālātīta nyā sū     iti tenaiva lakṣaṇenaiṣānnigrahasthānattvaṃ na punastata lakṣaṇāntaramapekṣyata iti atrāpītyācāryaḥ kathañcintyamityāha kinte yathā bhavadbhirlakṣitaprabhedāstathaiva te bhavantyāho svidanyatheti lakṣitaḥ prabhedo yeṣāmiti vigrahaḥ tattarhi kintadcintyata ityāha tattu cintyamānamihātiprasajyata iti na pratanyate idamevāgūritaṃ  vidantyeva kecidatra hetvābhāsā eva na yujyaṃte kecittu hetvābhāsā api na saṅgrahītā ityasmiṃśca vicāre hetvābhāsavārttikaṃ sakalamavatārayitavyamiti  śāstrāntarameva bhavet  avadātamatayastvasmadvihitahetvābhāsalakṣaṇaviparyayeṇa dūrāntaratvāttad vaisaśaṃ tasmādupekṣaiva yujyata iti tathāpi mandamativibodhanāyāpi śāstramucyata iti kālātītaprakaraṇasamayostāvaddhhetvābhāsatvaṃ yathā nopapadyate tathā varṇyate tatra kālātyayāpadiṣṭaḥ kalātītaḥ tadiha   bṛddhanaiyāyikānāmapāsya matamācāryadiṅnāgapādairbhāṣitatvādidānīntanā vātsyāyanādayomumeva sthitapakṣamāhuḥ tatraivambrūmaḥ kālātyayena yukto yasyārthaikadeśopadiśyamānasya sa kālātyayāpadiṣṭaḥ kālātīta ityucyate nidarśanaṃ   nityaḥ śabdaḥ saṃyogavyaṃgyatvādrūpavat prāgūrddhvaṃ ca vyakteravasthitaṃ rūpaṃ pradīpaghaṭasaṃyogena vyajyate tathā śabdo vyavasthito bherīkarṇṇasaṃyogena dāruparṇayogena vā vyajyate tasmātsaṃyogavyaṃgyatvānnityaḥ śabda iti ayamahetuḥ kālātyayāpadeśāt vyaṃjakasya saṃyogasya kālaṃ na vyaṃgyasya rūpasya vyaktiratyeti sati pradīpasaṃyoge rūpasya grahaṇaṃ bhavati na nivṛttasaṃyoge rūpaṅgṛhyate nivṛtte tu dāruparṇasaṃyoge dūrasthena śabdaḥ śrūyate vibhāgakāle seyaṃ śabdasya vyaktiḥ saṃyogakālamatyetīti saṃyoganimittā bhavati kāraṇābhāvāddhi kāryābhāva iti nanvayamanaikāntika eva saṃyogavyaṃgyatvāditi anityamapi saṃyogena vyajyamānaṃ dṛṣṭaṃ yathā ghaṭa iti  na saṃyoga vyaṃgyatvenāvasthānasya sādhyatvānna brūmo nityaḥ śabda iti  api tvavatiṣṭhate śabda ityayaṃ pratijñārthastadā ca saṃyogavyaṃgyatvādityayaṃ heturanaikāntiko na hyanavasthitaṃ kiñcitsaṃyogenābhivyajyamānaḥ  kathamiti tadanena prakāreṇa saṃyogavyaṅgyatvameva śabdasya pratiṣiddhyata iti nāyamasiddhād vyāvartate  anyathāneyaṃ śabdasya vyaktiḥ saṃyogikālamatyetīti na saṃyoganimittā bhavatīti vacanasya kortha iti vaktavyaṃ syād buddhiḥ sarvadādharmiṇyavidyamānasyāsiddhatvaṃ ayantu na sarvathā dharmiṇyasiddho yenotpattikāle saṃyogavyaṅgyatvamasti na tūpalabdhikāla iti taduktaṃ ekadeśāsiddhasyāpi asiddhattdaparijñānāt yathā nityāḥ paramāṇave gandhavatvāt śvetanāśca taravaḥ svāpāditi yaścānityaḥ śabda iti pratijānīte sa kuṭhāradārusaṃyogādeḥ śabdasyotpattimeva pratipadyate na punaravasthitasyābhivyaktamiti vyaktamasyānyatarāsiddhatvaṃ atha saṃyoge satyupalabdheriti hetvarthābhyupagamān nāyamasiddho heturiti samādhīyate tathāpi tailatejovarttisaṃyoge kulālamṛtpiṇḍadaṇḍasaṃyoge ca sati dīpaghaṭādayaḥ samupalabhyante na ca teṣāntatra saṃyogāprāptyavasthānamityanenānaikāntika eva prāpnotīti na kālātītaḥ taduttarakālamapyavasthāne sādhye samudāyāntaravyayavādino viruddhaḥ sapakṣābhāvādeva tatra vatterabhāvāt kṣaṇasthitidharmavati ca dharmiṇi rūpādike vidyamānatvāt sthirabhāvavādinantu pratipratibandhavaikalyaṃ sādhanavaiphalyañca anaṅgīkṛtasiddhānte tu nyāyavādini prativādini pūrvapakṣapratipādito doṣa iti evamudāharaṇāntarepi dūṣaṇamutprekṣya vaktavyamiti   yasmātprakaraṇacintā sa nirṇṇayārthamapadiṣṭaḥ prakaranasamaḥ nyā sū      vimarśādhiṣṭhānau pakṣapratipakṣāvanavasitau prakaraṇantasya cintāmavimarśāt prabhṛti prāṅnirṇṇayāt parīkṣaṇaṃ sā yatra kṛtā sa nirṇṇayārthaṃ  prayuktobhayapakṣasāmyāt prakaraṇamanativarttamānaḥ prakaraṇasamo na nirṇṇayāya kalpyate  kasmātpunaḥ prakaraṇacintā tattvāpalabdheḥ yasmādupalabdhetatverthe nivarttate cintā tasmātsāmānyenādhigatasya yā viśeṣatonupalabdhiḥ sā prakaraṇacintāṃ prayojayatīti udāharaṇamanityaḥ śabdo nityadharmānupalabdheḥ anupalabhyamānanityadharmakamanityandṛṣṭaṃ sthālyādi yatra samāno dharmaḥ saṃśayakāraṇahetutvenopādīyate saṃśayasamaḥ savyabhicāra eva yā tu vimarśasya viśeṣāpekṣatobhayapakṣaviśeṣānupalabdhau sā prakaraṇampravartayati yathā ca śabde nityadharmo nopalabhyate tathānityadharmopi seyamubhayapakṣaviśeṣānupalabdhiḥ prakaraṇacintāmprayojayati kathamviparyaye prakaraṇanivṛtteḥ yadi nityadharmaḥ śabde gṛhyetana syātprakaraṇaṃ yadi na nityadharmo gṛhyeta evamapi nivarttate prakaranaṃ soyaṃ hetu rubhau pakṣau pravarttayannānyatarasya nirṇṇayāya kalpyata iti na tvayaṃ sādhyāviśiṣṭa eva nāviśiṣṭaḥ tasyaiva prakaraṇapravṛttihetorddharmasya hetutvenopādānāt yatra sādhyena samāno dharmo hetutvenopādīyate sa sādhyāviśiṣṭaḥ yatra punaḥ prakaraṇa pravṛttihetureva sa prakaraṇasama iti atrāpi nityānityadharmānupalambhadvayādeva prakaraṇacintā na tvekasmāt viparyaye prakaraṇanivṛttiriti vacanāt tadyadi nityānidyadharmānupalabdheriti hetuḥ syāt syāt prakaraṇasamaḥ tadekadharmānupalabdhestūpādāne kathaṃ prakaraṇasama ityabhidhānīyaṃ ubhayadharmānupalambhopādānepi sapakṣavipakṣayoranuvṛttivyāvṛtyoraniścayādasādharaṇānaikāntiko bhavatīti kathamasya hetvābhāsāntaratvaṃ bhavatu nāmaikadharmānupalabdhireva hetuḥ prakaraṇasamaḥ tathāpi nityaśabdavādyavaśyameva vyāmohānnityadharmān pratipadyata iti prativādyasiddhīyaṃ bhavati atha pramāṇena nityadharmmapratikṣepānnityadharmānupalabdhiḥ pratipādyate tadāpi niścāyakatvāt samyajjñānaheturevāyaṃ iti kathaṃ hetvābhāsaḥ prakaraṇasamaḥ tadā hi viśeṣopalabdhireva hetvartho vyavatiṣṭhate viśeṣāśca nityasya kṛtakatvādayaḥ na ca tatkṛtā prakaraṇacintā viparyaye prakaraṇanivṛtteriti vacanāt api ca nityadharmānupalabdheriti kimayaṃ prasajyapratiṣedhaḥ kimvā pratiyogividhānaṃ    yadi prasajyapratiṣedhastadā prameyatvādivat sādhāraṇānaikāntikoyaṃ nityadharmopalabdhiḥ pratiṣedhamātrasyānityatvarahiteṣvasatsvapi sambhavāt atha pratiyotividhānantadāpyanantaroditayā yuktyā hetupratirūpatvāyogaḥ anyastvanyathedaṃ sūtradvayaṃ vyācaṣṭe yo heturhetukālepadiṣṭotyetyapaiti kasmādapaiti pratyakṣeṇāgamena ubhayena vā pīḍyamānaḥ sa kālamatīta iti kālātīta ityucyate kutaḥ punaḥ pratyakṣāgamavirodho labhyata iti cet caturlakṣaṇo heturiti vacanāt tathāhi pūrvavaccheṣavatsāmānyato dṛṣṭanyā sū    ñcetyatra catūrūpo heturiṣṭaḥ pūrvavannāma sādhye vyāpakaṃ śeṣavaditi tatsamānesti sāmānyataśca dṛṣṭañca śabdādaviruddhañceti tathā bhāṣyavacanamapyasti yatpunaranumānaṃ pratyakṣāgamaviruddhaṃ nyāyābhāsaḥ sa iti tadevaṃ trairūpye sati pratyakṣāgamābhyāṃ yo vādhyate sa kālātyayāpadiṣṭaḥ sa ca tridhā bhidyate pratyakṣaviruddha āgamaviruddha ubhayaviruddhaśceti   pratyakṣaviruddho yathā anuṣṇognirdravyatvādudakavat āgamaviruddho yathā brāhmaṇena surā pātavyā dravatvāt kṣiravat ubhayaviruddho yathāraśmivaccakṣurindriyatvād ghrāṇādivaditi na cāyaṃ kila pakṣavirodhaḥ pakṣavirodhasya pratikṣepāditi tadetat trairupyalakṣaṇānavavodhavaiśadyaṃ   trairūpyaṃ hi yadā svaṃ pramāṇaiḥ pariniścitaṃ pakṣadharmatvādikaṃ trayaṃ ca yatra bādhyā tatra pratibandhosti bādhāvinābhāvayorvirodhāt  avinābhāvo hi satyeva sādhyadharme hetorbhāvaḥ kathañcāsau tallakṣaṇo dharmiṇi hetuḥ syānna cātra sādhyadharma ityādikamatrābādhitaviṣayatvadūṣaṇānusāreṇa  vaktavyaṃ  yatra punariyaṃ bādhodāhṛtā na teṣāṃ trailakṣaṇyaṃ manāgapyasti pratibandhavaikalyāt abhyupagatapakṣaprayogasya ca pakṣadoṣa evāyaṃ yuktaḥ yatpunaḥ pakṣadoṣatparihārāya bahvasambaddhamudgrāhitaṃ tadatyantamasāramiti nehāvasīyate   yasmātprakaraṇacinteti prakaranaṃ bhāṣye nirūpitaṃ tasyodāharaṇaṃ aṇuraṇvantarakāryatvaṃ pratipadyate naveti cintāyāṅkaścidabhidhatte aṇuraṇvantarakāryo rūpādimatvāt taddvyaṇukādivaditi  yosāvaṇoraṇuḥ kāraṇatvenopādīyate tatrāpi rūpādimatvamastīti cintā kimiyaṃ rūpādimatvādaṇvantarakāryo na veti cintāyāñca yadi tasyāpyṇvantarakāryatvaṃ  rūpādimatvāditi vakti tadā tasyāpi rūpādimatvamastīti punarapi cintā tadevamanavasthārūpaṃ prakaraṇaṃ pravarttayatīti prakaraṇasama ityucyate athāṇuraṇvantarakāryatvaṃ na pratipadyate rūpādimatve sati tadānaikāntiko heturiti tasmād bhidyatenaikāntikāt prakaraṇasamaḥ na cāyamviruddhoviparyayasādhakatvāt nāsiddhaḥ pakṣadharmatvadarśanāt na kālātyayāpadiṣṭaḥ pratyakṣāgamābhyāmabādhyamānatvāt atorthāntaramiti athavā pradeśe karaṇaṃ prakaraṇañceti kāraṇasiddhirityarthaḥ pradeśe siddhiritīyaṃ cintā yasmāddhetorapadiṣṭā bhavati sa prakaraṇasamaḥ sa pradeśasādhakatvāt samaḥ yathaikadeśesādhakatvantathetaratrāpītyasādhakatvasāmānyāt samaḥ tasmādekadeśavarttī dharmaḥ prakaraṇasamaḥ tadyathā pṛthivyaptejovāyvākāśānyanityāni sattāvatvāditi atrāpi yadyakṣapādamatānusārī tāvadevaṃ pramāṇayati paramāṇuḥ paramāṇvantarapūrvvako rūpādimatvād dvyaṇukādivaditi tadā tasyābhyupetavirodha iti nāyamatītakālād bhidyate atha bauddhaḥ karoti tadāpi hetorasiddhiḥ paramāṇūnāṃ rūpādivyatirekeṇānabhyupagamāt ayogācca dvyadīnāñcābhāvādubhayavikalo dṛṣṭāntaḥ yadāpyanapekṣitasiddhānto nyāyavādī brūte tadāpi dvitīyapakṣoditadoṣānivṛttiriti nāyamasiddhādvyāvarttate yopanumeyaikadeśavarttī dharmaḥ pṛthivyādīnyanityānigandhavatvāditi ayamapyapasiddhāntāntarbhūta eveti na pṛthagvācyaḥ nāsiddhaḥ pakṣaikadeśadharmatvāt sapakṣaikadeśavarttivaditi cet viṣamoyamupanyāsaḥ sapakṣa eva ca satvamityatra hi samuccīyamānāvadhāraṇameva na sakalasapakṣadharmatāṃ sādhanasya pratipādayati  anumeye satvavacanaṃ punarayogavyavacchedena niyantṛbhūtamaśeṣasādhyadharmidharmatāyāḥ pratipādakamityanenaiva pakṣaikadeśāsiddhabhedānāmapohaḥ  kṛta ityapārthakaṃ yatnāntaramiti yatkiñcidetat    bhāviviktopyatraiva khararave patitaḥ prakaraṇasamamanyathā samarthayati yasmāddhetoḥ prakaraṇacintā vipakṣasyāpi vicāraḥ paścād bhavati sa evaṃ lakṣaṇo heturnirṇayāya yopadiśyamānaḥ prakaraṇasamo bhavati prakaraṇe sādhye samastulyaḥ sattvesattve vā yathā satsarvajñamitaratadviparītavinirmuktatvād rūpādivaditi yasmādayaṃ heturubhayatra samāno yopyasatvaṃ sādhayati tasyāpi samānaḥ kathamasatsarvajñatvamitaratadviparītavinirmuktatvāt kharaviṣāṇavaditi na cāyaṃ kilobhayadharmatvepyanaikāntiko vipakṣavṛttirvaikalyāt tadidamācāryeṇa svayaṃ pramāṇaviniścaye pratisiṣiddhaṃ kampunaratra bhavān vipakṣaṃ pratyeti sādhyābhāvaṃ kathamidānīṃ hetuṃ vipakṣavṛttirubhayadharmaiṇaivetyādinā arthagrahaṇavyākhyāne ca yaduktaṃ tadatrāpi vaktavyaṃ viśeṣeṇa dūṣaṇañcāsya prapañcenoktameva evaṃ prakaraṇasamātītakālayoranupapattiḥ sādhyavyabhicārasya tu yujyate hetvābhāsatvaṃ na tu yathā bhavatāmabhyupagamaḥ tathā hi bhavantaḥ sandigdhavipakṣavyāvṛttikasyānaikāntikatvaṃ na pratipadyante adarśanamātreṇaiva vyatirekasiddhyabhyupagamāt ata eva ca bhavadbhirapagatasaśaṅkairevaṃ prayujyate prāpyakāriṇī cakṣuḥśrotre bāhyendriyatvāt ghrāṇādivat savikalpaṃ pratyakṣaṃ pramāṇatvādanumānavadityādi na cādarśanamātreṇaiva vinā pratibandhena vyatirekesiddhiriti pratānitamanyatra ātmamṛccetanādīnāṃ yo bhāvasyāprasādhakaḥ sa evānupalambhaḥ kiṃ hetvabhāvasya sādhaka ityādinā  tathā sapakṣavipakṣayoḥ sandigdhaḥ sadasatvasyāpi samyagjñānahetutvameva yuṣmābhiriṣyate nānaikāntikatvaṃ yathā sātmakaṃ jīvaccharīramprāṇādimattvāditi asya ca tadbhāvaḥ pratipāditaḥ pramāṇaviniścayā dau viruddhaprabhedastu bhāradvājavihitaḥ pratijñāvirodhaprastāva ieva nirākṛtaḥ  sādhyasamepi yoyamanyathāsiddho varṇyate yathānityāḥ paramāṇavaḥ kriyāvatvād ghaṭadivaditi ayamapi kila sādhyasamo yasmāt mūrtikriyārūpādimatvādaṇūnāṃ  kriyāvatvaṃ nānityatvāditi  sa nopapadyate dharmiṇi siddhatvānnahi dharmiṇi vidyamāna evāsiddho heturyujyate sarvehetūnāmasiddhatāprasaṅgāt naitadevannahi prakṣestītyetāvatā pakṣadharmatvaṃ sādhyavaśena hi dharmiṇaḥ pakṣadharmatvamiṣyate kevalasya sādhyatvāt    na ca sādhyo dharmo yadi dharmiṇi tena sādhanena vinā na sambhavati tasya ca sādhanasya sādhyadharmābhāve dharmiṇā sambhavastato hetoḥ pakṣadharmatvaṃ yadā punaranyathāpi sādhanāyopātte dharmiṇi dharma upapadyate tadā hetuttvamevañca viśiṣṭameva satvaṃ pakṣadharmatvena vivakṣitaṃ anyathāsiddhatvaṃ yuktameva sādhyasamaṃ  tadidamatra pratividhānaṃ yadi khalu sādhyadharmābhāve dharmiṇi asambhavo hetorevaṃ vidhameva satvaṃ pakṣadharmatvena vivakṣitaṃ na tu bhāvamātraṃ  tadā kintaditthaṃbhūtaṃ pakṣadharmatvamavijñātamevānumeyaprakāśakamāhosvit pariniścitameveti prakāradvaye yadyavijñātaṃ prakāśakaṃ tadājñāpakahetunyāyamativarttate  jñāpako hi hetuḥ svātmani jñānāpekṣo jñāpyamarthaṃ prakāśayati sattā mātreṇa ca hetavo vipratipattinirākāraṇapaṭavaḥ santīti prativādināṃ parasparaparāhataṃ pravacananānātvaṃ na bhavet vijñātasyāpi gamakatve pramāṇādvā tasya pariniścayaḥ pramāṇādvā na tāvadapramāṇasya bhūtārthaniścayahetutvābhāvādapramāṇād gatiranyathā prāmāṇyamevāvahīyate yasmādidameva pramāṇasya pramāṇatvaṃ yadyathāvasthitavastuprakāśakatvaṃ  taccedamapramāṇasyāpyasti tadā kathaṃ tada pramāṇātsādhye dharmiṇi vinā sādhyadharmeṇāsadbhūṣṇorhetoḥ sattvampakṣadharmatvenādhigamyate tadāpi  yata eva pramāṇāddhetoḥ siddhistata eva sādhyadharmasyāpītaṃ jāyata iti kimarthamayamakiñcitkaro heturūpādīyate   na ca hetoreva kevalasya tataḥ siddhiḥ sādhyadharmasya tu neti yuktamvaktuṃ hetorapi tatosiddhiprasaṅgāt tathā hyevamayaṃ htuḥ tatra dharmiṇi  sidhyati yadyanena sādhyadharmeṇa vineha nopapadyate sahaiva tūpapadyata iti sidhyet  tathā ca kathantata eva pramāṇātsādhyadharmasyāpi na siddhiḥ sañjāteti cintanīyametat evañca tenaiva pramāṇena sahāsya sādhyadharmasya gamyagamakabhāvo na tvanena hetuneti mahadaniṣṭamāpadyate  evamvidhapakṣadharmatvasamāśrayaṇe ca yāvat sādhyasyāsiddhistāvaddhetorapi yāvacca hetorasiddhistāvatsādhyasyāpīti parasparāśrayaprasaṅgaḥ  pakṣadharmatvaniścayavelāyāñca sādhyadharmasiddhiḥ sampadyata iti vyarthamuttaraliṅgarūpānusaraṇamitthañca na dvilakṣaṇaścaturlakṣaṇaḥ pañcalakṣaṇaśca  heturvaktavyaḥ   asmanmate tu dharmiṇi satvamātraṃ vijñāya ca taduttarakālamanvayavyatirekayorvijñānamanvayavyatirekau vā sarvvopasaṃhāreṇa vijñāyata uttarakāla  dharmiṇi satvamātraṃ vijñātamataścānantaryeṇaiva tatsāmarthyātsādhyadharmasya tatra pratītirupapadyate    tenedamatra sakalaṃ doṣajālaṃ nabhasīvāmale jale nāvasthānamalaṃ labhata ityalamapratiṣṭhitamithyāpralāpairiti viramyate yadyevaṃ kiṃ punaratreṣṭamiṣṭamityāha hetvābhāsāstu yathānyāyamityādi ye nyāya hetvābhāsāstaduktirnnigrahasthānambhavati te ca yesmābhiruktāḥ ekāprasiddhisaṃdeheprasiddhavyabhicārabhāk dvayorvviruddhosiddhau ca saṃdehavyabhicārabhāgiti nanu cāyaṃ vācanyāyamārgaḥ sakalalokānibandhanabandhunā vādavidhānādāvārya vasubandhunā mahārājapathīkṛtaḥ   kṣuṇṇaśca tadanu mahatyāṃ nyāyaparīkṣāyāṃ kumatimatamantamattamātaṅgaśiraḥpīṭhapāṭanapaṭubhirācāryadignāgapādaistatkimidaṃ punaścarvvitacarvvaṇamāsthitaṃ tvayeti etaccodyaparihāraparamimaṃ ślokamupanyasyatipanyasyate loka ityādi timirañca paṭalañceti timirapaṭalaṃ avidyaiva timirapaṭalamavidyātimirapaṭalaṃ bhūtārthadarśanavibandhakatvāt tasyollekhano vādanyāya iti sambandhaḥ   ullekhanaśabdaḥ kartṛsādhanaḥ kasya punaravidyātimirapaṭalamityāha tattvadṛṣṭestatvadarśanasya prajñālocanasyetyarthaḥ ya eṣa samanantaramāvedito vādanyāyaḥ  sadbhiḥ pūrvācāryaiḥ parahitarataiḥ karuṇāpāratantryāllokān samyagvarttmani vyavasthāpayituṃ praṇītaḥ parāṃ prasiddhiṃ nīto loke suṣṭu sphuṭīkṛta  ityarthaḥ  na tu parasparddhayā nāpi yaśaḥkāmatādibhiḥ ta ya dyevantarhi tadavasthitaṃ codyamityata āha tatvasyālokamudyotamvādanyāyamācāryairūpadiṣṭaṃ   timirayatyandhakārīkaroti kudūṣaṇatamasā pracchādayatīti yāvat  kaḥ punarasāvatisāhasiko yo mahānāgeiḥ kṣuṇṇaṃ panthānaṃ roddhumīhata ityāha durvidagdhaḥ samyagvivekarahitatayā janoyamudyotakaraprīticandra bhāviviktaprabhṛtiḥ yataśca evaṃ tasmādyatnaḥ kṛta iha vādanyāyaprakaraṇe mayā tasya mahadbhirudbhāvitasyāntarājatairavadhūtasya samujvālanāya kudūṣaṇaparihāreṇa tannītyudyotanena mama vyāpṛtatvānna mayā piṣṭaṃ piṣṭamiti saṃkṣepārthaḥ anargha  vanitāvagāhanamanalpadhīśaktināpyadṛṣṭaparamārthasāramadhikābhiyogairapi mataṃ matitamaḥ sphuṭamprativibhajya samyagmayāyadāptamakṛśaṃ śubhambhavatu tena śānto janaḥ  ahañcanairātymabodhaparipāṭitadoṣaśailasambuddhabhāravahanakṣaṃabhūriśaktamañjuśriyaḥ śriyamavāpya samastasattvasarvāvṛtikṣayavidhānapaṭurbhaveyaṃ mahārayenaiva na kiñcidatra tyaktamviviktaṃ na vibhajyameva tathāpi mandapratibodhanārthamāloka eṣa jvalitaḥ pradīpaḥ  lokevidyātimirapaṭalollekhanastattvadṛṣṭevādanyāyaḥ parahitarataireṣa samyak praṇītaḥ tattvālokaṃ timirayati taṃ durvidagdho janoyantasmād yatnaḥ kṛta iha mayā tatsamujvālanāyeti  vipañcitārthā nāma vādanyāyaṭīkā samāptā  kṛtiriyaṃ śāntarakṣitapādānāmiti samvata ācū śrāvaṇakṛṣṇa ekādaśyāṃ likhitaṃ mayā rājādhirājaparameśvaraparamabhaṭṭārakaḥ śrīmadānandadevapādīyavijayarājye śubhadine granthasyāsya pramāṇañca nipuṇairnnavaśatādhikaṃsahasradvitayaṃ sapat myak saṃkhyātampūrvvaśūribhiḥ sūribhiḥ   śubhamastu sarvvajagatāṃ i  sarvaiḥ rakṣitavyamprayatnata iti  nama sarvajñāya 