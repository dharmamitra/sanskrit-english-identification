keśavakṛtā kauśikapaddhatiḥ
OM namo'tharvavedāya 
atharvavedasya saṃhitāvidhervivaraṇaṃ kriyate 
tatrātharvavedasya nava bhedā bhavanti 
tatra catasṛṣu śākhāsu śaunakādiṣu kauśiko'yaṃ saṃhitāvidhiḥ 
sa ca gopathabrāhmaṇādarthavādādi parityajya vidhimātraṃ kalpayitvā vidhiḥ kṛtaḥ 
tatra yathopayogaṃ ṭīkā kriyate saṃhitāvidheḥ 
tatrāha sūtraṃ kauśikaḥ 
darśapūrṇamāsavidhiḥ
atha vidhiṃ vakṣyāmaḥ  KauśS 
athaśabda ānantaryārthaḥ 
saṃhitādhyayanānantaraṃ vidheradhikāraḥ 
saṃhitāvidhiṃ vakṣyāmaḥ 
śāntikapauṣṭikābhicārikādbhutādīni karmāṇi saṃhitāvidhāvuktāni 
trividhāni karmāṇi 
vidhikarmāṇyavidhikarmāṇyucchrayakarmāṇi 
tripramāṇako vidhiḥ 
pratyakṣamanumānaṃ śabdaṃ ceti 
sa punarāmnāyapratyayaḥ  KauśS 
sa vidhirvedapratyayaḥ 
gopathabrāhmaṇapramāṇakaḥ 
āmnāyaḥ punarmantrāśca brāhmaṇāni ca  KauśS 
āmnāyaśabdena kimucyate 
tatrāha mantrabrāhmaṇamāmnāyaśabdenocyate 
tadyathā brāhmaṇavidhirevaṃ karmaliṅgā mantrāḥ  KauśS 
yathā saṃhitāvidheḥ karmoktaṃ tathaivaṃliṅgā mantrā api bhavanti 
yathā vātājjāta 
iti śaṅkhaṃ badhnāti 
tathānyārthāḥ  KauśS 
anyārthā api mantrā bhavanti 
yathā 'agniṃ brūmo 
utāmṛtāsuḥ 
śivāsta 
ityabhyākhyātāya prayacchati' KauśS  
tathā brāhmaṇaliṅgā mantrāḥ  KauśS 
'brahma ha vā idamagra āsīt' gobrā 
ityādi pūrvabrāhmaṇam 
evaṃrūpā api mantrā bhavanti 
yathā 'virāḍ vā idamagra āsīt' 
ityādyarthavādārthā api mantrā bhavanti 
tadabhāve sampradāyaḥ  KauśS 
saṃhitāvidhau yannāmnāyate tat sarvaṃ svaśākhānyāyena paramparayā sampradāyena kartavyam 
tathā coktaṃ bhaṭṭapādaiḥ  nyāyena sampradāyena yānti karmāṇi mīmāṃsakā iti 
tathā nadīvālukayā vedikaraṇaṃ śāntikakarmasu śāntavṛkṣakāṣṭhena vedimānaṃ ca 
tathā mīmāṃsāyāṃ smṛtipāde smṛtyācārāṇāṃ pramāṇamuktam 
pramuktattvād brāhmaṇānām  KauśS 
ācārasampradāyaviṣaye vismṛtāni brāhmaṇāni 
śiṣyaiḥ sampradāyo rakṣitaḥ 
upavarṣācāryeṇoktaṃ mīmāṃsāyāṃ smṛtipāde kalpasūtrādhikaraṇe
nakṣatrakalpo vaitānastṛtīyaḥ saṃhitāvidhiḥ
caturtho'ṅgirasāṃ kalpaḥ śāntikalpastu pañcamaḥ 
iti  'ete kalpā vedatulyā hi' iti bhagavatopavarṣācāryeṇa pratipāditam 
anye kalpāḥ smṛtitulyāḥ 
yajñaṃ vyākhyāsyāmo devānāṃ pitṝṇāṃ ca  KauśS 
pākatantramājyatantraṃ ca yajñaśabdenocyate 
taṃ vyākhyāsyāmaḥ 
devānāṃ yajñaḥ śāntikapauṣṭikādi 
pitṝṇāṃ pitṛmedhapiṇḍapitṛyajñādi 
prāṅmukha upāṃśu karoti  KauśS 
prāṅmukhaḥ sarvakarmāṇi karoti 
nityanaimittikakāmyāni karmāṇi 
upāṃśu ca 
ekapuruṣāntaraṃ dvitīyaḥ puruṣaḥ śṛṇoti śabdaṃ tadupāṃśvityucyate 
yajñopavītī devānām  KauśS 
prācīnāvītī pitṝṇām  KauśS 
yajñopavītī bhūtvā nityaṃ naimittikaṃ kāmyaṃ ca karma kuryāt 
apasavyaṃ kṛtvā pitṛkarma kuryāt piṇḍapitṛyajñādi 
prāgudagvā devānām  KauśS 
dakṣiṇā pitṝṇām  KauśS 
prāṅmukho vodaṅmukho vā devakarmāṇi sarvāṇi kuryāt 
dakṣiṇāmukhaḥ pitṛkarmāṇi kuryāt 
kecit dakṣiṇapūrvamantardeśamabhimukhaḥ pitṛkarma kuryāt 
prāgudagapavargaṃ devānām  KauśS 
dakṣiṇapratyagapavargaṃ pitṝṇām  KauśS 
prāgudagvā karmasamāptirdaivakarmasu 
dakṣiṇā pratyagvā samāptiḥ pitṛkarmasu 
kecitprāgudagantarāle samāptiḥ 
sakṛt karma pitṝṇāṃ tryavarārdhaṃ devānām  KauśS 
ācamanaprokṣaṇādiṣu pitṝṇāṃ sakṛt karma kuryāt 
devānāṃ caturvā trirvā sarvaṃ karma kuryāt 
nirvapaṇaparistaraṇājyagrahaṇādi karma 
yathādiṣṭaṃ vā  KauśS 
yathāpaṭhitaṃ vā karma kuryāt 
yathā 'pari tvāgne puraṃ vayam 
iti triḥ paryagni karoti' KauśS  
abhidakṣiṇamācāro devānāṃ prasavyaṃ pitṝṇām  KauśS 
pradakṣiṇaṃ devānāṃ karma kuryāt 
apradakṣiṇaṃ pitṛkarma 
svāhākāravaṣaṭkārapradānā devāḥ  KauśS 
svadhākāranamaskārapradānāḥ pitaraḥ  KauśS 
devānāṃ havirdīyate svāhākāreṇa vaṣaṭkāreṇa vā 
'svāhāntābhiḥ pratyṛcaṃ homāḥ' KauśS  sarvatra 
svadhākāreṇa namaskāreṇa pitṝṇāṃ dīyate 
upamūlalūnaṃ barhiḥ pitṝṇām  KauśS 
parvasu devānām  KauśS 
samūlaṃ barhiḥ pitṝṇām 
lūnaṃ devānāṃ barhiḥ 
sakṛdācchinnaṃ pitṝṇāṃ barhiḥ 
upaharaṇam 
'uttarato'gnerupasādayatīdhmamuttaraṃ barhiḥ' KauśS 
pra yaccha parśum 
iti darbhāhārāya dātraṃ prayacchati  KauśS 
'pra yaccha parśum' ityādi 'ahiṃsantaḥ'  ityantena 
oṣadhīrdāntu parvan 
ityupari parvaṇāṃ lūtvā tūṣṇīmāhṛtyottarato'gnerupasādayati  KauśS 
'oṣadhīrdāntu parvan' ityādiśeṣeṇa barhirlūtvā tūṣṇīmāhṛtyottarato'gnerupasādayati 
āvasathyāgneruttarato barhirupasādayati 
kecid vratopāyanāntaṃ kṛtvā barhirlavanaṃ kurvanti 
karmaṇāṃ dvyahakālatvāt 
nāgniṃ viparyāvarteta  KauśS 
agniṃ pṛṣṭhato na vaseta 
nāpradakṣiṇaṃ kuryāt
nāntarā yajñāṅgāni vyaveyāt  KauśS 
antarā madhye na gacchet 
agnau yajñapātreṣu brāhmaṇeṣu vyavāyaṃ na kuryāt 
dakṣiṇaṃ jānu prabhujya juhoti  KauśS 
homakarmakāle dakṣiṇaṃ jānu prapātya tato homaḥ kāryaḥ 
yā pūrvā paurṇamāsī sānumatiryottarā sā rākā  KauśS 
yā pūrvāmāvāsyā sā sinīvālī yottarā sā kuhūḥ  KauśS 
sāṅkhyāyanīye brāhmaṇe uktaṃ 'dve paurṇamāsyau dve amāvāsye' śāmbrā  iti 
paurṇamāsī pratipaditi 
amāvāsyā pratipaditi 
pūrvopoṣyottarā yājyā 
kecit pūrvā caturdaśī manyante 
keciccaturdaśīmiśrā paurṇamāsyamāvāsyeti 
tithibhede caturdaśīmiśropoṣyā pratipanmiśrā yājyā 
adyopavasatha ityupavatsyadbhaktamaśnāti  KauśS 
tithibhede mukhyā paurṇamāsī 
bhede yā pūrvā sopoṣyā 
upavāsaṃ karoti 
upavāso vede bhaktamaśanam 
yena yāgaṃ karoti tannāśnāti yajamānaḥ 
madhulavaṇamāṃsamāṣavarjam  KauśS 
etānyupavasathe nāśnīyāt 
etāni dravyāṇi prasiddhāni 
vratopāyanāntaṃ kṛtvā tato vratagrahaṇaṃ karoti 
brahmacaryādi karoti 
trividhāni karmāṇi 
vidhikarmāṇyavidhikarmāṇyucchrayakarmāṇi 
medhājananādi piṇḍapitṛyajñāntaṃ KauśS 
vidhikarmatvam 
anadhyāyakaṇḍikā KauśS  ca 
madhuparkādīndramahāntam KauśS 
avidhikarmatvam 
yatra sūktaviniyogaṃ kṛtvā punarṛcāṃ viniyogastatrocchrayakarmatvaṃ yathā 'uduttamam'  iti 
paribhāṣā prathame'dhyāye sarvārthā vidhikarmārthā'vidhikarmārthā ca 
pariśiṣṭānāṃ paribhāṣātvam 
pañcakalpānāṃ vidhikarmatvam 
adbhuteṣu dvitīyā paribhāṣā 
kulaṃ vā grāmo vā janapado vā tatra rājā bhūmipatirvidvāṃsaṃ bhūgvaṅgirasaṃ vṛṇīyāt ityādi tatroktam 
kauśikoktānāṃ karmaṇāṃ viduṣāṃ hitārthāyānuṣṭhānapaddhatiḥ kriyate 
'avyasaśca'  barhirlavanavedyuttaravedyagnipratiṣṭhāpanāntaṃ kṛtvā 
mamāgne varcaḥ 
iti samidha ādhāya vratamupaiti  KauśS 
vratena tvaṃ vratapate  iti vā  KauśS 
brahmacārī vratyadhaḥ śayīta  KauśS 
'mamāgne varcaḥ' iti samidha ādhāya 'vratena tvaṃ vratapate' ityṛcā bhaktaṃ juhoti 
etat kṛtvā tato dvitīye'hanīdaṃ karoti 
prātarhute'gnau karmaṇe vāṃ veṣāya vāṃ sukṛtāya vām iti pāṇī prakṣālyāpareṇāgnerdarbhānāstīrya
teṣūttaramānaḍuhaṃ rohitaṃ carma prāggrīvamuttaraloma prastīrya pavitre kurute  KauśS 
darbhāvapracchinnaprāntau prakṣālyānulomamanumārṣṭi viṣṇormanasā pūte sthaḥ iti  KauśS 
'karmaṇe vām' iti mantreṇa hastaprakṣālanam 
apareṇāgnerdarbhānāstīrya teṣūttaramānaḍuhaṃ rohitaṃ carma stṛṇāti 
pavitre kurute darbhāvapracchinnaprāntau 
prakṣālyānulomamanumārṣṭi 'viṣṇormanasā pūte sthaḥ' iti mantreṇa 
prathamā kaṇḍikā  KKp 
tvaṃ bhūmimatyeṣyojasā tvaṃ vedyāṃ sīdasi cāruradhvare 
tvāṃ pavitramṛṣayo bharantastvaṃ punīhi duritānyasmat 
 iti pavitre antardhāya havirnirvapati devasya tvā savituḥ prasave'śvinorbāhubhyāṃ pūṣṇo hastābhyāmagnaye juṣṭaṃ nirvapāmi iti  KauśS 
sāyamprātarhomavaiśvadevapiṇḍapitṛyajñādi uddhṛte'gnau kāryāṇi 
'tvaṃ bhūmim' ityṛcā carmaṇi pavitre nidhāya caturo muṣṭīn nirvapati 'devasya tvā' iti 
tūṣṇīṃ caturtham 
'agnaye juṣṭaṃ nirvapāmi' 
evam agnīṣomābhyām iti  KauśS 
'agnīṣomābhyāṃ juṣṭaṃ nirvapāmi' iti vikāraḥ 
indrāgnibhyām ityamāvāsyāyām  KauśS 
nityaṃ pūrvamāgneyam  KauśS 
niruptaṃ pavitrābhyāṃ prokṣati amuṣmai tvā juṣṭam iti yathādevatam  KauśS 
'agnaye tvā juṣṭaṃ prokṣāmi' iti 
agnīṣomābhyāṃ ca 
prokṣaṇaṃ dvayorapi 
 ulūkhalamusalaṃ śūrpaṃ prakṣālitaṃ carmaṇyādhāya vrīhīnulūkhala opyāvaghnaṃstrirhaviṣkṛtā vācaṃ visṛjati haviṣkṛdā dravehi iti  KauśS 
'arātīyoḥ'  ityṛcolūkhalamusalaṃ takṣati 'yattvā śikvaḥ' 
ityṛcā prakṣālayati 'yadyatkṛṣṇaḥ' 
ityṛcā mārjapati 
tataḥ ulūkhale vrīhīnopya 'haviṣkṛdā dravehi' ityanenāvahanti triḥ 
tataḥ śūrpaniṣpavanam 
tatastriḥ prakṣālanaṃ taṇḍulānām 
apahatya suphalīkṛtān kṛtvā triḥ prakṣālya taṇḍulān agne caruryajñiyastvādhyarukṣat 
iti carumadhidadhāti  KauśS 
'agne caruḥ ityṛcā carumadhidadhāti' 
śuddhāḥ pūtāḥ 
ityudakamāsiñcati  KauśS 
'śuddhāḥ pūtāḥ' ityṛcodakamāsiñcati 
brahmaṇā śuddhāḥ 
iti taṇḍulān  KauśS 
'brahmaṇā śuddhāḥ' ityṛcā taṇḍulānāvapati pavitre antardhānaṃ kṛtvā 
pari tvāgne puraṃ vayam 
iti triḥ paryagni karoti  KauśS 
'pari tvāgne puraṃ vayam' ityṛcā triḥ paryagnikaraṇam 
nekṣaṇena triḥ pradakṣiṇamudāyauti  KauśS 
ata ūrdhvaṃ yathākāmam  KauśS 
uttarato'gnerupasādayatīdhmam  KauśS 
uttaraṃ barhiḥ  KauśS 
agneruttarata idhmamupasādayati 
tato barhiḥ 
agnaye tvā juṣṭaṃ prokṣāmi itīdhmam  KauśS 
'agnaye tvā juṣṭaṃ prokṣāmi' itīdhmaprokṣaṇam 
pṛthivyai iti barhiḥ  KauśS 
'pṛthivyai tvā juṣṭaṃ prokṣāmi' iti barhiḥprokṣaṇam 
darbhamuṣṭimabhyukṣya paścādagneḥ prāgagraṃ nidadhāti ūrṇamradaṃ prathasva svāsasthaṃ devebhyaḥ iti  KauśS 
darbhamuṣṭimabhyukṣya paścādagneḥ stṛṇāti 'ūrṇamradam' iti mantreṇa 
darbhāṇāmapādāya ṛṣīṇāṃ prastaro'si 
iti dakṣiṇato'gnerbrahmāsanaṃ nidadhati  KauśS 
'ṛṣīṇāṃ prastaro'si' iti dakṣiṇato'gnerbrahmāsanaṃ nidadhati 
'bhūpate' iti brahmavaraṇam 
tathā ca gobhilabrāhmaṇam 
pratyakṣaṃ vā darbhamayaṃ vāsanamudakakamaṇḍaluṃ vā brahmasthāne kuryāt 
tato brahmāsanasaṃskāraḥ 
purastādagnerāstīrya teṣāṃ mūlānyapareṣāṃ prāntairavacchādayan parisarpati dakṣiṇenāgnimā paścārdhāt  KauśS 
tataḥ staraṇaṃ purastādagneriti 
kartā bravīti 
pari stṛṇīhi 
iti sampreṣyati  KauśS 
devasya tvā savituḥ prasave'śvinorbāhubhyāṃ pūṣṇo hastābhyāṃ prasūtaḥ praśiṣā paristṛṇāmi iti  KauśS 
tato 'devasya tvā' iti stṛṇāti 
evamuttarato'yujo dhātūn kurvan  KauśS 
yatra samāgacchanti taddakṣiṇottaraṃ karoti  KauśS 
paribhojanīyān stṛṇāti 
stīrṇaṃ prokṣati haviṣāṃ tvā juṣṭaṃ prokṣāmi iti  KauśS 
nānabhyukṣitaṃ saṃstīrṇamupayogaṃ labheta  KauśS 
naidho'bhyādhānam  KauśS 
nānutpūtaṃ haviḥ  KauśS 
nāprokṣitaṃ yajñāṅgam  KauśS 
tasmin prakṣālitopavātāni nidadhāti  KauśS 
sarvatra eṣā paribhāṣā 
sruvamājyadhānīṃ ca  KauśS 
sruvamājyadhānīṃ nidadhati 
vilīnapūtamājyaṃ gṛhītvādhiśṛtya paryagni kṛtvodagudvāsya paścādagnerupasādyodagagrābhyāṃ pavitrābhyāmutpunāti  KauśS 
viṣṇormanasā pūtamasi  KauśS 
devastvā savitotpunātu  KauśS 
acchidreṇa tvā pavitreṇa śatadhāreṇa sahasradhāreṇa supvotpunāmi iti tṛtīyam  KauśS 
tūṣṇīṃ caturtham  KauśS 
'viṣṇormanasā pūtamasi' iti 
śṛtaṃ havirabhighārayati madhvā samañjan ghṛtavat karātha iti  KauśS 
śṛtaṃ havirabhighārayati 'madhvā samañjan' iti 
abhighāryodañcamudvāsayati udvāsayāgneḥ śṛtamakarma havyamā sīda pṛṣṭhamamṛtasya dhāma PaippS  iti  KauśS 
'udvāsayāgneḥ' ityṛcodvāsayati 
paścādājyasya nidhāyālaṅkṛtya samānenotpunāti  KauśS 
tataḥ paścādājyasya nidhāyālaṅkṛtyājyena carumabhighārya samānenotpunāti 
adārasṛt  ityavekṣate  KauśS 
uttiṣṭhata 
ityaindram  KauśS 
carumavekṣate 
agnirbhūmyām 
iti tisṛbhirupasamādadhāti asmai kṣatrāṇi 
etamidhmam  iti vā  KauśS 
yunajmi tvā brahmaṇā daivyena havyāyāsmai voḍhave jātavedaḥ 
indhānāstvā suprajasaḥ suvīrā jyog jīvema balihṛto vayaṃ te iti  KauśS 
'agnirbhūmyāmoṣadhīṣu'
'agnirdiva ā tapati'
'agnivāsāḥ pṛthivyasitajñūḥ'
'asmai kṣatrāṇi dhārayantamagne'
'etamidhmam' iti vā
'yunajmi tvā' ityebhiḥ pañcabhiridhmamupasamādadhāti 
dvitīyā kaṇḍikā 
dakṣiṇato jāṅmāyanamudapātramupasādyābhimantrayate tathodapātraṃ dhāraya yathāgre brahmaṇaspatiḥ 
satyadharmāṃ adīdharaddevasya savituḥ save iti  KauśS 
dakṣiṇato'gnerjāṅmāyanamudapātraṃ kāṃsyapātramupasādyābhimantrayate 'tathodapātraṃ dhāraya' ityṛcā 
athodakamāsiñcati iheta devīramṛtaṃ vasānā hiraṇyavarṇā anavadyarūpāḥ 
āpaḥ samudro varuṇaśca rājā sampātabhāgān haviṣo juṣantām 
indrapraśiṣṭā varuṇaprasūtā apaḥ samudrāddivamudvahantu 
indrapraśiṣṭā varuṇaprasūtā divaspṛthivyāḥ śriyamā vahantu iti  KauśS 
'iheta devīḥ' iti dvābhyāmṛgbhyāṃ santatadhārayodapātramavasiñcati 
ṛtaṃ tvā satyena pariṣiñcāmi jātavedaḥ iti saha havirbhiḥ paryukṣya jīvābhirācamyopotthāya
vedaprapadbhiḥ prapadyate oṃ prapadye bhūḥ prapadye bhuvaḥ prapadye svaḥ prapadye
janat prapadye iti  KauśS 
'ṛtaṃ tvā satyena' iti saha havirbhiḥ paryukṣya sarvatra sthaṇḍilakarmaṇi hoṣyan 'ṛtaṃ tvā satyena' hutvā 'satyaṃ tvartena' KauśS 
iti sampradāyagrantha uktam 
'jīvā stha'  iti sūktena trirācāmati 
'satyaṃ bṛhat' 
iti navabhiḥ 'śāntivā' 
ityṛcā 'udāyuṣā' 
iti dvābhyāmuttiṣṭhati 
vedaprapadbhiḥ prapadyate 'oṃ prapadye bhūḥ' ityṛcā 'prapadye' iti 
 prapadya paścātstīrṇasya darbhānāstīrya ahe daidhiṣavyodatastiṣṭhānyasya sadane sīda yo'smat pākataraḥ iti brahmāsanamanvīkṣate  KauśS 
nirastaḥ parāgvasuḥ saha pāpmanā nirastaḥ so'stu yo'smān dveṣṭi yaṃ ca vayaṃ dviṣmaḥ iti dakṣiṇā tṛṇaṃ nirasyati  KauśS 
tadanvālabhya japati idamahamarvāgvasoḥ sadane sīdāmi satyasya sadane sīdāmīṣṭasya
sadane sīdāmi pūrtasya sadane sīdāmi māmṛṣa deva barhiḥ svāsasthaṃ tvādhyāsadeyamūrṇamradamanabhiśokam  KauśS 
vimṛgvarīm 
 ityupaviśyāsanīyaṃ brahmajapaṃ japati bṛhaspatirbrahmā brahmasadana āsiṣyate bṛhaspate yajñaṃ gopāya yadududvata unnivataḥ śakeyam iti  KauśS 
āsane darbhānāstīrya 'ahe daidhiṣavyodatastiṣṭha' ityāsanasaṃskāraṃ karoti 
darbhaiḥ sruvaṃ nirmṛjya niṣṭaptaṃ rakṣo niṣṭaptā arātayaḥ pratyuṣṭaṃ rakṣaḥ pratyuṣṭā arātayaḥ iti pratapya  KauśS 
darbhaiḥ sruvaṃ nirmṛjya 'niṣṭaptaṃ rakṣaḥ' iti sruvaṃ pratapati 
mūle sruvaṃ gṛhītvā japati viṣṇorhasto'si dakṣiṇaḥ pūṣṇā datto bṛhaspateḥ 
taṃ tvāhaṃ sruvamādade devānāṃ havyavāhanam 
ayaṃ sruvo vi dadhāti homāñchatākṣaracchandasā jāgatena 
sarvā yajñasya samanakti viṣṭhā bārhaspatyeṣṭiḥ śarmaṇā daivyena iti  KauśS 
oṃ bhūḥ śaṃ bhūtyai tvā gṛhṇe bhūtaye iti prathamaṃ grahaṃ gṛhṇāti  KauśS 
oṃ bhuvaḥ śaṃ puṣṭyai tvā gṛhṇe puṣṭaye iti dvitīyam  KauśS 
oṃ svaḥ śaṃ tvā gṛhṇe sahasrapoṣāya iti tṛtīyam  KauśS 
oṃ janacchaṃ tvā gṛhṇe'parimitapoṣāya iti caturtham  KauśS 
rājakarmābhicārikeṣu amuṣya tvā prāṇāya gṛhṇe'pānāya vyānāya samānāyodānāya iti pañcamam  KauśS 
sruveṇājyadhānyāṃ grahagrahaṇaṃ karoti 'oṃ bhūḥ śaṃ bhūtyai tvā' iti caturbhiḥ 
agnāvagniḥ hṛdā pūtam 
purastādyuktaḥ 
yajñasya cakṣuḥ 
iti juhoti  KauśS 
paścādagnermadhyadeśe samānatra purastāddhomān  KauśS 
dakṣiṇenāgnimudapātra ājyāhutīnāṃ sampātānānayati  KauśS 
purastāddhoma ājyabhāgaḥ saṃsthitahomaḥ samṛddhiḥ śāntānāmiti  KauśS 
etāvājyabhāgau  KauśS 
purastāddhomān paścādagnerjuhoti 
ājyabhāgau pārśvata uttarato dakṣiṇataśca juhoti 
madhye anye sarve homāḥ 
udapātre sampātaḥ 
tṛtīyā kaṇḍikā  KKp 
vṛṣṇe bṛhate svarvinde agnaye śalkaṃ harāmi tviṣīmate 
sa na sthirān balavataḥ kṛṇotu jyok ca no jīvātave dadhātvagnaye svāhā PaippS 
ityuttarārdhapūrvārdha āgneyamājyabhāgaṃ juhoti  KauśS 
dakṣiṇapūrvārdhe somāya tvaṃ soma divyo nṛcakṣāḥ sugā
m asmabhyaṃ patho anu khyaḥ 
abhi no gotraṃ viduṣa iva neṣo'cchā no vācamuśatīṃ jigāsi somāya svāhā PaippS  iti  KauśS 
'vṛṣṇe bṛhate' 'tvaṃ soma divyaḥ' ityājyabhāgāntaṃ kṛtvā tata āgneyaṃ caruṃ juhoti 'udenamuttaraṃ naya' 
iti tribhirṛgbhiḥ 'prajāpate na tvat' 
iti ca catasra āhutīrjuhoti 
madhye haviḥ  KauśS 
upastīryājyaṃ saṃhatābhyāmaṅgulibhyāṃ dvirhaviṣo'vadyati madhyāt pūrvārdhācca  KauśS 
avattamabhighārya dvirhaviḥ pratyabhighārayati  KauśS 
yatoyato'vadyati tadanupūrvam  KauśS 
evaṃ sarvāṇyavadānāni  KauśS 
anyatra sauviṣṭakṛtāt  KauśS 
udenamuttaraṃ naya 
iti purastāddhomasaṃhatāṃ pūrvām  KauśS 
evaṃ pūrvāmpūrvāṃ saṃhatāṃ juhoti  KauśS 
ityādi pratyāhuti yojayitavyam 
svāhāntābhiḥ pratyṛcaṃ homāḥ  KauśS 
yāmuttarāmagnerājyabhāgasya juhoti rakṣodevatyā sā yāṃ dakṣiṇataḥ somasya pitṛdevatyā sā  KauśS 
tasmādantarā hotavyā devaloka eva hūyante  KauśS 
yāṃ hutvā pūrvāmaparāṃ juhoti sāpakrāmantī sa pāpīyān yajamāno bhavati  KauśS 
yāṃ parāmparāṃ saṃhatāṃ juhoti sābhikrāmantī sa vasīyān yajamāno bhavati  KauśS 
yāmanagnau juhoti sāndhā tayā cakṣuryajamānasya mīyate so'ndhambhāvuko yajamāno bhavati  KauśS 
yāṃ dhūme juhoti sā tamasi hūyate so'rocako yajamāno bhavati  KauśS 
yāṃ jyotiṣmati juhoti tayā brahmavarcasī bhavati tasmājjyotiṣmati hotavyam  KauśS 
sarvatra havirājyaṃ ca caturgahītam 
uktaṃ ca 'sarvatra caturgṛhītena homaḥ' 
evam asmai kṣatramagnīṣomau 
ityagnīṣomīyasya  KauśS 
agnīṣomā savedasā sahūtī vanataṃ giraḥ 
saṃ devatrā babhūvathuḥ 
yuvametāni divi rocanānyagniśca soma sakratū adhattam 
yuvaṃ sindhū
mrabhiśasteravadyādagnīṣomāvamuñcataṃ gṛbhītān 
agnīṣomā ya āhutiṃ yo vāṃ dāśāddhaviṣkṛtim 
sa prajayā suvīryaṃ viśvamāyurvyaśnavat  KauśS 
agnīṣomīyaṃ caruṃ juhoti 'asmai kṣatram' ityekā
'agnīṣomā savedasā' iti tribhiḥ 
caturthī kaṇḍikā  KKp 
indrāgnī rocanā divaḥ pari vājeṣu bhūṣayaḥ 
tadvāṃ ceti pra vīryam 
śnathadvṛtramuta sanoti vājamindrā yo agnī sahurī saparyāt 
irajyantā vasavyasya bhūreḥ sahastamā sahasā vājayantā 
indrāgnī asmān rakṣatāṃ yau prajānāṃ prajāvatī 
sa prajayā suvīryaṃ viśvamāyurvyaśnavat PaippS  
gomaddhiraṇyavadvasu yadvāmaśvāvadīmahe 
indrāgnī tadvanemahi PaippS 
svāhā iti  KauśS 
aindrāgnasya haviṣo'māvāsyāyām  KauśS 
āmāvāsyāyāmaindrāgnau dvitīyo bhavati 'indrāgnī rocanā' iti catasraḥ 
prāk sviṣṭakṛtaḥ pārvaṇau homau samṛddhihomāḥ kāmyahomāśca  KauśS 
pūrṇā paścāt 
iti paurṇamāsyām  KauśS 
'pūrṇā paścāt' iti paurṇamāsyāṃ pārvaṇahomaḥ 
yatte devā akṛṇvan bhāgadheyam 
ityamāvāsyāyām  KauśS 
'yatte devāḥ' ityamāvāsyāyāṃ pārvaṇahomaḥ 
ākūtyai tvā svāhā 
kāmāya tvā svāhā 
samṛdhe tvā svāhā 
ākūtyai tvā kāmāya tvā samṛdhe tvā svāhā 
ṛcā stomaṃ samardhaya gāyatreṇa rathantaram 
bṛhadgāyatravartani svāhā  KauśS 
'ākūtyai tvā' iti caturbhiḥ 'ṛcā stomam' iti ca samṛddhihomāñjuhoti 
udapātre sampātānānayati 
pṛthivyāmagnaye samanaman 
iti sannatibhiśca  KauśS 
prajāpate na tvadetānyanyaḥ  iti ca  KauśS 
'pṛthivyāmagnaye' ityaṣṭabhiḥ sannatihomāñjuhoti 'prajāpate na tvadetāni' iti ca 
upastīryājyaṃ sarveṣāmuttarataḥ sakṛtsakṛdavadāya dviravattamabhighārayati  KauśS 
na havīṃṣi  KauśS 
ā devānāmapi panthāmaganma yacchaknavāma tadanupravoḍhum 
agnirvidvān sa yajāt sa iddhotā so'dhvarān sa ṛtūn kalpayāti PaippS 
agnaye sviṣṭakṛte svāhā ityuttarapūrvārdhe'vayutaṃ hutvā sarvaprāyaścittīyān homāñjuhoti  KauśS 
'ā devānām' iti sviṣṭakṛtaṃ juhoti 
svāheṣṭebhyaḥ svāhā 
vaṣaḍaniṣṭebhyaḥ svāhā 
bheṣajaṃ sviṣṭyai svāhā 
niṣkṛtirduriṣṭyai svāhā 
daivībhyastanūbhyaḥ svāhā 
ayāścāgne'syanabhiśastiśca satyamit tvamayā asi 
ayāsā manasā kṛto'yāsyaṃ havyamūhiṣe 
ayā no dhehi bheṣajaṃ svāhā iti oṃ svāhā bhūḥ svāhā bhuvaḥ svāhā svaḥ svāhoṃ bhūrbhuvaḥ svaḥ svāhā iti  KauśS 
'svāheṣṭebhyaḥ' ityevamādibhirekādaśabhiḥ sarvaprāyaścittīyāñjuhoti 
'punarmaitvindriyam'  iti ca 
pañcamī kaṇḍikā  KKp 
yanme skannaṃ manaso jātavedo yadvāskandaddhaviṣo yatrayatra 
utpruṣo vipruṣaḥ saṃ juhomi satyāḥ santu yajamānasya kāmāḥ svāhā iti  KauśS 
yanme skannaṃ yadasmṛti 
iti ca skannāsmṛtihomau  KauśS 
'yanme skannaṃ'
'yadasmṛti' iti ca dvābhyāṃ juhoti 
ājyahome sarvatra sruveṇa homaḥ 
yadadya tvā prayati 
iti saṃsthitahomāḥ  KauśS 
'yadadya tvā prayati' iti saṃsthitahomāñjuhoti 
udapātre sampātānānayati 
manasaspate 
ityuttamaṃ caturgṛhītena  KauśS 
'manasaspate' ityṛcā caturgṛhītena juhoti 
barhirājyaśeṣe'nakti pṛthivyai tvā iti mūlam antarikṣāya tvā iti madhyaṃ dive tvā ityagram  KauśS 
barhiḥ sthālyāmājyenānakti 'pṛthivyai tvā' iti mūlam 'antarikṣāya tvā' iti madhyaṃ 'dive tvā' ityagram 
evaṃ triḥ  KauśS 
trirmantrāvṛttiḥ 
saṃ barhiraktam 
ityanupraharati yathādevatam  KauśS 
sruvamagnau dhārayati  KauśS 
yadājyadhānyāṃ tat saṃsrāvayati saṃsrāvabhāgāstaviṣā bṛhantaḥ prastareṣṭhā barhiṣadaśca devāḥ 
imaṃ yajñamabhi viśve gṛṇantaḥ svāhā devā amṛtā mādayantām iti  KauśS 
'saṃsrāvabhāgāḥ' ityājyadhānyā ājyaṃ juhoti 
sruvo'si ghṛtādaniṣitaḥ 
sapatnakṣayaṇo divi ṣīda 
antarikṣe sīda pṛthivyāṃ sīdottaro'haṃ bhūyāsamadhare matsapatnāḥ iti sruvaṃ prāgdaṇḍaṃ nidadhāti  KauśS 
'sruvo'si ghṛtādaniṣitaḥ' ityṛcā sruvaṃ prāgdaṇḍaṃ nidadhāti 
vi muñcāmi brahmaṇā jātavedasamagniṃ hotāramajaraṃ rathaspṛtam 
sarvā devānāṃ janimāni vidvān yathābhāgaṃ vahatu havyamagniragnaye svāhā iti samidhamādadhāti  KauśS 
'vi muñcāmi' ityṛcā samidhamādadhāti 
edho'si a iti dvitīyāṃ samidasi b
iti tṛtīyām  KauśS 
tejo'si c iti mukhaṃ vimārṣṭiṃ  KauśS 
dakṣiṇenāgniṃ trīn viṣṇukramān kramate viṣṇoḥ kramo'si 
iti dakṣiṇena pādenānusaṃharati savyam  KauśS 
'viṣṇoḥ kramo'si' iti tisṛbhirviṣṇukramān kramate 
agnerdakṣiṇataḥ 
agnibrahmaṇormadhye kramate 
sūryasyāvṛtam 
ityabhidakṣiṇamāvartate  KauśS 
aganma svaḥ 
ityādityamīkṣate  KauśS 
'aganma svaḥ' iti paryāyadvayenādityamīkṣate 
indrasya vacasā vayaṃ mitrasya varuṇasya ca 
brahmaṇā sthāpitaṃ pātraṃ punarutthāpayāmasi ityapareṇāgnimudapātraṃ parihṛtyottareṇāgnim āpo hi ṣṭhā mayobhuvaḥ 
iti mārjayitvā barhiṣi patnyā añjalau ninayati samudraṃ vaḥ pra hiṇomi 
iti idaṃ janāsaḥ  iti vā  KauśS 
'indrasya vacasā' ityṛcodapātramutthāpayati 
 uttarato'gnerudapātreṇa 'āpo hi ṣṭhā' iti mārjayitvā barhiṣi sruvaṃ ca pavitre ca patnyā añjalau kṛtvodapātraṃ ninayati 'samudraṃ vaḥ pra hiṇomi'  
iti  
vīrapatnyahaṃ bhūyāsam iti mukhaṃ vimārṣṭi  KauśS 
vratāni vratapataye KauśS 
iti samidhamādadhāti  KauśS 
satyaṃ tvartena iti pariṣicyodañci havirucchiṣṭānyudvāsayati  KauśS 
'satyaṃ tvartena' iti paryukṣya udañci havirucchiṣṭānyudvāsayati 
pūrṇapātraṃ dakṣiṇā  KauśS 
tato brahmakartṛvācanam 
'uttiṣṭha brahmaṇaspate' 
ityṛcā brahmāṇamutthāpayet 
'nādakṣiṇaṃ haviḥ kurvīta yaḥ kurute kṛtyāmātmanaḥ kurute' iti brāhmaṇam  KauśS 
tasmānnādakṣiṇam 
haviḥśabdenājyatantraṃ pākatantraṃ cocyate 
karmamātramabhimantraṇādyadakṣiṇaṃ kuryāt 
pākatantre pūrṇapātramānaṃ prasṛtiprasthadroṇāḍhakādi 
pūrṇapātraṃ yajamānaśaktyapekṣam 
'śaktyā vā dakṣiṇāṃ dadyānnātiśaktirvidhīyate' KauśS 
ityuktaṃ navame 
ājyatantre dhenuḥ sarvatra 
anvāhāryaṃ brāhmaṇān bhojayati  KauśS 
yadvai yajñasyānanvitaṃ bhavati tadanvāhāryeṇānvāhriyate  KauśS 
etadanvāhāryasyānvāhāryatvam  KauśS 
karmasamāptau sarvatra brāhmaṇān trīn pañca sapta viṃśatiṃ śataṃ sahasramayutaṃ vā bhojayet 
yajamānaśaktapekṣaṃ brāhmaṇabhojanam 
tathā ca brāhmaṇam 
'īḍyā vā anye devāḥ saparyeṇyā anye devā īḍyā devā brāhmaṇāḥ saparyeṇyāḥ  KauśS 
yajñenaiveḍyān prīṇātyanvāhāryeṇa saparyeṇyān  KauśS 
te'syobhaye prītā yajñe bhavanti' iti  KauśS 
devabrāhmaṇānāṃ tuṣṭe sati yajñaphalaṃ bhavati 
tathā ca manuḥ 'askannamavyathaṃ caiva' ityevamādi brāhmaṇastutiḥ 
tasmāt karmaṇi brāhmaṇā bhojayitavyāḥ svaśaktyā caturvedapāragāḥ 
imau darśapūrṇamāsau vyākhyātau  KauśS 
darśapūrṇamāsābhyāṃ pākayajñāḥ  KauśS 
vyākhyātāḥ 
ājyatantre pākatantre darśapūrṇamāsadharmā bhavanti 
pūrvatantraṃ cottaratantraṃ ca sarveṣu pākatantreṣu 
sarvamātharvaṇaṃ karma pākayajñaśabdenocyate 
athāpyaparo havanayogo bhavati  KauśS 
kumbhīpākādeva vyuddhāraṃ juhuyāt  KauśS 
ājyabhāgāntaṃ kṛtvā 
adhiśrayaṇaparyagnikaraṇābhighāraṇodvāsanālaṅkaraṇotpavanaiḥ saṃskṛtya  KauśS 
mantreṇa saṃskāraḥ 
athāpi ślokau bhavataḥ 
athāpi gopathabrāhmaṇapaṭhitau ślokau bhavataḥ 
'ājyabhāgāntaṃ prāktantramūrdhvaṃ sviṣṭakṛtā saha 
havīṃṣi yajña āvāpo yathā tantrasya tantavaḥ 
pākayajñān samāsādyaikājyānekabarhiṣaḥ 
ekasviṣṭakṛtaḥ kuryānnānāpi sati daivate' iti  KauśS 
sarvatrājyabhāgāntaṃ pūrvatantram 
uttaratantraṃ pārvaṇādi sviṣṭakṛtā saha 
haviṣāṃ madhya āvāpo yathā tantrasya tantavaḥ 
yathā kolikaḥ svatantraṃ badhnāti tathaiva vastrāditantavo'nye'nye 
etenaivāmāvāsyo vyākhyātaḥ  KauśS 
aidrāgno'tra dvitīyo bhavati  KauśS 
tayorvyatikrame tvamagne vratapā asi 
kāmastadagre 
iti śāntāḥ  KauśS 
tayorvyatikrame 'tvamagne vratapā asi' tṛcaṃ sūktam 
'kāmastadagre' iti pañcarcaṃ sūktam 
ete cāraṇavaidyānāṃ paṭhyete 
tasminneva tantra ājyaṃ juhoti śāntasamidho vādadhāti 
sūktayorvikalpaḥ 
darśapūrṇamāsavyatikrame prāyaścittam 
sarvatra karmavyatikrame prāyaścittaṃ sarvaprāyaścittaṃ vā 
sarvatra patite sarvaprāyaścittīyāñjuhoti 
tasminneva tantra anyasmin tantre vā 
'tantramadhye sarve homāḥ' iti bhadramatam 
tantraṃ samāptam 
darśapūrṇamāsābhyāṃ pākayajñā vyākhyātāḥ 
ājyatantre havirutsṛjyājyabhāgānta abhyātānāni bhavanti 
'karmaṇi karmaṇi' iti vacanāt 
ājyatantrapākatantrayorabhyātānānāṃ kṛto viśeṣaḥ 
śeṣaṃ samānamājyatantrapākatantrayoriti 
atharvavedasya śaunakīyo maṇḍapaḥ sambhāralakṣaṇa uktaḥ 
sambhārāśca tatraivoktāḥ
'avyasaśca'  iti mantrāṇāṃ karmaṇyādau prayujyate
'yasmātkośāt' 
ityante ca etadācāryaśāsanam 
lokapālebhyaḥ kartavyamaṣṭānāṃ digbaliṃ tataḥ
vaṣaṭkāreṇa kartavyaṃ namaskāreṇa vā punaḥ 
caturasro maṇiḥ prokto aṅguṣṭhaparvamātrataḥ
sūtre protyaśca sampātya bandhyaḥ puṇyāhavācane 
śāntavṛkṣamayī kāryā araṇiḥ śāntikarmasu
mantreṇaiva pṛthak kuryāt kravyādaṃ ca vidhānataḥ 
manthanaṃ ca śāntikalpa uktam 
pūrṇāhutiḥ tathaiva ca 
nābhicāre na sarvānāṃ na sāṅgrāmikeṣu ca 
maṇḍapaṃ ca śāntyudakaṃ ca tatraiva na vidyate 
punarvrataṃ sarvatra 
ekarātrādayaḥ 
prārambhaḥ sarvatra pūrṇamāsyamāvāsyayoḥ puṇye nakṣatre vā 
ete trayaḥ kālāḥ sarveṣāṃ karmaṇāṃ smṛtāḥ 
adbhutānāṃ sadākālamārambhaḥ sarvakarmaṇām 
sarvārthāḥ paribhāṣā
atha sarvārthāḥ paribhāṣāḥ 
vidhikarmārthā avidhikarmārthā ucchrayakarmārthā ucyante 
medhājananādi piṇḍapitṛyajñāntaṃ KauśS 
yāvadvidhikarmāṇi 
madhuparkādīndramahāntaṃ KauśS 
yāvadavidhikarmāṇi 
pākayajñā vidhikarma 
sūktena viniyogaṃ kṛtvā paścādṛcāṃ viniyogastānyucchrayakarmāṇi 
trividhāni karmāṇi 
upadadhītetyanādeśe  ājyaṃ
samit
puroḍāśaḥ
payaḥ
udaudanaḥ
pāyasaḥ
paśuḥ
vrīhiḥ
yavaḥ
tilaḥ
dhānāḥ
karambhaḥ
śaṣkulyaḥ
etāni trayodaśa havīṃṣi jānīyāt 
sarvatra iyaṃ paiṭhīnasiparibhāṣā 
sarvatra haviṣāṃ vikalpaḥ 
yatra gaṇastatra sarvatra sūktānāṃ vikalpaḥ 
yatrauṣadhigaṇastatrauṣadhīnāṃ vikalpaḥ 
'haviṣāṃ tvā juṣṭaṃ prokṣāmi' iti sarvadravyeṣu prokṣaṇam 
'sarvatrotpavanaṃ haviṣām' iti yuvākauśika ācāryo manyate avaśiṣṭāḥ paribhāṣāḥ purata ucyante sarvakarmārthāḥ 
ājyatantrādi vaidikeṣu karmasu 
sarvatra vṛddhiśrāddham 
yatrodakena prayojanaṃ tatra sarvatra śāntyudakaṃ kuryāt caturbhirgaṇairekena vā gaṇena 
sūktādigrahaṇe sūktaṃ jānīyāt 
sarvatra sruvahome nityaṃ tantram 
hastahome vikalpena tantram 
ājyatantre sarvatra dhenurdakṣiṇā havirucchiṣṭaṃ cādhikaraṇaṃ ca
ājyatantramucyate 
'avyasaśca'  barhirlavanaṃ
vediḥ
uttaravediḥ
agnipraṇayanam
agnipratiṣṭhāpanaṃ
vratagrahaṇaṃ
pavitrakaraṇaṃ
pavitreṇedhmaprokṣaṇam
idhmopasamādhānaṃ
barhiḥprokṣaṇaṃ
brahmāsanaṃ
brahmasthāpanaṃ
staraṇaṃ
stīrṇaprokṣaṇam
ātmāsanam
udapātrasthāpanam
ājyasaṃskāraḥ
sruvagrahaṇaṃ
grahagrahaṇaṃ
purastāddhomaḥ
ājyabhāgau
abhyātānāntaṃ pūrvatantram 
atha uttaratantramucyate 
abhyātānāni
pārvaṇahomaḥ
samṛddhihomāḥ
sannatihomāḥ
prajāpatihomaḥ
sviṣṭakṛddhomaḥ
sarvaprāyaścittīyahomāḥ
skannahomaḥ
punarmaitvindriyahomaḥ
skannāsmṛtihomau
saṃsthitahomāḥ
caturgṛhītahomaḥ
barhirhomaḥ
saṃsrāvahomaḥ
sruvasthāpanaṃ
samidādhānaṃ
viṣṇukramān
udapātrotthāpanaṃ
vratavisarjanaṃ
dakṣiṇādānaṃ
brahmotthāpanaṃ
'yasmāt kośāt' 
ityetaduttaratantram 
uttaratantraṃ samāptam 
ṣaṣṭhī kaṇḍikā  KKp 
paribhāṣāḥ
paribhāṣāvyākhyānaṃ kriyate
aśnātyanādeśe sthālīpākaḥ  KauśS 
sarvatra pratyetavyaḥ 
yathā 'doṣo gāya 
ityatharvāṇaṃ samāvṛtyāśnāti' KauśS  
sarvatrājyabhāgānte śrapaṇam 
puṣṭikarmasu sārūpavatse  KauśS 
puṣṭikarmasu sārūpavatsaḥ sthālīpākaḥ 
aśnātyanādeśe jānīyāt 
yathā 'haritabarhiṣamaśnāti' KauśS  
tṛtīye'dhyāye KauśS 
pauṣṭikāni karmāṇyuktāni 
ājyaṃ juhoti  KauśS 
juhotyanādeśa ājyaṃ dravyaṃ jānīyāt 
yathā 'pṛthivyai śrotrāya 
iti juhoti' KauśS  
samidhamādadhāti  KauśS 
anādeśe jānīyāt 
yathā 'anvaktāḥ prādeśamātrīrādadhāti' KauśS  
sarvatra prādeśamātryaḥ samidhaḥ 
sarvatra ghṛtāktāḥ 
sarvatra pālāśādayo vṛkṣāḥ  vikalpaḥ 
āvapati vrīhiyavatilān  KauśS 
sarvatrānādeśe jānīyāt 
yathā 'sapta maryādā 
iti tisṛṇāṃ prātarāvapate' KauśS  
dravyādivikalpaḥ sarvatra 
bhakṣayati kṣīraudanapuroḍāśarasān  KauśS 
anādeśe jānīyāt 
yathā 'tvaṃ no meghe 
dyauśca ma 
iti bhakṣayati' KauśS  
dravyavikalpaḥ 
manthaudanau prayacchati  KauśS 
anādeśe jānīyāt 
yathā 'utāmṛtāsuḥ 
śivāsta 
ityabhyākhyātāya prayacchati' KauśS  
saktūdakaṃ dviśalākayā samidhā mathitaṃ mantha ityucyate 
dravyavikalpaḥ 
pūrvaṃ triṣaptīyam  KauśS 
anādeśe jānīyāt 
yathā 'pūrvasya medhājananāni' KauśS  
'pūrvasya brahmacārisāmpadāni' KauśS 
pūrvasya 'mamāgne varcaḥ'  iti KauśS  
'pūrvasya hastitrasanāni' KauśS  
'pūrvasya pūrvasyāṃ paurṇamāsyām' KauśS  
'pūrvasya citrākarma' KauśS  
'pūrvasyodapātreṇa' KauśS  
'pūrvasya putrakāmāvatokayoḥ' KauśS  
'triṣaptīyaṃ ca paccho vācayet' KauśS  
sarvatra 'ye triṣaptāḥ'  iti 
udakacodanāyāmudapātraṃ pratīyāt  KauśS 
yathā 'piñjūlībhirāplāvayati' KauśS  
ghaṭaṃ vā kāṃsyapātraṃ vā 
purastāduttarataḥ sambhāramāharati  KauśS 
anādeśe jānīyāt 
darbhasamitpātrādisambhārāḥ 
goranabhiprāpādvanaspatīnām  KauśS 
sūryodayanataḥ  KauśS 
dūradeśād vṛkṣasambhārā āhartavyāḥ 
sūryodayakāle 
purastāduttarato'raṇye karmaṇāṃ prayogaḥ  KauśS 
nityanaimittikakāmyānāṃ karmaṇāṃ prayogaḥ 
araṇyaṃ śāntikalpe uktam 
yatra grāmaśabdo na śrūyate tatrāraṇyam 
uttarata udakānte prayujya karmāṇi
sarvāṇi karmāṇi nityanaimittikakāmyāni 
uttarata udakasamīpe kāryāṇi japahomasnānādīni prayujya karmāṇi 
apāṃ sūktairāplutya pradakṣiṇamāvṛtyāpa upaspṛśyānavekṣamāṇā grāmamudāvrajanti  KauśS 
sarvaṃ homakarma samāpyate 
tato'vabhṛthaṃ kuryāt 
sarvatra puṃsavanādiṣu saṃskāreṣu gṛhe prayogaḥ 
'nāvabhṛthaḥ' iti rudrabhāṣyamatam 
āśyabandhyāplavanayānabhakṣyāṇi sampātavanti  KauśS 
eteṣu nityamabhyātānāntaṃ tantraṃ bhavati 
āśyādiṣu yathā 'mādānakaśrṛtaṃ kṣīraudanamaśnāti' KauśS  
'ehi jīvam  ityāñjanamaṇiṃ badhnāti' KauśS  
'sarvairāplāvayati' KauśS  
'yānenābhiyāti' KauśS  
'āgrahāyaṇyāṃ bhakṣayati' KauśS  
āśyādiṣu sarvatra sampātābhimantraṇaṃ bhavatyājyatantre 
sarvāṇyabhimantryāṇi  KauśS 
sarve padārthā abhimantrya kartavyāḥ 
yathā 'sīrā yuñjanti 
iti yugalāṅgalaṃ pratanoti' KauśS  
abhimantrya kartavyam 
strīvyādhitāvāplutāvasiktau śirastaḥ prakamyā prapadāt pramārṣṭi  KauśS 
strī ca vyādhitaḥ puruṣaḥ vyādhitā strī ca 
etāvāplutāvasiktau vastreṇa mārjayati 
pūrvaṃ prapādya prayacchati  KauśS 
taṃ puruṣamagre kṛtvā gṛhe praveśya tato manthaudanau prayacchati 
yathā 'utāmṛtāsuḥ 
śivāsta 
ityabhyākhyātāya prayacchati' KauśS  mantreṇa 
trayodaśyādayastisro dadhimadhuni vāsayitvā badhnāti  KauśS 
yatra vāsitaṃ badhnāti tatra sarvatra trayodaśyādi bhavati 
yathā 'yugmakṛṣṇalaṃ vāsitaṃ badhnāti' KauśS  
āśayati  KauśS 
maṇiṃ baddhvā taddadhimadhvāśayati 
anvārabdhāyābhimantraṇahomāḥ  KauśS 
anvārabdhe yajamāne kartavyāḥ 
abhimantraṇam 
yajamāna uttarato bhūtvā darbhairanvārabhate 
paścādagneścarmaṇi haviṣāṃ saṃskāraḥ  KauśS 
yathā 'āvapati brīhiyavatilān' KauśS  ityādi 
tathā 'aṣṭakāyām' KauśS  
ānaḍuhaḥ śakṛtpiṇḍaḥ  KauśS 
raktavṛṣabhagomayapiṇḍa ityarthaḥ 
yathā 'syonam 
iti śakṛtpiṇḍe'śmānaṃ nidadhāti' KauśS  
jīvaghātyaṃ carma  KauśS 
samarthavṛṣabhacarma 
yathā 'paścādagneścarmaṇi haviṣāṃ saṃskāraḥ' KauśS  
akarṇo'śmā  KauśS 
jānīyāt  yathā 'aśmānaṃ nidadhāti' KauśS  
āplavanāvasecanānāmācāmayati ca  KauśS 
yatrāplavanamavasecanaṃ ca tatrācamanaṃ bhavati mārjanaṃ ca 
sampātavatāmaśnāti nyaṅkte vā  KauśS 
bandhyaṃ maṇim 
sampātavantam 
vāsanaṃ kṛtvā tato badhnāti 
āplāvayati 
yānenābhiyāti akṣiṇī āṅkte 
yathā yat sampātyate tat sarvaṃ prāśya tato bandhanādi karoti 
abhyādheyānāṃ dhūmaṃ niyacchati  KauśS 
samitpuroḍāśacaruvrīhiyavatilādīnyabhyādheyāni 
yajamāno dhūmaṃ bhakṣayati karmasamāptau 
śucinā karmaprayogaḥ  KauśS 
nityanaimittikakāmyāni karmāṇi snānaṃ kṛtvā prayuñjīt 
śaciḥ snātvetyarthaḥ 
saptamī kaṇḍikā samāptā  KKp 
sarvakarmārthāḥ paribhāṣāḥ 
atha niśākarmaparibhāṣā ucyante 
 purastāddhomavatsu niśākarmasu pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ prayuṅkte  KauśS 
yeṣu niśākarmasu tantraṃ teṣvayaṃ dharmaḥ 
kecit 'snāto'hatavasanaḥ prayuṅkte' iti sarvārthāḥ paribhāṣā manyante 
yathā 'citrākarmaniśāyāṃ sambhārān sampātavataḥ karoti' KauśS  
samāptā niśākarmaparibhāṣāḥ 
atha svastyayanaparibhāṣā ucyante 
svastyayaneṣu ca  KauśS 
ijyānāṃ diśyān balīn harati  KauśS 
pratidiśamupatiṣṭhate  KauśS 
'ye'syāṃ stha' 
iti sūktena pratidiśaṃ pratyṛcaṃ baliharaṇaṃ karoti 
'prācī dig'  iti pratidiśamupatiṣṭhate 
yathā 'uttamena 
sārūpavatsasya rudrāya trirjuhoti' KauśS  
tatra havirucchiṣṭena baliharaṇaṃ kuryāt 
samāptāḥ svastyayanaparibhāṣāḥ 
punaḥ sarvārthāḥ paribhāṣā ucyante 
sarvatrādhikaraṇaṃ karturdakṣiṇā  KauśS 
havirucchiṣṭamājyadhānyudapātraṃ carma maṇḍapadarbhasamidhaḥ śāntyudakabhājanasruksruvādīni deyāni kartre 
sarvatra dhenurdakṣiṇājyatantre 
pākatantre pūrṇapātraṃ brahmaṇo dakṣiṇā 
yat kiñcit tantre praviśati tat sarvamadhikaraṇamityucyate 
nityeṣu nādhikaraṇamasti 
paradravyeṣu nādhikaraṇamasti 
yathā nāpitasya kṣaraḥ 
trirudakakriyā  KauśS 
prokṣaṇācamanaparyukṣaṇādi triḥ kartavyam 
yathā 'ṛtaṃ tvā satyena pariṣiñcāmi iti saha havirbhiḥ paryukṣya' KauśS  
anantarāṇi samānāni yuktāni  KauśS 
sūktānāmanantarapaṭhitānāṃ samānānāṃ samuccayaḥ 
yathā 'mā no vidan 
adārasṛt 
svastidā ' KauśS 
 iti samuccayaḥ 
evamanyatrāpi
śāntaṃ sambhāram  KauśS 
sarvatra śāntikeṣu śāntaṃ sambhāraṃ darbhasamidādi 
abhicāre raudramāṅgirasaṃ sambhāram 
adhikṛtasya sarvam  KauśS 
sruksruvasamitkāṣṭhādimaṇidravyakāṣṭhāni kartavyāni 
yat kiṃ ca dravyaṃ ca 
yathā 'kathaṃ mahe 
iti mādānakaśṛtaṃ kṣīraudanamaśnāti' KauśS  
'phālacamase sarūpavatsāyāḥ dugdhe' KauśS   
camaso'pi mādānaka eva 
'kathaṃ mahe' ityuttaramapyanena sūktena karma kuryāt 
viśaye yathāntaram  KauśS 
mantradravyasaṃśaye sannidhānaṃ gṛhītavyam 
yathā lomāni hastiromāṇi yathā 'vidmā śarasya 
iti pramehaṇaṃ badhnāti' KauśS  
pra yaccha parśum 
iti darbhalavanaṃ prayacchati  KauśS 
'pra yaccha parśum' iti mantreṇa darbhāhārāya dātraṃ prayacchati 
'oṣadhīrdāntu parvan' 
ityupari parvaṇāṃ lūtvā tūṣṇīmāhṛtyottarato'gnerupasādayati 
arātīyoḥ  iti takṣati  KauśS 
'arātīyoḥ'  ityṛcolūkhalamusalakāṣṭham 
anyārthamindhanārtham 
kāṣṭhatakṣaṇaṃ karoti 
yat tvā śikvaḥ 
iti prakṣālayati  KauśS 
'yat tvā śikvaḥ' ityṛcā kāṣṭhāni prakṣālayati 
yadyatkṛṣṇaḥ 
iti mantroktam  KauśS 
'yadyatkṛṣṇaḥ' ityṛcā vastreṇa vā hastena volūkhalādīni vimārṣṭi mārjanaṃ karoti pātrāṇām
 palāśodumbarajambukāmpīlasragvaṅghaśirīṣasraktyavaraṇabilvajaṅgiḍakuṭakagarhyagalāvalavetasaśimba lasipunasyandanāraṇikāśmayoktatunyupūtudāravaḥ  
śāntāḥ  KauśS  
atha śāntavṛkṣā ucyate 
palāśaḥ prasiddhaḥ 
udumbaraḥ prasiddhaḥ 
jambuḥ prasiddhaḥ 
kāmpīlo mālavake prasiddhaḥ 
srak mālavake prasiddhaḥ 
vaṅghaḥ kanyakubje prasiddhaḥ 
śirīṣo bhojapure vāgāri di
tyavāṭikāyāṃ prasiddhaḥ 
sraktyastilakaḥ prasiddhaḥ 
varaṇo varaṇaka ityānandapure prasiddhaḥ 
bilvaḥ prasiddhaḥ 
jaṅgiḍo vārāṇasyāṃ prasiddhaḥ 
kuṭako mālavake prasiddhaḥ 
garhyo himavati prasiddhaḥ 
galāvalastatraiva prasiddhaḥ 
vetasaḥ prasiddhaḥ 
śimbalaḥ prasiddhaḥ 
sipunaḥ kevanikā 
syandano himavati narmadāyāmātharvaṇikasthāne prasiddhaḥ 
araṇikā narmadātaṭe prasiddhā 
aśmayokto'śmantako bhṛgukacche prasiddhaḥ 
tunyustaindukī 
pūtudārurdevadāruḥ 
devadāruśca vaidyake prasiddhaḥ 
samāptāḥ śāntavṛkṣāḥ 
śāntikavṛkṣā ete 
 sruk sruvaḥ samidho nekṣaṇaṃ darviḥ sāmidhenīḥ prādeśamātrīḥ samidho'gnihotrāvasathyāgniṣṭomādiyajñeṣveteṣāṃ vṛkṣāṇāṃ pātrāṇi śāntikapauṣṭikādiṣu  
kartavyāni  
citiprāyaścittiśamīśamakāsavaṃśāśāmyavākātalāśāpalāśavāśāśiṃśapāśimbalasipunadarbhāpāmārgā
kṛtiloṣṭavalmīkavapādūrvāprāntavrīhiyavāḥ śāntāḥ  KauśS 
atha śāntauṣadhaya ucyante 
citiḥ prasiddhā 
prāyaścittiḥ parvaṇi parvaṇi tasyāstrīṇi patrāṇi bhavanti 
śamī vāpīprasiddhā 
śamakānandapure viśvāmitrīvāpyāḥ samīpe'sti 
savaṃśā śṛgālavaṃśakā gharmolikā 
śāmyavākā kākajaṅghāsadṛśā 
talāśāvallī 
palāśaḥ prasiddhaḥ 
vāśā vṛṣaka āṭarūṣakaḥ 
śiṃśapā prasiddhā 
śimbalaḥ prasiddhaḥ 
sipunaḥ karī 
darbhaḥ prasiddhaḥ 
apāmārgaḥ prasiddhaḥ 
ākṛtiloṣṭaḥ kṣetramṛttikā 
valmīkavapā prasiddhā 
dūrvā prasiddhā 
sā ca prāntayā grāhyā 
vrīhiyavau prasiddhau 
etāḥ sarvāḥ śāntā oṣadhayaḥ śāntyudakādau prayoktavyā 
etāsāṃ samuccayaḥ 
etāsāmalābhe yavaḥ pratinidhiḥ kārya iti paiṭhīnasiḥ 
śāntauṣadhikalpaḥ samāptaḥ 
pramandośīraśalalyupadhānaśakadhūmā jarantaḥ  KauśS 
pramando gendukaḥ 
uśīraḥ prasiddhaḥ 
śalalī prasiddhā 
upadhānaṃ vidyāgandhukam 
śakadhūmo brāhmaṇaḥ 
ete jaranto jīrṇā grāhyāḥ 
yathā 'pramandālaṅkārān sampātavataḥ prayacchati' KauśS  
'uśīrāṇi bhinadmi 
iti mantroktam' KauśS  
'triḥ śalalyā māsaṃ prāśayati' KauśS  
'sopadhānamāstaraṇam' KauśS  
'śakadhūmaṃ kimadyāhariti pṛcchati' KauśS  
etānyudāharaṇāni 
sīsanadīsīse ayorajāṃsi kṛkalāsaśiraḥ sīsāni  KauśS 
yatra sīsāni tatraitāni sarvāṇi pratyetavyāni 
sīsaṃ prasiddham 
nadīsīsaṃ nadīphenam 
ayorajo lohasaṅghātikā 
kṛkalāsaśiraḥ prasiddham 
sīsānāṃ samuccayaḥ 
yathā 'ye'māvāsyām 
iti sannahya sīsacūrṇāni bhakte'laṅkāre' KauśS 
udāharaṇam 
dadhi ghṛtaṃ madhūdakamiti rasāḥ  KauśS 
rasakarmaṇyete rasāḥ pratyetavyāḥ samuccayena 
yathā 'rasakarmāṇi kurute' KauśS  
vrīhiyavagodhūmopavākatilapriyaṅguśyāmākā iti miśradhānyāni  KauśS 
vrīhiyavagodhūmāḥ prasiddhāḥ 
upavāka indrayavaḥ 
tilaḥ prasiddhaḥ 
priyaṅgu kaṅguṇikā 
śyāmākaḥ prasiddhaḥ 
eteṣāṃ samuccayaḥ 
yatra maiśradhānyaśabdastatraite pratyetavyāḥ 
etāni sarvāṇi miśradhānyāni 
yathā 'maiśradhānyaṃ puroḍāśamanyāśāyāṃ vā nidadhāti' KauśS 
udāharaṇam 
grahaṇamā grahaṇāt  KauśS 
grahaṇaṃ pratīkagrahaṇam 
grahaṇamanugrahaṇaṃ tāvadanuvartate yāvat pratīkagrahaṇaṃ dvitīyam 
yathā 'pūrvasya medhājananāni' KauśS 
ityādyanuvartate tāvadyāvad 'ahaṃ rudrebhiḥ'  KauśS 
iti dvitīyamudāharaṇam 
'brāhmaṇo jajñe  KauśS 
vāridam 
' iti grahaṇaṃ bhavati 
agre 'bhūto bhūteṣu  KauśS 
' iti grahaṇāt 'vāridam' ityagrahaṇe'pi grahaṇaṃ bhavati 
yathārthamudarkān yojayet  KauśS 
anuṣaṅgo yathārthaṃ sarvatra kartavyaḥ 
yathā 'vidmā śarasya pitaraṃ parjanyaṃ śatavṛṣṇyam' 
iti vaidikam 
laukikamiti bhavati 'kṛtayāmaṃ kaṅkatamavasṛjāmi' iti 
tathā mīmāṃsāyāmapyanuṣaṅgo 'vākyaparisamāptiḥ sarveṣu tulyayogitvāt' jaisū  
anuṣaṅgaḥ punaruktamityarthaḥ 
atha caturgaṇīmahāśāntigaṇāḥ paṭhyante 
ihaiva dhruvām 
eha yātu 
yamo mṛtyuḥ 
satyaṃ bṛhat 
ityanuvāko vāstoṣpatīyāni  KauśS 
iti vāstoṣpatīyo gaṇaḥ 
sarvatra sūktena prayogo'tharvavede 
'sūktādi sūktaṃ pratīyāt' iti vacanāt 
yathā 'vāstoṣpatīyaiḥ kulijakṛṣṭe' KauśS  
divyo gandharvaḥ 
imaṃ me agne 
yau te mātā 
iti mātṛnāmāni  KauśS 
yatra mātṛnāmāni tatraitāni pratyetavyāni 
sarvatra sūktaprayogaḥ yathā 'divyo gandharva iti mātṛnāmabhirjuhuyāt' KauśS  
stuvānam  idaṃ haviḥ 
nissālām 
arāyakṣayaṇam 
śaṃ no devī pṛśniparṇī 
ā paśyatiṃ 
tāntsatyaujāḥ 
tvayā pūrvam 
purastādyuktaḥ 
rakṣohaṇam 
ityanuvākaścātanāni  KauśS 
etāni cātanāni pratyetavyāni 
sarvāṇi sūktāni 
'arāyakṣayaṇam'  iti tisraḥ 
aṣṭamī kaṇḍikā  KKp 
śāntyudakavidhānam
ambayo yanti 
śambhumayobhū hiraṇyavarṇāḥ 
nissālām 
ye agnathaḥ 
brahma jajñānam 
ityekā uta devāḥ 
mṛgārasūktāni  KauśS 
uttamaṃ varjayitvā apa naḥ śośucadagham 
punantu mā 
sasruṣīḥ 
himavataḥ pra sravanti 
vāyoḥ pūtaḥ pavitreṇa 
śaṃ ca no mayaśca naḥ 
anaḍudbhyastvaṃ prathamam 
mahyamāpaḥ 
vaiśvānaro raśmibhiḥ 
yamo mṛtyuḥ 
viśvajit 
sañjñānaṃ naḥ 
yadyantarikṣe 
punarmaitvindriyam 
śivā naḥ 
śaṃ no vāto vātu 
agniṃ brūmo vanaspatīn  iti  KauśS 
sarvāṇi sūktāni pratyetavyāni 
yatra śāntigaṇastatrāyaṃ gaṇaḥ pratyetavyaḥ 
śambhumayobhū 'āpo hi ṣṭhā' 'śaṃ no devī' 
krameṇa prayogaḥ 
tathā vyākaraṇe 'alpāctaram' pā 
 iti pūrvanipātaḥ kṛtaḥ samāse 
'hiraṇyavarṇāḥ' 'nissālām' iti ṣaḍarcam 
'ye agnayaḥ' iti saptaḥ 
'brahma jajñānam' ityekā 
'uta devāḥ' iti saptarcaṃ sūktam 
'agnermanvaḥ' 
iti sapta mṛgārasūktāni gṛhītavyāni 
prathame dve 
uttamaṃ 
ca varjayitvā 
'śaṃ ca no mayaśca naḥ' ityekā 
'punarmaitvindriyam' ityekā 
'śivā naḥ' ityekā 
'śaṃ no vāto vātu' ityekā 
śeṣāṇi sūktāni 
anena śāntigaṇena śāntyudakaṃ kuryāt 
yatra śāntistatraitāni sarvāṇi pratyetavyāni 
pṛthivyai śrotrāya 
iti triḥ pratyāsiñcati  KauśS 
yatra śāntyudakaṃ kriyate tatra 'pṛthivyai śrotrāya' iti tribhirṛgbhiḥ śāntyudakaṃ śāntyudakamadhye prakṣipet 
anenaiva kārayitā prokṣaṇācamanādīni pratyṛcaṃ karoti 
ambayo yanti 
śambhumayobhū hiraṇyavarṇāḥ 
śantātīyaṃ śivā naḥ 
śaṃ no vāto vātu 
agniṃ brūmo vanaspatīn  iti  KauśS 
athavā'nena gaṇena śāntyudakaṃ karoti 
bṛhadgaṇena vā caturgaṇena vā śāntyudakaṃ karoti 
śantātīyam 'utaḥ devāḥ'  iti 
śeṣāṇi pratīkāni kathitāni 
eṣa śantātīyo gaṇaḥ 
yatra śantātīyena prayojanaṃ tatrāyaṃ sarvatra prayoktavyaḥ 
yathā śantātīyena tilān juhoti 
pṛthivyai śrotrāya 
iti triḥ pratyāsiñcati  KauśS 
yatra śāntyudakaṃ tatra sarvatra pratyāsekaḥ 
kārayitā prokṣaṇamāsecanamācamanaṃ karoti 
iti śāntiyuktāni  KauśS 
iha śāntyudake sarveṣāṃ sūktānāṃ samuccayaḥ 
anyatra sarvatra yathoktena nyāyena vikalpaḥ 
iha punargaṇavikalpo na sūktavikalpaḥ 
ubhayataḥ sāvitryubhayataḥ śannodevī  KauśS 
ubhayataḥ śāntigaṇasya prārambhe samāptau ca 
śannodevī sāvitrī ca prayoktavyā 
samāptau sāvitrī paścācchannodevī karoti  tathā
ca bhāṣyaṃ sasāvitrīkasya gaṇasya ubhayataḥ śannodevī bhavati 
atha śāntyudakavidhānamucyate 
ahatavāsāḥ kaṃse śāntyudakaṃ karoti  KauśS 
kartā ahatavasano bhūtvā kāṃsyapātre śāntyudakaṃ karoti 
atisṛṣṭo apāṃ vṛṣabhaḥ 
 ityapo'tisṛjya sarvā imā āpa oṣadhayaḥ iti pṛṣṭvā sarvāḥ ityākhyāta oṃ bṛhaspatiprasūtaḥ karavāṇi ityanujñāpya oṃ savitṛprasūtaḥ bhavān ityanujñātaḥ  
kurvīta  KauśS  
'atisṛṣṭo apāṃ vṛṣabhaḥ' iti sūktenāpo'tisṛjyāvakaraṃ visarjayati 
'sarvā imā āpa oṣadhayaḥ' iti pṛṣṭvā 
kartā brahmāṇaṃ pṛcchati 
brahmā bravīti 'sarvāḥ' iti 
cityādibhiḥ sarvābhirauṣadhībhiḥ sarvābhiradbhirgaṅgādinadīsamudrādihradaprabhāsāditīrthebhya āhṛtābhiradbhi śāntyudakaṃ karoti 
kartā bravīti 'bṛhaspatiprasūtaḥ karavāṇi' iti 
tato brahmā bravīti 'savitṛprasūtaḥ kurutāṃ bhavān' 
anujñātaḥ śāntyudakaṃ karoti 
'śaṃ no devī' ityṛcā sāvitryā cāmbayoyantigaṇena ca śāntyudakaṃ karoti 
laghugaṇena bṛhadgaṇena caturgaṇena vā 
tataḥ sāvitrīśannodevyau 
tataḥ 'pṛthivyai śrotrāya' iti triḥ pratyāsiñcati 
śāntyudake śāntyudakaṃ prakṣipati 
pūrvayā kurvīteti gārgyapārthaśravasabhāgalikāṅkāyanoparibabhravakauśikajāṭikāyanakaurupathayaḥ  KauśS 
etacchāntyudakaṃ pūrvayā śāntigaṇena kurvīteti gārgyapārthaśravasabhāgalikāṅkāyanoparibabhravakauśikajāṭikāyanakaurupathayaḥ 
ete śāntyudakaṃ kurvanti 
anyatarayā kurvīteti yuvā kauśiko yuvā kauśikaḥ  KauśS 
ācāryo manyate 
sarve te kartāro'vikalpaṃ manyante 
yatrodakena karma tatra sarvatra śāntyudakaṃ kuryāt 
ācamanaprokṣaṇāvasecanāplavanādīni sarvāṇi prayojanāni śāntyudakena kāryāṇi 
yatra paṭhitaṃ tatra kuryāt
śāntyudakasya prayojanatritayaṃ kalpapañcake
paṭhitaṃ sūtrakāraiśca śrautasmārteṣu karmasu 
kārayituḥ prokṣaṇācamanadvitayaṃ sarvadaiva hi
agnīnāṃ tu tathā kuryāt śraute smārte dvitīyakam 
prokṣaṇaṃ vāstuśālāyāstṛtīyaṃ parikīrtitam
āplavanāvasecanāni sarvāṇi paṭhitāni ca 
śāntyudakena kurvīta prayojanairvinā sadā
kalpasūtrairna dṛṣṭaṃ yat tadayuktaṃ kadācana 
yatra punaḥ paṭhitamudakena prayojanaṃ tatra sarvatra karmamadhye kevalaṃ vā kuryāt śāntyartham 
yatra śāntyudakaṃ tatra kārayiturnityamācamanaṃ prokṣaṇaṃ ca bhavati 
vāstuprokṣaṇaṃ ca 
samāptaṃ śāntyudakaṃ karma 
paribhāṣā samāptā 
navamī kaṇḍikā  KKp 
tatra bhadraślokaḥ 
pramāṇaṃ pārvaṇe caiva prakṛtitvāt parīkṣite
paribhāṣā ca sarvārthā prathame saṃhitāvidhau 
iti prathamo'dhyāyaḥ 
atha dvitīyo'dhyāyaḥ
medhājananakarmāṇi
pūrvasya medhājananāni  KauśS 
medhājananavidhiṃ vakṣyāmaḥ 
śukasārikṛśānāṃ jihvā badhnāti  KauśS 
ājyatantramabhyātānāntaṃ kṛtvā 'ye triṣaptāḥ' 
iti sūktena śukajihvāṃ sampātyābhimantrya puṇyāhānte badhnāti medhākāmaḥ 
abhyātānādyuttaratantram 
athavā'bhyātānāntaṃ kṛtvā 'ye triṣaptāḥ' iti sūktena sārijihvāṃ sampātyābhimantrya puṇyāhānte badhnāti medhākāmaḥ 
abhyātānādyuttaratantram 
abhyātānāntaṃ kṛtvā 'ye triṣaptāḥ' iti sūktena kṛśajihvāṃ sampātyābhimantrya badhnāti 
abhyātānādyuttaratantram 
pratikarma medhākāmo'nuvartate brahmacārisāmpadebhyaḥ karmabhyo yāvat 
sarvatra karmaṇāṃ vikalpaḥ 
āśayati  KauśS 
abhyātānāntaṃ kṛtvā 'ye triṣaptāḥ' iti sūktena śukajihvāṃ sampātyābhimantrya prāśayati 
tata uttaratantram 
medhākāmaḥ 
punastantraṃ kṛtvā 'ye triṣaptāḥ' iti sūktena sārijihvāṃ sampātyābhimantrya prāśayati 
abhyātānādyuttaratantram 
medhākāmaḥ 
abhyātānāntaṃ kṛtvā 'ye triṣaptāḥ' iti sūktena kṛśajihvāṃ sampātyābhimantrya prāśayati 
śukaḥ prasiddhaḥ 
sāri saraṇṭikā prasiddhā 
kṛśo bhāradvājaḥ 
tata uttaratantram 
audumbarapalāśakarkandhūnāmādadhāti  KauśS 
'ye triṣaptāḥ' iti sūktena audumbarasamidha ādadhāti 
hastahomatvāt tantravikalpaḥ 
'ye triṣaptāḥ' iti sūktena palāśasamidha ādadhāti 
tantravikalpaḥ 
'ye triṣaptāḥ' iti sūktena karkandhūsamidha ādadhāti 
karkandhū bṛhadbadarī 
tantravikalpaḥ 
āvapati  KauśS 
'ye triṣaptāḥ' iti sūktena vrīhīnāvapati 
'ye triṣaptāḥ' iti sūktena yavānāvapati 
'ye triṣaptāḥ' iti sūktena tilānāvapati 
bhakṣayati  KauśS 
abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati 
uttaratantram 
tantraṃ kṛtvā 'ye triṣaptāḥ' iti sūktena puroḍāśaṃ sampātyābhimantrya bhakṣayati 
uttaratantram 
abhyātānānte 'ye triṣaptāḥ' iti sūktena rasān sampātyābhimantrya bhakṣayati 
uttaratantram 
rasaprāśanaṃ sarvatra 'tve kratum' 
ityṛcā kartavyam 
upādhyāyāya bhaikṣaṃ prayacchati  KauśS 
'ye triṣaptāḥ' iti sūktenopanayanānantaraṃ dvādaśarātramapakvaṃ pakvaṃ vā pratyahaṃ bahubhaikṣyamekatra kṛtvābhimantryopādhyāyāya dadāti 
suptasya karṇamanumantrayate  KauśS 
'ye triṣaptāḥ' iti sūktena suptasyopādhyāyasya karṇamanumantrayate brahmacārī 
brahmacāriṇaḥ karṇaṃ vā bālasya karṇaṃ vā pitā vābhimantraṇaṃ kuryāt 
upasīdañjapati  KauśS 
'ye triṣaptāḥ' iti sūktaṃ yadā yadopādhyāyagṛhaṃ yāti tadā tadā japati brahmacārī 
dhānāḥ sarpirmiśrāḥ sarvahutāḥ  KauśS 
abhyātānāntaṃ kṛtvā 'ye triṣaptāḥ' iti sūktena dhānāḥ sarpirmiśrāḥ sarvā juhoti pratyṛcam 
uttaratantram 
tilamiśrā hutvā prāśnāti  KauśS 
abhyātānāntaṃ kṛtvā 'ye triṣaptāḥ' iti sūktena tilamiśrā hutvā tataḥ prāśnāti 
abhyātānādyuttaratantram 
purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānā anumantrayate  KauśS 
sūktasya pāraṃ gatvā prayacchati  KauśS 
sukṛjjuhoti  KauśS 
daṇḍadhānājinaṃ dadāti  KauśS 
 sthaṇḍile'gniṃ kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ kṛtvā 'ye triṣaptāḥ' iti sūktenānumantrya daṇḍadhānājinaṃ  
dadātyupādhyāyāya  
 abhyātānāntaṃ kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ kṛtvā 'ye triṣaptāḥ' iti sūktena sakṛjjuhoti daṇḍadhānājinaṃ  
dadāti  
tata uttaratantram 
jātakarmocyate 
ahaṃ rudrebhiḥ 
iti śuklapuṣpaharitapuṣpe kiṃstyanābhipippalyau jātarūpaśakalena prākstanagrahāt prāśayati  KauśS 
karmavikalpaḥ 
'ahaṃ rudrebhiḥ' iti sūktena śuklapuṣpaharitapuṣpe piṣṭvābhimantrya hiraṇyaśakalena prāśayati prāk stanagrahaṇāt 
iti jātakarma 
śuklapuṣpaharitapuṣpe iti 
śaṅkhapuṣpikāndhapuṣpiketi prasiddhe 
'ahaṃ rudrebhiḥ' iti sūktena śaṅkhanābhiṃ pippalīṃ ca piṣṭvābhimantrya prāśayati jātarūpaśakalena prāk stanagrahaṇāt 
iti jātakarma 
prathamapravadasya māturupasthe tāluni sampātānānayati  KauśS 
abhyātānāntaṃ kṛtvā 'ahaṃ rudrebhiḥ' iti sūktena māṇavakaṃ māturutsaṅge kṛtvā tāluni sampātānānayati 
samyagvacanakāmo medhākāmaśca 
prathamapravadasya 
abhyātānādyuttaratantram 
dadhimadhvāśayati  KauśS 
abhyātānāntaṃ kṛtvā 'ahaṃ rudrebhiḥ' iti sūktena dadhimadhunī ekatrāsādya sampātyābhimantryāśayati 
abhyātānādyuttaratantram 
upanītaṃ vācayati vārṣaśatikaṃ karma  KauśS 
abhyātānāntaṃ kṛtvā 'ahaṃ rudrebhiḥ' iti sūktaṃ brahmacāriṇaṃ vācayati 
daṇḍapradānaṃ kṛtvopanayane nityaṃ vācanam 
'ahaṃ rudrebhiḥ' iti śuklapuṣpetyādi pañca karmāṇyāyuṣkāmo'pi karoti 
'vārṣaśatikaṃ karma' iti vācanāt 
tvaṃ no medhe 
dyauśca me 
iti bhakṣayati  KauśS 
ājyatantramabhyātānāntaṃ kṛtvā 'tvaṃ no medhe' iti pañcarcena sūktena kṣīraudanaṃ sampātyābhimantrya bhakṣayati 
abhyātānādyuttaratantram 
abhyātānāntaṃ kṛtvā 'tvaṃ no medhe' iti sūktena puroḍāśaṃ sampātyābhimantrya bhakṣayati 
abhyātānādyuttaratantram 
pūrvatantraṃ kṛtvā 'tvaṃ no medhe' iti sūktena rasān sampātyābhimantrya bhakṣayati  'tve kratum'
 iti  tata uttaratantram 
abhyātānāntaṃ kṛtvā 'dyauśca ma idaṃ pṛthivī ca' 
ityekayā kṣīraudanaṃ sampātyābhimantrya bhakṣayati 
abhyātānādyuttaratantram 
tantraṃ kṛtvā 'dyauśca me' ityṛcā puroḍāśa sampātyābhimantrya bhakṣayati 
abhyātānādyuttaratantram 
abhyātānāntaṃ kṛtvā 'dyauśca me' ityṛcā rasān sampātyābhimantrya bhakṣayati 
abhyātānādyuttaratantram 
dityamupatiṣṭhate  KauśS 
'tvaṃ no medhe' iti sūktenādityamupatiṣṭhate 
'dyauśca me' ityṛcādityamupatiṣṭhate 
sarvatra medhākāmaḥ 
yadagne tapasā 
ityāgrahāyaṇyāṃ bhakṣayati  KauśS 
āgrahāyaṇyāṃ paurṇamāsyāṃ tantraṃ kṛtvā 'yadagne tapasā' iti dvābhyāmṛgbhyāṃ raudanaṃ sampātyābhimantrya bhakṣayet 
abhyātānādyuttaratantram 
mārgaśīrṣapaurṇamāsyāṃ tantraṃ kṛtvā 'yadagne tapasā' iti dvābhyāṃ puroḍāśaṃ sampātyābhimantrya bhakṣayet 
abhyātānādyuttaratantram 
mārgaśīrṣapaurṇamāsyāṃ tantraṃ kṛtvā 'yadagne tapasā' ityṛgbhyāṃ rasān sampātyābhimantrya bhakṣayati 
uttaratantram 
agnimupatiṣṭhate  KauśS 
'yadagne tapasā' iti dvābhyāmagnimupatiṣṭhate mārgaśīrṣapaurṇamāsyāmeva 
prātaragniṃ 
girāvaragarāṭeṣu 
divaspṛthivyāḥ 
iti saṃhāya mukhaṃ vimārṣṭi  KauśS 
'prātaragnim' iti sūktena nidrāṃ tyaktvā mukhaṃ prakṣālayati 
'girāvaragarāṭeṣu' iti sūktena suptotthāya mukhaṃ vimārṣṭi 
udakena prakṣālanam 
'divaspṛthivyāḥ' 
'yathā somaḥ prātaḥsavane' 
iti sūktābhyāṃ suptotthāya mukhaṃ vimārṣṭi 
hastena prakṣālayati 
mukhaprakṣālanaṃ varcaskāmo'pi karoti 
udakābhimantraṇaṃ svayaṃ vā'nyo'pi vā karoti 
medhāvyekaṃ karma kuryād dve vā sarvāṇi vā 
sarvatra karmaṇāṃ vikalpaḥ 
karmabāhulyāt phalabāhulyam 
abhyāse ca punaḥ karmasiddhiḥ 
medhākarmāṇi samāptāni 
prathamā kaṇḍikā  KKp 
brahmacārisāmpadakarmāṇi
brahmacārisāmpadānāṃ vidhiṃ vakṣyāmaḥ 
pūrvasya brahmacārisāmpadāni  KauśS 
paurṇamāsyāṃ nirṛtikarma kṛtvā sakṛt śvo bhūte sāmpadaṃ kurute 
audumbaryādayaḥ  KauśS 
'ye triṣaptāḥ' 
iti sūktenaudumbarasamidha ādadhāti 
hastahomatvāt tantravikalpaḥ 
ato brahmacārī sampatkāmo'nuvartate 
'ye triṣaptāḥ' iti sūktena palāśasamidha ādadhāti 
'ye triṣaptāḥ' iti sūktena bṛhadbadarīsamidha ādadhāti 
brahmacāryāvasathādupastaraṇānyādadhāti  KauśS 
'ye triṣaptāḥ' iti sūktena brahmacārī gṛhādupastaraṇāni tṛṇānyādadhāti 
pipīlikodvāpe medomadhuśyāmākeṣīkatūlānyājyaṃ juhoti  KauśS 
'ye triṣaptāḥ' iti sūktenāraṇyapipīlikācchidre medomāṃsamadhuśyāmākaśaratūlānyājyaṃ caitāni dravyāṇi juhoti 
pañcakṛtvaḥ sūktāvṛttiḥ 
ājyaśeṣe pipīlikodvāpānopya grāmametya sarvahutān  KauśS 
pañca dravyāṇi chidre hutvā tataḥ saṅgṛhyājyasthālyāṃ kṛtvā grāma āgatyābhyātānāntaṃ kṛtvā 'ye triṣaptāḥ' iti sūktena sthālyāḥ
sakṛjjuhoti 
abhyātānādyuttaratantram 
brahmacāribhyo'nnaṃ dhānāstilamiśrāḥ prayacchati  KauśS 
'ye triṣaptāḥ' iti sūktenānnamabhimantrya brahmacāriṇo bhojayet 
bhukte sati 'ye triṣaptāḥ' iti sūktena dhānāḥ tilamiśrā abhimantrya dadāti 
samāptāni brahmacārisāmpadāni 
brahmacārisāmpadāni śiṣyasampattirbhavatītyarthaḥ 
sarvatra karmaṇāṃ vikalpaḥ 
grāmasāmpadakarmāṇi
atha grāmasāmpadakarmocyate 
etāni grāmasāmpadāni  KauśS 
pūrvedyurnirṛtikarma kṛtvā grāmasāmpadānāmadhikāraḥ 
vikāraḥ sthūṇāmūlāvatakṣaṇāni sabhānāmupastaraṇāni  KauśS 
'ye triṣaptāḥ' iti sūktenaudumbaratakṣaṇānyādadhāti 
grāmasampatkāmo'nuvartate 
ā sarvasampatkāmebhyo yāvat 
'ye triṣaptāḥ' iti sūktena pālāśatakṣaṇānyādadhāti 
'ye triṣaptāḥ' iti sūktena karkandhūtakṣaṇānyādadhāti 
sthūṇāmūlatakṣaṇāni 
'ye triṣaptāḥ' iti sūktena sabhānāmupastaraṇānyādadhāti 
grāmīṇebhyo'nnam  KauśS 
'ye triṣaptāḥ' iti sūktenānnamabhimantrya grāmīṇebhyo dadāti 
surāṃ surāpebhyaḥ  KauśS 
'ye triṣaptāḥ' iti sūktena surāmabhimantrya surāpebhyo dadāti 
samāptāni grāmasāmpadāni 
karmaṇāṃ vikalpaḥ 
sarvatra grāmo nāsti 
sarvatra hastahome vā tantram 
grāmaśabdaḥ samūhavacanaḥ 
grāmo vā pattanaṃ vā nagaraṃ vā durgāṅgaṃ sarvaṃ grāmaśabdenocyate 
grāmakāmo yadā bhavati tadā grāmasāmpadaṃ kuruta ityarthaḥ 
sarvasāmpadakarmāṇi
atha sarvasāmpadānāṃ vidhiṃ vakṣyāmaḥ 
audumbaryādīni bhakṣaṇāntāni sarvasāmpadāni  KauśS 
paurṇamāsyāṃ rātrau nirṛtikarma kṛtvā śvo bhūte karmaprayogaḥ 
'ye triṣaptāḥ' iti sūktenaudumbarasamidha ādadhāti 
sarvasampatkāmo'nuvartate 
ā sāmmanasebhyaḥ karmabhyo yāvat 
'ye triṣaptāḥ' iti sūktena pālāśasamidha ādadhāti 
'ye triṣaptāḥ' iti sūktena bṛhadbadarīsamidha ādadhāti 
'ye triṣaptāḥ' iti sūktena vrīhināvapati 
'ye triṣaptāḥ' iti sūktena yavānāvapati 
'ye triṣaptāḥ' iti sūktena tilānāvapati 
sarvaphalakāmaḥ 
abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati 
tata uttaratantram 
abhyātānāntaṃ kṛtvā 'ye triṣaptāḥ' iti sūktena puroḍāśaṃ sampātyābhimantrya bhakṣayati 
tata uttaratantram 
abhyātānāntaṃ kṛtvā 'ye triṣaptāḥ' iti sūktena rasān sampātyābhimantrya bhakṣayati 
'tve kratum  iti rasaprāśanī' KauśS  
tata uttaratantram 
trirjyotiḥ kurute  KauśS 
'ye triṣaptāḥ' iti sūktena trirahani madhya agniṃ prajvālayati sarvakāmaḥ 
upatiṣṭhate  KauśS 
'ye triṣaptāḥ' iti sūktenāgnimupatiṣṭhate trikālam 
savyāt pāṇihṛdayāllohitaṃ rasamiśramaśnāti  KauśS 
abhyātānāntaṃ kṛtvā 'ye triṣaptāḥ' iti sūktena savyāt pāṇimadhyād rudhiraṃ rasamiśritaṃ kṛtvā sampātyābhimantryāśnāti 
tata uttaram 
pṛśnimanthaḥ  KauśS 
ājyatantramabhyātānāntaṃ kṛtvā 'ye triṣaptāḥ' iti sūktena pṛśnimanthaḥ 
jihvāyā utsādyamakṣyoḥ paristaraṇamastṛhaṇaṃ hṛdayaṃ dūrśa upanahya tisro rātrīḥ palpūlane vāsayati  KauśS 
cūrṇāni karoti  KauśS 
maiśradhānye mantha opya dadhimadhumiśramaśnāti  KauśS 
maiśradhānye mantha opyaivaṃ pṛśnimanthaḥ 
pṛśnimanthaṃ maiśradhānyaṃ ca dadhimadhumiśraṃ kṛtvā sampātyābhimantryāśnāti 
abhyātānādyuttaratantram 
samāptaḥ pṛśnimanthaḥ 
asmin vasu  yadābadhnan 
nava prāṇān 
iti yugmakṛṣṇalaṃ vāsitaṃ badhnāti  KauśS 
 ājyatantraṃ kṛtvā 'asmin vasu' iti sūktena yugmakṛṣṇalaṃ hiraṇyamaṇiṃ kṛtvā trayodaśyādayastisro dadhimadhuni vāsayitvā sampātyābhimantrya 
taddadhimadhu prāśayati 
tata uttaratantram 
tantraṃ kṛtvā 'yadābadhnan' iti sūktena yugmakṛṣṇalaṃ suvarṇamaṇiṃ vāsitaṃ sampātyābhimantrya puṇyāhānte badhnāti 
dadhimadhuprāśanam 
tata uttaratantram 
tantraṃ kṛtvā 'nava prāṇān' iti sūktena yugmakṛṣṇalaṃ suvarṇamaṇiṃ vāsitaṃ sampātyābhimantrya badhnāti 
prāśanam 
abhyātānādyuttaratantram 
sārūpavatsaṃ puruṣagātraṃ dvādaśarātraṃ sampātavantaṃ kṛtvānabhimukhamaśnāti  KauśS 
 ājyatantraṃ kṛtvā sārūpavatsa odane puruṣākṛtimālikhya dvādaśarātraṃ 'asmin vasu' iti sūktena pratyahaṃ sampātya dvādaśe'hanyabhimantryānabhimukhamaśnāti 
abhyātānādyuttaratantram 
 prathame'hani tantraṃ kṛtvā 'yadā badhnan' iti sūktena sārūpavatsaṃ puruṣagātraṃ dvādaśarātraṃ sampātavantaṃ kṛtvābhimantryānabhimukhamaśnāti 
tata uttaratantram 
 prathame divase tantraṃ kṛtvā 'nava prāṇān' iti sūktena sārūpavatsaṃ puruṣagātraṃ dvādaśarātraṃ sampātavantaṃ kṛtvābhimantryānabhimukhamaśnāti 
tata uttaratantram 
dvitīyā kaṇḍikā  KKp 
kathaṃ mahe 
iti mādānakaśṛtaṃ kṣīraudanamaśnāti  KauśS 
abhyātānāntaṃ kṛtvā 'kathaṃ mahe' iti sūktena mādānakakāṣṭhaśṛtaṃ kṣīraudanaṃ sampātyābhimantryāśnāti 
tata uttaratantram 
camase sarūpavatsāyā dugdhe vrīhiyavāvavadhāya mūrcchayitvā madhvāsicyāśayati  KauśS 
 abhyātānāntaṃ kṛtvā 'kathaṃ mahe' iti sūktena camase sarūpavatsāyā dugdhe vrīhiyavāvavadhāya mūrcchayitvā madhvāsicya sampātyābhimantryāśayati 
tata uttaratantram 
pṛthivyai śrotrāya 
iti juhoti  KauśS 
tantraṃ kṛtvā 'pṛthivyai śrotrāya' iti sūktenājyaṃ juhoti 
abhyātānādyuttaratantram 
vatso virājaḥ 
iti manthāntāni  KauśS 
'vatso virājaḥ' ityṛcaudumbarasamidha ādadhāti 
'vatso virājaḥ' ityṛcā pālāśasamidha ādadhāti 
'vatso virājaḥ' ityṛcā bṛhadbadarīsamidha ādadhāti 
abhyātānādyuttaratantram 
'vatso virājaḥ' ityṛcā vrīhīnāvapati 
abhyātānāntaṃ kṛtvā 'vatso virājaḥ' ityṛcā yavānāvapati 
'vatso virājaḥ' ityṛcā tilānāvapati 
abhyātānāntaṃ kṛtvā 'vatso virājaḥ' ityṛcā kṣīraudanaṃ sampātyābhimantryāśnāti 
tata uttaratantram 
abhyātānāntaṃ kṛtvā 'vatso virājaḥ' ityṛcā puroḍāśaṃ sampātyābhimantryāśnāti 
abhyātānādyuttaratantram 
abhyātānāntaṃ kṛtvā 'vatso virājaḥ' ityṛcā rasān sampātyābhimantryāśnāti 
uttaratantram 
'vatso virājaḥ' ityṛcā trikālamahanyagniṃ prajvālayati 
'vatso virājaḥ' ityṛcā trikālamagnimupatiṣṭhate 
abhyātānāntaṃ kṛtvā 'vatso virājaḥ' ityṛcā savyāt pāṇihṛdayāllohitaṃ rasamiśritaṃ sampātyābhimantryāśnāti 
abhyātānādyuttaratantram 
 abhyātānāntaṃ kṛtvā 'vatso virājaḥ' ityṛcā pṛśnimantho jihvāyā ādi maiśradhānye mantha opya dadhimadhumiśritaṃ kṛtvā sampātyābhimantryāśnāti 
abhyātānādyuttaratantram 
sarvasāmpadāni karmāṇi samāptāni 
sarvatra karmaṇāṃ vikalpaḥ 
sarvakāma ityarthaḥ 
 sarvasāmpadāni putrapaśudhanadhānyaprajāpatnījayavijayalābhalakṣmīaśvahastinarayānāarāmagrāmagṛhakpataḍāgavāpīvedapāṭhakalpapāṭhavedārthajñānamīmāṃsājñānavyākaraṇajñānasūtrajñāna 
āvasathyāgnitretāgnikāmajyotiṣṭhomakāmasatrakāma dharmārthakāmaviśeṣeṣu 
 pareṣu śatruṣu uccāṭanavaśīkaraṇagṛhakalahotpattividveṣaṇastambhanādijaturasāyanadhātuvādādirasastrībhogādikāmamedhyavastuvṛṣabhābhicārasvastyayanāyuṣyacaturaṅgabalapuṣṭidevatājñānādisampada  
iti  
anekakāmasampada ucyante 
sampado'pūrvalābha iti 
sarvatra karmaṇāṃ kramo nāsti 
sarvatra vikalpaḥ 
phalārthinaḥ abhyāsena punaḥpunaḥ kriyābhyāsena karmasiddhiḥ 
kāmānantyāt kāmānāṃ parigaṇanaṃ kṛtam 
sarvasāmpadānīti loka anekakāmasampadityucyate 
dhanaviśeṣakāmāḥ 
putraviśeṣakāmāḥ 
kapilavarṇagauravarṇaputrā evaṃvidhaṃ bhavatīti 
karmaṇāṃ kramo'pi nāsti tantreṇa karma paṭhitam 
sāmpadasya karmapaddhatiḥ samāptā 
sāmmanasyakarmāṇi
sāmmanasyānāṃ karmaṇāṃ vidhiṃ vakṣyāmaḥ 
sahṛdayaṃ  tadū ṣu 
saṃ jānīdhvam 
eha yātu 
saṃ vaḥ pṛcyantāṃ 
saṃ vo manāṃsi 
sañjñānaṃ naḥ 
iti sāmmanasyāni  KauśS 
udakulijaṃ sampātavantaṃ grāmaṃ parihṛtya madhye ninayati  KauśS 
ājyatantramabhyātānāntaṃ kṛtvā 'sahṛdayaṃ sāmmanasyam' iti sūktenodakulijamudakumbhaṃ sampātya grāmapārśve bhrāmayitvā madhye ninayati 
tata uttaratantram 
sāmmanasyādhikāra ā varcasyebhyaḥ karmabhyo yāvat 
tantraṃ kṛtvā 'tadū ṣu te' ityṛcā kumbhaṃ sampātya grāmapārśve bhrāmayitvā madhye ninayati 
tata uttaratantram 
abhyātānāntaṃ kṛtvā 'saṃ jānīdhvam' iti sūktena kumbhaṃ sampātya taṃ ghaṭaṃ gṛhītvā grāmapārśve bhrāmayitvā madhye ninayati 
abhyātānādyuttaratantram 
abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāmudakumbhaṃ sampātya grāmaṃ parihṛtya madhye ninayati 
tata uttaratantram 
anena sūktena jñātiputrasya sāmmanasyaṃ kriyate 
yāvajjīvaṃ sajātānāṃ sagotrāṇāṃ sāmmanasyaṃ bhavati 
tantraṃ kṛtvā 'saṃ vo manāṃsi' iti tisṛbhirṛgbhirudakumbhaṃ sampātya grāmaṃ parihṛtya madhye ninayati 
abhyātānādyuttaratantram 
ājyatantraṃ kṛtvā 'sañjñānaṃ naḥ' iti dvābhyāmṛgbhyāmudakulijaṃ sampātya grāmaṃ parihṛtya madhye ninayati 
tata uttaratantram 
evaṃ surākulijam  KauśS 
abhyātānāntaṃ kṛtvā 'sahṛdayam' iti sūktena surākulijaṃ sampātitaṃ kṛtvā grāmaṃ parihṛtya madhye ninayati 
tata uttaratantram 
abhyātānāntaṃ kṛtvā 'tadū ṣu te' ityṛcā surākulijaṃ sampātitaṃ kṛtvā grāmaṃ parihṛtya madhye ninayati 
tata uttaratantram 
abhyātānāntaṃ kṛtvā 'saṃ jānīdhvam' iti sūktena surākulijaṃ sampātitaṃ kṛtvā grāmaṃ parihṛtya madhye ninayati 
tata uttaratantram 
abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ surākulijaṃ sampātavantaṃ kṛtvā grāmaṃ parihṛtya madhye ninayati 
tata uttaratantram 
abhyātānāntaṃ kṛtvā 'saṃ vo manāṃsi' iti tisṛbhirṛgbhiḥ surākulijaṃ
sampātavantaṃ kṛtvā grāmaṃ parihṛtya madhye ninayati 
tata uttaratantram 
ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ surākulijaṃ sampātavantaṃ kṛtvā grāmaṃ parihṛtya madhye ninayati 
tata uttaratantram 
trihāyaṇyā vatsataryāḥ śuktāni piśitānyāśayati  KauśS 
abhyātānāntaṃ kṛtvā 'sahṛdayam' iti sūktena trivarṣavatsikāyāḥ śuktāni piśitāni māṃsāni sampātyābhimantryāśayati 
abhyātānādyuttaratantram 
ājyatantramabhyātānāntaṃ kṛtvā 'tadū ṣu te' ityṛcāmlena rasena siktāni māṃsāni sampātyābhimantryāśayati 
abhyātānādyuttaratantram 
abhyātānāntaṃ kṛtvā 'saṃ jānīdhvam' iti sūktena śuktāni māṃsāni sampātyābhimantryāśayati 
tata uttaratantram 
ājyatantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ traihāyaṇyā vatsataryāḥ śuktāni māṃsāni sampātyābhimantryāśayati 
tata uttaratantram 
ājyatantraṃ kṛtvā 'saṃ vo manāṃsi' iti sūktena śuktāni māṃsāni sampātyābhimantryāśayati 
uttaratantram 
ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ traihāyaṇyā vatsataryā śuktāni māṃsāni sampātyābhimantryāśayati 
tata uttaratantram 
bhaktaṃ surāṃ prapāṃ sampātavat karoti  KauśS 
ājyatantraṃ kṛtvā 'sahṛdayam' iti sūktena bhaktaṃ sampātyābhimantryāśayati 
tata uttaratantram 
tantraṃ kṛtvā 'tadū ṣu te' ityekayā bhaktaṃ sampātyābhimantryāśayati 
tata uttaratantram 
ājyatantraṃ kṛtvā 'saṃ jānīdhvam' iti sūktena bhaktaṃ sampātyābhimantryāśayati 
abhyātānādyuttaratantram 
tantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ bhaktaṃ sampātyābhimantryāśayati 
abhyātānādyuttaratantram 
abhyātānāntaṃ kṛtvā 'saṃ vo manāṃsi' iti tisṛbhirṛgbhibhaktaṃ sampātyābhimantryāśayati 
tata uttaratantram 
vedyāditantraṃ kṛtvā 'sañjñānaṃ naḥ' iti dvābhyāṃ bhaktaṃ sampātyābhimantryāśayati 
tata uttaratantram 
brāhmaṇatarpaṇam 
abhyātānāntaṃ kṛtvā 'sahṛdayam' iti sūktena surāṃ sampātyābhimantrya prayacchati 
sāmmanasyebhyaḥ puruṣebhyastraivarṇikebhyaḥ 
abhyātānādyuttaratantram 
ājyatantraṃ kṛtvā 'tadū ṣu te' ityekayā surāṃ sampātyābhimantrya prayacchati 
tata uttaratantram
tantraṃ kṛtvā 'saṃ jānīdhvam' iti sūktena surāṃ sampātyābhimantrya prayacchati 
tata uttaratantram 
abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ surāṃ sampātyābhimantrya prayacchati 
tata uttaratantram 
ājyatantraṃ kṛtvā 'saṃ vo manāṃsi' iti tṛcena sūktena surāṃ sampātyābhimantrya prayacchati 
tata uttaratantram 
ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ surāṃ sampātyābhimantrya prayacchati 
tata uttaratantram 
ājyatantraṃ kṛtvā 'sahṛdayam' iti sūktena prapodakaṃ sampātyābhimantrya pāyayet 
tata uttaratantram 
ājyatantraṃ kṛtvā 'tadū ṣu te' ityekayā prapodakaṃ sampātyābhimantrya pāyayet 
tata uttaratantram
ājyatantraṃ kṛtvā 'saṃ jānīdhvam' iti sūktena prapodakaṃ sampātyābhimantrya pāyayet 
tata uttaratantram 
abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ prapodakaṃ sampātyābhimantrya pāyayet 
tata uttaratantram 
tantraṃ kṛtvā 'saṃ vo manāṃsi' iti tṛcena prapodakaṃ sampātyābhimantrya pāyayet 
tata uttaratantram 
tantraṃ kṛtvā 'sañjñānaṃ naḥ' iti dvābhyāṃ prapodakaṃ sampātyābhimantrya pāyayet 
abhyātānādyuttaratantram 
sāmmanasyāni samāptāni 
yena saha sāmmanasyaṃ karoti tasya bhaktādīni dadāti 
karmaṇāṃ vikalpaḥ 
yena saha sāmmanasyaṃ kartumicchati tasya karma karoti 
surādi śūdrāya dadāti 
māṃsāni cāṇḍālebhyaḥ 
kiñca yena sahaikacittakaraṇaṃ sāmmanasyamityucyate 
vaśīkaraṇamityarthaḥ 
brāhmaṇastrīśūdracāṇḍālādīnāṃ nāsti jātiniyamaḥ 
nāpi saṅkhyāniyamaḥ 
bahūnāmapi bhavati 
vaśīkaraṇaṃ sāmmanasyamityucyate 
iti vaśīkaraṇamiti sāmmanasyam 
sāmmanasyakarmapaddhatiḥ samāptā 
varcasyakarmāṇi
atha varcasyavidhiṃ vakṣyāmaḥ 
pūrvasya mamāgne varcaḥ 
iti varcasyāni  KauśS 
audumbaryādīni trīṇi  KauśS 
'ye triṣaptāḥ' 
iti sūktenaudumbarasamidha ādadhāti 
sarvatra varcaskāmo'nuvartate ā rājakarmabhyo yāvat 
'ye triṣaptāḥ' iti sūktena pālāśasamidha ādadhāti 
tejaskāmaḥ 
'ye triṣaptāḥ' iti sūktena bṛhadbadarīsamidha ādadhāti 
'ye triṣaptāḥ' iti sūktena
vrīhīnāvapati 
'ye triṣaptāḥ' iti sūktena yavānāvapati 
'ye triṣaptāḥ' iti sūktena tilānāvapati 
tejaskāmaḥ 
abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantryāśnāti 
tata uttaratantram 
varcaskāmaḥ 
abhyātānāntaṃ kṛtvā 'ye triṣaptāḥ' iti sūktena puroḍāśaṃ sampātyābhimantryāśnāti 
abhyātānādyuttarataram 
tantraṃ kṛtvā 'ye triṣaptāḥ' iti sūktena rasān sampātyābhimantryāśnāti 
abhyātānādyuttaratantram 
'mamāgne varcaḥ' iti sūktenaudumbarasamidha ādadhāti 
'mamāgne varcaḥ' iti sūktena pālāśasamidha ādadhāti 
'mamāgne varcaḥ' iti sūktena bṛhadbadarīsamidha ādadhāti 
'mamāgne varcaḥ' iti sūktena vrīhīnāvapati 
'mamāgne varcaḥ' iti sūktena yavānāvapati 
'mamāgne varcaḥ' iti sūktena tilānāvapati 
abhyātānāntaṃ kṛtvā 'mamāgne varcaḥ' iti sūktena kṣīraudanaṃ sampātyābhimantryāśnāti 
abhyātānādyuttaratantram 
tantraṃ kṛtvā 'mamāgne varcaḥ' iti sūktena puroḍāśaṃ sampātyābhimantryāśnāti 
abhyātānādyuttaratantram 
tantraṃ kṛtvā 'mamāgne varcaḥ' iti sūktena rasān
sampātyābhimantryāśnāti 
uttaratantram 
atha kumārīvarcasyamucyate 
kumāryā dakṣiṇamūrumabhimantrayate  KauśS 
'ye triṣaptāḥ' iti sūktena kumāryā dakṣiṇamūrumabhimantrayate 
'mamāgne varcaḥ' iti sūktena kumāryā dakṣiṇamūrumabhimantrayate 
kumārī rūpavatī varcasvinī bhartṛgṛhe pradhānā bhavati 
tasyā idaṃ karma kriyate 
vapāṃ juhoti  KauśS 
abhyātānāntaṃ kṛtvā 'ye triṣaptāḥ' iti sūktena vapāṃ kṛttvānīya juhoti 
abhyātānādyuttaratantram 
tantraṃ kṛtvā 'mamāgne varcaḥ' iti sūktena vapāṃ kṛttvānīya juhoti 
uttaratantram 
agnimupatiṣṭhate  KauśS 
'ye triṣaptāḥ' iti sūktenāgnimupatiṣṭhate 
'mamāgne varcaḥ' iti sūktenāgnimupatiṣṭhate 
varcaskāmaḥ 
prātaragniṃ 
girāvaragarāṭeṣu 
divaspṛthivyāḥ 
iti dadhimadhvāśayati  KauśS 
abhyātānāntaṃ kṛtvā 'prātaragnim' iti sūktena dadhimadhunī sampātyābhimantryāśayati 
tata uttaratantram 
ājyatantraṃ kṛtvā 'girāvaragarāṭeṣu' iti sūktena dadhimadhunī ekatra kṛtvā sampātyābhimantryāśayati 
abhyātānādyuttaratantram 
tantraṃ kṛtvā 'divaspṛthivyāḥ' ityarthasūktena dadhimadhunī ekatra kṛtvā sampātyābhimantryāśayati 
abhyātānādyuttaratantram 
atha kṣatriyavarcasyamucyate 
kīlālamiśraṃ kṣatriyaṃ kīlālamitarān  KauśS 
abhyātānāntaṃ kṛtvā 'prātaragnim' iti sūktena dadhimadhu bhaktamiśritaṃ kṛtvā sampātyābhimantryāśayati kṣatriyam 
tata uttaratantram 
tejaskāmaḥ 
tantraṃ kṛtvā 'girāvaragarāṭeṣu' iti sūktena dadhimadhu bhaktamiśritaṃ kṛtvā sampātyābhimantryāśayati kṣatriyam 
tata uttaratantram 
tejaskāmaḥ 
tantraṃ kṛtvā 'divaspṛthivyāḥ' ityarthasūktena dadhimadhu bhaktamiśritaṃ kṛtvā sampātyābhimantryāśayati kṣatriyam 
vacaskāmaḥ 
tata uttaratantram 
atha vaiśyaśūdrādivarcasyamucyate 
abhyātānāntaṃ kṛtvā 'prātaragnim' iti sūktena bhaktaṃ sampātyābhimantryāśayati vaiśyaśūdram 
tata uttaratantram 
abhyātānāntaṃ kṛtvā 'girāvaragarāṭeṣu' iti sūktena bhaktaṃ sampātyābhimantryāśayati vaiśyān śūdrān anulomajāṃśca 
tata uttaratantram 
tantraṃ kṛtvā 'divaspṛthivyāḥ' ityarthasūktena bhaktaṃ sampātyābhimantryāśayati 
vaiśyaśūdrādīn 
tata uttaratantram 
tejaskāmaḥ 
tṛtīyā kaṇḍikā  KKp 
hastivarcasam 
iti hastinam  KauśS 
'hastivarcasam' iti sūktena hastinaṃ dṛṣṭvā upatiṣṭhate 
tejaskāmaḥ 
hāstidantaṃ badhnāti  KauśS 
abhyātānāntaṃ kṛtvā 'hastivarcasam' iti sūktena hastidantamaṇiṃ sampātyābhimantrya badhnāti 
abhyātānādyuttaram 
sarvatra varcasyādhikāro'nuvartate 
lomāni jatunā sandihya jātarūpeṇāpidhāpya  KauśS 
abhyātānāntaṃ kṛtvā 'hastivarcasam' iti sūktena hastilomāni jatunā lākṣārasena sandihya hiraṇyena veṣṭayitvā sampātyābhimantrya badhnāti 
tata uttaratantram 
siṃhe vyāghre 
yaśo haviḥ 
iti snātakasiṃhavyāghrabastakṛṣṇavṛṣabharājñāṃ nābhilomāni  KauśS 
 abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ snātakanābhilomāni lākṣāhiraṇyena veṣṭayitvā sampātyābhimantrya puṇyāhānte 
tata uttaratantram 
tantraṃ kṛtvā 'siṃhe vyāghre' 'yaśo haviḥ' iti sūktābhyāṃ siṃhanābhilomāni lākṣāhiraṇyena veṣṭayitvā sampātyābhimantrya badhnāti 
tata uttaratantram 
tantraṃ kṛtvā 'siṃhe vyāghre' 'yaśo haviḥ' iti sūktābhyāṃ vyāghranābhilomāni lākṣāhiraṇyena veṣṭayitvā sampātyābhimantrya badhnāti 
tata uttaratantram 
tantraṃ kṛtvā 'siṃhe vyāghre' 'yaśo haviḥ' iti sūktābhyāṃ ajanābhilomāni lākṣāhiraṇyena veṣṭayitvā sampātyābhimantrya badhnāti 
tata uttaratantram 
 abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ kṛṣṇanābhilomāni gṛhītvā jatunā sandihya jātarūpeṇāpidhāpya sampātyābhimantrya  
badhnāti  
tata uttaratantram 
abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ vṛṣabhanābhiromāṇi lākṣāhiraṇyena veṣṭayitvā sampātyābhimantrya badhnāti 
abhyātānādyuttaratantram 
abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ rājñānnābhiromāṇi lākṣāhiraṇyena veṣṭayitvā sampātyābhimantrya badhnāti 
tata uttaratantram 
daśānāṃ śāntavṛkṣāṇāṃ śakalāni  KauśS 
 ājyatantraṃ kṛtvā 'siṃhe vyāghre' 'yaśo haviḥ' iti sūktābhyāṃ pālāśādidaśavṛkṣaśakalāni lākṣāhiraṇyena veṣṭayitvā sampātyābhimantrya badhnāti 
tata uttaratantram 
kecit vṛkṣavikalpaṃ manyante 
etayoḥ prātaragniṃ 
girāvaragarāṭeṣu 
divaspṛthivyāḥ 
iti sapta marmāṇi sthālīpāke pṛktānyaśnāti  KauśS 
etayoḥ sūktayoḥ sthāne sūktena vikalpaḥ 
 'prātaragnim' 'girāvaragarāṭeṣu' 'divaspṛthivyāḥ' iti tribhiḥ pratīkaiḥ snātakādisaptamarmāṇi sthālīpāke dattvā tantre sampātyābhimantryāśnāti 
uttaratantram 
sthālīpāke ca idaṃ karma kṣatriyādīnām 
na brāhmaṇasya 
sthālīpākaṃ kevalaṃ kuryāt 
akuśalaṃ yo brāhmaṇo lohitamaśnīyāditi gārgyaḥ  KauśS 
ukto lomamaṇiḥ  KauśS 
varcaskāmaḥ 
abhyātānāntaṃ kṛtvā 'prātaragnim' iti sūktena snātakanābhimaṇiṃ lākṣāhiraṇyena veṣṭitaṃ sampātyābhimantrya badhnāti 
udañci havirucchiṣṭāntaṃ samānam 
tantre 'prātaragnim' iti sūktena siṃharomamaṇiṃ saṃskṛtya badhnāti 
 barhirlavanādi tantraṃ kṛtvā 'prātaragnim' iti sūktena vyāghranābhiromamaṇiṃ lākṣāhiraṇyena veṣṭitaṃ kṛtvā sampātyābhimantrya puṇyāhānte badhnāti 
uttaratantram 
pūrvatantraṃ kṛtvā 'prātaragnim' iti sūktenājanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti 
abhyātānādyuttaratantram 
tantraṃ kṛtvā 'prātaragnim' iti sūktena kṛṣṇanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti 
abhyātānādyuttaratantram 
tantraṃ kṛtvā 'prātaragnim' iti sūktena vṛṣabhanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti 
uttaratantram 
abhyātānāntaṃ kṛtvā 'prātaragnim' iti sūktena rājñāṃ nābhiromamaṇiṃ sampātya lākṣāhiraṇyena veṣṭitaṃ kṛtvābhimantrya badhnāti 
abhyātānādyuttaratantram 
ājyatantraṃ kṛtvā 'girāvaragarāṭeṣu' iti sūktena snātakaromamaṇiṃ lākṣāhiraṇyena veṣṭitaṃ kṛtvā sampātyābhimantrya badhnāti 
tata uttaratantram 
tantraṃ kṛtvā 'girāvaragarāṭeṣu' iti sūktena siṃharomamaṇiṃ sampātyābhimantrya badhnāti 
tata uttaratantram 
pūrvatantraṃ kṛtvā 'girāvara' iti vyāghraromamaṇiṃ sampātyābhimantrya badhnāti 
tata uttaratantram 
tantraṃ kṛtvā 'girāvara' ityajaromamaṇiṃ sampātyābhimantrya badhnāti 
tata uttaratantram 
tantraṃ kṛtvā 'girāvara' iti sūktena meṣaromamaṇiṃ sampātyābhimantrya badhnāti 
tata uttaratantram 
tantraṃ kṛtvā 'girāvara' iti sūktena vṛṣabharomamaṇiṃ sampātyābhimantrya badhnāti 
tata uttaratantram 
tantraṃ kṛtvā 'girāvara' iti rājñāṃ romamaṇiṃ lākṣāhiraṇyena veṣṭitaṃ kṛtvā sampātyābhimantrya badhnāti 
tata uttaratantram 
abhyātānānte 'divaspṛthivyāḥ' ityarthasūktena snātakaromamaṇiṃ sampātya lākṣāhiraṇyena veṣṭitamabhimantrya badhnāti 
tata uttaratantram 
abhyātānāntaṃ kṛtvā 'divaspṛthivyāḥ' iti siṃharomamaṇiṃ sampātyābhimantrya badhnāti 
tata uttaratantram 
abhyānātāntaṃ kṛtvā 'divaspṛthivyāḥ' iti vyāghraromamaṇiṃ sampātya lākṣāsuvarṇena veṣṭitaṃ kṛtvābhimantrya badhnāti 
uttaratantram 
abhyātānāntaṃ kṛtvā 'divaspṛthivyāḥ' iti sūktenājaromamaṇiṃ sampātyābhimantrya badhnāti 
tata uttaratantram 
ājyatantraṃ kṛtvā 'divaspṛthivyāḥ' iti sūktena meṣaromamaṇiṃ sampātyābhimantrya badhnāti 
uttaratantram 
tantraṃ kṛtvā 'divaspṛthivyāḥ' iti vṛṣabharomamaṇiṃ sampātyābhimantrya badhnāti 
abhyātānāntaṃ kṛtvā 'divaspṛthivyāḥ' iti sūktena rājñāṃ romamaṇiṃ sampātyābhimantrya badhnāti 
uttaratantram 
sarvatra karmaṇāṃ vikalpaḥ 
karmabāhulyāt phalabāhulyam 
sarvairāplāvayati  KauśS 
 abhyātānāntaṃ kṛtvā 'siṃhe vyāghre' 'yaśo haviḥ' 'prātaragnim' 'girāvaragarāṭeṣu' 'divaspṛthivyāḥ' ityetaiḥ sarvaiḥ sūktairudakumbhaṃ sampātyābhimantryāplāvayati 
tata uttaratantram 
varcaskāmaḥ 
etadeva nitye snāne naimittike kāmye vā vidhānaṃ bhavati 
yathā vasanta ṛtau snānaṃ kriyate 
avasiñcati  KauśS 
'siṃhe vyāghre' 'yaśo haviḥ' 'prātaragnim' 'girāvaragarāṭeṣu' 'divaspṛthivyāḥ' ityetaiḥ sūktairudakamabhimantryāvasiñcati
caturaṅgulaṃ tṛṇaṃ rajoharaṇaṃ bindunābhiścotyopamathya  KauśS 
candanādigandhānāsādya tasmin madhya ākāśodakaṃ prakṣipya caturaṅgulena darbhatṛṇenāloḍya tat tṛṇaṃ gṛhītvā 
 śuni kilāsamaje palitaṃ tṛṇe jvaro yo'smān dveṣṭiṃ yaṃ ca vayaṃ dviṣmastasmin rājayakṣmaḥ iti dakṣiṇā tṛṇaṃ nirasyati gandhapravādādibhiralaṅkurute 
'śuni kilāsamaje' iti mantreṇa dakṣiṇā diśaṃ nirasyati 
candanādi 'yaste gandhaḥ' 
iti tribhirṛgbhirabhimantrya rājñāṃ samālabhate 
sarvatra karmaṇāṃ vikalpaḥ 
karmabāhulyāt phalabāhulyam 
nārita jātiniyamaḥ sarvasyādhikāraḥ 
aśvādīnāmapi varcasyaṃ bhavati 
varcaḥ śabdena teja ucyate 
dīptistejo varco bhavyatāpaśyābādhya iti eko'rthaḥ 
lābhapūjādiprasaṅge bhavati 
etaiḥ kṛtaiḥ 
samāptāni varcasyāni 
caturthī kaṇḍikā  KKp 
rājakarmāṇi
atha rājakarmāṇyucyante 
sāṅgrāmikāṇāṃ karmaṇāṃ vidhiṃ vakṣyāmaḥ aśvatthasya badhakasya vāraṇyoragniṃ manthati 
'indro manthatu' 
iti ṛcā mathyamānamanumantrayate 
'pūtirajjuḥ' 
ityardharcenāgnipatanasthāne kāśarajjuṃ nidadhāti 
'dhūmamagniṃ parādṛśya' 
ityardharcena dhūmamanumantrayate 
'agniṃ parādṛśya' 
ityardharcena jātamagnimanumantrayate 
eṣa senāgniḥ 
sāṅgrāmikatantramucyate 
'avyasaśca'  barhirlavanādi samānam 
senāgnipraṇayanaṃ
grahagrahaṇaṃ
pañcagṛhītamājyaṃ abhyātānāntaṃ kṛtvā lohitāśvatthasya śākhāṃ ropayati 
nīlalohitābhyāṃ sūtrābhyāṃ paritatyottarataḥ 
tataḥ pradhānakarma kuryāt 
tata uttaratantre viśeṣaḥ 
sannatihomāntaṃ kṛtvā 'ime jayantu svāhebhyaḥ' 
ityanena mantreṇājyaṃ juhoti 
tato badhakakāṣṭhaprajvalite'gnau vāmena hasteneṅgiḍaṃ juhoti 'parāmī jayantāṃ durāhāmībhyaḥ' 
iti mantreṇa 
tataḥ śākhāṃ dakṣiṇataḥ prakṣipati 'nīlalohitenāmūn' 
iti mantreṇa 
sviṣṭakṛdādyuttaratantram 
etatsāṅgrāmikaṃ tantram 
sāṅgrāmikeṣu sarvatra uccairmantrāṇāṃ prayogaḥ 
tantramadhye ye pradhānamantrāsta uccairbhavanti 
śatruhastitrāsanānāṃ karmaṇāṃ vidhiṃ vakṣyāmaḥ 
pūrvasya hastitrasanāni  KauśS 
rathacakreṇa sampātavatā pratipravartayati  KauśS 
sāṅgrāmikaṃ tantraṃ kṛtvā 'ye triṣaptāḥ' 
iti sūktena rathacakraṃ sampātavat kṛtvā hastyabhimukhaṃ rathaṃ pravartayati 
abhyātānādyuttaratantram 
hastitrāsanakāmaḥ 
rājakarmāṇyanuvartante ā nirṛtikarmabhyo yāvat 
yānenābhiyāti  KauśS 
tantraṃ kṛtvā 'ye triṣaptāḥ' iti sūktena hastyādi yānaṃ sampātyābhimantrya hastyabhimukhaṃ prerayati 
aśvādayaḥ 
abhyātānādyuttaratantram 
vāditraiḥ  KauśS 
'ye triṣaptāḥ' iti sūktena vāditrāṇi bherīmṛdaṅgetyādi abhimantrya hastino'bhi purato gacchanti 
dṛtivastyoropya śarkarāḥ  KauśS 
'ye triṣaptāḥ' iti sūktena carmakhalvāyāṃ śarkarāḥ prakṣipyābhimantrya hastyabhimukhāḥ puruṣāḥ yānti 
'ye triṣaptāḥ' iti carmapuṭe śarkarāḥ prakṣipyābhimantrya hastino'bhimukhān preṣayati 
tottreṇa nagnapracchannaḥ  KauśS 
'ye triṣaptāḥ' iti sūktena velukamabhimantrya yatra hastinastatrābhimukho yāti 
samāptāni hastitrāsanāni 
anena karmaṇā hastinaḥ palāyante paracakrahastinasteṣāṃ trāsanakarma 
punaḥ sāṅgrāmikāṇāṃ karmaṇāṃ vidhiṃ vakṣyāmaḥ
vidmā śarasya 
mā no vidan adārasṛt svastidā 
ava manyuḥ nirhastaḥ
pari vartmāni 
abhibhūḥ indro jayāti
abhi tvendra 
iti sāṅgrāmikāṇi  KauśS 
ājyasaktūñjuhoti  KauśS 
sāṅgrāmikaṃ tantramabhyātānāntaṃ kṛtvā 'vidmā śarasya pitaraṃ parjanyaṃ bhūridhāyasam' iti sūktenājyaṃ juhoti 
abhyātānādyuttaratantram 
jayakarmāṇyanuvartante ā rāṣṭrapraveśakarmabhyo yāvat 
abhyātānāntaṃ kṛtvā 'mā no vidan' iti tribhiḥ 
sūktairājyaṃ juhoti 
tata uttaratantram 
ājyatantraṃ kṛtvā 'ava manyuḥ' iti tribhiḥ 
sūktairājyaṃ juhoti 
uttaratantram 
sāṅgrāmikaṃ tantraṃ kṛtvā 'abhibhūryajñaḥ' iti tribhiḥ 
sūktairājyaṃ juhoti 
tata uttaratantram 
ājyatantraṃ kṛtvā 'vidmā śarasya' iti sūktena saktūñjuhoti 
abhyātānādyuttaratantram 
jayakāmaḥ 
sāṅgrāmikaṃ tantraṃ kṛtvā 'mā no vidan' iti tribhiḥ sūktaiḥ saktūñjuhoti 
abhyātānādyuttaratantram 
tantraṃ kṛtvā 'ava manyuḥ' iti tribhiḥ sūktaiḥ saktūñjuhoti 
uttaratantram 
tantraṃ kṛtvā 'abhibhūryajñaḥ' iti tribhiḥ sūktaiḥ saktūñjuhoti 
tata uttaratantram 
dhanuridhme dhanuḥsamidhamādadhāti  KauśS 
ājyatantram 
idhmasamādhānasthāne dhanuridhmamādadhāti 
abhyātānāntaṃ kṛtvā 'vidmā śarasya' iti sūktena dhanuḥsamidha ādadhāti 
tataḥ sāṅgrāmikamuttaratantram 
sāṅgrāmikaṃ pūrvatantraṃ dhanuridhmaviśiṣṭaṃ kṛtvā 'mā no vidan' iti tribhiḥ sūktaiḥ dhanuḥsamidha ādadhāti 
abhyātānādyuttaratantram 
dhanuridhmaviśiṣṭaṃ abhyātānāntaṃ kṛtvā 'ava manyuḥ' iti tribhiḥ sūktairdhanuḥsamidha ādadhāti 
uttaratantram 
jayakāmaḥ 
dhanuridhmaviśiṣṭamabhyātānāntaṃ kṛtvā 'abhibhūryajñaḥ' ityetaistribhiḥ sūktaḥ dhanuḥsamidhaḥ prādeśamātrīrādadhāti 
tata uttaratantram 
evamiṣvidhme  KauśS 
 barhirlavanādi idhmaprokṣaṇaṃ śarairidhmopasamādhānaṃ 'agnirbhūmyām' ityādi abhyātānāntaṃ kṛtvā 'vidmā śarasya' iti sūktena śarasamidhaḥ prādeśamātrīḥ  
ādadhāti  
tata uttaratantram 
śaredhmaviśiṣṭaṃ tantraṃ kṛtvā 'mā no vidan' iti tribhiḥ sūktaiḥ śarasamidha ādadhāti 
tata uttaratantram 
śaredhmaviśiṣṭaṃ tantraṃ kṛtvā 'ava manyuḥ' iti tribhiḥ sūktaiḥ śarasamidha ādadhāti 
tata uttaratantram 
śaredhmopasamādhānādi tantraṃ kṛtvā 'abhibhūryajñaḥ' ityetaiḥ tribhiḥ sūktaiḥ śarasamidha ādadhāti 
tata uttaratantram 
dhanuḥ sampātavadvimṛjya prayacchati  KauśS 
sāṅgrāmikaṃ tantraṃ kṛtvā 'vidmā śarasya' iti sūktena dhanuḥ sampātyābhimantrya vimṛjya rājñe prayacchati 
abhyātānādyuttaratantram 
abhyātānāntaṃ kṛtvā 'mā no vidan' iti tribhiḥ sūktaiḥ dhanuḥ sampātyābhimantrya hastena vimṛjya prayacchati 
tata uttaratantram
sāṅgrāmikaṃ tantraṃ kṛtvā 'ava manyuḥ' iti tribhiḥ sūktaiḥ dhanuḥ sampātyābhimantrya hastena vimṛjya rājñe samarpayati 
abhyātānādyuttaratantram 
sāṅgrāmikaṃ tantramabhyātānāntaṃ kṛtvā 'abhibhūryajñaḥ' ityetaistribhiḥ sūktaiḥ dhanuḥ sampātyābhimantrya hastena vimṛjya rājñe prayacchati
abhyātānādyuttaratantram 
vijayakarmāṇi sāṅgrāmikāṇi samāptāni 
kṣetradāraharaṇe śastraharaṇe ca brāhmaṇakṣatriyavaiśyaśūdrādigrāmanagarādisarvasyādhikāraḥ 
sarvaviṣayametat 
sarvatra karmaṇāṃ vikalpaḥ 
saṅgrāme'yuddhamāne jayo bhavati 
ebhiḥ karmabhiḥ dṛṣṭamātreṇa śatravaḥ palāyante 
saṅgrāmakarmapaddhatiḥ samāptāḥ 
iṣunivāraṇāni karmāṇyucyante 
prathamasyeṣuparyayaṇāni  KauśS 
drughnyārtnījyāpāśatṛṇamūlāni badhnāti  KauśS 
 abhyatānāntaṃ sāṅgrāmikaṃ tantraṃ kṛtvā 'vidmā śarasya' iti sūktena drughnyārtnījyāpāśaṃ dvyaṅgulamātraṃ chittvā sampātyābhimantrya badhnāti 
tataḥ sāṅgrāmikamuttaratantram 
tantraṃ kṛtvā 'vidmā śarasya' iti sūktena dūrvādi tṛṇamūlaṃ sampātyābhimantrya badhnāti 
tata uttaratantram 
yo yuddhe praviśati tasya maṇibandhanaṃ kriyate 
athavā rājñe kṛtaṃ sarveṣāṃ kṛtaṃ bhavati 
sarvatra puṇyāhānte bandhanaṃ bhavati 
anena karmaṇā puruṣaśarīre iṣavo na patanti pārśvato gacchanti 
samāptāni iṣunivāraṇāni 
yuddhakāle śaranivāraṇānītyarthaḥ 
sarvaśastranivāraṇakarmaṇāṃ vidhiṃ vakṣyāmaḥ 
āre'sau  ityapanodanāni  KauśS 
phalīkaraṇatuṣabusāvatakṣaṇānyāvapati  KauśS 
'āre'sau' ityetena sūktena kukūlān juhoti senāgnau 
'āre'sau' iti sūktena tuṣān juhoti 
'āre'sau' iti sūktena basāna juhoti 
'āre'sau' iti sūktena kāṣṭhaśakalāni juhoti 
anvāha  KauśS 
'āra'sau' iti sūktaṃ śatruṃ dṛṣṭvā japati 
hastahomatvāt tantravikalpaḥ 
evaṃ kriyamāṇe sarvaśastranivāraṇasiddhiḥ 
khaḍgādisarvaśastranivāraṇaṃ samāptam 
mohanakarmaṇāṃ vidhiṃ vakṣyāmaḥ 
agnirnaḥ śatrūn 
agnirno dūtaḥ 
iti mohanāni  KauśS 
odanenopayamya phalīkaraṇānulūkhalena juhoti  KauśS 
sāṅgrāmikaṃ tantraṃ kṛtvā 'agnirnaḥ śatrūn' 'agnirno dūtaḥ' iti sūktābhyāmodanena phalīkaraṇān piṇḍīkṛtyolūkhalena juhoti 
abhyātānādyuttaratantram 
evamaṇūn  KauśS 
abhyātānāntaṃ tantraṃ kṛtvā 'agnirnaḥ' iti sūktābhyāmodanena saha kaṇikāḥ piṇḍīkṛtyolūkhalena juhoti 
tata uttaratantram 
ekaviṃśatyā śarkarābhiḥ pratiniṣpunāti  KauśS 
'agnirnaḥ śatrūn' iti sūktābhyāmekaviṃśatiśarkarāḥ śūrpe kṛtvā śatrūn prati niṣpunāti 
apvāṃ yajate  KauśS 
apvā devatā 
carutantramājyabhāgāntaṃ kṛtvā 'agnirnaḥ śatrūn' iti sūktābhyāṃ caruṃ juhuyāt 
nirvāpe prokṣaṇe barhirhome viśeṣaḥ 
'apvāyai juṣṭaṃ nirvapāmi' 'apvāyai tvā juṣṭaṃ prokṣāmi' 'apvāṃ gacchatu svāhā' iti 
pārvaṇādyuttaratantram 
parasenāmohanāni samāptāni 
udvegakaraṇamucyate 
saṃśitam  iti śitipadīṃ sampātavatīmavasṛjati  KauśS 
udvṛdhatsu yojayet  KauśS 
abhyātānāntaṃ sāṅgrāmikaṃ tantraṃ kṛtvā 'saṃśitaṃ me' iti sūktenājāṃ sitapadīṃ sampātyābhimantrya śatrusenāṃ prati visarjayati 
tata uttaratantram 
śvetena pādena ajā vāvirvaiṇo vā 
etāni śitipadīśabdenocyante 
udvegakaraṇaṃ samāptam 
mohanaṃ stambhanamityarthaḥ 
mūrchayācetanāḥ sukhaṃ hanyante 
hastyaśvapadātīnāṃ sarveṣāṃ mohanamacetanatvaṃ bhavatītyarthaḥ 
senāgnau mohanādīni sarvāṇi karmāṇi kāryāṇi 
parasainyasya mohanaṃ sthāpanamityarthaḥ 
punaḥ sāṅgrāmikaṃ homavidhiṃ vakṣyāmaḥ 
imamindra  iti yuktayoḥ pradānāntāni  KauśS 
sāṅgrāmikaṃ tantramabhyātānāntaṃ kṛtvā 'saṃśitaṃ me' iti sūktaṃ 'imamindra' iti dvitīyam 
dvābhyāmājyaṃ juhoti 
abhyātānādyuttaratantram 
jayakāmaḥ 
abhyātānāntaṃ kṛtvā 'saṃśitaṃ me'
'imamindra vardhaya' iti sūktābhyāṃ pratyṛcaṃ saktūñjuhoti 
tata uttaratantram 
ājyatantre dhanuridhmā bhavati 
abhyātānāntaṃ kṛtvā 'saṃśitaṃ me' 'imamindra vardhaya kṣatriyaṃ me' iti sūktābhyāṃ dhanuḥsamidha ādadhāti 
tata uttaratantram 
iṣvidhma ājyatantramabhyātānāntaṃ kṛtvā 'saṃśitaṃ me' 'imamindra' iti sūktābhyāmiṣusamidha ādadhāti 
tata uttaratantram 
abhyātānāntaṃ kṛtvā 'saṃśitaṃ me' 'imamindra' iti sūktābhyāṃ dhanuḥ sampātyābhimantrya hastena vimṛjya rājñe prayacchati 
tata uttaratantram 
jayakāmaḥ 
punaḥ samāptāni jayakarmāṇi 
svasenārakṣaṇārthaṃ karma ucyate 
digyuktābhyāṃ namo devavadhebhyaḥ 
ityupatiṣṭhate  KauśS 
'ye'syām'  'prācī dik' 
iti sūktābhyāṃ pratyṛcaṃ mantroktaṃ pratidiśamupatiṣṭhate 
jayārtham 
'namo devavadhebhyaḥ' iti tṛcena svasenāṃ pratidiśamupatiṣṭhate 
ṣaṭ sūktāvṛttiḥ 
jayakāmaḥ pratidiśaṃ rakṣaṇārthaṃ ca 
samāptaṃ svasenārakṣaṇaṃ karma 
svasenāyā utsāhakaraṇamucyate 
tvayā manyo 
yaste manyo 
iti saṃrambhaṇāni  KauśS 
sene samīkṣamāṇo japati  KauśS 
abhiyoga utsāhaḥ 
yuddhe utsāhavardhanaṃ bhavati 
'tvayā manyo'
'yaste manyo' iti sūktadvayam 
senayormadhye sthito japati nirīkṣamāṇaḥ 
bhāṅgamauñjān pāśāniṅgiḍālaṅkṛtān sampātavato'nūktān senākrameṣu vapati  KauśS 
sāṅgrāmikaṃ tantraṃ kṛtvā 'tvayā manyo'
'yaste manyo' iti sūktābhyāṃ bhāṅgamauñjān pāśāniṅgiḍālaṅkṛtān sampātyābhimantrya parasenāyāṃ prakṣipati 
abhyātānādyuttaratantram 
tantraṃ kṛtvā mauñjapāśāniṅgiḍālaṅkṛtān sampātyābhimantrya ucchvasan anūktagrahaṇāt kruddhenābhimantraṇamityucyate 
parasenākrameṣu vapati 
abhyātānādyuttaratantram 
evamāmapātrāṇi  KauśS 
abhyātānāntaṃ kṛtvā 'tvayā manyo' iti sūktābhyām āmapātrāṇi sampātyābhimantrya kruddhaḥ senākrameṣu vapati 
abhyātānādyuttaratantram 
atha jayaparājayavijñānamucyate 
iṅgiḍena samprokṣya tṛṇānyāṅgirasenāgninā dīpayati  KauśS 
yāṃ dhūmo'vatanoti tāṃ jayanti  KauśS 
'tvayā manyo' 'yaste manyo' iti sūktābhyāṃ śaratṛṇānīṅgiḍena prokṣitānyabhimantrya tata āṅgirasenāgninā dīpayati senayormadhye kṛtvā 
yatra dhūmo gacchati tatra na jayaḥ 
iti svasenāyā utsāhakaraṇaṃ samāptam 
āṅgiro'gniścāṇḍālāgniḥ sūtīkāgniḥ 
svaramālatṛṇāni 
pañcamī kaṇḍikā  KKp 
atha sāṅgrāmikavidhiṃ vakṣyāmaḥ 
jayakarmāṇyucyante 
ṛdhaṅmantraḥ 
tadidāsa 
ityāśvatthyāṃ pātryāṃ trivṛti gomayaparicaye hastipṛṣṭhe puruṣaśirasi vāmitrāñjuhvadabhiprakramya nivapati  KauśS 
'ṛdhaṅmantraḥ'
'tadidāsa' iti sūktābhyāmāśvatthyāṃ pātryāṃ trivṛti gomayaparicaye'gniṃ prajvālya hastipṛṣṭhe śatrūnabhimukho gacchan ājyaṃ juhoti 
na tantram 
puruṣaśirasi vāśvatthyāṃ pātryāṃ trivṛti gomayaparicaye'gniṃ prajvālya śatrūnabhimukho gacchan 'ṛdhaṅmantra'
'tadidāsa' iti sūktābhyāmājyaṃ juhoti 
tat pātramabhiprakramya bhūmyāṃ prakṣipati 
varāhavihatādrājāno vediṃ kurvanti  KauśS 
varāhavihitamṛttikāyā rājāno vediṃ kurvanti 
tasyāṃ pradānāntāni  KauśS 
tataḥ kartābhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāmājyaṃ juhoti 
abhyātānādyuttaratantram 
jayakāmaḥ 
varāhavihitādi pūrvatantraṃ kṛtvā 'ṛdhaṅmantraḥ' 'tadidāsa' iti sūktābhyāṃ saktūñjuhoti 
tata uttaratantram 
pūrvoktena tantraṃ kṛtvā 'ṛdhaṅmantraḥ' iti sūktābhyāṃ dhanuridhme dhanuḥsamidha ādadhāti 
tata uttaratantram 
varāhavihitādīṣvidhme 'ṛdhaṅmantraḥ' 'tadidāsa' itīṣusamidha ādadhāti 
tata uttaratantram 
varāhavihitādyabhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāṃ dhanuḥ sampātyābhimantrya vimṛjya rājñe prayacchati 
tata uttaratantram 
ekeṣvāhatasyādahana upasamādhāya dīrghadaṇḍena sruveṇa rathacakrasya khena samayā juhoti  KauśS 
yuddhe mṛtasya puruṣasyādahana idhmamupasamādhāyopari rathacakraṃ dhārayitvā dīrghadaṇḍena
sruveṇa 'ṛdhaṅmantraḥ' 'tadidāsa' iti sūktābhyāṃ cakracchidreṇājyamagnau juhoti  na tantram 
yojanīyāṃ śrutvā yojayet  KauśS 
'uttiṣṭha' 'sannahya' 'prahara' 'yudhyasva' 'yojayasva' iti
vacanaṃ śrutvā yuddhaṃ yojayet svasenāyāḥ 
yadi cinnu tvā 
namo devavadhebhyaḥ 
ityanvāha  KauśS 
'yadi cinnu tvā' ityṛcaṃ japitvā dveṣyamanvāha 
'namo devavadhebhyaḥ' iti sūktaṃ japitvā dveṣyamanvāha 
jayakarmāṇi sāṅgrāmikāṇi samāptāni 
karmaṇāṃ vikalpaḥ 
etaiḥ kṛtairavaśyaṃ jayo bhavati 
vaiśyakarmāṇi
vaiśyāya saṅgrāmavidhiṃ vakṣyāmaḥ 
vaiśyāya pradānāntāni  KauśS 
agnimanthanādi sāṅgrāmikaṃ tantraṃ kṛtvā 'yadi cinnu tvā' ityekayājyaṃ juhoti 
abhyātānādyuttaratantram 
abhyātānāntaṃ kṛtvā 'yadi cinnu tvā dhanā' ityekayā saktūñjuhoti 
tata uttaratantram 
tantraṃ kṛtvā 'yadi cinnu tvā' ityṛcā dhanuridhme dhanuḥsamidha ādadhāti 
tata uttaratantram 
tantraṃ kṛtvā 'yadi cinnu tvā' ityṛcā śaredhme śarasamidha ādadhāti 
tata uttaratantram 
tantraṃ kṛtvā 'yadi cinnu tvā' ityekayarcā dhanuḥ sampātyābhimantrya vimṛjya vaiśyāya prayacchati 
tata uttaratantram 
tantraṃ kṛtvā 'namo devavadhebhyaḥ' iti sūktenājyaṃ juhoti 
tata uttaratantram 
tantraṃ kṛtvā 'namo devavadhebhyaḥ' iti sūktena saktūñjuhoti 
tata uttaratantram 
abhyātānāntaṃ kṛtvā 'namo devavadhebhyaḥ' iti sūktena dhanuridhme dhanuḥsamidha ādadhāti 
tata uttaratantram 
abhyātānāntaṃ kṛtvā 'namo devavadhebhyaḥ' iti sūkteneṣvidhma iṣusamidha ādadhāti 
tata uttaratantram 
tantraṃ kṛtvā 'namo devavadhebhyaḥ' iti sūktena dhanuḥ sampātyābhimantrya vimṛjya vaiśyāya prayacchati 
tata uttaratantram 
vijayakāmaḥ 
samāptāni vaiśyayuddhakarmāṇi 
āyudhigrāmaṇīkarmāṇi
āyudhine grāmaṇye saṅgrāmavidhiṃ vakṣyāmaḥ
tvayā vayam 
ityāyudhigrāmaṇye  KauśS 
sāṅgrāmikaṃ tantramabhyātānāntaṃ kṛtvā 'tvayā vayam' ityekayājyaṃ juhoti 
tata uttaratantram 
tantraṃ kṛtvā 'tvayā vayam' ityekayā saktūñjuhoti 
tata uttaratantram 
tantraṃ kṛtvā 'tvayā vayam' ityṛcā dhanuridhme dhanuḥsamidha ādadhāti 
tata uttaratantram 
tantraṃ kṛtvā 'tvayā vayam' ityṛceṣvidhma iṣusamidha ādadhāti 
tata uttaratantram 
abhyātānāntaṃ kṛtvā 'tvayā vayam' ityṛcā dhanuḥ sampātyābhimantrya vimṛjya balādhikṛtāya prayacchati 
tata uttaratantram 
samāptānyāyudhigrāmaṇīkarmāṇi 
karmaṇāṃ vikalpaḥ 
jayo bhavatītyarthaḥ 
samāptaṃ senāpatijayakarma 
daṇḍanāyakajayakarma 
koṭapālajayakarma 
svasenājayaparājayakarma 
balādhikṛtajayakarma 
anyeṣāṃ variṣṭhādīnāṃ jayakarma 
samāptameṣāṃ vijayakarma 
vijñānakarmāṇi
svasenājayaparājayapuruṣavadhaśaṅkāyāṃ ca vijñānamucyate 
ni taddadhiṣe 
iti rājñodapātraṃ dvaudvāvavekṣayet  KauśS 
ni taddadhiṣe ityṛcodapātramabhimantrya tato dvau dvau yoddhārāvavekṣayet 
yanna paśyenna yudhyeta  KauśS 
rājā yaṃ na paśyet na yudhyeta na yodhayet 
purohito mantraṃ brūyāt 
punaḥpunarudapātra abhimantraṇam 
samāptaṃ svasenāyā yoddhṛpuruṣāṇāṃ ca vijñānam 
atha nave rathe ghaṭite saṃskāra ucyate jayakāmasya 
ni taddadhiṣe 
vanaspate 
ayā viṣṭhā 
agna indraḥ 
diśaścatasraḥ 
iti navaṃ rathaṃ rājānaṃ sasārathimāsthāpayati  KauśS 
'ni taddadhiṣe' ityṛcā rathamabhimantrya sasārathiṃ rājānamāsthāpayati 
'vanaspate vīḍvaṅgaḥ' iti tṛcena sūktena navarathamabhimantrya sasārathiṃ rājānamāsthāpayati 
'ayā viṣṭhā janayan' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati 
'agna indraśca dāśuṣe' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati 
'diśaścatasraḥ' iti dvābhyāmṛgbhyāṃ navaṃ rathamabhimantrya rājānaṃ sasārathimāsthāpayati 
jayakāmaḥ 
nave ratha ārohaṇavidhānaṃ samāptam 
athārogyavidhānamucyate 
brahma jajñānam 
iti jīvitavijñānam  KauśS 
tisraḥ snāvarajjūraṅgāreṣvavadhāya  KauśS 
'brahma jajñānam' 
'anāptāḥ' 
iti sūktena tisraḥ snāvarajjūrabhimantrya tato'ṅgāreṣu nidadhāti 
utkucatīṣu kalyāṇam  KauśS 
yadi tā utkṣaranti tata ārogyatā bhavati 
samāptamārogyavijñānam 
atha sāṅgrāmikavijñānamucyate 
sāṅgrāmikametā vyādiśati madhye mṛtyuritare sene  KauśS 
'brahma jajñānam' 
'anāptā ye' 
'sahasradhāre' 
iti sūktena tisraḥ snāvarajjūrabhimantrya tataḥ saṅkalpaḥ 
ekā rajjurātmasenā 
madhye dvitīyā rajjuḥ mṛtyuḥ 
tṛtīyā rajjuḥ parasenā 
evaṃ saṅkalpaḥ 
tataḥ aṅgāreṣu nidhāyeṣyate 
parājeṣyamāṇān mṛtyurativartate jeṣyanto mṛtyum  KauśS 
yasyā upari mṛtyurgacchati tasyāḥ senāyā jayo na bhavati 
yā mṛtyorupari patati tasyā jayo bhavati 
parasenāsammukhā yā yāti tasyā api jayo bhavati 
agreṣūtkucatsu mukhyā hanyante madhyeṣu madhyā anteṣvavare  KauśS 
'brahma jajñānam' 
iti dvitīyena sūktena snāvarajjumekāmabhimantrya tato'ṅgāreṣu nidadhāti 
tato nirīkṣate 
agreṣu agreḥ paścimadigbhāgeṣūtkucatsu mukhyā hanyante 
madhyeṣu madhyāḥ 
anteṣu pūrvadiśānteṣvavarapadātivināśaḥ 
evamiṣīkāḥ  KauśS 
evamiṣīkāḥ karoti 
baddhvā rajjūḥ kṛtāḥ 'brahma jajñānam' iti sūktenābhimantrya karoti 
ārogyavijñānakarma 
jayaparājayavijñānakarma 
snāvarajjumukhyamadhyamāvaravijñānakarma 
etāni trīṇi karmāṇi bhavanti 
abhimantrya kartavyāni 
iṣīkāḥ śaramayā vā vīriṇamayā vā kartavyāḥ 
samāptaṃ sāṅgrāmikaṃ vijñānam 
ṣaṣṭhī kaṇḍikā  KKp 
rājakarmāṇi
atha parasenātrāsanavidveṣaṇamucyate 
uccairghoṣaḥ 
upa śvāsaya 
iti sarvavāditrāṇi prakṣālya tagarośīreṇa sandhāvya sampātavanti trirāhatya prayacchati  KauśS 
 abhyātānāntaṃ kṛtvā 'uccairghoṣaḥ' iti sūktena bheryādivāditrāṇi prakṣālya tagarośīreṇa lepayitvā sampātya tataḥ svayaṃ purodhā vādayitṛbhyaḥ 
trirāhatya prayacchati 
tata uttaratantram 
 abhyātānāntaṃ kṛtvā vāditrāṇi prakṣālya tagarośīreṇa sandhāvya 'upa śvāsaya' iti sūktena vāditrāṇi sampātavanti kṛtvā trirāhatya prayacchati 
tata uttaratantram 
vihṛdayam  ityuccaistarāṃ hutvā sruvamudvartayan  KauśS 
 abhyātānāntaṃ kṛtvā 'vihṛdayam' iti sūktena sarvavāditrāṇi prakṣālya tagarośīreṇa lepayitvoccaistarāṃ hutvā sampātavanti trirāhatya prayacchati 
tata uttaratantram 
somāṃśuṃ hariṇacarmaṇyutsīvya kṣatriyāya badhnāti  KauśS 
abhyātānāntaṃ kṛtvā 'vihṛdayam' iti sūktena somāṅkuramaṇiṃ hariṇacarmaṇāveṣṭitaṃ kṛtvā sampātyābhimantrya badhnāti 
tata uttaratantram 
'vihṛdayam' iti sūktasya sarvatra uccaistareṇa svareṇa prayogaḥ 
sūcanaṃ paratra 
samāptaṃ dviṣo vidveṣaṇaṃ trāsanaṃ ca 
pari vartmāni 
indro jayāti 
iti rājā triḥ senāṃ pariyāti  KauśS 
'pari vartmāni sarvataḥ' iti sūktena rājā triḥ senāṃ paribhrāmyati 
'indro jayāti' iti sūktena rājā triḥ kaṭakaṃ bhrāmyet 
jayakāmaḥ 
triḥ sūktāvṛttiḥ 
uktaḥ pūrvasya somāṃśuḥ  KauśS 
abhyātānāntaṃ kṛtvā 'pari vartmāni' iti sūktena somamaṇiṃ carmaveṣṭitaṃ kṛtvā sampātyābhimantrya rājñe badhnāti 
tata uttaratantram  jayakāmaḥ 
sandānaṃ vaḥ 
ādānena 
iti pāśairādānasandānāni  KauśS 
abhyātānāntaṃ kṛtvā 'sandānaṃ vaḥ'
'ādānena' iti sūktābhyāṃ bhāṅgapāśān sampātyābhimantrya senākrameṣu vapati 
tata uttaratantram 
jayakāma idaṃ karma kuryāt 
jayakarmāṇyanuvartante 'asmin vasu' iti rāṣṭrāvagamanaṃ yāvat 
abhyātānāntaṃ kṛtvā 'sandānaṃ vaḥ' 'ādānena' iti sūktābhyāṃ mauñjān pāśāniṅgiḍālaṅkṛtān sampātavato'nūktān abhimantrya senākrameṣu vapati 
tata uttaratantram 
svasenāyā abhayakarma ucyate 
marmāṇi te  iti kṣatriyaṃ sannāhayati  KauśS 
'marmāṇi te' ityṛcā sannāhamabhimantrya rājānaṃ sannāhaṃ paridhāpayati 
abhayakāmaḥ 
abhayānāmapyayaḥ  KauśS 
'abhayaṃ dyāvāpṛthivī' 
iti sūktena saptarṣīn yajate pratidiśaṃ senāyāḥ 
'abhayaṃ dyāvāpṛthivī' iti sūktena pratidiśaṃ senāyā upatiṣṭhate vā 
'śyeno'si gāyatram' 
iti sūktena saptarṣīn yajata upatiṣṭhate vā senāyāḥ pratidiśam 
caturṣu dikṣu kuryāt 
saṅgrāme vartamāne 
'abhayaṃ dyāvāpṛthivī śyeno'sīti pratidiśaṃ saptarṣīnabhayakāmaḥ' KauśS   
yajate 
upatiṣṭhate vā 
ekasmin sthāne karmaprayogaṃ vā kuryāt 
diśi diśyabhimukhāni tantrāṇi kṛtvā yajate 
sūktavikalpaḥ 
upatiṣṭhate 
svasthāne urdhvasthito diśyabhimukhaścaturṣu dikṣu kuryāt 
samāptaṃ senāyā abhayakarma 
indro manthatu  iti  KauśS 
pūtirajjuḥ 
iti pūtirajjumavadhāya  KauśS 
aśvatthabadhakayoragniṃ manthati  KauśS 
dhūmam  iti mamanumantrayate  KauśS 
agnim  ityagnim  KauśS 
uktamagnimanthanamādau 'indro manthatu' iti 
atha sapatnakṣayaṇīkarma ucyate 
tasminnaraṇye sapatnakṣayaṇīrādadhātyaśvatthabadhakatājadabhaṅgāhvakhadiraśarāṇām  KauśS 
araṇye sapatnakṣayaṇīkarma kuryāt 
na grāmamadhye kuryāt 
tantravikalpaḥ hastahomatvāt 
'indro manthatu' iti sūktena aśvatthasamidha ādadhāti 
śatrukṣayo bhavati 
'indro manthatu' iti sūktena karimālakasamidha ādadhāti 
senāgnau sarvatra 
'indro manthatu' iti sūktena eraṇḍasamidha ādadhāti 
'indro manthatu' iti sūktena tirṇisamidha ādadhāti 
'indro manthatu' iti sūktena khadirasamidha ādadhāti 
'indro manthatu' iti sūktena śarasamidha ādadhāti senāgnau 
sapatnakṣayaṇī samāptā 
śatrukṣayo bhavati 
karmavikalpaḥ 
uktāḥ pāśāḥ  KauśS 
abhyātānāntaṃ kṛtvā 'indro manthatu' iti sūktena bhāṅgapāśān sampātyābhimantrya senākrameṣu vapati 
sarvatra kruddhenābhimantraṇaṃ pāśādiṣu 
tata uttaratantram 
tantraṃ kṛtvā 'indro manthatu' iti sūktena mauñjān pāśān sampātyābhimantrya senākrameṣu vapati  tantraṃ ca 
āśvatthāni kūṭāni bhāṅgāni jālāni  KauśS 
abhyātānāntaṃ kṛtvā 'indro manthatu' iti sūktena āśvatthāni kūṭāni sampātyābhimantrya senākrameṣu vapati tantraṃ ca 
tantraṃ kṛtvā 'indro manthatu' iti sūktena bhāṅgāni jālāni sampātyābhimantrya senākrameṣu vapati 
tata uttaratantram 
bādhakadaṇḍāni  KauśS 
tantraṃ kṛtvā 'indro manthatu' iti sūktena bādhakadaṇḍāni sampātyābhimantrya senākrameṣu vapati 
tata uttaratantram 
samāptāni jayakarmāṇi 
svāhaibhyaḥ 
iti mitrebhyo juhoti  KauśS 
durāhāmībhyaḥ 
iti savyeneṅgiḍamamitrebhyo bādhake  KauśS 
uttarato'gnerlohitāśvatthasya śākhāṃ nihatya nīlalohitābhyāṃ sūtrābhyāṃ paritatya nīlalohitenāmūn 
iti dakṣiṇā prahāpayati  KauśS 
'svāhaibhyaḥ' iti mitrebhya ityādi nīlalohitaśākhāntaṃ sarvakarmasu bhavati  ādau uktam 
āvaśyāni jayakarmāṇyucyante 
ye bāhavaḥ  uttiṣṭhata 
iti yathāliṅgaṃ sampreṣyati  KauśS 
'ye bāhavaḥ' ityanuvākaṃ yuddhakāle japati kartā 
homārthe pṛṣadājyam  KauśS 
ājyatantraṃ kṛtvā 'ye bāhavaḥ' ityanuvākena pṛṣadājyaṃ juhoti 
tata ājyenottaratantram
pradānāntāni vāpyāni  KauśS 
abhyātānāntaṃ kṛtvā 'ye bāhavaḥ' ityanuvākena saktūñjuhoti 
tataḥ sāṅgrāmikamuttaratantram 
sāṅgrāmikaṃ tantraṃ kṛtvā 'ye bāhavaḥ' ityanuvākena dhanuridhme'gnau pṛṣadājyenāktā dhanuḥsamidha ādadhāti 
tata uttaratantram 
pūrvatantraṃ kṛtvā 'ye bāhavaḥ' ityanuvākeneṣvidhme'gnau pṛṣadājyenāktā iṣusamidha ādadhāti 
tata uttaratantram 
ājyena pūrvatantraṃ kṛtvā 'ye bāhavaḥ' ityanuvākena pṛṣadājyena dhanuḥ sampātyābhimantrya vimṛjya yoddhre prayacchati 
tata ājyenottaratantram 
ājyena pūrvatantraṃ kṛtvā 'ye bāhavaḥ' ityanuvākena bhāṅgapāśān pṛṣadājyena sampātya kruddho'bhimantrya senākrameṣu vapati 
tata ājyenottaratantram 
sarvatra pāśeṣu āśvattheṣu kūṭeṣu bhāṅgeṣu jāleṣu bādhakadaṇḍeṣu vajrarūpeṣu pātreṣu ca iṅgiḍālaṅkaraṇaṃ kruddhābhimantraṇaṃ kuryāt 
ājyena tantraṃ kṛtvā 'ye bāhavaḥ' ityanuvākena mauñjapāśān pṛṣadājyena sampātyābhimantrya senākrameṣu vapati 
ājyena uttaratantram 
ājyena tantraṃ kṛtvā 'ye bāhavaḥ' ityanuvākena āmapātrāṇi pṛṣadājyena sampātyābhimantrya senāyuddhasthāne vapati 
ājyenottaratantram 
vāpyaistriṣandhīni vajrarūpāṇyarbudirūpāṇi  KauśS 
tantraṃ kṛtvā 'ye bāhavaḥ' ityanuvākena triṣandhīni lohamayāni sampātyābhimantrya senākrameṣu vapati 
uttaratantram 
tantraṃ kṛtvā 'ye bāhavaḥ' ityanuvākena vajrarūpāṇi sampātyābhimantrya senākrameṣu vapati 
tata uttaratantram 
tantraṃ kṛtvā 'ye bāhavaḥ' ityanuvākena vajrarūpāṇi lohamayāni arbudirūpāṇi sampātyābhimantrya senākrameṣu vapati 
tata uttaratantram 
śitipadīṃ sampātavatīṃ darbharajjvā kṣatriyāyopāsaṅgadaṇḍe badhnāti  KauśS 
abhyātānāntaṃ kṛtvā 'ye bāhavaḥ' ityanuvākena śitipadīm ajāṃ pṛṣadājyena sampātyābhimantrya rājñe darbharajjvā upāsaṅgadaṇḍe badhnāti 
ājyenottaratantram 
dvitīyāmasyati  KauśS 
sāṅgrāmikaṃ tantraṃ kṛtvā 'ye bāhavaḥ' ityanuvākena dvitīyāṃ śitipadīṃ sampātyābhimantrya śatrusenāṃ prakṣipati 
ājyena uttaratantram 
tataḥ senāgnyutsargaḥ 
avabhṛthaśca 
śatruṃ jitvā karmasamāptiṃ karoti 
sarvatra karmaṇāṃ vikalpaḥ 
samāptāni sāṅgrāmikāṇi karmāṇi 
śitipadyoḥ dvayorapyekaṃ karma 
anyatra vikalpaḥ 
anena karmaṇā avaśyaṃ jayo bhavati 
atha rāṣṭrapraveśābhigamanakarmavidhiṃ vakṣyāmaḥ 
asmin vasu  iti rāṣṭrāvagamanam  KauśS 
svarāṣṭre yo niṣkrāntaḥ śatruṇā punaḥ praveśamicchati tasyedaṃ karma 
ānuśūkānāṃ vrīhīṇāmāvraskajaiḥ kāmpīlaiḥ śṛtaṃ sārūpavatsamāśayati  KauśS 
 ājyatantramabhyātānāntaṃ kṛtvā 'asmin vasu' iti sūktenānuśūkānāṃ vrīhīṇāmāvraskajaiḥ kāmpīlaiḥ śṛtaṃ sārūpavatsamodanaṃ sampātyābhimantrya 
abhyātānādyuttaratantram 
rāṣṭre ya udvāsitastasyedaṃ karma praveśārtham 
anena karmaṇā svarāṣṭrapraveśo bhavati 
sarvasyāṃ marditāyāṃ bhūmau yadā niṣkrānto rājā tadedaṃ karma karoti 
rāṣṭrapraveśanakāmaḥ 
ānuśūkālanā vrīhayaḥ punarutthitāḥ 
chinnāni yāni punarutthitānyāvraskāni 
abhīvartena 
iti rathanemimaṇimayaḥsīsaloharajatatāmraveṣṭitaṃ hemanābhiṃ vāsitaṃ baddhvā
sūtrotaṃ barhiṣi kṛtvā sampātavantaṃ pratyṛcaṃ bhṛṣṭīrabhīvartottamābhyāmācṛtati  KauśS 
abhyātānāntaṃ kṛtvā 'abhīvartena' iti caturbhirṛgbhī rathacakranemimaṇimayaḥsīsaloharajatatāmraveṣṭitaṃ
hemanābhiṃ trirvāsitaṃ kṛtvā sūtrotaṃ barhiṣi kṛtvā pratyṛcaṃ sampātyābhimantrya
'udasau sūryaḥ' 
iti dvābhyāmṛgbhyāṃ badhnāti 
tata uttaratantram 
atikrānta ardhamardite rāṣṭra idaṃ karma 
anena karmaṇā rāṣṭravṛddhiśca bhavati 
acikradad  ā tvā gan 
iti yasmādrāṣṭrādavaruddhastasyāśāyāṃ śayanavidhaṃ puroḍāśaṃ darbheṣūdake ninayati  KauśS 
tato loṣṭena jyotirāyatanaṃ saṃstīrya kṣīraudanamaśnāti  KauśS 
'acikradad' 'ā tvā gan' iti sūktābhyāṃ śayanākāraṃ puroḍāśamabhimantrya darbheṣūdake ninayati 
tato loṣṭena pūrayet 
darbhasthāne mṛttikābhistaraṇam 
abhyātānāntaṃ tantraṃ kṛtvā 'acikradad'
'ā tvā gan' iti sūktābhyāṃ kṣīraudanaṃ sthālīpākaṃ sampātyābhimantrya rājānamāśayati 
tata uttaratantram 
yato loṣṭastataḥ sambhārāḥ  KauśS 
tasmāt sthānāt sambhārāharaṇaṃ yasmānniṣkrānto rājā 
tisṛṇāṃ prātaraśite puroḍāśe hvayante  KauśS 
tisṛṇāṃ prātaraśite puroḍāśe bhakṣite punaratra rāṣṭre rājā praveśaṃ labhate 
etasya puroḍāśakarma vijñānārtham 
samāptāni rāṣṭrapraveśakāni karmāṇi 
avaśyaṃ praveśo bhavati 
bhayaṃ vā mṛtyurvā vighnaṃ daivopaghāto vā śatrorbhavati 
avaśyaṃ praveśo bhavatītyarthaḥ 
rājakarmāṇyeva vartante 
samāptaṃ svarāṣṭrapraveśanakarma 
saptamī kaṇḍikā  KKp 
atha laghvabhiṣekakarmocyate 
bhūto bhūteṣu 
iti rājānamabhiṣekṣyan mahānade śāntyudakaṃ karotyādiṣṭānām  KauśS 
abhyātānāntaṃ kṛtvā śāntyudakavidhānena śāntyudakaṃ karoti 
mahānadyā udakaṃ vanapuṣkariṇīnāmudakaṃ devavṛṣṭyudakaṃ divyamudakaṃ ca 
udakānāṃ vikalpaḥ samuccayo vā śāntyudakamādiṣṭānām 
sthālīpākaṃ śrapayitvā dakṣiṇataḥ parigṛhyāyā darbheṣu tiṣṭhantamabhiṣiñcati  KauśS 
tataścaruṃ śrapayati nadyodakena samudrodakena vā 
 vedyā dakṣiṇataḥ darbhānāstīrya tatroparyūrdhvaṃ sthitaṃ rājānaṃ 'bhūto bhūteṣu' iti sūktena śāntyudakakalaśamabhimantrya purodhā rājānamabhiṣiñcati 
talpārṣabhaṃ carmārohayati  KauśS 
abhiṣiktaḥ snātaḥ 
khaṭvāyāmārṣabhaṃ carmāstīrya tatra rājānamārohayati 'bhūto bhūteṣu' iti sūktena 
udapātraṃ samāsiñcete  KauśS 
viparidadhāne  KauśS 
udapātramubhāvapyāsiñcato dhārāyā udakena 
sahaiva nau sukṛtaṃ saha duṣkṛtam iti brahmā brūyāt  KauśS 
yo duṣkṛtaṃ karavattasya duṣkṛtaṃ sukṛtaṃ nau saha iti  KauśS 
'sahaiva no' iti rājā brūte 
brahmā brūyāt 'yo duṣkṛtam' iti 
āśayati  KauśS 
tataḥ sthālīpākaṃ 'bhūto bhūteṣu' iti sūktena sampātyābhimantryāśayati 
aśvamārohyāparājitāṃ pratipādayati  KauśS 
tato'śvamārohayati 'bhūto bhūteṣu' iti sūktena 
aparājitāṃ pratipādayati 
vāhenopaniṣkramya punargṛha āgatyābhyātānādyuttaratantram
sahasraṃ grāmavaro dakṣiṇā  KauśS 
sahasraṃ gavāṃ dakṣiṇā grāmavaraśca 
abhiṣekaḥ samāptaḥ 
viparidhānāntamekarājena vyākhyātam  KauśS 
māṇḍalikasya sāmantasya yuvarājasya senāpateranyasya kasyacidabhiṣekaḥ anena vidhānena kāryaḥ 
tasyāpi purohitavaraṇe kṛte satyabhiṣekaḥ kāryaḥ 
abhiṣekādanantaraṃ ghṛtāvekṣaṇamārātrikaṃ rājakarmāṇi piṣṭarātryādīni pratyahaṃ kartavyāni 
vidhānena sarvāṇi dānāni dadāti 
puṣpābhiṣekamahānavamīindrotsavavṛṣotsargajanmadinādi prativarṣaṃ kāryāṇi 
sārvabhaumābhiṣeka ucyate 
mahābhiṣekavidhiṃ vakṣyāmaḥ 
talpe darbheṣvabhiṣiñcati  KauśS 
sārvabhaumasya bhavati 
abhyātānāntaṃ kṛtvā tataḥ śāntyudakaṃ karoti 
caturṇāṃ sāgarāṇāṃ tu mahānadīnāṃ śatasya ca 
tenodakena śāntyudakaṃ karoti vadhānena 
mantroktena udakena caruṃ śrapayati 
tato dakṣiṇato vedeḥ khaṭvāṃ stṛṇāti 
mañcikā 
yathā loke abhiṣekaḥ 
tasyā upari darbhān stṛṇāti 
tatra rājani upaviṣṭe 'bhūto bhūteṣu' iti sūktena tena śāntyudakena rājānamabhiṣiñcati 
varṣīyasi vaiyāghraṃ carmārohayati  KauśS 
tataḥ khaṭvāyāṃ varṣīyasyāṃ vaiyāghraṃ carma stṛṇāti mañcake 
tatra rājānamārohayati 'bhūto bhūteṣu' iti sūktena 
udapātraṃ samāsiñcete 
rājā brūte 'sahaiva no' iti 
purohito brūyāt 'yo duṣkṛtam' iti 
tataḥ purohitaḥ sūktaṃ japati 
catvāro rājaputrāstālpāḥ pṛthakpādeṣu śayanaṃ parāmṛśya sabhāṃ prāpayanti  KauśS 
catvāro rājaputrāstālpāḥ pṛthakpādeṣu gṛhītvā sabhāmadhye nidadhati 
dāsaḥ pādau prakṣālayati  KauśS 
mahāśūdra upasiñcati  KauśS 
dāsaḥ pādau prakṣālayati rājakīyo mahāśūdraḥ prakṣālanaṃ dadāti 
purohito 'bhūto bhūteṣu' iti sūktaṃ japati 
kṛtasampannānakṣānātṛtīyaṃ vicinoti  KauśS 
rājā dyūtakrīḍāṃ karoti 
punaḥ purohitaḥ 'bhūto bhūteṣu' iti sūktaṃ japati 
eko dāyaścaturṇāṃ varṇānām 
trayaḥ dāyāḥ rājñaḥ 
sarvavarṇān sarvatra pālayate rājā 
vaiśyaḥ sarvasvajainamupatiṣṭhate utsṛjāyuṣman iti  KauśS 
vaiśyaḥ rājānamupatiṣṭhate 'utsṛjāyuṣman' iti mantreṇa 
utsṛjāmi brāhmaṇāyotsṛjāmi kṣatriyāyotsṛjāmi vaiśyāya dharmo me janapade caryatām iti  KauśS 
tato rājā brūte 'brāhmaṇāya' 
anujñāmāhaitairmantraiḥ 
pratipadyate  KauśS 
āśayati  KauśS 
tataḥ sthālīpākaṃ 'bhūto bhūteṣu' iti sūktena sampātyābhimantrya rājānamāśayati 
aśvamārohyāparājitāṃ pratipādayati  KauśS 
'bhūto bhūteṣu' ityanenāśvamabhimantryārohyāparājitāṃ pādayati 
sabhāmudāyati  KauśS 
punaḥ sabhāṃ pragacchati 
madhumiśraṃ brāhmaṇān bhojayati  KauśS 
tato madhumiśraṃ miṣṭamannaṃ brāhmaṇān bhojayati 
rasānāśayati  KauśS 
tantraṃ kṛtvā tato 'bhūto bhūteṣu' iti sūktena rasān sampātyābhimantrya rājānamāśayati 
abhyātānādyuttaratantram 
sahasraṃ gavāṃ grāmavaraśca dakṣiṇā 
māhiṣāṇyupayāti  KauśS 
tataḥ strīṇāṃ gṛhe yāti 
kuryurgāmiti gārgyapārthaśravasau neti bhāgaliḥ  KauśS 
tatra madhuparko deyaḥ 
mahābhiṣekaḥ samāptaḥ 
ataḥprabhṛti rājakarmādhikāraḥ 
ghṛtāvekṣaṇaṃ purohitakarmārātrikaṃ nakṣatrapūjāgrahapūjādikaṃ kartavyam 
imamindra vardhaya kṣatriyaṃ me 
iti kṣatriyaṃ prātaḥprātarabhimantrayate  KauśS 
uktaṃ samāsecanaṃ viparidhānam  KauśS 
'imamindra' ityudapātraṃ samāsiñcete udakadhārayā 
tato rājā brūyāt 'sahaiva nau' iti 
tataḥ purohito brūyāt 'yo duṣkṛtam' iti 
tataḥ purohitaḥ sūktaṃ japati 
savitā prasavānām 
iti paurohitye vatsyan vaiśvalopīḥ samidha ādhāya  KauśS 
tataḥ 'savitā prasavānām' iti sūktena paurohitye vatsyan śūdreṇa āhṛtāḥ samidha ādadhāti 
'atharvāṅgirasaḥ purohito bhavati' iti gopathabrāhmaṇe uktam 
rājakarmasu pañcagṛhītamājyaṃ sarvatra 
hastitrasanādīni abhiṣekāntāni rājakarmāṇi 
indra kṣatram 
iti kṣatriyamupanayīta  KauśS 
'indra kṣatram' iti dvābhyāmṛgbhyāmupanayanam 
tantra 'asmin vasu' 
iti gaṇasthāne kṣatriyamabhimantrayate 
kṣatriyarayopanayanaṃ kuryāt 
kṣatriyasyopanayane viśeṣaḥ 
samānamanyat 
tadāhurna kṣatriyaṃ sāvitrīṃ vācayediti  KauśS 
kathaṃ nu tamupanayīta yanna vācayet  KauśS 
vācayedeva vācayedeva  KauśS 
atha vācayediti vikalpaṃ manyante ācāryāḥ 
samāptaṃ kṣatriyasyopanayanakarma 
tatra ślokaḥ 
medhāsāmpadakarmāṇi sāmmanasyaṃ ca varcasam
kramācca rājakarmāṇi dvitīye'smin maharṣiṇā 
aṣṭamī kaṇḍikā  KKp 
 dvitīyo'dhyāyaḥ samāptaḥ 
atha tṛtīyo'dhyāyaḥ
nirṛtikarmāṇi
nirṛtikarmaṇāṃ vidhiṃ vakṣyāmaḥ 
ā puṣṭikarmabhyo yāvat
pūrvasya pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte  KauśS 
paurṇamāsyāṃ rātrau nirṛtikarma kuryāt 
kṛṣṇavasanaparihito'gniṃ gṛhītvodakānte gatvā nāvyopari caṭitvāgniṃ prajvālya 'ye triṣaptāḥ' 
iti sūktena bhaktaṃ sampātyābhimantryāśnāti  na tantram 
nāvyāyā dakṣiṇāvarte śāpeṭaṃ nikhanet  KauśS 
śāpeṭaṃ gartaṃ nikhanet 
apāṃ sūktairavasiñcati  KauśS 
tatroparyapāṃ sūktaiḥ snātvā 
apsu kṛṣṇaṃ jahāti  KauśS 
ahatavasana upamucyopānahau jīvaghātyāyā udāvrajati  KauśS 
ahatavasano bhūtvopamucyopānahau tato gṛha āgacchati 
proṣya tāmuttarasyāṃ sāmpadaṃ kurute  KauśS 
tataḥ sāmpadaṃ vā pauṣṭikaṃ vā kurute 
kevalaṃ vā kurute 
śāpeṭamālipyāpsu nibadhya tasminnupasamādhāya sampātavantaṃ karoti  KauśS 
aśnāti  KauśS 
ādhāya kṛṣṇaṃ pravāhayati  KauśS 
upamucya jaradupānahau savyena jaracchattraṃ dakṣiṇena śālātṛṇānyādīpya jīrṇaṃ vīriṇamabhinyasyati  KauśS 
anāvṛtamāvṛtya sakṛjjuhoti  KauśS 
kṛṣṇavastraparihito vimucya jaradupānahau vāmena hastena jaracchatraṃ gṛhītvā dakṣiṇena
hastena śālātṛṇapūlake'gniṃ kṛtvā jīrṇe vīriṇe'gniṃ prajvālyāpradakṣiṇaṃ bhūtvā nirṛtidiśamabhimukho
bhūtvā 'ye triṣaptāḥ' iti sūktenājyaṃ sakṛjjuhoti 
savyaṃ praharatyupānahau ca  KauśS 
agnau chatropānahau praharati 
tata uttaratantram 
udakānte nāvyāyā dakṣiṇāvata śāpeṭaṃ nikhanet 
apāṃ sūktairavasiñcati 
apsu kṛṣṇaṃ jahāti 
ahatavasana upamucyopānahau tato gṛha āgacchati 
jīrṇe vīriṇa upasamādhāya ayaṃ te yoniḥ
iti jaratkoṣṭhādvrīhīñcharkarāmiśrānāvapati  KauśS 
pūrvasyāṃ paurṇamāsyāmastamite kṛṣṇacailaparihito'gniṃ gṛhītvā bahirgatvā vīriṇastambe'gniṃ prajvālya 'ayaṃ te yoniḥ' iti sūktena
vrīhiñcharkarāmiśrān sakṛjjuhoti 
ā no bhara  iti dhānāḥ  KauśS 
'ā no bhara mā pari ṣṭhā' iti sūktena dhānāḥ śarkarāmiśrāḥ sakṛjjuhoti 
yuktābhyāṃ saha koṣṭhābhyāṃ tṛtīyām  KauśS 
'ayaṃ te yoniḥ'
'ā no bhara' iti dvābhyāṃ sūktābhyāṃ saha piṭakena tṛtīyāmāhutiṃ juhoti 
tata udakānte śāpeṭaṃ nikhanet 
apāṃ sūktairavasiñcati 
apsu kṛṣṇaṃ jahāti 
ahatavasana upamucyopānahau jīvaghātyāyā udāvrajati 
kṛṣṇaśakuneḥ savyajaṅghāyāmaṅkamanubadhyāṅke puroḍāśaṃ pra pateta 
ityanāvṛtaṃ prapādayati  KauśS 
pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte 
kākajaṅghāyāṃ lohakaṇṭakaṃ baddhvā kaṇṭake puroḍāśaṃ kṛtvā nirṛtyabhimukho bhūtvā 'pra pateta' ityṛcā kākaṃ visarjayati 
nāvyāyā dakṣiṇāvarte śāpeṭaṃ nikhanet 
apāṃ sūktairavasiñcati 
apsu kṛṣṇaṃ jahāti 
ahatavasana upamucyopānahau tato gṛha āgacchati 
nīlaṃ sandhāya lohitamācchādya śuklaṃ pariṇahya dvitīyayoṣṇīṣamaṅkenopasādya savyena sahāṅkenāvāṅapsvapavidhyati  KauśS 
pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte 
kārayitā nīlaṃ vastramadhaḥ paridhatte 
raktaṃ vastramuparyācchādya śuklaṃ vastramuṣṇīṣaṃ kṛtvā 'yā mā lakṣmīḥ' 
ityṛcā lohakhaṇḍena sahoṣṇīṣamudake prakṣipati vāmena hastena 
tṛtīyayā channaṃ caturthyā saṃvītam  KauśS 
'ekaśataṃ lakṣmyaḥ' 
ityṛcā raktaṃ vastraṃ lohakhaṇḍena sahāpsu kṣipati vāmena hastena 
'etā enā vyākaram' 
ityṛcā nīlaṃ vastraṃ lohakhaṇḍena sahāpsu kṣipati vāmena hastena 
śāpeṭaṃ nikhanet 
apāṃ sūktairavasiñcati 
apsu kṛṣṇaṃ jahāti 
ahatavasano bhūtvopānahau paridhāya gṛha āgacchati 
tataḥ karmāṇi kuryāt pauṣṭikāni sāmpadāni ca  samāptāni
nirṛtikarmāṇi 
pañca pradhānāni karmāṇi 
evaṃ nirṛtikarma kṛtvā tataḥ sāmpadeṣu pauṣṭikeṣu cādhikāraḥ 
pratikarma vā kevalaṃ vā nirṛtikarma pāpakṣayārthaṃ karoti 
nirṛtikarmaṇāṃ kramo'pi nāsti 
pañcānāṃ madhya ekaṃ kṛtvā tataḥ pauṣṭikānāṃ prayogaḥ sāmpadānāṃ ca 
pūrvasya brahmacārisāmpadādīni sāmpadāni 
pūrvasya citrākarmādīni pauṣṭikāni 
etānyucyante ā bhaiṣajyebhyaḥ karmabhyo yāvat 
puṣṭikarmāṇi
puṣṭikarmaṇāṃ vidhiṃ vakṣyāmaḥ 
pūrvasya citrākarma  KauśS 
kulāyaśṛtaṃ haritabarhiṣamaśnāti  KauśS 
ājyatantre haritadarbhāstaraṇaṃ karoti 
abhyātānāntaṃ samānam 
'ye triṣaptāḥ' 
iti sūktena kulāyaśṛtaṃ kṣīraudanaṃ sthālīpākaṃ sampātyābhimantryāśnāti kārayitā 
abhyātānādyuttaratantram 
etat karma caitryāṃ paurṇamāsyāṃ kuryāt 
athavā citrānakṣatre kuryāt 
nityaṃ caitrīkarma 
anvaktāḥ prādeśamātrīrādadhāti  KauśS 
'ye triṣaptāḥ' iti sūktena ghṛtenāktāḥ pālāśādisamidha ādadhāti 
etadapi citrākarma nityaṃ ca 
nāvyayoḥ sāṃvaidye paścādagnerbhūmiparilekhe kīlālaṃ mukhenāśnāti  KauśS 
 nāvyanadīsaṅgame gatvābhyātānāntaṃ kṛtvā 'ye triṣaptāḥ' iti sūktena bhaktaṃ sampātyābhimantrya paścādagnerbhūmau prakṣipya paśuvanmukhenāśnāti  
na hastena  
abhyātānādyuttaratantram 
tejovrataṃ trirātramaśnāti  KauśS 
trirātraṃ karma bhavati 
pratyahaṃ tantram
tadbhakṣaḥ  KauśS 
tejaskāmaḥ puṣṭikāmaśca 
samāptaṃ tejovratam 
śambhumayobhubhyāṃ brahma jajñānam 
asya vāmasya 
yo rohitaḥ 
udasya ketavaḥ 
mūrdhāham 
viṣāsahim 
iti salilaiḥ kṣīraudanamaśnāti  KauśS 
abhyātānāntaṃ kṛtvā 'āpo hi ṣṭhā' 
'śaṃ no devīḥ' 
'brahma jajñānam' 'anāptā ye' 
 'asya vāmasya' anuvākaḥ
'yo rohitaḥ' iti dve
'udasya ketavaḥ' ityanuvākaḥ
'mūrdhāham' iti dve sūkte
'viṣāsahim' ityanuvākaḥ
etaiḥ kṣīraudanaṃ sampātyābhimantryāśnāti 
tata uttaratantram 
sarvatra 'āpo hi ṣṭhā' ityādisalilagaṇo jñātavyaḥ 
manthāntāni  KauśS 
salilaiḥ audumbarasamidha ādadhāti 
salilaiḥ pālāśasamidha ādadhāti 
salilaiḥ karkandhūsamidha ādadhāti 
salilaiḥ vrīhīn juhoti 
salilairyavān juhoti 
salilaistilān juhoti 
tantre salilaiḥ kṣīraudanaṃ sampātyābhimantrya bhakṣayati 
tantre salilaiḥ puroḍāśaṃ sampātyābhimantrya bhakṣayati 
tantre salilaiḥ rasān sampātyābhimantrya bhakṣayati 
salilaiḥ trirahno'gniṃ prajvālayati 
salilaiḥ triragnimupatiṣṭhate 
abhyātānānte salilaiḥ savyāt pāṇihṛdayāllohitaṃ rasamiśramaśnāti 
tata uttaratantram 
iti manthāntāni karmāṇi 
adhvānaṃ gacchataḥ puṣṭikarmāṇyucyante 
dvitīyena pravatsyan haviṣāmupadadhīta  KauśS 
'brahma jajñānam'
'anāptā ye' sūktenājyaṃ juhoti 
tantre 'brahma jajñānam' iti caturdaśena pālāśādisamidha ādadhāti 
anena sūktena puroḍāśaṃ juhoti 
dvitīyena brahmajajñānena payaḥ
udaudanaḥ
pāyasaḥ
paśuḥ
vrīhiḥ
yavaḥ
tilāḥ
dhānāḥ
karambhaḥ
śaṣkulyaḥ eteṣāṃ vikalpena homaḥ 
hastahome tantravikalpaḥ 
iti prasthānakarma 
atha pratyetya  KauśS 
yadā āgacchati tadā etat karma 
atha pratyetya  KauśS 
yadā grāmaṃ gacchati tadā etat karma kuryāt 
atha prārthayamāṇaḥ  KauśS 
yathārthaṃ yācate tadā dravyakāma etat karma kuryāt 
atha prārthayamāṇaḥ  KauśS 
athavā niṣkāmo'pi karoti 
atha samudrakarmeti 
sarvaphalakarma vyākhyāsyāmaḥ 
catvāro dhāyāḥ palāśayaṣṭīnāṃ bhavanti  KauśS 
darbhāṇāmupolavānāṃ catvāraḥ  KauśS 
taṃ vyatiṣaktamaṣṭāvaramidhmaṃ sāttrike'gnāvādhāyājyenābhijuhuyāt  KauśS 
abhyātānāntaṃ kṛtvā tataścatvāraḥ pūlakā pālāśamindhanaṃ catvāro darbhapūlakāḥ 
vyatiṣaṅgena juhoti 
ekaṃ samidbhārakaṃ dvitīyaṃ tasyopari darbhabhārakaṃ punarapi tathaiva ca 
aṣṭau uparyupari kṛtvā tato 'brahma jajñānam' iti caturdaśenājyaṃ juhoti 
dhūmaṃ niyaccheta  KauśS 
tato dhūmaṃ bhakṣayati 
lepaṃ prāśnīyāt  KauśS 
lepaṃ prāśnāti 
abhyātānādyuttaratantram 
tamu cenna vindedatha sattrasyāyatane yajñāyatanamiva kṛtvā  KauśS 
samudra ityācakṣate karma  KauśS 
sāttrikasyāgneḥ praṇayanam 
athavā tatra sthāne etat karma karoti 
dhanadhānyaputralakṣmīyaśomedhādharmakāmaḥ 
svargakāmaḥ 
āyurbalaprajñāsampadgrāmakūpādi patnīprādhānyaabhayasvastyayanavijayagṛhavarastrīhiraṇyaratnādi sampadyate 
'samudra ityācakṣate karma' iti vacanāt 
prathamā kaṇḍikā  KKp 
atha gavāṃ rogeṣu gavāṃ puṣṭiprajananeṣu ca śāntirucyate 
ambayo yanti 
śambhumayobhubhyāṃ brahma jajñānam 
ā gāvaḥ 
ekā ca me  iti gā
lavaṇaṃ pāyayatyupatāpinīḥ  KauśS 
'ambayo yanti' 'āpo hi ṣṭhā' 
 'śanno devīḥ' 
ityetaiḥ sūktairlavaṇamabhimantrya gāḥ pāyayati 
brahmajajñānena prathamena lavaṇamabhimantrya gāḥ pāyayati 
'ā gāvaḥ' iti sūktena lavaṇamabhimantrya gāḥ pāyayati 
'ekā ca me' iti sūktena lavaṇamabhimantrya gāḥ pāyayati 
bahudugdhā gāvo bhavanti 
jvaragaṇḍamālādiroge etat karma 
prajananakāmāḥ  KauśS 
garbhagrahaṇārthametat karma bhavati 
prapāmavaruṇaddhi  KauśS 
'ambayo yanti'
'āpo hi ṣṭhā'
'śanno devīḥ' iti tribhiḥ sūktaiḥ udakamabhimantrya gāḥ pāyayati 
puṣṭyarthī 
'brahma jajñānam' iti sūktenodakamabhimantrya gāḥ pāyayati 
'ā gāvaḥ' iti sūktenodakamabhimantrya gāḥ pāyayati 
'ekā ca me' iti sūktena taḍāgamavarudhya tato gāḥ pāyayati 
samāptāni gavāṃ puṣṭikarmāṇi 
sarvārthāni puṣṭikarmāṇyucyante 
saṃ saṃ sravantu 
iti nāvyābhyāmudakamāharataḥ sarvata upāsecam  KauśS 
dvābhyāṃ mahānadībhyāmudakamāhṛtya sarvata upāsicya kūpataḍāgādyudakaṃ tatrava prakṣipati 
tasmin maiśradhānyaṃ śṛtamaśnāti  KauśS 
tenodakena maiśradhānyaṃ śrapayitvābhyātānāntaṃ kṛtvā 'saṃ saṃ sravantu' iti maiśradhānyaṃ sampātyābhimantryāśnāti 
tata uttaratantram 
puṣṭyarthī 
manthaṃ vā dadhimadhumiśram  KauśS 
abhyātānāntaṃ kṛtvā mahānadībhyāmudakena saktumanthaṃ kṛtvā dadhimadhu nikṣipya 'saṃ saṃ sravantu' iti sūktena sampātyābhimantryāśnāti 
uttaratantram 
puṣṭyarthī 
atha lakṣmīkarma vyākhyāsyāmaḥ 
yasya śriyaṃ kāmayate tato vrīhyājyapaya āhārya kṣīraudanamaśnāti  KauśS 
 abhyātānāntaṃ kṛtvā yasya gṛhe lakṣmī asti tasya gṛhāt vrīhyājyapaya āhārya kṣīraudanaṃ śrapayitvā 'saṃ saṃ sravantu' iti sūktena sampātyābhimantryāśnāti 
abhyātānādyuttaratantram 
tadalābhe haritagomayamāhāryaṃ śoṣayitvā trivṛti gomayaparicaye śṛtamaśnāti  KauśS 
 abhyātānāntaṃ kṛtvā śrīmato gṛhāt gomayamāhārya tataḥ śoṣayitvā trivṛti gomayaparicaye śṛtaṃ sārūpavatsa odanaṃ 'saṃ saṃ sravantu' iti sūktena  
sampātyābhimantryāśnāti  
tata uttaratantram 
samāptaṃ lakṣmīprāptikarma 
lakṣmīkarmaṇi kṛte lakṣmīrbhavati 
atha samudra idaṃ karma kriyate puṣṭikarma 
alakṣmīvināśakarmāṇyucyante 
śerabhaka  iti sāmudramapsu karma vyākhyātam  KauśS 
śāpeṭamālipyāpsu nibadhya tatrāgniṃ praṇīya 'śerabhaka' iti sūktena bhaktaṃ sampātyābhimantryāśnāti 
tantram 
puṣṭyarthī 
anapahatadhānā lohitājāyā drapsena sannīyāśnāti  KauśS 
etāvadupaiti  KauśS 
abhyātānāntaṃ kṛtvā 'śerabhaka' iti sūktenākhaṇḍitayavānāṃ saktūn raktājāyā dadhyudakena sannīya sampātyābhimantryāśnāti 
tata uttaratantram 
tṛṇānāṃ granthīnudgrathnannapakrāmati  KauśS 
tṛṇānāṃ granthīn kṛtvā tān granthīnudgṛhṇannapakrāmati udāvrajati 
tānudāvrajannudapātrasyodapātreṇābhiplāvayati mukhaṃ vimārṣṭi  KauśS 
'śerabhaka' iti sūktena udapātre vicṛtati pratyṛcam 
tenodapātreṇa snānaṃ kṛtvā mukhaṃ prakṣālayati 
puṣṭyarthī 
goṣṭhakarmaṇāṃ vidhiṃ vakṣyāmaḥ 
eha yantu paśavaḥ 
 saṃ vo goṣṭhena 
 prajāvatīḥ 
 prajāpatiḥ 
iti goṣṭhakarmāṇi  KauśS 
gṛṣṭeḥ pīyūṣaṃ śleṣmamiśramaśnāti  KauśS 
tantraṃ kṛtvā 'eha yantu paśavaḥ' iti sūktena gṛṣṭeḥ pīyūṣaṃ śleṣmamiśritaṃ sampātyābhimantryāśnāti 
abhyātānādyuttaratantram 
puṣṭikāmaḥ 
abhyātānāntaṃ kṛtvā 'saṃ vo goṣṭhena' iti sūktena gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti 
abhyātānādyuttaratantram 
abhyātānāntaṃ kṛtvā 'prajāvatīḥ' ityekā
'padajñā stha' 
iti dvitīyā 
ābhyāṃ gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti 
tata uttaratantram 
abhyātānāntaṃ kṛtvā 'prajāpatiśca parameṣṭhī ca' iti sūktena prathamaprasūtāyā goḥ pīyūṣaṃ vatsalālāmiśritaṃ sampātyābhimantryāśnāti 
abhyātānādyuttaratantram 
gāṃ dadāti  KauśS 
'eha yantu paśavaḥ' iti sūktena gāmabhimantrya dadāti 
sarvatra puṣṭikāmo'nuvartate 
'saṃ vo goṣṭhena' iti sūktena gāmabhimantrya dadāti 
prajāvatīḥ 'padajñā stha' iti dvābhyāmṛgbhyāṃ gāmabhimantrya dadāti 
'prajāpatiśca' iti sūktena gāmabhimantrya dadāti 
udapātraṃ ninayati  KauśS 
samuhya savyenādhiṣṭhāyārdhaṃ dakṣiṇena vikṣipati  KauśS 
'eha yantu' iti sūktenodapātramabhimantrya goṣṭhamadhye ninayati 
govāṭe pāṃśukūṭaṃ vāmena hastena kṛtvā dakṣiṇena hastena ardhaṃ vikṣipati 
puṣṭyarthī 
'saṃ vo goṣṭhena' iti sūktena udapātramabhimantrya govāṭe ninayati 
samuhya savyenādhiṣṭhāyārdhaṃ dakṣiṇena vikṣipati 
puṣṭyarthī 
'prajāvatīḥ' iti dvābhyāmṛgbhyāmudapātramabhimantrya ninayati 
samuhya savyenādhiṣṭhāyārdhaṃ dakṣiṇena vikṣipati 
'prajāpatiśca parameṣṭhī ca' iti sūktena udapātramabhimantrya ninayati 
savyena govāṭe pāṃśukūṭaṃ kṛtvārdhaṃ dakṣiṇena vikṣipati 
sārūpavatse śakṛtpiṇḍān guggululavaṇe pratinīya paścādagnernikhanati  KauśS 
sārūpavatsa odane śakṛtpiṇḍān guggululavaṇaṃ prakṣipya tataḥ paścādagnernikhanati 
tisṛṇāṃ prātaraśnāti  KauśS 
vikṛte sampannam  KauśS 
trirātraṃ yāvat 
caturthe utkhātya abhyātānāntaṃ kṛtvā 'eha yantu' iti sūktena sampātyābhimantryāśnāti 
tata uttaratantram 
pūrvavaccaturthe'hani abhyātānāntaṃ kṛtvā 'saṃ vo goṣṭhena' iti sūktena sampātyābhimantryāśnāti 
tata uttaratantram 
pūrvavaccaturthe'hani abhyātānāntaṃ kṛtvā 'prajāvatīḥ' iti dvābhyāṃ sampātyābhimantryāśnāti 
abhyātānādyuttaratantram 
abhyātānāntaṃ kṛtvā 'prajāpatiśca' iti sūktena pūrvavat sārūpavatsaṃ caturthe'hani sampātyābhimantryāśnāti 
abhyātānādyuttaratantram 
samāptāni goṣṭhakarmāṇi 
iti samāptā gośāntiḥ 
atha sarvakāmamaṇiśāntirucyate 
āyamagan  ayaṃ pratisaraḥ 
 ayaṃ me varaṇaḥ 
 arātīyoḥ 
iti vāsitān badhnāti  KauśS 
abhyātānāntaṃ kṛtvā 'āyamagan parṇamaṇiḥ' iti sūktena pālāśamaṇiṃ trirvāsitaṃ kṛtvā sampātyābhimantrya badhnāti 
'trayodaśyādayastisro dadhi madhuni vāsayitvā badhnāti' iti paribhāṣāvacanāt 
pālāśādiṣu caturṣu maṇiṣu sambadhyate puṣṭikāmastejaskāmo balakāma āyuṣkāmo dhanakāmaśca 
tata uttaratantram 
abhyātānāntaṃ kṛtvā 'ayaṃ pratisaro maṇiḥ' ityarthasūktena tilakamaṇiṃ vāsitaṃ kṛtvā sampātyābhimantrya badhnāti 
tata uttaratantram 
abhicāradoṣe puṣṭidhanakāmārthī dharmavīrya āyuṣyakṛtyāpratiharaṇārthī yaśorthī ca sapatnanāśārthī roge ca jayārthī 
balakāmo maṅgalārthī ca 
abhyātānāntaṃ kṛtvā 'ayaṃ me varaṇo maṇiḥ' ityarthasūktena varaṇamaṇiṃ vāsitaṃ sampātyābhimantrya badhnāti 
uttaratantram 
śatrukṣayakāmaḥ rakṣārthī cābhicāre jayakāmo yaśakāmaḥ puṣṭikāmaśca 
uttamasya caturo jātarūpaśakalenānusūtraṃ gamayitvāvabhujya traidhaṃ paryasyati  KauśS 
etamidhmam 
ityupasamādhāya  KauśS 
tamimaṃ devatāḥ 
iti vāsitamullupya brahmaṇā tejasā 
iti badhnāti  KauśS 
abhyātānāntaṃ kṛtvā khadiraphālamaṇiṃ trirvāsitaṃ kṛtvā hiraṇyaveṣṭitaṃ kṛtvā 'etamidhmam'
ityṛcā idhmamupasamādhāya 'tamimaṃ devatāḥ' iti vāsitamullupyāsādya 'arātīyoḥ' ityarthasūktena
sampātyābhimantrya 'brahmaṇā tejasā' iti badhnāti khadiraphālamaṇim 
tata uttaratantram 
sarvakāmārthasiddhyartho maṇiḥ sarvakāmaḥ 
uttamo asi  iti mantroktam  KauśS 
ājyatantramabhyātānāntaṃ kṛtvā 'uttamo asyoṣadhīnām' iti sūktena pālāśamaṇiṃ trirvāsitaṃ kṛtvā sampātyābhimantrya puṇyāhānte badhnāti 
abhyātānādyuttaratantram 
puṣṭikāmo'yaṃ maṇiḥ 
akṣitāste  iti yavamaṇim  KauśS 
ājyatantramabhyātānāntaṃ kṛtvā 'akṣitāste' ityṛcā yavamaṇiṃ trirvāsitaṃ kṛtvā sampātyābhimantrya badhnāti 
abhyātānādyuttaratantram 
puṣṭyarthī 
puṣṭikāmādhikāro'nuvartate ā tṛtīyādhyāyaparisamāptiṃ yāvat 
samāptā maṇiśāntiḥ 
aṣṭakākarma puṣṭikarmāṇyucyante 
puṣṭikāmo vā nityaṃ vā aṣṭakākarma kuryāt 
prathamā ha vyuvāsa sā 
ityaṣṭakyāyā vapāṃ sarveṇa sūktena trirjuhoti  KauśS 
samavattānāṃ sthālīpākasya  KauśS 
māghāṣṭakāyāṃ 'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ prayuṅkte' KauśS  rātrau 
vaśāmantrāḥ 
pākayajñavidhānam 
 dhānādīnāṃ śrapaṇaṃ kṛtvā tata ājyabhāgāntaṃ kṛtvā tataḥ 'purastādagneḥ pratīcīṃ gāṃ dhārayati paścādagneḥ prāṅmukha upaviśyānvārabdhāya śāntyudakaṃ  
karoti'  
tataḥ 'prathamā ha vyuvāsa sā' iti sarveṇa sūktena ghṛtaṃ juhoti 
triḥ sūktāvṛttiḥ 
tataḥ māṃsahome 'prathamā ha vyuvāsa sā' iti sarveṇa sūktena tisraḥ paśvāhutīrjuhoti 
triḥ sūktāvṛttiḥ 
tataḥ 'prathamā ha vyuvāsa sā' iti sarveṇa sthālīpākaṃ juhoti 
triḥ sūktāvṛttiḥ 
tataḥ aṣṭakāyāmaṣṭakāhomān juhuyāt 
tasyāṃ havīṣiṃ dhānādīnyājyamiśrāṇyekatra kṛtvā viśatiṃ piṇḍikāḥ kṛtvā 
paśordakṣiṇaṃ bāhuṃ nirlomaṃ sacarmaṃ sakhuraṃ prakṣālyāsādya 
tata abhyātānāntaṃ kṛtvā 'prathamā ha vyuvāsa sā' 
iti pañcabhiḥ 'āyamagan' 
iti catasṛbhirvijñāyate 
'ṛtubhyaṣṭvā' 
iti vigrāhamaṣṭhau 
'indraputra' 
ityaṣṭādaśīm 
'ahorātrābhyām' 
ityūnaviṃśīm 
'iḍāyāspadam' 
iti dvābhyāṃ viṃśīm 
dakṣiṇaṃ bāhuṃ juhoti 
'pūrṇā darve'
 iti sadarvīmekaviṃśīm 
sahahutānājyamiśrān hutvā paścādagnervāgyataḥ saṃviśati  KauśS 
 tato'bhyātānāni hutvā dhānāḥ karambha ityādīni havirucchiṣṭānyājyamiśrāṇi kṛtvā 'prathamā ha vyuvāsa sā' iti sarveṇa sūktena tisra āhutīrjuhoti 
triḥ sūktāvṛttiḥ 
abhyātānādyuttaratantram 
tataḥ paścādagnervāgyataḥ saṃviśati 
svapiti 
prabhāta uttiṣṭhati 
mahābhūtānāṃ kīrtayan sañjihīte  KauśS 
pṛthivyāpastejo vāyurākāśamiti smarati 
tataḥ prabhāte śrāddhaṃ mātaraṃ nāndīmukhamityaṣṭakākarma 
puṣṭikāmo vā nityaṃ vā karoti 
dvitīyā kaṇḍikā  KKp 
kṛṣikarma vakṣyāmaḥ 
sīrā yujanti 
iti yugalāṅgalaṃ pratanoti  KauśS 
kṣetre gatvā 'sīrā yuñjanti' iti sūktena yugalāṅgalaṃ badhnāti 
dakṣiṇamuṣṭāraṃ prathamaṃ yunakti  KauśS 
'sīrā yuñjanti' iti sūktena yugasya dakṣiṇato vṛṣabhaṃ yunakti 
ehi pūrṇaka ityuttaram  KauśS 
'ehi pūrṇaka' iti mantreṇa uttarato dvitīyaṃ vṛṣabhaṃ yunakti 
kīnāśā itarān  KauśS 
'śunaṃ kīnāśā anuyantu vāhān' 
iti pādena hāliko'nyān caturo vṛṣabhān yunakti 
'ṣaḍgavaṃ halam' iti vacanāt 
aśvinā phālaṃ kalpayatāmupāvatu bṛhaspatiḥ 
yathāsadbahudhānyamayakṣmaṃ bahupūruṣam iti phālamatikarṣati  KauśS 
irāvānasi dhārtarāṣṭre tava me sattre rādhyatām iti pratimimīte  KauśS 
apahatāḥ pratiṣṭhāḥ ityapūpaiḥ pratihatya kṛṣati  KauśS 
'aśvinā phālam' ityṛcā lohaphālamabhimantrya hale pratikarṣati 
'irāvānasi' iti mantreṇa phālamabhimantrayate 
'apahatāḥ' iti mantreṇāpūpānabhimantrya hale phālamukhe dadāti 
tataḥ 'sīrā yuñjanti' iti sūktena kartā halena kṛṣati 
sūktasya pāraṃ gatvā prayacchati  KauśS 
sūktaṃ samāpya tato halaṃ hālikāya prayacchati 
tisraḥ sītāḥ prācīrgamayanti kalyāṇīrvāco vadantaḥ  KauśS 
tisraḥ sītāḥ prācīḥ hālikaḥ kṛṣati 
kalyāṇīrvāco vadantaḥ puṇyāhādīni ca 
sīte vandāmahe tvā 
ityāvartayitvottarasmin sītānte puroḍāśenendraṃ yajate  KauśS 
'sīte vandāmahe tvā' ityṛcā kartānumantrayate 
trirmantrāvṛttiḥ 
uttarasmin sītāyā ante kṛtvā 
tatrājyabhāgāntaṃ pākatantraṃ kṛtvā
'sīrā yuñjanti' iti sūktenendradaivatyaṃ puroḍāśaṃ juhoti 
indradevatāke puroḍāśe carudharmā aviruddhāḥ puroḍāśasya sarve bhavanti 
aśvinau sthālīpākena  KauśS 
aśvinādevatākaṃ caruṃ 'sīrā yuñjanti' iti sūktena juhoti 
sītāyāṃ sampātānānayanti  KauśS 
tataḥ abhyātānāni hutvā 'sīrā yuñjanti' iti sūktenottarasyāṃ sītāyāṃ sampātānānayati 
udapātra uttarān  KauśS 
śaṣpahaviṣāmavadhāya  KauśS 
udapātra uttarasampātānānayati 
tata udapātre havīṃṣi śaṣpaṃ vrīhīn virūḍhaṃ ca nidadhāti 
sarvamanakti  KauśS 
tenodakena sarvaṃ halamanakti 
yatra sampātānānayati tato loṣṭaṃ dhārayantaṃ patnī pṛcchati akṛkṣata iti  KauśS 
akṛkṣāma iti  KauśS 
kimāhārṣīḥ iti  KauśS 
vittiṃ bhūtiṃ puṣṭiṃ prajāṃ paśūnannamannādyam iti  KauśS 
yatra sītā sampātitā tasmāt sthānāt mṛttikāṃ patnī gṛhṇāti hastena 
tata anyo manuṣyaḥ pṛcchati 'kimāhārṣīḥ' 
tataḥ patnī brūte 'vittiṃ bhūtim' iti 
uttarato madhyamāyāṃ nivapati  KauśS 
tato madhyamāyāṃ sītāyāṃ mṛttikāṃ nidadhāti patnī tūṣṇīm 
abhyajyottaraphālaṃ prātarāyojanāya nidadhāti  KauśS 
tato lohaphālaṃ ghṛtenābhyajya tatraiva kṣetre nidadhāti tato'bhyātānādyuttaratantram 
sītāśiraḥsu darbhānāstīrya plakṣodumbarasya trīṃstrīṃścamasān nidadhāti  KauśS 
tataḥ sītāśiraḥsu darbhānāstīrya darbhopari plakṣacamasānaudumbaracamasāṃstrīṃstrīn nidadhāti 
rasavato dakṣiṇe śaṣpavato madhyame puroḍāśavata uttare  KauśS 
ekaikasyāḥ sītāyāḥ dakṣiṇeṣu camaseṣu rasān prakṣipya madhyameṣu virūḍhaṃ prakṣipyottareṣu puroḍāśaṃ nidadhāti 
darbhān pratyavabhujya saṃvapati  KauśS 
camasopari darbhān nidadhāti 
tataścamasān pāṃsunā pracchādayati 
mṛttikāṃ dadhāti tatra 
tataḥ prabhāte avaśyaṃ tasmin kṣetre dvitīye'hani karṣayitavyam 
etat sarvamekaṃ karma 
kṛṣikarma samāptam 
aya vṛṣabhalābhakarmocyate 
sārūpavatse śakṛtpiṇḍān guggululavaṇe pratinīyāśnāti  KauśS 
anaḍutsāmpadam  KauśS 
 abhyātānāntaṃ kṛtvā 'sīrā yuñjanti' iti sūktena sārūpavatsa odane śakṛtpiṇḍān prakṣipya guggulu lavaṇaṃ ca prakṣipya tasminnodane sampātyābhimantryāśnāti 
tata uttaratantram 
dhenurdakṣiṇā 
vṛṣabhalābhakarma samāptam 
anena karmaṇā kṛtena bahavo vṛṣabhāḥ sampadyante 
'anaḍutsāmpadam' iti vacanāt 
tṛtīyā kaṇḍikā  KKp 
atha sphātikaraṇakarmocyate 
payasvatīḥ 
iti sphātikaraṇam  KauśS 
śāntaphalaśilākṛtiloṣṭavalmīkarāśivāpaṃ trīṇi kūdīprāntāni madhyamapalāśe darbheṇa pariveṣṭya rāśipalyeṣu karoti  KauśS 
śāntaphalaṃ tasyāvasitamākṛtiloṣṭaṃ valmīkamṛttikā tasyāmantaṃ vapā ca 
 trīṇi kūdyāḥ prāntānyagrāṇi madhyamapalāśe kṛtvā darbheṇa pariveṣṭya śāntipuṣṭivadvā 'payasvatīḥ' iti sūktenābhimantrya rāśipalyeṣu karotyadhastāt 
sāyaṃ bhuñjate  KauśS 
pratyāvapanti śeṣam  KauśS 
ā bhaktayātanāt  KauśS 
anumantrayate  KauśS 
'payasvatīḥ' iti sūktena yadā yadā bhaktaṃ rādhyate tadā tadābhimantrayate yadā dīyate 
kaṇḍane peṣaṇe niṣpavane randhane pariveṣaṇe dāne ca sarvatrābhimantraṇam 
ayaṃ no nabhasaspatiḥ 
iti palye'śmānaṃ samprokṣyānvṛcaṃ kāśīnopyāvāpayati  KauśS 
'ayaṃ no nabhasaspatiḥ' iti sūktenāśmānaṃ abhimantrya palye nidadhāti 
aśmanopari trīn anvṛcaṃ muṣṭiṃ dhānyaṃ nidadhāti 
sthiradhānyamakṣayaṃ bhavati 
samāptāni sphātikaraṇāni 
puṣṭikarmāṇyeva vartante 
ā gāvaḥ  iti gāḥ āyatīḥ pratyuttiṣṭhati  KauśS 
'ā gāvaḥ' iti sūktena sandhyākāle gā āyatīḥ pratyuttiṣṭhati 
prāvṛṣi prathamadhārasyendrāya trirjuhoti  KauśS 
yadā prathamaṃ homamicchati tadedaṃ karma karoti pākayajñavidhānena 
tasyā dugdhenendradevatākaṃ caruṃ śrapayitvā 'ā gāvaḥ' iti ṣaḍbhirṛgbhirdvābhyāṃ dvābhyāṃ trayo homāḥ kartavyāḥ 
'indrāya juṣṭaṃ nirvapāmi' iti 
prokṣaṇe barhiḥpraharaṇe ca viśeṣaḥ 
prajāvatīḥ 
iti pratiṣṭhamānā anumantrayate  KauśS 
'prajāvatīḥ sūyavasā' ityṛcāraṇye gacchantīrgā anumantrayate 
karkīpravādānāṃ dvādaśadāmnyāṃ sampātavatyām ayaṃ ghāsaḥ 
iha vatsām 
iti mantroktam  KauśS 
abhyātānāntaṃ kṛtvā 'sūryasya raśmīnanu' 
iti tisṛbhirdvādaśadāmnyāṃ sampātitāyāṃ vatsāṃ badhnāti 
'iha vatsāṃ nibadhnīmaḥ' iti pādena vatsāṃ badhnāti 
'ayaṃ ghāsaḥ' iti pādena ghāsaṃ dadāti gobhyo vatsebhyaśca 
abhyātānādyuttaratantram 
samāptā gośāntiḥ 
vastrasāmpadāni karmāṇyucyante 
yaste śokāya 
iti vastrasāmpadī  KauśS 
tisraḥ kūdīmayīrūrṇanābhikulāyaparihitā anvaktā ādadhāti  KauśS 
'yaste śokāya' ityṛcā tisraḥ kūdīmayīḥ ūmayakulāyasūtreṇāveṣṭya ghūtenāktā ādadhāti 
trirmantrāvṛttiḥ 
ūmaya ūrṇanābhiḥ 
anena karmaṇā kṛtena vastrāṇi sampadyante 
atyanteṣīkā mauñjaparihitā madhunā pralipya cikkaśeṣu paryasya  KauśS 
'yaste śokāya' ityṛcā muñjena saha iṣīkāstisro madhunā praliptā cikkaśeṣvādadhāti 
trirmantrāvṛttiḥ 
samāptāni vastrasāmpadāni 
jyeṣṭhena putreṇa saha bhāgavidhiṃ vakṣyāmaḥ 
uta putraḥ  iti jyeṣṭhaṃ putramavasāyayati  KauśS 
'uta putraḥ' ityṛcā gṛhakāṣṭheṣṭakādyā abhimantrya gṛhaṃ kārayet 
puṣṭikāmaḥ 
putro vā sāmpadaṃ karoti pitā vā 
mitaśaraṇaḥ sāmpadaṃ kurute  KauśS 
'uta putraḥ' ityṛcā sarvasāmpadaṃ kurute 
'uta putraḥ' ityṛcā audumbarasamidha ādadhāti 
'uta putraḥ' ityṛcā pālāśasamidha ādadhāti 
'uta putraḥ' ityṛcā bṛhadbadarīsamidha ādadhāti 
āvapati vrīhiyavatilānityādi 
grāmapaśuputradhanadhānyakāmaḥ sarvasāmpadaṃ kurute 
putraḥ karoti sāmpadāni karmāṇi 
ardhamardhena 
ityārdrapāṇī rasaṃ jñātvā prayacchati  KauśS 
śāntaśākhayā prāgbhāgamapākṛtya  KauśS 
'ardhamardhena' ityṛcā ārdrapāṇirbhūtvā śāntaśākhayā ṛcaṃ japitvā pitā putrasya bhāgaṃ prayacchati prāgbhāgamapākṛtya 
putrasya gṛhe godhanaṃ badhnāti 
pratyagni paricṛtati  KauśS 
agnisammukhaṃ kurute 
putrabhāgaṃ kurute 
tasyā amāvāsyāyāṃ tisraḥ prādeśamātrīrādadhāti  KauśS 
agre yā amāvāsyā bhaviṣyati tasyāmamāvāsyāyām 'ardhamardhena' ityṛcā śākhāṃ bhittvā tisraḥ samidha ādadhāti 
trirmantrāvṛttiḥ 
putrāśca bhrātaro'pyanena vidhānena bhāgaṃ kurvanti 
samāptaṃ vibhāgakarma putrasya 
puṣṭikāmaḥ 
tve kratum  iti rasaprāśanī  KauśS 
rasakarmāṇi kurute  KauśS 
'tve kratumapi' ityṛcā rasakarmāṇi kurute 
rasān sampātyābhimantrya prāśayati 
yāni medhājananādīni vihitāni sarvāṇi vikalpenānayā ṛcā bhavanti 
kāmaḥ puṣṭireva 
'tve kratum' ityṛcā sarvatra rasaprāśanam 
paribhāṣā sarvasminnatharvavede rasakarmasu 
stuṣva varṣman 
iti prājāpatyāmāvāsyāyāmastamite valmīkaśirasi darbhāvastīrṇe'dhyadhi dīpaṃ dhārayaṃstrirjuhoti  KauśS 
pākayajñavidhānena prajāpataye caruṃ śrapayitvā 'stuṣva varṣman' ityṛcā juhoti 
tata uttaratantram 
puṣṭikāmaḥ 
amāvāsyāyāmastamite rātrau valmīkaśirasi darbhāvāstīrya tatra dīpaṃ dadāti 
dīpopari trirājyāhutīrjuhoti 'stuṣva varṣman' ityṛcā 
trirmantrāvṛttiḥ 
taṇḍulasampātānānīya rasairupasicyāśnāti  KauśS 
taṇḍuleṣu sampātānānayati 
tānupavatsyadbhaktaṃ śrapayati 
tata rasairupasicyāśnāti  na tantram 
evaṃ paurṇamāsyāmājyotān  KauśS 
evaṃ paurṇamāsyāmastamite valmīkaśirasi 
'stuṣva varṣman' ityṛcā trirhomaḥ 
na tantram 
trirmantrāvṛttiḥ 
taṇḍulasampātānānīya rasairupasicyāśnāti 
caturthī kaṇḍikā  KKp 
punaranekaphalapuṣṭikarmāṇyucyante 
ṛdhaṅmantraḥ tadidāsa 
iti maiśradhānyaṃ bhṛṣṭapiṣṭaṃ lohitālaṅkṛtaṃ rasamiśramaśnāti  KauśS 
abhyātānāntaṃ kṛtvā 'ṛdhaṅmantraḥ
' 'tadidāsa' iti sūktābhyāṃ maiśradhānyaṃ bhṛṣṭapiṣṭaṃ saktumajālohitamiśraṃ rasamiśritaṃ ca sampātyābhimantryāśnāti 
tata uttaratantram 
abhṛṣṭaṃ plakṣodumbarasyottarato'gnestriṣu camaseṣu pūrvāhṇasya tejasāgramannasya prāśiṣam iti pūrvāhṇe  KauśS 
madhyandinasya tejasā madhyamannasya prāśiṣam iti madhyandine  KauśS 
aparāhṇasya tejasā sarvamannasya prāśiṣam ityaparāhṇe  KauśS 
abhyātānāntaṃ kṛtvā 'ṛdhaṅmantraḥ'
'tadidāsa' iti sūktābhyāmaudumbaracamaseṣu triṣu maiśradhānyaṃ prakṣipya rasāṃśca sampātyābhimantryāśnāti mantreṇa trikālaṃ ca 
'pūrvāhṇasya tejasā' ityādayo mantrāḥ 
pratimantraṃ bhakṣaṇam 
plakṣacamaseṣu vā 
ekaṃ camasaṃ pūrvāhṇe 
ekaṃ madhyāhne 
ekamaparāhṇe 
trikālabhedāḥ 
abhyātānādyuttaratantram
ṛtumatyā striyā aṅgulibhyāṃ lohitam  KauśS 
tantraṃ kṛtvā 'ṛdhaṅmantraḥ'
'tadidāsa' iti sūktābhyāmṛtumatyāḥ striyā lohitaṃ rasamiśritaṃ kṛtvā sampātyābhimantryāṅgulibhyāṃ pradeśanīmadhyamābhyāṃ prāśnāti 
abhyātānādyuttaratantram 
puṣṭyarthī 
kṣetrakāmasya karmocyate 
yatkṣetraṃ kāmayate tasmin kīlālaṃ dadhimadhumiśram  KauśS 
yat kṣetraṃ kāmayate tasmin kṣetra idaṃ karma kuryāt 
ājyatantraṃ barhirlavanādyabhyātānāntaṃ kṛtvā 'ṛdhaṅmantraḥ'
'tadidāsa' iti sūktābhyāṃ bhaktaṃ dadhimadhumiśraṃ sampātyābhimantryāśnāti 
tata uttaratantram 
samāptaṃ kṣetrakāmasya karma 
saṃvatsaraṃ striyamanupetya śuktyāṃ reta ānīya taṇḍulamiśraṃ saptagrāmam  KauśS 
saṃvatsaraṃ brahmacaryaṃ kṛtvā tato maithunaṃ kṛtvā śuktyāṃ reta ānīya taṇḍulamiśraṃ kṛtvā 'ṛdhaṅmantraḥ'
'tadidāsa' iti sūktābhyāṃ sampātyābhimantryāśnāti 
abhyātānādyuttaratantram 
puṣṭikāmaḥ 
idaṃ saptagrāmalābhakarma kathyate 
dvādaśīmamāvāsyeti kṣīrabhakṣo bhavatyamāvāsyāyāṃ dadhimadhubhakṣastasya mūtra udakadadhimadhupalpūlanānyāsicya  KauśS 
kravyādaṃ nāḍī pra viveśāgniṃ prajābhāṅgirato māyayaitau 
āvāṃ devī juṣāṇe ghṛtācī imamannādyāya pra viśataṃ svāhā iti  KauśS 
dvādaśīmamāvāsyeti kṣīrabhakṣo bhavati 
amāvāsyāyāṃ dadhimadhubhakṣaḥ 
pratipadyabhyātānāntaṃ kṛtvā 'ṛdhaṅmantraḥ'
'tadidāsa' iti sūktābhyāṃ tasya mūtra udakadadhimadhugomayaṃ ca etānyekīkṛtya sampātyābhimantryāśnāti 'kravyādaṃ nāḍī' ityṛcā 
abhyātānādyuttaratantram 
saptagrāmalābhakarma samāptam 
atha samṛddhikarmocyate 
niśāyāmāgrayaṇataṇḍulānudakyān madhumiśrān nidadhātyā yavānāṃ paṅkteḥ  KauśS 
evaṃ yavānubhayān samopya  KauśS 
trivṛti gomayaparicaye śṛtamaśnāti  KauśS 
samṛddhamiti kāṅkāyanaḥ  KauśS 
tṛtīyamāgrayaṇaṃ kṛtvābhyātānāntaṃ kṛtvā 'ṛdhaṅmantraḥ'
'tadidāsa' iti sūktābhyāṃ vrīhiyavānekatra kṛtvā trivṛti gomayaparicaye śrapayitvā sampātyābhimantryāśnāti 
tata uttaratantram 
sarvakāmaḥ 
samṛddhiputrapaśudhanādi 
atha samudrakarmocyate 
mamāgne varcaḥ 
iti sāttrikānagnīn darbhapūtīkabhāṅgābhiḥ paristīrya gārhapatyaśṛtaṃ sarveṣu sampātavantaṃ gārhapatyadeśe'śnāti  KauśS 
śatrudeśe gatvā gārhapatyadakṣiṇāgnyāhavanīyeṣu karma kuryāt 
tato gārhapatye'bhyātānāntaṃ kṛtvā 'mamāgne varcaḥ' iti sūktena sārūpavatsamodanaṃ gārhapatyaśṛtaṃ gārhapatye prathamaṃ sampātya 
tato dakṣiṇāgnau tantraṃ kṛtvā pūtīkaiḥ kāśaiḥ staraṇam 
tameva sārūpavatsaṃ sampātya 
tata āhavanīye tantraṃ kṛtvā bhāṅgāstaraṇam 
tatastameva sārūpavatsaṃ sampātya tenaiva sūktena tataḥ paścāt sakṛdabhimantraṇaṃ kṛtvā tata aśnāti 
aśanaṃ gārhapatyadeśe karoti 
gārhapatyaprabhṛtyuttaratantraṃ kuryāt 
evaṃ pūrvasminnaparayorupasaṃhṛtya  KauśS 
vratagrahaṇādi karoti 
dakṣiṇāgnyāhavanīyagārhapatyeṣu yathākramaṃ vratagrahaṇādi abhyātānāntaṃ kṛtvā sārūpavatsasya
dakṣiṇāgnau śrapaṇaṃ kṛtvā 'mamāgne varcaḥ' iti sūktena sārūpavatsaṃ sampātyādiṣu yathākrameṇa 
tato gārhapatyaṃ dakṣiṇāgniṃ caikatra kṛtvā tato'bhimantrya dakṣiṇāgnideśa aśnāti yathākrameṇa 
uttaratantram 
 evamāhavanīyagārhapatyadakṣiṇāgniṣu vratopāyanādyabhyātānāntaṃ kṛtvā sārūpavatsasyāhavanīye śrapaṇaṃ kṛtvā 'mamāgne varcaḥ' iti sūktenāhavanīyādi  
yathākrameṇa  
sārūpavatsaṃ sampātya gārhapatyāhavanīyamekatra kṛtvā tato'bhimantryāśnāti 
tata āhavanīyagārhapatyadakṣiṇāgniṣu yathākrameṇa 
uttaratantram 
gārhapatyasya darbhaiḥ staraṇam 
dakṣiṇāgneḥ pūtīkaiḥ staraṇam 
āhavanīyasya bhāṅgābhiḥ staraṇam 
staraṇe viśeṣaḥ 
evaṃ droṇakalaśe rasānuktam  KauśS 
gārhapatyadakṣiṇāgnyāhavanīyeṣu yathākrameṇa punareva tantraṃ kṛtvā 'mamāgneḥ varcaḥ' iti sūktena droṇakalaśe rasān kṛtvā
tataḥ sampātya yathākrameṇa 
abhimantraṇaṃ ca sakṛt kuryāt 
tato rasān prāśnāti gārhapatyādikrameṇa 
uttaratantram 
darbhapūtīkabhāṅgābhiḥ paristaraṇam 
gārhapatyādiṣu yathākramam 
samāptaṃ samudrakarma 
pañcamī kaṇḍikā  KKp 
atha niveśakarmocyate 
yajūṃṣi yajñe 
iti navaśālāyāṃ sarpirmadhumiśramaśnāti  KauśS 
agniśālāyāṃ vā gośālāyāṃ vā grāme vā pure vānyatrābhinave gṛhe vā 
puṣṭikāmo'nuvartate 
pāṣāṇamaye vā kāṣṭhamaye vā tṛṇamaye vā iṣṭakāmaye vā sarvatra nave vāsitaṃ idaṃ karma 
abhyātānāntaṃ kṛtvā 'yajūṃṣi yajñe' iti sūktāntena sakṛd ghṛtaṃ madhumiśraṃ juhoti 
doṣo gāya  iti dvitīyām  KauśS 
'doṣo gāya' iti sūktena dvitīyāmāhutiṃ juhoti 
yuktābhyāṃ tṛtīyām  KauśS 
'yajūṃṣi yajñe'
'doṣo gāya' iti sūktābhyāṃ tṛtīyāmāhutiṃ juhoti 
ānumatīṃ caturthīm  KauśS 
'anumatiḥ sarvam' 
ityṛcā caturthīmāhutiṃ juhoti 
śālāmaṅgulibhyāṃ samprokṣya gṛhapatnyāsāda upaviśyodapātraṃ ninayati  KauśS 
tataḥ śālāmaṅgulibhyāṃ samprokṣya tūṣṇīṃ gṛhapatnyāsāda upaviśya udapātraṃ ninayati tūṣṇīm 
ihaiva sta  iti vācaṃ visṛjate  KauśS 
ādau vāgyamanaṃ kṛtam 
'ihaiva sta' iti vāgvisargaḥ 
tata uttaratantram 
navaśālāyāṃ puṣṭikāmaḥ karoti 
gṛhapraveśe ca nityam 
ūrdhvā asya 
iti vārṣmaṇamaudumbaraṃ manthapratirūpamabhijuhoti  KauśS 
abhyātānāntaṃ kṛtvā 'ūrdhvā asya' iti sūktenāgnau audumbaraṃ dattvājyaṃ juhoti 
dhūmaṃ niyacchati 
lepaṃ prāśnīyāt 
abhyātānādyuttaratantram 
puṣṭikāmādhikāro'nuvartate 
asaṅkhyātā adhiśṛtya saptāgamaśaṣkulīḥ  KauśS 
abhyātānāntaṃ kṛtvāsaṅkhyātā āgamaśaṣkulīradhiśṛtya 'ūrdhvā asya' iti sūktena sapta śaṣkulīragnau dattvājyaṃ juhoti 
tata uttaratantram 
śeṣāḥ śaṣkulīḥ kartre dadāti 
puṣṭikāmaḥ 
dāyādeṣu vibhāgakarma vakṣyāmaḥ 
tvaṣṭā me  iti prātarvibhuṅkṣyamāṇo'śnāti  KauśS 
abhyātānāntaṃ kṛtvā 'tvaṣṭā me daivyaṃ vacaḥ' iti sūktena sārūpavatsaṃ śrapayitvā sampātyābhimantryāśnāti 
abhyātānādyuttaratantram 
jyāyuṃ badhnāti  KauśS 
abhyātānāntaṃ kṛtvā 'tvaṣṭā me daivyam' iti sūktena dhanurjyāṃ sampātyābhimantrya badhnāti 
tata uttaratantram 
samāptāni vibhāgaśāntikarmāṇi dāyādavibhāgānām 
daṇḍaṃ sampātavantaṃ vimṛjya dhārayati  KauśS 
abhyātānāntaṃ kṛtvā 'tvaṣṭā me' iti sūktena daṇḍaṃ sampātyābhimantrya vimṛjya tato dhārayati 
dhvajadaṇḍaṃ citraṃ dhanurdaṇḍaṃ śailakuntadaṇḍaṃ rājadaṇḍaṃ veṇvādi 
puṣṭyarthī 
atha citrākarma citrānakṣatre ucyate 
vāyurenāḥ  iti yuktayościtrākarmaniśāyāṃ sambhārān sampātavataḥ karoti  KauśS 
'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ prayuṅkte' KauśS  
rātrau abhyātānāntaṃ kṛtvā 'tvaṣṭā me' 'vāyurenāḥ' iti sūktābhyāṃ sambhārān sampātayati 
vṛkṣaśākhā udakaṃ audumbaraśakalaṃ tāmrachurikā eteṣu pratidravyaṃ sūktāvṛttiḥ 
abhyātānādyuttaratantram 
aparedyuḥ vāyurenāḥ iti śākhayodakadhārayā gāḥ parikrāmati  KauśS 
tataḥ prabhāte idaṃ karma kriyate 
'vāyurenāḥ' ityṛcā śākhayodakadhārayā gāḥ parikrāmati 
prathamajasya śakalamavadhāyaudumbareṇāsinā lohitena 
iti mantroktam  KauśS 
prathamajasyekṣukāśakāṇḍyāḥ śakalamavadhāyaudumbareṇāsinā 'lohitena' iti mantreṇa vatsakarṇaṃ chinnati 
yathā cakruḥ 
itīkṣukāśakāṇḍyā lohitaṃ nirmṛjya rasamiśramaśnāti  KauśS 
sarvamaudumbaram  KauśS 
abhyātānāntaṃ kṛtvā 'yathā cakruḥ' ityṛcā ikṣukāśakāṇḍyā karṇalohitaṃ rasamiśritaṃ kṛtvā sampātyābhimantryāśnāti puṣṭikāmaḥ 
abhyātānādyuttaratantram 
atha kṛṣikarmocyate 
yasyedamā rajaḥ 
ityāyojanānāmapyayaḥ  KauśS 
'yasyedamā rajo yujaḥ' iti sūktenoktaṃ 'sīrā yuñjanti' 
itivat kṛṣikarma karoti 
puṣṭikarmaṇāmupadhānopasthānaṃ karoti 
ṣaṣṭhī kaṇḍikā  KKp 
bījavāpanakarma karoti 
ucchrayasva 
iti bījopaharaṇam  KauśS 
ājyamiśrān yavānurvarāyāṃ kṛṣṭe phālenoduhyānvṛcaṃ kāśīn ninayati nivapati  KauśS 
'ucchrayasva' iti sūktena yavavrīhyādibījamāsādyājyamiśramabhimantrya kṛṣṭe vā kṣetre nivapati trīn muṣṭīn bījasya 
tataḥ pāṃśubhirācchādayati 
samāptaṃ bījakṣetravāpanakarma 
abhi tyam  iti mahāvakāśe'raṇya unnate vimite prāgdvārapratyagdvāreṣvapsu sampātānānayati  KauśS 
kṛṣṇājine somāṃśūn vicinoti  KauśS 
uccasthāne gatvā tato'bhyātānāntaṃ kṛtvā 'abhi tyam' iti caturṛcena sūktenodapātraṃ sampātya kṛṣṇājine somaṃ vicinoti 
somamiśreṇa sampātavantamaśnāti  KauśS 
tadudapātraṃ somarasamiśraṃ sārūpavatsam odanaṃ śrapayitvā sampātyābhimantryāśnāti 
tata uttaratantram 
prāgdvārapratyagdvāre maṇḍapa etat karma 
ādīpte sampannam  KauśS 
paścānmaṇḍapamagninā dahati 
tāṃ savitaḥ 
iti gṛṣṭidāma badhnāti  KauśS 
abhyātānāntaṃ kṛtvā 'tāṃ savitaḥ' ityṛcā 
ekavāraprasūtā gauḥ gṛṣṭiḥ 
godāmamaṇiṃ sampātyābhimantrya badhnāti puṣṭyarthī 
abhyātānādyuttaratantram 
saṃ mā siñcantu 
iti sarvodake maiśradhānyam  KauśS 
abhyātānāntaṃ kṛtvā 'saṃ mā siñcantu' ityṛcā grāmasya sarvodake maiśradhānyaṃ prakṣipya sampātyābhimantryāśnāti 
tato havirudvāsanāntaṃ tantram 
puṣṭyarthī 
divyaṃ suparṇam 
ityṛṣabhadaṇḍino vapayendraṃ yajate  KauśS 
anubaddhaśiraḥpādena gośālāṃ carmaṇāvacchādyāvadānakṛtaṃ brāhmaṇān bhojayati  KauśS 
'divyaṃ suparṇam' ityṛcā ṛṣabhasya vapayendraṃ yajate vaśāvidhānena 
atha pravatsyata ekāgnikasyedaṃ karma kathyate 
ihaiva sta  iti pravatsyannavekṣate  KauśS 
sūyavasād  iti sūyavase paśūn niṣṭhāpayati  KauśS 
'ihaiva sta' ityṛcā gṛhaṃ mānuṣāṃścāvekṣate 
'sūyavasād' ityṛcā paśūnabhimantrayate 
samāptaṃ praveśe yājamānam 
yadā āgacchati tadedaṃ karmocyate 
proṣya samidha ādāya ūrjaṃ bibhrat 
iti gṛhasaṅkāśe japati  KauśS 
maunaṃ kṛtvā samidha ādāya gṛhaṃ dṛṣṭvā 'ūrjaṃ bibhrat' iti ṣaḍarcaṃ sūktaṃ japati 
savyena samidho dakṣiṇena śālāvalīkaṃ saṃstabhya japati  KauśS 
vāmena hastena samidhaḥ kṛtvā dakṣiṇena śālāvalīkaṃ saṃstabhya japati 'ūrjaṃ bibhrat' iti 
ativrajya samidha ādhāya sumaṅgali prajāvati susīme'haṃ vāṃ gṛhapatirjīvyāsam iti sthūṇe gṛhṇātyupatiṣṭhate  KauśS 
tataḥ 'ūrjaṃ bibhrat' iti sūktena samidha ādadhāti agnau 
'sumaṅgali prajāvati' kalpajena sthūṇe gṛhṇātyupatiṣṭhate 
yad vadāmi  iti mantroktam  KauśS 
'yad vadāmi' ityṛcā vāgvisargaṃ karoti 
gṛhapatnyāsāda upaviśya udapātraṃ ninayati  KauśS 
tūṣṇīm  samāptamāgamanakarma 
puṣṭyarthī 
dūrvāgrairañjalāvapa ānīya darśaṃ dārśībhirupatiṣṭhate  KauśS 
dūrvāgrāṇyañjulikāyāṃ kṛtvā 'pūrvāparam' 
iti ṣaḍarcaṃ sūktaṃ japatyamāvāsyāyām 
kecit candramasaṃ dṛṣṭvā japaṃ kurvanti 
puṣṭikāmaḥ 
atha vṛṣotsargavidhiṃ vakṣyāmaḥ 
indrasya kukṣiḥ 
sāhasraḥ 
ityṛṣabhaṃ sampātavantamatisṛjati  KauśS 
 retodhāyai tvātisṛjāmi vayodhāyai tvātisṛjāmi yūthatvāyai tvātisṛjāmi gaṇatvāyai tvātisṛjāmi sahasrapoṣāyai tvātisṛjāmyaparimitapoṣāyai tvātisṛjāmi 
etaṃ vo yuvānam 
iti purāṇaṃ pravṛtya navamutsṛjate samprokṣati  KauśS 
abhyātānāntaṃ kṛtvā 'indrasya kukṣiḥ' ityṛcā ṛṣabhaṃ sampātya vivāhavat agnipariṇayanaṃ kṛtvā saha vatsatarībhirvisarjayati 
'retodhāyai' iti ṣaṭ 
'etaṃ vo yuvānam' ityṛcābhimantraṇam 
tataḥ prokṣaṇam 
tata uttaratantram 
abhyātānāntaṃ kṛtvā 'sāhasraḥ' ityarthasūktena vṛṣabhaṃ sampātya vivāhavat sarvaṃ kṛtvā visarjayati 
'retodhāyai' ityetaiḥ 
'etaṃ vo yuvānam' ityṛcābhimantraṇaṃ vatsasya 
abhyātānādyuttaratantram 
yadā ekādaśāhe vṛṣotsargaṃ karoti tadā śāntyudakaṃ kṛtvā tato vṛṣotsargaṃ karoti 
vṛṣotsargaḥ samāptaḥ 
vṛṣabhapucchaṃ gṛhītvā 'devapitṛṛṣibhyo'haṃ dade ṛṣabham' uccārayati 
atha punaḥ puṣṭikarmāṇyucyate 
uttareṇa puṣṭikāma ṛṣabheṇendraṃ yajate  KauśS 
'sāhasrastveṣaḥ' ityarthasūktena ṛṣabheṇendraṃ yajate vaśāvidhānena 
puṣṭikāmaḥ 
sampatkāmaḥ śvetena paurṇamāsyām  KauśS 
'sāhasraḥ' ityarthasūktena śvetena ṛṣabheṇendraṃ yajate vaśāvidhānena 
sampatkāmaḥ 
athāgrahāyaṇīkarma ucyate 
satyaṃ bṛhad 
ityāgrahāyaṇyām  KauśS 
rātrau abhyātānāntaṃ kṛtvā trayaścaravaḥ śrapayitavyāḥ 'satyaṃ bṛhat' ityanuvākena 
paścādagnerdarbheṣu khadāyāṃ sarvahutam  KauśS 
paścādagnerdarbheṣu khadāyāṃ bhūmāvekaṃ caruṃ sakṛt sarvahutaṃ juhoti 
dvitīyaṃ sampātavantamaśnāti  KauśS 
dvitīyaṃ carumanuvākena sampātyābhimantryāśnāti 
tṛtīyasyāditaḥ saptabhiḥ bhūme mātaḥ 
iti trirjuhoti  KauśS 
tṛtīyaṃ caruṃ 'satyaṃ bṛhad' 
iti sapta 'bhūme mātaḥ' ityṛcā juhoti 
trirmantrāvṛttiḥ 
paścādagnerdarbheṣu kaśipvāstīrya vimṛgvarīm 
ityupaviśati  KauśS 
yāste śivāḥ 
iti saṃviśati  KauśS 
'yāste śivāḥ' ityṛcā saṃviśati 
yacchayānaḥ 
iti paryāvartate  KauśS 
'yacchayānaḥ' ityṛcā paryāvartate 
navabhiḥ śantivā 
iti daśamyā udāyuṣā 
ityupottiṣṭhati  KauśS 
prātarutiṣṭhati 'satyaṃ bṛhat' 
iti navabhiḥ 'śantivā' iti daśamyā
'udāyuṣā' iti dvābhyām 
udvayam  ityutkrāmati  KauśS 
udīrāṇāḥ  iti trīṇi padāni prāṅvodaṅvā bāhyenopaniṣkramya yāvatte 
iti vīkṣate  KauśS 
'udīrāṇāḥ' ityṛcā trīṇi padāni niṣkrāmati prāgvodagvā 
bāhyenopaniṣkramya 'yāvatte' ityṛcādityamīkṣate 
nityaṃ kāmyaṃ ca
bhavati 
unnatācca  KauśS 
unnatamāruhya 'yāvatte' ityṛcā vīkṣate 
puṣṭikāmaḥ 
tata uttaratantram 
āgrahāyaṇīkarma samāptam 
purastādagneḥ sīraṃ yuktamudapātreṇa sampātavatāvasiñcati  KauśS 
tantraṃ kṛtvā 'satyaṃ bṛhat' ityanuvākenodapātraṃ sampātya purastādagneḥ sīraṃ yuktaṃ samprokṣati 
tata uttaratantram 
āyojanānāmapyayaḥ  KauśS 
'satyaṃ bṛhat' ityanuvākena kṛṣikarma 
'sīrā yuñjanti' vat karma bhavati 
yasyāṃ sadohavirdhāne 
iti juhoti varo ma āgamiṣyati iti  KauśS 
abhyātānāntaṃ kṛtvā 'yasyāṃ sadohavirdhāne' iti tisṛbhirājyaṃ juhoti 
uttaratantram 
'varo ma āgamiṣyati' iti varasya 
prārthito'bhilāṣaḥ 
utkṛṣṭaputradhanādisarvaphalakāmaḥ 
yasyāmannam 
ityupatiṣṭhate  KauśS 
'yasyāmannam' ityṛcopatiṣṭhate pṛthivīṃ puṣṭikāmaḥ 
vrīhiyavādyannam 
nidhiṃ bibhrati 
iti maṇihiraṇyakāmaḥ  KauśS 
evaṃ vittvā  KauśS 
'nidhiṃ bibhrati' iti dvābhyāmupatiṣṭhate pṛthivīṃ maṇihiraṇyadravanidhiratnakāmaḥ 
yasyāṃ kṛṣṇam 
iti vārṣakṛtasyācāmati śirasyānayate  KauśS 
vṛṣṭikāle 'yasyāṃ kṛṣṇam' ityṛcā navodakamabhimantryācamanaṃ karoti puṣṭikāmaḥ 
'yasyāṃ kṛṣṇam' ityṛcā navodakamabhimantrya snānaṃ karoti puṣṭikāmaḥ 
navodakasya karma samāptam 
yaṃ tvā pṛṣatī rathaḥ 
iti dyauḥ pṛṣatyādityo rohitaḥ  KauśS 
pṛṣatīṃ gāṃ dadāti  KauśS 
'yaṃ tvā pṛṣatī rathaḥ' iti caturbhiḥ raktavarṇāṃ gāmabhimantrya brāhmaṇāya dadāti puṣṭikāmaḥ 
pṛṣatyā kṣīraudanaṃ sarvahutam  KauśS 
tantraṃ kṛtvā 'yaṃ tvā pṛṣatī rathaḥ' iti caturbhiḥ raktavarṇāyāḥ goḥ kṣīraudanaṃ śrapayitvā sarvahutaṃ juhoti 
tata uttaratantram 
puṣṭikāmaḥ 
puṣṭikarmaṇāmupadhānopasthānam  KauśS 
sarve mantrāḥ puṣṭikarmasu paṭhitāḥ tṛtīye'dhyāye 
teṣāmupadhānamupasthānaṃ bhavati sarveṣāṃ sūktānāṃ yetriṣaptādīnām 
salilaiḥ sarvakāmaḥ salilaiḥ sarvakāmaḥ  KauśS 
salilagaṇaḥ KauśS  
'brahma jajñānam'
'ambayo yanti' gaṇaḥ KauśS  
'saṃ saṃ sravantu' KauśS 
'śerabhaka' KauśS  
'eha yantu' gaṇaḥ KauśS  
'āyamagan' 'ayaṃ pratisaraḥ'
'ayaṃ me varaṇaḥ'
'arātīyoḥ' iti KauśS  
'uttamo asi' KauśS  
'akṣitāste' KauśS  
'prathamā ha vyuvāsa' KauśS  
'sīrā yuñjanti' KauśS  
'payasvatīḥ' KauśS  
'ayaṃ no nabhasaḥ' KauśS  
'ā gāvaḥ' KauśS  
'prajāvatīḥ' KauśS  
'sūryasya raśmīn' KauśS  
'yaste śokāya' KauśS  
'ṛdhaṅmantraḥ'
'tadidāsa' iti KauśS  
'mamāgne varcaḥ' KauśS  
'yajūṃṣi yajñe' KauśS  
'ūrdhvā asya' KauśS  
'tvaṣṭā me' KauśS  
'vāyurenāḥ' KauśS  
'yasyedamā rajaḥ' KauśS  
'ucchrayasva' KauśS  
'abhi tyam' KauśS  
'tāṃ savituḥ' KauśS  
'divyaṃ suparṇam' KauśS  
'ūrjaṃ bibhrat' KauśS  
'indrasya kukṣiḥ'
'sāhasraḥ' KauśS  
'satyaṃ bṛhat' KauśS  
'yāste śivāḥ' KauśS  
'yasyāṃ sadaḥ' KauśS  
'yaṃ tvā pṛṣatīḥ' KauśS 
ityete mantrāḥ puṣṭikarmamadhye paṭhitāḥ 
ete mantrāḥ pauṣṭikāḥ 
pauṣṭikānāṃ sarveṣāṃ mantrāṇāṃ havirupadhānam upasthānaṃ vā karoti vikalpena puṣṭikarmaṇāmupadhānopasthānam KauśS 
iti vacanāt 
puṣṭikarmaṇām upadhānam upasthānaṃ vā karoti puṣṭikāmaḥ 
upadadhītetyanādeśe ājyaṃ samitpuroḍāśapayaodanapāyasapaśuvrīhiyavatilāḥ dhānāḥ karambhaśaṣkulyaḥ etāni havīṃṣi jānīyāt 
yatra yatra homaḥ kartavyastatra tatra sarvatropadhānaṃ pauṣṭikānāṃ mantrāṇāṃ kartavyam 
upasthānaṃ vā 
gṛhe bahirvā vṛkṣārthaṃ puruṣārthaṃ paśvarthaṃ hastyartham aśvārthaṃ goarthaṃ mahiṣyartham ajāvikādigṛhapaśudhanadhānyamṛgārtham 
grāme nagare kṣetre bahirvā 
yatra nityanaimittikakāmyahomastatra sarvatra pauṣṭikahomaḥ kāryaḥ 
nāsti saṅkhyājātiniyamaḥ puṣṭikarmaṇām 
yatrānyaprayojanārthaṃ homaḥ na tatra pauṣṭikahomaḥ kāryaḥ 
sarvatra puṣṭyarthaprayojanam
yatrayatra ca saṅkīrṇamātmānaṃ manyate dvijaḥ
tatratatra tilairhomo nairṛtirna vidhīyate 
na tatra nirṛtikarma kuryādityarthaḥ 
puṣṭikarmaṇāmupadhānopasthānamityarthaḥ 
salilaiḥ sarvakāmaḥ 
ājyādi juhoti salilagaṇena 
tantraṃ yathāsambhavaṃ yojyam 
sarvaphalakāma ityarthaḥ 
salilagaṇenopadhānaṃ vā kuryāt 
upasthānaṃ vā kuryāt sarvakāmaḥ 
puṣṭiśabdena dravyādilābho dravyādivṛddhiśca puṣṭiśabdenocyate 
śarīrapuṣṭiśca dhanādipuṣṭiśca bhavati āyuḥpuṣṭiśca 
atha salilagaṇa ucyate  'āpo hi ṣṭhāḥ'
'śanno devīḥ'
'brahma jajñānam' 'anāptā ye'
'sahasradhāra eva' 
 'asya vāmasya'
'yo rohito vṛṣabha' dvyarcaṃ
'udasya ketavaḥ'
'mūrdhāham'
'viṣāsahim' iti salilagaṇaḥ 
asya gaṇasya vā upadhānaṃ ājyādi vā karoti athavā upasthānam 
 putrapaśudhanadhānyaratnagṛhapadātiaśvahastigomahiṣī avivastrajātadravyādihiraṇyabhojanaārāmadevapūjādiuccāṭanavaśīkaraṇastambhanajambhanādi  
sarvaṃ salilagaṇena sidhyati  
upadhānopasthānaṃ karoti sarvaphalakāmaḥ putrapaśudhānyādisarvakāmaḥ 
samāptāni pauṣṭikāni 
tatra ślokaḥ 
pūrvaṃ nirṛtikarmāṇi sarvapāpāpanuttaye
pauṣṭikāni tataḥ paścāt tṛtīye saṃhitāvidhau 
saptamī kaṇḍikā  KKp 
iti kauśikapaddhatau tṛtīyo'dhyāyaḥ samāptaḥ 
atha caturtho'dhyāyaḥ
bhaiṣajyakarmāṇi
atha bhaiṣajyāni  KauśS 
liṅgyupatāpo bhaiṣajyam  KauśS 
vacanādanyat  KauśS 
iti  bheṣajaśāntirbhaiṣajyaśabdenocyate 
tatra dvividhā vyādhayaḥ āhāranimittā anyajanmapāpanimittāśca 
tatra āhāranimitteṣu carakabāhaḍasuśrutapraṇīteṣu auṣadheṣu vyādhyupaśamanaṃ bhavati 
aśubhanimitteṣu atharvavedavihiteṣu śāntikeṣu vyādhyupaśamanaṃ bhavati 
tathā cāgre vakṣyatianūktānyapratiṣiddhāni bhapajyānām 
aṃholiṅgābhiḥ 
sarvāṇi kartavyāni 
uktānyanuktāni ca kartavyāni 
bandhanapāyanācamanādīni ca kāryāṇi 
bhaiṣajyakarmaṇāṃ vidhiṃ vakṣyāmaḥ 
pūrvasyodapātreṇa sampātavatāṅkte  KauśS 
ājyatantramabhyātānāntaṃ kṛtvā 'ye triṣaptāḥ' 
iti sūktena udapātraṃ sampātya vyādhitasya śarīraṃ sammārṣṭi 
abhyātānādyuttaratantram 
sarvavyādhibhaiṣajyam 
valīrvimārṣṭi  KauśS 
abhyātānāntaṃ kṛtvā 'ye triṣaptāḥ' iti sūktenodapātraṃ sampātya mukhavalīrvimārṣṭyaṅgavalīśca 
tata uttaratantram 
taruṇasya yadi valayastadā etatkarma 
sarvavyādhibhaiṣajyaṃ samāptam 
atha jvarātisārabhaiṣajyānyucyante 
vidmā śarasya 
ado yad 
iti muñjaśiro rajjvā badhnāti  KauśS 
abhyātānāntaṃ kṛtvā 'vidmā śarasya' iti sūktena muñjapuṣpamaṇiṃ muñjarajjvā baddhvā sampātyābhimantrya badhnāti 
tata uttaratantram 
jvarabhaiṣajyaṃ atisāre ca atimūtre ca 
ājyatantraṃ kṛtvā 'ado yadavadhāvati' iti sūktena muñjaśiro rajjvā baddhvā sampātyābhimantrya badhnāti 
tata uttaratantram 
atisāre atimūtre ca bhaiṣajyam 
ākṛtiloṣṭavalmīkau parilikhya pāyayati  KauśS 
'vidmā śarasya' iti prathamasūktena kṣetramṛttikāmabhimantrya pāyayati 
atisāre atimūtre ca bhaiṣajyam 
'ado yad' iti sūktena ākṛtiloṣṭamabhimantrya pāyayati 
atisāre atimūtre ca 
'vidmā śarasya' iti prathamena valmīkamṛttikāmabhimantrya pāyayati 
atisāre atimūtre ca 
'ado yad' iti sūktena valmīkamṛttikāmabhimantrya pāyayati 
atisāre atimūtre ca 
sarpiṣālimpati  KauśS 
'vidmā śarasya' iti prathamena ghṛtamantryāpānaṃ mrakṣati 
atisāre bhaiṣajyam 
'ado yad' iti sūktena ghṛtamabhimantryāpānaṃ vā pralimpati  atisāre ca 
apidhamati  KauśS 
'vidmā śarasya' iti carmakhalvāmukhamabhimantrya vraṇamukhaṃ dhamati 
atisāre bhaiṣajyam 
'ado yad' iti sūktena mukhena khalvā vābhimantryāpānaṃ śiśnaṃ vā nāḍīṃ vā vraṇamukhaṃ dhamati 
samāptāni jvarātisāra atimūtra aṅganāḍīpravāhe ca bhaiṣajyāni 
atiduḥkhamūtre duḥkhapurīṣakaraṇe śamanabhaiṣajyānyucyante 
vidmā śarasya 
iti pramehaṇaṃ badhnāti  KauśS 
abhyātānāntaṃ kṛtvā 'vidmā śarasya' iti dvitīyena harītakīṃ karpuraṃ vā sampātyābhimantrya badhnāti 
tata uttaratantram 
mūtranirodhe purīṣasya ca 
ākhukiripūtīkamathitajaratpramandasāvraskān pāyayati  KauśS 
'vidmā śarasya' iti dvitīyena mūṣakamṛttikāmabhimantrya pāyayati 
'vidmā śarasya' iti dvitīyena tallagnaṃ laṇḍikātṛṇamabhimantrya pāyayati 
'vidmā śarasya' iti dvitīyena dadhimathitaṃ pāyayati 
mūtrapurīṣapratibandhe bhaiṣajyam 
'vidmā śarasya' iti dvitīyena jaradindukamabhimantrya piṣṭvā pāyayati 
mūtrādinirodhe 
'vidmā śarasya' iti dvitīyena sūktena kāṣṭhatakṣaṇānyudake kṛtvābhimantrya pāyayati 
mūtrapurīṣapratibandhe 
uttamābhyāmāsthāpayati  KauśS 
'viṣitaṃ te vastibilam' 
iti dvābhyāmṛgbhyāṃ mūṣakamṛttikoparyupaveśyābhimantrayate mūtrapratibandhe 
'viṣitaṃ te vastibilam' iti dvābhyāmṛgbhyāṃ pūtīkatṛṇoparyupaveśyābhimantrayate 
mūtrapratibandhe 
'viṣitaṃ te vastibilam' iti dvābhyāṃ dadhimathitoparyupaveśya tato'bhimantrayate 
'viṣitaṃ te vastibilam' iti dvābhyāṃ jaratpramandasyoparyupaveśyābhimantrayate mūtrapratibandhe'viṣitaṃ
te vastibilam' ityṛgbhyāṃ dārutakṣaśakalānāmuparyupaveśya vyādhitamabhimantrayate mūtrapratibandhe 
'mūtraṃ mucyatām'  iti liṅgāt 
yānamārohayati  KauśS 
abhyātānāntaṃ kṛtvā 'vidmā śarasya' iti dvitīyena hastyādiyānaṃ sampātyābhimantrya tato vyādhitamārohayati 
tato dhāvati vegena mūtramocanakāmaḥ 
iṣuṃ visṛjati  KauśS 
'vidmā śarasya' iti dvitīyena dhanuḥśaramabhimantrya tato vyādhitaṃ prati śaraṃ kṣipati śīghraḥ 
vastiṃ biṣyati  KauśS 
'vidmā śarasya' iti dvitīyena śiśnamabhimantrya carma niḥsphoṭati 
śiśnaṃ carmaṇo niḥsārayatītyarthaḥ 
vartiṃ bibhetti  KauśS 
'vidmā śarasya' iti dvitīyena lohaśalākāmabhimantrya śiśnaṃ praveśayati 
mūtrapravāhaṃ vidārayati 
ekaviṃśatiṃ yavān dohanyāmadbhirānīya drughnīṃ jaghane saṃstabhya phalato'vasiñcati  KauśS 
 'vidmā śarasya' iti dvitīyena drughnīṃ jyādhanuṣaṃ jaghane śiśnadeśa ūrdhvaṃ kṛtvā godohanyāmudakaṃ kṛtvā yavānekaviṃśatiṃ prakṣipya tenodakena  
dhanuṣa upari phalaṃ siñcati  
yathodakaṃ śiśne patati tathā kāryam 
ālabisolaṃ phāṇṭaṃ pāyayati  KauśS 
udāvartine ca  KauśS 
'vidmā śarasya' iti dvitīyena yavagodhūmavallī padmamūlaṃ pāṭhikā etāni kvāthayitvābhimantrya vyādhitaṃ pāyayati 
samāptāni mūtrapratibandhe duḥkhamūtrakaraṇe duḥkhapurīṣakaraṇa udāvartana udarapūrṇanirodhakaraṇe caitāni bhaiṣajyāni kāryāṇi 
ārogyakāmaḥ 
atha sarvarogabhaiṣajyānyucyante 
ambayo yanti 
vāyoḥ pūtaḥ 
iti ca śāntāḥ  KauśS 
abhyātānāntaṃ kṛtvā 'ambayo yanti' iti sūktenājyaṃ juhoti 
tata uttaratantram 
'ambayo yanti' sūktena pālāśaudumbarādyāḥ samidha ādadhāti 
sarvavyādhibhaiṣajyam 
tantravikalpaḥ hastahomatvāt 
tantraṃ kṛtvā 'vāyoḥ pūtaḥ' iti sūktena tṛcenājyaṃ juhoti 
uttaratantram 
sarvabhaiṣajyaṃ samāptam 
atha somabhakṣaṇe bhaiṣajyamucyate 
uttarasya sasomāḥ  KauśS 
'vāyoḥ pūtaḥ' iti tṛcena pālāśādyāḥ samidhaḥ somarasenāktā ādadhāti 
somavamane somapāne somābhiṣave ca vyādhyutpanne bhaiṣajyaṃ samāptam 
atha bhūtatantrakarmāṇyucyante 
bhūtapiśācaśaṅkāyāṃ śāntirucyate 
cātanānāmapanodanena vyākhyātam  KauśS 
abhyātānāntaṃ kṛtvā 'stuvānam'
'idaṃ haviḥ' iti sūktābhyāṃ kukusāñjuhoti 
tata uttaratantram 
piśācabhaiṣajyam 
'abhyādheyānāṃ dhūmaṃ niyacchati' KauśS   
piśācagṛhītaṃ puruṣaṃ dhūmaṃ pāyayati 
gṛhe grāme vā pattane kṣetre vā devagṛhe vā yatra kvacit piśācaśaṅkāsti tatra homaṃ kṛtvā dhūmaṃ niyataṃ kuryādityarthaḥ 
'niḥsālām' iti sūktena kukusāñjuhoti 
tantravikalpaḥ 
dhūmabhakṣaṇaṃ kuryādityarthaḥ 
'arāyakṣayaṇam' iti tisṛbhiḥ kukusāñjuhoti 
dhūmabhakṣaṇaṃ ca 
'śanno devī pṛśniparṇī' iti sūktena kukusāñjuhoti 
dhūmapānaṃ ca 
'ā paśyati' iti sūktena kukusāñjuhoti 
dhūmaniyamanam 
'tāntsatyaujāḥ'
'tvayā pūrvam' iti kukusāñjuhoti 
vikalpena tantre dhūmaṃ karoti 
'purastādyuktaḥ' iti sūktena kukusāñjuhoti 
piśācagṛhītasya dhūmapānaṃ kāryam 
piśācadoṣānmucyate 
'rakṣohaṇam' ityanuvākena kukusāñjuhoti tantre 
dhūmabhakṣakaraṇaṃ ca 
piśācadoṣānmucyate
'stuvānam' 'idaṃ haviḥ' iti sūktābhyāṃ tuṣāñjuhoti 
tantre vā 
dhūpanaṃ ca 
'niḥsālām' iti sūktena tuṣāñjuhoti 
piśācoccāṭanakāmaḥ 
'arāyakṣayaṇam' iti tisṛbhiḥ tuṣāñjuhoti 
'śanno devī pṛśniparṇī' iti sūktena tuṣāñjuhoti
tantravikalpaḥ 
dhūpanaṃ puruṣasya 
piśācoccāṭanakāmaḥ 
'ā paśyati' sūktena tuṣāñjuhoti 
'tāntsatyaujāḥ'
'tvayā pūrvam' iti sūktābhyāṃ tuṣāñjuhoti 
tantravikalpaḥ 
sarvatra piśācoccāṭanakāmaḥ 
'purastādyuktaḥ' iti sūktena tuṣāñjuhoti 
piśācoccāṭanakāmaḥ 
'rakṣohaṇam' ityanuvākena tuṣāñjuhoti 
piśācoccāṭanakāmaḥ 
'stuvānam' 'idaṃ haviḥ' iti sūktābhyāṃ busaṃ juhoti 
tantraṃ vā 
dhūmena puruṣaṃ dhūpayati 
yasmin sthāne piśācastasmin sthāne homaṃ karoti 
yathā dhūmo bhavati tathā kuryāt sthāne ca 
'niḥsālām' iti sūktena busaṃ juhoti 
'arāyakṣayaṇam' iti tisṛbhiḥ busaṃ juhoti 
'śanno devī pṛśniparṇī' iti sūktena busaṃ juhoti 
'ā paśyati' iti sūktena busaṃ juhoti 
'tāntsatyaujāḥ'
'tvayā pūrvam' iti sūktābhyāṃ busaṃ juhoti 
'purastādyuktaḥ' iti busaṃ juhoti 
'rakṣohaṇam' ityanuvākena busaṃ juhoti 
'abhyādheyānāṃ dhūmaṃ niyacchati' KauśS  sarvatra 
'stuvānam' 'idaṃ haviḥ' iti sūktābhyāṃ kāṣṭhaśakalāni juhoti 
tantravikalpaḥ 
sarvatra piśācoccāṭanaṃ sarvatra dhūpanaṃ ca 
'niḥsālām' iti sūktenāvatakṣaṇāni juhoti 
'arāyakṣayaṇam' iti tisṛbhiḥ śakalāni juhoti 
'śanno devī pṛśniparṇī' iti śakalāni juhoti 
'ā paśyati' iti sūktena śakalāni juhoti 
'tāntsatyaujāḥ'
'tvayā pūrvam' iti sūktābhyāṃ śakalāni juhoti 
'purastādyuktaḥ' iti śakalāni juhoti 
'rakṣohaṇam' ityanuvākena kāṣṭhaśakalāni juhoti 
sarvatra tantravikalpaḥ hastahomatvāt 
dhūmaṃ ca karoti sarvatra 
puruṣasya sthāne nagare grāme gṛhe vā yatra śaṅkā vidyate tatra dhūmakaraṇaṃ homena
'stuvānam' 'idaṃ haviḥ' iti sūktābhyāṃ piśācagṛhītaṃ puruṣamanvāha 
'niḥsālām' iti sūktena puruṣamanvāha 
'arāyakṣayaṇam' iti tisṛbhiḥ puruṣamanvāha 
'śanno devī' iti sūktena piśācagṛhītamākrośayet 
'ā paśyati' iti sūktena piśācagṛhītaṃ puruṣamākrośayet 
'tāntsatyaujāḥ' 'tvayā pūrvaṃ' sūktābhyāṃ piśācamanvāha 
'purastādyuktaḥ' iti sūktaṃ japitvānvāha 
'rakṣohaṇam' ityanuvākena piśācagṛhītaṃ puruṣamanvāha 
yadi grāme nagare vā rathyāyāṃ vā kṣetre vā tadā japaṃ kṛtvā piśācanāmagrahaṇaṃ kuryāditi 
sarvatra karmaṇāṃ vikalpaḥ 
trapusamusalakhadiratārṣṭāghānāmādadhāti  KauśS 
'stuvānam' 'idaṃ haviḥ' iti sūktābhyāṃ karkaṭikāsamidha ādadhāti 
tantravikalpaḥ 
'niḥsālām' iti sūktena karkaṭikāsamidha ādadhāti 
tantraṃ vā 
piśācagṛhītaṃ vā dhūpayati 
'arāyakṣayaṇam' iti tisṛbhiḥ trapusasamidha ādadhāti 
piśācoccāṭanakāmaḥ 
'śanno devī' iti sūktena trapusasamidha ādadhāti 
piśācarakṣākāmaḥ 
'ā paśyati' iti sūktena karkaṭikāsamidha ādadhāti 
'tāntsatyaujāḥ' 'tvayā pūrvam' iti sūktābhyāṃ trapusasamidha ādadhāti 
sarvatra sūktādigrahaṇe sūktaṃ pratīyāt 
ṛgādigrahaṇe ṛcaṃ pratīyāt 
sūktamadhye ṛcaṃ pratīyāt 
'purastādyuktaḥ' iti trapusasamidha ādadhāti 
'rakṣohaṇam' ityanuvākena karkaṭikāsamidha ādadhāti 
tantravikalpaḥ 
piśācoccāṭanakāmaḥ 
'stuvānam' 'idaṃ haviḥ' iti sūktābhyāṃ musalasamidha ādadhāti 
piśācabhaiṣajyam 
'niḥsālām' iti sūktena lokaprasiddhamusalakāṣṭhānyādadhāti 
'arāyakṣayaṇam' iti tisṛbhiḥ musalakāṣṭhānyādadhāti 
tantraṃ vā 
'śanno devī' iti musalakāṣṭhānyādadhāti 
sarvatra piśācabhaiṣajyam 
'ā paśyati' iti sūktena musalakāṣṭhasamidha ādadhāti 
tantravikalpaḥ 
'tāntsatyaujāḥ'
'tvayā pūrvam' iti sūktābhyāṃ musalakāṣṭhaśakalāni juhoti 
tantraṃ vā 
piśācoccāṭanam 
'purastādyuktaḥ' iti sūktena musalasamidha ādadhāti 
sarvatra ṛgante homaḥ 
sarvatra ṛgante svāhākāraḥ 
anutantre sarvatra dhūmaniyamanam 
'rakṣohaṇam' ityanuvākena musalasamidha ādadhāti 
jātiniyamo nāsti 
hastahome sarvatra tantravikalpaḥ 
'stuvānam' 'idaṃ haviḥ' iti sūktābhyāṃ khadirasamidha ādadhāti 
'niḥsālām' iti sūktena khadirasamidha ādadhāti 
'arāyakṣayaṇam' iti tisṛbhiḥ khadirasamidha ādadhāti 
'śanno devī' iti khadirasamidha ādadhāti 
'ā paśyati' iti sūktena khadirasamidha ādadhāti 
'tāntsatyaujāḥ'
'tvayā pūrvam' iti sūktābhyāṃ khadirasamidha ādadhāti 
tantravikalpaḥ
'purastādyuktaḥ' iti khadirasamidha ādadhāti 
'rakṣohaṇam' ityanuvākena khadirasamidha ādadhāti 
piśācoccāṭanakāmaḥ 
sarvatra tantravikalpaḥ 
sarvatra karmaṇāṃ vikalpaḥ 
ekaṃ kuryāt dve vā bahūni vā
'stuvānam' 'idaṃ haviḥ' iti sūktābhyāṃ sarṣapasamidha ādadhāti 
'niḥsālām' iti sūktena sarṣapasamidha ādadhāti 
'arāyakṣayaṇam' iti tisṛbhiḥ sarṣapasamidha ādadhāti 
'śanno devīḥ' iti sūktena tārṣṭāghīḥ samidha ādadhāti 
'ā paśyati' iti sūktena tārṣṭāghīḥ samidha ādadhāti 
'tāntsatyaujāḥ' 'tvayā pūrvam' iti sūktābhyāṃ sarṣapasamidha ādadhāti 
'purastādyuktaḥ' iti sarṣapasamidha ādadhāti 
'rakṣohaṇam' ityanuvākena sarṣapasamidha ādadhāti 
tantravikalpaḥ 
musalakhadirasamidbhyāṃ dvijasyoccāṭanaṃ bhavati 
anyābhyāṃ śūdrādīnāmuccāṭanaṃ bhavati 
ayugmānkhādirāñchaṅkūn akṣyau ni vidhya 
iti paścādagneḥ samambhūmi nihanti  KauśS 
'stuvānam' 'idaṃ haviḥ' iti sūktābhyāṃ khadiraśaṅkūn sapta nava vābhimantrya paścādagnernikhanati 
bhūmiṃ 
samām 
'akṣyau ni vidhya' iti ṛcā 
nikhananamantraḥ 
piśācopadrave 
'niḥsālam' iti sūktena sapta khadiraśaṅkūnabhimantrya paścādagnernikhanati 'akṣyau ni vidhya' ityṛcā 
piśācabhaye 
'arāyakṣayaṇam' iti tisṛbhiḥ sapta khadirakīlakānabhimantrya 'akṣyau nividhya' ityṛcā paścādagnernikhanati 
piśācarakṣārtham 
'śanno devīḥ' iti sūktena ayugmān khādirāñchaṅkūnabhimantrya 'akṣyau ni vidhya' ityṛcā paścādagnernikhanati 
'ā paśyati' iti sūktena sapta kīlakānabhimantrya paścādagneḥ 'akṣyau ni vidhya' ityṛcā nikhanati 
sarvatra bhūmiṃ samāṃ karoti 
'tāntsatyaujāḥ'
'tvayā pūrvam' iti sūktābhyāṃ sapta kīlakānabhimantrya 'akṣyau ni vidhya' ityṛcā nikhanati agneḥ paścāt 
piśācabhaye 
'rakṣohaṇam' ityanuvākena khādiramayān sapta kīlakānabhimantrya paścādagnernikhanati 'akṣyau ni vidhya' iti ṛcā 
piśācabhaye 
evamāyasalohān  KauśS 
'stuvānam' 'idaṃ haviḥ' iti sūktābhyāṃ lohakīlakān pañca sapta vābhimantrya paścādagnernikhanati 'akṣyau ni vidhya' ityṛcā 
sarvatra kīlakānāṃ nikhananam 
'niḥsālām' iti sūktena lohakīlakānabhimantrya paścādagnernikhanati 'akṣyau ni vidhya' iti 
'arāyakṣayaṇam' iti tisṛbhiḥ lohakīlakānabhimantrya nikhanati 
'śanno devīḥ' iti sūktena lohamayakīlakānabhimantrya nikhanati 
paścādagneḥ sarvatra nikhananam 
'ā paśyati' iti sūktena lohamayakīlakānabhimantrya paścādagnernikhanati 
sarvatra 'akṣyau ni vidhya' iti 
'tāntsatyaujāḥ'
'tvayā pūrvam' iti sūktābhyāṃ pañca sapta vā lohamayakīlakānabhimantrya nikhanati 'akṣyau ni vidhya'
iti  'purastādyuktaḥ' iti sūktena lohamayakīlakānabhimantrya paścādagnernikhanati 'akṣyau ni vidhya' ityṛcā 
'rakṣohaṇam' ityanuvākena lohamayakīlakān pañca sapta vābhimantrya paścādagnernikhanati 'akṣyau ni vidhya' ityṛcā 
sarvatra nikhananam 
'stuvānam' 'idaṃ haviḥ' iti sūktābhyāṃ tāmramayakīlakānabhimantrya paścādagnernikhanati 'akṣyau ni vidhya' iti 
sarvatra piśācāya 
'niḥsālām' iti sūktena tāmramayān kīlakānabhimantrya paścādagnernikhanati 
'arāyakṣayaṇam' iti tisṛbhistāmramayān kīlakānabhimantrya paścādagnernikhanati 
'śanno devī pṛśniparṇī' iti sūktena tāmramayān kīlakānabhimantrya nikhanati 
'ā paśyati' iti tāmramayān kīlakānabhimantrya paścādagnernikhanati 
'tāntsatyaujāḥ' iti sūktena tāmrakīlakānabhimantrya 'akṣyau ni vidhya' iti paścādagnernikhanati 
'tvayā pūrvam' iti sūktena tāmramayakīlakānabhimantrya 'akṣyau ni vidhya' iti nikhanati 
'purastādyuktaḥ' iti tāmramayakīlakānabhimantrya nikhanati 
sarvatra piśācabhaye 
'rakṣohaṇam' ityanuvākena tāmramayakīlakānabhimantrya paścādagnernikhanati 
'akṣyau ni vidhya' iti sarvatra nikhananam 
sarvatra paścādagnernikhanati 
sarvatra piśācabhaye bhaiṣajyāni 
taptaśarkarābhiḥ śayanaṃ rāśipalyāṇi parikirati  KauśS 
 'stuvānam' 'idaṃ haviḥ' iti sūktābhyāṃ taptaśarkarā abhimantrya śayanaṃ vāntarāṇi vā gṛhaṃ vā grāmaṃ vā eṣu sthāneṣu parikiret rakṣobhaye 
'niḥsālām' iti sūktena taptaśarkarā abhimantrya gṛhādiṣu parikirati piśācabhaye 
'arāyakṣayaṇam' iti tisṛbhiḥ taptaśarkarā abhimantrya śayanarāśipalyāni parikirati 
yatra piśācabhayaṃ tatra parikirati 
'śanno devī' iti sūktena taptaśarkarā abhimantrya śayanarāśipalyāni parikirati 
'ā paśyati' iti taptaśarkarā parikirati 
'tāntsatyaujāḥ'
'tvayā pūrvam' iti sūktābhyāṃ taptaśarkarā abhimantrya śayanarāśipalyāni parikirati piśācabhaye 
'purastādyukto vaha' iti sūktena taptaśarkarā abhimantrya śayanarāśipalyāni parikirati piśācabhaye 
'rakṣohaṇam' ityanuvākena taptaśarkarā abhimantrya śayanarāśipalyāni parikirati piśācabhaye 
amāvāsyāyāṃ sakṛdgṛhītān yavānanapahatānapratīhārapiṣṭānābhicārikaṃ paristīrya tārṣṭāghedhma āvapati  KauśS 
ya āgacchet taṃ brūyāt śaṇaśulbena jihvāṃ nirmṛjānaḥ śālāyāḥ praskanda iti  KauśS 
tathā kurvannanādye hanuvāne  KauśS 
amāvāsyāyāmabhyātānāntaṃ kṛtvā śaramayaṃ barhiḥ stṛṇāti 
sarṣapedhmānāmupasamādhānam 
'stuvānam' 'idaṃ haviḥ' iti sūktābhyāṃ sakṛdgṛhītayavasaktūñjuhoti pratyṛcam 
abhyātānādyuttaratantram 
etasmin tantre yavarāśimadhyānmuṣṭimekāṃ gṛhātvolūkhalena khaṇḍyata apradakṣiṇaṃ piṣyate 
tato vyādhitaṃ sampātya śaṇasūtreṇa jihvāmārjanaṃ karoti tato grahaṇamuktaḥ 
yadi na karoti śaṇena jihvāmārjanaṃ tadā na gato graha iti vijānīyāt 
 amāvāsyāyāmājyatantraṃ śarastṛtaṃ sarṣapedhmamupasamāhitamabhyātānāntaṃ kṛtvā 'niḥsālām' iti sūktena sakṛdgṛhītān yavānanapahatānapratīhāraṃ  
piṣṭān saktūñjuhoti  
mucyate 
tata uttaratantram 
yadi śaṇasūtreṇa jihvāmārjanaṃ karoti tadā gato grahaḥ 
 amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'arāyakṣayaṇam' iti tisṛbhiḥ sakṛdgṛhītān yavānanapahatānapratīhāraṃ piṣṭān  
saktūñjuhoti  
tata uttaratantram 
yadi śaṇasūtreṇa jihvāmārjanaṃ karoti tato gato grahaḥ 
 amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'arāyakṣayaṇam' iti tisṛbhiḥ yavānapahatānapratīhāraṃ piṣṭān saktūñjuhoti 
tata uttaratantram 
yadi śaṇasūtreṇa jihvāmārjanaṃ karoti tato gato grahaḥ 
 amāvāsyāyāṃ prātarabhyātānāntaṃ kṛtvā śaramayaṃ barhiḥstṛtaṃ sarṣapedhmaviśiṣṭaṃ 'śanno devī pṛśniparṇī' iti sūktena yavānanapahatānapratīhāraṃ  
piṣṭān saktūñjuhoti  
tata uttaratantram 
śaṇena jihvāmārjanam 
 amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'ā paśyati' iti sūktena yavānanapahatānapratīhāraṃ piṣṭān saktūñjuhoti 
tata uttaratantram 
śaṇena jihvāmārjanamamāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'tāntsatyaujāḥ'
'tvayā pūrvam' iti sūktābhyāṃ sakṛdgṛhītān yavānanapahatānapratīhāraṃ piṣṭān saktūñjuhotiṭata uttaratantram 
śaṇena jihvāmārjanam 
 amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭamabhyātānāntaṃ kṛtvā 'purastādyuktaḥ' iti sūktena sakṛdgṛhītān yavānanapahatānapratīhāraṃ  
piṣṭān saktūñjuhoti  
tata uttaratantram 
śaṇena jihvāmārjanam 
 amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭamabhyātānāntaṃ kṛtvā 'rakṣohaṇam' ityanuvākena sakṛdgṛhītān yavānanapahatānapratīhāraṃ  
piṣṭān saktūñjuhoti  
tata uttaratantram 
śaṇasūtreṇa jihvāmārjanaṃ karoti 
yadi na karoti tadā na gato grahaḥ 
asādhyo grahaḥ 
asādhyo graha ityarthaḥ 
atha grahābhicāra ucyate 
idaṃ karma avaśyasya grahasya vaśīkaraṇamucyate 
ayamabhicāro'vaśyagrahasya vaśīkaraṇārthaḥ 
vīriṇatūlamiśramiṅgiḍaṃ prapuṭe juhoti  KauśS 
ājyatantramabhyātānāntaṃ kṛtvā 'stuvānam'
'idaṃ haviḥ' iti sūktābhyāṃ vīriṇatūlamiśramiṅgiḍaṃ pūrṇapuṭena juhoti 
tata uttaratantram 
'niḥsālām' iti sūktena vīriṇapuṣpamiśritamiṅgiḍamājyaṃ juhoti pālāśapuṭenājyatantre 
uttaratantram 
tantraṃ kṛtvā 'arāyakṣayaṇam' iti tisṛbhiḥ vīriṇatūlamiśritamiṅgiḍaṃ palāśapuṭena juhoti 
uttaratantram 
tantraṃ kṛtvā 'śanno devī pṛśniparṇī' iti sūktena vīriṇatūlamiśritamiṅgiḍaṃ prapuṭena juhoti 
uttaratantram 
grahasyābhicāro'yam 
tantraṃ kṛtvā 'ā paśyati' iti sūktena vīriṇatūlamiśritamiṅgiḍaṃ prapuṭena juhoti 
uttaratantram 
ājyatantraṃ kṛtvā 'tāntsatyaujāḥ'
'tvayā pūrvam' iti sūktābhyāṃ vīriṇatūlamiśramiṅgiḍaṃ prapuṭena juhoti 
uttaratantram 
piśācasyābhicārakarma 
tantraṃ kṛtvā 'purastādyuktaḥ' iti sūktena vīriṇatūlamiśritamiṅgiḍaṃ parṇapuṭena juhoti 
uttaratantram 
'rakṣohaṇam' ityanuvākena vīriṇatūlamiśritamiṅgiḍaṃ prapuṭena juhotyājyatantre 
grahābhicāraḥ samāptaḥ 
athāsmin gṛhe piśāco'sti vā na veti saṃśaye idaṃ karma ucyate 
idhmābarhiḥ śālāyāmāsajati  KauśS 
aparedyurvikṛte piśācato rugiti  KauśS 
ukto homaḥ  KauśS 
'stuvānam' 'idaṃ haviḥ' iti sūktābhyāṃ sarṣapedhmaṃ śaramayaṃ barhirabhimantrya śālāyā upari nidadhāti 
śālāyā upari karoti 
tataḥ prabhāte nirīkṣaṇam 
vikṛte piśācaśaṅkā 
tadā ukto homaḥ 
vīriṇatūlamityādi 
'niḥsālām' iti sūktena tārṣṭāghedhmaṃ śaramayaṃ barhiścābhimantrya śālāyā upari nidadhāti 
yadi tadvikṛtaṃ tadā tadgṛhaṃ piśācagṛhītam 
tadā ukto homaḥ 
vīriṇatūlamiśritamiṅgiḍaṃ prapuṭena juhoti 
tantre 
'arāyakṣayaṇam' iti tisṛbhiridhmābarhirabhimantrya śālāyā upari nidadhāti 
dvitīye'hani nirīkṣayet 
barhiṣi vikṛte piśācabhayam 
tatra vīriṇatūlamiśritamiṅgiḍaṃ prapuṭena juhoti 
'śanno devī' itīdhmābarhirabhimantrya śālāyāmāsajati 
aparedyurvikṛte piśācato rugiti 
tato vīriṇatūlamiśritamiṅgiḍaṃ prapuṭena juhoti 
tantre 
'ā paśyati' iti sūktenedhmābarhiḥ śālāyāmāsajati 
aparedyurvikṛte piśācato rugiti 
tata idhmābarhiḥ śālāyā gṛhītvā tena tantramabhyātānāntaṃ kṛtvā vīriṇatūlamiśramiṅgiḍaṃ prapuṭena juhoti 
'tāntsatyaujāḥ'
'tvayā pūrvam' iti sūktābhyāṃ idhmābarhirabhimantrya śālāyāmāsajati 
aparedyurvikṛte piśācato rugiti 
vīriṇatūlamiśramiṅgiḍaṃ prapuṭena juhoti tenaiva sūktena 
'purastādyuktaḥ' iti sūktenedhmābarhirabhimantrya śālāyāmāsajati 
aparedyurvikṛte piśācato rugiti 
tatra vīriṇatūlamiśramiṅgiḍaṃ prapuṭena juhoti 
'rakṣohaṇam' ityanuvākenedhmābarhiḥ śālāyāmāsajati 
aparedyurvikṛte piśācato rugiti 
tantraṃ kṛtvā tenānuvākena vīriṇatūlamiśramiṅgiḍaṃ prapuṭena juhoti 
piśācagrahābhicāraḥ 
vaiśravaṇāyāñjaliṃ kṛtvā japannācāmayatyabhyukṣati  KauśS 
vaiśravaṇāya namaskāraṃ kṛtvā 'stuvānam'
'idaṃ haviḥ' iti sūktābhyāmudakamabhimantrya tamācāmayati samprokṣati ca 
vaiśravaṇāya namaskāraṃ kṛtvā 'niḥsālām' iti sūktenodakamabhimantryācāmayati samprokṣati ca vyādhitam 
piśācagraharakṣākāmaḥ 
vaiśravaṇāya namaskāraṃ kṛtvā 'arāyakṣayaṇam' iti tisṛbhirudakamabhimantryācāmayati samprokṣati ca piśācagṛhītaṃ puruṣam 
vaiśravaṇāya namaskāraṃ kṛtvā 'śanno devī' iti sūktenodakamabhimantryācāmayati samprokṣati ca 
piśācarakṣārtham 
vaiśravaṇāya namaskāraṃ kṛtvā 'ā paśyati' iti sūktenodakamabhimantryācāmayati samprokṣati ca vyādhitaṃ mānuṣam 
vaiśravaṇāya namaskāraṃ kṛtvā 'tāntsatyaujāḥ'
'tvayā pūrvam' iti sūktābhyāmudakamabhimantrya vyādhitamācāmayati samprokṣati ca 
piśācabhaye 
vaiśravaṇāyāñjaliṃ kṛtvā 'purastādyuktaḥ' iti sūktenodakamabhimantrya vyādhitamācāmayati samprokṣati ca 
piśācabhaye rakṣākāmaḥ 
vaiśravaṇāyāñjaliṃ kṛtvā 'rakṣohaṇam' ityanuvākenodakamabhimantryācāmayati samprokṣati ca vyādhitam 
piśācabhaye rakṣākāmaḥ 
sarvatra karmaṇāṃ vikalpaḥ 
piśācagṛhītaṃ manuṣyamanvārabdhe sarvatra homaḥ kāryaḥ 
bhaiṣajyakarma ca 
gṛhe prayogaḥ 
rātrikarmāṇyucyante 
niśyulmuke saṅkarṣati  KauśS 
svastyādyaṃ kurute  KauśS 
rātrau 'stuvānam'
'idaṃ haviḥ' iti sūktābhyāṃ ulmuke dve abhimantrya parasparaṃ ghṛṣyati 
tataḥ prabhāte 'svastidāḥ'  iti
sūktena dakṣiṇena prakrāmati padāni dadāti 
piśācabhaye 
rātrau 'niḥsālām' iti sūktena ulmuke abhimantrya parasparaṃ ghṛṣyati 
tataḥ prabhāte 'svastidāḥ' iti sūktena dakṣiṇena prakrāmati 
piśācabhaye 
rātrau 'arāyakṣayaṇam' ityulmuke abhimantrya parasparaṃ ghṛṣyati 
tataḥ prabhāte 'svastidāḥ' iti sūktena padāni prakrāmati 
rātrau 'śanno devī' ityulmuke abhimantrya parasparaṃ ghṛṣyati 
tataḥ prabhāte 'svastidāḥ' iti padāni dadāti 
rātrau 'ā paśyati' ityulmukadvayaṃ parasparaṃ sarvatrābhimantraṇānte saṅghṛṣyati 
tataḥ prabhāte 'svastidāḥ' iti sūktaṃ japitvā padāni prakrāmati 
rātrau 'tāntsatyaujāḥ' 'tvayā pūrvam' iti sūktābhyāmulmuke abhimantrya saṅghṛṣyati 
tataḥ prabhāte 'svastidāḥ' iti sūktena padāni dadāti 
piśācarakṣārtham 
rātrau 'purastādyuktaḥ' iti ulmuke abhimantrya saṅghṛṣyati 
tataḥ prabhāte 'svastidāḥ' iti sūktaṃ japitvā padāni prakrāmati 
sarvabhūtagrahavināśanaḥ 
gatena gaṇavikalpena homaḥ 
brahmarākṣasasyāpi śāntiḥ 
rātrauḥ 'rakṣohaṇam' ityanuvākenolmuke abhimantrya parasparaṃ saṅghṛṣyati 
tataḥ prabhāte 'svastidāḥ' iti sūktaṃ japitvā padāni prakrāmati 
samāptāni rātrikarmāṇi 
piśācarākṣasabhūtāpsaraḥpretayakṣagandharvā grahāśca 
ye'nye'pi kṣudrabrāhmaṇajātikāḥ kṣatriyavaiśyaśūdrādayo grahāḥ sarve ebhiḥ karmabhistuṣyanti 
rākṣasagrahaprakaraṇaṃ bhūtatantraṃ samāptam 
atha jalodarabhaiṣajyamucyate 
ayaṃ devānām 
ityekaviṃśatyā darbhapiñjūlībhirvalīkaiḥ sārdhamadhiśiro'vasiñcati  KauśS 
'ayaṃ devānām' iti sūktena ghaṭe darbhapiñjulīḥ prakṣipyekaviṃśatigṛhatṛṇāni ca prakṣipya taṃ ghaṭamabhimantrya tato vyādhitaṃ siñcati 
tato mārjanaṃ ca 
darbhatrayamekatra baddhaṃ piñjūlītyucyate 
samāptaṃ jalodarabhaiṣajyam 
abhyāsena karmasiddhiḥ 
dinedine kuryāt jalodaranāśanārtham 
bhaiṣajye prathamā kaṇḍikā samāptā  KKp 
atha vātapittaśleṣmaṇi bhaiṣajyānyucyante 
jarāyujaḥ  iti medo madhu sarpistailaṃ pāyayati  KauśS 
'jarāyujaḥ' iti sūktena māṃsabhedo'bhimantrya pāyayati vātavikāre 
'jarāyujaḥ' iti sūktena madhvabhimantrya pāyayati śleṣmavikāre 
'jarāyujaḥ' iti sūktena ghṛtamabhimantrya pāyayati vātapittasahavikāre 
'jarāyujaḥ' iti sūktena tailamabhimantrya pāyayati vātaśleṣmavikāre 
samāptaṃ vātapittaśleṣmabhaiṣajyam 
atikāse śīrṣaktau śirovedanāyāṃ ca karmāṇyucyante 
mauñjapraśnena śirasyapihitaḥ savyena titauni pūlyāni dhārayamāṇo dakṣiṇenāvakiran vrajati  KauśS 
vyādhitaśiro mauñjaveṣṭitaṃ kṛtvā vāmena hastena pavanaṃ lājasahitaṃ gṛhītvā 
dakṣiṇena hastena tān lājān pragṛhya 'jarāyujaḥ' iti sūktena lājān prakiran vrajati vyādhideśaṃ yāvat 
tatraiva muñjapraśnalājāpavanānāṃ prakṣepaḥ 
savyena titaupraśnau dakṣiṇena jyāṃ drughnīm  KauśS 
preṣakṛdagrataḥ  KauśS 
vāmena hastena pavanaṃ mauñjendukaṃ ca gṛhītvā dakṣiṇena hastena jyāṃ drughnīṃ gṛhītvā vyādhitamagre kṛtvā 
yatrainaṃ vyādhirgṛhṇāti tatra titaupraśnau nidadhāti  KauśS 
yatra vyādhirutpannastatra sthāne gatvā 'jarāyujaḥ' iti sūktaṃ japitvā mauñjapraśnaṃ pavanaṃ ca prakṣipati vyādhitaḥ 
jyāṃ ca  KauśS 
āvrajanam  KauśS 
tatra sthāne tūṣṇīṃ jyāṃ prakṣipati 
ghṛtaṃ nastaḥ  KauśS 
vātajvare kaṭibhaṅge śirīroge ca vātagulme vātavikāre ca sarvaroge dhanurvāte'ṅgakampane vāte śarīrabhaṅge sarvavātavikāre bhaiṣajyam 
'jarāyujaḥ' iti sūktena ghṛtamabhimantrya nāsikānastaṃ dadāti 
śiroroge vātabhaṅge 
pañcaparvaṇā lalāṭaṃ saṃstabhya japati  KauśS 
'jarāyujaḥ' iti sūktena pañcaparvaveṇudaṇḍaṃ lalāṭe saṃstabhya japati 
śiroroge kaṭibhaṅge vā vātagulme vā vātavikāre ca 
liṅgyupatāpaḥ samāptaḥ 
atha lohite vahati śarīramadhye bahiśca śastraghāte pāṣāṇalakuṭeṣṭakādyabhighāte karmāṇyucyante 
amūryāḥ  iti pañcaparvaṇā pāṃsusikatābhiḥ parikirati  KauśS 
pañcaparvaveṇudaṇḍaṃ rudhiravahanasthāne dattvā 'amūryāḥ' iti sūktaṃ japati 
rudhirapravāhe bhaiṣajyam 
'amūryāḥ' iti sūktena rathyāyāḥ pāṃsūn gṛhītvābhimantrya rudhiravraṇe vikirati 
'amūryāḥ' iti sūktena sikatā abhimantrya vyādhideśe kirati 
armakapālikāṃ badhnāti  KauśS 
abhyātānāntaṃ kṛtvā 'amūryāḥ' iti sūktenārmakapālikāṃ sampātyābhimantrya badhnāti 
abhyātānādyuttaratantram 
pāyayati  KauśS 
'amūryāḥ' iti sūktenārmakapālikāmabhimantrya pāyayati 
armakapālikā śuṣkapaṅkamṛttikā 
strīrajaso'tipravartane bhaiṣajyaṃ rudhirapravāhe ca 
caturbhirdūrvāgrairdadhipalalaṃ pāyayati  KauśS 
'amūryāḥ' iti sūktena catvāri dūrvāgrāṇi piṣṭvā taiḥ saha dadhipalalamāṃsādyāloḍya tato'bhimantrya pāyayati 
 rudhirapravāhe śarīramadhye śastrādyabhighāte bahiśca śoṇitavahane gudavahane mukhavahane nāsikārudhiravahane śiro'ṅgulyādirudhirapravāhe ca 
rudhirapravahane bhaiṣajyāni samāptāni
atha hṛdroge kāmale ca bhaiṣajyānyucyante 
anu sūryam  iti mantroktasya lomamiśramācamayati  KauśS 
'anu sūryam' iti raktavṛṣabharomamiśramudakamabhimantrya pāyayati 
kāmale hṛdroge ca bhaiṣajyam 
pṛṣṭhe cānīya  KauśS 
'anu sūryam' iti sūktena raktavṛṣabhapṛṣṭha udakamānīya tato'bhimantryācāmayati 
śaṅkudhānaṃ carmaṇyāsīnāya dugdhe sampātavantaṃ badhnāti  KauśS 
abhyātānāntaṃ kṛtvā 'anu sūryam' iti sūktena go raktacarmachidramaṇiṃ godugdhe dattvā taṃ sampātyābhimantrya badhnāti 
pāyayati  KauśS 
dugdhaṃ ca pāyayati 
abhyātānādyuttaratantram 
kāmale hṛdroge ca liṅgyupatāpaḥ 
 haridraudanabhuktamucchiṣṭānucchiṣṭenā prapadāt pralipya mantroktānadhastalpe haritasūtreṇa savyajaṅghāsu baddhvā'vasnāpayati  KauśS 
 haridraudanaṃ vyādhitasya bhojanaṃ dattvā tasyocchiṣṭaṃ cānucchiṣṭaṃ caikatra kṛtvā tena codvartanaṃ kṛtvā śiraḥprabhṛtyārabhya yāvatpādau 
tato vyādhitaṃ ca khaṭvāyāmupaveśya khaṭvāyā adhastāt 
śukaḥ kāṣṭhaśuko gopītilakā caite trayaḥ pakṣiṇaḥ 
savyajaṅghāyāṃ haritasūtreṇa baddhvā khaṭvāyā adhastād badhnāti 
tato 'anu sūryam' iti sūktenodakamabhimantrya vyādhitaṃ snāpayati 
kāmale hṛdroge ca 
prapādayati  KauśS 
'anu sūryam' iti sūktena manthamabhimantrya prapādya prayacchati 
sarvatra gṛhadvāre'gre vyādhitaṃ kṛtvā tamagre praveśya svayaṃ praviśya tato bhaktamabhimantrya tato vyādhitāya prayacchati 
sarvatra yatra yatra 'prayacchati' śabdastatra tatraivaṃ
boddhavyam 
vadata upasthāpayati  KauśS 
'anu sūryam' iti sūktena śukaṃ vadantamabhimantrayet 
'anu sūryam' iti sūktena kāṣṭhaśukaṃ vadantamabhimantrayet 
'anu sūryam' iti sūktena gopītilakāṃ pakṣiṇīṃ yatra kutracid dṛṣṭvā vadantīṃ tatrābhimantrayed vyādhitaḥ 
kāmale ca vyādhau 
kroḍalomāni jatunā sandihya jātarūpeṇāpidhāpya  KauśS 
 abhyātānāntaṃ kṛtvā 'anu sūryam' iti sūktena vṛṣabhahṛdayalomabhirlākṣāraktaiḥ suvarṇaveṣṭitaṃ maṇiṃ kṛtvā sampātyābhimantrya vyādhitāya badhnāti 
abhyātānādyuttaratantram 
sarvatra yatra bahūni karmāṇi vihitāni tatraikaṃ kuryād dve vā kuryāt sarvāṇi vā kuryāt 
sarvatra karmaṇāṃ vikalpaḥ 
apasmāravismayahṛdrogakāmalakarohiṇakāni bhaiṣajyāni samāptāni 
atha śvetakuṣṭhabhaiṣajyānyucyante 
naktañjātā 
suparṇo jātaḥ 
iti mantroktaṃ śakṛdā lohitaṃ praghṛṣyālimpati  KauśS 
śvetakuṣṭhaṃ gomayena praghṛṣya yāvallohitaṃ dṛṣṭvā 'naktañjātā'
'suparṇo jātaḥ' iti sūktābhyāṃ bhṛṅgarājaharindrendravāruṇī nīlikāpuṣpā etāḥ pañca piṣṭvābhimantrya kuṣṭhaṃ pralimpati 
tisṛṇāṃ vā catasṛṇāṃ vauṣadhīnāṃ grahaṇam 
palitānyācchidya  KauśS 
palitanāśe tacca 
palitāni chittvā ghṛṣṭvālimpati 
atha mārutānyucyante 
mārutānyapihitaḥ  KauśS 
'naktañjātā'
'suparṇo jātaḥ' iti sūktābhyāṃ maruto yajate yathā varuṇaṃ pākayajñavidhānena 
śvetapalite śvetakuṣṭhe ca 
abhyātānāntaṃ kṛtvā 'naktañjātā'
'suparṇo jātaḥ' iti dvābhyāṃ sūktābhyāṃ kṛṣṇāyā gorājyaṃ juhoti 
abhyātānādyuttaratantram 
abhyātānāntaṃ kṛtvā 'naktañjātā'
 'suparṇo jātaḥ' iti sūktābhyāṃ kāsadividhuvakavetasā oṣadhīrekatra kṛtvā sampātyābhimantrya tata udakamadhye praveśyādhomukhaṃ pātraṃ ninayati 
tata uttaratantram 
tantraṃ kṛtvā 'naktañjātā'
'suparṇo jātaḥ' iti sūktābhyāṃ kāsādyoṣadhīrudake kṛtvā sampātyābhimantryāplāvayati 
tata uttaratantram 
'naktañjātā'
'suparṇo jātaḥ' iti sūktābhyāṃ śvaśiro meṣaśiro mānuṣakeśarajjvā jaradupānahau ca vaṃśadvayāgre prabadhya yodhayati dhārayatītyarthaḥ 
palitanāśe śvetakuṣṭhe ca bhaiṣajyāni 
abhyātānāntaṃ kṛtvā 'naktañjātā'
'suparṇo jātaḥ' iti dvābhyāṃ sūktābhyāmudakaṃ sampātya tenāmapātraṃ prasicya tato'śmānaṃ nidadhāti 
tata āmapātramaśmānaṃ ca tripāde śikye nidadhāti 
tato'psu kṣipati 
tata uttaratantram 
mārutāni karmāṇi samāptāni 
māruteṣu karmasu sarvatra mārutakṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyeneti bhavati 
samāptāni kuṣṭhabhaiṣajyāni 
śvetapalitanāśanaṃ durbhaganāśanaṃ ca 
atha jvarabhaiṣajyamucyate 
yadagniḥ  iti paraśuṃ japaṃstāpayati kvāthayatyavasiñcati  KauśS 
 nityajvare velājvare satatajvare ekāntarajvare cāturthakajvare śītajvare caturjvare ca 'yadagniḥ' iti sūktena lohakuṭhāramabhimantryāgnau tāpayati 
tato 'yadagniḥ' iti japitvā taṃ kuṭhāramuṣṇodakamadhye kvāthayati 
tato 'yadagniḥ' iti sūktaṃ japitvā tenodakena vyādhitamavasiñcati 
ācamanaṃ tūṣṇīṃ mārjanaṃ ca 
jvarabhaiṣajyaṃ samāptam 
athodvegavināśabhaiṣajyānyucyante 
upa prāgāt  ityudvijamānasya śuklaprasūnasya vīriṇasya catasṛṇāmiṣīkāṇāmubhayataḥ pratyuṣṭaṃ badhnāti  KauśS 
 abhyātānāntaṃ kṛtvā 'upa prāgāt' iti sūktena śuklavīriṇeṣīkācatuṣṭayenobhayataḥ pratyuṣṭamekatra baddhvā maṇiṃ kṛtvā sampātyābhimantrya badhnāti  
puṇyāhānte  
tata uttaratantram 
udvegabhaiṣajyam 
trividagdhaṃ kāṇḍamaṇim  KauśS 
tantraṃ kṛtvā 'upa prāgāt' iti sūktena trividagdhaṃ śuklavīraṇakāṇḍamaṇiṃ kṛtvā sampātyābhimantrya badhnāti 
tata uttaratantram 
udvegabhaiṣajyam 
ulmuke svastyādyam  KauśS 
'upa prāgāt' iti sūktenolmukadvayamabhimantrya gharṣayet 
rātrau uṣākāle vaitat karma 
tataḥ prabhāte 'svastidāḥ' 
iti sūktena dakṣiṇena pādena prakrāmati iti svastyayanam 
vṛddhabālayuvastrīpuruṣāṇāmakasmādudvegaḥ pralāpo vā bhavettadaitat kuryāt 
samāptānyudvegabhaiṣajyāni 
gandharvarākṣasāpsarobhūtagrahādiṣu bhaiṣajyānyucyante 
mātṛnāmnoḥ sarvasurabhicūrṇānyanvaktāni hutvā śeṣeṇa pralimpati  KauśS 
abhyātānāntaṃ kṛtvā 'divyo gandharvaḥ' 
iti sūktena ghṛtāktāḥ sarvauṣadhīrjuhoti 
homaśeṣeṇa vyādhitaṃ mrakṣayati 
uttaratantram 
tantraṃ kṛtvā 'imaṃ me agne' 
iti caturṛcenājyamiśrāḥ sarvauṣadhīrjuhoti 
tata uttaratantram 
tantre homaśeṣeṇa vyādhitaṃ mrakṣayati 
gandharvagrahādibhaiṣajyam 
catuṣpathe ca śirasi darbheṇḍve'ṅgārakapāle'nvaktāni  KauśS 
catuṣpathe vyādhitaṃ kṛtvā tasya śirasi darbheṇḍukaṃ kṛtvā tasyopari kapālamagnipūrṇaṃ
prajvālitaṃ kṛtvā tatra prajvālite'gnau 'divyo gandharvaḥ' iti sūktena ghṛtāktāḥ
sarvauṣadhīrjuhoti 
catuṣpathe ca śirasi darbheṇḍve'ṅgārakapāle prajvālite'gnau 'imaṃ me agne' iti
catasṛbhirājyenāktāḥ sarvauṣadhīrjuhoti pratyṛcaṃ śirasi home na tantram 
titauni pratīpaṃ gāhamāno vapatītaro'vasiñcati paścāt  KauśS 
vyādhitasya vallaṇikāṃ sarvauṣadhisahitāṃ haste kṛtvā nadyudakasammukhaṃ praveśya tato'vagāhayati 
'davyo gndharvaḥ' iti sūktena sarvauṣadhīrudakamadhye vapati kartā 
'divyo gandharvaḥ' iti sūktena paścāt sthito vyādhitaṃ siñcati 
āmapātra opyāsicya mauñje tripāde vayoniveśane prabadhnāti  KauśS 
tato mṛnmaya āmapātre homaśeṣaḥ sarvauṣadhīḥ kṛtvā pakṣiṇo yasmin vṛkṣe vasanti tatra tripāde śikye kṛtvā badhnāti 
gandharvayakṣarākṣasabhaiṣajyam 
'imaṃ me agne' iti sūktena nadīmadhye vallaṇikāyāṃ sarvauṣadhīrghṛtāktā juhoti pratyṛcam 
tataḥ kartā tamavasiñcati vyādhitam 'imaṃ me' iti catasṛbhiḥ 
paścādāmapātra opyāsicya mauñje tripāde vayoniveśane vṛkṣe badhnāti 
rakṣograhe yakṣagrahe gandharvagrahe'psarograhe rājase grahe tāmase grahe grahabhaiṣajyāni samāptāni 
atha laukike śāpe vaidike śāpe ca strīṇāmākrośe puruṣāṇāṃ ca bhaiṣajyamucyate 
aghadviṣṭā 
 śaṃ no devī 
 varaṇaḥ 
 pippalī 
 vidradhasya 
 yā babhravaḥ  iti  KauśS 
upottamena palāśasya caturaṅgulenālimpati  KauśS 
prathamena mantroktaṃ badhnāti  KauśS 
dvitīyena mantroktasya sampātavatānulimpati  KauśS 
tṛtīyena mantroktaṃ badhnāti  KauśS 
caturthenāśayati  KauśS 
pañcamena varuṇagṛhītasya mūrdhni sampātānānayati  KauśS 
uttamena śākalam  KauśS 
sarvasmin saṃhitāvidhikarmaṇi pradhānakarmamadhye uttarataḥ udakumbhamāsthāpya tenodakena 'hiraṇyavarṇāḥ' 
iti sūktenābhimantritena kārayitābhiṣecayet sarvatra medhājananādikarmasu 
tataḥ paścānmaṇibandhanādi karma kuryāt 
bhaiṣajyeṣvabhiṣekaṃ na kuryāt 
abhyātānāntaṃ kṛtvā 'aghadviṣṭā devajātā' iti sūktena yavamaṇiṃ sampātyābhimantrya punaḥ sūktaṃ japitvā badhnāti 
abhyātānādyuttaratantram 
laukika ākrośe vaidike ca brāhmaṇasya śāpe krūracakṣurdṛṣṭinipāte ca piśācarākṣasādiṣu bhaiṣajyaṃ samāptam 
atha rakṣograhe bhaiṣajyamucyate 
ājyatantraṃ kṛtvā 'śaṃ no devī pṛśniparṇī' iti sūktena pṛśniparṇīṃ sampātyābhimantrya ghṛṣṭvā punaḥ sūktaṃ japitvā vyādhitaṃ pralimpati 
abhyātānādyuttaratantram 
pāpagṛhīte ca strīgarbhastrāve ca mṛtāpatyāyāṃ ca kravyādagṛhīte ca piśācagṛhīte ca rakṣomayabhaiṣajyam samāptam 
atha rājayakṣmādibhaiṣajyamucyate 
tantraṃ kṛtvā 'varaṇo vārayātā' iti tṛcena varaṇavṛkṣakāṣṭhamaṇiṃ sampātyābhimantrya punaḥ sūktaṃ japitvā badhnāti 
abhyātānādyuttaratantram 
rājayakṣmādiṣūgravyādhiṣu śvetodumbarakuṣṭhādyaṣṭādaśajātiṣu jvarādisarvarogeṣu bhaiṣajyaṃ samāptam 
atha vātavikāre bhaiṣajyamucyate 
abhyātānāntaṃ kṛtvā 'pippalī kṣiptabheṣajī' iti sūktena pippaladravyaṃ sampātyābhimantrya punaḥ sūktaṃ japitvāśayati 
abhyātānādyuttaratantram 
sarvatra 
vātavikāre dhanurvāte vātagulme vātaśūle kṣiptavātapradoṣe karmakṛte vāta utpanne sarvavātavikāre bhaiṣajyaṃ samāptam 
jalodarabhaiṣajyamucyate 
abhyātānāntaṃ kṛtvā 'vidradhasya balāsasya' iti tṛcena sūktena vyādhitasya mūrdhni sampātānānayati 
abhimantraṇaṃ ca 
abhyātānādyuttaratantram 
jalodarabhaiṣajyam 
sarvavyādhivisarpaṇe hṛdayāmaye vā jalodare ca eteṣāṃ bhaiṣajyaṃ samāptam 
'vidradhasya' iti sūktena pālāśaśakalaṃ caturaṅgulamānaṃ piṣṭvābhimantrya punaḥ sūktaṃ japitvā vyādhitaṃ limpati 
sarvavyādhivisarpaṇe prakope ca balāse cāntrādivisarpaṇe cākṣivisarpaṇe ca karṇavyādhivisarpaṇe hṛdayāmaye cājñātarājayakṣmaṇi ca 
eteṣāṃ bhaiṣajyaṃ samāptam 
tantraṃ kṛtvā 'yā babhravaḥ' iti sūktena daśavṛkṣaśakalāni lākṣāhiraṇyena veṣṭitaṃ maṇiṃ kṛtvā sampātyābhimantrya punaḥ sūktaṃ
japitvā badhnāti 
sarvavyādhibhaiṣajyam 
atha kṣetriyavyādhibhaiṣajyamucyate 
udagātām  ityāplāvayati bahiḥ  KauśS 
abhyātānāntaṃ kṛtvā 'udagātām' iti sūktena udakaghaṭaṃ sampātyābhimantrya vyādhitaṃ gṛhād bahiḥ kṛtvāplāvayati 
abhyātānādyuttaratantram 
kṣetriyo vyādhirliṅgī pitṛpāramparyāgataḥ kṣetriyo rogaḥ 
kuṣṭhakṣayarogo grahaṇīdoṣaḥ sarvaśarīre visphoṭakaraktadoṣādiḥ kṣetriyaḥ 
apeyam  iti vyucchantyām  KauśS 
tantraṃ kṛtvā 'apeyaṃ rātrī' ityṛcā ghaṭaṃ sampātyābhimantrya gṛhādbahirāplāvayati 
abhyātānādyuttaratantram 
apararātra etat karma kuryāt kṣetriyavyādhau 
babhroḥ  iti mantroktamākṛtiloṣṭavalmīkau parilikhya jīvakoṣaṇyāmutsīvya badhnāti  KauśS 
abhyātānāntaṃ kṛtvā 'babhrorarjunakāṇḍasya' ityṛcārjunakāṣṭhaṃ yavabusaṃ tilapiñjikāṃ caikatra trīṇi baddhvā sampātyābhimantrya badhnāti 
tata uttaratantram 
kṣetriyavyādhau 
abhyātānāntaṃ kṛtvā 'babhrorarjuna' ityṛcākṛtiloṣṭaṃ jīvakoṣaṇyāṃ baddhvā sampātyābhimantrya badhnāti 
tata uttaratantram 
abhyātānāntaṃ kṛtvā 'babhrorarjuna' ityṛcā valmīkamṛttikāṃ carmajīvakoṣaṇyāṃ baddhvā sampātyābhimantrya badhnāti 
tata uttaratantram 
ekasmin vyādhau sarvatra karmaṇāṃ vikalpaḥ 
jīvataḥ paśoścarma jīvakoṣaṇītyucyate 
ajāyāścarmāvervāśvāyā vā carmagrahaṇam 
mātṛpitṛvargādāyātaḥ
kaulaḥ kulabhavaḥ 
sarvatra karmaṇāṃ vikalpaḥ 
bhaiṣajyeṣu dvitīyā kaṇḍikā  KKp 
namaste lāṅgalebhyaḥ 
iti sīrayogamadhiśiro'vasiñcati  KauśS 
'namaste lāṅgalebhyaḥ' ityṛcodakaghaṭamabhimantrya vṛṣabhayuktasya halasyādhastāt kṛtvā vyādhitaṃ tato'bhiṣiñcati 
kṣetriyasya bhaiṣajyam 
namaḥ sanisrasākṣebhyaḥ 
iti śūnyaśālāyāmapsu sampātānānayati  KauśS 
uttaraṃ jaratkhāte saśālātṛṇe  KauśS 
tasminnācamayatyāplāvayati  KauśS 
tasmin garte vyādhitamupaveśyācāmayati 
uttaratantram 
kṣetriyabhaiṣajyam 
abhyātānāntaṃ kṛtvā 'namaḥ sanisrasākṣebhyaḥ' ityṛcodakaghaṭaṃ sampātyābhimantryottarasampātān jaradgartaḥ ānayati 
śālātṛṇasahite garte vyādhitamavasiñcati 
ācamanaṃ ca 
yatra kvacit snānaṃ tatra sarvatrācamanam 
tata uttaratantram 
yatra yatra snānaṃ prokṣaṇaṃ ca tatra sarvatra bhaiṣajyeṣu śiraḥprabhati mārjanaṃ kuryāt yāvat pādau 
samāptaṃ kṣetriyasya bhaiṣajyam 
atha brahmagrahe bhaiṣajyamucyate 
daśavṛkṣa  iti śākalaḥ  KauśS 
 abhyātānāntaṃ kṛtvā 'daśavṛkṣa' iti sūktena vṛkṣavikalpena palāśādidaśavṛkṣaśakalāni gṛhītvā lākṣāhiraṇyena veṣṭitaṃ maṇiṃ kṛtvā sampātyābhimantrya  
badhnāti  
tata uttaratantram 
brahmagrahe bhaiṣajyam 
daśa suhṛdo japanto'bhimṛśanti  KauśS 
daśa brāhmaṇā atharvāṅgirasaḥ suhṛdo 'daśavṛkṣa' iti sūktaṃ japanto vyādhitaśarīramabhimṛśanti 
sarvagrahe brahmagrahe 
grahabhaiṣajyaṃ samāptam 
kṣetriyāttvā 
iti catuṣpathe kāmpīlaśakalaiḥ parvasu baddhvā piñjūlībhirāplāvayati  KauśS 
catuṣpathe gatvābhyātānāntaṃ kṛtvā 'kṣetriyāttvā' iti sūktenodakaghaṭaṃ sampātyābhimantrya kāmpīlaśakalāni vyādhitaparvaṇi dattvā
piñjūlīrghaṭe prakṣipya tato'bhiṣiñcati 
tata ācamanam 
uttaratantram 
kṣetriyagrahe 
avasiñcati  KauśS 
'kṣetriyāttvā' iti sūktenodakaghaṭaṃ saha piñjūlībhirabhimantrya catuṣpathe vyādhitaṃ kṛtvāvasiñcati 
kṣetriye grahe kāmpīlaśakalairbandhayitvā 
kṣetriyabhaiṣajyam 
samāptāni kṣetriyabhaiṣajyāni 
udakatṛṣākrāntabhaiṣajyamucyate 
pārthivasya 
ityudyati pṛṣṭhasaṃhitāvupaveśayati  KauśS 
 prāṅmukhaṃ vyādhitaṃ pratyaṅmukhamavyādhitaṃ śākhāsūpaveśya vaitase camasa upamanthanībhyāṃ tṛṣṇāgṛhītasya śirasi manthamupamathyātṛṣitāya 
tasmiṃstṛṣṇāṃ sannayati  KauśS 
udita āditye prabhāte pṛṣṭhasaṃhitāvupaveśya dvau puruṣau 
prāṅmukhaṃ vyādhitaṃ pratyaṅmukhamavyādhitaṃ vaitasaśākhāsūpaveśya vaitase camase
saktūdakaṃ prakṣipya vaitasaśalākābhyāṃ manthaṃ nirmathya tṛṣṇāgṛhītasya śirasi manthamupamathya
'pārthivasya' iti sūktena camasamabhimantrya tṛṣitāya prayacchati yasya vyādhirbhavati 
uddhṛtamudakaṃ pāyayati  KauśS 
'pārthivasya' iti sūktenāpsūdakamabhimantryoddhṛtya pāyayati 
tṛṣārte bhaiṣajyam 
savāsinau  iti mantroktam  KauśS 
'savāsinau' iti sūktena manthamabhimantrya pāyayati 
vyādhitāvyādhitāvekavastraparihitau santau 
tṛṣārtabhaiṣajyāni samāptāni 
aruṣodaragaṇḍulabhaiṣajyānyucyante 
indrasya yā mahī 
iti khalvaṅgānalāṇḍūn hananān ghṛtamiśrāñjuhoti  KauśS 
tantraṃ kṛtvā 'indrasya yā mahī' iti sūktena kṛṣṇacaṇakān ghṛtamiśrāñjuhoti 
tantravikalpaḥ 
bālān kalmāṣe kāṇḍe savyaṃ pariveṣṭya sambhinatti  KauśS 
'indrasya yā mahī' iti sūktena govālān 
citrite śare savyaṃ pariveṣṭya pāṣāṇena cūrṇayati 
pratapati  KauśS 
tataḥ sūktaṃ japitvāgnau pratapati 
ādadhāti  KauśS 
tataḥ sūktāntenāgnāvādadhāti 
savyena dakṣiṇāmukhaḥ pāṃsūnupamathya parikirati  KauśS 
'indrasya yā mahī' iti sūktena savye haste pāṃsūn kṛtvā dakṣiṇena vimṛjya dakṣiṇāmukhaḥ sthitaḥ sūktaṃ japitvā vyādhitasyopari kirati 
aruṣīgaṇḍulakānāṃ bhaiṣajyam 
sammṛdnāti  KauśS 
'indrasya yā mahī' iti sūktena pāṃsūn mardayati hastābhyāṃ vyādhitaḥ 
ādadhāti  KauśS 
'indrasya yā mahī' iti sūktena pālāśaudumbarādyāḥ samidha ādadhāti 
samāptā udarakṛmaya udaragaṇḍulakāśca dṛṣṭakṛmayaśca
teṣāṃ bhaiṣajyam 
atha gokṛmibhaiṣajyānyucyante 
udyannādityaḥ 
ityudyati gonāmetyāha asau iti  KauśS 
sūktānte te hatāḥ iti  KauśS 
darbhairabhyasyati  KauśS 
prātaḥ 'udyannādityaḥ' iti sūktaṃ japitvā gonāmoccārayitvā yasya krimayaḥ 
'te hatāḥ' iti mantreṇa darbhairāhanti krimīṇāṃ mukham 
madhyandine ca  KauśS 
etanmadhyandine kuryāt 
pratīcīmaparāhṇe  KauśS 
ādityasammukho'parāhṇe etat 
trikāle karmasamāptiḥ 
gonāmagrahaṇam 'asau' iti sthāne 
bālastukāmācchidya khalvādīni  KauśS 
'udyannādityaḥ' iti sūktena ghṛtamiśrān kṛṣṇacaṇakāñjuhoti 
kṛmibhaiṣajyam 
'udyannādityaḥ' iti sūktena kalmāṣaṃ śaraṃ
govālaveṣṭitaṃ dhārayati 
tataḥ pāṣāṇena cūrṇayati 
tataḥ sūktena pratapati 
tataḥ sūktena japitvāgnāvādadhāti juhotītyarthaḥ 
kṛmibhaiṣajyam 
'udyannādityaḥ' iti sūktena pāṃsūnabhimantrya vāme haste kṛtvā dakṣiṇāmukhaḥ pāṃsunā kṛmivraṇaṃ mardayati 
'udyannādityaḥ' iti sūktena palāśavṛkṣādisamidha ādadhāti 
samāptaṃ sarvakṛmibhaiṣajyam manuṣyagajahastyaśvādiyūkālikṣādiṣu kṛmibhaiṣajyam 
sarvavyādhibhaiṣajyamucyate 
akṣībhyāṃ te 
iti vībarham  KauśS 
udapātreṇa sampātavatāvasiñcati  KauśS 
 ājyatantraṃ kṛtvā vyādhitaṃ parvasu baddhvā 'akṣībhyāṃ te' iti sūktenodapātraṃ sampātya tataḥ punaḥ sūktaṃ japitvāvasicya vyādhitasya parvagranthīn  
vimuñcati  
tata uttaratantram 
samāptamakṣiroganāsikākarṇamūlaśirojihvāgrīvārājayakṣmādisarvavyādhibhaiṣajyam 
'akṣībhyāṃ te' iti sūktenābhimantrayate vyādhitam 
sarvavyādhibhaiṣajyaṃ samāptam 
atha kṣetriyavyādhibhaiṣajyānyucyante 
hariṇasya  iti bandhanapāyanācamanaśaṅkudhānajvālenāvanakṣatre'vasiñcati  KauśS 
tantraṃ kṛtvā 'hariṇasya' iti sūktena hariṇaśṛṅgamaṇiṃ sampātyābhimantrya badhnāti 
tata uttaratantram 
kṣetriyabhaiṣajyam 
'hariṇasya' iti sūktena hariṇaśṛṅgeṇa sahodakamabhimantrya pāyayatyācāmayati ca 
athoṣākāla etat karma 
hariṇavarma śaṅkudhānaṃ prajvālyodake prakṣipya tato 'hariṇasya' ityabhimantrya vyādhitamavasiñcati 
mārjanamācamanaṃ ca 
kṣetriyabhaiṣajyam 
amitamātrāyāḥ sakṛdgṛhītān yavānāvapati  KauśS 
'hariṇasya' iti sūktena yavāñjuhoti pratyṛcaṃ rāśeraparimitān madhyāt sakṛd grāhyā yavā ityarthaḥ 
kṣetriyabhaiṣajyam 
bhaktaṃ prayacchati  KauśS 
'hariṇasya' iti sūktena bhaktamabhimantrya bhojane prapādya prayacchati 
samāptaṃ kṣetriyabhaiṣajyam 
bālarogagṛhīte ca 
maithunadoṣavyādhibhaiṣajyānyucyante 
muñcāmi tvā 
iti grāmye pūtiśapharībhirodanam  KauśS 
'muñcāmi tvā' iti sūktena pūtigandhamatsyasahitamodanamabhimantrya vyādhitāya prayacchati bhakṣaṇārthaṃ bhojanakāle 
araṇye tilaśaṇagomayaśāntājvālenāvanakṣatre'vasiñcati  KauśS 
'muñcāmi tvā' iti sūktenāraṇyakatilaiḥ prajvālitamudakaṃ pātre prakṣipati 
tato'bhimantryoṣākāle'vasiñcati vyādhitam 
maithunarājayakṣmaṇi bhaiṣajyam 
uṣākāla idaṃ karma 
'muñcāmi tvā' iti sūktenāraṇyaśaṇenāvajvālitamudakamabhimantryāvasiñcati 
mārjanamācamanaṃ ca 
maithunavyādhibhaiṣajyam 
'muñcāmi tvā' iti sūktenāraṇyagomayenāvajvālitamudakamabhimantryāvasiñcatyuṣākāle 
mārjanamācamanaṃ ca 
maithunavyādhibhaiṣajyam 
uṣākāle 'muñcāmi tvā' iti sūktena cityādyābhiḥ prajvālitamudakamabhimantrya vyādhitamavasiñcati 
mārjanamācamanaṃ ca 
kecit tilaśaṇādicaturṣu karmasvaraṇye'vasekamicchanti 
kecidgṛhe'vasekamicchanti 
vikalpaḥ 
samāptaṃ maithunavyādhibhaiṣajyam 
'muñcāmi tvā' iti sūktena vyādhitamabhimantrayate 
sarvavyādhibhaiṣajyam 
atha sarvabhaiṣajyānyucyante 
mṛgāraiḥ muñca 
ityāplāvayati  KauśS 
abhyātānāntaṃ kṛtvā 'ā gāvaḥ' 
iti daśabhiḥ sūktairghaṭamudakapūrṇaṃ sampātyābhimantrya vyādhitamāplāvayati 
mārjanācamane smartavye 
abhyātānādyuttaratantram 
sarvavyādhibhaiṣajyam 
tantraṃ kṛtvā 'muñca śīrṣaktyāḥ' ityṛcodakaghaṭaṃ sampātyābhimantryāplāvayati vyādhitam 
abhyātānādyuttaratantram 
āplavane sarvatra mārjanācamane ca 
sarvavyādhibhaiṣajyaṃ samāptam 
tṛtīyā kaṇḍikā  KKp 
skandaviṣabhaiṣajyānyucyante 
brāhmaṇo jajñe 
iti takṣakāyāñjaliṃ kṛtvā japannācamayatyabhyukṣati  KauśS 
takṣakadevatāyai namaskāraṃ kṛtvā tato 'brāhmaṇo jajñe' 'vāridam' 
iti sūktābhyāmudakamabhimantryācāmayati viṣakaram 
takṣakāya namaskāraṃ kṛtvā 'brāhmaṇo jajñe' 'vāridam' iti sūktābhyāmudakamabhimantrya samprokṣati viṣaduṣṭam 
skandaviṣabhaiṣajya 
kṛmukaśakalaṃ saṅkṣudya dūrśajaradajināvakarajvālena  KauśS 
'brāhmaṇo jajñe' 'vāridam' iti sūktābhyāṃ kṛmukavṛkṣaśakalaṃ sahodakamabhimantrya tata ācāmayati 
skandaviṣabhaiṣajyam 
'brāhmaṇo jajñe' 'vāridam' iti sūktābhyāṃ kṛmukavṛkṣaśakalaṃ sahodakamabhimantryābhyukṣati 
tato mārjanamācamanaṃ ca sarvaṃ tūṣṇīm 
dūrśāvajvālitamudakamabhimantrya vyādhitamavasiñcati 
mārjanācamane ca 
sarvaṃ tūṣṇīm 
'brāhmaṇo jajñe' iti sūktābhyāṃ jīrṇahariṇacarmāvajvālitamudake prakṣipya tamabhimantrya tato'vasiñcati 
viṣabhaiṣajyam 
'brāhmaṇo jajñe' 'vāridam' iti sūktābhyāṃ sammārjanikāvakaratṛṇairavajvālitamudakamabhimantryāvasiñcati 
skandaviṣabhaiṣajyam 
sampātavatyudapātra ūrdhvaphalābhyāṃ digdhābhyāṃ manthamupamathya rayidhāraṇāpiṇḍānanvṛcaṃ prakīrya chardayate  KauśS 
abhyātānāntaṃ kṛtvā 'brāhmaṇo jajñe' 'vāridam' iti sūktābhyāmudapātraṃ sampātyābhimantryāplāvayati viṣaduṣṭam 
viṣabhaiṣajyam 
'brāhmaṇo jajñe' 'vāridam' iti sūktābhyāṃ viṣaliptābhyāṃ phalābhyāṃ saktumanthamupamathya tato'bhimantrya pāyayati 
viṣabhaiṣajyam 
'brāhmaṇo jajñe' 'vāridam' iti sūktābhyāṃ madanaphalāni pratyṛcamabhimantrya bhakṣayati 
yathā chardayati tathā ca kartavyam 
skandaviṣabhaiṣajyam 
haridrāṃ sarpiṣi pāyayati  KauśS 
'brāhmaṇo jajñe' 'vāridam' iti sūktābhyāṃ haridrāṃ sarpiṣā sahitāmabhimantrya pāyayati 
samāptaṃ skandaviṣabhaiṣajyam 
atha śastrādyabhighāte rudhirapravāhe bhaiṣajyānyucyante 
rohaṇī  ityavanakṣatre'vasiñcati  KauśS 
'rohaṇyasi' iti sūktena lākṣodakaṃ kvāthitamabhimantrya vyādhideśamavasiñcati 
uṣākāle karma 
asthibhaṅge rudhirapravāhe daṃśaśastrābhighātādau bhaiṣajyam 
pṛṣātakaṃ pāyayatyabhyanakti  KauśS 
'rohaṇyasi' iti pṛṣātakaṃ ghṛtamiśraṃ dugdhamabhimantrya pāyayati 
'rohaṇyasi' iti sūktena kṣīraṃ ghṛtamiśraṃ kṛtvā vyādhideśaṃ mrakṣati 
aṅgabhaṅge'ṅgachede'ṅgarudhirapravāhe'ṅgābhighāte'ṅgabhagne'ṅgamūḍhābhighāte'ṅgavṛkṣābhighāte
muṣṭiloṣṭeṣṭikāpaśuśṛṅgāgni pāṣāṇalakuṭaśastrādyabhighāte rudhirapravāhe vā śarīrachedādau
bhaiṣajyaṃ samāptam 
atha rakṣobhaiṣajyamucyate 
ā paśyati  iti sadampuṣpāmaṇiṃ badhnāti  KauśS 
tantraṃ kṛtvā 'ā paśyati' iti sūktena sadampuṣpāmaṇiṃ sampātyābhimantrya badhnāti 
abhyātānādyuttaratantram 
sadampuṣpā trisandhyā prasiddhā 
brahmagrahe kṣatriyagrahe vaiśyagrahe śūdragrahe vānyeṣāṃ vyantarāṇāṃ piśācānāṃ rakṣasāṃ ca bhaiṣajyaṃ samāptam 
atha sarvavyādhibhaiṣajyamucyate 
bhavāśarvau 
iti sapta kāmpīlapuṭānapāṃ pūrṇān sampātavataḥ kṛtvā dakṣiṇenāvasicya paścādvidhyati  KauśS 
 abhyātānāntaṃ kṛtvā 'bhavāśarvau manve vām' iti sūktena saptarcenaikaikayarcā kāmpīlasaptapuṭakānudakapūrṇān sampātyarcarcā tataḥ pratyṛcamabhimantrya  
tato vyādhitamavasiñcati  
tataḥ puṭaṃ paścāt kṣipati 
evaṃ dvitīyamevaṃ tṛtīyam 
tata uttaratantram 
samāptaṃ sarvavyādhibhaiṣajyam 
sarvabhūtagrahabhaiṣajyamucyate 
tvayā pūrvam 
iti kośena śamīcūrṇāni bhakte  KauśS 
'tvayā pūrvam' iti sūktena śamīparṇacūrṇaṃ śamīphale kṛtvābhimantrya saktumadhye dadāti bhakṣārtham 
rakṣograhe bhaiṣajyam 
alaṅkāre  KauśS 
'tvayā pūrvam' iti sūktena śamīparṇacūrṇaṃ śamīphale kṛtvābhimantryālaṅkāre dadāti vyādhitasya 
sarvagrahabhaiṣajyam 
śālāṃ paritanoti  KauśS 
'tvayā pūrvam' iti sūktena śamīcūrṇaṃ kṛtvābhimantrya śālāṃ cūrṇaiḥ parikirati 
vyādhitasya śālām 
rakṣograhāpsarograhagandharvagrahasarvagrahabhaiṣajyaṃ samāptam 
athāmatigṛhīte bhaiṣajyamucyate 
utāmṛtāsuḥ 
ityamatigṛhītasya bhaktaṃ prayacchati  KauśS 
 'utāmṛtāsuḥ' ityṛcā bhojanakāle bhaktamabhimantrya dadāti bhakṣaṇārtham prajñāpranaṣṭe'jñānagṛhīte'dharmagṛhīte trivarge ca vinaṣṭe dyūtakrīḍādyatipratte  
kubuddhibhaiṣajyam  
rājayakṣmaṇi śiroroge kuṣṭhāmaye sarvagātravedanāyāṃ bhaiṣajyamucyate 
kuṣṭhaliṅgābhirnavanītamiśreṇāpratīhāraṃ pralimpati  KauśS 
'yo giriṣvajāyathāḥ' 
iti sūktena 'triḥ śāmbubhyo aṅgirebhyaḥ' 
iti caturṛcena kuṣṭhapiṣṭaṃ navanītamiśraṃ kṛtvābhimantryāpratīhāraṃ vyādhitasya śarīraṃ pralimpati 
rājayakṣmaṇi śiroroge kuṣṭhāmaye sarvagātravedanāsu bhaiṣajyaṃ samāptam 
atha śastrādyabhighāte bhaiṣajyamucyate 
lākṣāliṅgābhirdugdhe phāṇṭān pāyayati  KauśS 
'rātrī mātā'  iti sūktena dugdhe lākṣāṃ kvāthayitvābhimantrya pāyayati 
śastrādyabhighāte pāṣāṇapatanābhighāte'gnidāhe sarvaśarīrābhighāte bhaiṣajyaṃ samāptam 
sūtikā strī ariṣṭakasya ca bhaiṣajyānyucyante 
brahma jajñānam 
iti sūtikāriṣṭakau prapādayati  KauśS 
'brahma jajñānam' 
'anāptā ye' 
'sahasradhāra eva te' 
iti sūktena bhaktamabhimantrya dadāti
bhakṣaṇārtham 
pūrvaṃ strī praveśya tūṣṇīṃ tataḥ paścāt kartā tūṣṇīṃ praviśya sūktena bhaktamabhimantrya dadyāt 
manthācamanopasthānamādityasya  KauśS 
'brahma jajñānam' 'anāptā ye' 'sahasradhāra eva te' iti sūktena saktumanthamabhimantrya pāyayati 
tenaiva sūktenopasthānamādityasya 
'brahma jajñānam' iti sūktenodakamabhimantryācāmayati 
samāptaṃ strīprasavadoṣe sūtikāroge ca bhaiṣajyam 
adbhutadarśane doṣanāśanabhaiṣajyaṃ samāptam 
sarvādbhuteṣu bhaktakarma vācamanakarma vā kuryāt 
yāni carakādivaidyakeṣvadbhutāni paṭhyante'svasthaśārīraviṣaye teṣāṃ sarveṣāmiyaṃ śāntirbhaiṣajyaṃ bhavati 
yāni cādbhutāni śarīraroge jyotiṣe paṭhyante teṣāmapīdaṃ karma 
atha sarvavyādhibhaiṣajyamucyate 
dive svāhā  imaṃ yavam 
iti catura udapātre sampātānānayati  KauśS 
tantraṃ kṛtvā 'dive svāhā' iti sūktena catura udapātre sampātānānayati 
dvau pṛthivyām  KauśS 
tau pratyāhṛtyāplāvayati  KauśS 
dvau sampātau bhūmau dattvā tataḥ sampātitāṃ bhūmimṛttikāṃ saṅgṛhya tata udapātre prakṣipya tato'bhimantraṇaṃ kṛtvā vyādhitamāplāvayati 
'dive svāhā' iti tribhiḥ svāhākārairekaḥ sampātaḥ 
tribhiḥ svāhākāraistrayaḥ sampātāḥ 
dvau dvābhyāmṛgbhyāṃ sampātau 
evaṃ ṣaḍ bhavanti 
abhyātānādyuttaratantram 
abhyātānāntaṃ kṛtvā 'imaṃ yavam' iti sūktenārdharcenārdharcena homaḥ 
udapātre sampātānānīya dvau bhūmau sampātau 
tau gṛhītvodapātre prakṣipya tato'bhimantraṇam 
tata āplāvayati vyādhitam 
abhyātānādyuttaratantram 
sarvavyādhibhaiṣajyam 
sayave cottareṇa yavaṃ badhnāti  KauśS 
abhyātānāntaṃ kṛtvā 'dive svāhā' iti sūktena ṣaṭ sampātān karoti yavasahita udapātre caturaḥ sampātānānayati 
dvau sampātau bhūmau dattvā mṛttikāmudapātre prakṣipya tato'bhimantraṇamāplāvanaṃ ca 
abhyātānādyuttaratantram 
'dive svāhā' iti tribhiḥ svāhākārairekaḥ sampātaḥ 
anyat sarvaṃ yathārthaṃ kuryāt 
evaṃ ṣaṭ sarvatra kuryāt 
tantraṃ kṛtvā 'imaṃ yavam' iti sūktenārdharcena ṣaḍ homān kṛtvā catura udapātre sampātānānayati 
dvau pṛthivyām 
tāvudapātre prakṣipya tataḥ sūktenābhimantraṇam 
yavasahita udapātre sampātāḥ 
tato'bhiṣecanaṃ mārjanamācamanaṃ ca 
abhyātānādyuttaratantram 
sarvavyādhibhaiṣajyaṃ samāptam 
abhyātānāntaṃ kṛtvā 'imaṃ yavam' iti sūktena yavamaṇiṃ sampātyābhimantrya badhnāti 
tata uttaratantram 
śītajvarakṣudrajvarakāmajvaraśleṣmajvaragrīṣmajvara varṣājvaradānadravyatyāgapratigrahayājanādhyayanādhyāpanayājyayājanabuddhidhvānte
akṣipaṭalodvege strīṣu puruṣeṣu pāpalakṣaṇāpakāmahṛdaya tāpaharṣaviṣādāpasmāreṣu 
sarvaśabdena kathyante 
sarvavyādhibhaiṣajyaṃ yatra ekasmin vyādhau bahūni karmāṇi vihitāni sarvasmin śāstre tatra sarvatra karmaṇāṃ vikalpaḥ 
yatrābhiṣeko'vasecanaṃ tatrācamanaṃ mārjanaṃ ca sarvatra 
caturthī kaṇḍikā  KKp 
sarpaviṣabhaiṣajyamucyate 
dadirhi  iti takṣakāyetyuktam  KauśS 
takṣakāya namaskāraṃ kṛtvā 'dadirhi' ityṛcodakamabhimantryācāmayati sarpādiviṣabhaiṣajyam 
takṣakāya namaskāraṃ kṛtvā 'dadirhi' ityṛcodakamabhimantryāvasiñcati viṣadaṣṭam 
viṣabhaiṣajyam 
'dadirhi' ityṛcā kṛmukavṛkṣaśakalaṃ saṅghṛṣya tata udakaṃ ca prakṣipya tato'bhimantryāvasiñcati viṣadhāritam 
'dadirhi' ityṛcodakaṃ carmāgniprajvālitamabhimantrya vyādhitamavasiñcati 
'dadirhi' ityṛcā hariṇajīrṇacarmāvajvālitamudakamabhimantryāvasiñcati 
'dadirhi' ityṛcā mārjanikāvakaratṛṇāvajvālitodakamabhimantryā vasiñcati 
jaṅgamaviṣabhaiṣajyam 
abhyātānāntaṃ kṛtvā 'dadirhi' ityṛcodapātraṃ sampātya tataḥ pāyayati 
'dadirhi' ityṛcā saktumanthamūrdhvaphalābhyāṃ viṣaliptābhyāṃ mathitvābhimantrya pāyayati sarpadaṣṭam 
jaṅgamaviṣabhaiṣajyam 
'dadirhi' ityṛcā madanaphalamabhimantrya bhakṣayati chardanārtham 
jaṅgamaviṣabhaiṣajyam 
'dadirhi' ityṛcā haridrāṃ ghṛtaṃ ca sahābhimantrya pāyayati 
jaṅgamaviṣabhaiṣajyam
dvitīyayā grahaṇī  KauśS 
savyaṃ parikrāmati  KauśS 
'yatte apodakam' 
ityṛcāpradakṣiṇaṃ vyādhitaṃ parikrāmati 
viṣastambhanabhaiṣajyam 
viṣaṃ stambhitaṃ nānyenottārayituṃ śakyate vana vedamantreṇa 
śikhāsici stambānudgrathnāti  KauśS 
'yatte apodakam' ityṛcaṃ japitvā śikhāṃ badhnāti 
viṣastambhanabhaiṣajyam 
'yatte apodakam' ityṛcaṃ japitvā śvetavastreṇa granthiṃ badhnāti 
viṣastambhanabhaiṣajyam 
'yatte apodakam' ityekāṃ japitvā śaṇastambe granthiṃ badhnāti 
viṣaṃ na visarpati 
deśasthitaṃ bhavati 
śarīre na sarpati 
viṣastambhanaṃ bhavati 
tṛtīyayā prasarjanī  KauśS 
'vṛṣā me ravaḥ' 
ityṛcā yasmin sthāne daṣṭaṃ taṃ sthānaṃ pīḍayati ṛcaṃ japitvā 
deśādviṣamanyatra gacchati 
viṣanāśane bhaiṣajyam 
caturthyā dakṣiṇam apehi 
iti daṃśma tṛṇaiḥ prakarṣyāhimabhinirasyati  KauśS 
'cakṣuṣā te cakṣuḥ' 
ityṛcācāryastataḥ pradakṣiṇaṃ parikrāmati 
'apehyarirasi' ityṛcaṃ japitvā tṛṇāni prajvālya tato'herabhimukhaṃ kṣipati 
yato daṣṭaḥ  KauśS 
'apehyarirasi' ityṛcaṃ japitvā yato daṣṭastato jvalitatṛṇāni kṣipati daśane 
pañcamyā valīkapalalajvālena  KauśS 
'kairāta pṛśne' 
ityṛcodakaṃ gṛhatṛṇāvajvālitamabhimantrya vyādhitaṃ pāyayati prokṣati ca 
ṣaṣṭhyārtnījyāpāśena  KauśS 
'asitasya'  ityṛcārtnījyāpāśaṃ sampātyābhimantrya badhnātyājyatantre 
viṣabhaiṣajyam 
dvābhyāṃ madhūdvāpān pāyayati  KauśS 
'āligī ca viligī ca' 
'urugalāyāḥ' 
iti dvābhyāṃ madhumakṣikāṃ madhuvṛkṣamṛttikāṃ cābhimantrya pāyayati 
navamyā śvāvitpurīṣam  KauśS 
'karṇā śvāvittadabravīt' 
ityṛcā śukasārikṛśānāṃ purīṣaṃ śvāvitpurīṣamityucyate 
purīṣamabhimantrya pāyayati viṣadaṣṭam 
triḥśuklayā māṃsaṃ prāśayati  KauśS 
'karṇā śvāvittadabravīt' ityṛcā śalalīmāṃsamabhimantrya prāśayati 
viṣanāśanabhaiṣajyam 
daśamyālābunācamayati  KauśS 
'tābuvaṃ na tābuvam' 
ityṛcālābumadhya udakaṃ prakṣipya tato'bhimantryācāmayati 
sarpaviṣabhaiṣajyam 
ekādaśyā nābhiṃ badhnāti  KauśS 
'tastuvaṃ na tastuvam' 
ityṛcālābuvṛntaṃ sampātyābhimantrya badhnātyājyatantre 
sarpaviṣadaṣṭam 
sarvatra karmaṇāṃ prayogo vikalpena na samuccayaḥ 
ekaṃ kuryād dve vā trīṇi vā sarvāṇi vā 
samāptaṃ sarpaviṣabhaiṣajyam 
ekavyādhau yatra bahūni karmāṇi vihitāni tatraikaṃ vā kuryāt karmabāhulyād dve vā sarvāṇi vā 
'sarvatra hastahome na tantram' iti vacanāt 
atha duṣṭavaktṝṇāṃ mukhabandhanamucyate 
madhulāvṛṣaliṅgābhiḥ khalatulaparṇī saṅkṣudya madhumanthe pāyayati  KauśS 
'ekā ca me'  'yadyekavṛṣo'si' 
iti sūktābhyāṃ kulapallavān madhūdakaṃ caitat tritayamekatra kṛtvābhimantrya tato vyādhita pāyayati 
duṣṭavaktṛmukhabandhanabhaiṣajyam 
duṣṭapuruṣāḥ parokṣe na vadanti 
uttarābhirbhuṅkte  KauśS 
'yadyekavṛṣaḥ' iti sūktena bhojanamabhimantrya bhakṣayati 
śāpabhaiṣajyam 
akṛtavatkṛtapāpabhaiṣajyam 
dvāraṃ sṛjati  KauśS 
'yadyekavṛṣaḥ' iti sūktena gṛhadvāraṃ dadātyapidadhātītyarthaḥ 
praviśatītyarthaḥ 
duṣṭavaktṛmukhabandhane brāhmaṇaśāpe ca bhaiṣajyam 
atha jvarabhaiṣajyamucyate 
agnistakmānam 
iti lājān pāyayati  KauśS 
'agnistakmānam' iti sūktena lājān pāyayati 
sarvajvarabhaiṣajyam 
dāve lohitapātreṇa mūrdhni sampātānānayati  KauśS 
abhyātānāntaṃ kṛtvā 'agnistakmānam' iti sūktena tāmrasruveṇa mūrdhni sampātānānayati 
tata uttaratantram 
etasmin tantre dāvāgnipraṇayanam 
samāptaṃ jvarabhaiṣajyam 
sarvajvare kuryāt 
atha kṛmibhaiṣajyamucyate 
ote me  iti karīramūlaṃ kāṇḍenaikadeśam  KauśS 
abhyātānāntaṃ kṛtvā 'ote me' iti sūktena karīramūlaṃ sampātyabhimantrya badhnāti 
'ote me' iti sūktena govālaiḥ karīrakāṣṭhaṃ veṣṭayitvā 
sūktaṃ japitvā pāṣāṇena cūrṇayati 
tataḥ sūktenāgnau pratapati 
tataḥ sūktenādadhāti 
tata uttaratantram 
kṛmibhaiṣajyam 
grāmāt pāṃsūn  KauśS 
'ote me' iti sūktena grāmapāṃsūnabhimantrya savyena hastena dakṣiṇābhimukho bhūtvā pāṃsūn parikirati 
sarvakṛmibhaiṣajyam 
'ote me' iti sūktena pāṃsūnabhimantrya mathitvā hastena kṛmerupari kṣipati 
'ote me' iti sūktena śāntavṛkṣasamidha ādadhāti 
kṛmibhañjanam 
mukhakṛmikarṇakṛmisarvakṛmibhaiṣajyam 
paścādagnermāturupasthe musalabudhnena navanītānvaktena triḥ pratīhāraṃ tāluni tāpayati  KauśS 
'ote me' iti sūktena paścādagnermāturutsaṅge bālakaṃ kṛtvā navanītānvaktena musalabudhnena tāluni tāpayati 
triḥ sūktaprayogaḥ 
apānakṛmiṃ śirasi vā tasya 
sarvakṛmibhaiṣajyam 
śigrubhirnavanītamiśraiḥ pradegdhi  KauśS 
'ote me' iti sūktena śigrubījairnavanītamiśritairabhimantrya vyādhideśaṃ pralimpati kṣatadeśam 
kṛmibhaiṣajyam 
ekaviṃśatimuśīrāṇi bhinadmi 
iti mantroktam  KauśS 
'ote me' iti sūktenaikaviṃśatyuśīramūlānyabhimantrya tataḥ pāṣāṇena kuṭṭayati 
tataḥ sūktaṃ japitvośīrāṇyagninā dahati 
uśīrāṇi prayacchati  KauśS 
'ote me' iti sūktenaikaviṃśatyuśīrāṇyabhimantrya vyādhitāya samarpayati 
kṛmibhaiṣajyam 
ekaviṃśatyā sahāplāvayati  KauśS 
'ote me' iti sūktenodakaghaṭamekaviṃśatyuśīrapiñjūlīsahitaṃ sampātyābhimantrya tato vyādhitamāplāvayatyājyatantre 
kṛmijātānāmakṣikarṇamukhaśironāsikādantakṛmīṇāṃ kṛṣmaśvetapītadṛṣṭānāmadṛṣṭānāṃ ca sarveṣāṃ kṛmīṇāṃ bhaiṣajyam 
samāptaṃ kṛmibhaiṣajyam 
atha rākṣasabhaiṣajyamucyate  tatrāha 
ā yaṃ viśanti 
iti vayoniveśanaśṛtaṃ kṣīraudanamaśnāti  KauśS 
abhyātānāntaṃ kṛtvā 'ā yaṃ viśanti' ityṛcā vayoniveśanakāṣṭhaśṛtaṃ kṣīraudanaṃ sampātyābhimantryāśnāti 
tata uttaratantram 
rākṣasabhaiṣajyaṃ samāptam 
atha sarpaviṣabhaiṣajyamucyate 
pari dyāmiva 
iti madhuśībhaṃ pāyayati  KauśS 
'pari dyāmiva' iti tṛcena sūktena madhuśībhamabhimantrya pāyayati 
madhukroḍamityarthaḥ 
sarpaviṣaliṅgyupatāpaḥ 
japaṃśca  KauśS 
'pari dyāmiva' iti sūktenodakamabhimantryācāmayati 
viṣabhaiṣajyam 
'pari dyāmiva' iti sūktenodakamabhimantrya samprokṣati 
viṣabhaiṣajyam 
'pari dyāmiva' iti sūktena dullakāvajvālitamudakamabhimantryāvasiñcati vyādhitam 
'pari dyāmiva' iti sūktenāvakaratṛṇānyavajvālitamudakamabhimantryāvasiñcati 
tantraṃ kṛtvā 'pari dyāmiva' iti sūktenodapātraṃ sampātyābhimantrya pāyayati 
tata uttaratantram 
'pari dyāmiva' iti sūktenordhvaphalābhyāṃ viṣadigdhābhyāṃ manthamupamathya tato'bhimantrya pāyayati 
'pari dyāmiva' iti sūktena madanaphalānyabhimantrya bhakṣayati chardanārtham 
'pari dyāmiva' iti haridrāṃ sarpiṣyabhimantrya pāyayati 
samāptaṃ sarpaviṣabhaiṣajyam 
śleṣmabhaiṣajyamucyate 
asthisraṃsam 
iti śakalenāpsviṭe sampātavatāvasiñcati  KauśS 
udaka idaṃ kriyate 
apsviṭaṃ kṛtvā tatrāgniṃ prajvālya 'asthisraṃsam' iti sūktena kāṣṭhaśakalaṃ sampātya tena śakalena vyādhitamavasiñcati 
mārjanamācamanaṃ ca 
śleṣmabhaiṣajyam 
na tantram 
pañcamī kaṇḍikā  KKp 
athākṣirogabhaiṣajyamucyate 
ābayo  iti sārṣapaṃ tailasampātaṃ badhnāti  KauśS 
abhyātānāntaṃ kṛtvā 'ābayo anābayo' iti sūktena caturṛcena sarṣapakāṇḍamaṇiṃ sampātyābhimantrya badhnāti 
sarṣapatailena sampātavantaṃ karoti 
tantrakṛtenaiva 
tato'bhyātānādyuttaratantram 
akṣiroge bhaiṣajyam 
kāṇḍaṃ pralipya  KauśS 
abhyātānāntaṃ kṛtvā 'ābayo anābayoḥ' iti sūktena sarṣapakāṇḍamaṇiṃ sampātyābhimantrya badhnāti 
abhyātānādyuttaratantram 
ājyena pradhānamaṅgāni ca 
sarṣapatailenābhyajya maṇiṃ tato badhnāti 
akṣiroge bhaiṣajyam 
pṛktaṃ śākaṃ prayacchati  KauśS 
'ābayo' iti sūktena sarṣapaśākaṃ sarṣapatailenābhyaktamabhimantrya vyādhitāya prayacchati  akṣiroge 
catvāri śākaphalāni prayacchati  KauśS 
'ābayo' iti sūktena catvāri śākavṛkṣaphalānyabhimantrya prayacchati vyādhitāya  akṣiroge 
kṣīralehamāṅkte  KauśS 
'ābayo' iti sūktena mūlakṣīraṃ mukhena prāśya tato'bhimantryākṣiṇī āṅkte vyādhitasya 
mūlakṣīraṃ pāṭikālagnaṃ taducyate 
aśnāti  KauśS 
tantraṃ kṛtvā 'ābayo' iti sūktena mūlakṣīraṃ sampātyābhimantrya bhakṣayati 
tata uttaratantram 
samāptamakṣiroge bhaiṣajyam 
pittajvarabhaiṣajyamucyate 
agneriva  ityuktaṃ dāve  KauśS 
tantraṃ kṛtvā 'agnerivāsya dahata eti śuṣmiṇaḥ' iti tṛcena tāmrasruveṇa mūrdhni sampātānānayati 
tata uttaratantram 
asmin tantre dāvāgnipraṇayanaṃ kuryāt 
samāptaṃ pittajvarabhaiṣajyam 
atha keśavṛddhikaraṇe keśapatane ca bhaiṣajyamucyate 
imā yāstisraḥ 
iti vṛkṣabhūmau jātājvālenāvasiñcati  KauśS 
'imā yāstisraḥ' iti tṛcena sūktena vṛkṣabhūmijātauṣadhibhiravajvālitamudakamabhimantryoṣākāle'vasiñcati 
keśavṛddhau keśapatane ca bhaiṣajyam 
uṣākāla idaṃ karma 
śīrṣaphāṇṭākṣaiḥ  KauśS 
'imā yāstisraḥ' iti sūktena madhusikthakaṃ kvāthayitvābhimantryāvasiñcati 
uṣākāle 'imā yāstisraḥ' iti sūktena bibhītakāni kvāthayitvābhimantrya vyādhitamavasiñcati 
keśabhaiṣajyam 
nikaṭābhyām  KauśS 
uṣākāle 'imā yāstisraḥ' iti dāruharidrāharidre ca dvābhyāṃ kvāthayitvābhimantryāvasiñcati 
samāptaṃ keśavardhanārthaṃ bhaiṣajyaṃ keśapatane ca kṣaye ca 
atha udaratuṇḍabhaiṣajyamucyate 
kṛṣṇaṃ niyānam 
ityoṣadhyābhiścotayate  KauśS 
'kṛṣṇaṃ niyānam' 'sasruṣīḥ' 
iti sūktābhyāṃ cittyādyauṣadhyā sahitamudakamabhimantrya tato vyādhitamavasiñcati 
udaratuṇḍabhaiṣajyam 
mārutānāmapyayaḥ  KauśS 
'kṛṣṇaṃ niyānam' 'sasruṣīḥ' iti sūktābhyāṃ maruto yajate pākayajñavidhānena yathā varuṇam 
'mārutaṃ kṣīraudanaṃ mārutaśṛtaṃ mārutaiḥ paristīya mārutena sruveṇa mārutenājyena varuṇāya trijuhoti' KauśS  
maruto yathā varuṇam 
'kṛṣṇaṃ niyānam' 'sasruṣīḥ' iti sūktābhyāmājyaṃ juhoti 
ājyatantre 
'kṛṣṇaṃ niyānam' 'sasruṣīḥ' iti sūktābhyāmoṣadhīḥ sampātya praveśyābhinyubjati 
ājyatantre 
'kṛṣṇaṃ niyānam' 'sasruṣīḥ' iti sūktābhyāṃ cittyādyoṣadhīḥ sampātya viplāvayetodakamadhye 
jalodare udare ca 
'kṛṣṇaṃ niyānam' 'sasruṣīḥ' iti sūktābhyāṃ śvaśiro'bhimantryodake viplāvayati 
eḍakaśiro vā viplāvayatyabhimantrodake 
'kṛṣṇaṃ niyānam' 'sasruṣīḥ' iti sūktābhyāṃ keśajaradupānahau vaṃśāgre baddhvābhimantrya yodhayati 
'kṛṣṇaṃ niyānam' 'sasruṣīḥ' iti sūktābhyāmudapātreṇa sampātavatā 
samprokṣyāmapātraṃ tripāde'śmānamavadhāyāpsu nidadhāti 
jalodare nābhituṇḍe bṛhadudare bhaiṣajyāni samāptāni 
atha hṛdayadāghe jalodare kāmale ca bhaiṣajyānyucyante 
himavataḥ  iti syandamānādanvīpamāhārya valīkaiḥ  KauśS 
'himavataḥ' iti sūktena nadyudakamanulomamāhārya tatra valīkatṛṇāni prakṣipya tato'bhimantrya tato vyādhitamavasiñcati 
mārjanācamane ca 
hṛdayadoṣe jalodare kāmale ca bhaiṣajyaṃ samāptam 
atha gaṇḍamālābhaiṣajyānyucyante 
pañca ca yāḥ 
iti pañcapañcāśataṃ paraśuparṇāna kāṣṭhairādīpayati  KauśS 
'pañca ca yāḥ' iti sūktena gopāṃśulikānāṃ pañcāśatpañcādhikā agnau prajvālyādhastādayaḥ samidha ādadhāti 
kapāle praśṛtaṃ kāṣṭhenālimpati  KauśS 
agnyupari kapāle parṇān dhṛtvā śrapayati 
tataḥ sūktaṃ japitvā tenaiva kāṣṭhena gaṇḍamālāṃ limpati 
kiṃstyaśvajāmbīlodakarakṣikāmaśakādibhyāṃ daṃśayati  KauśS 
'pañca ca yāḥ' iti sūktena śaṅkhaṃ ghṛṣṭvā tato'bhimantrya gaṇḍamālāṃ pralimpati 
'pañca ca yāḥ' iti sūktena śvānakuvakuralālāmabhimantrya pralimpati 
'pañca ca yāḥ' iti sūktena jalaukāmabhimantrya gaṇḍamālāyāṃ saṃsarjayati 
rudhirapravāhaṇārtham 
'pañca ca yāḥ' iti sūktena gṛhagodhikādi matsyādi abhimantrya gaṇḍamālāyāṃ saṃsarjayati 
niśi ava mā pāpman 
iti titauni pūlyānyavasicyāpavidhya  KauśS 
aparedyuḥ sahasrākṣāyāpsu balīṃstrīn puroḍāśasaṃvartāṃścatuṣpathe'vakṣipyāvakirati  KauśS 
ṣaṣṭhī kaṇḍikā  KKp 
yaste madaḥ 
iti śamīlūnapāpalakṣaṇayoḥ śamīśamyākenābhyudya vāpayati  KauśS 
adhiśiraḥ  KauśS 
antardāve  iti samantamagnaḥ karṣvāmuṣṇapūrṇāyāṃ japaṃstriḥ parikramya puroḍāśaṃ juhoti  KauśS 
prāgnaye  pretaḥ 
ityupadadhīta  KauśS 
'prāgnaye vācam' iti sūktena puroḍāśaṃ juhoti 
'prāgnaye vācam' iti sūktena payo juhoti 
'prāgnaye vācam' iti sūktenodaudanaṃ juhoti 'prāgnaye' iti sūktena pāyasaṃ juhoti 
'prāgnaye vācam' iti sūktena paśuṃ juhoti 
vapāmavadānāni caruṃ ca vaśāvidhānena 
'prāgnaye' iti sūktena vrīhīnāvapati 
rakṣograhabhaiṣajyam 
anuvartate vikāraḥ 
'prāgnaye vācam' iti sūktena yavāñjuhoti 
'prāgnaye' iti tilāñjuhoti 
'prāgnaye' iti dhānā juhoti 
'prāgnaye' iti dadhisaktūñjuhoti 
'prāgnaye' iti sūktena śaṣkulīrjuhoti 
pratyṛcaṃ homaḥ 
'prato yantu' ityacājyaṃ juhoti tantre 
rakṣograhabhaiṣajyam 
'preto yantu' ityṛcā śāntavṛkṣasamidha ādadhāti 
'preto yantu' ityṛcā puroḍāśaṃ juhoti 
'preto yantu' ityṛcā pāyasaṃ juhoti 
'preto yantu' ityṛcā paśuṃ juhoti 
vaśāvidhānena 
'preto yantu' ityṛcā vrīhīñjuhoti 
'preto yantu' ityṛcā yavāñjuhoti 
tantravikalpaḥ 
'preto yantu' ityṛcā dadhisaktūñjuhoti 
'preto yantu' ityṛcā śaṣkulīrjuhoti samāptaṃ rākṣasagrahabhaiṣajyam 
atha sarvabhaiṣajyamucyate 
vaiśvānarīyābhyāṃ pāyanāni  KauśS 
'vaiśvānaro na ūtaye' 
'ṛtāvānaṃ vaiśvānaram' 
iti sūktābhyāmudapātramabhimantrya pāyayati 
sarvavyādhibhaiṣajyam 
vaiśvānarīyābhyāṃ sūktābhyāṃ saktumanthamabhimantrya pāyayati 
sarvabhaiṣajyam 
'vaiśvānaro na' 'ṛtāvānam' iti sūktābhyāṃ haridrāṃ sarpiṣyabhimantrya pāyayati 
'vaiśvānaro na' 'ṛtāvānam' iti sūktābhyāmuddhṛtamudakamabhimantrya pāyayati 
ājya tantre'pi yat pīyate
tat saṃśṛtya pāyayati vaiśvānarīyābhyāṃ sūktābhyām 
samāptaṃ sarvabhaiṣajyam 
athāpavādabhaiṣajyamucyate 
asthād dyauḥ 
ityapavātāyāḥ svayaṃsrastena gośṛṅgeṇa sampātavatā japan  KauśS 
bahubhāṣaṇamadharme ca pravartate so'pavādaḥ 
 abhyātānāntaṃ kṛtvā 'asthād dyauḥ' iti sūktena pūrveṇa svayampatitaṃ gośṛṅgaṃ sampātya tataḥ śṛṅga udakaṃ kṛtvābhimantryācāmayatyabhyukṣati  
ca  
abhyātānādyuttaratantram 
apavādabhaiṣajyaṃ samāptam 
apavādaścandragrahādiṣu bahubhāṣaṇādi 
athodare vā hṛdaye vāṅge vā sarvāṅge vā śūla utpanne bhaiṣajyamucyate 
yāṃ te rudraḥ 
iti śūline śūlam  KauśS 
abhyātānāntaṃ kṛtvā 'yāṃ te rudraḥ' iti sūktena śūlamaṇiṃ sampātyābhimantrya badhnāti 
tata uttaratantram 
śūlo lohamaṇiḥ pāṣāṇo vā dārilabhadramatam 
'yāṃ te rudraḥ' iti sūktena vyādhitamabhimantrayate 
rudrabhāṣyamatam 
śūlabhaiṣajyaṃ samāptam 
rakṣograhabhaiṣajyamucyate 
utsūryaḥ  iti śamībimbaśīrṣaparṇyāvadhi  KauśS 
'utsūryaḥ' iti sūktena cittyādyoṣadhibhiḥ sahodakaghaṭamabhimantrya vyādhitamavasiñcati 
'utsūryaḥ' iti sūktena śamīmudakena sahābhimantryāvasiñcati 
'utsūryaḥ' iti sūktena śamībimbamudakasahitamabhimantryāvasiñcati 
'utsūryaḥ' iti sūktena śīrṣaparṇīmudakena dattvābhimantrya vyādhitamavasiñcati 
samāptaṃ rakṣograhabhaiṣajyam 
duṣṭagaṇḍaviriṣṭabhaiṣajyamucyate 
dyauśca me  ityabhyajyāvamārṣṭi  KauśS 
'dyauśca me idaṃ pṛthivī' iti tṛcena sūktena tailamabhimantrya gaṇḍamabhyajya hastena vyādhitamavamārṣṭi 
abhyukṣatītyarthaḥ 
duṣṭagaṇḍabhaiṣajyam 
'dyauśca me' iti sūktaṃ japan vyādhideśaṃ hastena mārṣṭi 
duṣṭagaṇḍe duṣṭavraṇe ca bhaiṣajyam 
sthūṇāyāṃ nikarṣati  KauśS 
'dyauśca me' iti sūktena sthūṇāyāṃ vraṇaṃ nikarṣati 
ghṛṣyatītyarthaḥ 
rudhirakṛte duṣṭavraṇe duṣṭagaṇḍe bhaiṣajyaṃ samāptam 
akṣatavraṇabhaiṣajyamucyate 
idamidvai  ityakṣataṃ mūtraphenenābhyudya  KauśS 
'idamidvā u bheṣajam' iti sūktena gomūtramabhimantrya 
tena vraṇaṃ mardayati 
prakṣipati  KauśS 
'idamidvā u bheṣajam' iti sūktena mūtreṇa vraṇaṃ kṣipati 
prakṣālayati  KauśS 
tenaiva sūktena mūtreṇa vraṇaṃ prakṣālayati 
yasya vraṇasya mukhaṃ nāstyakṣatavraṇamucyate 
dantarajasāvadegdhi  KauśS 
'idamidvā u bheṣajam' iti sūktena dantamalamabhimantrya pralimpati 
akṣatavraṇabhaiṣajyam 
stambarajasā  KauśS 
'idamidvā u bheṣajam' iti sūktena tṛṇarajasya phenamabhimantrya vraṇa pralimpati 
yasya vraṇasya rudhiraṃ na vahati tasya 
samāptamakṣatavraṇabhaiṣajyam 
gaṇḍamālābhaiṣajyamucyate 
apacitaḥ  ā susrasaḥ 
iti kiṃstyādīni  KauśS 
'apacitaḥ pra patata' iti sūktena śaṅkhaṃ ghṛṣṭvābhimantrya gaṇḍamālāṃ pralimpati 
'apacitaḥ' iti sūktena śvānalālāmabhimantrya gaṇḍamālāṃ pralimpati 
śvānaḥ kurkaraḥ 
gaṇḍamālābhaiṣajyam 
'apacitaḥ' iti sūktena jalaukāmabhimantrya gaṇḍamālāyāṃ saṃśleṣayati 
yathākathañcid rudhirapravāhaṇārtham 
'apacitaḥ' iti sūktena gṛhagodhikāmabhimantrya gaṇḍamālāyāmāsajati 
'ā susrasaḥ' iti dvābhyāṃ śaṅkhaṃ ghṛṣṭvābhimantrya tato gaṇḍamālāṃ pralimpati 
'ā susrasaḥ' iti dvābhyāṃ śvānalālāṃ kurkaralālāmabhimantrya gaṇḍamālāṃ pralimpati 
gaṇḍamālābhaiṣajyam 
'ā susrasaḥ' iti dvābhyāṃ jalaukāmabhimantrya gaṇḍamālāyāṃ saṃsarjayati rudhirapravāhaṇārtham 
'ā susrasaḥ' iti dvābhyāṃ gṛhagodhikāṃ maśakādīmabhimantrya gaṇḍamālāyāṃ saṃsarjayati rudhirapravāhaṇārtham 
lohitalavaṇaṃ saṅkṣudyābhiniṣṭhīvati  KauśS 
'apacitaḥ' iti sūktena saindhavalavaṇaṃ cūrṇayitvābhimantrya gaṇḍamālāyāṃ upari prakirati 
tatastasyopari niṣṭhīvati 
mukhalālāṃ prakṣipati tūṣṇīm 
'ā susrasaḥ' iti dvābhyāṃ saindhavalavaṇaṃ cūrṇayitvābhimantrya vyādhyupari prakirati 
tatastūṣṇīmupari niṣṭhīvati 
samāptaṃ gaṇḍamālābhaiṣajyam 
atha pakṣiṇo'bhighāte bhaiṣajyamucyate 
antarikṣeṇa 
iti pakṣahataṃ mantroktaṃ caṅkramayā  KauśS 
'antarikṣeṇa patati' iti sūktena śvānapadasthānamṛttikāmabhimantrya pakṣahataṃ deśaṃ pralimpati 
pakṣahatabhaiṣajyam 
kīṭena dhūpayati  KauśS 
'antarikṣeṇa patati' iti sūktena śuno makṣikāmabhimantryāgnau prakṣipya tato dhūpayati vyādhipradeśam 
kākagṛdhrakapotaśyenādīnāṃ pakṣiṇāmabhighāte bhaiṣajyaṃ samāptam 
atha gaṇḍabhaiṣajyamucyate 
glauḥ  ityakṣatena  KauśS 
'glauritaḥ pra patiṣyati' ityardharcena gomūtramabhimantrya gaṇḍaṃ mardayati gaṇḍabhaiṣajyam 
'glauritaḥ pra patiṣyati' ityardharcena gomūtramabhimantrya gaṇḍaṃ prakṣālayati 
'glauritaḥ pra patiṣyati' ityardharcena dantamalamabhimantrya gaṇḍaṃ pralimpati 
'glauritaḥ pra patiṣyati' ityardharcena tṛṇarajaphenamabhimantrya gaṇḍaṃ pralimpati 
samāptaṃ gaṇḍabhaiṣajyam 
gaṇḍaḥ sphoṭaka ityarthaḥ 
gardabhaśvānādyurugaṇḍe bhaiṣajyamucyate 
vīhi svām  ityajñātāruḥ śāntyudakena samprokṣya manasā sampātavatā  KauśS 
'vīhi svāmāhutiṃ juṣāṇaḥ' iti sūktena śāntyudakamabhimantrya tataḥ kṣataṃ prokṣati 
tata ājyatantraṃ kṛtvā 'vīhi svāmāhutim' iti sūktenājyaṃ juhoti 
tato manasā saṅkalpayati 
sampātān dadāti 
uttaratantram 
samāptaṃ gardabhadaśanakṣatagaṇḍabhaiṣajyam 
pāpagṛhīte jalodare ca bhaiṣajyamucyate 
yā oṣadhayaḥ 
iti mantroktasyauṣadhībhirdhūpayati  KauśS 
'yā oṣadhayaḥ somarājñīḥ' iti sūktena tṛcena somalatā agnau prakṣipya vyādhitaṃ dhūpayati 
madhūdaśvitpāyayati  KauśS 
'yā oṣadhayaḥ' iti tṛcena madhu takraṃ cābhimantrya pāyayati 
jalodare pāpe śāpe ca bhaiṣajyam 
kṣīrodaśvit  KauśS 
'yā oṣadhayaḥ somarājñīḥ' iti tṛcena kṣīraṃ takreṇa miśrayitvābhimantrya pāyayati 
ubhayaṃ ca  KauśS 
'yā oṣadhayaḥ' iti sūktena madhu takraṃ kṣīraṃ dadhyetaccatuṣṭayamekatra kṛtvābhimantrya pāyayati 
brāhmaṇākrośe pāpagṛhīte jalodare ca bhaiṣajyaṃ samāptam 
viṣa upaviṣe sthāvare jaṅgame ca bhaiṣajyamucyate 
makṣikāyāṃ ca bhaiṣajyam 
devā aduḥ  iti valmīkena bandhanapāyanācamanapradehanamuṣṇena  KauśS 
'devā aduḥ' iti tṛcena valmīkapoṭṭalikāṃ kṛtvā sampātyābhimantrya badhnāti 
ājyatantram 
'devā aduḥ' iti tṛcena valmīkamṛttikāmudakamadhye prakṣipya tato'bhimantrya pāyayati 
'devā aduḥ' iti tṛcena valmīkamṛdamudake prakṣipya tato'bhimantryācāmayati 
viṣabhaiṣajyam 
'devā aduḥ' iti tṛcena valmīkamṛttikāmuṣṇodake prakṣipya tato'bhimantrya pralimpati viṣadaṣṭavraṇam 
upaviṣe viṣe ca makṣikānāṃ bhaiṣajyam 
samāpta viṣabhaiṣajyam 
atha kāse śleṣmapatane ca bhaiṣajyamucyate 
yathā manaḥ 
ava divaḥ 
ityariṣṭena  KauśS 
'yathā mano manasketaiḥ' iti sūktena bhojanamabhimantrya dadāti bhakṣaṇārthaṃ prathamaṃ prapādya 
'yathā manaḥ' iti saktumanthamabhimantrya bhakṣayati 
kāsapatane bhaiṣajyam 
upasthānamādityasya dviḥ sūktasya prayogaḥ 
'yathā mano manaḥ' iti sūktenodakamabhimantryācāmayati 
tata upasthānaṃ cādityasya 
dviḥ sūktāvṛttiḥ 
kāsapatane bhaiṣajyam 
'ava divastārayanti' ityṛcā prapādya gṛhe praveśya tato bhojanamabhimantrya dadāti bhakṣaṇārtham 
kāsapatane bhaiṣajyam 
'ava divastārayanti' ityṛcā saktumabhimantrya dadāti bhakṣaṇārthamupasthānaṃ ca 
'ava divastārayanti'
ityṛcodakamabhimantryācāmayatyupasthānamādityasya 
sarvatra dviḥ sūktaprayogaḥ 
samāptaṃ kāsaśleṣmapatane bhaiṣajyam 
keśadṛḍhīkaraṇe keśavṛddhikaraṇe ca bhaiṣajyamucyate 
devī devyām 
yāṃ jamadagniḥ 
iti mantroktāphalaṃ jīvyalākābhyāmamāvāsyāyāṃ kṛṣṇavasanaḥ kṛṣṇabhakṣaḥ purā kākasampātādavanakṣatre'vasiñcati  KauśS 
abhyātānāntaṃ kṛtvā 'devī devyām' 'yāṃ jamadagniḥ' iti sūktābhyāṃ kācamācīphalamaṇiṃ sampātyābhimantrya badhnāti 
tata uttaratantram 
'devī devyām' 'yāṃ jamadagniḥ' iti sūktābhyāṃ jīvantīphalamaṇiṃ badhnāti 
ājyatantram 
'devī devyām' 'yāṃ jamadagniḥ' iti sūktābhyāṃ bhṛṅgarājaṃ sampātyābhimantrya badhnātyājyatantre 
keśadṛḍhīkaraṇe keśajanane hrasvakeśeṣu vṛddhikaraṇe bhaiṣajyam 
amāvāsyāyāmidaṃ karma kuryāt 
kṛṣṇavastraparihito bhūtvā māṣatilakṛṣṇamannaṃ bhaikṣayitvā kartā 'devī devyām' 'yāṃ
jamadagniḥ' iti sūktābhyāṃ kācamācīphalabhṛṅgarājābhyāṃ sahodakamabhimantrya rātrau
brāhme muhūrte'vasiñcati 
tenodakena purā kākasampātādavanakṣatre'vasiñcati 
samāptaṃ keśavṛddhikaraṇaṃ keśajananaṃ khalatikeśajananaṃ keśadṛḍhīkaraṇaṃ palitanāśanaṃ bhaiṣajyam 
saptamī kaṇḍikā  KKp 
jambhagṛhīte bhaiṣajyamucyate 
yaste stanaḥ 
iti jambhagṛhītāya stanaṃ prayacchati  KauśS 
'yaste stanaḥ' ityṛcā stanamabhimantrya bālakāya prayacchati pānārtham patiḥ karoti kartā vā karoti 
jambhagṛhīte bhaiṣajyam 
duḥkhanāśane bhaiṣajyam 
priyaṅgutaṇḍulānabhyavadugdhān pāyayati  KauśS 
'yaste stanaḥ' ityṛcā priyaṅgutaṇḍulānabhyavadugdhānabhimantrya pāyayati 
bālakaṃ mātaraṃ vā pāyayati 
yatropari duhyate te'bhyavadugdhāḥ 
jambhagṛhīte duḥkhanāśe ca bhaiṣajyam 
sarvavyādhibhaiṣajyamucyate 
agnāviṣṇū  somārudrā 
sinīvāli 
vi te muñcāmi 
śumbhanī 
iti mauñjeḥ parvasu baddhvā piñjūlībhirāplāvayati  KauśS 
abhyātānāntaṃ kṛtvā 'agnāviṣṇū' iti dvābhyāṃ mauñjeḥ pāśairvyādhitaṃ baddhvā śarapiñjūlībhiḥ sahodakaghaṭaṃ sampātyābhimantryāplāvayati 
mārjanācamane ca 
tata uttaratantram 
sarvavyādhibhaiṣajyam 
 abhyātānāntaṃ kṛtvā 'somārudrā vi vṛhatam' iti dvābhyāmudakaghaṭaṃ sampātyābhimantrya tato mauñjeḥ parvasu vyādhita baddhvā darbhapiñjūlībhiḥ  
sahodakaghaṭenāplāvayati  
tata uttaratantram 
sarvabhaiṣajyam 
abhyātānāntaṃ kṛtvā 'sinīvāli' iti navabhirṛgbhirudakaghaṭaṃ sampātyābhimantrya mauñjeḥ parvasu baddhvā piñjūlībhirāplāvayati 
mārjanācamane ca smartavye sarvatra sarvabhaiṣajyam 
'vi te muñcāmi raśanām' iti dvābhyāmudakaghaṭaṃ sampātyābhimantrya mauñjeḥ parvasu baddhvā piñjūlībhirāplāvayati 
ājyatantram 
abhyātānāntaṃ kṛtvā 'śumbhanī' 'muñcantu mā' 
iti dvābhyāmudakaghaṭaṃ sampātyābhimantrya mauñjeḥ pāśaiḥ parvasu baddhvā piñjūlībhirāplāvayati 
tata uttaratantram 
avasiñcati  KauśS 
'agnāviṣṇū' iti dvābhyāṃ piñjūlībhiḥ sahodakamabhimantrya vyādhitamavasiñcati 
'somārudrā' iti dvābhyāmudakamabhimantrya vyādhitamavasiñcati 
sarvabhaiṣajyam 
'sinīvāli' iti navabhirṛgbhirudakamabhimantryāvasiñcati 
'vi te muñcāmi' iti dvābhyāmudakamabhimantryāvasiñcati 
'śumbhanī' iti dvābhyāmudakamabhimantryāvasiñcati 
sarvatra mauñjaiḥ pāśairaṅgulītrayaṃ baddhvā tat āplāvanamavasevanaṃ ca sarvatra kuryāt 
asminnadhikāre āplāvane'vasecane ca mārjanamācamanaṃ ca sarvatra 
samāptāni sarvavyādhibhaiṣajyāni 
vṛścikabhaiṣajyamucyate 
tiraścirājeḥ 
iti mantroktam  KauśS 
'tiraścirājeḥ' ityaṣṭarcena jyeṣṭhīmadhu piṣṭvābhimantrya pāyayati 
ākṛtiloṣṭavalmīkau parilikhya  KauśS 
'tiraścirājeḥ' iti sūktena kṣetramṛttikāṃ jīvakoṣaṇyāṃ sampātyābhimantrya badhnāti 
tantraṃ kṛtvā 'tiraścirājeḥ' ityaṣṭarcena valmīkamṛttikāṃ sampātyābhimantrya badhnāti 
tata uttaratantram 
vṛścikamaśakabhaiṣajyam 
jīvatpaśucarma jīvakoṣaṇītyucyate 
pāyanāni  KauśS 
'tiraścirājeḥ' ityaṣṭarcenodapātramabhimantrya pāyayati 
vṛścikabhaiṣajyam 
'tiraścirājeḥ' ityaṣṭarcena haridrāṃ sarpiṣā saha miśritāṃ kṛtvābhimantrya pāyayati 
'tiraścirājeḥ' ityaṣṭarcenodapātraṃ sahamadhudugdhacarvabhimantrya pāyayati 
'tiraścirājeḥ' ityaṣṭarcena valmīkamṛttikāmabhimantrya pāyayati 
yāni pāyanānyuktāni tāni 'tiraścirājeḥ' ityasya sūktasya bhavanti 
samāptaṃ vṛścikapipīlikāmaśakadaṃśaśarkoṭajalūkābhaiṣajyam 
atha gaṇḍamālābhaiṣajyamucyate 
apacitām  iti vaiṇavena dārbhyūṣeṇa kṛṣṇorṇājyena kālabundaiḥ stukāgrairiti mantroktam  KauśS 
'apacitāṃ lohinīnām'  iti dve 
'ā susrasaḥ' ityekā  
etābhistisṛbhirvaṃśadhanuṣā kṛṣṇorṇāmayīṃ jyāṃ kṛtvā citritena śareṇa gaṇḍamālāṃ vidhyati pratyṛcam 
trayaḥ śarā bhavanti 
caturthyābhinidhāyābhividhyati  KauśS 
'yā graivyā apacitaḥ' 
iti caturthyā ṛcā caturthena śareṇa gaṇḍamālāmabhinidhāya vidhyatyāhanti 
caturthaśareṇa gaṇḍamālāṃ praśleṣayati 
śarasya svaṃ bhallaṃ bahirvarjayitvā 
jyāstukājvālena  KauśS 
 'apacitām' iti dve 'ā susrasaḥ' iti tṛtīyā 'yā graivyāḥ' iti caturthī etābhiścatasṛbhiḥ śarakṛṣṇorṇājyāvajvālitamudakamabhimantryoṣākāle rātriśeṣe  
tenodakenāvasiñcati vyādhitam  
dvividhā gaṇḍamālā 
samāptaṃ gaṇḍamālābhaiṣajyam 
dvayorekaṃ karma 
atha rājayakṣmabhaiṣajyamucyate 
yaḥ kīkasāḥ 
iti piśīlāvīṇātantrīṃ badhnāti  KauśS 
ājyatantraṃ kṛtvā 'yaḥ kīkasāḥ'  
iti tṛcena vīṇātantrīkhaṇḍaṃ sampātyābhimantrya badhnāti 
abhyātānādyuttaratantram 
rājayakṣmabhaiṣajyam 
tantryā kṣitikām  KauśS 
 pūrvatantraṃ kṛtvā 'yaḥ kīkasāḥ' iti tṛcena vādyavīṇā tasyāḥ khaṇḍaṃ viṣṇīvādyavīṇākaṇṭhaṃ śaṅkhakhaṇḍaṃ vīṇātantrīṃ baddhvā sampātyābhimantrya  
badhnāti  
tata uttaratantram 
rājayakṣmabhaiṣajyam 
vīriṇavadhrīṃ svayammlānaṃ triḥ samasya  KauśS 
abhyātānāntaṃ kṛtvā 'yaḥ kīkasāḥ' iti tṛcena svayampatitamlānavīriṇakhaṇḍatrayamekatra baddhvā sampātyābhimantrya badhnāti 
tata uttaratantram 
rājayakṣmabhaiṣajyam 
sarvatra yatra bahūni karmāṇi vihitāni tatraikaṃ kuryāt dve vā sarvāṇi vā kuryāt 
sarvatra karmaṇāṃ vikalpaḥ 
sarvatra hastahome tantravikalpaḥ 
abhyāse vā phalaṃ bhavati 
samāptaṃ rājayakṣmabhaiṣajyam 
jalodare varuṇagṛhīte bhaiṣajyamucyate 
apsu te  iti vahantyormadhye vimite piñjūlībhirāplāvayati  KauśS 
 vahantyornadyormadhye maṇḍapaṃ kṛtvā tatrājyatantraṃ kṛtvā 'apsu te rājan varuṇa' iti caturṛcenoṣṇodakaghaṭaṃ sampātyābhimantrya piñjūlībhiḥ  
saha vyādhitamāplāvayati  
mārjanācamane ca 
tata uttaratantram 
jalodare bhaiṣajyam 
avasiñcati  KauśS 
 nadīdvayorvahantyoḥ saṅgame maṇḍapaṃ kṛtvā 'apsu te rājan' iti caturṛcenodakamabhimantrya darbhapiñjūlībhiḥ sahodakaṃ gṛhītvā vyādhitamavasiñcati 
mārjanācamane ca 
jalodare bhaiṣajyam 
uṣṇāḥ sampātavatīrasampātāḥ  KauśS 
āplavanamuṣṇodakenāvasecanaṃ śītodakena 
dvayorekaṃ karma 
samāptaṃ jalodarabhaiṣajyam 
atha jvarabhaiṣajyamucyate 
namo rūrāya 
iti śakunīniveṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvā  KauśS 
'namo rūrāya' iti sūktadvayena khaṭvāyāṃ vyādhitaṃ kṛtvā maṇḍūkamiṣīkāñji nīlalohitābhyāṃ sūtrābhyāṃ sakakṣaṃ baddhvā 
tataḥ khaṭvāyāmadho maṇḍūkaṃ kṛtvā khaṭvāyāṃ vyādhitamupaveśya tata udakamabhimantrya vyādhitamavasiñcati 
vyādhite sicyamāne yathā maṇḍūko'vasicyate tathā kuryāt 
mārjanācamane ca sarvatra smartavye 
samāptaṃ jvarabhaiṣajyam 
atha sarvabhaiṣajyamucyate 
śīrṣaktim  ityabhimṛśati  KauśS 
'śīrṣaktiṃ śīrṣāmayam' ityarthasūktena vyādhitaśarīramabhimṛśati 
abhimantraṇaṃ kuryādityarthaḥ 
uttamābhyāmādityamupatiṣṭhate  KauśS 
'pādābhyāṃ te' 
iti dvābhyāmṛgbhyāmādityamupatiṣṭhate 
śiroroge karṇaroge'ṅgaroge śūle lohitamūtre lohitapurīṣe yakṣmaṇi mukharoge'kṣiroge'ṅgabhede'ṅgajvare
vyādhisarpaṇa uroroge śarīrābhyantararoge hṛdayaroge kāse śleṣmaṇi guhyādibhaiṣajyam 
samāptaṃ sarvabhaiṣajyam 
sarvaviṣabhaiṣajyamucyate 
indrasya prathamaḥ 
iti takṣakāyetyuktam  KauśS 
takṣakāya namaskāraṃ kṛtvā 'indrasya prathamaḥ' ityarthasūktenodakamabhimantryācāmayati 
viṣabhaiṣajyam 
takṣakāya namaskāraṃ kṛtvā 'indrasya prathamaḥ' ityarthasūktenodakamabhimantrya vyādhitamavasiñcati 
mārjanācamane ca 
viṣabhaiṣajyam 
'indrasya prathamaḥ' ityarthasūktenodake kṛmukavṛkṣaśakalaṃ saṅkṣudyābhimantrya pāyayati 
'indrasya prathamaḥ' ityarthasūktena dullakaśakṛdgomayenāva jvālitamudakamabhimantryāvasiñcati 
'indrasya prathamaḥ' ityarthasūktena kṛṣṇājināvajvālitamudakamabhimantrya viṣadaṣṭamavasiñcati 
'indrasya prathamaḥ' ityarthasūktena mārjanikātṛṇāvajvālitamudakamabhimantryācāmayati 
viṣabhaiṣajyam 
'indrasya prathamaḥ' ityarthasūktenodapātraṃ sampātyābhimantrya tataḥ pāyayati 
ājyatantre 
viṣabhaiṣajyam 
'indrasya prathamaḥ' ityarthasūktena saktumanthamardhvaphalakāṇḍābhyāmupamathya tato'bhimantrya pāyayati 
viṣabhaiṣajyam 
'indrasya prathamaḥ' ityarthasūktena madanaphalānyabhimantrya bhakṣayati chardanārtham 
viṣabhaiṣajyam 
'indrasya prathamaḥ' ityarthasūktena haridrāṃ ghṛtena sahābhimantrya vyādhitaṃ pāyayati 
paidvaṃ prakarṣya dakṣiṇenāṅguṣṭhena dakṣiṇasyāṃ nastaḥ  KauśS 
'indrasya prathamaḥ' ityarthasūktena padvaṃ kīṭakaṃ taliṇīti loke prasiddhā taṃ piṣṭvābhimantrya nastaṃ dadāti 
dakṣiṇenāṅguṣṭhena dakṣiṇanāsikāpuṭe 
samāptaṃ viṣabhaiṣajyam 
atha sarpabhaye bhaiṣajyamucyate 
ahibhaye sicyavagūhayati  KauśS 
'indrasya prathamaḥ' iti sūktena paidvaṃ śvetavastraveṣṭitamabhimantrya yatra sarpabhayaṃ tatra nikhanati  paidvaṃ
hiraṇyavarṇasadṛśaḥ kīṭaścitrito vā sa paidva ityucyate 
sarpabhaye bhaiṣajyam 
badhnāti vopari gṛhe sarpadarśanādarśane vā 
aṅgādaṅgāt 
ityā prapadāt  KauśS 
'aṅgādaṅgātpracyāvaya' ityṛcā''prapadāntaṃ śiraḥprabhṛti hastena mārṣṭi 
śaṅkāviṣabhaiṣajyam 
daṃśmottamayā nitāpyāhimabhinirasyati  KauśS 
'āre abhūt'  ityṛcāntenolmukaṃ pratāpyābhimantrya tato viṣavraṇaṃ dṛṣṭvā tatsammukhaṃ kṣipati 
sarpaviṣabhaiṣajyam 
yato daṣṭaḥ  KauśS 
sarpādarśane yato daṣṭastataḥ prakṣipatyulmukam 
samāptaṃ sarpaviṣabhaiṣajyam 
athānūkteṣu kauśikīyeṣu sarvavyādhibhaiṣajyeṣūkteṣvanūkteṣu vā paṭhiteṣu tatra sarvatra bhaiṣajyamucyate 
sarvavyādhibhaiṣajyeṣu mantrāḥ 
oṣadhivanaspatīnāmanūktānyapratiṣiddhāni bhaiṣajyānām  KauśS 
aṃholiṅgābhiḥ  KauśS 
tāni kartavyāni 
aṃholiṅgagaṇa ucyate 
'āśānāmāśāpālāḥ'  ityekā 
'agnermanve' 
iti sapta sūktāni 
'yā oṣadhayaḥ somarājñīḥ'  ityakā 
'vaiśvānaro na āgamat'  ityekā 
'śumbhanī dyāvāpṛthivī'  ityekā 
'yadarvācīnam'  ityekā 
'agniṃ brūmaḥ' 
ityarthasūktam 
asmin sūkte 'muñcatu mā' 
 'bhavāśarvāvidam' 
 'yā devīḥ pañca' 
'yanmātalī rathakrītam' 
ityetāścatasro varjayitvā 
aṃholiṅgagaṇaḥ 
yāni ca pañcapratīkāni sūktāni tānyābhimantraṇana sarvavyādhibhaiṣajyāni bhavanti 
tānyucyante 
'akṣībhyāṃ te' 
 'muñcāmi tva' 
 'uta devāḥ' 
 'āvataste' 
 'śīrṣaktiṃ śīrṣāmayam' 
aṃholiṅgagaṇaḥ 
etaiḥ pañcapratīkaiḥ sarvavyādhīnāmabhimantraṇaṃ kriyate 
pañcapratīkānāmanyatamenaikenābhimantraṇaṃ kuryādityarthaḥ 
athāṃholiṅgagaṇena sarvavyādhibhaiṣajyaṃ kriyate 
aṃholiṅgagaṇenodapātraṃ sampātyābhimantrya sarvavyādhiṣvāplāvayati 
ājyatantram 
aṃholiṅgagaṇenodakamabhimantrya vyādhitamavasiñcati 
aṃholiṅgagaṇena mṛttikāmabhimantrya pāyayati sarvavyādhiṣu 
aṃholiṅgagaṇena mṛttikāmabhimantrya vyādhitamālimpati 
tathā sambhave vyādhiṣu 
aṃholiṅgagaṇena pramehamaṇiṃ badhnāti sarvavyādhiṣu 
tantre 
aṃholiṅgagaṇenākhumṛttikāmabhimantrya pāyayati sarvavyādhibhaiṣajyeṣu 
aṃholiṅgena gaṇena pūtīkān piṣṭvābhimantrya pāyayati sarvavyādhiṣu 
aṃholiṅgena gaṇena pramandaṃ piṣṭvābhimantrya pāyayati sarvavyādhiṣu 
aṃholiṅgena gaṇenāvatakṣaṇāni piṣṭvābhimantrya pāyayati 
aṃholiṅgena gaṇenaiteṣāṃ dravyāṇāmāsthāpayati pāyayati ca 
sarvavyādhibhaiṣajyam 
aṃholiṅgena gaṇena yānaṃ sampātyābhimantryārohayati 
tantre 
sarvavyādhiṣu 
atra sarvatreṣuṃ visṛjatīti ca yojanīyam 
ājyatantramabhyātānāntaṃ kṛtvāṃholiṅgena gaṇenodapātraṃ sampātavantaṃ kṛtvā tena vyādhideśaṃ sammārṣṭi 
abhyātānādyuttaratantram 
sarvavyādhibhaiṣajyam 
aṃholiṅgena gaṇena pālāśādayaḥ samidha ādadhāti 
sarvavyādhibhaiṣajyam 
aṃholiṅgena gaṇenājyaṃ juhoti 
tantre 
aṃholiṅgena gaṇena busaṃ juhoti 
tantre 
sarvavyādhibhaiṣajyam 
aṃholiṅgena gaṇena pālāśasamidhaḥ somarasāktā ādadhāti 
sarvavyādhibhaiṣajyam 
abhyātānāntaṃ kṛtvāṃholiṅgena gaṇenodapātraṃ sampātya tenodakena samprokṣati 
evaṃ bandhanaṃ mocayitvā 
abhyātānādyuttaratantram 
sarvabhaiṣajyam 
abhyātānāntaṃ kṛtvāṃholiṅgena saptabhiḥ pratīkairudapātraṃ sampātyābhimantrya vyādhitamāplāvayati 
abhyātānādyuttaratantram 
sarvavyādhibhaiṣajyam 
 abhyātānāntaṃ kṛtvāṃholiṅgena gaṇena sapta kāmpīlapuṭānudakena pūrayitvā sampātyābhimantrya pratyṛcaṃ vyādhitamavasiñcati paścādapavidhyati  
puṭān  
abhyātānādyuttaratantram 
abhyātānāntaṃ kṛtvāṃholiṅgena gaṇena catura udapātre sampātānānayati dvau pṛthivyāmāvapati tau pratyāhṛtyāplāvayati 
abhyātānādyuttaratantram 
abhyātānāntaṃ kṛtvāṃholiṅgena gaṇenodapātraṃ sampātyābhimantryāplāvayati 
abhyātānādyuttaratantram 
abhyātānāntaṃ kṛtvāṃholiṅgena gaṇenodapātre yavān prakṣipya sampātyābhimantryāplāvayati pūrvavat 
abhyātānāntaṃ kṛtvāṃholiṅgena gaṇenodapātre sayave caturaḥ sampātānānayati dvau pṛthivyāṃ tau pratyāhṛtyāplāvayati 
uttaratantram 
abhyātānāntaṃ kṛtvā aṃholiṅgena yavamaṇiṃ sampātyābhimantrya badhnāti 
abhyātānādyuttaratantram 
sarvavyādhibhaiṣajyam 
aṃholiṅgena gaṇenākṛtiloṣṭaṃ pāyayati 
sarvavyādhibhaiṣajyam 
ākṛtiloṣṭavalmīke uddhṛtamudakaṃ lājā evamādyabhimantrya pāyayati 
sarvavyādhibhaiṣajyam 
vaiśvānarīyābhyāṃ pāyanakarmāṇi bhavanti 
abhyātānāntaṃ kṛtvāṃholiṅgenodapātraṃ sampātyābhimantrya piñjūlībhirāplāvayati 
uttaratantram 
abhyātānāntaṃ kṛtvāṃholiṅgena gaṇenodapātraṃ sampātyābhimantrya mauñjaiḥ pāśaiḥ parvasu
baddhvā piñjūlībhirāplāvayatyavasiñcati 
uttaratantram 
sarvavyādhibhaiṣajyam 
abhyātānāntaṃ kṛtvāṃholiṅgagaṇena dvābhyāmudapātraṃ sampātyābhimantryāplāvayati 
uttaratantram 
aṃholiṅgena mauñjaiḥ parvasu baddhvā darbhamaṇiṃ sahodakamabhimantryāvasiñcati 
aṃholiṅgena gaṇenodakamabhimantryācamayati 
aṃholiṅgena gaṇenālabisolaṃ phāṇṭaṃ pāyayati 
aṃholiṅgena trapusamusalakhadiratārṣṭāghānāṃ samidha ādadhāti 
aṃholiṅgena khādirānāyasalohāṃśca śaṅkūnabhimantrya nikhanati 
yavān sakṛdgṛhītānanapahatānapratīhārapiṣṭānābhicārikaṃ paristīrya juhoti 
aṃholiṅgena medo madhu sarpistailamabhimantrya pāyayati 
sarvavyādhiṣu 
yathāsambhavaṃ pānaṃ kartavyam 
aṃholiṅgena vīriṇatūlamiśramiṅgiḍaṃ prapuṭena juhoti 
aṃholiṅgena yavamaṇiṃ varaṇamaṇiṃ pṛśniparṇīmūrdhnisampātaśākalamaṇimāplāvanaṃ bahirvisarjanaṃ
kāṇḍamaṇiṃ yavapalālamaṇiṃ tilapiñjikāmaṇimākṛtiloṣṭavalmīka jīvakoṣaṇyā veṣṭitamaṇiṃ badhnātītyādi 
ājyatantraṃ sarvatra yojanīyam 
yathāsambhavaṃ bhaiṣajyam 
uktavyādhīnāṃ parigaṇanaṃ kriyate 
jvararoge 
atisāraroge 
atimūtre 
duḥkhamūtre 
duḥkhapurīṣe udāvarte ca 
nāḍyāvahane 
aṅgabhede 
aṅgajvare 
aṅgachede 
somavamane 
somasya chardanajvare 
apsarogandharvayakṣarākṣasapiśācāsureṣu jvareṣu 
jalodare 
vātapittaśleṣmavikārarogeṣu 
śirovedanāyām 
aṅgavedanāyām 
apasmāre 
hṛdroge 
kāmale 
pāparoge   
udvegaroge 
jvare ca 
ekāntaritajvare ca 
kāmajvare 
brāhmaṇaśāpe ca 
ākrośe ca 
śiroroge ca 
ākrośavraṇe 
śatrorākrośe 
putraduhiturasajātāsagotrāṇāmākrośaroge 
cakṣurdṛṣṭinipātaroge 
durnāmaroge 
garbhasambhavaroge 
nirṛtikravyādagṛhītaroge 
rājayakṣmaṇi 
dhanurvāte 
vātagulme ca 
vātabhaṅge ca 
vātajvare ca 
kāse ca   
utkāse ca 
śleṣmaṇi ca 
śleṣmapatane ca 
rudhiravahane ca 
karṇaroge 
balāse 
vyādhivisarpaṇe 
kakṣāgandhivisarpaṇe 
aṅge gaṇḍavisarpaṇe 
karṇavisarpaṇe 
akṣivisarpaṇe 
hṛdayāmaye 
kuṣṭharoge 
aṣṭādaśajātikuṣṭharoge 
śarīravisphoṭaroge 
grahaṇīroge 
ajñāte rājayakṣmaśarīraśoṣe 
rohiṇīroge 
aṅgaprasarpaṇe 
nitambaroge   
tīkṣṇaśṛṅgādyabhighāte 
jalodare 
kandaviṣe 
upaviṣe 
sarpaviṣe 
kṛtyājvare 
grāmajvare 
grāmanagarajanapadeṣu sahajvare 
pāparoge sahotpannaroge 
śvetakuṣṭhe 
śvetāṅge 
śvetakeśeṣu 
goaśvapuruṣeṣu rogeṣu saha utpanneṣu 
gavāṃ kṣayaroge 
puruṣāṇāṃ kṣayaroge 
udake anipāte 
rucitṛṣāroge 
bubhukṣāroge 
svaśarīre kṣetriyaroge 
udaragaṇḍulakaroge 
udarakṛmiroge 
śarīrapuruṣastrīṇāṃ śvājāvihastinādiṣu kṛmirogeṣu 
yūkālikṣādyapuruṣarogeṣu 
akṣiroge 
nāsikāroge 
karṇaroge 
ekaroge 
antraroge 
gudaroge 
dhamaniṣu roge 
udararoge 
pāṇiroge 
hṛdayaroge 
pāṃśuliroge 
aṅguliṣu roge 
nakharoge 
ubhūarvīvatī 
prapadapārṣṇibhasadaśroṇitam 
udvegajvare 
jvare ca 
ekāntaritajvare 
kāmajvare ca 
brāhmaṇaśāpe ca 
ākrośaroge 
ākrośavraṇe 
śatrorākrośe 
putraduhiturasajātāsagotrāṇāmākrośaroge 
cakṣurdṛṣṭinipātaroge 
durnāmaroge 
garbhasambhavaroge 
nirṛtikravyādagṛhītaroge 
rājayakṣmaṇi 
dhanurvāte 
vātagulme ca 
vātabhaṅge ca 
vātajvare ca 
kāse ca 
utkāse ca 
śleṣmaṇi ca 
śleṣmapatane ca 
sadaasthinajaśvābādhamaṇipāṇimavātarogeṣu 
kṣetriyaroge 
sarvavyādhiroge 
pāparoge 
gandharvarakṣāgrahavyādhiroge 
amatigṛhītaroge 
dharmārthakāmeṣu śūnyabuddhiṣu trivargaśūnyeṣu puruṣeṣu roge 
śiroroge 
akṣidīrgharoge   
śarīraduḥkhavyādhipīḍāroge 
padābhighātaroge 
śarīrābhighātaroge 
iṣṭikāloṣṭābhighātaroge 
śastrādyabhighāte 
kāṣṭhābhighāte 
prathamaprasūtāsūtikāroge 
adbhutadarśane 
rogamadhye vaidyakapaṭhite 
ariṣṭaroge jyotiṣapaṭhite 
grahanakṣatravivakṣārthaṃ bandhahiraṇyaśca tatrāriṣṭābhighātaroge 
śarīravātasambhavaroge 
sannipāte 
vātapittaśleṣmavikāraroge 
maithunakṛtaroge 
karṇalohitavahane 
karṇamūle 
visalpake 
yakṣmaroge 
śāradaroge   
śītajvare 
kṣudrajvare 
kāmajvare 
śleṣmajvare 
pāmāyām 
grīṣmajvare 
varṣājvare 
dāne dravyatyāge pratigrahe yājane adhyayane'dhyāpane'yājyayājane rogeṣūtpanneṣu 
buddhipradhvaṃsane 
akṣipaṭalaroge 
aṅgabhede 
udvege 
sarpaviṣaupaviṣakandaviṣādiṣu 
strīpuruṣeṣu pāpalakṣaṇeṣu 
apakāme hṛdaye 
hṛdayatāpe 
rājayakṣmaṇi 
hariṣākāmatoviṣaye 
apasmāreṣu   
uraseṣu gaṇḍeṣu 
garbhabhakteṣu dvādaśajātiṣu 
savraṇe'vraṇe gaṇḍeṣu 
kṣaye 
kuṣṭhe 
sāṇḍe'ṅgasūjane 
atiśoṣāyām 
aṅge kṛmiṣūtpanneṣu 
vṛścikadaṣṭe 
 sarpakṛkavākumayūracakravākakākakapotaśyenagṛdhrahariṇavyāghracitrakatarakṣaṛkṣa mahiṣagośvamārjārasarveṣu mṛgeṣu sarveṣu pakṣiṣvabhighāteṣu 
udare nābhyāṃ kaṇṭhe grīvāyāṃ cārugṛhīte 
sarpadarśane 
sarpabhaye 
sarpadaṣṭe 
mānuṣādidaṣṭe 
śvānādidaṣṭe 
hastādyabhighāte 
yonipravāhe 
rudhirapravāhe 
sarvavyādhiṣu keśapatane 
keśadṛḍhīkaraṇe   
gaṇḍamālāyām 
grīvāmālāyām 
khalatikaṇḍūyane 
keśabandhane śatabṛhatpravāhe 
pūtināsikāyām 
nābhituṇḍe 
bṛhadudare 
udaravṛddhau 
nābhigrīvānāsikāpādakarṇadantādivṛddhiṣu 
visphoṭakāpāparogakuṣṭhakṣayaśvitrodumbarādiṣu kuṣṭheṣu 
dadravicarcikāvatāṃ strīsannipāteṣu 
sadyovāntī 
aṅgabhede 
vātaroge 
dhanurvāte 
nāḍīvahane 
stryāsaktau 
brāhmaṇākrośe 
stryākośe 
dravyanāśe   
hṛdroge 
phalamūlapatraśākārdramāṃsatailaghṛtavyañjanamiṣṭānnabhojaneṣu rogeṣu 
ajīrṇe 
caturvidheṣu sāmānyājīrṇeṣu 
udaraśūleṣu 
mastakaśūleṣu 
śiśneṣu puruṣarogeṣu 
strīrogeṣu ca 
bālaroge 
taruṇavalayotpattiḥ 
vālāḥ śvetakacāḥ 
aṅgachede 
śastrachede 
arugaṇḍe 
pāpe'dharmapravṛttau 
kṛmivyādhau 
sattvarajastamapravṛttau 
kāmakrodhalobhamohādiṣu 
śṛṅgābhighāte 
dantābhighāte   
nānābhighāte 
janapade cāṅguṣṭhaveṣṭake 
arbudaroge 
maśakānām 
tilakeṣu 
dubhittake 
kulikeṣu 
vyādhiprakopeṣu sarvavyādhiprakopeṣu 
ityuktavyādhiṣu parigaṇanaṃ samāptam 
atha bhaiṣajyāni paṭhitāni tāni sarvāṇyaṃholiṅgena sarvavyādhiṣu kartavyāni 
aṃholiṅgenodapātrakarma karoti 
tantram 
abhyātānāntaṃ kṛtvāṃholiṅgena gaṇenodapātraṃ sampātyodakena valīrvimārṣṭi 
punastantraṃ ca 
evaṃ sarvavyādhiṣu 
tantraṃ kṛtvāṃholiṅgena gaṇena muñjaśiro rajjvā badhnāti 
abhyātānādyuttaratantram 
sarvabhaiṣajyam 
abhyātānāntaṃ kṛtvāṃholiṅgena pramehaṇaṃ badhnāti 
abhyātānādyuttaratantram 
athavā taiḥ sūktaiḥ sarvāṇi kartavyāni 
athavāṃholiṅgena gaṇena kartavyāni sarvāṇi 
samidha ādadhāti 
ājyaṃ juhotītyevamādisarvabhaiṣajyam 
yānīha karmāṇi paṭhitāni tāni sarvāṇyaṃholiṅgena kartavyāni 
yāni vaidyakeṣvajīrṇaprabhavāni rogajātāni carakabāhaḍasuśruteṣu paṭhyante teṣu tatpaṭhitāni sarvāṇi vyādhiṣvauṣadhāni 
aṃholiṅgena gaṇena samāmnātam 
ajīrṇaprabhavā rogā iti sambhave kāryāṇi 
bandhanapāyanācamaneṣu badhnāti 
dhūpanasnānābhyañjanamardanapathyabhojana vilepanavipulāñjanāvasecanaśayanādīni tānyaṃholiṅgena saṃskartavyāni 
abhimantrya kartavyānītyarthaḥ 
abhimantraṇaṃ saṃskāraḥ sarvatra kartavya ityarthaḥ 
'sarvāṇyabhimantryāṇi' KauśS 
iti vacanāt 
bandhane tantram 
yāni svaśāstrapaṭhitāni tānyaṃholiṅgena kartavyāni 
paraśāstrapaṭhitāni vaidyakapaṭhitāni ca tāni sarvāṇi kartavyāni 
sarvatra tantraṃ vā yathāsambhavaṃ yojyam 
tathā coktaṃ mūlakauśikagranthe 
oṣadhibandhanaṃ paṭhitaṃ tadaṃholiṅgena gaṇena kartavyam 
ājyatantramadhye sampātyābhimantrya badhnāti 
tatraivoktaṃ khananavidhānena bandhanaṃ ca sarvatra 'āśyabandhyāplavanayānabhakṣyāṇi sampātavanti' 'sarvāṇyabhimantryāṇi' KauśS 
iti vacanāt 
tathā coktam  'srajenauṣadhikhananaṃ vyākhyātam' KauśS  
oṣadhikhananaṃ vidhānenaiva 
bandhanamapi vidhānenaiva 
tathā gopatha uktam 
vaidyakajyotiṣapurāṇeṣu bandhanapāyanasnānādiṣvaṃholiṅgaḥ sarvatra prayoktavyaḥ 
adharmasamudbhavatvādroganāma 
hastivaidyakāśvavaidyakeṣūktametadeva bhaiṣajyam 
mantraviśeṣakṛto viśeṣaḥ 
anyathā kriyamāṇe dṛṣṭādṛṣṭeṣūpakāro nāsti 
śūdreṇaiva jyotiṣṭome na dṛṣṭaṃ nāpyadṛṣṭam 
dvividhā vyādhayaḥ āhāranimittā adharmanimittāśca 
āhāreṇa vyādhirutpadyate yastatra vaidyakam 
adharmeṇotpanne vyādhau vedoktena vidhānenādharmaśamanaṃ bhavati 
sarvavyādhibhaiṣajyāni samāptāni 
aṣṭottaraśatavyādhyapanodanāni vināśakāni 
atha bhaiṣajyāni KauśS 
iti yāni sūktāni bhaiṣajyāni kānicitpaṭhitāni tāni sarvāṇyupadhāne upasthāne ca viniyojyāni tatra tatra vyādhau rudrabhāṣyamate 
upadadhītetyanādeśa ājyasamitpuroḍāśapayaudaudanapāyasapaśuvrīhiyavatiladhānā karambhaśaṣkulya etāni havīṃṣi jānīyāt 
hastahomatvāt tantravikalpaḥ 
upasthānaṃ cādityasya 
anvārabdhe yajamāne sarvatra homābhimantraṇam 
yathāsambhavaṃ tantrasambandhaḥ 
upadhānamupasthānaṃ ca kartavyam 
samāptāni bhaiṣajyāni 
strīkarmāṇi
atha strīkarmaṇāṃ vidhiṃ vakṣyāmaḥ 
pūrvasya putrakāmāvatokayorudakānte śāntā adhiśiro'vasiñcati  KauśS 
putrakāmāyai striyai mṛtāpatyāyai ca rajonāśe ca śāntirucyate 
'ye triṣaptāḥ' 
iti sūktena śāntauṣadhiṃ sahodakamabhimantrya strīmavasiñcati 
āvrajitāyai puroḍāśapramandālaṅkārān sampātavataḥ prayacchati  KauśS 
 tato'bhyātānāntaṃ kṛtvā 'ye triṣaptāḥ' iti sūktena puroḍāśapramandālaṅkārān sampātavataḥ kṛtvā prayacchati bhakṣaṇārthaṃ krīḍanārthaṃ bandhanārtham 
paryāyeṇa striyaḥ karoti 
abhyātānādyuttaratantram 
putrakāmāmṛtāpatyayo rajonāśe ca samāptamidaṃ karma 
aṣṭamī kaṇḍikā  KKp 
atha prasavakāla idaṃ karma kriyate 
yathā sukhenaiva prasavo bhavatītyarthaḥ
atha prasūtikaraṇamucyate 
vaṣaṭ te pūṣan 
iti catura udapātre sampātānānīya caturo muñjān mūrdhni vivṛhati prācaḥ  KauśS 
abhyātānāntaṃ kṛtvā 'vaṣaṭ te pūṣan' iti sūktenoṣṇodake caturo'psu sampātānānayati 
trayaḥ sampātāḥ pratyṛcam 
caturthasampātaśca tisṛbhirṛgbhiḥ 
tataḥ sarveṇa sūktenānumantraṇam 
caturo muñjajātāniṣīkān garbhiṇyā mūrdhni tatra pṛthak vivṛhati  tata
udapātreṇa sampātitenāplāvayati 
mārjanācamane ca 
tata uttaratantram 
pratīcīriṣīkāḥ  KauśS 
tataḥ paścādevābhimukha iṣīkā niḥsārayati 
chidyamānāsu saṃśayaḥ  KauśS 
uṣṇenāplāvayati dakṣiṇāt keśastukāt  KauśS 
chidyamānāsu muñjeṣīkāsu garbhasya maraṇaṃ bhavet  ekaṃ karma 
śālāgranthīn vicṛtati  KauśS 
'vaṣaṭ te pūṣan' iti sūktaṃ japitvā śālāgranthīn vicṛtati mocayati 
dvitīyaṃ karma 
ubhayataḥpāśaṃ yoktramābadhnāti  KauśS 
'vaṣaṭ te pūṣan' iti sūktena yoktramabhimantrya kaṭipradeśe badhnāti 
tantram 
tṛtīyaṃ karma 
kecit 'vaṣaṭ te pūṣan' iti sūktena tailamabhimantryābhyañjanaṃ kurvanti prasavakāle  caturthī 
lāṅgalīoṣadhividhānamucyate 
 yadi somasyāsi rājñaḥ somāttvā rājño'dhi krīṇāmi yadi varuṇasyāsi rājño varuṇāttvā rājño'dhi krīṇāmi ityekaviṃśatyā yavaiḥ srajaṃ parikirati 
'yadi somasyāsi rājñaḥ' iti mantreṇaikaviṃśatyā yavairoṣadhyupari prakirati 
anyā vo anyāmavatvanyānyasyā upāvata 
sadhrīcīḥ savratā bhūtvāsyā avata vīryam iti sannayati  KauśS 
'anyā vo anyāmava' ityoṣadhyā sayavamekatra badhnāti 
mā te riṣatkhanitā yasmai ca tvā khanāmasi 
dvipāccatuṣpādasmākaṃ mā riṣaddevyoṣadhe 
srajo nāmāsi 
prajāpatiṣṭvāmakhanadātmane śalyasraṃsanam 
tāṃ tvā vayaṃ khanāmasyamuṣmai tvā śalyasraṃsanam ityastamite chatreṇa cāntardhāya phālena khanati  KauśS 
oṣadhikhananavidhānam 
'mā te riṣatkhanitā' iti mantreṇa lohaphālena khanati 
atra tava rādhyatām ityagramavadadhāti  KauśS 
'atra tava rādhyatām' iti mantreṇauṣadhyagraṃ tatraiva dadhāti 
iha mama iti mūlamupayacchati  KauśS 
ekasare'nupalīḍhe kumāraḥ  KauśS 
'iha mama rādhyatām' iti mantreṇa mūlaṃ gṛhṇāti 
gṛhītvā 'vaṣaṭ te pūṣan' iti sūktenauṣadhīmabhimantrya garbhiṇyāḥ śirasi nidadhāti 
darbheṇa pariveṣṭya keśeṣūpacṛtati  KauśS 
darbheṇa veṣṭayitvā rātrāvoṣadhikhananaṃ karoti 
chatreṇa vāntardhāya khanati 
evaṃ ha vivṛhaśākavṛṣe  KauśS 
avapanne jarāyuṇyupoddharanti  KauśS 
patite garbhe'nyatra sphoṭayati 
caturthaṃ karma 
srajenauṣadhikhananaṃ vyākhyātam  KauśS 
sarvatrauṣadhikhananamanena vidhānena kartavyam 
yatra kvacidoṣadhikhananaṃ tatra sarvatrānena vidhānena kartavyam 
svaśāstre paraśāstre ca vaidyakādyeṣu sarvatra 
'srajenauṣadhikhananaṃ vyākhyātam' iti vacanāt 
śvetakaṇṭārikāmūlaṃ putrakāmā pibati 
yathoktena sampātaḥ 
sarvakarmaṇāṃ vikalpena prayogaḥ 
ekaṃ vā dve vā sarvāṇi vā kuryāt 
karmabāhulyāt phalabāhulyam 
oṣadhivat srajamūlaṃ khātvā 'vaṣaṭ te pūṣan' ityabhimantrya śirasi vicṛtati 
oṣadhivad vrīhimūlaṃ khātvā 'vaṣaṭ te pūṣan' ityabhimantrya dadāti 
oṣadhivat kākajaṅghāmūlaṃ khātvā 'vaṣaṭ te' ityabhimantrya śirasyupari dadāti 
catvāryumāphalāni pāṇāvadbhiḥ ścotayate  KauśS 
'vaṣaṭ te' iti sūktena catvāryaudumbaraphalāni haste kṛtvā tata udakaṃ prakṣipya tato nirīkṣate 
saṃvartamāneṣu kumāraḥ  KauśS 
yadi tānyekatra bhavati tadā putro jāyate 
vijñānakarmedam 
brāhmaṇāyano'ṅgānyabhimṛśati  KauśS 
'vaṣaṭ te pūṣan' iti sūktena brāhmaṇamabhimantrya tataḥ sa garbhiṇyā aṅgānyabhimṛśati 
punnāmadheye kumāraḥ  KauśS 
yadi punnāmadheyaṃ spṛśati tadā kumāro jāyate 
vijñānakarma 
samāptāni sukhaprasavakarmāṇi 
ebhiḥ karmabhiḥ kṛtaiḥ garbhiṇyāḥ sukhena prasavo bhavatītyarthaḥ 
navamī kaṇḍikā  KKp 
atha vandhyāprajananakaraṇamucyate 
idaṃ janāsaḥ 
ityasyai śiṃśapāśākhāsūdakānte śāntā adhiśiro'vasiñcati  KauśS 
'idaṃ janāsaḥ' iti sūktena śiṃśapāśākhāsūpaviṣṭāyai śāntyauṣadhisahitamudakamabhimantrya vandhyāmavasiñcati 
āvrajitāyai  KauśS 
tato gṛhe'bhyātānāntaṃ kṛtvā 'idaṃ janāsaḥ' iti sūktena puroḍāśapramandālaṅkārān sampātavataḥ prayacchati 
abhyātānādyuttaratantram 
samāptaṃ vandhyā kākavandhyā ca prajananakarma 
atha mṛtāpatyāyāḥ stryāstasyāḥ śāntirucyate 
niḥsālām  ityavatokāyai kṛṣṇavasanāyai triṣu vimiteṣu prāgdvārapratyagdvāreṣvapsu sampātānānayati  KauśS 
garbhāstrāve jātamātre mṛte vā stryāṃ vā puruṣe vā bāle vā yūni vā mṛte idaṃ karma 
trīṇi maṇḍapāni prāgdvārāṇi kṛtvaikasmin maṇḍape'bhyātānāntaṃ kṛtvā 'niḥsālām' iti sūktena tataḥ strī kṛṣṇaṃ vāsaḥ paridhāya 
palāśe sīseṣūttarān  KauśS 
tata udapātre sampātyābhimantrya palāśapatre sīsaṃ kṛtvā sīseṣūttarasampātānānayati 
sīsānyadhiṣṭhāpyāplāvayati  KauśS 
sīseṣūpari strīmadhiṣṭhāpya tenodapātreṇāplāvayati 
nidhāya kṛṣṇaṃ vrajati  KauśS 
kṛṣṇavastraṃ tasmin maṇḍape nidhāya 
ādīpya brahmā  KauśS 
tata uttaratantram kṛtvā maṇḍapamagninā jvālayati 
evaṃ pūrvayoḥ pṛthaksambhārye  KauśS 
śākhāsūktam  KauśS 
 tata dvitīyamaṇḍapa evaṃ kṛtvā śvetavastraṃ paridhānaṃ kṛtvā śiṃśapāśākhāsūpaveśya strīṃ 'niḥsālām' iti sūktena śāntauṣadhibhistadudakamabhimantryāvasiñcati  
snapanaṃ karoti  
tato gṛha āgatyājyatantraṃ kṛtvā 'niḥsālām' iti sūktena puroḍāśapramandālaṅkārān sampātavataḥ prayacchati 
tata uttaratantram 
trimaṇḍapādyekaṃ karma 
paścādagnerabhitaḥ kāṇḍe iṣīke nidhāyādhyadhi dhāyine audumbarīrādhāpayati  KauśS 
ekaṃ maṇḍapaṃ kṛtvā prākpaścimadvāre iṣīkāṃ dvāryopari baddhvā tato 'niḥsālām' iti sūktenaudumbarīḥ samidho mṛtāpatyāyai ādadhāti 
tantravikalpaḥ 
mantraṃ kartā brūyāt 
uttamāvrajitāyai  KauśS 
tato 'niḥsālām' iti sūktenodakānte śāntauṣadhisahodakamabhimantryāvasiñcati 
tato gṛhe'bhyātānāntaṃ kṛtvā 'niḥsālām' iti sūktena puroḍāśapramandālaṅkārān sampātavataḥ prayacchati 
mṛtāpatyāviṣaye dvitīyaṃ karma 
samāptā mṛtāpatyāśāntiḥ 
garbhapatite bālamaraṇe yuvāne vā mṛte ekasmin vā mṛte bahuṣu vā mṛteṣu strīṇāṃ śāntiḥ kartavyā 
patilābhakarmāṇyucyante 
pativedanāni  KauśS 
ā no agne  ityāgamakṛśaramāśayati  KauśS 
abhyātānāntaṃ kṛtvā 'ā no agne' iti sūktenāgamakṛśaraṃ sampātyābhimantryāśayati kumārīm 
uttaratantram 
patilābhakarmārthinām 
mṛgākharādvedyāṃ mantroktāni sampātavanti dvāre prayacchati  KauśS 
mṛgākharamṛttikāyā vediṃ kṛtvābhyātānāntaṃ samānam 
'ā no agne' iti sūktena hiraṇyālaṅkārān guggulamaukṣaṃ ca yathoktān sampātya bandhanaṃ dhūpanaṃ pralepanaṃ karoti kumāryāḥ 
abhyātānādyuttaratantram 
dravyaṃ prati sūktāvṛttiḥ 
pūrvasya saṃhitāvidhiḥ  ślokaḥ 
āvapet surabhirgandhān kṣīre sarpistathodake
etadāyanamityāhuraukṣaṃ tu madhunā saha 
udakaṃse vrīhiyavau jāmyai niśi hutvā dakṣiṇena prakrāmati  KauśS 
'ā no agne' iti sūktena kāṃsyapātre udakasahite vrīhiyavau gṛhītvā pratyṛcaṃ juhoti rātrau 
tato dakṣiṇāmukhīṃ kumārīṃ prakrāmati  tantraṃ vā 
paścādagneḥ prakṣālya sandhāvya sampātavatīṃ bhagasya nāvam 
iti mantroktam  KauśS 
abhyātānāntaṃ kṛtvā 'ā no agne' iti sūktena nāvaṃ sampātyodake kṛtvā kumārīṃ caṭāpayitvā 'bhagasya nāvam' ityṛcā
uttārayati 
tata uttaratantram 
saptadāmnyāṃ sampātavatyāṃ vatsān pratyantān pracṛtanto vahanti  KauśS 
abhyātānāntaṃ kṛtvā 'ā no agne' iti sūktena saptadāmatantryāṃ sampātavatyāṃ vatsān bandhayitvābhimantrya kumārī mocayati svayaṃ na kartā 
uttaratantram 
diśā pativedanaṃ ca 
yadi pradakṣiṇaṃ mocayati tadā patilābhaḥ 
ahatena sampātavatā ṛṣabhamabhyasyati  KauśS 
udardayati yāṃ diśam  KauśS 
tantraṃ kṛtvā 'ā no agne' iti sūktenāhatavastreṇa veṣṭitaṃ vṛṣabhaṃ sampātyābhimantrya visarjayati 
uttaratantram 
jāmyai pra yadete 
ityāgamakṛśaram  KauśS 
'pra yadete prataram' ityṛcāgamakṛśaraṃ sampātyābhimantryāśayati 
ājyatantre 
imā brahma  iti svasre  KauśS 
'imā brahma' ityṛcāgamakṛśaraṃ sampātyābhimantryāśayati 
ājyatantre 
bhaginīkam 
ayamā yāti  iti purā kākasampātādaryamṇe juhoti  KauśS 
'ayamā yāti' iti sūktenājyaṃ juhoti 
ājyatantre 
purā kākasampātāt 
antaḥsraktiṣu balīn haranti  KauśS 
tataḥ 'aryamṇe' ityardharcena gṛhābhyantare koṇe baliharaṇaṃ karoti 
rātrāvidaṃ karma 
āpatanti yataḥ  KauśS 
yataḥ kāka āgacchati tata āgacchati varaḥ 
samāptāni patilābhakarmāṇi 
daśamī kaṇḍikā  KKp 
puṃsavanānyucyante 
puṃsavanāni  KauśS 
rajaudvāsāyāḥ punnakṣatre  KauśS 
nakṣatrakalpa uktāni punnakṣatrāṇi 
yena vehat  iti bāṇaṃ mūrdhni vivṛhati badhnāti  KauśS 
'yena vehat' iti sūktena bāṇamabhimantrya strīmūrdhni vivṛhati puṇyāhānte 
tataḥ śrāddhaṃ karoti 
evaṃ karma 
athavā idaṃ karma karoti 
puṃsavanakarmaṇi vartate 
abhyātānāntaṃ kṛtvā 'yena vehat' iti sūktena śaramaṇiṃ sampātyābhimantrya badhnāti puṇyāhānte 
abhyātānādyuttaratantram 
 phālacamase sarūpavatsāyā dugdhe vrīhiyavāvavadhāya mūrchayitvādhyaṇḍe bṛhatīpalāśavidaryau vā pratinīya paidvamiva  KauśS  
'yena vehat' iti sūktena phālacamase sārūpavatsāyā dugdhe vrīhiyavāvavadhāya mūrcchayitvādhyaṇḍe
bṛhatīpalāśavidaryau vā ekatra piṣṭvābhimantrya dakṣiṇenāṅguṣṭhena dakṣiṇasyāṃ nāsikāyāṃ nastaṃ dadāti 
putrārthaṃ karma puṃsavanamityucyate 
samāptaṃ puṃsavanam 
atha garbhādhānamucyate 
parvatāddivaḥ 
ityāgamakṛśaramāśayati  KauśS 
yugatardmanā sampātavantaṃ dvitīyam  KauśS 
 abhyātānāntaṃ kṛtvā 'parvatāddivaḥ' iti sūktenāgamakṛśaraṃ carudvayaṃ śrapayitvaikaṃ caruṃ sampātyābhimantrya dvitīyaṃ caruṃ yugachidreṇa sampātyābhimantrya  
tataḥ prāśanam  
tata uttaratantram 
khe lūnāṃśca palāśatsarūn nivṛtte nighṛṣyādhāya śiśne grāmaṃ praviśati  KauśS 
kelūnāṃśca palāśatsarūn nivṛtte nighṛṣya 'parvatāddivaḥ' iti sūktenābhimantrya śiśne ādhāya 
tato maithunaṃ karoti 
samāptaṃ garbhādhānam 
punaḥpuṃsavanamucyate 
śamīmaśvatthaḥ 
iti mantrokte'gniṃ mathitvā puṃsyāḥ sarpiṣi paidvamiva  KauśS 
 'śamīmaśvatthaḥ' iti sūktenāgniṃ mathitvā tato'gniṃ sarpiṣi nikṣipya ghṛtamabhimantrya stryā dakṣiṇanāsikāyāṃ nastaṃ dadāti dakṣiṇenāṅguṣṭhena 
madhumanthe pāyayati  KauśS 
tato'gniṃ mathitvā tato madhumanthe'gniṃ nikṣipya 'śamīmaśvatthaḥ' iti sūktenābhimantrya pāyayati strīm 
kṛṣṇorṇābhiḥ pariveṣṭya badhnāti  KauśS 
'śamīmaśvatthaḥ' iti sūktena śamīgarbhāśvatthasyāgniṃ kṛṣṇorṇayā veṣṭayitvā sampātyābhimantrya badhnāti 
ājyatantre 
samāptaṃ punaḥpuṃsavanam 
atha garbhādhānamucyate 
yantāsi  iti mantroktaṃ badhnāti  KauśS 
'yantāsi' iti sūktena hastāvartaṃ kaṅkaṇādikaṃ sampātyābhimantrya badhnāti 
ājyatantre 
samāptaṃ garbhādhānam 
atha garbhadṛṃhaṇānyucyante 
ṛdhaṅmantraḥ 
ityekā yatheyaṃ pṛthivī 
acyutā iti garbhadṛṃhaṇāni  KauśS 
jambhagṛhītāya prathamāvarjaṃ jyāṃ trirudgrathya badhnāti  KauśS 
'ṛdhaṅmantraḥ' ityekayā dhanurjyāṃ trirudgrathya sampātyābhimantrya badhnāti 
ājyatantram 
'yatheyaṃ pṛthivī' iti sūktam 
'acyutā dyauḥ' iti sūktam 
dvābhyāṃ dhanurjyāṃ trirudgrathya sampātyābhimantrya badhnāti striyāḥ 
abhyātānādyuttaratantram 
loṣṭānanvṛcaṃ prāśayati  KauśS 
'ṛdhaṅmantraḥ' ityekayā kṣetraloṣṭamṛttikāmabhimantrya prāśayati 
'yatheyaṃ pṛthivī' 'acyutā' iti sūktābhyāṃ kṣetraloṣṭamṛttikāmabhimantrya prāśayati garbhiṇīṃ pratyṛcam 
śyāmasikatābhiḥ śayanaṃ parikirati  KauśS 
'ṛdhaṅmantraḥ' ityekayā kṛṣṇasikatā abhimantrya garbhiṇyāḥ śayanaṃ parikirati 
'yatheyaṃ pṛthivī' 'acyutā' iti sūktābhyāṃ śyāmasikatā abhimantrya pratyṛcaṃ garbhiṇyāḥ śayanaṃ parikirati 
jambhagṛhītāya prathamāvarjam 
samāptāni garbhadṛṃhaṇāni 
yāmicchedvīraṃ janayediti dhātarvyābhirudaramabhimantrayate  KauśS 
'dhātā dadhātu' 
iti catasṛbhirgarbhiṇyā udaramabhimantrayate 
brāhmaṇakṣatriyavaiśyaśūdrāṇāṃ jātyādharmasvajātyādharmabalavīryādiyuktāḥ putrā bhavanti 
vīro jāyate 
vīrakarma samāptam 
atha prajananakarma 
prajāpatiḥ 
iti prajākāmāyā upasthe juhoti  KauśS 
'prajāpatirjanayatu' iti sūktena prajākāmāyāḥ striya utsaṅge ājyaṃ juhoti 
prajananakarma 
lohitājāpiśitānyāśayati  KauśS 
abhyātānāntaṃ kṛtvā 'prajāpatirjanayatu' ityṛcā raktacchāgamāṃsaṃ sampātyābhimantryāśnāti 
tata uttaratantram 
prapāntāni  KauśS 
abhyātānāntaṃ kṛtvā 'prajāpatiḥ' ityṛcodakulijaṃ sampātavantaṃ kṛtvā garbhiṇīṃ parihṛtya madhye ninayati 
uttaratantram  tantre
surākulijaṃ sampātya strīṃ parihṛtyāgre ninayati 
bhaktaṃ surāṃ prapāṃ sampātyābhimantrya prajākāmāyai prayacchati tantre  samāptaṃ
prajākarma vandhyāyāḥ 
atha sīmantakarmocyate 
yau te mātā  iti mantroktau badhnāti  KauśS 
abhyātānāntaṃ kṛtvā 'yau te mātā' ityarthasūktena śvetapītasarṣapān sampātyābhimantrya puṇyāhānte badhnāti 
abhyātānādyuttaratantram 
samāptaṃ sīmantonnayanam 
samāptāni dṛṃhaṇāni 
atha strīvaśīkaraṇamucyate 
yathedaṃ bhūmyā adhi 
 yathā vṛkṣam 
 vāñcha me 
 yathāyaṃ vāhaḥ 
iti saṃspṛṣṭayorvṛkṣalibujayoḥ śakalāvantareṣusthakarāñjanakuṣṭhamadughareṣmamathitatṛṇamājyena sannīya saṃspṛśati  KauśS 
vṛkṣatvak śarakhaṇḍaṃ tagaramañjanaṃ kuṣṭhaṃ jyeṣṭhīmadhu śleṣmavātasaṃśrayagatatṛṇametāni
dravyāṇyājyamadhye peṣayitvā 'yathedaṃ bhūmyāḥ' iti sūktenābhimantrya striyā aṅgaṃ samālabhate 
rucyartham 
 'yathā vṛkṣaṃ libujā' 'vāñcha me tanvam' iti sūktābhyāṃ vṛkṣatvak tagaramañjanaṃ kuṣṭhaṃ jyeṣṭhīmadhu vātasambhramatṛṇānyetāni dravyāṇyājyenāloḍyābhimantrya  
jāyāṃ pralimpati  
'yathāyaṃ vāhaḥ' ityetāni dravyāṇyāloḍya ghṛtena tato'bhimantrya jāyāṃ pralimpati 
vaśīkaraṇakāmaḥ 
uttudastvā 
ityaṅgulyopanudati  KauśS 
'uttudastvā' iti sūktaṃ japitvā aṅgulyā nudati bhāryām udare pṛṣṭau rucyarthī 
ekaviṃśatiṃ prācīnakaṇṭakānalaṅkṛtānanūktānādadhāti  KauśS 
'uttudastvā' iti sūktenaikaviṃśati badarīkaṇṭakānādadhāti 
ghṛtenābhyajya 
kūdīprāntāni sasūtrāṇi  KauśS 
ekaviṃśatibadarīprāntāni sūtreṇa veṣṭayitvā 'uttudastvā' iti sūktena sakṛt juhoti  rucyarthī 
navanītānvaktaṃ kuṣṭhaṃ trirahanaḥ pratapati trirātre  KauśS 
'uttudastvā' iti sūktena kuṣṭhaṃ navanītenābhyajyāgnau prakṣipati prātarmadhyandine sāyaṃ ca 
ekarātrau vā 
dīrghotpale'vagṛhya saṃviśati  KauśS 
'uttudastvā' iti sūktena khaṭvādhomukhapaṭṭikāṃ gṛhītvā saṃviśati svapiti 
trirātraṃ karma 
uṣṇodakaṃ tripāde pattaḥ prabaddhāṅguṣṭhābhyāmardayañchete  KauśS 
'uttudastvā' iti sūktenoṣṇodakaṃ tripāde śikye prabaddhāṅguṣṭhābhyāmardayañchete  rucyarthī 
pratikṛtimāvalekhanīṃ dārbhyūṣeṇa bhāṅgajyena kaṇṭakaśalyayolūkapatrayāsitālakāṇḍayā hṛdaye vidhyati  KauśS 
pratikṛtimāvalekhanīṃ dārbhyaṣeṇa bhāṅgajyena kaṇṭakaśalyayolūkapatrayāsitālakāṇḍayā 'uttudastvā' iti sūktena hṛdaye vidhyati 
samāptāni saṃvananāni vaśīkaraṇāni 
kāmaviṣaye striyā utsāho bhavati 
tathā ca yasya kāmo nāsti tasya kāmo'tiśayena kāmakaraṇamityarthaḥ 
anena karmaṇā kāmo bhavati 
ekādaśamī kaṇḍikā  KKp 
svāpanavighnaśamanam 
strīsvāpanakarmocyate 
sahasraśṛṅgaḥ 
iti svāpanam  KauśS 
udapātreṇa sampātavatā śālāṃ samprokṣyāparasmin dvārapakṣe nyubjati  KauśS 
abhyātānāntaṃ kṛtvā 'sahasraśṛṅgaḥ' iti sūktenodapātraṃ sampātya śālāṃ samprokṣati 
śayanaśālāṃ sarvāṃ prokṣati 
abhyantaradvāre
śeṣamudakaṃ nyubjati 
abhyātānādyuttaratantram 
svāpanakarma 
evaṃ nagnaḥ  KauśS 
ulūkhalamuttarāṃ sraktiṃ dakṣiṇaśayanapādaṃ tantūnabhimantrayate  KauśS 
'sahasraśṛṅgaḥ' iti sūktena nagno bhūtvolūkhalamabhimantrayate 
'sahasraśṛṅgaḥ' iti sūktena gṛhasyottaraṃ koṇamabhimantrayate 
'sahasraśṛṅgaḥ' iti sūktena striyāḥ khaṭavāyā dakṣiṇaṃ pādamabhimantrayate 
'sahasraśṛṅgaḥ' iti sūktena khaṭvāyā rajjumabhimantrayate 
karmaṇāṃ vikalpaḥ 
strīsvāpanam 
puruṣasya viṣaye kāma utpadyate 
kāmaviṣaye strīsvāpanaṃ samāptam 
lajjāpracchādanaṃ na bhavatītyarthaḥ 
svāpanaṃ sarveṣāṃ mānuṣāṇāṃ nidrākāmānāṃ nidrā bhavati 
maithunamācarato vighnaṃ na bhavati 
antaḥsvāpanamityucyate 
maithunānnidrecchā bhavatītyarthaḥ 
atha palāyinyāḥ striyo bandhanakarma tantrakrameṇa kriyate 
rajjuḥ kalpate 
tadrajjuveṣṭanamucyate 
palāyamānāyā nirodhakaraṇaṃ karmocyate 
asthād dyauḥ 
iti niveṣṭanam  KauśS 
āveṣṭanena vaṃśāgramavabadhya madhyamāyāṃ badhnāti  KauśS 
'asthād dyauḥ' iti sūktena dvitīyena rajjuveṣṭanamabhimantrya vaṃśāgre baddhvā madhyamasthūṇe badhnāti 
śayanapādamutpale ca  KauśS 
ākṛṣṭe ca  KauśS 
ākarṣeṇa tilāñjuhoti  KauśS 
'asthād dyauḥ' iti sūktena śayanapādamabhimantryotpale ca badhnāti 
'asthād dyauḥ' iti sūktenāṅkuśena tilāñjuhoti 
palāyinyāḥ striyā bandhanakarmāṇi samāptāni 
nirodhakaraṇāni 
jāyāpatyorakrodhakaraṇamucyate 
idaṃ yatpreṇyaḥ 
iti śiraḥkarṇamabhimantrayate  KauśS 
'idaṃ yatpreṇyaḥ śiraḥ' iti sūktena strīśiraḥkarṇaṃ cānumantrayate 
puruṣasya ca 
keśān dhārayati  KauśS 
'idaṃ yatpreṇyaḥ śiraḥ' iti sūktena keśān dhārayati 
samāptaṃ strīpuruṣayorakrodhakaraṇam 
saubhāgyakaraṇamucyate 
bhagena mā  nyastikā 
idaṃ khanāmi 
iti sauvarcalamoṣadhivacchuklaprasūnaṃ śirasyupacṛtya grāmaṃ praviśati  KauśS 
abhyātānāntaṃ kṛtvā 'bhagena mā śāṃśapena' iti sūktena śaṅkhapuṣpīmūlamoṣadhivat khātvā sampātyābhimantrya badhnāti 
abhyātānādyuttaratantram 
'bhagena mā' iti sūktena sauvacalapuṣpamabhimantrya yasya saubhāgyamicchati tasya śirasi baddhvā sa maithunaṃ karoti 
samāptaṃ saubhāgyakaraṇam 
saubhāgyasaṃvananamucyate 
abhyātānāntaṃ kṛtvā 'nyastikā rurohitha' iti sūktena sauvarcalamūlaṃ sampātyābhimantrya badhnāti puṣpaṃ ca śirasi dadāti 
tata uttaratantram 
abhyātānāntaṃ kṛtvā 'idaṃ khanāmi' iti sūktena sauvarcalamūlaṃ sampātyābhimantrya badhnāti 
abhyātānādyuttaratantram 
sauvarcalaṃ sūryaveleti prasiddhā 
'idaṃ khanāmi' iti sūktena sauvarcalamūlamabhimantrya badhnāti 
tantre 
śirasi striyaḥ 
samāptaṃ patirucikaraṇam 
duṣṭāstrīvaśīkaraṇamucyate 
rathajitām 
iti māṣasmarān nivapati  KauśS 
'rathajitām' iti sūktaistribhirmāṣānabhimantrya striyā ākrameṣu vapati 
'rathajitām' iti tribhiḥ sūktaiścaṇakānabhimantrya striyā ākrameṣu vapati 
khaṭvāsthāne vā gṛhe śayanadeśe vā 
śarabhṛṣṭīrādīptāḥ pratidiśamabhyasyatyarvācyā āvalekhanyāḥ  KauśS 
'rathajitām' iti tribhiḥ sūktaiḥ śarabhṛṣṭīrādīptā abhimantrya pratidiśamabhyasyati 
eṣu patiḥ pratikṛtiṃ kṛtvā 'rathajitām' iti tribhisūktaiḥ hṛdaye vidhyati dārbhyūṣeṇa bhāṅgajyena 
samāptāni duṣṭastrīvaśīkaraṇāni 
puruṣo vā strīṇāṃ dveṣaṃ karoti 
anena karmaṇā śāntirbhavati 
atha striyo vā puruṣasya vā daurbhāgyakaraṇamucyate 
bhagamasyā varcaḥ 
iti mālāniṣpramandadantadhāvanakeśamīśānahatāyā anustaraṇyā vā kośamulūkhaladaraṇe triśile nikhanati  KauśS 
striyāḥ puṣpamālāniṣpramandadantadhāvanakeśāstānekīkṛtya 
jvarahatagocarmaṇāveṣṭya 'bhagamasyāḥ' iti sūktenābhimantryolūkhaladaraṇe triśile nikhanati 
tata ulūkhale dadāti 
daurbhāgyakāmaḥ 
mālāniṣpramandadantadhāvanakeśāstānekīkṛtya 'bhagamasyāḥ' iti sūktenābhimantrya 
dahanaghātitā gauranustaraṇītyucyate 
īśānahatā jvarahatetyucyate 
tasyāścarmaṇāveṣṭya tata ulūkhaladaraṇe triśile nikhanati 
tata ulūkhale dadāti upari 
yasya daurbhāgyaṃ kriyate tasyaitāni gṛhṇīyāt 
mālāmupamathyānvāha  KauśS 
'bhagamasyā varcaḥ' iti sūktena strīpuṣpamālāṃ hastena mathitvā strīṃ dṛṣṭvānvāha 
japatītyarthaḥ 
daurbhāgyakāmaḥ 
trīṇi keśamaṇḍalāni kṛṣṇasūtreṇa vigrathya triśile'śmottarāṇi vyatyāsam  KauśS 
 'bhagamasyā varcaḥ' iti sūktena trīṇi keśamaṇḍalāni kṛṣṇasūtreṇa veṣṭayitvābhimantrya triśile'śmottarāṇi vyatyāsamaśmānaṃ śālāyā upari dadāti 
vyatyāsena nikhanati 
daurbhāgyakāmaḥ 
samāptaṃ daurbhāgyakaraṇam 
duṣṭastrī veśyākulaṭādi 
atha tasyāḥ saubhāgyakaraṇamucyate 
athāsyai bhagamutkhanati yaṃ te bhagaṃ nicakhnustriśile yaṃ catuḥśile 
idaṃ tamutkhanāmi prajayā ca dhanena ca iti  KauśS 
'yaṃ te bhagaṃ nicakhnuḥ' ityṛcā śilā utkhanati 
utpāṭayati 
'bhagamasyāḥ' ityanena sūktena yatkṛtaṃ tadanayā vinaśyati 
samāptaṃ yasyā daurbhāgyaṃ kṛtaṃ tasyāḥ saubhāgyakaraṇam 
atha sapatnījayakarmāṇyucyante 
bhartrā saha vidveṣo bhavatītyarthaḥ 
imāṃ khanāmi 
iti bāṇāparṇīṃ lohitājāyā drapsena sannīya śayanamanu parikirati  KauśS 
'imāṃ khanāmi' iti sūktena bāṇāparṇīṃ raktavarṇāyā ajāyā dadhyudakena sannīya tato'bhimantrya sapatnīśayane parikirati 
sapatnīvidveṣaṇaṃ bhartrā saha 
abhi te'dhām 
ityadhastāt palāśamupacṛtati  KauśS 
'abhi te'dhām' iti pādena bāṇāparṇīpatrāṇyabhimantrya śayanādhastāt prakṣipati 
sapatnīśayane jayakāmaḥ 
upa te'dhām  ityuparyupāsyati  KauśS 
'upa te'dhām' iti pādena bāṇāparṇīoṣadhipatrāṇyabhimantrya sapatnīśayana upari kṣipati 
bāṇāparṇī māsikā loke prasiddhā 
samāptāni sapatnījayakarmāṇi 
bhartrā saha vidveṣo bhavatītyarthaḥ 
atha strīviṣaye kāma utpanne kāmavināśakānyucyante 
kāmaṃ vineṣyamāṇo'pāghenāsaṅkhyātāḥ śarkarāḥ parikiran vrajati  KauśS 
'apa naḥ śośucadagham' 
iti sūktenāsaṅkhyātāḥ śarkarā abhimantrya parikiran vrajati 
yasmin deśe kāma utpannaḥ tat
sthānaṃ yāvat 
strī vā puruṣo vā 
sammṛdnañjapati  KauśS 
'apa naḥ śośucat' iti sūktenāsaṅkhyātāḥ śarkarā haste gṛhītvā parikiran vrajati 
strīgṛhaṃ yāvat kāmotpattideśam 
asammṛdnan  KauśS 
'apa naḥ śośucat' iti sūktenāsaṅkhyātāḥ śarkarā haste gṛhītvā japati 
kāmo vinaśyati 
strīkāmaṃ yāvat 
strīṇāṃ puruṣāṇāṃ kāmavināśakāni samāptāni 
strīviṣaya īrṣyāvināśakānyucyante 
īrṣyāyā dhrājim 
janādviśvajanīnāt 
tvāṣṭreṇāham 
iti pratijāpaḥ pradānābhimarśanāni  KauśS 
'īrṣyāyā dhrājiṃ prathamām' iti sūktenerṣyāluṃ dṛṣṭvā japati 
īrṣyā vinaśyati 
'janādviśvajanīnāt' iti dvyṛcamīrṣyāluṃ dṛṣṭvā japati 
'tvāṣṭreṇāham' ityṛcerṣyāluṃ dṛṣṭvā japati 
īrṣyā vinaśyati 
'īrṣyāyā dhrājim' iti sūktena saktumanthamabhimantryerṣyālukāya dadāti 
īrṣyāvināśakāmaḥ 
'janādviśvajanīnāt' ityṛcā manthamabhimantryerṣyālukāya dadāti bhakṣaṇārtham 
'tvāṣṭreṇāham' ityṛcā manthamabhimantryerṣyālukāya dadāti 
'īrṣyāyā dhrājim' iti sūktamīrṣyāluṃ spṛṣṭvā japati 
'janādviśvajanīnāt' ityṛcerṣyāluṃ spṛṣṭvā japati 
'tvāṣṭreṇāham' ityṛcerṣyāluṃ spṛṣṭvā japati 
prathamena vakṣaṇāsu mantroktam  KauśS 
'īrṣyāyā dhrājim' iti sūktena kaṭipradeśe vakṣaṇe khalvāmabhimantrya dhamati 
īrṣyāvināśanam 
agneriva  iti paraśuphāṇṭam  KauśS 
'agneriva' ityṛcā paraśunā taptena kvāthitamudakamabhimantrya pāyayati 
samāptānīrṣyāvināśakāni 
strīviṣaye 
atha manyuvināśakānyucyante strīviṣaye puruṣasya 
ava jyāmiva 
iti dṛṣṭvāśmānamādatte  KauśS 
'ava jyāmiva' iti sūktena manyumantaṃ puruṣaṃ dṛṣṭvāśmānamabhimantrya hastena gṛhṇāti 
sarvatra kartā karma karoti 
dvitīyayābhinidadhāti  KauśS 
'sakhāyāviva sacāvahai' 
ityekāṃ japitvāśmānaṃ bhūmau nidadhāti 
tṛtīyayābhiniṣṭhīvati  KauśS 
'abhi tiṣṭhāmi te manyum' 
ityekāṃ japitvāśmanopari niṣṭhīvati 
chāyāyāṃ sajyaṃ karoti  KauśS 
'ava jyāmiva' iti sūktena manyumataḥ puruṣasya chāyāyāṃ dhanurabhimantrya sajyaṃ karoti 
caṭāpayatītyarthaḥ 
strīviṣaye puruṣasya
manyurbhavati 
puruṣaviṣaye strīṇāṃ vā 
samāptāni strīviṣaye manyuvināśakāni 
atha sarvaviṣaye manyuvināśakānyucyante 
ayaṃ darbhaḥ 
ityoṣadhivat  KauśS 
tantraṃ kṛtvā 'ayaṃ darbhaḥ' iti sūktena darbhamūlamoṣadhivat khātvā sampātyābhimantrya badhnāti manyuke 
tata uttaratantram 
manyuvināśam 
strīviṣaye manyuvināśo bhavati 
samāptāni strīmanyuvināśakāni 
avīrajananamucyate 
aputrajananamityarthaḥ 
agne jātān  iti na vīraṃ janayet prānyān 
iti na vijāyetetyaśvatarīmūtramaśmamaṇḍalābhyāṃ saṅghṛṣya bhakte'laṅkāre  KauśS 
sīmantamanvīkṣate  KauśS 
'agne jātān' ityacāśvatarīmūtreṇa pāṣāṇaṃ nighṛṣya tato'bhimantrya bhaktena saha dadāti vidveṣiṇya parastryai 
'agne jātān' ityṛcāśvatarīmūtramaśmamaṇḍalābhyāṃ saṅghṛṣyābhimantryālaṅkāraṃ samālabhate parastryai vidveṣiṇyai 
'agne jātān' ityṛcā sīmantamanvīkṣate parastryai 
duhitā vā puruṣo veti 
kṛṣṇo vā jāyate 
samāptānyavīrajananāni 
atha vandhyākaraṇamucyate 
'prānyāntsapatnān' iti tṛcenāśvatarīmūtramaśmamaṇḍalābhyāṃ saṅghṛṣyābhimantrya bhakte dadāti 
tadbhaktaṃ parastryai vidveṣiṇyai dadāti bhojanārtham 
'prānyāntsapatnān' iti tṛcenāśvatarīmūtramaśmamaṇḍalābhyāṃ saṅghṛṣyābhimantrya tasyālaṅkārā
mllepayati 
'prānyān' iti tṛcena sīmantamanvīkṣate vidveṣiṇyai 
samāptāni parastrīvandhyākaraṇāni 
jāroccāṭanamucyate 
api vṛśca  iti jāyāyai jāramanvāha  KauśS 
'api vṛśca' iti sūktaṃ tṛcaṃ jāraṃ dṛṣṭvā japati 
klībapade bādhakaṃ dhanurvṛścati  KauśS 
'api vṛśca' iti sūktena jārapadasthāne bādhakaṃ dhanurvṛścati 
āśaye'śmānaṃ praharati  KauśS 
'api vṛśca' iti tṛcena sūktena pāṣāṇamabhimantrya jāramaithunasthāne prakṣipatyuccāṭanārtham 
samāptaṃ jāroccāṭanam 
puruṣasya striyāḥ parasparavidveṣakaraṇānyucyante 
tṛṣṭikaḥ  iti bāṇāparṇīm  KauśS 
'tṛṣṭikaḥ' iti dvyarcena sūktena bāṇāparṇīṃ lohitājāyā drapsena sannīyābhimantrya śayanamanu parikirati 
puruṣastrīśayane ca 
samāptaṃ vidveṣaṇakaraṇaṃ strīpuruṣasyobhayarucivināśakaraṇam 
atha daurbhāgyakaraṇamucyate 
ā te dade  iti mantroktāni saṃspṛśati  KauśS 
api cānvāhāpi cānvāha  KauśS 
'ā te dade' ityekā 
hṛdayaṃ mukhaṃ vābhimantrayate parastryai 
'ā te dade' ityekāṃ japitvānvāha 
daurbhāgyakaraṇaṃ striyo vā puruṣasya vā 
samāptāni strīkarmakaraṇāni 
tatra bhadraślokaḥ 
bhaiṣajyakarmāṇi proktāni sarvavyādhyupaśāntaye
strīkarmāṇi tataḥ paścāccaturthe saṃhitāvidhau 
dvādaśamī kaṇḍikā  KKp 
iti kauśike saṃhitāvidhau caturtho'dhyāyaḥ samāptaḥ 
 caturtho'dhyāyaḥ samāptaḥ 
atha pañcamo'dhyāyaḥ
vijñānakarmāṇi
atha vijñānakarmaṇāṃ vidhiṃ vakṣyāmaḥ 
lābhālābhajayaparājayasukhaduḥkhotkarṣāpakarṣasubhikṣadurbhikṣakṣemākṣemabhayābhayarogāroga trāso'stīti na veti 
dhanādhanadharmādharmajīvājīvamaraṇāmaraṇadhānyaṃ bhaviṣyati na veti 
kṣetre bhaviṣyati na veti 
gṛhe vāso bhaviṣyati neti 
dhānyaputrapaśuhiraṇyaratnavastrāṇi ca 
vidyāśāstrādilābho bhaviṣyati na vā 
jīvitamaraṇe gamanāgamane balābale sadasadyogād 
vyādhitasya jīvitamaraṇābhyām 
prasave putrayogāt 
putre jāte dharmasaṃyogāt 
mitrāmitrasaṃyogāt 
grāmo'sti vā na veti 
puruṣasya vivāho'sti vā na veti 
saṃvatsare māse vā bhaviṣyati 
subhagā durbhagā vā 
gṛhaṃ grāmādi bhaviṣyati na vā 
adhyayanaṃ bhavati na veti 
ityādi manasā vācā vā sañcitya tatkarma kuryāt 
atha vidhānamucyate vijñānakarmaṇām 
ambayo yanti 
iti kṣīraudanotkucastambapāṭāvijñānāni  KauśS 
'ambayo yanti' iti sūktena rādhyamānaṃ kṣīraudanamabhimantrya tata āsiñcet 
manasā cintayedvātā cintayet 
odanaṃ śṛtaṃ bhavedaśṛtaṃ vā bhavet 
yadi yathācintitaṃ bhavati yadā tasya kāryasiddhirbhaviṣyati jānīyāt 
athāśaṃsitaṃ bhavati na kāryasiddhirbhaviṣyatīti vidyāt 
abhimantryāśaṃset 
yadi pākaścintitastadā pākenārthasiddhiḥ 
'ambayo yanti' iti sūktenedhmamupasamādhāyābhimantryāyācet 
utkucanenārthaḥ 
'ambayo yanti' iti sūktena darbhastambamabhimantryāyācet 
yatra samaviṣamabhāvenārthasiddhiḥ 
'ambayo yanti' iti sūktena pūrvedyuḥ pāṭhāmabhimantryāyācet 
patrāṇāṃ saṅkocenārthasiddhiḥ 
sāṅgrāmikaṃ vedivijñānam  KauśS 
'ambayo yanti' iti sūktena saṅgrāme pūrvedyurvediṃ kṛtvābhimantryāyācet 
dvitīye'hani samaviṣamena bhāvena siddhiḥ 
'ambayo yanti' iti sūktena vyāsakaṣṭādayo'bhimantrya kartavyāni 
bhoge kevalyādi laukikānyupaśrutaye vyāsāṣṭakā vyāsaḥ kaṣṭādayaḥ 
anyāni jyotiḥśāstrapaṭhitāni sarvāṇi vijñānāni śāstrāṇyabhimantrya kartavyāni 
venastat  iti pañcaparveṣukumbhakamaṇḍalustambakāmpīlaśākhāyugedhmākṣeṣu pāṇyorekaviṃśatyāṃ śarkarāsvīkṣate  KauśS 
'venastat' iti sūktena pañcagranthiveṇudaṇḍamabhimantryāyācya same dhārayatyabhīṣṭadiśi patanenārthasiddhiḥ 
'venastat' iti sūkteneṣuṃ sandhāyābhimantryāyācet 
cintitaprakṣepaṇenārtham 
'venastat' iti sūktena kumbha udakapūrṇaṃ dugdhaṃ prakṣipyāyācet 
ūnādhikenārthasiddhiḥ 
yathācintitaṃ tathā siddhiḥ 
'venastat' iti sūktena kamaṇḍalumudakapūrṇaṃ dugdhamākṣipyābhimantryāyācet 
ūnādhikenārthasiddhiḥ 
'venastat' iti sūktena darbhastambamabhimantryāyācet 
styāyanenārthasiddhiḥ 
'venastat' iti sūktena kāmpīlaśākhāṃ mūrdhnā dhārayitvābhimantryāyācet 
iṣṭadikpatanenārthaḥ 
'venastat' iti sūktena yugamabhimantryāyācet 
iṣṭadikpatanenārthaḥ 
'venastat' iti sūktenedhmanyabhimantryāyācet 
agnau prakṣipeta 
pradakṣiṇajvalanenārthaḥ 
'venastat' ityakṣāvabhimantrya pātayati 
abhiyātanenārthaḥ 
'venastat' iti sūktena hastayoraṅgulidvayamabhimantryāyācet 
ajñāne sparśanenārthaḥ 
'venastat' iti sūktenaikaviṃśatyā śarkarā abhimantryāyācet 
samaviṣamabhāvena yathāvatārthaḥ 
atha naṣṭadravye parīkṣaṇe kriyamāṇe ca idaṃ karma 
kumbhamahatena pariveṣṭyādhāya śayane vikṛte sampātānatinayati  KauśS 
anatīkāśamavacchādyārajovitte kumāryau yena haretāṃ tato naṣṭam  KauśS 
abhyātānāntaṃ kṛtvā kumbhamahatena pariveṣṭyādhāya śayane 'venastat' iti sūktena kumbhe sampātānānayati 
arajovitte kumāryau yena haretāṃ tato naṣṭam 
abhyātānādyuttaratantram 
evaṃ sīre sākṣe  KauśS 
tantraṃ kṛtvā 'venastat' iti sūktenāhatena vastreṇa veṣṭitaṃ halaṃ sampātyābhimantrya yena haretāṃ tato naṣṭam  tata
uttaratantram 
abhyātānāntaṃ kṛtvā 'venastat' iti sūktenākṣān kumbhavat kṛtvā sampātya yena haretāṃ tato naṣṭam 
tata uttaratantram 
samāptaṃ naṣṭadravye parīkṣaṇe vijñānam 
atha kumārīvijñānamucyate 
loṣṭānāṃ kumārīmāha yamicchasi tamādatsva iti  KauśS 
ākṛtiloṣṭavalmīkau kalyāṇam  KauśS 
catuṣpathādbahucāriṇī  KauśS 
śmaśānānna ciraṃ jīvati  KauśS 
udakāñjaliṃ ninaya ityāha  KauśS 
prācīnamapakṣipantyāṃ kalyāṇam  KauśS 
ākṛtiloṣṭavalmīkaloṣṭacatuṣpathaloṣṭaśmaśānamṛttikāḥ 
'venastat' iti sūktenābhimantrya catasro mṛttikāḥ 
tataḥ kumārīṃ preṣyati 
tāṃ mṛttikāsparśanam 
'venastat' iti sūktena kumārīmudakāñjaliṃ pūrayitvābhimantryājānatyai 'ninaya'iti 
yadi prācīṃ ninayati tadā kalyāṇam 
ākṛtiloṣṭavalmīka ālabhate kalyāṇam 
catuṣpathe sparśe bahucāriṇī 
śmaśāne sparśe'ciraṃ bhaviṣyatīti jānīyāt 
samāptaṃ kumārīvivāhakāle jñānam 
gṛhaputradhanadhānyādisarvakalyāṇam 
samāptāni vijñānāni 
sarvatra karmaṇāṃ vikalpaḥ 
pañcame'dhyāye prathamā kaṇḍikā  KKp 
naimittikāni
atha naimittikānyucyante 
jarāyujaḥ  iti durdinamāyan pratyuttiṣṭhati  KauśS 
'jarāyujaḥ' iti sūktena durdinamabhimukhamupatiṣṭhate 
sarvatra durdinavināśakāni 
anvṛcamudavajraiḥ  KauśS 
'jarāyujaḥ' iti sūktena pratyṛcamudakaṃ prakṣipati 
asyulmukakiṣkurūnādāya  KauśS 
'jarāyujaḥ' iti sūktena khaṅgaṃ gṛhītvopatiṣṭhate'bhimukham 
'jarāyujaḥ' iti sūktenolmukaṃ gṛhītvopatiṣṭhate sūryasyābhimukhaḥ 
'jarāyujaḥ' iti sūktena lakuṭaṃ gṛhītvopatiṣṭhate 
nagno lalāṭamunmṛjānaḥ  KauśS 
'jarāyujaḥ' iti sūktena nagno lalāṭamunmṛjānaḥ arkamukho bhūtvopatiṣṭhate 
utsādya bāhyato'ṅgārakapāle śigruśarkarā juhoti  KauśS 
'jarāyujaḥ' iti sūktenābhyantare praviśyāṅgānyudvartya bahirniṣkramyāṅgārakapāle'gniṃ kṛtvā śigruṃ juhoti 
'jarāyujaḥ' iti sūktena kapāle'gniṃ kṛtvā śarkarāṃ juhoti 
kerārkāvādadhāti  KauśS 
'jarāyujaḥ' iti sūktena paṭerakasamidha ādadhāti sthaṇḍile 
abhyantare praviśya tata udvartya tato homaḥ 
durdinasya vināśakāmaḥ 
durdinamambhādi pāṃśuvṛṣṭyādi 
'jarāyujaḥ' iti sūktenārkasamidha ādadhāti 
samāptāni durdinakarmāṇi 
sarvatra karmaṇāṃ vikalpaḥ 
vṛṣṭinivāraṇaṃ vakṣyāmaḥ 
varṣaparītaḥ pratilomakarṣitastriḥ parikramya khadāyāmarkaṃ kṣipraṃ saṃvapati  KauśS 
'jarāyujaḥ' iti sūktena khadāṃ khātvā khadāṃ triṣparikramyārkaṃ nirlucitaṃ kṛtvā khadāyāṃ prakṣipati sūktāntena 
tataḥ pāṃśunā khadāṃ pūrayati 
nāgnim 
vṛṣṭinivāraṇaṃ samāptam 
aśaninivāraṇaṃ vakṣyāmaḥ 
namaste astu 
yaste pṛthu stanayitnuḥ 
ityaśaniyuktamapādāya  KauśS 
'namaste astu vidyute' ityaśanyabhimukhamupatiṣṭhate 
'yaste pṛthu stanayitnuḥ' ityṛcāśanyabhimukhamupatiṣṭhate 
'namaste astu vidyute' iti sūktena khaṅgaṃ gṛhītvopatiṣṭhate 
'namaste astu' iti sūktena daṇḍaṃ gṛhītvopatiṣṭhate 
 prathamasya somadarbhakeśānīkuṣṭhalākṣāmañjiṣṭhībadaraharidraṃ bhūrjaśakalena pariveṣṭya manthaśirasyurvarāmadhye nikhanati  KauśS 
 'namaste astu' iti sūktena somadarbhakeśānīkuṣṭhalākṣāmañjiṣṭhībadaraharidrametāni dravyāṇi bhūrje kṛtvā manthaśirasi kṛtvābhimantrya kṣetramadhye  
nikhanati  
etatkarma kṣetre 
aśaninivāraṇam 
ativṛṣṭiranāvṛṣṭiḥ śalabhā mūṣakāḥ śukāḥ
svacakraṃ paracakraṃ ca saptaitā ītayaḥ smṛtāḥ 
samāptānyaśaninivāraṇāni 
dadhinave nāśnātyā saṃharaṇāt  KauśS 
avadīryamāṇe grāme vāvasāne vāgniśaraṇe vā samajyāyāṃ vā gṛhe vā prākāre vā yānyavātarakṣārthaṃ karma vakṣyāmaḥ 
āśāpālīyaṃ tṛtīyāvarjaṃ dṛṃhaṇāni  KauśS 
bhaumasya dṛtikarmāṇi  KauśS 
puroḍāśānaśmottarānantaḥsraktiṣu nidadhāti  KauśS 
abhyātānāntaṃ kṛtvā 'āśānāmāśāpālebhyaḥ' 
iti sūktena 'asrāmastvā' 
ityṛcaṃ varjayitvā catuḥpuroḍāśān sampātya gṛhakoṇeṣu nikhanati 
pāṣāṇamupari dadhāti 
catuḥ sūktāvṛttiḥ 
abhyātānādyuttaratantram 
ubhayān sampātavataḥ  KauśS 
abhyātānāntaṃ kṛtvā 'āśānāmāśāpālebhyaḥ' iti tṛtīyāvarjena sūktena puroḍāśānaśmanaścobhayān sampātavataḥ karoti 
sūktasyāṣṭāvāvṛttiḥ 
sabhābhāgadhāneṣu ca  KauśS 
grāmakoṇeṣu caturṣu nikhanati 
abhyātānādyuttaratantram 
'āśānāmāśāpālebhyaḥ' iti sūktaṃ tṛtīyāṛgvarjaṃ japati 
rātrāvagniśaraṇamupatiṣṭhati 
samāptānyavadīraṇe rakṣākarmāṇi 
pattane rakṣārthānyucyante 
asantāpe jyotirāyatanasyaikato'nyaṃ śayāno bhaumaṃ japati  KauśS 
abhyātānāntaṃ kṛtvā 'satyaṃ bṛhat' 
ityanuvākena puroḍāśān sampātyāśmottarān kṛtvā nikhanati grāmasya koṇeṣu 
catuḥ sūktāvṛttiḥ 
abhyātānāntaṃ kṛtvā 'satyaṃ bṛhat' ityanuvākena puroḍāśānaśmanaśca sampātya gṛhakoṇeṣu nikhanati 
aṣṭāvāvṛttiḥ 
patane rakṣā 
tata uttaratantram 
'satyaṃ bṛhat' ityanuvākaṃ japati śayāno'gniśaraṇa upaviṣṭaḥ san 
samāptāni dṛḍhakarmāṇi 
sarvatra karmaṇāṃ vikalpaḥ 
gṛhapatane grāmapatane kāryāṇi dṛḍhakaraṇe'vadīraṇarakṣārtham 
atha vivāde jayakarmaṇāṃ vidhiṃ vakṣyāmaḥ 
iyaṃ vīrut  iti madughaṃ khādannaparājitāt pariṣadamāvrajati  KauśS 
'iyaṃ vīrut' iti sūktena jyeṣṭhīmadhumabhimantrya bhakṣayati 
tataḥ sabhāṃ praviśati 
aparājitāddeśāt 
parṣadaṃ sabhā 
jayakarma samāptam 
vivāde jayakarmāṇyucyante 
necchatruḥ 
iti pāṭāmūlaṃ pratiprāśitam  KauśS 
'necchatruḥ' iti pāṭāmūlamabhimantrya mukhe prakṣipya khādannaparājitād deśādāgacchati 
anvāha  KauśS 
'necchatruḥ' iti sūktena pāṭāmūlaṃ mukhe prakṣipyānvāha 
badhnāti  KauśS 
ājyatantraṃ kṛtvā 'necchatruḥ' iti sūktena pāṭāmūlaṃ sampātyābhimantrya badhnāti  jayārtham 
mālāṃ saptapalāśīṃ dhārayati  KauśS 
'necchatruḥ' iti sūktena pāṭāpuṣpamālāmabhimantrya śirasi dhārayati kecijjātyādigandhapuṣpāṇi 
'necchatruḥ' iti sūktena pāṭāpalāśīṃ saptapalāśīṃ saptaparṇīmālāmabhimantrya dhārayati 
vivāde jayakarmārtham 
pariṣadi nivāraṇaṃ karmocyate 
ye bhakṣayantaḥ 
iti pariṣadyekabhaktamanvīkṣamāṇo bhuṅkte  KauśS 
'ye bhakṣayantaḥ' iti sūktena bhaktamabhimantrya bhaktaṃ śākādi ca tato bhuñjati 
pariṣadi nivāraṇaṃ samāptam 
brahma jajñānam 
ityadhyāyānupākariṣyannabhivyāhārayati  KauśS 
 'brahma jajñānam' iti prathamena kāṇḍādinā sūktena vedaṃ vā anuvākaṃ vā sūktaṃ vā kalpaṃ vā brāhmaṇaṃ vā'dhyayanaṃ kartumicchati tadā tadā  
sūktaṃ japitvā tato'dhyayanaṃ kuryāt  
kalahaśamanaṃ samāptam 
prāśamākhyāsyan  KauśS 
'brahma jajñānam' iti sūktaṃ japati vivāde jayārtham 
brahmodyaṃ vadiṣyan  KauśS 
'brahma jajñānam' iti sūktaṃ japitvā mīmāṃsāvyākaraṇādiśāstravādaṃ karoti 
tadā japitvā karoti 
prativādinaṃ jayati 
vibhāgakarmocyate 
mamāgne varcaḥ 
iti vibhuṅkṣyamāṇaḥ pramattarajjuṃ badhnāti  KauśS 
'mamāgne varco vihaveṣu' iti sūktena cākrikasya rajjumabhimantrya dhārayati hastena 
kalaho na bhavati 
iti vivādakarturvadane kalaho na bhavati 
sabhājayakarmāṇyucyante 
sabhā ca mā  iti bhakṣayati  KauśS 
sabhāstambhanaṃ karma jayakarma 
tadā sabhāsadadharmādhikaraṇādi jīyate 
ājyatantraṃ kṛtvā 'sabhā ca mā samitiḥ' iti pañcarcena sūktena kṣīraudanaṃ sampātyābhimantrya bhakṣayati 
tata uttaratantram 
tantraṃ kṛtvā 'sabhā ca mā' iti puroḍāśaṃ sampātyābhimantrya
bhakṣayati 
tata uttaratantram 
'sabhā ca mā' iti pañcarcena rasān sampātyābhimantrya bhakṣayati ājyatantre 
sthūṇe gṛhṇātyupatiṣṭhate  KauśS 
'sabhā ca mā' iti pañcarcaṃ sūktaṃ japitvā sthūṇāṃ gṛhṇāti 
'sabhā ca mā' iti sabhāmupatiṣṭhate 
dharmādhikaraṇamapi jīyate 
sabhāstambhanam 
yadvadāmi  iti mantroktam  KauśS 
'yadvadāmi' ityṛcaṃ japitvā sabhāṃ vadet 
'yadvadāmi' ityṛcaṃ japitvā sabhāṃ nirīkṣate 
'yadvadāmi' ityṛcaṃ japitvānvāha 
yadvadati tat tathaiva vadati yaccakṣuṣā paśyati tadvadan 
vighāto na bhavati 
ahamasmi  ityaparājitāt pariṣadamāvrajati  KauśS 
'ahamasmi sahamānaḥ' ityṛcaṃ japitvā'parājitāt parṣadamāvrajati jayakāmaḥ 
samāptāni vivādajayakarmāṇi 
prativādī jīyate 
sarvatra karmaṇāṃ vikalpaḥ 
pañcame'dhyāye dvitīyā kaṇḍikā  KKp 
dūṣyā dūṣirasi 
iti srāktyaṃ badhnāti  KauśS 
abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya puṇyāhānte badhnāti 
abhyātānādyuttaratantram 
ātmarakṣārtho maṇiḥ 
abhicāradoṣānmucyate 
sarvatrānvārabdhāyābhimantraṇahomāḥ 
pratyabhicaraṇārthī ca maṇiṃ badhnāti 
strīkṛte śūdrakṛte rājakṛte brāhmaṇakṛte kapālikakṛte śākinīkṛte'ntyajādikṛte'nyeṣāṃ vā duḥsiddhiḥ 
ayaṃ rakṣārtho maṇiḥ 
maṇinā rakṣā bhavati 
abhicārarakṣāmaṇiḥ 
atha kṛtyāpratiharaṇamucyate 
abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya badhnāti 
abhyātānādyuttaratantram 
ātmarakṣārtho maṇiḥ 
purastādagneḥ piśaṅgaṃ gāṃ kārayati  KauśS 
paścādagnerlohitājam  KauśS 
yūṣapiśitārtham  KauśS 
kārayituḥ śāntyudakaṃ karoti 
purastādagneḥ piśaṅgaṃ gāṃ dhārayitvā paścādagnerlohitājaṃ dhārayitvā tataḥ śāntyudakaṃ karoti 
mahāśāntyudakaṃ karoti 
mantroktāḥ  KauśS 
vāśākāmpīlasitīvārasadampuṣpā avadhāya  KauśS 
mantroktāḥ cittyādyoṣadhīrānayati 
darbhā apāmārgā sahadevī āṭarūṣakaḥ kāmpīlaṃ sitīvārasadampuṣpā etā mantroktāḥ bhājana ānayati śāntigaṇena 
dūṣyā dūṣirasi 
 ye purastāt 
 īśānāṃ tvā 
 samaṃ jyotiḥ 
 uto asya bandhuḥ 
 suparṇastvā 
 yāṃ te cakruḥ 
 ayaṃ pratisaraḥ 
 yāṃ kalpayanti 
iti mahāśāntimāvapate  KauśS 
yanmātalīvarjaṃ kṛtyādūṣaṇagaṇam 
'dūṣyā dūṣirasi' sūktaṃ
'ye purastāt' iti sūktam
'īśānāṃ tvā' trīṇi sūktāni
'suparṇastvā' sūktaṃ
'yāṃ te cakruḥ' sūktam
'ayaṃ pratisaraḥ' arthasūktaṃ
'yāṃ kalpayanti' ityarthasūktam kṛtyāpratiharagaṇaḥ 
tato vāstoṣpatyaḥ
mātṛnāmā
cātana
bṛhacchāntigaṇa ete pañca gaṇāḥ śāntyudaka āvāpyante 
tato mātalīṃ kṛtvā 'sarvā imāḥ' ityādi karoti 
niśyavamucyoṣṇīṣyagrataḥ prokṣan vrajati  KauśS 
 yatāyai yatāyai śāntāyai śāntivāyai bhadrāyai bhadrāvati syonāyai śagmāyai śivāyai sumaṅgali prajāvati susīme'haṃ vāmābhūḥ iti  KauśS 
tena śāntyudakena prokṣan vrajati kṛtyānikhananasthānaṃ ca 
ato rātravidaṃ karma kriyate 
upānahau paridhāyoṣṇīṣaṃ kṛtvā'gre bhūtvā kartā śāntyudakena prokṣati 
'yatāyai śāntāyai' ityanena mantreṇa kṛtyāsthānaṃ yāvat 
vālāgamapātreṣu kṛtyādiṣu ca sarveṣvidaṃ karma bhavati 
abhāvādapavidhyāti  KauśS 
kṛtyayāmitracakṣuṣā samīkṣan kṛtavyadhani 
ityavaliptaṃ kṛtyayā vidhyati  KauśS 
uktāvalekhanīm  KauśS 
amitracakṣuḥ 
yadi kṛtyā duṣṭā bhavati tadā vakṣyamāṇaṃ karma karoti 
atha na bhavati tadā na kuryāt 
evaṃ vālāgamapātreṣu
kṛtyādiṣu ca sarveṣu idaṃ karma bhavati amitracakṣuṣā iti 
anena mantreṇa kṛtyāṃ nirīkṣate 
kārayitā nirīkṣate 
'kṛtavyadhani' ityṛcā kṛtyāmavalepanaṃ karoti 
'kṛtavyadhani' ityṛcā kartā kāṇḍena vidhyati 
āṅgirasakalpavidhānāt 
dhanuṣāthavā dārbhyūṣeṇa kāryotpannena vidhyavidhinā kāṇḍena vidhyati 
dūṣyā dūṣirasi 
iti darvyā triḥ sārūpavatsenāpodakena mathitena gulphān pariṣiñcati  KauśS 
'dūṣyā dūṣirasi' ityṛcā darvyā triḥ sārūpavatsasya vinodakena manthena gulphān pariṣiñcati 
sakṛnmantraḥ 
śakalenāvasicya yūṣapiśitānyāśayati  KauśS 
mathitaṃ śakalenāvasicya tāṃ yūṣapiśitānyāśayati 
yaṣṭibhiścarma pinahya praiṣakṛt parikramya bandhānmuñcati sandaṃśena  KauśS 
māṃsāni śakale nidhāya kartā lakuṭaiścarmaṇā baddhvā praiṣakṛt parikramya bandhānmuñcati sandaṃśena 
anyatpārśvīṃ saṃveśayati  KauśS 
pārśvīṃ saṃveśayati 
śakalenoktam  KauśS 
śakalenāvasicya tāṃ yūṣapiśitānyāśayati 
abhyaktā  iti navanītena mantroktam  KauśS 
'abhyaktāktā svaraṅkṛtā' ityṛcā navanītenābhyajyākṣiṇī cāṅkte 
kṛtyāṃ sālaṅkārāṃ badhnāti 
darbharajjvā sannahya uttiṣṭhaiva 
ityutthāpayati  KauśS 
'uttiṣṭhaiva parehi' ityardharcena darbharajjvā sannahyotthāpayati praṣakṛt 
savyena dīpaṃ dakṣiṇenodakālābvādāya vāgyatāḥ  KauśS 
savyena hastena dīpaṃ dhārayati 
dakṣiṇenālābūdakapūrṇamādāya tato'raṇye gacchanti saha kartrā sarve 
praiṣakṛdagrataḥ  KauśS 
anāvṛtam  KauśS 
agoṣpadam  KauśS 
anudakakhātam  KauśS 
dakṣiṇāpravaṇe vā svayandīrṇe vā svakṛte veriṇe'nyāśāyāṃ vā nidadhāti  KauśS 
anāvṛte vā'goṣpadadeśe vā'nudakakhāte vā dakṣiṇāpravaṇe vā svayamavadīrṇe vā svakṛte veriṇe'nyāśāyāṃ vā tatra kṛtyāṃ
nidadhāti 
alābunā dīpamavasicya yathā sūryaḥ 
ityāvṛtyāvrajati  KauśS 
alābunā dīpamavasicya tataḥ sarve gṛhānāgacchanti 
'yathā sūryaḥ' ityāvṛtya vrajati 
gṛhadvāra idaṃ karma karoti 
tiṣṭhaṃstiṣṭhantīṃ mahāśāntimuccairabhinigadati  KauśS 
abhicaritapuruṣasanmukho bhūtvā kartā copadraṣṭāraśca 
vāstoṣpatyādayaścatvāro gaṇāḥ 
uccaiḥ paṭhanti 
marmāṇi samprokṣante  KauśS 
kartā'bhicaritapuruṣasya śāntyudakena marmāṇi samprokṣate 
gārhapatyasabhāmapātrakūpakukkuṭa ityādīni marmāṇi samprokṣante 
kṛṣṇasīreṇa karṣati  KauśS 
adhi sīrebhyo daśa dakṣiṇā  KauśS 
abhicāradeśā mantreṣu vijñāyante tāni marmāṇi  KauśS 
kṛtyāsthānaṃ kṛṣṇavṛṣabheṇa halena karṣati 
daśa gāvo dakṣiṇā vṛṣabhairyuktaṃ halaṃ ca āṅgirasakalpe kṛtāṃ kṛtyāṃ śamayati 
anyāṃ ca 
kṣudravidyākṛto'bhicāraḥ 
sarvāvasthasyābhicārasyeyaṃ cikitsā 
śāntirityarthaḥ 
abhicāro yathā''krośapāpānmucyate 
yena kṛto'bhicārastasyaiva gacchati yataḥ pratyabhicāro bhavati 
tatastantraṃ sarvatra 
samāptaṃ kṛtyāpratiharaṇamabhicārakṛtaṃ karma 
pañcame'dhyāye tṛtīyā kaṇḍikā  KKp 
atha nadīpravāhavidhiṃ vakṣyāmaḥ 
yadadaḥ samprayatīḥ 
iti yenecchennadī pratipadyeteti prasiñcan vrajati  KauśS 
nadīpravāhaṃ khātvā 'yadadaḥ samprayatīḥ' iti sūktena prasiñcan vrajati 
udakaṃ prakṣipati vahanikāmadhyapravāhasthāne 
anyatraiva vahanaṃ kāryam 
vahanavirodho na bhavati 
iti nadīkarma 
nadīpravāhaṃ khātvā tasmin pravāha idaṃ karoti 
kāśadividhuvakavetasānniminoti  KauśS 
'yadadaḥ samprayatīḥ' iti sūktena kāśamabhimantrya tatra khāte ropayati 
'yadadaḥ samprayatīḥ' iti sūktena divi sevālaparṇīmabhimantrya ropayati nadīpravāhe 
'yadadaḥ samprayatīḥ' iti sūktena dhuvaka paṭerakamabhimantrya nadīpravāhe nikhanati 
'yadadaḥ samprayatīḥ' iti sūktena vetasaśākhāmabhimantrya ropayati 
iti nadīpravāhakarma 
idaṃ va āpaḥ 
iti hiraṇyamadhidadhāti  KauśS 
'idaṃ va āpaḥ' iti pādena hiraṇyamabhimantrya nadīmārgakhāte nidadhāti 
ayaṃ vatsaḥ 
itīṣīkāñjimaṇḍūkaṃ nīlalohitābhyāṃ sakakṣaṃ baddhvā  KauśS 
'ayaṃ vatsaḥ' iti pādeneṣīkāñjimaṇḍūkaṃ nīlalohitābhyāṃ sūtrābhyāṃ baddhvābhimantrya nidadhāti khātapravāhe 
ihettham  ityavakayā pracchādayati  KauśS 
'ihetthameta' iti pādenāvakāmabhimantrya maṇḍūkopari nidadhāti 
yatredam  iti ninayati  KauśS 
'yatredam' iti pādenodakamabhimantrya maṇḍūkasyopari ninayati 
samāptaṃ vahanakarma 
vahane vighāto na bhavati 
pūrṇapravāho na bhavati 
atha navapravāha idaṃ kuryāt 
mārutaṃ kṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyena varuṇāya trirjuhoti  KauśS 
varuṇadevatāpākayajñavidhānenājyabhāgāntaṃ kṛtvā 'yadadaḥ samprayatīḥ' iti sūktena trirvibhajya juhoti 
tata uttaratantram 
kṛṣṇavrīhiḥ kṛṣṇāyā goḥ payaḥ ghṛtaṃ ca vetasakāṣṭhasruva indhanaṃ ca vetasapatraiḥ staraṇaṃ paṭerakena vā 
asmin tantre sarvaṃ mārutaṃ kartavyam 
udake pravāha udakapravāhabhaye nadībhaye grāme nagare vā yatrodakanadībhayaṃ bhavati tatra sarvatra vāruṇo homaḥ kartavyaḥ 
mukhyaṃ pravāhe karma 
uktamupamanthanam  KauśS 
dadhimanthaṃ baliṃ hṛtvā samprokṣaṇībhyāṃ prasiñcan vrajati  KauśS 
'yadadaḥ samprayatīḥ' iti sūktena dadhisaktumanthaṃ baliharaṇaṃ kṛtvā vaitase camase vaitasābhyāmupamanthanībhyāmupamathya baliṃ haret 
tataḥ 'ati dhanvāni' 
iti dvābhyāṃ samprokṣaṇībhyāṃ mantrodakaṃ nadīpravāhe prasiñcan vrajati 
samāptaṃ nadīdūragamanakarma 
yadi na vahati nadī tadā vakṣyamāṇamidaṃ karma 
pāṇinā vetreṇa vā prattyāhatyopari nipadyate  KauśS 
'yadadaḥ samprayatīḥ' iti sūktena hastena nadīṃ vahanti 
'yadadaḥ samprayatīḥ' iti sūktena vetasaśākhāmabhimantrya nadīmavasiñcati 
'yadadaḥ samprayatīḥ' iti sūktaṃ japitvā svayaṃ patati 
nivartamānāyāṃ nadīmadhye svapati niścayam 
yadi dūraṃ gatā punarnivartate tadedaṃ karma 
eka ācāryāḥ 'yadadaḥ samprayatīḥ' ityādi sarvamekaṃ karma manyante 
anye bhinnāni karmāṇi manyante 
anye prasiñcanakarma hiraṇyamaṇḍūkakarma yogakarma manthanakarma pāṇikarmaiteṣāṃ vikalpaṃ manyante 
samuccayo veti dārilabhadramatam 
samāptamanyapravāhe nadīkarma 
athāraṇisamāropaṇakarmocyate 
ayaṃ te yoniḥ 
ityaraṇyoragniṃ samāropayati  KauśS 
'ayaṃ te yoniḥ' ityṛcāraṇidvayaṃ pratāpayati 
ātmani vā  KauśS 
pāṇī vā pratāpayati 
utthāya vā gṛhṇāti 
anena vidhānena samāropaṇaṃ kṛtvā pathi gacchatāṃ doṣo na bhavati 
samāptaṃ samāropaṇam 
athāvarohaṇamucyate 
upāvaroha jātavedaḥ punardevo devebhyo havyaṃ vahatu prajānan 
ānandino modamānāḥ suvīrā indhīmahi tvā śaradāṃ śatāni ityupāvarohayati  KauśS 
'upāvaroha' ityṛcāraṇidvayamabhimantrya tato manthati 
athavā laukikāgnimuparyucchvāsaṃ prakṣipya tato'gnikāryaṃ karoti 
laukikāgnau hastau pratāpya tato'gnikāryāṇi karoti 
ekāgnau vā tretāyāṃ vā śāntikapauṣṭikādau ca sarvatra samāropaṇamupāvarohaṇaṃ bhavati 
samāptamupāvarohaṇam 
puruṣasya vīryakaraṇe vidhiṃ vakṣyāmaḥ 
yāṃ tvā gandharvo akhanat 
vṛṣaṇaste khanitāro vṛṣā tvamasyoṣadhe 
vṛṣāsi vṛṣṇyāvati vṛṣaṇe tvā khanāmasi PaippS 
ityucchuṣmāparivyādhāvāyasena khanati  KauśS 
dugdhe phāṇṭāvadhijyopastha ādhāya pibati  KauśS 
kapikacchumūlaṃ oṣadhivat khātvā 'yāṃ tvā gandharvo akhanat' iti sūktena 'vṛṣaṇaste
khanitā' iti mantreṇa dugdhe śrapayitvopaviṣṭaṃ dhanurutsaṅge kṛtvā dugdhe prakṣipya
tato dugdhaṃ 'yāṃ tvā gandharvo akhanat' iti sūktena 'vṛṣaṇaste' ityabhimantrya pāyayati 
'yāṃ tvā gandharvo akhanat' 'vṛṣaṇaste' ityṛcā suravālakamoṣadhivat khātvā dugdhe śrapayati 
upaviṣṭaṃ dhanurutsaṅge kṛtvā 'yāṃ tvā gandharvo akhanat' iti sūktena 'vṛṣaṇaste khanitāraḥ' iti dugdhamabhimantrya pāyayati 
mayūkhe musale vāsīnaḥ
 'yāṃ tvā gandharvo akhanat' iti 'vṛṣaṇaste khanitāraḥ' ityṛcā kapikacchvoṣadhivat khātvā dugdhe śrapayitvā kīlaka upaviśya 'yāṃ tvā' iti dugdhamabhimantrya  
pibati  
'yāṃ tvā gandharvo akhanat' iti sūktena 'vṛṣaṇaste khanitāraḥ' ityṛcaibhirmantraiḥ
suravālakamoṣadhivat khātvā dugdhe kvāthayitvā muśala upaviśya dugdhamabhimantrya
'yāṃ tvā' iti mantraiḥ pibati 
yato bāhulyaṃ bhavati 
vīryakaraṇaṃ samāptam 
śiśnasya sthūlakaraṇamucyate 
yathāsitaḥ 
ityekārkasūtramārkaṃ badhnāti  KauśS 
abhyātānāntaṃ kṛtvā 'yathāsitaḥ' iti sūktenaikaśākhākarmaṇiṃ sampātyābhimantryārkasūtreṇa badhnāti 
abhyātānādyuttaratantram 
patitasyotthāpanaṃ ca bhavati 
yāvadaṅgīnam 
ityasitaskandhamasitavālena  KauśS 
abhyātānāntaṃ kṛtvā 'yāvadaṅgīnam' ityṛcā kṛṣṇamṛgacarmamaṇiṃ sampātyābhimantrya kṛṣṇavālena badhnāti 
tata uttaratantram 
etatsthūlakaraṇam 
ā vṛṣāyasva 
ityubhayamapyeti  KauśS 
abhyātānāntaṃ kṛtvā 'ā vṛṣāyasva' iti sūktenaikārkasūtramārkaṃ sampātyābhimantrya badhnāti 
abhyātānādyuttaratantram 
abhyātānāntaṃ kṛtvā 'ā vṛṣāyasva' iti sūktena hariṇaskandhacarmamaṇiṃ kṛtvā kṛṣṇavālena badhnāti sampātyābhimantrya ca 
abhyātānādyuttaratantram 
vīryakaraṇamutthāpanaṃ sthūlakaraṇaṃ ca bhavati 
retanāśe ca 
samāptāni puruṣasya vīryakaraṇāni 
pañcame'dhyāye caturthī kaṇḍikā  KKp 
atha vṛṣṭikarmavidhiṃ vakṣyāmaḥ 
samutpatantu 
pra nabhasva 
iti varṣakāmo dvādaśarātramanuśuṣyet  KauśS 
sarvavrata upaśrāmyati  KauśS 
maruto yajate yathā varuṇaṃ juhoti  KauśS 
dvādaśarātraṃ kṛcchram 
trayodaśe'hani pākayajñavidhānena vratopāyanāntaṃ kṛtvā tato 'devasya tvā savituḥ'
ityādi 'marudbhyo juṣṭaṃ nirvapāmi marudbhyastvā juṣṭaṃ prokṣāmi' ityanena yajuṣā
tāvatsamānaṃ yāvadājyabhāgau 
tataḥ kṣīraudanaṃ juhoti 'samutpatantu' iti sūktena 
pañcabhirṛgbhirekāmāhutim 
tataḥ pañcabhirṛgbhirdvitīyām 
ṣaḍbhistṛtīyāmāhutiṃ juhoti 
tataḥ pārvaṇādyuttaratantram 
pākayajñiyaṃ tantramājyabhāgāntaṃ kṛtvā tataḥ kṣīraudanaṃ juhoti 
'pra nabhasva' ityṛcaikāmāhutim 'na ghraṃstatāpa' 
ityṛcā dvitīyāmāhutiṃ yuktābhyāṃ tṛtīyāmāhutim 
pārvaṇādyuttaratantram 
barhirhome 'marudbhyo gacchatu haviḥ svāhā' iti 
sarveṣu vṛṣṭikarmasu kṛṣṇāyā gorājyaṃ kṛṣṇāyā goḥ payaḥ 
kṛṣṇā vrīhiśālayaḥ 
vetasaḥ sruvaḥ 
vetasī samit indhanaṃ ca 
kāśādayo barhiḥ kāryam 
ājyabhāgāntaṃ kṛtvā 'samutpatantu' iti sūktena pratyṛcamājyaṃ juhoti 
abhyātānādyuttaratantram 
ājyatantraṃ kṛtvā 'pra nabhasva' iti sūktena pratyṛcamājyaṃ juhoti 
tata uttaratantram 
oṣadhīḥ sampātavatīḥ praveśyābhinyubjati  KauśS 
 abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā sampātyābhimantrya tata udakamadhye pātramadhomukhaṃ ninayati 
tata uttaratantram 
 ājyabhāgāntamabhyātānāntaṃ kṛtvā 'pra nabhasva' iti sūktena kāśādyoṣadhīḥ pātre kṛtvā sampātyābhimantrya pātramudakamadhye'dhomukhaṃ ninayati 
tata uttaratantram 
viplāvayeta  KauśS 
abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā sampātyābhimantryodakamadhye viplāvayati 
tata uttaratantram 
'pra nabhasva' iti dvyarcena sūktena kāśādyekatra kṛtvā sampātyābhimantryodake viplāvayati 
uttaratantram 
śvaśiraeṭakaśiraḥkeśajaradupānaho vaṃśāgre prabadhya yodhayati  KauśS 
'samutpatantu' iti sūktena kukkuraśiramabhimantryodake prakṣipati 
'pra nabhasva' iti sūktena kukkuraśiramabhimantryodake viplāvayati 
'samutpatantu' iti sūktena meṣaśiramabhimantryodake prakṣipati 
'pra nabhasva' iti sūktena meṣaśiramabhimantryodake prakṣipati 
'samutpatantu' iti sūktena mānuṣakeśajaradupānahau vaṃśāgre prabadhya yodhayati 
'pra nabhasva' iti sūktena keśajaradupānahau vaṃśāgre prabadhya yodhayati japan 
udapātreṇa sampātavatā samprokṣyāmapātraṃ tripāde'śmānamavadhāyāpsu nidadhāti  KauśS 
 'samutpatantu' iti sūktenodapātraṃ sampātya tenodakena tuṣasahitamāmapātraṃ tripāde śikye'śmānamavadhāya sūktaṃ japtvā samprokṣyāpsu nidadhāti 
tata uttaratantram 
'pra nabhasva' iti sūktenodapātreṇa sampātavatā samprokṣyāmapātraṃ tripāde'śmānamavadhāyāpsu nidadhāti 
tantraṃ ca 
samāptāni vṛṣṭikarmāṇi 
ṣoḍaśa 
vṛṣṭi 
samānam 
sarvatra karmaṇāṃ vikalpaḥ 
ekaṃ vā dve vā sarvān vā karoti 
kramo'pi nāsti 
arthotthāpane vighnaśamanavidhiṃ vakṣyāmaḥ 
ayaṃ te yoniḥ 
ā no bhara 
dhītī vā 
ityarthamutthāsyannupadadhīta  KauśS 
'ayaṃ te yoniḥ' iti sūktena haviṣāmupadadhītājyasamidādi 
tantravikalpo hastahome 
japati  KauśS 
'ayaṃ te yoniḥ' iti sūktaṃ japati 
arthakāma udyamaṃ yadā karoti tadedaṃ karoti 
'ā no bhara' iti sūktenājyasamitpuroḍāśādi juhoti 
'ā no bhara' iti sūktaṃ japati 
dravyahastyaśvaratnadhanadhānyādyevaṅkāmo yadodyamaṃ vaṇijādi karoti tadedaṃ karma karoti 
yasminnārambho gṛhādi na sidhyati tadedaṃ karma 
'dhītī vā ye' iti dvābhyāmṛgbhyāmājyādyupadadhīta 
'dhītī vā' iti dvyarcaṃ sūktaṃ japati 
artha udyamaṃ kariṣyamāṇaḥ 
samāptam arthavighnaśamanaṃ dravyotthāpanam 
atha dyūtajayakarmocyate 
pūrvāsvaṣāḍhāsu gartaṃ khanati  KauśS 
pūrvāṣāḍhānakṣatre gartaṃ khanati tūṣṇīm 
uttarāsu sañcinoti  KauśS 
uttarāṣāḍhānakṣatre sañcinoti pūrayati tūṣṇīm 
ādevanaṃ saṃstīrya  KauśS 
udbhindantīṃ sañjayantīṃ 
yathā vṛkṣamaśaniḥ 
idamugrāya 
iti vāsitānakṣānnivapati  KauśS 
tatra dyūtasthānaṃ kṛtvā trayodaśyādayastisro dadhimadhuni vāsayitvā akṣayati tān pāśān vākṣān vā kapardikān vā 
'udbhindantīṃ sañjayantīm' iti sūktenābhimantrya dyūtakrīḍāṃ kuryāt 
pūrvāṣāḍhāsu gartaṃ khanatyuttarāsu samminoti pūrayati 
kapardakān dadhimadhuni vāsayitvā 'yathā vṛkṣamaśaniḥ' iti navarcena sūktenābhimantrya dyūtakrīḍāṃ karoti 
jayakāmaḥ 
dadhimadhuni akṣān vāsayitvā 'idamugrāya babhrave' iti saptarcena sūktenābhimantrya dyūtakrīḍāṃ karoti 
dyūte jayo bhavati 
samāptāni dyūtajayakarmāṇi 
dyūtakrīḍāṃ karoti tasyābhimantrya dadāti dyūtakārāya 
athārthotthāpanodyamakaravighnaśamanakarmocyate 
ambayo yanti 
śambhumayobhū hiraṇyavarṇāḥ 
yadadaḥ 
punantu mā 
sasruṣīḥ 
himavataḥ pra sravanti 
vāyoḥ pūtaḥ pavitreṇa 
śaṃ ca no mayaśca naḥ 
anaḍudbhyastvaṃ prathamam 
mahyamāpaḥ 
vaiśvānaro raśmibhiḥ 
ityabhivarṣaṇāvasecanānām  KauśS 
'ambayo yanti' 'āpo hi ṣṭhā' 
'śaṃ no devīḥ' 
iti tribhiḥ sūktairmaruto yajate pākayajñavidhānena yathā varuṇam 
'mārutaṃ kṣīraudanaṃ mārutaśṛtam' ityādi bhavati 
arthakāmaḥ 
'hiraṇyavarṇāḥ' iti maruto yajate yathā varuṇam 
'yadadaḥ samprayatīḥ' iti sūktena maruto yajate yathā varuṇam 
'punantu mā' iti sūktena maruto yajate yathā varuṇam 
'sasruṣīḥ' iti sūktena maruto yajate yathā varuṇam 
'himavataḥ' iti sūktena maruto yajate yathā varuṇam 
'vāyoḥ pūtaḥ' iti tṛcena maruto yajate yathā varuṇam 
'śaṃ ca no mayaśca naḥ' iti maruto yajate yathā varuṇam 
'anaḍudbhyastvaṃ prathamam' iti sūktena maruto yajate yathā varuṇam 
'mahyamāpaḥ' iti sūktena maruto yajate yathā varuṇam 
'vaiśvānaro raśmibhiḥ' iti sūktena maruto yajate yathā varuṇam 
 evamādyā oṣadhīḥ sampātyābhinyubjanaṃ viplāvanaṃ śvaśira eḍakaśiraḥ keśajaradupānahayuddha udapātrakarma etānyabhivarṣaṇāni karmāṇi bhavanti 
ekaikasya sūktasya 
eke ācāryā marutayāgasthāne mantroktādevatāyāgaṃ kuryāt yathā varuṇam 
athauṣadhyādi samānam 
varṣakarmaṇāmarthotthāpanakāmaḥ 
abhyātānāntaṃ kṛtvā 'ambayo yanti' iti 'āpo hi ṣṭhāḥ'
'śaṃ no devīḥ' iti tribhiḥ
sūktairudakaghaṭaṃ sampātyābhimantrya tata āplāvayati 
tata uttaratantram 
vighnopaśamanakāmaḥ 
pūrvatantraṃ kṛtvā 'hiraṇyavarṇāḥ' iti sūktenodakapūrṇaṃ ghaṭaṃ sampātyābhimantrya tata āplāvayati 
tata uttaratantram 
arthotthāpanakāmaḥ 
abhyātānāntaṃ kṛtvā 'yadadaḥ samprayatīḥ' iti sūktenodapātraṃ sampātyābhimantryāplāvayati 
tata uttaratantram 
vighnaśamanakāmaḥ 
tantraṃ kṛtvā 'punantu mā' iti sūktenodapātraṃ sampātyābhimantryāplāvayati 
uttaratantram 
arthamutthāpanakāmaḥ 
tantraṃ kṛtvā 'sasruṣīḥ'
'himavataḥ' iti sūktābhyāmudakaghaṭaṃ sampātyābhimantryāplāvayati 
tata uttaratantram 
tantraṃ kṛtvā 'vāyoḥ pūtaḥ' iti sūktenodakaghaṭaṃ sampātyābhimantryāplāvayati 
tata uttaratantram 
tantraṃ kṛtvā 'śaṃ ca no mayaśca naḥ' ityṛcodapātraṃ sampātyābhimantryāplāvayati 
tata uttaratantram 
tantraṃ kṛtvā 'anaḍadbhyastvaṃ prathamam' iti sūktanodapātraṃ sampātyābhimantryāplāvayati 
tata uttaratantram 
abhyātānāntaṃ kṛtvā 'mahyamāpaḥ' 'vaiśvānaro raśmibhiḥ' iti sūktābhyāmudapātraṃ sampātyābhimantryāplāvayati 
tata uttaratantram 
arthotthāpane vighnaśamanakāmaḥ 
'ambayo yanti' 'āpo hi ṣṭhāḥ' 'śaṃ no devīḥ' iti tribhiḥ sūktairudakaghaṭamabhimantryāvasiñcati 
'hiraṇyavarṇāḥ' iti sūktenāvasiñcati 
'yadadaḥ samprayatīḥ' iti sūktenodakaghaṭamabhimantrya puruṣamavasiñcati 
vidyādhanaviṣaye vighnaṃ na bhavati
'punantu mā' iti sūktenodakamabhimantryāvasiñcati puruṣam 
'sasruṣīḥ' 'himavataḥ' iti sūktābhyāmudakamabhimantryāvasiñcati 
'vāyoḥ pūtaḥ' ityudakamabhimantryāvasiñcati 
'śaṃ ca no mayaśca naḥ' ityṛcodakamabhimantryāvasiñcati 
'anaḍudbhyastvaṃ prathamam' ityudakamabhimantryāvasiñcati 
'mahyamāpaḥ' 'vaiśvānaro raśmibhiḥ' iti sūktābhyāmudakamabhimantryāvasiñcati 
vighnaśamanakāmaḥ 
samāptānyabhivarṣaṇāvasecanāni karmāṇi 
uttamena vācaspatiliṅgābhirudyantamupatiṣṭhate  KauśS 
'vaiśvānaro raśmibhiḥ' sūktena 'udehi vājin' 
iti viṃśatibhirṛgbhiścodyantamupatiṣṭhate 
arthakāmaḥ 
snāto'hatavasano niktvāhatamācchādayati  KauśS 
'vaiśvānaro raśmibhiḥ' iti sūktena 'udehi vājin' iti viṃśatibhirṛgbhiśca snānaṃ kṛtvopatiṣṭhate 
arthamutthāpanakāmaḥ 
ahatavastraparidhānaṃ kṛtvā 'vaiśvānaro raśmibhiḥ' iti sūktena 'udehi vājin' iti viṃśatibhirṛgbhiścopatiṣṭhate 
arthasiddhikāmaḥ 
dadāti  KauśS 
'vaiśvānaro raśmibhiḥ' 'udehi vājin' iti viṃśatibhirṛgbhiśca vastramabhimantrya paridhāpayati 
artho mama sidhyatām evaṅkāmaḥ 
'vaiśvānaro raśmibhiḥ' 'udehi vājin' iti viṃśatirṛgbhiśca vastramabhimantrya dadāti 
vidrāvanādiviṣaye śamanakāmaḥ 
samāptāni vighnaśamanakarmāṇi 
atha govatsadveṣavirodhe sāmmanasyamucyate 
yathā māṃsam 
iti vananam  KauśS 
vatsaṃ sandhāvya gomūtreṇāvasicya triḥ pariṇīyopacṛtati  KauśS 
 'yathā māṃsam' iti sūktena vatsaṃ snānaṃ kārayitvā gomūtreṇāvasicya tato vatsaṃ triḥ paribhrāmayitvā tato'bhimantrya tataḥ pānārthaṃ muñcati 
śiraḥkarṇamabhimantrayate  KauśS 
'yathā māṃsam' iti sūktena goḥ śiraḥ karṇaṃ cābhimantrayate 
gavāṃ vatsena saha virodhe 
vatsagovirodhe sāmmanasyaṃ karma 
samāptaṃ govatsasya virodhe sāmmanasyam 
akaraṇe gauḥ pūrvā vinaśyati 
aśvavināśe prakāra ucyate 
athāśvaśāntividhiṃ vakṣyāmaḥ 
vātaraṃhā  iti snāte'śve sampātānabhyatinayati  KauśS 
abhyātānāntaṃ kṛtvā aśvān snāpayitvā agrekṛtya svāśvaṃ 'vātaraṃhā bhava' iti sūktenodapātraṃ sampātyābhimantrya 
palāśe cūrṇeṣūttarān  KauśS 
tataḥ palāśapatre sarvauṣadhīḥ kṛtvottarasampātānauṣadhāvānayati 
ācamayati  KauśS 
āplāvayati  KauśS 
udapātreṇācāmayatyāplāvayati ca 
cūrṇairavakirati  KauśS 
trirekayā ceti  KauśS 
sarvauṣadhicūrṇairavakirati triḥ 
'ekayā ca daśabhiḥ' 
ityṛcā snātān mardhni parikirati 
abhyātānādyuttaratantram 
aśvaśāntiḥ 
aśvāḥ śāntāstejasvino nirupadravā vegavanta ārogyavanto bhavanti 
aśvaśāntiḥ samāptā 
pañcame'dhyāye pañcamī kaṇḍikā  KKp 
atha pravāsena dravyotthāpanamucyate 
bhadrādadhi 
iti pravatsyannupadadhīta  KauśS 
'bhadrādadhi' ityṛcājyaṃ juhoti 
ājyatantre 
'bhadrādadhi śreyaḥ' ityṛcā samidha ādadhāti śāntāḥ 
vighnaśamanakāmaḥ 
'bhadrādadhi śreyaḥ' ityṛcā puroḍāśaṃ juhoti 
tantravikalpaḥ 
'bhadrādadhi' ityṛcā payo juhoti 
tantre 
'bhadrādadhi śreyaḥ' ityṛcodaudanādi haviṣāmupadhānaṃ kuryāt 
sarvatra tantravikalpaḥ 
pravāse gatvā caurabhayamudakabhayaṃ gamane vighnaṃ na bhavati 
samāptaṃ pravāse gacchatāṃ vighnaśamanam 
japati  KauśS 
'bhadrādadhi' ityṛcaṃ japati 
pathi gacchatāṃ vighnaṃ na bhavati 
iti vighnaśamanam 
yānaṃ samprokṣya vimocayati  KauśS 
'bhadrādadhi' ityṛcā yānaṃ sampātyābhimantryājyatantre grāme gatvā tata udakena samprokṣati vimocayati 
vighnaśamanakāmaḥ 
dravyotthāpanaṃ ca 
dravyaṃ sampātavadutthāpayati  KauśS 
yadi yānena yāti tadā idaṃ karma 
ājyatantre sampātyābhimantryārohaṇaṃ kuryāt 
nirmujyopayacchati  KauśS 
abhyātānāntaṃ kṛtvā 'bhadrādadhi' ityṛcā vaṇijadravyaṃ vastravalayāśvādi sarvadravyaṃ sampātyābhimantrya 
pratidravyaṃ mantrāvṛttiḥ 
aśvavastravalayādi 
tata uttaratantram 
vastrādidravyaṃ vikrayārthaṃ nayati 
yadā dravyaṃ gṛhṇāti tadedaṃ karma 
'bhadrādadhi' ityṛcābhimantrya gṛhṇāti 
samāptaṃ vaṇijalābhakarma 
pathi gṛhe'nyatra vā vaṇijavighāto na bhavati 
athābhyāgatapuruṣāṇāṃ sāmmanasyaṃ kriyate 
yadā viśiṣṭo gṛha āgacchati tadedaṃ maitrīkarma kriyate 
mitraṃ tveṣāṃ darśane āgatānāṃ yadā gṛha āgacchati tadedaṃ kuryāt 
ubhā jigyathuḥ 
ityārdrapādābhyāṃ sāmmanasyam  KauśS 
ājyatantraṃ kṛtvā 'ubhā jigyathuḥ' ityṛcā hastyādi yānaṃ sampātyābhimantrya tata uttaratantram 
tasmin yāne yasya sāmmanasyaṃ kriyate 
sarve yānasyoparyupaviśanti 
sarve yānasyopari caṭanti 
yānena pratyañcau grāmān pratipādya prayacchati  KauśS 
tataḥ paścimadigbhāge gatvā punargṛha āgacchanti 
tata 'ubhā jigyathuḥ' ityṛcodanamabhimantrya prayacchati bhojanārtham 
manthaṃ vā 
sarvaiḥ saha bhuñjanti 
samāptaṃ sāmmanasyam 
ekasmin yuddhe kriyamāṇe sahāyagatasya karma 
anyasya ca sādhāraṇamityarthaḥ 
yo yuddhe sāhāyatvaṃ karoti tasyedaṃ karma 
prathamaṃ pādau prakṣālya tataḥ karma ceti 
kecit kṣatriyayoridaṃ karma manyante 
samāptaṃ sāmmanasyamarthotthāpanaṃ vighnaśamanaṃ yuddhādi 
atha gṛhe viruddhe sati sāmmanasyamucyate 
āyātaḥ samidha ādāya ūrjaṃ bibhrat 
ityasaṅkalpayannetya sakṛdādadhāti  KauśS 
kartāraṇye gatvā samidho gṛhītvā tūṣṇīṃ gṛha āgatya tataḥ 'ūrjaṃ bibhrat' iti sūktena tāḥ samidhaḥ sakṛtsarvāḥ sūktāntenādadhāti 
gṛhamānuṣāṇāṃ sāmmanasyaṃ bhavati 
kalahanivāraṇam 
kalaho na bhavatītyarthaḥ 
samāptaṃ gṛhasāmmanasyaṃ vighnaśamanaṃ ca 
mantrabrāhmaṇayordravyamicchati tasyedaṃ karma pratigrahādyucyate 
ṛcaṃ sāma  ityanupravacanīyasya juhoti  KauśS 
yuktābhyāṃ tṛtīyām  KauśS 
ānumatīṃ caturthīm  KauśS 
abhyātānāntaṃ kṛtvā 'ṛcaṃ sāma' ityṛcājyaṃ juhoti 
'ṛcaṃ sāma yadaprākṣam' ityṛcājyaṃ juhoti 
'ṛcaṃ sāma' iti dvābhyāṃ tṛtīyāmāhutiṃ juhoti 
'anumataye svāhā' iti caturthīmāhutiṃ juhoti 
abhyātānādyuttaratantram 
vedapāṭhena śāstrapāṭhenārthotthāpanamicchannidaṃ karoti 
samāptaṃ vedena śāstreṇa arthotthāpane vighnaśamanam 
atha parimokṣasamāvartanavidhiṃ vakṣyāmaḥ 
samāvartanīyasamāpanīyayoścaiṣejyā  KauśS 
apo divyāḥ  iti paryavetavrata udakānte śāntyudakamabhimantrayate  KauśS 
astamite samitpāṇiretya tṛtīyāvarjaṃ samidha ādadhāti  KauśS 
idāvatsarāya KauśS 
iti vratavisarjanamājyaṃ juhuyāt  KauśS 
samidho'bhyādadhyāt  KauśS 
idāvatsarāya parivatsarāya saṃvatsarāya prativedayāma enat 
yadvrateṣu duritaṃ nijagmimo durhārdaṃ tena śamalenāñjmaḥ 
yanme vrataṃ vratapate lulobhāhorātre samādhātāṃ ma enat 
udyan purastādbhiṣagastu candramāḥ sūryo raśmibhirabhigṛṇātvenat 
yad vratamatipede cittyā manasā hṛdā 
ādityā rudrāstanmayi vasavaśca samindhatām 
vratāni vratapataya upākaromyagnaye 
sa me dyumnaṃ bṛhadyaśo dīrghamāyuḥ kṛṇotu me iti vratasamāpanīrādadhāti  KauśS 
godānikaṃ tantramājyabhāgāntaṃ kṛtvā tataḥ śāntyudakaṃ kṛtvābhimantrayate 
'apo divyāḥ' iti catasṛbhiḥ
 tato'bhyātānādi paridhāpanāntaṃ kṛtvā kecit paridānānte tato'bhyātānaṃ hutvā tata 'idāvatsarāya' iti kalpajaiścaturbhirṛgbhirājyaṃ juhuyāt 
punaḥ 'idāvatsarāya' iti catasraḥ samidha ādadhīta 
iti vratavisarjanam 
vrataśrāvaṇam 
vrataṃ visarjati 
tato'bhyātānāni juhoti 
tata 'ṛcaṃ sāma' iti prathamayarcājyāhutiṃ hutvā 'ṛcaṃ sāma yadaprākṣam' iti dvitīyām 
yuktābhyāṃ tṛtīyāmānumatīṃ caturthīm 
trirātramarasāśī snātavrataṃ carati  KauśS 
tato'bhyātānāni juhoti 
'doṣo gāya'  iti sūktena bhaktaṃ sampātyābhimantryāśnāti 
abhyātānādyuttaratantram 
iti parimokṣaṃ samāptam 
 vedavrataṃ kalpavrataṃ mṛgāravrataṃ viṣāsahivrataṃ yamavrataṃ śirovratam aṅgirovratam ityevamādiṣvabhyātānāntaṃ kṛtvā 'idāvatsarāya' iti vratavisarjanaṃ  
vrataśrāvaṇaṃ ca karoti  
tantravikalpo hastahomatvāt 
yatra kvacid vrataṃ vaidikaṃ laukikaṃ ca tatra sarvatra vratādānaṃ vratavisarjanaṃ ca bhavati vidhānena 
śirovratādīni nityāni 
kṛcchracāndrāyaṇādīni smṛtivihitāni 
kṛcchracāndrāyaṇādīni kāmyāni smṛtipurāṇaśāstravedavihitāni ca 
tasmāt sarvāṇi vrataśabdavācyāni 
tāni sarvāṇyeva vidhānena kartavyāni 
yatra vapanaṃ tatra sarvatra godānikaṃ kuryāt 
parimokṣādanantaraṃ trirātraṃ snātavrataṃ caret 
astamite 'apo divyāḥ' iti tisṛbhiḥ samidha ādadhāti 
tṛtīyāvarjam 
anye ekarātraṃ samidādhānaṃ kurvanti 
iti parimokṣaḥ samāptaḥ 
atha pāpalakṣaṇastrī tasyāḥ śāntirucyate 
nirlakṣmyam 
iti pāpalakṣaṇāyā mukhamukṣatyanvṛcaṃ dakṣiṇāt keśastukāt  KauśS 
'nirlakṣmyam' iti sūktena sā strī mukhaṃ pratyṛcaṃ prakṣālayati 
tasyā mukhe hastayormaśakaśigruvārakāvasthānatilakaṃ hrasvakeśādipāpalakṣaṇaṃ sāmudrike strīlakṣaṇaṃ vyākhyātam 
'nirlakṣmyam' iti sūktenodakaghaṭamabhimantrya strīṃ
pāpalakṣaṇāmabhiṣiñcati dakṣiṇāt keśādārabhya yāvaduttaraṃ pārśvam 
tataḥ pāpalakṣaṇaṃ vinaśyati 
palāśena phalīkaraṇān hutvā śeṣaṃ pratyānayati  KauśS 
phalīkaraṇatuṣabusāvatakṣaṇāni savyāyāṃ pādapārṣṇyāṃ nidadhāti  KauśS 
abhyātānāntaṃ kṛtvā 'nirlakṣmyam' iti sūktena pālāśaparṇena kukusāñjuhoti 
homaśeṣān kukusān savyāyāṃ pādapārṣṇyāṃ nidadhāti 
tata uttaratantram 
'nirlakṣmyam' iti sūktena phalīkaraṇāñjuhoti 
hastahomatvāt tantravikalpaḥ 
'nirlakṣmyam' iti sūktena vrīhituṣān juhoti 
homaśeṣān vrīhituṣān savyāyāṃ pādapārṣṇyāṃ nidadhāti 
'nirlakṣmyam' iti sūktena busaṃ juhoti 
savyāyāṃ pādapārṣṇyāṃ nidadhāti 
'nirlakṣmyam' iti sūktena kāṣṭhāvatakṣaṇāni juhoti 
savyāyāṃ pādapārṣṇyāṃ nidadhāti 
anena pāpalakṣaṇaṃ na bhavati 
iti pāpalakṣaṇadoṣaśamanaśāntiḥ samāptā 
atha pāpadarśane śāntirucyate 
apanodanāpāghābhyāmanvīkṣaṃ pratijapati  KauśS 
'āre'sau'  iti 'apa naḥ śośucadagham' 
iti sūktābhyāmanvīkṣaṃ dṛṣṭvā japet 
darśanadoṣo na bhavati
eko vā yadi vā trīṇi pañca sapta navastathā
puruṣasya bhāgyakāle hariṇā yānti pradakṣiṇāḥ 
apradakṣiṇeṣu hariṇeṣvayaṃ japaḥ 
pakṣiṣu ca 
grāme'pi bahirvāpaśakune dṛṣṭa idaṃ karoti 
śvānarudite kākarudite śivārudite cāyam 
 kākamaithune puruṣasya maithune śyenamaithunadarśane nagnāstrīdarśane nagnapuruṣasya napuṃsakasya darśane puṃścalīcandramaṇḍalaśyāmasya ca 
kṛttikārohiṇī paṭhitā apaśakunāḥ 
yatra kvacidapaśakunāḥ paṭhitāstatra sarvatrāyaṃ japaḥ 
śrutau smṛtau vā paṭhitā adṛṣṭavyāsteṣāṃ sarveṣāṃ darśane'dbhutānāṃ darśaneṣvayaṃ japaḥ kartavyaḥ 
loke yadviruddham 
anvīkṣaṃ prasiddhamadṛṣṭavyāsteṣāmayaṃ japaḥ 
apaśakunajapaḥ samāptaḥ 
atha puruṣo strī vā kāryakaraṇe vighnaśamane ca karmocyate 
dīrghāyutvāya 
iti mantroktaṃ badhnāti  KauśS 
abhyātānāntaṃ kṛtvā 'dīrghāyutvāya' iti sūktena jaṅgiḍamaṇiṃ śaṇasūtreṇa baddhvā sampātyābhimantrya badhnāti 
tata uttaratantram 
kṛtyādūṣaṇārthaḥ 
āpyāyayati 
vighnaśamane rakṣākaraṇaḥ 
vighnaḥ viskandheyaḥ 
samāptaṃ vighnaśamanam 
pañcame'dhyāye ṣaṣṭhī kaṇḍikā  KKp 
punarvighnaśamanamucyate 
karśaphasya 
iti piśaṅgasūtramaraludaṇḍaṃ yadāyudham  KauśS 
abhyātānāntaṃ kṛtvā 'karśaphasya' iti sūktena piśaṅgavarṇasūtre'ralumaṇiṃ sampātyābhimantrya badhnāti 
abhyātānādyuttaratantram 
viskandhavighnaśamano maṇiḥ 
spardhāvināśo bhavatītyarthaḥ 
spardhamānasya spardhā vinaśyatītyarthaḥ 
samāptā vighnaśamane maṇiśāntiḥ 
abhyātānāntaṃ kṛtvā 'karśaphasya' iti sūktena veṇudaṇḍādīn sampātya tataḥ sūktena vimṛjya dhārayati 
tata uttaratantram 
citradaṇḍe dhvajadaṇḍe cihnadaṇḍe vedayaṣṭau lakuṭādidaṇḍaṃ sarvaṃ sampātya yo dhārayati tasya sarpaśṛṅgidaṃṣṭrādi vighnaṃ na bhavati 
ajñāte jñāte tejavṛddhiśca bhavati 
abhyātānāntaṃ kṛtvā 'karśaphasya' iti sūktenāyudhaṃ sampātya vimṛjya dhārayati 
tata uttaratantram 
sarvaśastrasampātite māyādikaṃ māyājālayuddhe nivāraṇam 
saṅgrāma indrajālanivāraṇam 
yuddhe vighnaṃ na bhavati 
śatruhaṭhaṃ nivārayati 
śatravo gacchanti 
spardhamānaśatruṃ jayati 
haṭhaṃ vināśayati 
phalīkaraṇairdhūpayati  KauśS 
'karśaphasya' iti sūktena phalīkaraṇānagnau prakṣipya vighnagṛhītaṃ puruṣaṃ dhūpayati 
vighnaśamanaṃ bhavati 
yasyārambhā na sidhyanti tasyedaṃ karma bhavati 
iti vighnaśamanaṃ samāptam 
atha bhūmiśuddhiḥ 
gṛhaṃ kariṣyamāṇa idaṃ karoti 
ati dhanvāni 
ityavasānaniveśanānucaraṇāni ninayanejyā  KauśS 
'ati dhanvāni' iti dvābhyāmudapātramabhimantrya tatra ninayati bhūmau yatra gṛhaṃ kariṣyati 
tatra vighnaśamanaṃ bhavati 
śyenadevatāyai pākayajñavidhānenājyabhāgāntaṃ kṛtvā 'ati dhanvāni' iti dvābhyāmṛgbhyāṃ caruṃ juhoti 
pārvaṇādyuttaratantram 
bhūmisthāne yatra gṛhaṃ kariṣyati tatra śyenayāgaṃ kṛtvā gṛhaṃ kuryāt 
athavā nave gṛhe śyenayāgaḥ kartavyaḥ 
vikalpa iti bhāṣyakāraḥ 
prathamato vā śyenayāgo nave gṛhe 
atha gṛhapraveśa ucyate 
vāstusaṃskāra ucyate 
vāstoṣpatīyaiḥ kulijakṛṣṭe dakṣiṇato'gneḥ sambhāramāharati  KauśS 
vāstoṣpatyādīni mahāśāntimāvapate  KauśS 
'ihaiva dhruvām' ityādi gaṇena bhūmiṃ halena karṣati 
tato dakṣiṇataḥ sambhāramāharatyagneḥ 
tataḥ śāntyudakaṃ karoti 
mātalīvarjaṃ kṛtvā vāstoṣpatyādīni caturgaṇī mahāśāntiḥ 
śāntyudaka āvapate 
tato mātalīṃ kṛtvā tataḥ śāntyudakaṃ samāpyate 
tena bhūmiṃ prokṣayet  tataḥ 
madhyame garte darbheṣu vrīhiyavamāvapati  KauśS 
nikṣipati 
śāntyudakaśaṣpaśarkaramanyeṣu  KauśS 
śāntyudakaṃ śaṣpaśarkarānanyeṣu sthūṇāgarteṣu pārśvasthiteṣu prakṣipati 
ihaiva dhruvām 
iti mīyamānāmucchrīyamāṇāmanumantrayate  KauśS 
'ihaiva dhruvām' iti sūktena mīyamānāṃ śālāmanumantrayate 
yadā sthūṇocchrīyate tadā 'ihaiva dhruvām' iti sūktenānumantrayate 
abhyajya ṛtena 
iti mantroktam  KauśS 
sthūṇāvaṃśaṃ ghṛtenābhyajya tūṣṇīm 
tataḥ 'ṛtena sthūṇām' ityṛcā vaṃśān ropayati 
pūrṇaṃ nārī 
ityudakumbhamagnimādāya prapadyante  KauśS 
tataḥ puṇyāhavācanaṃ kṛtvā 'pūrṇaṃ nārī' ityṛcodakumbhasahitāṃ patnīmabhimantrya bāhyato gṛhaṃ praveśayanti 
yajamānapuruṣo'gniṃ gṛhītvā 
anye praviśanti 
dhruvābhyāṃ dṛṃhayati  KauśS 
'ihaiva dhruvām' 
iti dvābhyāmṛgbhyāṃ dṛḍhāṃ kārayati śālābhūmim 
śambhumayobhubhyāṃ viṣyandayati  KauśS 
'āpo hi ṣṭhā'  'śaṃ no devīḥ' 
iti dvābhyāmudakumbhamabhimantrya tena gṛhabhūmimāplāvayati 
vāstoṣpate prati jānīhyasmān svāveśo anamīvo na edhi 
yattvemahe prati nastajjuṣasva catuṣpado dvipada ā veśayeha 
anamīvo vāstoṣpate viśvā rūpāṇyāviśan 
sakhā suśeva edhi naḥ iti vāstoṣpataye kṣīraudanasya juhoti  KauśS 
tataḥ pākayajñavidhānena 'vāstoṣpataye juṣṭaṃ nirvapāmi' iti nirvāpaḥ 
'vāstoṣpataye tvā juṣṭaṃ prokṣāmi' iti prokṣaṇam 
'vāstoṣpatiṃ gacchatu haviḥ svāhā' iti barhirhome 
vāstoṣpatidevatākaṃ kṣīraudanaṃ cājyabhāgāntaṃ kṛtvā 'vāstoṣpate prati jānīhi' iti dvābhyāṃ caruṃ juhoti 
tataḥ pārvaṇādyuttaratantram 
kecidasmin tantre'bhyātānāntaṃ hutvā 
'yajūṃṣi yajñe' 
iti dvādaśarcena sūktena navaśālāyāṃ sarpirmadhumiśraṃ juhvati sakṛdekāmāhutim 
'doṣo gāyaḥ'  iti dvitīyāmāhutiṃ juhoti 
yuktābhyāṃ tṛtīyāmāhutiṃ juhoti 
ānumatīṃ caturthīm 
 kalaśodakapānīyamācāryo gṛhītvā śālāmaṅgulibhyāṃ samprokṣya yajamānapatnīsahiteṣu gṛheṣu madhya āsāda upaviśya kalaśodakaṃ bhūmau ninayati 
ācāryādyā ādau vāṅmaunaṃ kurvanti 
'ihaiva sta'  ityṛcā vāgvisargaḥ 
abhyātānādyuttaratantram 
sarvānnāni brāhmaṇān bhojayati  KauśS 
miṣṭānnānītyarthaḥ 
maṅgalyāni  KauśS 
vṛddhā striyo gītamaṅgalyādi kurvanti 
brāhmaṇāḥ puṇyāhāni paṭhanti 
śrāddhaṃ ca kecit paścāt kurvanti kecit pūrvaṃ kurvanti 
sarvatra bhūmiśuddhividhānam 
gṛhakaraṇavidhānaṃ ca 
 yatra yatra gṛhaṃ maṇḍapaṃ vā kuṭī vā citraśālā vā maṭhasthānaṃ vā prākārāṭṭālakaṃ vā devagṛhaṃ vā'nyadvā tṛṇamayaṃ vā kāṣṭhamayaṃ veṣṭikāmayaṃ  
vā pāṣāṇamayaṃ vā gṛhādikaṃ karoti  
tatrānena vidhānena vāstuyāgaḥ kartavyaḥ 
samāptaṃ gṛhapraveśakarma 
anena vidhinā śālā kṛtā śāntā 
gṛhiṇo nirupadravāḥ sukhinaḥ putravanto godhanadhānyapuṣṭāḥ 
bhogyā ca śālā bhavati 
evaṃ vāstusukhaṃ bhavati 
atha kravyādopahatagṛhe kṣetre vānyatra goṣṭhe vā yatra kvacit tatra śāntirucyate 
ye agnayaḥ  iti kravyādanupahata iti pālāśaṃ badhnāti  KauśS 
abhyātānāntaṃ kṛtvā 'ye agnayo apsvantaḥ' iti saptarcena pālāśavṛkṣamaṇiṃ sampātyābhimantrya badhnāti 
abhyātānādyuttaratantram 
juhoti  KauśS 
'ye agnayaḥ' iti saptarcenājyaṃ juhoti 
ājyatantre 
ādadhāti  KauśS 
'ye agnayaḥ' iti saptarcena pālāśasamidha ādadhāti 
tantravikalpaḥ 
 kravyāde praviṣṭe gṛhe kumārā mriyante vatsā vā kiśorā vā anyā vopahatiḥ kulakalaho hānirdhananāśo yatra bhavati tadgṛhaṃ grāmaṃ nagaraṃ vā  
kravyādopahataṃ jānīyāt  
udañcanenodapātryāṃ yavānadbhirānīyollopam  KauśS 
'ye agnayaḥ' iti saptarcena sūktena pālāśyudañcanenodakaṃ juhoti agnau 
tantravikalpaḥ 
'ye agnayaḥ' iti saptarcenodadhānyāstadudakaṃ codakapātryāṃ pālāśyāṃ yavān prakṣipya tataḥ pratyṛcaṃ juhotyagnau 
hastahome tantravikalpaḥ 
kule kalahakumāravatsamaraṇagomaraṇādi dhanadhānyavināśādi cintitodvegādi kravyādacihnāni 
kravyādopahataśāntiḥ samāptā 
atha kravyācchamanavidhānamucyate 
ye agnayaḥ  iti pālāśyā darvyā manthamupamathya kāmpīlībhyāmupamanthanībhyām  KauśS 
'ye agnayaḥ' iti daśarcena sūktena saktūdakaṃ kāmpīlasamiddvayena manthamāloḍya tataḥ pālāśyā darvyā juhoti pratyṛcam 
tantravikalpaḥ darvihomatvāt 
samāptaṃ kravyācchamanam 
laukike vāgnau gṛha āvasathye vā śāntikapauṣṭikārthe manthane vā yatra vā kravyādopahatirdṛśyate tatra sarvatra kuryāditi 
atha vaśāśamanavidhānamucyate 
śamanaṃ ca  KauśS 
'ye agnayaḥ' iti daśarcena sūktena vaśāmabhimantrya tato brāhmaṇāya dadāti 
yasya gṛhe vaśā bhavati jāyate tad gṛhaṃ daivahataṃ jānīyāt 
iti vaśāvidhānena śamanaṃ samāptam 
pañcame'dhyāye saptamī kaṇḍikā  KKp 
atha vaśāśamanavidhānamucyate 
ya ātmadā  iti vaśāśamanam  KauśS 
purastādagneḥ pratīcīṃ dhārayanti  KauśS 
paścādagneḥ prāṅmukha upaviśyānvārabdhāyai śāntyudakaṃ karoti  KauśS 
pākatantramājyabhāgāntaṃ kṛtvā purastādagneḥ pratīcīṃ gāṃ dhārayitvā paścādagneḥ prāṅmukha upaviśya kartā śāntyudakaṃ
karoti  vaśāyā anvārabdhāyai 
tatraitat sūktamanuyojayati  KauśS 
kāṣṭhena tṛṇena vā 'ya ātmadā' iti sūktaṃ śāntyudake'nuyojayet 
tenaināmācāmayati ca samprokṣati ca  KauśS 
mātalyantena śāntyudakenācāmayati ca samprokṣati ca vaśām 
tiṣṭhaṃstiṣṭhantīṃ mahāśāntimuccairabhinigadati  KauśS 
kartordhvasthitaḥ 
vāstoṣpatyādicaturgaṇīmahāśāntimuccairabhinigadati 
vaśāmabhimukhasthitaḥ kartā 
ya īśe paśupatiḥ paśūnām 
iti hutvā vaśāmanakti śirasi kakude jaghanadeśe  KauśS 
'ya īśe paśupatiḥ' iti sūktenājyaṃ hutvā tato vaśāyā śirasi anakti kakude skandhe jaghanadeśe 
anyatarāṃ svadhitidhārāmanakti  KauśS 
churikāyāṃ paścādanakti 
aktayā vapāmutkhanati  KauśS 
dakṣiṇe pārśve darbhābhyāmadhikṣipati amuṣmai tvā juṣṭam iti yathādevatam  KauśS 
niḥsālām  ityulmukena triḥ prasavyaṃ pariharatyanabhipariharannātmānam  KauśS 
dakṣiṇe pārśve darbhābhyāṃ dvābhyāmadhikṣipati 'prajāpataye tvādhikṣipāmi' ityanena mantreṇa 
'niḥsālām' iti sūktenolmukena triḥ pradakṣiṇaṃ paribhrāmayitvā paśuṃ madhye kṛtvātmānaṃ hi 
darbhābhyāmanvārabhate  KauśS 
dvābhyāṃ darbhābhyāṃ vaśāmanvālabhya 
paścāduttarato'gneḥ pratyakśīrṣīmudakpādīṃ nividhyati  KauśS 
samasyai tanvā bhava ityanyataraṃ darbhamavāsyati  KauśS 
 paścāduttarato'gnervaśāṃ nītvā tata ekaṃ darbhaṃ 'samasyai' iti mantreṇa bhūmau kṛtvā tata upari vaśāṃ pātayati pratyakśīrṣīmudakpādīṃ nividhyati 
atha prāṇānāsthāpayati prajānantaḥ  iti  KauśS 
tataḥ samidādhvaryurvaśāmukhaṃ nirodhayati nirucchvāsaṃ karoti mārayati 'prajānantaḥ' ityṛcā 
dakṣiṇatastiṣṭhan rakṣohaṇaṃ japati  KauśS 
dakṣiṇatastiṣṭhan 'rakṣohaṇam' 
anuvākaṃ japati 
sañjñaptāyāṃ juhoti yadvaśā māyumakratoro vā paḍbhirāhata 
agnirmā tasmādenaso viśvānmuñcatvaṃhasaḥ iti  KauśS 
'yadvaśā māyum' ityṛcā kalpajayājyaṃ juhoti sañjñaptāyām 
tataḥ patnyudapātraṃ gṛhītvā paśusamīpaṃ gacchati 
udapātreṇa patnyabhivrajya mukhādīni gātrāṇi prakṣālayate  KauśS 
tataḥ paśormukhādīni gātrāṇi prakṣālayati 
mukhaṃ śundhasva devayajyāyai iti  KauśS 
prāṇān iti nāsike  KauśS 
cakṣuḥ iti cakṣuṣī  KauśS 
śrotram iti karṇau  KauśS 
yatte krūraṃ yadāsthitam iti samantaṃ rajjudhānam  KauśS 
caritrāṇi iti pādān samāhṛtya  KauśS 
nābhim iti nābhim  KauśS 
meḍhram iti meḍhram  KauśS 
pāyum iti pāyum  KauśS 
'mukhaṃ śundhasva devayajyāyai' iti mantraṃ kartā brūyāt 
'prāṇān śundhasva devayajyāyai' iti prāṇān 
'nāsike śundhasva' iti nāsike 
'cakṣuṣī śundhasva' iti cakṣuṣī 
'śrotraṃ śundhasva' iti śrotram 
'karṇau śundhasva' iti karṇau 
'yatte krūraṃ yadāsthitam' iti samantaṃ rajjudhānam 
'caritrāṇi' iti mantreṇa pādān samāharati 
'nābhiṃ śundhasva devayajyāyai' iti nābhim 
'meḍhraṃ śundhasva' iti meḍhram 
'pāyuṃ śundhasva' iti pāyum pratimantraṃ gātraprakṣālanam 
yatte krūraṃ yadāsthitaṃ tacchundhasva ityavaśiṣṭāḥ pārśvadeśe'vasicya yathārthaṃ vrajati  KauśS 
śeṣamudakaṃ pārśvadeśe nikṣipya 'yatte krūraṃ yadāsthitaṃ tacchundhasva' iti mantreṇa tato patnī yathārthaṃ vrajati 
vapāśrapaṇyāvājyaṃ sruvaṃ svadhitiṃ darbhamādāyābhivrajyottānāṃ parivartmānulomaṃ nābhideśe darbhamāstṛṇāti  KauśS 
tato vapāśrapaṇyāvājyaṃ sruvaṃ svadhitiṃ darbhamādāya paśusthāne gacchati 
parivartmānulomaṃ tato nābhideśe darbhamāstṛṇāti 
auṣadhe trāyasvainaṃ svadhite mainaṃ hiṃsīḥ iti śastraṃ prayacchati  KauśS 
'oṣadhe trāyasvainam' iti churikāṃ prayacchati 
idamahamāmuṣyāyaṇasyāmuṣyāḥ putrasya prāṇāpānāvapakṛntāmi ityapakṛtya  KauśS 
'idamahaṃ mahumadasya bhūtikarṇaputrasya' ityanena mantreṇa darbhasahitaṃ nābhideśaṃ chinatti 
adharapravraskena lohitasyāpahatya  KauśS 
idamahamāmuṣyāyaṇasyāmuṣyāḥ putrasya prāṇāpānau nikhanāmi ityāsye nikhanati  KauśS 
'idamaham' iti mantreṇāvaradarbhakhaṇḍaṃ lohitaliptamāsyasthāne'pahanti 
nikhanatītyarthaḥ 
vapayā dyāvāpṛthivī prorṇuvāthām iti vapāśrapaṇyau vapayā pracchādya  KauśS 
svadhitinā prakṛtyotkṛtya  KauśS 
āvraskamabhighārya  KauśS 
'vapayā dyāvāpṛthivī' ityanena vapāśrapaṇyau vapayā pracchādya svadhitinā prakṛtyotkṛtya tataśchedanasthānaṃ ghṛtenābhighārya 
śāntavṛkṣamayāvekaikaśṛṅgā dvitīyā dviśṛṅgā 
vāyave stokānām iti darbhāgraṃ prāsyati  KauśS 
'vāyave stokānām' iti darbhāgraṃ prāsyati kṣipati 
pratyuṣṭaṃ rakṣaḥ iti carumaṅgāre nidadhāti  KauśS 
'pratyuṣṭaṃ rakṣaḥ' ityanena mantreṇāgneḥ paścādbhāge nidadhāti 
devastvā savitā śrapayatu iti śrapayati  KauśS 
suśṛtāṃ karoti  KauśS 
'devastvā' iti mantreṇa śrapayati 
suśṛtāṃ karoti tataḥ 
pañcame'dhyāye'ṣṭamī kaṇḍikā  KKp 
yadyaṣṭāpadī syād garbhañjalau sahiraṇyaṃ sayavaṃ vā ya ātmadā 
iti khadāyāṃ tryaratnāvagnau sakṛjjuhoti  KauśS 
yadyaṣṭāpadī syād garbhañjalau sahiraṇyaṃ sayavaṃ vā 'ya ātmadā' iti sūktena khadāyāṃ tryaratnāvagnau sakṛjjuhoti 
viśasya samavattānyavadyet  KauśS 
hṛdayaṃ jihvā śyenaśca doṣī pārśve ca tāni ṣaṭ 
yakṛdvṛkkau gudaśroṇī tānyekādaśa daivatāni  KauśS 
dakṣiṇaḥ kapilalāṭaḥ savyā śroṇirgudaśca yaḥ 
etāni trīṇi tryaṅgāni sviṣṭakṛdbhāga eva  KauśS 
tadavadya prajñātāni śrapayet  KauśS 
avadānāni paśorekādaśa gṛhṇāti 
hṛdayam 
jihvā 
kroḍam 
vāmabāhuḥ 
pārśve dve 
yakṛt kāleyamityucyate 
pṛṣṭakau dvau 
gudaśca 
paścimadakṣiṇabāhuśca 
ekādaśa gṛhītvā 
tataḥ sviṣṭakṛdavadānāni gṛhṇāti 
tāni trīṇi 
dakṣiṇo bāhuḥ 
vāmajaṅghā ca 
antravibhāgam 
etāni trīṇi gṛhītvā 
carumadhye māṃsāni nidadhāti 
'pari tvāgne' ityādi karoti 
hoṣyan dvirdvirdevatānāmavadyet  KauśS 
sakṛtsakṛtsauviṣṭakṛtānām  KauśS 
tato yaddaivatyaḥ paśustaddaivatyaścaruḥ śrapayitavyaḥ 
vapāyāḥ samiddhaḥ 
ūrdhvā asya 
iti juhoti  KauśS 
tato vapāyāścatvāri khaṇḍāni karoti 
'samiddho adya' iti sūktenaikaṃ khaṇḍaṃ juhoti 
'ūrdhvā asya' iti sūktena dvitīyaṃ khaṇḍaṃ juhoti 
yuktābhyāṃ tṛtīyām  KauśS 
'samiddho adya' 'ūrdhvā asya' iti sūktābhyāṃ tṛtīyaṃ khaṇḍaṃ juhoti 
ānumatīṃ caturthīm  KauśS 
'anumataye svāhā' iti caturthaṃ khaṇḍaṃ juhoti 
jātavedo vapayā gaccha devāṃstvaṃ hi hotā prathamo babhūtha 
ghṛtasyāgne tanvā saṃ bhava satyāḥ santu yajamānasya kāmāḥ svāhā  KauśS 
tato 'jātavedo vapayā gaccha devān' iti mantreṇājyaṃ juhoti 
ūrdhvaṃ nabhasaṃ mārutaṃ gacchatam iti vapāśrapaṇyāvanupraharati  KauśS 
prācīmekaśṛṅgāṃ pratīcīṃ dviśṛṅgām  KauśS 
'ūrdhvaṃ nabhasaṃ mārutaṃ gacchatam' ityanena mantreṇa vapāśrapaṇyau dve saha juhoti 
prācīmekaśṛṅgāṃ pratīcīṃ dviśṛṅgāṃ kṛtvā 
pitryeṣu vaha vapāṃ jātavedaḥ pitṛbhyo yatraitān vettha nihitān parāke 
medasaḥ kulyā upa tān sravantu satyā
eṣāmāśiṣaḥ santu kāmāḥ svāhā svadhā iti vapāyāstrirjuhoti  KauśS 
samavattānām  KauśS 
tato'vadānāni juhoti 'ya ātmadā' iti sūktena 
pratyṛcaṃ juhoti 
punaḥ 'ya ātmadā' iti sūktena caruṃ juhoti 
sthālīpākasya samrāḍasyadhiśrayaṇaṃ nāma sakhīnāmabhyahaṃ viśvā āśāḥ sākṣīya 
kāmo'si kāmāya tvā sarvavīrāya sarvapuruṣāya sarvagaṇāya sarvakāmāya juhomi 
anvadya no'numatiḥ pūṣā sarasvatī mahī 
yat karomi tadṛdhyatāmanumataye svāhā iti juhoti  KauśS 
'samrāḍasyadhi' iti mantreṇājyaṃ juhoti 
'sarvavīrāya svāhā sarvapuruṣāya svāhā sarvagaṇāya svāhā sarvakāmāya svāhā' catasra āhutīrjuhoti 
'anvadya no'numatiḥ 
pūṣā sarasvatī mahī yatkaromi tadṛdhyatāmanumataye svāhā' juhoti 
pārvaṇādi prajāpatiṃ ca hutvā tataḥ sakṛnmāṃsaṃ caruṃ cāvadya sviṣṭakṛtaṃ yajati 
'svāheṣṭebhyaḥ' ityādyuttaratantram 
samāptaṃ vaśāśamanavidhānam
daivahataṃ tasya gṛhaṃ yasya gṛhe vaśā jāyate 
tasya dhanādināśo bhavati 
tasmācchāntiḥ kartavyeti 
vaśāyā dve pratipattī 
abhimantrya vā dadāti śamanaṃ vā vidhānena kuryāt 
etena vidhānena paśavo vyākhyātāḥ 
nitye naimittike kāmye paśavo vyākhyātāḥ 
'dvādaśarātre'gniṃ paśunā yajeta' iti nityam 
naimittikākāmyāśca dhūmaketuḥ pañca paśavastāyante 
dhātāraṃ ca paśunā ca purohitapariśiṣṭeṣu paṭhyate 
ityevamādayo naimittikāḥ 
paiṭhīnasinā kāmyāḥ paṭhitāḥ 
'chāgena svahutena trayodaśamāsān' ityādi puṣṭikarmaṇāmupadhānamadhye paśuḥ paṭhitaḥ 
tasmāt mantroktā devatāḥ 
kāmyāḥ paśavaḥ 
tathā vaitānasūtre aindrāgnaḥ paśurāyuḥprajāpaśukāmasyetyādayaḥ kāmyāḥ paśavaḥ 
teṣāṃ vidhirucyate
pākayajñamājyabhāgāntaṃ kṛtvā śāntyudakābhivādanaparyantaṃ kṛtvā 'ya īśe paśupatiḥ paśūnām' ityādi bhavati 
samānaṃ nitye paśau 
'samiddho adya' iti 'ūrdhvā asya' iti vapāhomaḥ 
naimittike ca 
tathā dvayoḥ pradhānakarma homaḥ 
pradhānasūktenaiva kāmyeṣu tathaiva ca
atha pitryeṣu kāmyeṣu viśeṣaḥ tatra 'vaha vapām' ityṛcā trirāvṛttiḥ 
vapāṃ trirjuhoti 
tathā avadānāni 
tathā caruṃ 'vaha vapām' iti trirjuhoti 
śeṣaṃ samānam 
atha duṣṭe pratigrahe saumye vā kṛte yājane vā dakṣiṇāpratigrahaṇe yena karmaṇā pāpaṃ vinaśyati taducyate
ka idaṃ kasmā adāt 
kāmastadagre 
yadannaṃ 
punarmaintvindriyam 
iti pratigṛhṇāti  KauśS 
uttamā sarvakarmā  KauśS 
vaśayā pākayajñā vyākhyātāḥ  KauśS 
'ka idam' iti dvābhyāmṛgbhyāṃ pratigrahamabhimantrya gṛhṇāti 
pratigrahadoṣo na bhavati 
'yadannam' iti tṛcena 'bhūmiṣṭvā'
ityṛcā bhūmipratigrahe viśeṣaḥ 
'kāmastadagre' iti sūktena pratigrahamabhimantrya gṛhṇāti 
'yadannam' iti tṛcena sūktena pratigrahamabhimantrya gṛhṇāti 
'punarmaitvindriyam' ityṛcā pratigrahamabhimantrya gṛhṇāti 
samāptaṃ pratigrahadoṣanāśanakarma 
sarvāṇi karmāṇi kṛtvā 'punarmaitvindriyam' ityṛcā karma samāpya tata ātmānamanumantrayate 
sarvakarmasu bhavatītyātmaśāntiḥ 
sandhyāvandana ājyatantre pākatantre'smin karmaṇi nityanaimittikakāmyeṣu 'punarmaitvindriyam' ityṛcātmahṛdayamanumantrayate 
pañcame'dhyāye navamī kaṇḍikā  KKp 
atha akṛte pāpe loke pāpavacanamutpadyate tatra śāntirucyate 
utāmṛtāsuḥ 
śivāste 
ityabhyākhyātāya prayacchati  KauśS 
'utāmṛtāsuḥ' ityṛcābhyākhyātamagre kṛtvā gṛhe praviśya tūṣṇīṃ tataḥ saktumanthamabhimantryābhyākhyātāya dadāti 
pāpaṃ vinaśyati 
prathamamagre kṛtvābhyākhyātaṃ gṛhe praveśya kartā paścāt praviśati 
'śivāste santvoṣadhayaḥ' ityṛcā saktumanthamabhimantrya tato'bhyākhātāya dadāti 
loke nindā bhavati 
'utāmṛtāsuḥ' ityṛcā bhaktamabhimantrya dadāti 
'śivāste santvoṣadhayaḥ' ityṛcā bhaktamabhimantrya dadāti 
loke nindā vinaśyati 
drughaṇaśiro rajjvā badhnāti  KauśS 
abhyātānāntaṃ kṛtvā 'utāmṛtāsuḥ' ityṛcā drughaṇamaṇiṃ sampātyābhimantrya badhnāti 
tata uttaratantram 
abhiśasta idaṃ karma 
ājyatantraṃ kṛtvā 'śivāste santvoṣadhayaḥ' ityṛcā drughaṇamaṇiṃ sampātyābhimantrya badhnāti 
abhiśaste 
tata uttaratantram 
pratirūpaṃ palāśāyolohahiraṇyānām  KauśS 
tantraṃ kṛtvā 'utāmṛtāsuḥ' ityṛcā pālāśamaṇiṃ drughaṇasadṛśaṃ kṛtvā tataḥ sampātyābhimantrya badhnāti 
abhiśaste 
uttaratantram 
tantraṃ kṛtvā 'śivāste' ityṛcā pālāśakāṣṭhamaṇiṃ drughaṇapratirūpaṃ kṛtvā sampātyābhimantrya badhnāti 
abhiśaste 
tata uttaratantram 
abhyātānāntaṃ kṛtvā 'utāmṛtāsuḥ' ityṛcā lohamaṇiṃ drughaṇasadṛśaṃ kṛtvā sampātyābhimantryābhiśaste badhnāti 
abhyātānādyuttaratantram 
tantraṃ kṛtvā 'śivāste' ityṛcā kṛṣṇalohamaṇiṃ drughaṇasadṛśaṃ kṛtvā sampātyābhimantrya badhnāti 
tata uttaratantram 
pāpaśravaṇe pāpavināśo bhavati 
tantraṃ kṛtvā 'utāmṛtāsuḥ' ityṛcā tāmramaṇiṃ drughaṇasadṛśaṃ kṛtvā sampātyābhimantrya badhnāti 
tata uttaratantram 
tantraṃ kṛtvā 'śivāste' ityṛcā tāmramayadrughaṇapratirūpaṃ maṇiṃ kṛtvā sampātyābhimantrya badhnāti 
tata uttaratantram 
abhyātānāntaṃ kṛtvā 'utāmṛtāsuḥ' ityṛcā hiraṇyamaṇiṃ drughaṇapratirūpaṃ kṛtvā sampātyābhimantrya badhnāti 
tata uttaratantram 
abhyātānāntaṃ kṛtvā 'śivāste' ityṛcā hiraṇyamayamaṇiṃ kṛtvā drughaṇapratirūpaṃ sampātyābhimantrya badhnāti 
tata uttaratantram 
akṛte pāpe nindā yasya bhavati tasyedaṃ karma 
kṛte vā prāyaścittam 
yadi pāpaśravaṇaṃ bhavati tadedaṃ karma 
samāptaṃ loke nindāvighātakarma 
sarvatra kauśike karmaṇāṃ vikalpaḥ 
ekasmin viṣaye yatra bahūni karmāṇi paṭhitāni tatraikaṃ kuryād dve vā sarvāṇi vā 
atha yāge kriyamāṇe yena karmaṇā vighnaśamanaṃ bhavati taducyate 
yena soma  iti yājayiṣyan sārūpavatsamaśnāti  KauśS 
abhyātānāntaṃ kṛtvā 'yena soma' iti sūktena sārūpavatsaṃ pāyasaṃ sampātyābhimantrya ṛtvijo yajamānaṃ cāśayati 
avighnena yajñasiddhirbhavati 
tata uttaratantram 
yāge vighnaśamanaṃ samāptam 
yāgasamāptau vighnaśamanamucyate 
nidhane yajate  KauśS 
somadevatyaṃ caruṃ pākayajñavidhānenājyabhāgāntaṃ kṛtvā 'yena soma' iti tṛcena caruṃ juhoti 
pārvaṇādyuttaratantram 
samāptaṃ somayāge yājanadoṣaśamanaṃ vighnaśamanaṃ ca 
anena karmaṇā ayājyayājanadoṣānmucyate 
atha dhanadhānyādipratigrahādiyācanamicchannidaṃ karma kṛtvā yācati 
vighāto na bhavati 
yaṃ yācāmi  yadāśasā 
iti yāciṣyan  KauśS 
abhyātānāntaṃ kṛtvā 'yaṃ yācāmi' ityṛcā sārūpavatsaṃ pāyasaṃ śrapayitvā sampātyābhimantryāśnāti 
tata uttaratantram 
yācitaṃ na pratiṣedhayati 
ājyatantraṃ kṛtvā 'yadāśasā' iti dvābhyāmṛgbhyāṃ sārūpavatsaṃ pāyasaṃ sampātyābhimantryāśnāti 
uttaratantram 
samāptaṃ yācane pratiṣedhaśāntiḥ 
atha kapota ulūke vā gṛhe praviṣṭe'nyatrābhīṣṭadeśe'pi tatra śāntirucyate 
mantroktāni patitebhyo devāḥ kapotaḥ 
ṛcā kapotam 
amūn hetiḥ 
iti mahāśāntimāvapate  KauśS 
śāntyudakaṃ vidhānena kṛtvā tato mātalīṃ na karoti 
'devāḥ kapotaḥ' 'ṛcā kapotam' 'amūn hetiḥ' iti sūktatrayaṃ vāstoṣpatyaṃ cātanaṃ mātṛnāmā śāntigaṇaḥ ete catvāro gaṇāḥ 
śāntyudaka āvapati 
tato mātalīṃ kṛtvā śāntyudakaṃ samāpayet 
rātrau tena śāntyudakena tatsthānaṃ prokṣati 'yatāyai' ityetairmantraiḥ 
kapotolūkasthānaṃ yāvat 
kārayituḥ samprokṣaṇamācamanaṃ ca kartavyam 
gṛhādisthānaṃ prokṣati 
parīme'gnim 
ityagniṃ gāmādāya niśi kārayamāṇastriḥ śālāṃ pariṇayati  KauśS 
'parīme'gnim' ityṛcā gāmagniṃ gṛhītvā triḥ śālāṃ pariṇayati 
kapotasthānaṃ vā paribhrāmayet 
sakṛnmantraḥ 
kartā sarvaṃ kuryāt 
araṇyake pakṣiṇi praviṣṭa idaṃ karma kuryāt 
kapota ulūke vā praviṣṭe 
dvipadacatuṣpadavināśo vede śrūyate tasya doṣaśamanam 
kapotolūkaśāntiḥ 
samāptā mahāśāntiḥ 
ghṛtakambalādikaṃ karoti 
amṛtāṃ vā daśagaṇīṃ vā karoti 
atha svapnādhyāye paṭhita ugre svapnadarśane śāntirucyate 
svapnādhyāyapaṭhitaṃ duḥsvapnaṃ rudrabhāṣyakāramatena
gṛhītavyam 
 pakvamāṃse pretadamane pariṣvaṅgamarkaṭaśakaṭe dṛṣṭvā tailābhyaṅge nagnapuruṣadarśane nagnastrīdarśane ca kālasūtretyādi svapnādhyāyapaṭhitā  
anekaśaḥ  
iti duḥsvapnadarśane śāntirucyate 
paro'pehi  yo na jīvaḥ 
iti svapnaṃ dṛṣṭvā mukhaṃ vimārṣṭi  KauśS 
atighoraṃ dṛṣṭvā maiśradhānyaṃ puroḍāśamanyāśāyāṃ vā nidadhāti  KauśS 
'paro'pehi' 'yo na jīvaḥ' iti sūktābhyāṃ svapnaṃ kutsitaṃ dṛṣṭvā mukhaṃ prakṣālayati 
'paro'pehi' 'yo na jīvaḥ' iti sūktābhyāṃ maiśradhānyaṃ puroḍāśaṃ śrapayitvāgnau juhoti 
tantravikalpaḥ 
'paro'pehi' 'yo na jīvaḥ' iti sūktābhyāṃ dvitīyaṃ puroḍāśaṃ śrapayitvā'bhimantrya śatrukṣetre nidadhāti 
samāptaṃ duḥsvapnanāśanam 
paryāvartaḥ 
iti paryāvartate  KauśS 
'paryāvartaḥ' ityṛcaṃ japitvā paryāvartate 
yatsvapne  ityaśitvā vīkṣate  KauśS 
'yatsvapne' ityṛcaṃ japati 
annaṃ svapne bhakṣayati tadedaṃ karoti 
atha punarghoraduḥsvapnanāśanakarmocyate 
vidma te svapna 
iti sarveṣāmapyayaḥ  KauśS 
'vidma te svapna' iti ekena paryāyeṇa duḥsvapnaṃ dṛṣṭvā mukhaṃ vimārṣṭi 
'vidma te svapna' iti sūktena svapnaṃ dṛṣṭvā pārśveṇa dvitīyena bhayate 
'vidma te svapna' iti sūktenānnaṃ svapne dṛṣṭvā nirīkṣate 
'vidma te svapna' iti sūktena maiśradhānyaṃ puroḍāśaṃ juhoti 
tantravikalpaḥ 
samāptaṃ duḥsvapnanāśanam 
atha ācārye mṛte brahmacārīdaṃ karma karoti śreyaskāmaḥ 
na hi te agne tanvaḥ 
iti brahmacāryācāryasyādahana upasamādhāya triḥ parikramya puroḍāśaṃ juhoti  KauśS 
trirātramaparyāvartamānaḥ śayīta  KauśS 
nopaśayīteti kauśikaḥ  KauśS 
ācāryasya dahane 'agnirbhūmyām' 
ityādi pañca sāmidhenīhutvā tato dahanaṃ triḥ paribhrāmya tato 'na hi te agne tanvaḥ' iti sūktāntena puroḍāśaṃ juhoti tasmin dahane 
trirātraṃ tasya dahanasamīpe śete'bhimukhasthitaḥ 
kauśikastatra śayanaṃ na manyate 
pretādibhayāt 
tadvighātaśamanam 
snānīyābhiḥ snāyāt  KauśS 
aparyavetavrataḥ pratyupeyāt  KauśS 
'apo divyāḥ'  iti catasṛbhirṛgbhiḥ snānaṃ kṛtvā trirātraṃ gṛha āgatya tataḥ śayīteti kauśikamatam 
mṛtaṃ ācārya idaṃ karma 
prāyaścittaṃ kṛtvā tataḥ samāvartanaṃ kuryāt ityarthaḥ 
anyaṃ gurumupāsīta 
samāptaṃ brahmacāriprāyaścittam 
atha brahmacārī striyā maithunasaṃyoga idaṃ karoti so'vakīrṇītyucyate 
tasya prāyaścittamidaṃ karmocyate 
avakīrṇine darbhaśulbamāsajya yatte devī 
ityāvapati  KauśS 
evaṃ sampātavatodapātreṇāvasicya  KauśS 
mantroktaṃ śāntyudakena samprokṣya  KauśS 
brahmacāriṇaṃ darbharajjvā kaṇṭhe baddhvā 'yatte devī nirṛtiḥ' iti sūktena tilāñjuhoti 
brahmacāriṇaṃ darbharajjvā kaṇṭhe baddhvā tato 'yatte devī nirṛtiḥ' iti sūktena vrīhiñjuhoti 
 avakīrṇinaṃ darbharajjvā kaṇṭhe baddhvā abhyātānāntaṃ kṛtvā 'yatte devī' iti sūktenodapātraṃ sampātya tato darbharajjvā samprokṣya tato 'yatte  
devī' iti muñcati  
tata uttaratantram 
darbharajjvāvakīrṇinaṃ kaṇṭhe baddhvā tataḥ śāntyudakaṃ kṛtvā tato 'yatte devī' iti sūktena prokṣya tataḥ sūktenaiva darbharajjuṃ muñcati 
samāptamavakīrṇiprāyaścittam 
sarvatra karmaṇāṃ vikalpaḥ 
kramo'pi nāsti sarvatra 
atha svayamprajvalite'gnau prāyaścittamucyate 
saṃ samid  iti svayamprajvalite'gnau  KauśS 
'saṃ samid' ityṛcā yavāñjuhoti 
'saṃ samid' ityṛcā tilāñjuhoti 
yadi jvalati svayamagnistadedaṃ karma 
svayamprajvalite śāntiḥ 
athāgniśabdakaraṇe śāntirucyate 
agnī rakṣāṃsi sedhati 
iti sedhantam  KauśS 
'agnī rakṣāṃsi' ityṛcāgnimupatiṣṭhate'gnisedhane eṣā śāntiḥ 
yadasmṛti  iti sandeśamaparyāpya  KauśS 
atha sandeśe vismṛte 'yadasmṛti' ityṛcāgnimupatiṣṭhate 
yadi grāme vā gṛhe vā sandeśaṃ na kathayati tadā idaṃ prāyaścittam 
atha pāpanakṣatre jāte strī vā puruṣo vā yo jātastasya śāntirucyate 
pratno hi  iti pāpanakṣatre jātāya mūlena  KauśS 
 abhyātānāntaṃ kṛtvā tasya muñjarajjvā kaṇṭhe ca pāde ca baddhvā tataḥ 'pratno hi' iti sūktenodakaghaṭaṃ sampātyābhimantrya darbhapiñjūlī ghaṭe  
prakṣipya tato'bhiṣiñcati  
tato'bhyātānādyuttaratantram 
grīvāṃ pāśaṃ nadīpheneṣu nidadhāti 'nadīnāṃ phenān' 
ityardharcena kaṭipāśamudakamadhye prakṣipati 
mātṛpitṛbhrātṛṣu doṣaḥ śrūyate tasmāt pāpanakṣatre śāntiḥ kartavyeti 
ārdrāśleṣā maghā citrā svāti viśākhā jyeṣṭhā mūlaṃ śatabhiṣak bharaṇī etāni pāpanakṣatrāṇi 
eteṣu yo jāyate tasyedaṃ karma gaṇḍena sandhau ca 
mūle nakṣatra idaṃ karma kriyate 
yo nakṣatrakalpoktaṃ karma kuryāttaducyate 
abhyātānāntaṃ kṛtvā 'pratno hi' iti sūktenāgamakṣīraudanaṃ sampātyābhimantryāśnāti 
abhyātānādyuttaratantram 
etasmin tantre samūlaṃ barhi stṛṇāti samūlamidhmamupasamādhāyaiṣa viśeṣaḥ 
nakṣatrakalpoktaṃ sarvaṃ ca 
kāle prayogaḥ 
etannakṣatrakalpa uktam 
etāni pāpanakṣatre jātasya samāptāni 
eṣā nakṣatrakalpoktā śāntiḥ 
āplāvanāvasecane ca kṣīraudanaprāśanaṃ caitāni trīṇi 
athavā 'pratno hi' iti sūktenodakamabhimantrya pāpanakṣatrajātamavasiñcati śirasi 
etāni trīṇi karmāṇi bhavanti 
samāptā pāpanakṣatrajātaśāntiḥ 
atha jyeṣṭhe bhrātari jīvati vivāhamādhānaṃ dīkṣāṃ ca karoti tasya śāntirucyate 
mā jyeṣṭham 
trite devāḥ 
iti parivittiparivividānāvudakānte mauñjaiḥ parvasu baddhvā piñjūlībhirāplāvayati  KauśS 
avasiñcati  KauśS 
pheneṣūttarān pāśānādhāya nadīnāṃ phenān 
iti praplāvayati  KauśS 
 tantraṃ kṛtvā 'mā jyeṣṭham' 'trite devāḥ' iti sūktābhyāmudakaghaṭaṃ sampātyābhimantrya tato mauñjaiḥ pāśairbaddhvā tato darbhasahitena ghaṭenāplāvayati 
tata uttaratantram 
uttarapāśaṃ 'nadīnāṃ phenān' ityardharcena nadīphene nidadhāti 
adharapāśān gṛhītvā nadīmadhye praviśya tūṣṇīṃ prakṣipati 
sarvaiśca praviśyāpāṃ sūktaiḥ  KauśS 
'mā jyeṣṭham' 'trite devāḥ' iti sūktābhyāmudakamabhimantrya tato bandhanaṃ kṛtvā tato'vasiñcati 
pūrvavat pāśotsargaḥ 
abhyātānāntaṃ tantraṃ kṛtvā 'ambayo yanti' ityādibhiḥ sarvairapāṃ sūktairghaṭaṃ sampātyābhimantryāplāvayati 
uttaratantram 
parivittiparivettṛprāyaścittam 
'ambayo yanti' ityādibhiḥ sarvairapāṃ sūktairudakamabhimantryāvasiñcati 
samāptaṃ parivittiparivettṛprāyaścittam 
dvayoḥ pṛthak pṛthak bhavati 
atha mṛte ācārya idaṃ karma 
devaheḍanena mantroktam  KauśS 
ācāryāya  KauśS 
upadadhīta  KauśS 
devaheḍanenānuvākena 
sruveṇājyaṃ juhoti 
mṛta ācārya āhitāgnau idaṃ karma bhavati 
atha devapitṛvarjitakhadāśayahitasyānnasya yājñikena karmaṇā bhavati taducyate 
khadāśayasyāvapate  KauśS 
vaivasvataṃ yajate  KauśS 
catuḥśarāvaṃ dadāti  KauśS 
'yaddevā devaheḍanam' ityanuvākena khadāyā annāduddhṛtya setikāmekāṃ juhoti 
tantravikalpaḥ 
pratyṛcaṃ yavahomaḥ 
vaivasvatadevatākaṃ pākayajñamājyabhāgāntaṃ kṛtvā 'yaddevā devaheḍanam' ityanuvākena caruṃ juhoti 
khadāśayasya prāyaścittam 
pārvaṇādyuttaratantram 
yaddevā devaheḍanamityanuvākena khadānnaṃ catuḥśarāvaparimitamabhimantrya tato brāhmaṇāya dadāti 
khadāśayānnasaṃskāraśāntiḥ samāptā 
atha mṛte dhanika ṛṇikasyarṇadānaśāntirucyate 
uttamarṇe mṛte tadapatyāya prayacchati  KauśS 
'apamityamapratīttam' 
iti tribhiḥ sūktairdravyamabhimantrya putrāya dadāti 
anṛṇo bhavati 
sagotrāya  KauśS 
'apamityamapratīttam' iti tribhiḥ sūktairdravyamabhimantrya gotriṇe dadāti 
anṛṇo bhavati 
śmaśāne nivapati  KauśS 
'apamityamapratīttam' iti tribhiḥ sūktaiḥ dravyamabhimantrya dhanikasya śmaśāne nikṣipati 
anṛṇo bhavati 
catuṣpathe ca  KauśS 
'apamityamapratīttam' iti tribhiḥ sūktairdravyamabhimantrya grāmacatuṣpathe nikṣipet 
anṛṇo bhavati 
kakṣānādīpayati  KauśS 
'apamityamapratīttam' iti tribhiḥ sūktairdravyamabhimantryāgnau prajvalite prakṣipya tato'nṛṇo bhavati 
ṛṇadānaśāntiḥ samāptā 
ākāśodakena śarīrāplavane doṣo bhavati tasya śāntirucyate 
divo nu mām  iti vīdhrabindūn prakṣālayati  KauśS 
mantroktaiḥ spṛśati  KauśS 
'divo nu māṃ bṛhataḥ' iti sūktenodakamabhimantrya śarīraṃ prakṣālayati 
ākāśabindupatanadoṣo na bhavati 
'divo nu māṃ bṛhataḥ' iti sūktenaikatra tailaṃ sarvauṣadhiḥ gandhaṃ hiraṇyaṃ vāsa etānyabhimantrya śarīramudvartayet 
tataḥ śāntirbhavati 
ākāśabindudoṣopaśāntiḥ samāptā 
atha kumārasya kumāryā vā yasyottamadantau pūrvau jātau tatra mātāpitrormaraṇaśaṅkā bhavati tatra śāntirucyate 
yasyottamadantau pūrvau jāyete yau vyāghrau 
ityāvapati  KauśS 
'yau vyāghrau' iti sūktena vrīhiñjuhoti 
'yau vyāghrau' iti sūktena yavāñjuhoti 
'yau vyāghrau' iti sūktena tilāñjuhoti 
tantravikalpaḥ 
sarvatra kramo nāsti 
mantroktān daṃśayati  KauśS 
'yau vyāghrau' iti sūktena vrīhiyavatilamāṣānekīkṛtvābhimantryottamajātadantābhyāṃ daṃśayati 
śāntyudakaśṛtamādiṣṭānāmāśayati  KauśS 
pitarau ca  KauśS 
athājyabhāgāntaṃ kṛtvā vrīhiyavatilamāṣānekīkṛtya tataḥ śāntyudakaṃ kṛtvā sthālīpākaṃ
śrapayitvā tato'bhyātānāni hutvā 'yau vyāghrau' iti sūktena sthālīpākaṃ sampātyābhimantrya
tata uttamajātadantamāśayati 
mātāpitarau vāśayataḥ 
śāntyudakena sthālīpākasya śrapaṇam 
ājyabhāgānte sarvatra śāntyudakakriyā kartavyā 
abhyātānādyuttaratantram 
uttamadantajātadoṣaśāntiḥ samāptā 
atha śirasi aṅge vā kākopaviṣṭadoṣaḥ śrūyate tasya śāntirucyate 
idaṃ yatkṛṣṇaḥ 
iti kṛṣṇaśakuninādhikṣiptaṃ prakṣālayati  KauśS 
'idaṃ yatkṛṣṇaḥ' iti dvābhyāmṛgbhyāmudakamabhimantrya śarīraṃ prakṣālayati 
kākopaviṣṭadoṣo na bhavati 
snānaṃ vā karoti 
upamṛṣṭaṃ paryagni karoti  KauśS 
'idaṃ yatkṛṣṇaḥ' iti dvābhyāmṛgbhyāmulmukamabhimantrya kākamukhenopamṛṣṭaṃ puruṣaṃ paryagni karoti 
upari bhrāmayitvā dūre nikṣipati 
kākopaviṣṭadoṣaśāntiḥ samāptā 
atha saṃsargadoṣaśāntirucyate 
pratīcīnaphalaḥ 
ityapāmārgedhme'pāmārgīrādadhāti  KauśS 
 barhirlavanādyājyatantra idhmasthāne'pāmārgedhmamupasamādhāya tato'bhyātānāntaṃ kṛtvā 'pratīcīnaphalaḥ' iti tisṛbhirṛgbhirapāmārgasamidha ādadhāti 
sarvatra prādeśamātrīḥ samidho bhavati 
abhyātānādyuttaratantram 
athavāpāmārgakāṣṭhaprajvalite'gnau 'pratīcīnaphalaḥ' iti tisṛbhirapāmārgasamidha ādadhāti 
hastahomatvāt tantravikalpaḥ 
sarveṣu rogeṣu śyāvadatā kunakhinā ṣaṇḍena jvareṇāpāmārgādi sarveṣu rogeṣu saṃsargeṣu sarvadoṣānmucyate 
saṃsarge doṣaśāntiḥ samāptā 
yadarvācīnam 
ityācāmati  KauśS 
'yadarvācīnam' ityṛcodakamabhimantryācāmayati 
anṛtamuktvācamanaṃ karoti 
vaṇijyanṛtaṃ kṛtvācamanaṃ karoti 
anṛtadoṣo na bhavati 
anṛtavacanadoṣaśamanaśāntiḥ samāptā 
yatte bhūme 
iti vikhanati  KauśS 
 yatra kvacit khanati tatra sarvatra 'yatte bhūme' ityṛcā khanati gṛhanidhau vā sthūṇāgarte vā snānārthaṃ mṛttikāgrahaprakaraṇārthaṃ sarvatra  
mṛttikākhananaṃ vidhānena  
yatta ūnam  iti saṃvapati  KauśS 
'yatta ūnam' ityṛcā gṛhādi pūrayati sarvatrānena vidhānena pūraṇam 
khanane khananadoṣo na bhavati 
pūraṇe pūraṇadoṣo na bhavati 
samāptā khananapūraṇaśāntiḥ 
atha śakunaśāntirucyate 
prehi pra hara iti kāpiñjalāni svastyayanāni bhavanti  KauśS 
prehi pra hara vā dāvān gṛhebhyaḥ svastaye 
kapiñjala pradakṣiṇaṃ śatapatrābhi no vada 
bhadraṃ vada dakṣiṇato bhadramuttarato vada 
bhadraṃ purastānno vada bhadraṃ paścāt kapiñjala 
śunaṃ vada dakṣiṇataḥ śunamuttarato vada 
śunaṃ purastānno vada śunaṃ paścāt kapiñjala 
bhadraṃ vada putrairbhadraṃ vada gṛheṣu ca 
bhadramasmākaṃ vada bhadraṃ no abhayaṃ vada 
āvadaṃstvaṃ śakune bhadramā vada tūṣṇīmāsīnaḥ sumatiṃ cikiddhi naḥ 
yadutpatan vadasi karkariryathā bṛhadvadema vidathe suvīrāḥ 
yauvanāni mahayasi jigyuṣāmiva dundubhiḥ 
kapiñjala pradakṣiṇaṃ śatapatrābhi no vada iti kāpiñjalāni svastyayanāni bhavanti  KauśS 
'prehi pra hara vā dāvān' iti sūktena ṣaḍarcenāpaśabdaṃ śrutvā japati kapiñjalavāsitaṃ
śrutvā grāme'raṇye pakṣivāsitaṃ śrutvā vā svayaṃ vā kruddhabhāṣaṇaṃ kṛtvānyasyāsadvacanaṃ
śrutvā sāgovāse vā ulūkavāsane kapotavāsane pūrvato vottarato vā loke ninditaḥ 
yatkiñcillokaviruddhaṃ dṛṣṭvā śrutvā vā sarvatra japane svastyayanaṃ bhavati 
'prehi pra hara' iti sūktaṃ nityaṃ japati 
svastyayanakāmaḥ 
samāptaṃ nityajapasvastyayanam 
apaśakunajapastyayanaśāntiḥ samāptā 
yo abhyu babhruṇāyasi svapantamatsi puruṣaṃ śayānamagatsvalam 
ayasmayena brahmaṇāśmamayena varmaṇā paryasmān varuṇo dadhat ityabhyavakāśe saṃviśatyabhyavakāśe saṃviśati  KauśS 
ākāśe yaddhi svapiti araṇye vā gṛhe vā śūnye gṛhe vā parvate vā tadā 'yo abhyu babhruṇā' ityṛcaṃ japitvā svapiti 
rājasenā ākāśe svapiti araṇye tadedaṃ karma kuryāt 
naimittikānyavaśyaṃ kartavyāni 
akaraṇe dhanadhānyapaśvādivināśaḥ 
tasmānnityanaimittikāni kāryāṇi 
'jarāyuja iti durdinamāyan' KauśS  ityādīni 
athādbhutāni varṣe yakṣaṣvādīni naimittikāni tānyavaśyaṃ kāryāṇi 
akaraṇe gṛhe grāme vā nagare vā janapade vā doṣa utpadyate 
 medhājananagrāmasampadāsarvasampadāsāmmanasyavarcasyavijayarājakarmapauṣṭikastrīkarmasvastyayanāyuṣyakāmyādīni ijyāyāḥ pravṛttiḥ 
yadi kāmyecchā tadā tadā pravṛttiḥ 
athavā necchā tadā na prayuñjyāt 
nityāni jātakarmādīni 
nityānāṃ naimittikānāmakaraṇe pratyavāyo bhavati 
tathā coktam 
nityanaimittike kuryāt pratyavāyajighāṃsayā
mantrakrameṇa naimittikānyuktāni saṃhitāvidhau 
mantravidhānaṃ kauśike 
brāhmaṇapāṭhatvāt samāptāni naimittikāni
sarvajñānaprabodhārthaṃ vijñānaṃ proktavānṛṣiḥ
duṣṭadoṣavināśāya naimittikāni pañcame 
daśamī kaṇḍikā  KKp 
iti kauśikapaddhatau pañcamo'dhyāyaḥ samāptaḥ 
atha ṣaṣṭho'dhyāyaḥ
abhicārakarmāṇi
atha kramaprāpto'tharvavedavihito'bhicāra ucyate 
mīmāṃsāyāmabhicāro niṣiddhaḥ 
'codanālakṣaṇo'rtho dharmaḥ' jaisū  iti 
hiṃsācāraḥ pratiṣiddhaḥ 
punarupapāde'bhicāraḥ samarthitaḥ 
manusmṛtau ca vihito'bhicāro 'na brāhmaṇo vedayitā kadācit' ityādinā 
tasmāt śrutiratharvāṅgirasī kuryādabhicārakam iti 
doṣaśca śrūyate 
'ṣaṭsvabhicaran patati' iti manuḥ 
'pramāṇaṃ smṛtiḥ' ityuktaṃ mīmāṃsāyām 
tasmādvihito'bhicāraḥ kartavyaḥ 
ubhayataḥ paricchinnaṃ śaramayaṃ barhirābhicārikeṣu  KauśS 
dakṣiṇataḥ sambhāramāharatyāṅgirasam  KauśS 
āṅgirasakalpoktāḥ sambhārāḥ pratyetavyāḥ 
dakṣiṇasyāṃ diśi maṇḍapaṃ kuryāt 
kṛttikānakṣatre prayogaḥ kṛṣṇapakṣe vā rātrau nirodhi vā
maṇḍapaṃ kārayettatra yathoktavidhinā guruḥ
patākātoraṇairyuktaṃ dvāraṃ vā dakṣiṇaṃ smṛtam 
iṅgiḍamājyam  KauśS 
viṣamiśramiṅgiḍamājyam 
savyāniṃ  KauśS 
dakṣiṇāpavargāṇi  KauśS 
dakṣiṇāpravaṇa īriṇe dakṣiṇāmukhaḥ prayuṅkte  KauśS 
sāgnīni  KauśS 
agne yatte tapaḥ 
iti purastāddhomāḥ  KauśS 
tathā tadagne kṛṇu jātavedaḥ  
ityājyabhāgau  KauśS 
niramuṃ nude 
iti saṃsthitahomāḥ  KauśS 
kṛttikārokārodhāvāpyeṣu  KauśS 
'tathā tadagne' ityādi smartavyaṃ sarvatra 
abhyātānāntaṃ kṛtvā 'dūṣyā dūṣirasi' 
iti sūktena tilakamaṇiṃ sampātyābhimantrya badhnāti 
kārayitā kartā sadasyāśca sarveṣāṃ bandhanamātmarakṣārtham 
adhunā dīkṣocyate 
bharadvājapravraskenāṅgirasaṃ daṇḍaṃ vṛścati  KauśS 
śuklapakṣe trayodaśyāṃ pūrvāhṇe'bhyātānāntaṃ kṛtvā 'dyāvāpṛthivī urvantarikṣam'  iti sūktam 
'kanakarajata' iti sūktam 
dvābhyāṃ veṇudaṇḍaṃ vṛścati chinatti kartā 
mṛtyoraham 
iti bādhakīmādadhāti  KauśS 
'mṛtyoraham' ityṛcā bādhakīrādadhāti samidhaḥ 
ya imām  ayaṃ vajraḥ 
iti dviguṇāmekavīrāṃ sannahya pāśānnimuṣṭitṛtīyaṃ daṇḍaṃ sampātavat  KauśS 
pūrvābhirbadhnīte  KauśS 
'ya imāṃ devo mekhalām' iti pañcarcena sūktena mekhalāṃ sampātya 
'ayaṃ vajraḥ' iti tṛcena sūktena daṇḍaṃ sampātya 'ya imām' iti tṛcena mekhalāṃ badhnāti 
vajro'si sapatnahā tvayādya vṛtraṃ sākṣīya 
tvāmadya vanaspate vṛkṣāṇāmudayuṣmahi 
sa na indra purohito viśvataḥ pāhi rakṣasaḥ 
abhi gāvo anūṣatābhi dyumnaṃ bṛhaspate 
prāṇa prāṇaṃ trayasvāso asave mṛḍa 
nirṛte nirṛtyā naḥ pāśebhyo muñca iti daṇḍamādatte  KauśS 
'vajro'si sapatnahā' iti tṛcena sūktena daṇḍaṃ gṛhṇāti 
'namo namaskṛdbhyaḥ' iti saptarṣibhya upasthānaṃ karoti śālāyā bahiḥ 
tataḥ śālāyāṃ praviśya tato vratādānīyāḥ samidha ādadhāti śāntāḥ 
vrataśrāvaṇaṃ tasmin karoti 
abhyātānādyuttaratantram 
dīkṣitastrirātramanaśanam 
trirātre nivṛtte kṛṣṇapakṣe pratipadi karma bhaviṣyati
'namo namaskṛdbhyaḥ sumati prayuñje na me prasūta taṃ vadheyaṃ taṃ stṛṣīyānena brahmaṇānena karmaṇā nayāmenyā' ityupasthānamantraḥ
'agne vratapate vrataṃ cariṣyāmi tacchakeyaṃ tatsamāpeyaṃ tasmin me ṛddhiḥ 
tasmai namastasmai svāhā' iti 
indra 
soma 
sūrya 
candra 
devā vratapatayaḥ 
āpo vratapatnyaḥ 
vratānāṃ vratapatayaḥ 
vratādānīyāḥ samidhamantrāḥ 
'kanakarajatakaredvasopā mārayiṣyāmi taṃ janam 
prajāṃ tasya paśūṃśca ete agne āvṛścāmyahan nyudito jane 
gṛhāṃśca tasya vināśanakāme kāmavānahaṃ' ca
anvā vṛścāmi devebhya anvā vṛścāmyagnaye
anvā pṛthivyai vṛścāmi anvā vṛścāmi mṛtyave 
āvṛkte asi devebhyo dṛṣṭvā oṣadhīṣu ca
āvṛkta iti dve dve 
viṣṇo saṃ tvā vṛścāmi sarvataḥ 
'anvā vṛścāmi devamanuṣyebhyo bhūtaye 
anvā nirṛtyāḥ pāśebhyo vṛścāmi yathā mṛtyo na mocchiṣat' 
āṅgirasadaṇḍavṛścanasūktam 
bhaktasyāhutena mekhalāyā granthimālimpati  KauśS 
pratidinaṃ bhaktaṃ gṛhītvā mekhalāyā granthimālimpati 'āhutāsyabhihuta'  ityṛcā 
ayaṃ vajraḥ 
iti bāhyato daṇḍamūrdhvamavāgagraṃ tisṛbhiranvṛcaṃ nihanti  KauśS 
antarupaspṛśet  KauśS 
'ayaṃ vajraḥ' iti tisṛbhirṛgbhiḥ bāhyato daṇḍamardhamavāgagraṃ kṛtvānvṛcaṃ nihanti 
yadaśnāmi  iti mantroktam  KauśS 
yatpātramāhanti phaḍḍhato'sau iti  KauśS 
idamahamāmuṣyāyaṇasyāmuṣyāḥ putrasya prāṇāpānāvapyāyacchāmi ityāyacchati  KauśS 
'yadaśnāmi' 'yad girāmi' iti dvābhyāmṛgbhyāṃ bhojanaṃ karoti 
'yatpibāmi' ityṛcodakaṃ pibati 
amuṣyasthāne śatrunāmagrahaṇamamuṃsthāne ca 
'phaḍḍhato mahumadaḥ' ityetena mantreṇa bhojanapātraṃ bhinatti 
ācamanaṃ kṛtvā 
'idamahaṃ mahumadasya turaṣkasya sūtikarṇaputrasya prāṇāpānāvapyāyacchāmi' ityanena mantreṇa mekhalāgranthiṃ badhnāti gāḍhaṃ karoti 
pratyahametat karma 
ye'māvāsyām 
iti sannahya sīsacūrṇāni bhakte'laṅkāre  KauśS 
'ye'māvāsyām' iti sūktena sīsacūrṇāni kṛtvābhimantrya bhakte dadāti dveṣasya 
'ye'māvāsyām' iti sūktenālaṅkārān samālabhate dveṣasya 
parābhūtaveṇoryaṣṭyā bāhumātryālaṅkṛtayāhanti  KauśS 
'ye'māvāsyām' iti sūktena veṇuyaṣṭyālaṅkṛtayā śatrumāhanti 
bāhumātrā lohitaviṣamiśrā svayañchinnā yaṣṭisaṃskāraḥ 
dyāvāpṛthivī uru 
iti paraśupalāśena dakṣiṇā dhāvataḥ padaṃ vṛścati  KauśS 
'dyāvāpṛthivī uru' iti sūktena paraśuṃ vṛkṣapatraṃ ca gṛhītvā dakṣiṇā dhāvataḥ śatroḥ padaṃ rajaṃ chinatti 
anvak tristiryak triḥ  KauśS 
akṣṇayā saṃsthāpya  KauśS 
tiraścīnaṃ triḥ koṇe ekaikam 
evamaṣṭavārān 
sūktāvṛttiḥ 
āvraskān pāṃśūn palāśamupanahya bhraṣṭe'bhyasyati  KauśS 
tasmācchedāt pāṃsūṃśca gṛhītvā badhakapatre baddhvā sūktenābhimantrya bhraṣṭe'bhyasyati kṣipati 
sphoṭatsu stṛtaḥ  KauśS 
yadi sphoṭati dveṣyo mṛto jānīyāt 
athavā etatsarvaṃ pratikṛteḥ kartavyamiti 
abhicāratantramucyate 
dakṣiṇāmukhaḥ prayuṅkte 
'avyasaśca'  barhirlavanam
vediḥ
uttaravediḥ
cāṇḍālāgnipraṇayanam
agnipratiṣṭhāpanam
'mamāgne varcaḥ' 
iti vratagrahaṇam
idhmaprokṣaṇam
idhmopasamādhānam
brahmāsanaṃ paścimataḥ
brahmasthāpanam
śaramayaṃ barhiḥprokṣaṇam
prasavyaṃ staraṇam
stīrṇaprokṣaṇam prasavyamātmāsanasaṃskāraḥ
udapātrasthāpanam
lohamayasruvagrahaṇam
śākapātreṇemāmiṅgiḍaviṣamiśrājyaṃ saṃskṛtya grahagrahaṇe viśeṣaḥ 
'mahumadasya tvā prāṇāya gṛhṇe' ityādi pañcamagrahagrahaṇam 
'agne yatte tapaḥ' 
iti purastāddhomāḥ 
pañca sūktāni 
'tathā tadagne kṛṇu jātavedaḥ' 
iti ṛcāvājyabhāgau 
tato'bhyātānāntaṃ pūrvatantram 
ābhicārike tantre pūrvatantram
athottaratantramucyatesviṣṭakṛdādyuttaratantram 
sarvatrābhicārakarmaṇi abhyātānāni hutvā tataḥ sviṣṭakṛdādyuttaratantram 
viṣṇukramā dvādaśa 
'niramuṃ nude' 
iti saṃsthitahomāḥ 
udapātre sampātā na bhavanti 
abhicāratantre sarvatrāsmin 
paścādagneḥ karṣvāṃ kūdyupastīrṇāyāṃ dvādaśarātramaparyāvartamānaḥ śayīta  KauśS 
dvādaśarātraṃ yāvat 
tata utthāya trirahna udavajrān praharati  KauśS 
dakṣiṇāmukhaḥ saṃveśanaṃ karoti 
śayyāyā utthāya trirahnaḥ prātarmadhyandine sandhyāyāṃ codakaṃ haste kṛtvā dakṣiṇāmukhaḥ prakṣipati 'dyāvāpṛthivī' 
sūktena pratyṛcam 
nadyā anāmasampannāyā aśmānaṃ prāsyati  KauśS 
tato nadyā anāmasampannāyā aśmānaṃ gṛhītvā dakṣiṇapradeśe praharati 
'dyāvāpṛthivī uru' iti sūktena pratyṛcam 
aśmānaṃ trikālaṃ praharati 
uṣṇe'kṣatasaktūnanūpamathitānanucchvasan pibati  KauśS 
uṣṇodakamadhye'kṣatasaktūn prakṣipya pibet anāloḍitān ekocchvāsena 
kathaṃ trīṃstrīn kāśīṃstrirātram  KauśS 
dvau dvau trirātram  KauśS 
ekaikaṃ ṣaḍrātram  KauśS 
trīṃstrīn muṣṭīn trirātraṃ dvau dvau dvirātram 
ekaikaṃ ṣaḍrātraṃ bhuṅkte 'āhutāsyabhihuta' 
ityevamādi smartavyam 
dvādaśyāḥ prātaḥ kṣīraudanaṃ bhojayitvocchiṣṭānucchiṣṭaṃ bahumatsye prakirati  KauśS 
sandhāvatsu stṛtaḥ  KauśS 
 trayodaśe'hani śayyāyā utthāyottaratantraṃ kṛtvā brāhmaṇān paricārakāṃśca kṣīraudanaṃ bhojayitvā pātrasthamucchiṣṭamekadhā kṛtvā 'dyāvāpṛthivī  
uru' iti sūktenābhimantrayet 
taṃ gṛhītvā bahumatsye garte prakṣipet 
yadi te dhāvanto dṛśyante tato dveṣyo mṛto jānīyāt  ekaṃ karma 
ābhicārikaṃ pūrvatantraṃ kṛtvā paścādagneḥ karṣvāṃ kūdyupastīrṇāyāṃ dvādaśarātramaparyāvartamānaḥ śayati 
tata utthāya trirahna iti vartate 
nadyā anāmasampannāyā aśmānaṃ prāsyati pratyṛcam 
'dyāvāpṛthivī uru' iti sūktena trikālam 
uṣṇodakasaktūniti samānam 
lohitaśirasaṃ kṛkalāsam amūn hanmi iti hatvā sadyaḥ kāryo bhāṅge śayane  KauśS 
lohitālaṅkṛtaṃ kṛṣṇavasanamanūktaṃ dahati  KauśS 
'dyāvāpṛthivī' iti sūktena lohitaśirasaṃ kṛkalāsaṃ śatrornāmoccārya mārayitvā pretavat kṛtvābhimantrya dahati 
ekapadābhiranyo'nutiṣṭhati  KauśS 
tataḥ 'agne yatte tapaḥ' 
iti pañcabhiḥ sūktairupatiṣṭhate 
anyaḥ kartā 
ekapādenordhvasthitaḥ 
aṅgaśaḥ sarvahutamanyam  KauśS 
ābhicārikaṃ tantraṃ kṛtvā 'dyāvāpṛthivī' iti sūktena kṛkalāsamaṣṭadhā kṛtvā pratyṛcaṃ juhoti 
abhyātānādyuttaratantram 
paścādagneḥ śarabhṛṣṭīrnidhāyodagvrajatyā svedajananāt  KauśS 
abhyātānāntaṃ kṛtvā paścādagneḥ śarabhṛṣṭīrnidhāyodagvrajatyā svedajananāt 
nivṛtya svedālaṅkṛtā juhoti  KauśS 
nivṛtya vedyāmupaveśya 'dyāvāpṛthivī' iti sūktena svedāktāḥ śarabhṛṣṭīḥ pratyṛcaṃ juhoti 
abhyātānādyuttaratantram 
kośa uraḥśiro'vadhāya padāt pāṃsūn  KauśS 
abhyātānāntaṃ kṛtvā kṛkalāsasyoraḥśiro'vadhāya paścādagnernidhāyodagvrajatyā svedajananāt 
nivṛtya svedenālaṅkṛtya 'dyāvāpṛthivī' iti sūktena juhoti 
abhyātānādyuttaratantram 
tantraṃ kṛtvā śatrupādāt pāṃsūn gṛhītvā paścādagnernidhāyodagvrajatyā svedajananāt 
nivṛtya svedālaṅkṛtān pāṃsūn 'dyāvāpṛthivī' iti sūktena juhoti 
uttaratantram 
paścādagnerlavaṇamṛḍīcīstisro'śītīrvikarṇīḥ śarkarāṇām  KauśS 
viṣaṃ śirasi  KauśS 
bādhakenāvāgagreṇa praṇayannanvāha  KauśS 
pāśe sa  iti kośe granthīnudgrathnāti  KauśS 
paścādagnerlavaṇamṛḍīcīstisro'śītīrvikarṇīḥ śarkarāṇāṃ kṛkalāsaśarīre'vadhāya viṣaṃ
śirasi dattvā bādhakenāvāgagreṇa nītvā 'dyāvāpṛthivī' iti sūktenābhimantrya 'pāśe
saḥ' iti pādena granthīnkośe badhnāti 
āmum  ityādatte  KauśS 
marmaṇi khādireṇa sruveṇa gartaṃ khanati  KauśS 
bāhumātram atīva yaḥ 
iti śarairavajvālayati  KauśS 
'atīva yaḥ' ityavajvālya tatra nidadhāti 
avadhāya sañcitya loṣṭaṃ sruveṇa samopya  KauśS 
sañcitya loṣṭaṃ mṛttikopari nidadhāti 
'dyāvāpṛthivī' iti sūktena sruveṇa juhoti 
amumunnaiṣam ityuktāvalekhanīm  KauśS 
'dyāvāpṛthivī' iti sūktenāvalekhanīṃ hṛdaye vidhyatyasitālakāṇḍena 
chāyāṃ vā  KauśS 
'dyāvāpṛthivī' iti sūktena yaṣṭinā dveṣyasya chāyāmāhanti 
upaninayate  KauśS 
'dyāvāpṛthivī' iti sūktenodapātramabhimantrya ninayati 
anvāha  KauśS 
'dyāvāpṛthivī' iti sūktenānvāha śatrumāraṇakāmaḥ 
ṣaṣṭhe'dhyāye prathamā kaṇḍikā  KKp 
bhrātṛvyakṣayaṇam 
ityaraṇye sapatnakṣayaṇīrādadhāti  KauśS 
'bhrātṛvyarakṣaṇam' iti sūktena aśvatthasamidha ādadhāti 
'bhrātṛvyakṣayaṇam' iti sūktena bādhakasamidha ādadhāti 
'bhrātṛvyakṣayaṇam' ityeraṇḍasamidha ādadhāti 
'bhrātṛvyakṣayaṇam' iti śleṣmāntakasamidha ādadhāti 
'bhrātṛvyakṣayaṇam' iti khadirasamidha ādadhāti 
'bhrātṛvyakṣayaṇam' iti śarasamidha ādadhāti 
araṇyakarma 
grāmametyāvapati  KauśS 
grāmametya 
'bhrātṛvyakṣayaṇam' iti sūktena kṛṣṇavrīhīnāvapati 
'bhrātṛvyakṣayaṇam' iti sūktena kṛṣṇayavānāvapati 
'bhrātṛvyakṣayaṇam' iti sūktena kṛṣṇatilānāvapati 
punarapi 'bhrātṛvyakṣayaṇam' iti sūktena vrīhīnāvapati 
'bhrātṛvyakṣayaṇam' iti sūktena yavānāvapati 
'bhrātṛvyakṣayaṇam' iti sūktena tilānāvapati 
evaṃ ṣaḍāvṛttiḥ sūktasya 
pumān puṃsaḥ 
iti mantroktamabhihutālaṅkṛtaṃ badhnāti  KauśS 
abhyātānāntaṃ kṛtvā 'pumān puṃsaḥ' iti sūktenābhihutālaṅkṛtamāśvatthamaṇiṃ sampātyābhimantrya badhnāti 
abhyātānādyuttaratantram 
sruvāgre daṇḍe bandhanamabhihutaṃ sampātitaṃ bhavati 
yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrāṃścamvā marmaṇi nikhanati  KauśS 
abhyātānāntaṃ kṛtvā 'pumān puṃsaḥ' iti sūktena yāvantaḥ sapatnāstāvataḥ pāśāniṅgiḍālaṅkṛtān sampātavato'bhimantrya śatrumarmaṇi nikhanati 
abhyātānādyuttaratantram 
nāvi praiṇān 
nudasva kāma 
iti mantroktaṃ śākhayā praṇudati  KauśS 
 abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrān saptasu marmasu 'pumān puṃsaḥ' iti sūktena nikhanati 
tato'śvatthaśākhayā 'praiṇān nude manasā' ityṛcā 'nudasva kāma' ityṛcā praṇudati 
tata uttaratantram 
te'dharāñcaḥ 
iti praplāvayati  KauśS 
 abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrān sampātyābhimantrya 'pumān puṃsaḥ' iti tataḥ 'te'dharāñcaḥ'  
ityṛcodake plāvayati  
abhyātānādyuttaratantram 
bṛhanneṣām 
ityāyantaṃ śapyamānamanvāha  KauśS 
'bṛhanneṣām' iti sūktena śatruṃ krośantamanvāha 
maraṇaṃ bhavati 
vaikaṅkatena 
iti mantroktam  KauśS 
barhirlavanādi kṛtvā vaikaṅkatavṛkṣasyedhmopasamādhānam 
vaikaṅkatasravagrahaṇam 
abhyātānāntaṃ samānam 
'vaikaṅkatena' iti sūktena juhoti 
tata uttaratantram 
dadirhi  iti sāgnīni  KauśS 
'dadirhi mahyam' iti sūktena kṛkalāsakarma 
śarabhṛṣṭikarma 
sapatnakṣayaṇīkarmāṇi ṣaṭ 
grāmametyāvapanakarmāṇi ṣaṭ 
maṇikarma 
pāśakarmāṇi trīṇi 
vaikaṅkatasruvakarma 
ekonaviṃśatitantrāṇi bhavanti 
'dadirhi mahyam' iti sūktena pradhānamavyayaṃ matsyādibrāhmaṇatarpaṇaparyantaṃ samānam 
deśakapaṭu prakṣiṇāti  KauśS 
'dadirhi mahyam' iti sūktena sarpacchatraṃ cūrayati 
te'vadan  iti netṝṇāṃ padaṃ vṛścati  KauśS 
'te'vadan' iti sūktena netṝṇāṃ padaṃ vṛścati 
vidhānena sūktāvṛttiḥ 
goharaṇe'bhicāraḥ 
anvāha  KauśS 
'te'vadan' iti sūktena caurānanvāha 
brahmagavībhyāmanvāha  KauśS 
'naitāṃ te devāḥ' 'atimātram'  
iti sūktābhyām 
'śrameṇa tapasā' 
ityanuvākaḥ 
sadā goharaṇa  māraṇa  viśasanadohaneṣu kriyamāṇeṣu brahmagavīṃ japati 
ceṣṭām  KauśS 
vicṛtati  KauśS 
ūbadhye  KauśS 
śmaśāne  KauśS 
'naitāṃ te' iti sūktābhyāṃ ceṣṭāṃ vicṛtati śmaśāna ūbadhye'śmānamavadhāya tatopari sthitaḥ 
'naitāṃ te' iti sūktābhyāṃ 'śrameṇa tapasā' ityanuvākaṃ japati 
triḥ amūn hanasva ityāha  KauśS 
triḥ 'amūn hanasva' iti vadati 
dvitīyayāśmānamūbadhye gūhayati  KauśS 
dvādaśarātraṃ sarvavrata upaśrāmyati  KauśS 
dvirudite stṛtaḥ  KauśS 
avāgagreṇa nivartayati  KauśS 
dvādaśarātraṃ yāvat 
aharahaḥ 'dadirhi' iti sūktena 
tataḥ dadhohani 
mṛto dveṣya iti jānīyāt 
na sandehaḥ 
ayaṃ bhavitavyam 
upa prāgāt  iti śune piṇḍaṃ pāṇḍuṃ prayacchati  KauśS 
'upa prāgāt sahasrākṣaḥ' iti śvetamṛttikāmabhimantrya śune prayacchati 
tārcchaṃ badhnāti  KauśS 
tantraṃ kṛtvā 'upa prāgāt' iti sūktena palāśamaṇiṃ sampātyābhimantrya badhnāti 
tata uttaratantram 
juhoti  KauśS 
tantraṃ kṛtvā 'upa prāgāt' iti sūktena iṅgiḍaṃ juhoti 
uttaratantram 
ādadhāti  KauśS 
'upa prāgāt' iti sūktena samidha ādadhāti 
idaṃ tadyuje 
yat kiṃ cāsau manasā 
ityāhitāgniṃ pratinirvapati  KauśS 
madhyamapalāśena phalīkaraṇāñjuhoti  KauśS 
'idaṃ tadyuje' iti sūktenāhitāgnau yavādi nirvapati 
āhitāgnerabhicāraḥ 
'idaṃ tadyuje' iti sūktena madhyamapalāśaparṇena phalīkaraṇāñjuhoti 
'yat kiṃ cāsau manasā' iti pañcarcena sūktenāhitāgnau yavādi pratinirvapati 
'yat kiṃ cāsau' iti sūktena phalīkaraṇāñjuhoti 
niramum  ityaṅguṣṭhena triranuprastṛṇāti  KauśS 
barhirlavanādi pratiṣṭhāpanāntaṃ kṛtvā 'niramuṃ nude' iti sūktena tamagnimaṅguṣṭhena trivāraṃ sphoṭayati 
punaḥ śaram 
anyamagniṃ praṇayati 
'niramuṃ nude' iti sūktena staraṇaṃ kṛtvā punarmantreṇa stṛṇāti 
śaraṃ kadvindukoṣṭhairanunirvapati  KauśS 
'niramuṃ nude' iti sūktena kadhviṇḍakoṣṭhairanunirvapati 
lohitāśvatthapalāśena viṣāvadhvastaṃ juhoti  KauśS 
abhyātānāntaṃ kṛtvā lohitāśvatthena sruveṇa palāśena veṅgiḍamājyaṃ juhoti 
abhyātānādyuttaratantram 
tvaṃ vīrudhām 
iti mūtrapurīṣaṃ vatsaśepyāyāṃ kakucairapidhāpya sampiṣya nikhanati  KauśS 
śepyānaḍe  KauśS 
śepyāyām  KauśS 
'tvaṃ vīrudhām' iti sūktena mūtrapurīṣe bandhavatsakhalvāyāṃ kṛtvā tasya vṛṣaṇairapidhāpya bādhakena kāṣṭhena hatvā sūktena marma nikhanati
yathā sūryaḥ 
ityanvāha  KauśS 
'yathā sūryo nakṣatrāṇām' iti dvyarcaṃ sūktaṃ śatruṃ dṛṣṭvā japati 
uttarayā yāṃstān paśyati  KauśS 
'yāvanto mā sapatnānām' 
ityṛcā śatruṃ nirīkṣate  cakṣuṣā 
indrotibhiḥ 
agne jātān 
yo nastāyaddipsati 
yo naḥ śapāt 
iti vaidyuddhatīḥ  KauśS 
'indrotibhirbahulābhiḥ' ityekayā vidyuddhatavṛkṣasya samidha ādadhāti 
'agne jātān' iti dvyarcena vidyuddhatavṛkṣasya samidha ādadhāti 
'yo nastāyaddipsati' iti dvābhyāmṛgbhyāṃ vidyuddhatasamidha ādadhāti 
'yo naḥ śapāt' ityekayā vidyuddhatavṛkṣasya samidha ādadhāti 
sāntapanāḥ 
ityūrdhvaśuṣīḥ  KauśS 
ghraṃsaśṛtaṃ puroḍāśaṃ ghraṃsavilīnena sarvahutam  KauśS 
'sāntapanāḥ' iti tṛcenordhvaśuṣkavṛkṣasamidha ādadhāti 
'sāntapanāḥ' iti tṛcena ghraṃsaśrṛtaṃ puroḍāśaṃ juhoti 
'sāntapanāḥ' iti tṛcena ghraṃsavilīnamājyamiṅgiḍaṃ juhoti 
sarvahutam 
ājyatantre 
tantraṃ kṛtvā 
udasya śyāvau 
 itīṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvoṣṇodake vyādāya pratyāhuti maṇḍūkamapanudatyabhinyubjati  KauśS 
 abhyātānāntaṃ kṛtvā 'udasya śyāvau' iti tṛcena sūktenājyaṃ juhotīṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvoṣṇodake vyādāya  
pratyāhuti maṇḍūkamukhamapanudati  
abhyātānādyuttaratantram 
abhinyubjatyupadhāvantam 
upadhāvantam asadan gāvaḥ 
iti kāmpīlaṃ sannahya kṣīrotsikte pāyayati lohitānāṃ caikkaśam  KauśS 
'asadan gāvaḥ' ityṛcā kāmpīlaṃ sannahya kṣīrotsikte pāyayati 
aśiśiṣoḥ kṣīraudanam  KauśS 
'asadan gāvaḥ' ityṛcā raktaśālikṣīraudanaṃ paktvābhimantrya dveṣyāya prayacchati 
bhakṣārtham 
āmapātramabhyavanenekti  KauśS 
'asadan gāvaḥ' ityṛcāmapātrasyopari hastaprakṣālanaṃ karoti mantreṇa 
ṣaṣṭhe'dhyāye dvitīyā kaṇḍikā  KKp 
sapatnahanam 
ityṛṣabhaṃ sampātavantamatisṛjati  KauśS 
'sapatnahanam' ityarthasūktenarṣabhaṃ sampātavantaṃ kṛtvā dveṣyābhimukhaṃ visṛjati 
vṛṣotsargavat 
yantā 
abhyātānādyuttaratantram 
āśvatthīravapannāḥ  KauśS 
'sapatnahanam' ityarthasūktenāśvatthīḥ svayampatitāḥ samidha ādadhāti 
udavajrāṇāṃ vidhānamucyate 
svayam indrasyaujaḥ 
iti prakṣālayati  KauśS 
'indrasyaujaḥ stha' iti pūrvārdharcairghaṭaṃ prakṣālayati 
jiṣṇave yogāya 
ityapo yunakti  KauśS 
'jiṣṇave yogāya' ityuttarārdharcaiḥ ṣaḍudakasamīpe ghaṭaṃ nidadhāti 
vātasya raṃhitasyāmṛtasya yoniḥ iti pratigṛhṇāti  KauśS 
 uttamāḥ pratāpyādharāḥ pradāya enamenānadharācaḥ parāco'vācastapasastamunnayata devāḥ pitṛbhiḥ saṃvidānaḥ prajāpatiḥ prathamo devatānām ityatisṛjati 
idamahaṃ yo mā prācyā diśo'ghāyurabhidāsādapavādīdiṣūguhaḥ tasyemau prāṇāpānāvapakrāmāmi brahmaṇā  KauśS 
dakṣiṇāyāḥ pratīcyā udīcyā dhruvāyā vyadhvāyā ūrdhvāyāḥ  KauśS 
idamahaṃ yo mā diśāmantardeśebhyaḥ iti apakrāmāmi iti  KauśS 
evamabhiṣṭvā  KauśS 
nāpohananiveṣṭanāni sarvāṇi khalu śaśvadbhūtāni  KauśS 
brāhmaṇādvajramudyacchamānācchaṅkante māṃ haniṣyasi māṃ haniṣyasi iti tebhyo'bhayaṃ vadet
śamagnaye śaṃ pṛthivyai śamantarikṣāya śaṃ vāyave śaṃ dive śaṃ sūryāya śaṃ candrāya
śaṃ nakṣatrebhyaḥ śaṃ gandharvāpsarobhyaḥ śaṃ sarpetarajanebhyaḥ śivaṃ mahyam iti  KauśS 
yo va āpo'pām 
 yaṃ vayam 
apāmasmai vajram 
ityanvṛcamudavajrān  KauśS 
viṣṇoḥ kramo'si 
iti viṣṇukramān  KauśS 
'idamahaṃ yo mā prācyā diśaḥ' ityaṣṭarcena kalpajena sūktenodakamadhye ghaṭaṃ nidadhāti 
'idamaham' iti ghaṭamudake'dhomukhaṃ karoti 
'idamaham' iti sūktena ghaṭamudakapūrṇaṃ kṛtvāpakrāmati 
'idamahaṃ yo mā prācyā diśaḥ' sūktenodakapūrṇaṃ ghaṭaṃ maṇḍape sthāpayati 
etadabhicāra udakāharaṇam
yena vidhānena vajrapraharaṇaṃ kriyate taducyate 
'indrasyaujaḥ' 
ityādi sarvaṃ kṛtvā 'idamaham' iti sthāpanāntaṃ kṛtvā 'agnerbhāgaḥ stha' 
ityaṣṭābhirṛgbhirdvidhākaraṇam 
ardhaṃ ghaṭe kṛtvārdhaṃ bhājane karoti 
bhājanamagnau tāpayati 
ghaṭamanyasmai puruṣāya pradāpayati 
'agnerbhāgaḥ' ityaṣṭau tāpane mantrāḥ 
barhirāsane dakṣiṇāmukha upaviśya bhājanamagnau kṛtvā 'vātasya raṃhitasyāmṛtasya
yoniḥ' iti mantreṇodakaṃ gṛhītvā 'śamagnaye' iti sūktena kalpajena sarvebhyo bhūtebhyo'bhayaṃ vadet 
'yo va āpo'pāṃ bhāgo'psvantaḥ' ityṛcodavajraprakṣepaḥ 
punarapi 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāmūrmirapsvantaḥ' ityṛcā vajraprakṣepaḥ 
punarapi 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāṃ vatso'psvantaḥ' iti vajraṃ prakṣipet 
'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāṃ vṛṣabho'psvantaḥ' ityṛcā vajraṃ prakṣipet 
punaḥ 'vātasya raṃhitasya' ityudakaṃ gṛhītvā 'śamagnaye' ityabhayaṃ dattvā 'yo va āpo'pāṃ hiraṇyagarbho'psvantaḥ' ityṛcā vajraṃ prakṣipet 
punaḥ 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāmaśmā pṛśniḥ' ityṛcā vajraṃ prakṣipet 
 punaḥ 'vātasya raṃhitasyāmṛtasya yoniḥ' iti mantreṇodakaṃ saṅgṛhya 'śamagnaye' ityabhayaṃ dattvā 'yo va āpo'pāmagnayo'psvantaḥ' ityṛcā vajraṃ  
prakṣipet  
'enamenānadharācaḥ parācaḥ' iti kalpajayarcā bhājanasthamudakaṃ bhūmau ninayati 
'yaṃ vayam'  iti sūktenaivam 'apāmasmai vajram' 
ityekayaivameva 
'indrasyaujaḥ' ityādi kartavyam 
tatra rudrakṛtāḥ ślokāḥ 
prakṣālanaṃ tathā yogo apsu pātranidhāpanam
apohanamanenaiva taṃ niveṣṭya pātrapūraṇam 
apakrāmastadāyaṃ tu sūktenedamahaṃ tataḥ
nidhāpanādi tenaiva sarvatrānīya sādayet 
vibhāgadānasantāpā grahaṇaṃ śāntayaśca yāḥ
vajrātisargāvityete sapta vajrasya kevalāḥ 
grahaṇaṃ prativajraṃ cābhayadānaṃ tathaiva ca 
ete ślokāḥ  'viṣṇoḥ kramo'si' iti dvādaśabhiḥ pratyṛcaṃ viṣṇukramān kramate śatrorabhimukham 
mamāgne varcaḥ 
iti bṛhaspatiśirasaṃ pṛṣātakenopasicyābhimantryopanidadhāti  KauśS 
savavidhānena bṛhaspatiśirasamodanaṃ dveṣyāya dadāti 
'mamāgne varcaḥ' iti sūktena taṃ pṛṣātakenopasicya 'tasyaudanasya' ityarthasūktenābhimantrya dadāti 
sūktenābhimṛśati 
sūktena sampātavantaṃ karoti 
tantram 
sūktaṃ vācayati 
'tribhiḥ sthānaiḥ' ityuktam 
pratijānan nānuvyāharet  KauśS 
uttamenopadraṣṭāram  KauśS 
udehi vājin 
ityardharcena nāvaṃ majjatīm  KauśS 
'udehi vājin' ityardharcena nāvacaṭitaṃ dveṣyamanvāha 
samiddho'gniḥ 
ya ime dyāvāpṛthivī 
ajaiṣma 
ityadhipāśānādadhāti  KauśS 
padepade pāśān vṛścati  KauśS 
adhipāśān bādhakāñchaṅkūṃstān saṅkṣudya sannahya bhraṣṭe'bhyasyati  KauśS 
'samiddho agniḥ samidhāno ghṛtavṛddhaḥ' iti pañcarcena śaṅkusahitān pāśānabhimantryāraṇye nidadhāti 
'samiddho agniḥ' iti sūktena pañcarcena pāśānabhimantrya dveṣyasya padaṃ vṛścati vidhānena 
'samiddho agniḥ' iti sūktena pañcarcena śaṅkusahitān pāśān pade'vacchinatti 
tān sannahya bhraṣṭe'bhyasyati 
'ya ime dyāvāpṛthivī' ityanuvākena śaṅkusahitāñchatruṣu pāśān baddhvābhimantrya vṛścati padepade 
'ya ime dyāvāpṛthivī' ityanuvākenādhipāśān bādhakāñchaṅkūṃstān saṅkṣudya sannahya bhraṣṭe'bhyasyati 
aṣṭau sūktāvṛttiḥ 
'ajaiṣma' iti sūktacatuṣṭayena 'aganma svaḥ' 
ityavasānadvayavarjitena śatruṣu pāśān baddhvābhimantryāraṇye nidadhāti 
'ajaiṣma' iti sūktacatuṣṭayenottamāvasānadvayavarjitena pāśānabhimantrya pade pade vṛścati 
'ajaiṣma' iti sūktacatuṣṭayena 'aganma svaḥ' iti varjitenādhipāśān bādhakāñchaṅkūṃstān saṅkṣudya sannahya bhraṣṭe'bhyasyati 
aśiśiṣoḥ kṣīraudanādīni trīṇi  KauśS 
'samiddho agniḥ samidhānaḥ' iti pañcarcenāmapātrasyopari dveṣyāya hastaprakṣālanaṃ dadāti 
abhyātānāntaṃ kṛtvā 'samiddho agniḥ' iti pañcarcena vṛṣabhaṃ sampātyātisṛjati 
abhyātānādyuttaratantram 
'ya ime dyāvāpṛthivī' ityanuvākena raktaśālikṣīraudanaṃ sampātyābhimantrya dveṣyāya dadāti 
'ya ime dyāvāpṛthivī' ityanuvākenāmapātrasyopari dveṣyāya hastaprakṣālanaṃ dadāti 
tantraṃ kṛtvā 'ya ime dyāvāpṛthivī' ityanuvākena vṛṣabhaṃ sampātavantaṃ kṛtvā śatrumabhimukhaṃ visṛjati 
uttaratantram 
'ajaiṣma' iti caturbhiḥ paryāyaiḥ 'aganma svaḥ' ityavasānadvayavarjyaṃ raktaśālikṣīraudanamabhimantrya dadāti 
tantre 
'ajaiṣma' iti pūrvam 
āmapātrasyopari dveṣyāya hastaprakṣālanaṃ dadāti 
'ajaiṣma' iti pūrvaṃ vṛṣabhaṃ sampātavantaṃ kṛtvā śatrugṛhānabhimṛśati 
vṛṣotsargavat 
gartedhmāvantareṇāvalekhanīṃ sthāṇau nibadhya dvādaśarātraṃ sampātānabhyatininayati  KauśS 
 prathame divase'bhyātānāntaṃ kṛtvā śatrupratikṛtiṃ ca mṛnmayāṃ kṛtvā vedimadhya ūrdhvaṃ sthāṇau nibadhya 'samiddho agniḥ' iti pañcarcena mūrdhni  
sampātānānayati  
ghṛtena pācayati pradidinam 
ekatantraṃ yāvat 
abhyātānādyuttaratantram 
 ābhicārikaṃ tantraṃ kṛtvā 'ya ime dyāvāpṛthivī' ityanuvākena śatrupratikṛtiṃ mṛnmayāṃ paścādagneḥ sthāṇau baddhvā tasya mūrdhni sampātānānayati 
pratidinaṃ sūktāvṛttiḥ 
dvādaśame divase'bhyātānādyuttaratantram 
abhicāraṃ tantraṃ kṛtvā 'ajaiṣma' iti caturbhiḥ sūktairgartedhmāvantareṇāvalekhanīṃ sthāṇau nibadhya dvādaśarātraṃ sampātānānayati 
abhyātānāni hutvā 
tataḥ sviṣṭakṛdādyuttaratantram 
ṣaṣṭhyodavajrān praharati  KauśS 
'yasmin ṣaḍurvīḥ pañca' 
ityudavajrān praharati 
uktena vidhānena 
saptamyācāmati  KauśS 
'yo annādo'nnapatiḥ' 
ityṛcodakamabhimantrya dveṣyaṃ manasā cādhyāyan sa cācāmati 
svayaṃ kartā 
dveṣyasya maraṇaṃ bhavati 
yaśca gām  ityanvāha  KauśS 
'yaśca gāṃ padā sphurati' ityardharcena dveṣyaṃ dṛṣṭvānvāha japati 
uttaratantram 
ābhicārike tantre viśeṣaḥ 
pārvaṇau samṛddhiḥ sannatirete homā na bhavanti 
abhyātānāni hutvā tataḥ sviṣṭakṛdādyuttaratantraṃ bhavati 
'niramuṃ nuda' iti saṃsthitahomaḥ 
'viṣṇoḥ kramo'si' iti viṣṇukramān 
dvādaśa bhavanti 
jāṅmāyane sampātā na bhavanti 
śeṣaṃ samānam 
abhyātānāntaṃ kṛtvā 'idāvatsarāya' iti vratavisarjanamājyaṃ juhuyāt 
samidho'bhyādadhyāt KauśS  
vratasamāpanīraṣṭau samidha ādadhyāt 
abhyātānādi śāntamuttaratantram 
nirdurmaṇyaḥ 
iti sandhāvyābhimṛśati  KauśS 
avabhṛthaṃ snātvā 'nirdurmaṇyaḥ' iti sūktena sarvauṣadhirātmānamabhimṛśati 
spṛśatītyarthaḥ 
abhicāraṃ kṛtvā kartemāṃ śāntiṃ karoti 
maraṇaṃ bandhanaṃ vā vyasanaṃ vā praṇipāto vonmattatābhāvo vā bhavati 
abhicārapaddhatiḥ samāptā 
bhadramatena bhāṣyakāra tathā dārilamatena ca
ebhistribhirbhāṣyakāraiḥ kauśikīyo vicāritaḥ 
tasya tasyaite padārthā bhavanti 
maraṇaṃ vā bandhanaṃ vā vyasanaṃ vā praṇipāto vonmattatā vā daivopahatirvā putradhanādivināśo bhavati 
tatra ślokāḥ 
maraṇaṃ vyasanaṃ caiva bandhanaṃ ca viśeṣataḥ
praṇipātonmattatā vā daivopahatireva ca 
putrādidhananāśaśca gṛhe doṣān bahūnapi
abhicarati puruṣa etāni tu vinirdiśet
trayāṇāṃ bhāṣyakārāṇāṃ mataṃ jagrāha kauśikī 
upādhyāyakavīśvareṇa nāmato'bhicāraḥ kṛtaḥ turuṣkamahumadasyopari kāritaḥ 
pṛthivyāṃ duṣṭa utpannaḥ sarvadā ca vināśayet
adharmasambhavo duṣṭaḥ prajāhiṃsanatatparaḥ 
turuṣkanāmnā pāpiṣṭhā devabrāhmaṇahiṃsakāḥ
pṛthivyāṃ śrībhojadevo dharmasaṃrakṣaṇāya ca 
deśe mālavaka utpannaḥ śrīrājagṛheṣu ca
śrībhojadevo jagadvikhyāto rājñāṃ sarveṣāṃ ca mūrdhani 
na ca tulyo jagatpatirna bhūto na bhaviṣyati
atharvavedavihitānāmanuṣṭhātā savakarmaṇām
pratiboddhāraśāstrāṇāṃ svayaṃ rājyasya cintakaḥ
devabrāhmaṇabhaktaśca guruśuśrūṣaṇe rataḥ 
atharvavedavihitā mahāśāntiranekaśaḥ
kārāpitā yathoktāstena yathāvihitadakṣiṇāḥ 
brahmakṣatriyarakṣaṇārthā abhicārā maharṣiṇā
krameṇa sūtritāḥ ṣaṣṭhe saṃhitākramakāraṇāt 
iti ṣaṣṭhe tṛtīyā kaṇḍikā  KKp 
iti kauśikapaddhatau ṣaṣṭho'dhyāyaḥ samāptaḥ 
atha saptamo'dhyāyaḥ
svastyayanakarmāṇi
svastyayanakarmaṇāṃ vidhiṃ vakṣyāmaḥ 
svastidāḥ  ye te panthānaḥ 
ityadhvānaṃ dakṣiṇena prakrāmati  KauśS 
yadā grāme gacchati tadācamanaṃ kṛtvā 'svastidāḥ' iti sūktaṃ japitvā dakṣiṇena pādena prakrāmatyadhvānam 
'ye te panthāno'va divaḥ' ityṛcaṃ japitvādhvānaṃ dakṣiṇena pādena prakrāmati 
tato grāmaṃ gacchati 
svastyayanaṃ bhavati 
vyudasyatyasaṅkhyātāḥ śarkarāḥ  KauśS 
'svastidāḥ' iti sūktena śarkarā abhimantrya gṛhe kṣetre'nyatra vā prakṣipati 
svastyarthī 
idaṃ karma 
sarvārthakāmaḥ 
'ye te panthānaḥ' ityekarcena sūktenāsaṅkhyātāḥ śarkarā abhimantrya gṛhādiṣu prakṣipati 
idaṃ karma sarvārthasvastyayanakāmaḥ 
yatra kṣipati tatrāvināśo bhavati 
dvipadacatuṣpadādīnāṃ svastyayanaṃ bhavatītyarthaḥ 
tṛṇāni chittvopatiṣṭhate  KauśS 
'svastidāḥ' iti sūktena darbhādīni tṛṇānyabhimantrya gṛhe vā kṣetre vā prakṣipati svastyayanakāmaḥ 
'ye te panthāno'va divaḥ' ityṛcā tṛṇānyabhimantrya prakṣipati 
gṛhe pathi vā svastyayanakāmaḥ 
'svastidāḥ' iti sūktena indramupatiṣṭhate svastyayanakāmaḥ 
'ye te panthāno'va divaḥ' ityṛcendramupatiṣṭhate svastyayanakāmaḥ 
āre  amūḥ pāre 
pātaṃ naḥ 
ya enaṃ pariṣīdanti 
yadāyudhaṃ daṇḍena vyākhyātam  KauśS 
abhyātānāntaṃ kṛtvā 'āre'sau' iti sūktena śastraṃ sampātyābhimantrya prayacchatyabhyātānādyuttaratantram 
ājyatantraṃ kṛtvā 'amūḥ pāre' iti sūktena khaḍgādiśastraṃ sampātya hastena vimṛjyābhimantrya dhārayati 
svastyayanakāmaḥ 
abhyātānāntaṃ kṛtvā 'pātaṃ naḥ' iti sūktena churikādiśastraṃ sampātya vimṛjyābhimantrya rājñe prayacchati 
sukhaṃ bhavatītyarthaḥ 
tantraṃ kṛtvā 'ya enaṃ pariṣīdanti' iti sūktena yasya yacchastraṃ tat sampātya vimṛjyābhimantrya yudhi vīrāya prayacchati 
svastyayanakāmaḥ 
uttaratantram 
śastram 
churikā 
dhanuṣam 
kaṇḍa 
khaḍgam 
kunta 
kaḍanala 
vajra 
gadā 
paraśu 
kuṭhāra 
bhiṇḍamālā 
trāsagaṇḍā 
lohadaṇḍa 
laṣṭi 
pāgānim 
ityādyāyudham 
diṣṭyā mukhaṃ vimāya saṃviśati  KauśS 
'āre'sau' iti sūktaṃ japitvā diṣṭyā mukhaṃ mītvā svapiti rātrau svastyayanakāmaḥ 
madhyamāṅgulyaṅguṣṭhābhyāṃ prādeśinyaṅguṣṭhābhyāṃ prādeśī diṣṭirityucyate 
'amūḥ pāre' iti sūktaṃ japitvā diṣṭyā mukhaṃ vimāya svapiti rātrau svastyayanakāmaḥ 
'pātaṃ naḥ' iti sūktena diṣṭyā mukhaṃ mītvā svapiti rātrau svastyayanakāmaḥ 
'ya enaṃ pariṣīdanti' iti sūktaṃ japitvā diṣṭyā mukhaṃ vimāya svapiti 
svastyayanakāmaḥ 
trīṇi padāni pramāyottiṣṭhati  KauśS 
'āre'sau' iti sūktena yadottiṣṭhati tadā sūktaṃ japitvā trīṇi padāni prakramya tato gacchati svastyayanakāmaḥ 
prabhāte nidrāṃ tyaktvā 'amūḥ pāre' iti sūktaṃ japitvā trīṇi padāni prakramya tato gacchati prātargrāme vā 
yadā prayojanārthaṃ gacchati tadā 'pātaṃ naḥ' iti sūktaṃ japitvā trīṇi padāni prakramya tato gacchati 
gacchatāṃ svastirbhavati 
yo mantraṃ paṭhati sa svayaṃ karoti 
anyakartṛke dakṣiṇādānaṃ sarvatra 
nidrāṃ tyaktvā 'ya enaṃ pariṣīdanti' iti sūktaṃ japitvā trīṇi padāni prakramya tato gacchati 
svastyayanakāmaḥ 
tisro diṣṭīḥ  KauśS 
suptotthāya 'āre'sau' iti sūktaṃ japitvā bhūmau tisro diṣṭīrmītvā tato gacchati 
prayojanārtham 
svastyayanakāmaḥ 
nidrāṃ tyaktvā 'amūḥ pāre' iti sūktaṃ japitvā tisraḥ prādeśīrbhūmau mītvotthāya gacchati 
svastyayanakāmaḥ 
yadā prayojanārthaṃ gacchati tadā 'pātaṃ naḥ' iti sūktaṃ japitvā tisro diṣṭīḥ prādeśīrmītvā bhūmau tato gacchati 
svastyayanakāmaḥ 
suptvotthāya 'ya enaṃ
pariṣīdanti' iti sūktena tisraḥ prādeśīrbhūmau mītvā tata uttiṣṭhan gacchati 
prayojanārtham 
grāme vā'dhvani vā 
svastyayanakāmaḥ 
athādhvāne gacchatāṃ karmocyate 
pretaṃ pādau 
ityavaśasya  KauśS 
pāyayati  KauśS 
pathi gacchantaṃ sambalaṃ saktvādi 'pretaṃ pādau' ityṛcābhimantrya brāhmaṇāya dadāti 
svastyayanakāmaḥ 
upasthāste 
iti trīṇyopyātikrāmati  KauśS 
'upasthāste' ityṛcaudanasaktūn vaṭakādīni trīṇi dravyāṇyabhimantrya bhūmau nikṣipati 
trīṇi trīṇi prasṛtīrvāñjalīrvā muṣṭīrvā pathi 
tato gacchati 
svastirbhavati 
sarvasyānena vidhānena 
etadadhvānakarma samāptam 
atha sarvārthasvastyayanakarmocyate 
svasti mātre 
iti niśyupatiṣṭhate  KauśS 
'svasti mātre' ityṛcā niśyupatiṣṭhate svastyayanakāmaḥ 
gṛhe vāthavāraṇye vā bhaye vā samupasthite svastyayanaṃ nityaṃ vā kurvīta 
vaṇikkarmalābha ucyate 
indramaham 
iti paṇyaṃ sampātavadutthāpayati  KauśS 
 ājyatantramabhyātānāntaṃ kṛtvā 'indramaham' iti sūktena vaṇijaṃ vastraṃ vā pūgīphalaṃ vāśvān vā hastino vā ratnādi sampātyābhimantrya tata 
nimṛjya digyuktābhyāṃ doṣo gāya 
pātaṃ naḥ 
iti pañca anaḍudbhyaḥ 
yamo mṛtyuḥ 
viśvajit 
śakadhūmam 
bhavāśarvau 
ityupadadhīta  KauśS 
nimṛjya vikrayayogyaṃ kṛtvā 
abhyātānādyuttaratantram 
lābho bhavati svastirbhavati 
sarvatrādhikaraṇaṃ dhenurdakṣiṇā 
brahmaṇe ca dhenuḥ 
abhyātānāntaṃ kṛtvā 'ye'syām' 
'prācī dik' 
iti sūktābhyāmājyaṃ juhuyāt 
tata uttaratantram 
'ye'syām' 'prācī dik' iti sūktābhyāṃ pālāśasamidha ādadhāti 
hastahomatvāt tantravikalpaḥ 
'ye'syām' 'prācī dik' iti sūktābhyām udumbarasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ jambasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ kāmpīlasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ sraksamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ vandakasamidha ādadhāti śubhakāmaḥ 
'ye'syām' 'prācī dik' iti sūktābhyāṃ śirīṣasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ sraktyasamidha tilakasamidha ādadhāti 
sarvatra dhenurdakṣiṇā
'ye'syām' 'prācī dik' iti sūktābhyāṃ varaṇasamidha ādadhāti 
'ye'syām' 'prācī dik' iti sūktābhyāṃ bilvasamidha ādadhāti 
svastyayanakāmo'nuvartate sarvatra 
hastahome tantraṃ vā 
karmabāhulyāt phalabāhulyam 
'ye'syām' 'prācī dik' iti sūktābhyāṃ jaṅgiḍasamidha ādadhāti 
'ye'syām' 'prācī dik' iti sūktābhyāṃ kuṭakasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ garhyakasamidha ādadhāti 
'ye'syām' 'prācī dik' iti sūktābhyāṃ galābalasamidha ādadhāti 
'ye'syām' 'prācī dik' iti sūktābhyāṃ vetasasamidha ādadhāti svastyayanakāmaḥ 
'ye'syām' 'prācī dik' iti sūktābhyāṃ śālmalisamidha ādadhāti 
'ye'syām' 'prācī dik' iti sūktābhyāṃ sivanisamidha ādadhāti 
'ye'syām' 'prācī dik' iti sūktābhyāṃ syandanakasamidha ādadhāti 
'ye'syām' 'prācī dik' iti sūktābhyām araṇikasamidha ādadhāti 
'ye'syām' 'prācī dik' iti sūktābhyām aśmantakasamidha ādadhāti  'ye'syām'
'prācī dik' iti sūktābhyāṃ tunyakasamidha ādadhāti 
svastyayanakāmaḥ 
'ye'syām' 'prācī dik' iti sūktābhyāṃ devadārusamidha ādadhāti 
svastyayanakāmaḥ 
pālāśādivṛkṣadvāviṃśatisamidha ādadhāti 
'ye'syām' 'prācī dik' iti sūktābhyām 
tatra sarvatraite samuccitā vā vikalpitā bhavanti 
'ye'syām' 'prācī dik' iti sūktābhyāṃ puroḍāśaṃ juhoti 
svastyayanakāmaḥ 
abhyātānāntaṃ kṛtvā 'ye'syām' 'prācī dik' iti sūktābhyāṃ dugdhaṃ juhoti 
abhyātānādyuttaratantram 
svastyayanakāmaḥ 
'ye'syām' 'prācī dik' iti sūktābhyāmudaudanaṃ juhoti 
ājyatantre 
tantraṃ kṛtvā 'ye'syām' 'prācī dik' iti sūktābhyāṃ pāyasaṃ juhoti 
tantraṃ samāpayet 
svastyayanakāmaḥ 
paśutantraṃ kṛtvā 'ye'syām' 'prācī dik' iti sūktābhyāṃ rudradaivatyānyavadānāni sthālīpākaṃ ca juhoti 
paśutantrottaratantram 
'ye'syām' 'prācī dik' iti sūktābhyāṃ vrīhīn juhoti 
svastyayanakāmaḥ 
'ye'syām' 'prācī dik' iti sūktābhyāṃ yavāñjuhoti 
'ye'syām' 'prācī dik' iti sūktābhyāṃ tilāñjuhoti 
'ye'syām' 'prācī dik' iti sūktābhyāṃ dadhidhānāñjuhoti 
svastyayanakāmaḥ 
abhyātānāntaṃ kṛtvā 'ye'syām' 'prācī dik' iti sūktābhyāṃ dadhisaktūñjuhoti 
tata uttaratantram 
abhyātānāntaṃ kṛtvā 'ye'syām' 'prācī dik' iti sūktābhyāṃ śaṣkulīrjuhoti 
tata uttaratantram 
sarvatra svastyayanakāmaḥ
abhyātānāntaṃ kṛtvā 'doṣo gāya' iti tṛcena sūktenājyaṃ juhoti 
uttaratantram 
svastyayanakāmaḥ 
'doṣo gāya' iti tṛcena sūktena pālāśādayo dvāviṃśativṛkṣāṇāṃ samidha ādadhāti 
hastahomatvāttantravikalpaḥ 
svastyayanakāmaḥ 
abhyātānāntaṃ kṛtvā 'doṣo gāya' iti tṛcena sūktena puroḍāśaṃ juhoti 
tata uttaratantram 
brāhmaṇatarpaṇāntaṃ samānam 
dugdham 
odanam 
pāyasam 
paśutantraṃ kṛtvā 'doṣo gāya' iti sūktenātharvavidhānenātharvaṇaṃ yajate 
paśvavadānāni juhoti 
sthālīpākaṃ ca 
svastyayanakāmaḥ 
'doṣo gāya' iti sūktena vrīhīnāvapati 
'doṣo gāya' iti sūktena yavānāvapati 
'doṣo gāya' iti sūktena tilānāvapati 
svastyayanakāmaḥ 
'doṣo gāya' iti sūktena dhānān juhoti 
'doṣo gāya' iti sūktena karambhaṃ juhoti 
ājyatantre 
svastyayanakāmaḥ 
'doṣo gāya' iti sūktena tilaśaṣkulīrjuhoti 
ājyatantre 
abhyātānāntaṃ kṛtvā 'pātaṃ naḥ' iti pañcabhirṛgbhirājyaṃ juhoti 
tata uttaratantram 
svastyayanakāmaḥ 
'pātaṃ naḥ' iti pañcabhirṛgbhiḥ pālāśādayaḥ samidha ādadhāti vṛkṣāṇāṃ dvāviṃśatīnāṃ svastyayanakāmaḥ 
'pātaṃ naḥ' iti payo juhoti ājyatantre 
'pātaṃ naḥ' iti bhaktaṃ juhotyājyatantre 
'pātaṃ naḥ' iti pāyasaṃ juhotyājyatantre 
'pātaṃ naḥ' iti indraṃ paśunā yajeta 
vaśāvidhānena 
svastyayanakāmaḥ 
'pātaṃ naḥ' iti vrīhīn juhoti 
tantravikalpaḥ 
'pātaṃ naḥ' iti yavānāvapati 
svastyayanakāmaḥ 
'pātaṃ naḥ' iti tilānāvapati 
'pātaṃ naḥ' iti dhānā juhoti 
'pātaṃ naḥ' iti dadhisaktūn juhotyājyatantre 
'pātaṃ naḥ' iti śaṣkulīrjuhoti 
śaṣkulyaḥ śrīānandapure prasiddhaḥ
'anaḍudbhyaḥ' ityājyaṃ juhoti sūktenājyatantre 
svastyayanakāmaḥ 
'anaḍudbhyaḥ' iti tṛcena sūktena pālāśādayo dvāviṃśativṛkṣāṇāṃ samidha ādadhāti 
svastyayanakāmaḥ 
yatra samidha ādadhāti tatra pālāśādidvāviṃśativṛkṣāṇāṃ gṛhītavyāḥ 
śāntikapauṣṭikeṣu ca 
'anaḍudbhyaḥ' iti sūktena puroḍāśaṃ juhotyājyatantre 
'anaḍudbhyaḥ' iti sūktena dugdhaṃ juhoti 
'anaḍudbhyaḥ' iti sūktena udaudanaṃ juhotyājyatantre 
'anaḍudbhyaḥ' iti tṛcena sūktena kṣīraudanaṃ juhotyājyatantre 
'anaḍudbhyaḥ' iti tṛcena rudrāya pāyasaṃ juhoti paśutantre 
'anaḍudbhyaḥ' iti tṛcena vrīhīnāvapati 
svastyayanakāmaḥ 
'anaḍudbhyaḥ' iti tṛcena yavānāvapati 
tantravikalpaḥ 
'anaḍudbhyaḥ' iti tṛcena tilānāvapati 
hastahome tantravikalpaḥ 
'anaḍudbhyaḥ' iti tṛcena dhānā juhoti 
svastyayanakāmaḥ 
'anaḍudbhyaḥ' iti tṛcena dadhisaktūn juhotyājyatantre 
'anaḍudbhyaḥ' iti tṛcena śaṣkulīrjuhoti 
svastyayanakāmaḥ
'yamo mṛtyuḥ' iti sūktenājyaṃ juhotyājyatantre 
'yamo mṛtyuḥ' iti sūktena samidha ādadhāti pālāśādīnāṃ dvāviṃśativṛkṣāṇāṃ svastyayanakāmaḥ 
'yamo mṛtyuḥ' iti tisṛbhiḥ ṛgbhiḥ puroḍāśaṃ juhotyājyatantre 
'yamo mṛtyuḥ' iti sūktena payo juhoti 
'yamo mṛtyuḥ' iti sūktena udaudanaṃ juhoti tantre 
'yamo mṛtyuḥ' iti sūktena pāyasaṃ juhoti tantre 
'yamo mṛtyuḥ' iti sūktena viśvebhyo devebhyaḥ paśuṃ yajet 
paśutantre 'yamo mṛtyuḥ' iti sūktena vrīhīnāvapati 
'yamo mṛtyuḥ' iti sūktena yavānāvapati 
'yamo mṛtyuḥ' iti sūktena tilānāvapati 
'yamo mṛtyuḥ' iti sūktena dhānā juhoti 
'yamo mṛtyuḥ' iti sūktena dadhisaktūn juhoti 
'yamo mṛtyuḥ' iti sūktena śaṣkulīrjuhoti 
svastyayanakāmaḥ
abhyātānāntaṃ kṛtvā 'viśvajit' iti sūktenājyaṃ juhoti 
uttaratantram 
svastyayanakāmaḥ 
'viśvajit' iti sūktena pālāśādīnāṃ samidha ādadhāti 
tantravikalpaḥ 
'viśvajit' iti sūktena puroḍāśaṃ juhoti 
ājyatantre 
svastyayanakāmaḥ 
'viśvajit' iti sūktena payo juhoti 
tantraṃ kṛtvā 'viśvajit' iti udaudanaṃ juhoti 
uttaratantram 
'viśvajit' iti sūktena pāyasaṃ juhoti tantre 
'viśvajit' iti sūktena viśvajite devatāyai paśunā yajet 
paśutantreṇa 
'viśvajit' iti sūktena vrīhīnāvapati 
'viśvajit' iti yavānāvapati 
'viśvajit' iti tilānāvapati 
'viśvajit' iti dhānā āvapati 
'viśvajit' iti karambhaṃ juhoti 
'viśvajit' iti śaṣkulīrjuhoti 
svastyayanakāmaḥ
abhyātānāntaṃ kṛtvā 'śakadhūmam' iti sūktenājyaṃ juhoti 
abhyātānādyuttaratantram 
svastyayanakāmaḥ 
'śakadhūmam' iti samidhapuroḍāśādi pūrvavat bhavati 
śakadhamadevatāpaśum 
svastyayanakāmaḥ 
'bhavāśarvau mṛḍatam' ityarthasūktenājyāditrayodaśadravyāṇi bhavanti 
ājyatantre 
anena pālāśādīnāṃ samidādhānam 
svastyayanakāmaḥ 
yatra śāntikahomastatra sarvatra svastyayanakāmaḥ 
yathāsambhavaṃ tantravikalpaḥ 
sarvatra karmaṇāṃ vikalpaḥ 
kramo'pi nāsti 
dvipade catuṣpade gṛhe bahirgrāme nagare vā maṇḍale vā yatra kvacid homastatra sarvatra śāntiṃ karotītyarthaḥ 
mahāśāntiṃ vā sarvatra kārayed vikalpena 
pākayajñavidhānena rudradevatāyai carumājyabhāgāntaṃ kṛtvā 'bhavāśarvau mṛḍatam' ityarthasūktena sarveṇa tisra āhutīrjuhoti 
pārvaṇādyuttaratantram 
svastyayanakāmaḥ 
samāptāni svastyayanāni 
yatra yatra kvaciddhomastatra tatra svastyayanakāmaḥ 
kuryācchāntikapauṣṭike sarvatra 
atha janavidhāte svastyayanam 
uttamena sārūpavatsasya rudrāya trirjuhoti  KauśS 
 rudradevatākaṃ pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena sārūpavatsasya caruṃ trirvibhajya tataḥ tisra āhutīrjuhoti 
pārvaṇādyuttaratantram 
rudrabhūtapretarākṣasalokapāladevagrahamahādevagaṇādyupahatābhighāte svastyayanam 
samāptaṃ mahādevābhighāte svastyayanam 
atha śīghreṇa puṇyamaṅgalakarmakaraṇe svastyayanamucyate 
upottamena suhṛdo brāhmaṇasya śakṛtpiṇḍān parvasvādhāya śakadhūmaṃ kimadyāhaḥ iti pṛcchati  KauśS 
bhadraṃ sumaṅgalam iti pratipadyate  KauśS 
'śakadhūmam' iti caturṛcena suhṛdo brāhmaṇasya śakṛtpiṇḍān parvasvādhāyāgre bhūtvābhimantrya tataḥ śakadhūmaṃ 'kimadyāhaḥ' iti pṛcchati 
sa ca 'śobhanamadyāhaḥ' 'maṅgalamadyāhaḥ' iti brāhmaṇo vadati 
yadā kartā karma kuryāccaturdaśyāṃ caturthyāṃ navamyāṃ vā śanidine vyatīpāte viṣṭāvanyatrāpi nindite'hani tataścandanam 
annaprāśanacūḍākarmanāmakaraṇagṛhapraveśavastrāyalaṅkāradhāraṇam 
rājadarśanāśvahastyādiyānarathārohaṇaṃ puṇyakarme nityanaimittikakāmyādīni karmāṇi 
yadā śīghre prayojane kāryaṃ kartumicchatīdaṃ karma kṛtvā tataḥ śāntikapuṇyakarma karoti 
samāptā śīghrakarmakaraṇe śāntiḥ 
atha sarpādisvastyayanamucyate 
yuktayoḥ mā no devāḥ 
yaste sarpaḥ 
iti śayanaśālorvarāḥ parilikhati  KauśS 
sarpavṛścikadvidaṃśakamaśakabhramarabhūmikīṭakakṛmaya eteṣāṃ bhayaṃ na bhavati 
'ye'syām' 'prācī dik' iti sūktābhyāṃ sikatāmabhimantrya śayanaṃ parikirati 
'ye'syāṃ stha' iti sūktena sikatāmabhimantrya śālāṃ paritaḥ kirati 
'ye'syāṃ stha' iti sūktena sikatāmabhimantrya kṣetre parikirati 
'prācī dik' iti sūktena śālāṃ parikirati 
'prācī dik' iti sūktena sikatāmabhimantrya kṣetre parikirati 
svastyayanakāmaḥ 
'mā no devāḥ' iti sūktena śarkarāmabhimantrya śayanaṃ śālāṃ vā kṣetre vā parikirati 
svastyayanakāmaḥ 
'bhavāśarvo mṛḍatam' 
iti sūktena śarkarāmabhimantrya gṛhe kṣetre vā prakirati svastyayanakāmaḥ 
'yaste sarpo vṛścikaḥ' ityṛcā śarkarāmabhimantrya śayane vā śālāyāṃ vorvarāyāṃ vā gṛhe vā vane vā grāme vā pattane vā tatra parikirati 
sarpādisvastyayanaṃ bhavati 
śāntiḥ 
nirbhayo bhavatītyarthaḥ 
tṛṇāni yugatardmanā sampātavanti dvāre pracṛtati  KauśS 
abhyātānāntaṃ kṛtvā 'ye'syāṃ stha prācyām' iti sūktena tṛṇamālāṃ sampātyābhimantrya dvāre badhnāti 
abhyātānādyuttaratantram 
svastyayanakāmaḥ 
mahānavamyāṃ dīpotsave ca śiṣṭācāraḥ 
abhyātānāntaṃ kṛtvā 'prācī dik' iti sūktena tṛṇamālāṃ yugacchidreṇa sampātyābhimantrya dvāre pracṛtati 
tata abhyātānādyuttaratantram 
mahānavamyāmidaṃ jayakarma 
abhyātānāntaṃ kṛtvā 'yaste sarpaḥ' ityṛcā tṛṇamālāṃ yugacchidreṇa sampātyābhimantrya abhyātānāntaṃ kṛtvā 'namo devavadhebhyaḥ' 
iti tṛcena sūktena tṛṇāni yugachidreṇa sampātya dvāre badhnāti 
tata uttaratantram 
pathi vā gṛhadvāre vā pattanadvāre vā pracṛtati 
abhyātānādyuttaratantram 
ahibhaye vṛścikabhaye maśakabhaye bhramarasaṅghe kṛmibhaye idaṃ karma 
ūbadhyaṃ sambhinatti  KauśS 
'ye'syām' 'prācī dik' iti sūktābhyāṃ gomayamabhimantrya gṛhe visṛjati 
'mā no devāḥ' iti sūktena gomayamabhimantrya dvāre visṛjati 
'yaste sarpaḥ' ityṛcā gomayamabhimantrya dvāre sambhinatti 
nikhanati  KauśS 
'ye'syām' 'prācī dik' iti sūktābhyāṃ gomayamabhimantrya dvāre nikhanati 
'mā no devāḥ' iti sūktena śuṣkagomayamabhimantrya gṛhe nikhanati 
'yaste sarpaḥ' ityṛcā gomayamabhimantrya gṛhe nikhanati 
ādadhāti  KauśS 
'ye'syām' 'prācī dik' iti sūktābhyāṃ śuṣkagomayamādadhātyagnau 
'mā no devāḥ' iti sūktena gomayamagnau juhoti 
'yaste sarpaḥ' ityṛcā gomayamagnau juhoti 
gṛhe kṣetre grāme nagare vā svastyayanakāmaḥ 
apāmārgaprasūnān kudrīcīśaphān parācīnamūlān  KauśS 
'ye'syām' iti sūktenāpāmārgamañjarīmabhimantrya dvāre sambhinatti 
'ye'syāṃ stha' iti sūktenāpāmārgamañjarīmabhimantrya dvāre nikhanati 
'ye'syāṃ stha' iti sūktenāpāmārgamañjarīmabhimantryāgnau juhoti 
'prācī dik' iti sūktenāpāmārgamañjarīmabhimantrya gṛhe stṛṇāti 
'prācī dik' iti sūktenāpāmārgaprasūnamabhimantrya dvāre nikhanati 
'prācī dik' iti sūktenāpāmārgamañjarīṃ juhoti 
'mā no devāḥ' iti sūktenāpāmārgamabhimantrya gṛhe stṛṇāti 
'mā no devāḥ' iti sūktenāpāmārgamabhimantrya bhūmau nikhanati svastyayanakāmaḥ 
'mā no devāḥ' iti sūktenāpāmārgamañjarīmabhimantrya agnau juhoti 
'yaste sarpaḥ' iti apāmārgamañjarīmabhimantrya sambhinatti 
'yaste sarpaḥ' iti apāmārgamañjarīṃ nikhanati grāmamadhye svastyayanakāmaḥ 
'yaste sarpaḥ' ityṛcāpāmārgaṃ juhoti 
'ye'syāṃ stha' iti sūktena guḍūcīmabhimantrya nānā karoti 
'ye'syām' iti sūktena guḍūcīmabhimantrya nikhanati 
'ye'syām' iti sūktena guḍūcīpādānabhimantryāgnau juhoti 
'prācī dik' iti guḍūcīpādānabhimantrya gṛhe stṛṇāti 
'prācī dik' iti guḍūcīpādā ye adhomukhāstānabhimantrya nikhanati 
'prācī dik' iti guḍūcīmagnau juhoti 
'mā no devāḥ' iti guḍūcīmabhimantrya grāme stṛṇāti 
svastyayanakāmaḥ 
'mā no devāḥ' iti guḍūcīmabhimantrya nikhanati 
'mā no devāḥ' iti guḍūcīmagnau juhoti 
'yaste sarpaḥ' ityṛcā guḍūcīmabhimantrya stṛṇāti 
'yaste sarpaḥ' ityṛcā guḍūcīmabhimantrya nikhanati 
'yaste sarpaḥ' ityṛcā guḍūcīmagnau juhoti 
maśakakīṭakasarpavṛścikādisvastyayanāni bhavanti 
samāptāni maśakādīnāṃ svastyayanāni 
saptame prathamā kaṇḍikā  KKp 
atha vyāghracauravṛkacarakasiṃhāraṇyakādīnāṃ bhaye svastyayanānyucyante
uditaḥ  iti khādiraṃ śaṅkuṃ sampātavantamudgṛhṇan nikhanan gā anuvrajati  KauśS 
 abhyātānāntaṃ kṛtvā 'uditastrayo akraman' iti sūktena khadirakīlakaṃ sampātya tata uttaratantraṃ kṛtvā kīlakaṃ nikhanannutpāṭayan gṛhādaraṇyaṃ  
gāṃ pṛṣṭhato gacchati  
vyāghrādisvastyayanakāmaḥ 
ninayanaṃ samuhya cāre sārūpavatsasyendrāya trirjuhoti  KauśS 
'uditaḥ' iti sūktenodakaghaṭamabhimantrya gopracāre ninayati 
tataḥ pāṃśukūṭaṃ tatra kṛtvārddhaṃ dakṣiṇena hastena vikṣipati 
indrāya pākayajñavidhānenājyabhāgāntaṃ kṛtvā 'uditaḥ' iti sūktena saptarcena dvābhyāṃ dve āhutī tisṛbhirṛgbhistṛtīyā 
pārvaṇādyuttaratantram 
diśyān balīn harati  KauśS 
sārūpavatsena dugdhe caruśrapaṇaṃ havirucchiṣṭena baliharaṇaṃ kuryāt 
pratidiśamupatiṣṭhate  KauśS 
madhye pañcamamanirdiṣṭam  KauśS 
'ye'syāṃ stha' iti sūktena pratyṛcamupatiṣṭhate 
madhye pañca baliharaṇam 
prācī 
dakṣiṇā 
pratīcī 
udīcī 
evaṃ madhyaṃ ca 
prācī 
dakṣiṇā 
pratīcī 
udīcī 
evaṃ copasthānāni 
śeṣaṃ ninayati  KauśS 
anirdiṣṭaṃ śeṣaṃ havirbhūmau ninayatīti pañcamam 
brahma jajñānam 
bhavāśarvau 
ityāsannamaraṇye parvataṃ yajate  KauśS 
parvatadevatāyā araṇye pākayajñavidhānenājyabhāgāntaṃ kṛtvā 'brahma jajñānam' 'anāptā ye' 
iti sūktena juhoti 
'himavate juṣṭaṃ nirvapāmi 
himavate tvā juṣṭaṃ prokṣāmi 
himavantaṃ gacchatu haviḥ svāhā' iti 
nikaṭaparvataṃ yajate 
pārvaṇādyuttaratantram 
anyasmin bhavaśarvapaśupatyugrarudramahādeveśānānāṃ pṛthagāhutīḥ  KauśS 
parvatadevatāyai pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena caruṃ juhoti 
pārvaṇādyuttaratantram 
pākayajñatantraṃ kṛtvā 'bhavāya juṣṭaṃ nirvapāmi' ityādi 
bhava 
śarva 
paśupati 
ugra 
rudra 
mahādeva 
īśāna 
etāḥ sapta devatāḥ 
devatānirvāpaṃ kṛtvaikasmin bhāṇḍake śrapaṇam 
'brahma jajñānam' iti sūktasya saptāvṛttiḥ 
pārvaṇādyuttaratantram 
bhavāśarvādibhyo devatābhyo nirvāpaṃ kṛtvā bṛhadbhāṇḍake śrapaṇam 
ājyabhāgāntaṃ kṛtvā 'bharvāśarvau mṛḍatam' iti sūktasya saptāvṛttiḥ 
pārvaṇādyuttaratantram 
bhavam 
śarvam 
paśupatim 
ugram 
rudram 
mahādevam 
īśānaṃ yajate 
ete sapta parvatadevatāḥ 
vyāghracauravṛścikahastyāraṇyakamahiṣāraṇyakagoityādibhaye svastyayanam 
goṣṭhakarmocyate 
goṣṭhe ca dvitīyamaśnāti  KauśS 
gośāntiḥ  pākayajñatantraṃ kṛtvendradevatāyai 'brahma jajñānam' 'anāptā ye' 
iti sūktena caruṃ juhoti 
tata uttaratantram 
tantraṃ kṛtvā bhavāśarvādibhyo nirvāpaṃ kṛtvaikasmin bhāṇḍe śrapaṇaṃ kṛtvā tato brahmajajñānena juhoti 
sūktasya saptāvṛttiḥ 
pārvaṇādyuttaratantram 
parvatadevatāyai pākayajñavidhānamājyabhāgāntaṃ kṛtvā 'bhavāśarvau mṛḍatam' iti sūktena caruṃ juhoti 
tata uttaratantram 
 tantraṃ kṛtvā bhavaśarvapaśupatiugrarudramahādevaīśānāntaṃ nirvāpaṃ kṛtvaikasmin bhāṇḍake śrapaṇaṃ kṛtvā 'bhavāśarvau' iti sūktena juhoti 
pratidevataṃ sūktāvṛttiḥ 
tata uttaratantram 
rudradevasya carorhavirucchiṣṭaṃ yajamāno'śnāti 
yaddhi karmaṇi tatra sarvatra 
darbhānādhāya dhūpayati 
bhūtyai vaḥ puṣṭyai vaḥ iti 
agnau darbhānādhāya yajamāno dhūmaṃ niyacchati 
'bhūtyai vaḥ puṣṭyai vaḥ' iti mantreṇa 
dvitīyacarorhavirucchiṣṭabhakṣaṇaṃ dhūmapānaṃ ca 
iti goṣṭhakarmāṇi samāptāni 
iti gośāntiḥ 
indrayāgo bhavādiyāgaścaikaṃ karma dvitantram 
prathamaprasave gavāṃ śāntirucyate
prathamajayormithunayormukhamanakti  KauśS 
'brahma jajñānam' sahasradhāreṇa ghṛtamabhimantrya vatsavātsikāmukhamanakti 
evaṃ 'bhavāśarvau mṛḍatam' ityarthasūktena ghṛtamabhimantrya vatsasya vatsikāyā vā mukhaṃ mrakṣati 
svastyayanakāmaḥ 
goṣṭhe prathamaprasava etatkarma 
tisro naladaśākhā vatsān pāyayati  KauśS 
'brahma jajñānam' iti sūktena tisro naladaśākhāḥ piṣṭvābhimantrya vatsikāṃ pāyayati 
svastyayanakāmaḥ 
'bhāvāśarvau' ityarthasūktena tisro naladaśākhā udakena piṣṭvābhimantrya vatsikāṃ pāyayati 
svastyayanakāmaḥ 
śākhayodakadhārayā gāḥ parikrāmati  KauśS 
gavāṃ prathamaprasave 'brahma jajñānam' iti mahatkāṇḍikena sūktena śākhāmudakamabhimantrya gobhyo bahirudakadhārāṃ ninayati 
svastyayanakāmaḥ 
nalado māsikā nalo vā 
'bhavāśarvau' ityarthasūktena śākhāmudakamabhimantrya tata udakadhārāṃ gorbahirninayati 
śākhayā sahāvyavacchinnā dhārā 
samāptā gobhyaḥ prathamaprasave śāntiḥ 
atha pattanagrāmasya gṛhasya śāntirucyate
aśmavarma me 
iti ṣaḍaśmanaḥ sampātavataḥ sraktiṣu paryadhastānnikhanati  KauśS 
abhyātānāntaṃ kṛtvā 'aśmavarma me' iti ṣaḍarcena sūktena saptamyṛcā sarvāsāṃ dvitīyā kartavyā 
'ye diśāmantardeśebhyaḥ' iti ṣaṭsu ṛkṣu dvitīyā 
ṣaṭ sampātāḥ 
ṣaḍaśmanaḥ sampātavato'bhimantrya tato gṛhakoṇeṣu nikhanati caturaḥ 
ekaṃ gṛhamadhya ekaṃ gṛhopari nidadhāti 
uttaratantram 
gṛhagrāmanagarapattanānāṃ sarvatra svastyayanaṃ samāptam 
athānnasvastyayanamucyate
alasālā  ityālabheṣajam  KauśS 
trīṇi silāñjālāgrāṇyurvarāmadhye nikhanati  KauśS 
'alasālā' ityṛcā tisraḥ sasyavallīrabhimantrya kṣetramadhye nikhanati 
annavyādhirakṣāsvastyayanaṃ samāptam 
atha mūṣakapataṅgaśalabhahariṇaroruśalyādīni sasyavināśakāni teṣāṃ śāntirucyate 
hataṃ tardam 
ityayasā sīsaṃ karṣannurvarāṃ parikrāmati  KauśS 
'hataṃ tardam' iti sūktena sīsaṃ lohamudgharṣan sūktaṃ japitvābhiprakrāmati 
mūṣakādisthāne 
aśmano'vakirati  KauśS 
'hataṃ tardam' iti sūktena śarkarānabhimantrya yatra mūṣakādīni tatra parikirati 
tardamavaśirasaṃ vadanāt keśena samuhyorvarāmadhye nikhanati  KauśS 
mūṣakādimukhaṃ keśena bandhayitvā 'hataṃ tardam' iti sūktenābhimantrya kṣetramadhye nikhanati 
uktaṃ cāre  KauśS 
aśvinadevatāyai pākayajñamājyabhāgāntaṃ kṛtvā 'hataṃ tardam' iti sūktena sārūpavatsaṃ caruṃ juhoti 
tata uttaratantram 
'aśvibhyāṃ juṣṭaṃ nirvapāmi 
aśvibhyāṃ tvā juṣṭaṃ prokṣāmi 
aśvinau gacchatu haviḥ svāhā' iti
balīn haratyāśāyā āśāpataye'śvibhyāṃ kṣetrapataye  KauśS 
haviḥśeṣeṇa baliharaṇaṃ karoti pratidiśam 'āśāyai baliṃ harāmi vaṣaṭ' 
'āśāpataye' 
'aśvibhyām' 
'kṣetrapataye' 
yadaitebhyaḥ kurvīta vāgyatastiṣṭhedāstamayāt  KauśS 
tasminnahani maunaṃ kuryādastamanaṃ yāvat 
tasminnahani pākayajñavidhānaṃ kriyate 
samāptaṃ mūṣakaśalabhapataṅgaṭiṭṭibhakīṭakakīṭikāhariṇaroruśalyakagodhāsedhākṛmyādibhaye svastyayanam 
saptame dvitīyā kaṇḍikā  KKp 
atha deśāntaragamanasya svastyayanamucyate
ye panthānaḥ 
iti parītyopadadhīta  KauśS 
prayacchati  KauśS 
'ye panthāno bahavo devayānāḥ' iti tṛcena sūktenājyaṃ juhoti 
ājyatantre 
'ye panthānaḥ' iti samidha ādadhāti 
puroḍāśādi yojyaṃ sarvatra 
'ye panthānaḥ' iti sūktena tṛcena manthamabhimantrya pathikāya prayacchati svastyayanakāmaḥ 
'ye panthānaḥ' iti tṛcena bhaktamabhimantrya prayacchati bhojanārtham 
samāptā grāmadūrāgamanasya śāntiḥ 
anena karmaṇā kalahādi doṣo na bhavati 
puruṣabandhane mocanaśāntirucyate
yasyāste  yatte devīṃ 
viṣāṇā pāśān 
ityunmocanapratirūpaṃ sampātavantaṃ karoti  KauśS 
 abhyātānāntaṃ kṛtvā 'yasyāste' iti sūktena caturṛcena yena baddhaḥ tatsadṛśaṃ sampātavantaṃ kṛtvā sūktasadṛśaṃ dvitīyaṃ ca sampātavantaṃ karoti 
tata uttaratantram 
ājyatantraṃ kṛtvā 'yatte devī nirṛtiḥ' iti tṛcena sūktena bandhasadṛśaṃ nigaḍayugaladvayaṃ ca sampātavantaṃ karoti 
nābhimantraṇam 
tata uttaratantram 
 abhyātānāntaṃ kṛtvā 'viṣāṇā pāśān' iti caturṛcena nigaḍayugaladvayaṃ sampātyaikaṃ muktaṃ nigaḍaṃ carmamayaṃ vā lohamayaṃ vā yena baddhastanmayaṃ  
kṛtvā  
abhyātānādyuttaratantram 
samāptaṃ bandhamocanam 
vācābandhasya mocanamucyate
vācā baddhāya bhūmiparilekham  KauśS 
tantraṃ kṛtvā 'yasyāste' iti sūktena bhūmilekhāṃ sampātya 
tata uttaratantram 
samāptaṃ vācābandhanam 
svastyayanakāmaḥ 
baddho anena karmaṇā kṛtena mucyate bandhanāt 
agnidāgharakṣārthamucyate
āyane  iti śamanamantarā hradaṃ karoti  KauśS 
'āyane te parāyaṇe' iti sūktenodakamabhimantrya garte prakṣipati madhye dāghe 
adāghe ca kṛtvā udakapūraṇaṃ karoti 
śāle ca  KauśS 
'āyane te' iti sūktena śālāmadhye dvayorudakamabhimantrya garte prakṣipati 
agnirakṣā bhavati 
avakayā śālāṃ paritanoti  KauśS 
'āyane te' iti sūktena avakāmabhimantrya śālāmupari paritanoti dāgharakṣārthī 
agnyupasarge etat karma 
śapyamānāya prayacchati  KauśS 
'āyane te' iti sūktena divyamabhimantrya śapyamānāya prayacchati 
divye śudhyati 
taptamāṣake divye 
nidagdhaṃ prakṣālayati  KauśS 
'āyane te' iti sūktenodakamabhimantrya aṅgaṃ dagdhaṃ prakṣālayati 
aṅgamārogyaṃ bhavati 
aṅge agnirakṣā 
samāptāni agnidāharakṣāṇi 
nāvāpeṭakapaṭikādisvastyayanārthodakataraṇarakṣārthamucyate
mahīmū ṣu  iti taraṇānyālambhayati  KauśS 
'mahīmū ṣu' iti tṛcena sūktena nāvādyabhimantrya tataścaṭanti 
upaviśanti 
na kadācinmajjati kvacit 
dūrānnāvaṃ sampātavatīṃ naumaṇiṃ badhnāti  KauśS 
udakarakṣārthe dūradeśagamana abhyātānāntaṃ kṛtvā 'mahīmū ṣu' iti tṛcena nāvaṃ sampātya tataścaṭanti 
uttaratantram 
abhyātānāntaṃ kṛtvā 'mahīmū ṣu' iti tṛcena naumaṇiṃ sampātyābhimantrya badhnāti 
tata uttaratantram 
samāptaṃ dūradeśagamane etat karma 
nāvikebhyo badhnāti 
ye nāvaṃ caṭanti teṣāṃ bandhanam 
samāptaṃ nāvārthaṃ svastyayanam 
atha naṣṭe dravye lābhakarma ucyate
prapathe  iti naṣṭaiṣiṇāṃ prakṣālitābhyaktapāṇipādānāṃ dakṣiṇān pāṇīn nimṛjyotthāpayati  KauśS 
naṣṭaiṣiṇāṃ prakṣālitābhyaktapāṇipādānāṃ 'prapathe pathām' iti caturṛcaṃ japitvā dakṣiṇaṃ pāṇimugmṛjyotthāpayati 
naṣṭanirokṣaṇārthe 
evaṃ sampātavataḥ  KauśS 
abhyātānāntaṃ kṛtvā 'prapathe pathām' iti caturṛcena sūktena naṣṭaiṣiṇāṃ prakṣālitābhyaktapāṇipādānāṃ tataḥ pāṇī sampātya vimṛjyotthāpayati
tata uttaratantram 
nimṛjyaikaviṃśatiṃ śarkarāścatuṣpathe'vakṣipyāvakirati  KauśS 
'prapathe pathām' iti caturṛcena sūktena ekaviṃśatiśarkarānabhimantrya catuṣpathe prakṣipati 
samāptaṃ naṣṭalābhakarma 
namaskṛtya 
iti mantroktam  KauśS 
'namaskṛtya dyāvāpṛthivībhyām' ityekāṃ japitvā ūrdhvastiṣṭhannupatiṣṭhate 
aṃholiṅgānāmāpo bhojanahavīṃṣyabhimarśanopasthānamādityasya  KauśS 
svayaṃ haviṣāṃ bhojanam  KauśS 
aṃholiṅgaḥ  'ya āśānām'  ityekā 
'agnermanve' 
iti sapta sūktāni 
'yā oṣadhayaḥ'  ityekā 
'vaiśvānaro na āgamat'  ityekā 
'śumbhanī'  ityekā 
'yadarvācīnam'  ityekā 
'agniṃ brūmaḥ' 
ityarthasūktam 
saptapratīka aṃholiṅgagaṇaḥ 
ekaikasya pratīkasya trayodaśahavirbhiḥ homaḥ pratyetavyaḥ vikalpena
'ya āśānām' ityekayodakamabhimantrya pāyayati 
svastyayanakāmaḥ 
'ya āśānām' ityekayā bhojanamabhimantrya bhakṣayati 
svastyayanakāmaḥ 
'ya āśānām' ityekayā havirjuhoti 
tantravikalpaḥ 
svastyayanakāmaḥ 
pratidinaṃ kuryādityarthaḥ 
havirupadadhītājyādi trayodaśa 
'agnermanve' iti saptabhiḥ sūktairudakamabhimantrya pāyayati 
'agnermanve' iti saptabhiḥ sūktaiḥ bhaktamabhimantrya bhakṣayati 
'agnermanve' iti saptabhiḥ sūktaiḥ havirjuhoti 
tantravikalpaḥ 
svastyayanakāmaḥ 
'yā oṣadhayaḥ' ityekayodakamabhimantrya pibati 
'yā oṣadhayaḥ' iti bhaktamabhimantrya bhakṣayati 
'yā oṣadhayaḥ' iti havirjuhoti 
svastyayanakāmaḥ 
āplavanāvasecanācamanādīni yathāsambhavaṃ kartavyāni 
pratīkavikalpaḥ 
bhojane oṣadhivad haviṣaḥ 
ājyasamidhādi 
svastyayanakāmaḥ 
'vaiśvānaro na āgamat' ityekayodakamabhimantrya pibati 
svastyayanakāmaḥ 
'śumbhanī dyāvāpṛthivī' ityekayā bhaktamabhimantrya bhakṣayati 
svastyayanakāmaḥ 
'śumbhanī dyāvāpṛthivī' ityekayājyādihavirjuhoti 
tantraṃ vā 
'yadarvācīnam' ityṛcā pānabhojanahavirapi etat tritayaṃ karoti 
'agniṃ brūmaḥ' iti sūktenodakamabhimantrya pibati 
svastyayanakāmaḥ 
'agniṃ brūmaḥ' iti sūktena bhaktamabhimantrya bhakṣayati 
'agniṃ brūmaḥ' iti sūktena havirājyasamidhādi juhoti 
svastyayanakāmaḥ 
pāpasaṃsarge vyādhisaṃsarge varṇasaṃsarge anyasmin pāpe svastyayanam 
sarvasvastyayanaṃ samāptam
aṃholiṅgena vikalpena etena sūktena hṛdayamālabhya japaṃ kṛtvā upasthānamādityasya kuryāt tenaiva sūktena 
svastyayanakāmaḥ 
abhimarśanaṃ puruṣasya anyasya vā 
hastyaśvavṛkṣagṛhastrīpuruṣādīnāṃ svastyayanaṃ kriyate 
tasyābhimarśanamupasthānaṃ ca 
svastyayanakāmaḥ 
'ya āśānām' ityekayā havirabhimantrya bhakṣayati 
svastyayanakāmaḥ 
bhakṣyaṃ haviḥ 
pākatantre ājyatantre ca sarvatrābhimantraṇam 
pākatantrasya vā havirucchiṣṭam 
ājyatantrasya vā havirucchiṣṭammabhimantrya tato bhakṣaṇam 
idaṃ karma svayaṃ karoti 
'agnermanve' iti saptabhiḥ sūktairhavirabhimantrya bhakṣayati 
pākatantre 
ājyatantre nābhimantraṇam 
svastyayanakāmaḥ 
'yā oṣadhayaḥ' ityekayā havirabhimantrya bhakṣayati 
'vaiśvānaro na āgamat' ityekayā havirabhimantrya bhakṣayati 
'śumbhanī dyāvāpṛthivī' ityṛcā havirabhimantrya bhakṣayati 
svastyayanakāmaḥ 
'agniṃ brūmaḥ' ityarthasūktena havirabhimantrya bhakṣayati 
pākatantre vā 
ājyatantre vā 
aṃholiṅgena pratīkena havirhutvā tato'bhimantraṇaṃ karoti 
tato bhakṣaṇaṃ kuryāt 
iti svastyayanaṃ kriyate 
svayamabhimantraṇaṃ karoti 
'svayaṃ haviṣāṃ bhojanam' KauśS 
iti vacanāt 
śāntikapauṣṭikayoryaducchiṣṭaṃ tasyābhimantraṇam 
śāntikapauṣṭike havirucchiṣṭe na bhakṣaṇaṃ vā 
aṃholiṅgena havirucchiṣṭabhakṣaṇaṃ vā niyame kuryāt 
yatra kvacicchāntiḥ kriyate tatra sarvatra svastyayanahomaṃ kuryāt 
gṛhe nagare vane vā bahirvā pattane vā grāme pure vā sarvatra svastyayanaṃ kṛtvā sarveṣu kāmyeṣu svastyayanahomaḥ 
samāptāni svastyayanāni 
āyuṣyakarmāṇi
āyuṣyakarmaṇāṃ vidhiṃ vakṣyāmaḥ
viśve devā  ityāyuṣyāṇi  KauśS 
sthālīpāke ghṛtapiṇḍān pratinīyāśnāti  KauśS 
 abhyātānāntaṃ kṛtvā 'viśve devā' iti sūktena sthālīpākaṃ śrapayitvā tatsthālīpāke ghṛtapiṇḍatrayaṃ pratinīya sampātyābhimantrya ghṛtena saha  
sthālīpākamaśnāti  
tririti 
abhyātānādyuttaratantram 
asmin vasu  yadābadhnan 
nava prāṇān 
iti yugmakṛṣṇalamādiṣṭānāṃ sthālīpāka ādhāya badhnāti  KauśS 
āśayati  KauśS 
'asmin vasu' iti sūktena hiraṇyamaṇiṃ yugmakṛṣṇalaṃ sthālīpāke sthāpayitvā sampātyābhimantrya badhnāti 
sthālīpākaṃ sampātyābhimantryāśnāti 
ājyatantre 
tata uttaratantram 
abhyātānāntaṃ kṛtvā 'yadābadhnan' iti sūktena hiraṇyamaṇiṃ
yugmakṛṣṇalaṃ sampātyābhimantrya badhnāti 
sthālīpākaṃ sampātyābhimantryāśnāti 
tata uttaratantram 
ājyatantraṃ kṛtvā 'nava prāṇān' iti sūktena hiraṇyarajatalohayugmakṛṣṇalamaṇiṃ triguṇaṃ kṛtvā sampātyābhimantrya badhnāti 
catuḥsūktāvṛttiḥ 
badhnāti sthālīpāke sthāpayitvā sthālīpākaṃ cāśnāti 
tata uttaratantram 
kecit sthālīpāke sampātaṃ na kurvanti  āyuṣkāmaḥ 
atha krameṇa 'yathā dyauḥ' 
ityādi godānamadhye paṭhitam 
prathamaṃ vyākhyāyate 
'yathā dyauśca' iti sūktena sthālīpākaṃ mahāvrīhimayaṃ śrapayitvā tataḥ śāntyudakena samprokṣya tato'bhimantryāśnāti 
āyuṣkāmaḥ 
'manase cetase dhiyaḥ' 
iti sūktena mahāvrīhīṇāṃ sthālīpākaṃ śrapayitvā śāntyudakena prokṣya tamabhimantrya prāśnāti 
āyuṣkāmaḥ 
'prāṇāpānau' 'ojo'si' 
iti sūktābhyām ājyaṃ juhoti tantre 
āyuṣkāmaḥ 
'prāṇāpānau' 'ojo'si' iti sūktābhyāṃ samidha ādadhāti 
tantravikalpaḥ 
pālāśādayaḥ praśastāḥ 
āyuṣkāmaḥ 
'prāṇāpānau' 'ojo'si' iti sūktābhyāṃ puroḍāśaṃ juhoti 
tantra āyuṣkāmaḥ 
'prāṇāpānau'
'ojo'si' iti sūktābhyāṃ pāyasaṃ juhoti 
tantre 
'prāṇāpānau'
'ojo'si' iti sūktābhyāṃ paśuṃ juhoti paśutantreṇa 
devatānāmagrahaṇam 
'prāṇāpānau'
'ojo'si' iti sūktābhyāṃ vrīhīnāvapati 
āyuṣkāmaḥ 
'prāṇāpānau'
'ojo'si' iti sūktābhyāṃ yavānāvapati 
'prāṇāpānau' 'ojo'si' iti sūktābhyāṃ tilānāvapati 
āyuṣkāmaḥ 
'prāṇāpānau'
'ojo'si' iti sūktābhyāṃ dhānā juhoti 
sarvatra tantre vā 
'prāṇāpānau'
'ojo'si' iti sūktābhyāṃ karambhaṃ juhoti 
tantre 
'prāṇāpānau'
'ojo'si' iti śaṣkulīrjuhoti 
āyuṣkāmaḥ 
'yathā dyauḥ'
'manase cetase dhiyaḥ' ityādi akrameṇa vyākhyātam 
saptame tṛtīyā kaṇḍikā  KKp 
godānakarma
atha godānam 
saṃvatsare godānaṃ yathākuladharmeṇa vā kuryāt 
atha godānavidhiṃ vakṣyāmaḥ
āyurdā  iti godānaṃ kārayiṣyan sambhārān sambharati  KauśS 
amamrimojomānīṃ dūrvāmakarṇamaśmamaṇḍalamānaḍuhaśakṛtpiṇḍaṃ ṣaḍ darbhaprāntāni kaṃsamahate vasane śuddhamājyaṃ śāntā oṣadhīrnavamudakumbham
bāhyataḥ śāntavṛkṣasyedhmaṃ prāñcamupasamādhāya  KauśS 
parisamuhya paryukṣya paristīrya barhirudapātramupasādya paricaraṇenājyaṃ paricarya  KauśS 
nityān purastāddhomān hutvājyabhāgau ca  KauśS 
paścādagneḥ prāṅmukha upaviśyānvārabdhāya śāntyudakaṃ karoti  KauśS 
'āyurdā' iti sūktena uktasambhārān sambharati 
ājyatantraṃ kṛtvā idhmahomānte 'yadagne tapasā' 
iti dvābhyāmṛgbhyāmagniṃ parisamūhati 
'saṃ mā siñcantu' 
ityṛcāgniṃ triḥ paryukṣati 
godāne viśeṣaḥ 
ājyabhāgāntaṃ kṛtvā tataḥ śāntyudakaṃ karoti 
tatraitat sūktamanuyojayati  KauśS 
'āyurdā' iti sūktaṃ śāntyudaka anuyojayet 
trirevāgniṃ samprokṣati triḥ paryukṣati  KauśS 
mātalyantena śāntyudakena trirevāgniṃ samprokṣati 
triḥ paryukṣati 
triḥ kārayamāṇamācāmayati ca samprokṣati ca  KauśS 
māṇavakaṃ trirācāmayati ca samprokṣati ca mantreṇa 
tato'bhyātānāni hutvā 'āyurdā' iti sūktenājyaṃ juhvan mūrdhi sampātānānayati 
śakṛtpiṇḍasya sthālarūpaṃ kṛtvā suhṛde brāhmaṇāya prayacchati  KauśS 
tatsuhṛddakṣiṇato'gnerudaṅmukha āsīno dhārayati  KauśS 
athāsmā anvārabdhāya karoti  KauśS 
āyurdā  ityanena sūktenājyaṃ juhvan mūrdhni sampātānānayati  KauśS 
dakṣiṇe pāṇāvaśmamaṇḍala udapātra uttarasampātān sthālarūpa ānayati  KauśS 
uttarasampātān dakṣiṇataḥ suhṛdo haste śakṛtpiṇḍa ānayati 
tato dakṣiṇāhasta aśvamaṇḍala udapātre ca sampātānānayati 
uttarasampātān sthālarūpa ānayati 
catuḥ sūktāvṛttiḥ 
amamrimojomānīṃ codapātre'vadhāya  KauśS 
udapātre pūtudāruṃ guḍūcīṃ ca prakṣipya tata uṣṇodakaṃ kṛtvā tataḥ sampātaḥ 
śakṛtpiṇḍe dūrvāṃ kṛtvā tataḥ sampātaḥ 
sthālarūpe durvāṃ śāntyudakamuṣṇodakaṃ caikadhābhisamāsicya  KauśS 
āyamagansavitā kṣureṇa 
ityudapātramanumantrayate  KauśS 
śāntyudakamuṣṇodakaṃ caikadhābhisamāsicya 'āyamagan savitā kṣureṇa' iti tṛcenodapātramanumantrayate 
aditiḥ śmaśru 
ityundati  KauśS 
'aditiḥ śmaśru' ityṛcā udapātrodakena śirasi keśān kledayet 
yatkṣureṇa 
ityudakpatraṃ kṣuramadbhi ścotya triḥ pramārṣṭi  KauśS 
'yatkṣureṇa' ityṛcā kṣuraṃ mārjayati triḥ 
sakṛnmantraḥ 
yenāvapat  iti dakṣiṇasya keśapakṣasya darbhapiñjūlyā keśānabhinidhāya pracchidya sthālarūpe karoti  KauśS 
evameva dvitīyaṃ karoti  KauśS 
evaṃ tṛtīyam  KauśS 
'yenāvapat' ityṛcā darbhapiñjūlīṃ gṛhītvā dakṣiṇapārśve keśachedanaṃ piñjūlyā saha karoti 
tataḥ sthālarūpe keśān karoti 
'aditiḥ śmaśru' iti undanam 
'yenāvapat' iti darbhapiñjūlyā saha keśachedanam 
punaḥ undanam 
chedanam 
saha piñjūlyā ekasmin pārśve trīṇi vapanāni karoti 
evamevottarasya keśapakṣasya karoti  KauśS 
uttare'pi trīṇi 
saptame'dhyāye caturthī kaṇḍikā  KKp 
atra brāhmaṇavācanam 
vṛddhastrībhiḥ gītaṃ ca kārāpayet 
atha nāpitaṃ samādiśati akṣaṇvan vapa keśaśmaśru roma parivapa nakhāni ca kuru iti  KauśS 
atha nāpitāya praiṣaṃ dadāti 
'akṣaṇvan vapa keśaśmaśru roma parivapa nakhāni ca kuru' iti 
punaḥ prāṇaḥ 
punarmaitvindriyam 
iti trirnimṛjya  KauśS 
tvayi mahimānaṃ sādayāmi ityantato yojayet  KauśS 
ardhamuṇḍite 'punaḥ prāṇaḥ'
 'punarmaitvindriyam' iti dvābhyāmṛgbhyāṃ trirnimṛjya kṣuraṃ 'somadevaśarmaṇi tvayi mahimānaṃ sādayāmi' iti kṣuraṃ mārjayitvā nāpitāya prayacchati 
punarvapanārtham 
athainamuptakeśaśmaśruṃ kṛttanakhamāplāvayati  KauśS 
hiraṇyavarṇāḥ 
ityetena sūktena gandhapravādābhiralaṅkṛtya  KauśS 
tato 'hiraṇyavarṇāḥ' iti sūktena śāntikalaśamabhimantrya tena kumāramāplāvayati 
'yaste gandhaḥ' 
iti tisṛbhiḥ ṛgbhiḥ puṣpaṃ kuṅkumaṃ candanādyabhimantrya kumāramalaṅkaroti hiraṇyālaṅkārān 
svāktaṃ me  ityānakti  KauśS 
'svāktaṃ me' ityṛcā añjana abhimantryākṣiṇī aṅkte 
athainamahatena vasanena paridhāpayati pari dhatta 
iti dvābhyām  KauśS 
'pari dhatta' iti dvābhyāṃ vastramabhimantrya prayacchet 
ehyaśmānamā tiṣṭha 
iti dakṣiṇena pādenāśmamaṇḍalamāsthāpya pradakṣiṇamagnimanupariṇīya  KauśS 
'ehyaśmānamā tiṣṭha' ityṛcā dakṣiṇena pādenāśmamaṇḍalamāsthāpya vedyupari pradakṣiṇamagnimanupariṇīya 
athāsya vāso nirmuṣṇāti yasya te vāsaḥ 
ityetayā  KauśS 
'yasya te vāsaḥ' ityṛcoparitanaṃ vastraṃ gṛhṇāti kartā 
athainamapareṇāhatena vasanenācchādayati ayaṃ vaste garbhaṃ pṛthivyāḥ 
iti pañcabhiḥ  KauśS 
'ayaṃ vaste garbhaṃ pṛthivyāḥ' iti pañcabhirṛgbhiḥ paridhānavastreṇopaparyācchādayati māṇavakam 
yathā dyauḥ 
manase cetase dhiyaḥ 
iti mahāvrīhīṇāṃ sthālīpākaṃ śrapayitvā śāntyudakenopasicyābhimantrya prāśayati  KauśS 
prāṇāpānau 
ojo'si 
ityupadadhīta  KauśS 
'yathā dyauśca' 'manase cetase dhiyaḥ' ityādi prathamato vyākhyānaṃ kṛtvā tato godānaṃ prārabdham 
āyuṣyamantrā āyuṣyakarmamadhye paṭhitāḥ 
'prāṇāpānau' 'ojo'si' ityevamantaṃ vyākhyātaṃ prathamataḥ 
iha na bhavanti paraprakaraṇapaṭhitatvāt 
prakṛtamucyate 
tubhyameva jariman 
iti kumāraṃ mātāpitarau triḥ samprayacchete  KauśS 
'tubhyameva jariman' iti sūktena putraṃ mātāpitarau triḥ samprayacchete 
pitā mantraṃ japitvā mātuḥ samarpayati 
punarmantraṃ japitvā mātā pituḥ samarpayati 
evaṃ trirmantraprayogaḥ 
piturmantraḥ 
ghṛtapiṇḍānāśayataḥ  KauśS 
trīn ghṛtapiṇḍān kṛtvā pratyekaṃ sampātyābhimantrya tataḥ kumāraṃ prāśayataḥ 
mātāpitarau 
cūḍākaraṇam
cūḍākaraṇaṃ ca godānena vyākhyātam  KauśS 
paridhāpanāśmamaṇḍalavarjam  KauśS 
śive te stām 
iti paridānāntāni  KauśS 
pārthivasya 
mā pra gāma 
iti catasraḥ sarvāṇyapiyanti  KauśS 
'śive te stām' iti dve 
'pārthivasya' iti dve 
'mā pra gāma' iti dve 
etābhirṛgbhiḥ vrīhiyavaśamīmabhimantrya kumārasya mūrdhni dadāti 
'śivau te stām'  iti dve 
'pārthivasya' iti dve 
'mā pra gāma' iti dve 
etābhiḥ ṛgbhiḥ vrīhiyavaśamīmabhimantrya mūrdhni dadāti 
'ahne ca tvā'  ityekā 
'pārthivasya' iti dve 
'mā pra gāma' iti dve 
'ahorātrābhyāṃ paridadāmi' 
vrīhyādi mūrdhni dadāti 
'śarade tvā'  ityekā 
'pārthivasya' dve 
'mā pra gāma' iti dve 
'ṛtubhyaṣṭvā paridadāmi' 
vrīhyādi mūrdhni dadāti 
abhyātānādyuttaratantram 
godānaṃ samāptam 
atha cūḍākaraṇamucyate
amamrimojomānīṃ ca dūrvāṃ ca keśāṃśca śakṛtpiṇḍaṃ caikadhābhisamāhṛtya  KauśS 
śāntavṛkṣasyoparyādadhāti  KauśS 
adhikaraṇaṃ brahmaṇaḥ kaṃsavasanaṃ gaurdakṣiṇā  KauśS 
brāhmaṇān bhaktenopepsanti  KauśS 
dvisaṃvatsare vā godānavat cūḍākaraṇaṃ kāryaṃ pūrvatantraṃ kṛtvā 
cūḍākaraṇaṃ ca godānena vyākhyātaṃ paridhāpanāśmamaṇḍalavarjam 
śeṣaṃ godānavat kāryam 
śāntyudake 'tubhyameva' 
iti sūktamanuyojayet 
śeṣaṃ samānam 
tata uttaratantram 
iti cūḍākaraṇam
tathā ca yājñavalkyaḥ 'cūḍā kāryā yathākulam' yāsmṛ  
punarupanayane godānavidhānena vapanaṃ kartavyam 
savān dāsyato godānavat vapanam 
agnihotraṃ kariṣyamāṇasya godānavidhānena vapanam 
yathā brahmacaryaparimokṣe godānena vapanam 
somayāge godānavidhānena vapanam 
dīkṣaṇīyāprāk evaṃ bhavati 
anyatra yatra vapanaṃ paṭhyate tatra sarvatra godānavidhānena vapanaṃ kuryāt iti dārilamatam 
punarupanayanādiṣveteṣāṃ tadeva śāntyudakamuṣṇodakaṃ kṛtvodapātre viśeṣaḥ 
śeṣaṃ godānavat bhavati 
pañcamī kaṇḍikā  KKp 
upanayanam
athopanayanamucyate
upanayanam  KauśS 
garbhapañcame garbhāṣṭame varṣe kuryāditi paiṭhīnasiḥ 
vasante brāhmaṇamupanayīteti ca mīmāṃsāyām 
ājyatantre godānikamājyabhāgāntaṃ kṛtvā tataḥ śāntyudake 'ā yātu mitraḥ' 
iti sūktamanuyojayet 
tato'bhyātānāni 
tataḥ 'ā yātu mitraḥ' iti 
'āyurdā'  iti kecit 
sūktena mūrdhni sampātānānayati 
dakṣiṇe pāṇau 
aśmamaṇḍalavarjam 
śāntyudakamuṣṇodakaṃ kṛtvā tasminnudapātre sampātānānayati 
uttarasampātān sthālarūpa ānayati 
āyamagan  iti mantroktam  KauśS 
'āyamagan savitā kṣureṇa' iti pādenodapātramanumantrayate 
yatkṣureṇa 
ityuktam  KauśS 
'yatkṣureṇa' ityṛcā kṣuraṃ mārjayati triḥ 
'uṣṇena vāya' iti pādenodapātramanumantrayate 
'ādityā rudrā vasavaḥ' iti pādena 'aditiḥ śmaśru' 
ityṛcā undanaṃ karoti 
yenāvapat  iti sakṛdapiñjūli  KauśS 
'somasya rājño vapata pracetasaḥ' iti pādena 'yenāvapad' ityṛcā vapanaṃ karoti 
sakṛt dakṣiṇe piñjūlīvarjam 
evamuttare śiraḥpārśve vapanaṃ sakṛt piñjūlīvarjaṃ ca 
laukikaṃ ca samānamā paridhānāt  KauśS 
upetapūrvasya niyataṃ savān dāsyato'gnīnādhāsyamānaḥ paryavetavratadīkṣiṣyamāṇānām  KauśS 
laukikaṃ ca samānaṃ godānena vyākhyātamā paridhānāt 
puṇyāhavācanam 
vṛddhāstrīgītaṃ ca kārayet 
soṣṇodakaṃ śāntyudakaṃ pradakṣiṇamanupariṇīya purastādagneḥ pratyaṅmukhamavasthāpya  KauśS 
tataḥ pradakṣiṇamagnimanupariṇīya purastādagneḥ pratyaṅmukhamavasthāpya svayaṃ prāṅmukhaḥ 
āha brūhi  KauśS 
brahmacaryamāgāmupa mā nayasva iti  KauśS 
brahmacārī bravīti 
'āha brūhi brahmacaryamāgāmupa mā nayasva' iti 
ko nāmāsi kiṅgotraḥ iti asau iti yathā nāmagotre bhavatastathā prabrūhi  KauśS 
tata ācāryo bravīti  'ko nāmāsi kiṅgotraḥ' iti 
punarbrahmacārī bravīti  'somadevadattaśarmanāmāham 
amukasagotro'ham 
yathāsaṅkhyapravaro'ham' 
ārṣeyaṃ mā kṛtvā bandhumantamupanaya  KauśS 
punaḥ brahmacārī vadati  'ārṣeyaṃ mā kṛtvā bandhumantamupanaya' 
ārṣeyaṃ tvā kṛtvā bandhumantamupanayāmi iti  KauśS 
tataḥ punarācārya āha  'ārṣeyaṃ tvā kṛtvā bandhumantamupanayāmi' iti 
OMbhūrbhuvaḥ svarjanadom ityañjalāvudakamāsiñcati  KauśS 
'OM bhūrbhuvaḥsvarjanadom' iti mantreṇodakāñjalimādityāya dadāti brahmacārī 
uttaro'sāni brahmacāribhyaḥ ityuttamaṃ pāṇimanvādadhāti  KauśS 
'uttaro'sāni' iti mantreṇa dakṣiṇapāṇiṃ gṛhṇātyācāryaḥ 
eṣa ma ādityaputrastanme gopāyasva ityādityena samīkṣate  KauśS 
'eṣa ma ādityaputraḥ' iti mantreṇādityaṃ nirīkṣate 
apakrāman pauruṣeyādvṛṇānaḥ 
ityenaṃ bāhugṛhītaṃ prāñcamavasthāpya dakṣiṇena pāṇinā nābhideśe'bhisaṃstabhya japati  KauśS 
asmin vasu vasavo dhārayantu 
viśve devā vasavaḥ 
ā yātu mitra 
amutrabhūyāt 
antakāya mṛtyave 
ā rabhasva 
prāṇāya namaḥ 
viṣāsahim 
ityabhimantrayate  KauśS 
 'apakrāman' ityṛcā paścādagneḥ pūrvābhimukhaṃ brahmacāriṇamupaveśya tato dakṣiṇena pāṇinā nābhideśaṃ saṃspṛśya tataḥ 'asmin vasu vasavo dhārayantu'  
iti gaṇaṃ japatyācāryaḥ  
athāpi paritvaramāṇaḥ ā yātu mitra 
ityapi khalvetāvataivopanīto bhavati  KauśS 
athavā 'ā yātu mitra' iti sūktaṃ japati 
pracchādya trīn prāṇāyāmān kṛtvāvacchādya vatsatarīmudapātre samavekṣayet  KauśS 
brahmacāriṇaṃ vastreṇa pracchādya tatastrīn prāṇāyāmān kṛtvā 
tata avacchādya brahmacāriṇamudapātre vatsikāmukhamavekṣayet 
samindra naḥ 
saṃ varcasā 
iti dvābhyāmṛtsṛjanti gām  KauśS 
'samindra naḥ' 'saṃ varcasā' iti dvābhyāmṛgbhyāṃ gāmutsṛjati 
saptame ṣaṣṭhī kaṇḍikā  KKp 
śraddhāyā duhitā 
iti dvābhyāṃ bhādramauñjīṃ mekhalāṃ badhnāti  KauśS 
'śraddhāyā duhitā' iti dvābhyāṃ mauñjīṃ mekhalāṃ tripravarāṃ catuḥpravarāṃ vābhimantrya brahmacāriṇaḥ kaṭipradeśe badhnāti 
mitrāvaruṇayostvā hastābhyāṃ prasūtaḥ praśiṣā prayacchāmi iti pālāśaṃ daṇḍaṃ prayacchati  KauśS 
mitrāvaruṇayostvā hastābhyāṃ prasūtaḥ praśiṣā pratigṛhṇāmi 
suśravaḥ suśravasaṃ mā kurvavakro'vithuro'haṃ bhūyāsam iti pratigṛhṇāti  KauśS 
śyeno'si  iti ca  KauśS 
tato 'mitrāvaruṇayostvā hastābhyām' iti mantreṇa 'śyeno'si' iti ca sūktena pālāśadaṇḍamabhimantrya brahmacāriṇe prayacchati 
'mitrāvaruṇayostvā' iti 'śyeno'si' iti ca paṭhitvā brahmacārī daṇḍaṃ gṛhṇāti 
'punarmaitvindriyam' 
ityṛcā yajñopavītamabhimantrya paridhatte manvādivihitam 
'ahaṃ rudrebhiḥ' iti sūktaṃ pratyṛcaṃ brahmacāriṇaṃ vācayati  atha
vratagrahaṇaṃ karoti 
 'brahmacārivrataṃ dvādaśavārṣikaṃ ṣaḍvārṣikaṃ vā trivārṣikaṃ vā yathāśāstravihitaṃ yathāsmaryamāṇadharmakam' ityādyuktamāṅgirasakalpe vrataśrāvaṇam 
agnaye gurave ca brahmacārī vrataṃ nivedayet 
athainaṃ vratādānīyāḥ samidha ādhāpayati  KauśS 
agne vratapate vrataṃ cariṣyāmi tacchakeyaṃ tatsamāpeyaṃ tanme rādhyatāṃ tanme samṛdhyatāṃ
tanme mā vyanaśattena rādhyāsaṃ tatte prabravīmi tadupākaromi agnaye vratapataye
svāhā  KauśS 
vāyo vratapate 
sūrya vratapate 
candra vratapate 
āpo vratapatnyo 
devā vratapatayo 
vedā vratapatayo 
vratānāṃ vratapatayo vratamacāriṣaṃ tadaśakaṃ tatsamāptaṃ tanme rāddhaṃ tanme samṛddhaṃ
tanme mā vyanaśattena rāddho'smi tadvaḥ prabravīmi tadupākaromi vratebhyo vratapatibhyaḥ
svāhā iti  KauśS 
'agne vratapate' iti pratyṛcaṃ brahmacārī aṣṭau samidha ādadhāti 
pāṭhayitvā aṣṭau mantrān 
athainaṃ baddhamekhalamāhitasamitkaṃ sāvitrīṃ vācayati  KauśS 
pacchaḥ prathamam  KauśS 
tato'rdharcaśaḥ  KauśS 
tataḥ saṃhitām  KauśS 
tataḥ sāvitrīṃ vācayati pādaṃ pādaṃ prathamam 
tato'rdhacaśaḥ 
tataḥ sakalām 
athainaṃ saṃśāsti agneścāsi brahmacārinmama cāpo'śāna karma kurūrdhvastiṣṭhanmā divā svāpsīḥ samidha ādhehi  KauśS 
atha ācārya ācāraṃ kathayati 
'agneścāsi brahmacārin mama' 
agnau evaṃ kuryāt 
'nityaṃ bhojane apo'śāna 
karma kuru ūrdhvastiṣṭhan 
mā divā svāpsīḥ 
samidha ādhehi 
mā kūpaṃ nirīkṣayeḥ 
mā vṛkṣārohaṇaṃ kuryāḥ 
mā yajñaṃ kuru' ityevamādi ācārān kathayati 
athainaṃ bhūtebhyaḥ paridadāti agnaye tvā paridadāmi brahmaṇe tvā paridadāmyudṅkyāya
tvā śūlvāṇāya paridadāmi śatruñjayāya tvā kṣātrāṇāya paridadāmi mārtyuñjayāya tvā
mārtyavāya paridadāmyaghorāya tvā paridadāmi takṣakāya tvā vaiśāleyāya paridadāmi
hāhāhūhūbhyāṃ tvā gandharvābhyāṃ paridadāmi yogakṣemābhyāṃ tvā paridadāmi bhayāya
ca tvābhayāya ca paridadāmi viśvebhyastvā devebhyaḥ paridadāmi sarvebhyastvā devebhyaḥ
paridadāmi viśvebhyastvā bhūtebhyaḥ paridadāmi sarvebhyastvā bhūtebhyaḥ paridadāmi
saprajāpatikebhyaḥ  KauśS 
'athainaṃ bhūtebhyaḥ' ityādibhirvrīhiyavaśamīmabhimantrya mūrdhni dadyāt 
svasti caratādiha iti mayi ramantāṃ brahmacāriṇaḥ ityanugṛhṇīyāt  KauśS 
nānupraṇudet  KauśS 
'mayi ramantāṃ brahmacāriṇaḥ' ityetena mantreṇa brahmacāriṇamanugṛhṇīyāt 
praṇītīrabhyāvartasva 
ityabhyātmamāvartayati  KauśS 
'praṇītīrabhyāvartasva' ityardharcena brahmacāriṇamātmasammukhaṃ karoti 
yathāpaḥ pravatā yanti māsā aharjaram 
evā mā brahmacāriṇo dhātarāyantu sarvadā svāhā ityācāryaḥ samidhamādadhāti  KauśS 
ācāryaḥ samidhamādadhāti 
'yathāpaḥ pravatā' ityṛcā 
tato'bhyātānāni hutvā 'vātājjāta' 
iti sūktena śaṅkhamaṇiṃ sampātyābhimantrya badhnāti 
abhyātānādyuttaratantram 
upanayanaṃ samāptam 
saptame'dhyāye saptamī kaṇḍikā  KKp 
śrāddhāyā duhitā 
iti dvābhyāṃ bhādramauñjīṃ mekhalāṃ brāhmaṇāya badhnāti  KauśS 
maurvī kṣatriyāya dhanurjyāṃ vā  KauśS 
kṣaumikīṃ vaiśyāya  KauśS 
mitrāvaruṇayostvā hastābhyāṃ prasūtaḥ praśiṣā prayacchāmi iti pālāśaṃ daṇḍaṃ brāhmaṇāya prayacchati  KauśS 
āśvatthaṃ kṣatriyāya  KauśS 
nyagrodhāvarohaṃ vaiśyāya  KauśS 
yadyasya daṇḍo bhajyeta ya ṛte cidabhiśriṣa 
ityetayālabhyābhimantrayate  KauśS 
sarvatra śīrṇe bhinne naṣṭe'nyaṃ kṛtvā punarmaitvindriyam 
ityādadhīta  KauśS 
atha vāsāṃsi  KauśS 
aiṇeyahāriṇāni brāhmaṇasya  KauśS 
rauravapārṣatāni kṣatriyasya  KauśS 
ājāvikāni vaiśyasya  KauśS 
sarveṣāṃ kṣaumaśāṇakambalavastram  KauśS 
kāṣāyāṇi  KauśS 
vastraṃ cāpyakāṣāyam  KauśS 
daṇḍe bhagne 'punarmaitvindriyam' ityṛcā'nyaṃ daṇḍamabhimantrya brahmacāriṇe dadāti 
daṇḍe bhagne prāyaścittam 
bhavati bhikṣāṃ dehi iti brāhmaṇaścaret  KauśS 
bhikṣāṃ bhavatī dadātu iti kṣatriyaḥ  KauśS 
dehi bhikṣāṃ bhavati iti vaiśyaḥ  KauśS 
sapta kulāni brāhmaṇaścaret trīṇi kṣatriyo dve vaiśyaḥ  KauśS 
sarvaṃ grāmaṃ cared bhaikṣaṃ stenapatitavarjam  KauśS 
'OM bhavati bhikṣāṃ dehi' iti brāhmaṇaścaredityādi sūtram 
mayyagre  iti pañcapraśnena juhoti  KauśS 
'mayyagre' iti pañcabhiḥ pañca samidha ādadhāti 
upanayanāgnau naṣṭa idaṃ prāyaścittam 
anena vidhinā brahmacārī punarādhānaṃ karoti 
iti brahmacāryagniparigrahaḥ 
dvādaśarātraṃ sāvitrīvratam 
sāvitrīvratasya na grahaṇaṃ nodīkṣaṇaṃ bhavati 
dvādaśarātramarasāśī bhavati 
trayodaśe'hani vedavrataṃ dadāti 
vratagrahaṇam 
vratādānīyāḥ bhavanti 
sāyamprātaragnikāryamucyate
saṃ mā siñcantu 
iti triḥ paryukṣati  KauśS 
'avyasaśca'  ityṛcaṃ japitvā 'saṃ mā siñcantu' iti triḥ paryukṣaṇam 
yadagre tapasā tapo'gne tapastapyāmahe 
iti dvābhyāṃ parisamūhayati  KauśS 
'yadagre tapasā' iti dvābhyāmagniṃ prajvālayati 
idamāpaḥ pravahata 
iti pāṇī prakṣālayate  KauśS 
'idamāpaḥ pravahata' ityṛcā hastau prakṣālayati 
saṃ mā siñcantu 
iti triḥ paryukṣati  KauśS 
punaḥ 'saṃ mā siñcantu' iti triḥ paryukṣati 
agne samidhamāhārṣam 
ityādadhāti catasraḥ  KauśS 
'agne samidhamāhārṣam' iti catasṛbhirṛgbhiḥ catasraḥ samidha ādadhāti 
edho'si  ityūṣmabhakṣaṃ bhakṣayatyā nidhanāt  KauśS 
'edho'si' ityūṣmabhakṣaṃ bhakṣayati 
tvaṃ no medhe 
ityupatiṣṭhate  KauśS 
'tvaṃ no medhe' iti pañcabhiṛgbhiragnimupatiṣṭhate 
yadannam  iti tisṛbhirbhaikṣasya juhoti  KauśS 
'yadannam' iti tisṛbhirbhaikṣaṃ juhoti 
sarvatra haviḥprokṣaṇaṃ
utpavanaṃ ca 
'tryāyuṣam' iti bhūtinā rakṣāṃ karoti 
lalāṭe skandhe hṛdaye ca 
tataḥ 'satyaṃ tvartena' iti paryukṣaṇam 
'yasmāt kośāt'  iti japati 
aharahaḥ samidha āhṛtyaivaṃ sāyamprātarabhyādadhyāt  KauśS 
sāyamprātaraharahaḥ kuryāt 
brahmacāryagnikāryaṃ samāptam 
atha vratādeśā uttamapaṭale vyākhyātāḥ
sāṃvatsaraṃ vedavrataṃ kalpānāṃ tu tadardhakam
mṛgāre ṣaḍrātraṃ syāt trirātraṃ syādviṣāsahiḥ
yāmyānāmapi mantrāṇāṃ ṣaṣṭhaṃ dvādaśarātrikam
athavā kauśikavratavidhānaṃ kuryāt
atha kauśikoktavratavidhānamucyate 
sthaṇḍile'gnisthāpanam 
vapanam 
daṇḍamekhalāyajñopavītaṃ ca dattvā tato vrataśrāvaṇam 
vratādānīyā aṣṭau samidhaḥ 
tato 'yasmāt kośāt' iti 
sarveṣu vrateṣu vratādānaṃ samāptam 
atha vratavisarjanamucyate
ājyatantraṃ kṛtvā 'idāvatsarāya iti vratavisarjanamājyaṃ juhuyāt 
samidho'bhyādadhyāt' KauśS 
 vrataśrāvaṇaṃ vratavisarjanaṃ ca 
aṣṭau samidhaḥ 
tato'bhyātānādyuttaratantram 
iti sarvavratavisarjanaṃ samāptam 
kauśikoktaṃ sarvatra bhavati 
nityanaimittikakāmyeṣu etena vidhānena vratagrahaṇaṃ vratavisarjanaṃ ca kuryāt 
kṛcchracāndrāyaṇādiṣu vratagrahaṇaṃ vratavisarjanaṃ ca bhavati 
sarvatra laukike ca vrate vaidike ca sarvatra 
iti vratādeśaḥ 
medhājanana āyuṣyairjuhuyāt  KauśS 
yathākāmaṃ dvādaśarātramarasāśī bhavati  KauśS 
atha brahmacāryupanayanānantaraṃ medhājananamantraiḥ āyuṣyamantraiścājyaṃ juhuyāt 
'ye triṣaptā' 
'ahaṃ rudrebhiḥ' 
'tvaṃ no medhe' 
'dyauśca me' 
ityājyaṃ juhuyāt medhākāmaḥ 
medhā sampadyate 
brahmacārī idaṃ karma kuryāt 
tantravikalpaḥ 
brahmacāriṇaḥ tantre anadhikāraḥ 
akṛtavedādhyayanatvāt 
anyo vā brahmacārī vā sarvasya karmaṇo'dhikāraḥ 
medhājananena āyuṣyeṇa ājyaṃ juhuyāt 
tantravikalpaḥ 
brahmacārī upanayanadivase medhākāmaḥ 
'viśve devā' 'asmin vasu' 'yadābadhnan' 'nava prāṇān' ityājyaṃ juhuyāt 
brahmacārī upanayanānantaram 
āyuṣkāmaḥ 
tantravikalpaḥ 
saptame'dhyāye aṣṭamī kaṇḍikā  KKp 
bhadrāya karṇaḥ krośatu bhadrāyākṣi vi vepatām 
parā duḥṣvapnyaṃ suva yadbhadraṃ tanna ā suva 
akṣivepaṃ duḥṣvapnyamārtiṃ puruṣareṣiṇīm 
tadasmadaśvinā yuvamapriye prati muñcatam 
yatpārśvāduraso me aṅgādaṅgādavavepate 
aśvinā puṣkarasrajā tasmānnaḥ pātamaṃhasaḥ iti karṇaṃ krośantamanumantrayate  KauśS 
'bhadrāya karṇaḥ krośatu' iti sūktena karṇaṃ krośantamanumantrayate 
akṣi vā sphurat  KauśS 
akṣi sphurantamanumantrayate 
duḥsvapnadarśane svasti 
aniṣṭadarśane ca 
adbhutadarśane ca japati 
svayaṃ japaḥ 
kartā vā anvārabdhe japati 
āyuṣyāṇi
vi devā jarasā 
uta devāḥ 
āvataste 
upa priyam 
antakāya mṛtyave ā rabhasva 
prāṇāya namaḥ 
viṣāsahim 
ityabhimantrayate  KauśS 
'vi devā jarasā' iti sūktena puruṣaśarīramabhimantrayate 
āyuṣkāmaḥ 
kartre dakṣiṇā dhenuḥ brahmaṇaśca dhenuḥ sarvatra 
'uta devāḥ' iti sūktena śarīramabhimantrayate 
āyuṣkāmaḥ 
'āvataste' iti sūktena puruṣasyāṅgamanumantrayate 
āyuṣkāmaḥ 
'upa priyam' ityṛcāṅgamabhimantrayate 
'antakāya' 'ā rabhasva' iti sūktābhyāṃ śarīramabhimantrayate 
āyuṣkāmaḥ 
'prāṇāya namaḥ' ityarthasūktena śarīramabhimantrayate 
'viṣāsahim' ityabhimantrayate 
āyuṣkāmaḥ 
āyuṣkāmasyābhimantraṇam 
brāhmaṇoktamucyate
brāhmaṇoktamṛṣihastaśca  KauśS 
sapta brāhmaṇān miṣṭānnabhojanaṃ kārāpayitvā 
ekaḥ prāṅmukhaḥ 
eko dakṣiṇāmukhaḥ 
ekaḥ pratyaṅmukhaḥ 
catvāro udaṅmukhāḥ 
sarve 'uta devāḥ' iti sūktenābhimṛśanti puruṣaśarīram 
samāptaṃ brāhmaṇoktamāyuṣkāmasya
ṛṣihasta ucyate 
'antakāya mṛtyave' iti sūktena nābherūrdhvamadhastādabhimantrayate 
dviḥ sūktāvṛttiḥ 
'ā rabhasva' iti hṛdayamabhimantrayate 
'āvataste' 'prāṇāya namaḥ' iti sūktābhyāṃ dakṣiṇaṃ karṇamabhimantrayate 
samāptam ṛṣihastaḥ 
karmaṇe vāṃ veṣāya vāṃ sukṛtāya vām iti pāṇī prakṣālya  KauśS 
āyuṣkāmasya 'karmaṇe vām' iti hastau prakṣālya 'vi devā' ityāyuṣārthinamabhimantrayate 
'karmaṇe vām' iti hastau prakṣālya 'uta devāḥ' ityabhimantrayate 
'karmaṇe vām' iti hastau prakṣālya 'āvataste' ityabhimantrayate 
'karmaṇe vām' iti hastau prakṣālya śarīraṃ 'upa priyam' ityabhimantrayate 
'karmaṇe vām' iti pāṇī prakṣālya 'antakāya'
'ā rabhasva' iti sūktābhyāmabhimantrayate 
'karmaṇe vām' iti hastau prakṣālya 'prāṇāya namaḥ' ityabhimantrayate 
'karmaṇe vām' iti pāṇī prakṣālya 'viṣāsahim' ityabhimantrayate 
āyuṣkāmaḥ 
kuṅkumacandanasarvauṣadhyādi śarīraṃ samālabhyātmānamabhimantrayate 
nirdurarmaṇya 
iti sandhāvya  KauśS 
'nirdurarmaṇya' iti sūktena āyuḥkāmaḥ 
śuddhā na āpa 
iti niṣṭhīvya jīvābhirācamya  KauśS 
'śuddhā na āpaḥ' ityṛcā śleṣmaṃ tyaktvātmānamanumantrayate 
āyuṣkāmaḥ 
'jīvā stha'  iti sūktena ācamyānumantrayate 
'vi devā' iti gaṇaḥ punarvikalpena  āyuṣkāmaḥ 
ehi jīvam  ityāñjanamaṇiṃ badhnāti  KauśS 
abhyātānāntaṃ kṛtvā 'ehi jīvam' iti sūktenāñjanamaṇiṃ sampātyābhimantrya badhnāti 
uttaratantram 
āyuṣkāmaḥ 
'ehi jīvam' iti sūktenāñjanatucchakamabhimantrya pāyayati 
āyuṣkāmaḥ 
yuddhe rakṣārtham 
nainaṃ prāpnoti śapatho na kṛtyā nābhiśocanam 
vātājjāta  iti kṛśanam  KauśS 
abhyātānāntaṃ kṛtvā 'vātājjāta' iti sūktena śaṅkhamaṇiṃ sampātyābhimantrya badhnāti 
tata uttaratantram 
āyuṣkāmaḥ rakṣārthī 
upanayane nityaṃ bandhanam 
nava prāṇān 
iti mantroktam  KauśS 
 abhyātānāntaṃ kṛtvā 'nava prāṇān' iti sūktena suvarṇarajatalohatrīṇi śakalānyekatra kṛtvā navaśālākaṃ maṇiṃ trivṛtaṃ kṛtvā sampātyābhimantrya  
badhnāti  
abhyātānādyuttaratantram 
ghṛtādulluptam 
ā tvā cṛtatu 
ṛtubhiṣṭvā 
muñcāmi tvā 
uta devāḥ 
āvataste 
upa priyam 
antakāya mṛtyave ā rabhasva 
prāṇāya namaḥ 
viṣāsahim 
ityabhimantrayate  KauśS 
trayodaśyādayastisro dadhimadhumadhyāduddhṛtya trivṛtamaṇiṃ 'ghṛtādulluptam' ityṛcā
'ā tvā cṛtatu' ityṛcā
'ṛtubhiṣṭvā' ityṛcā badhnāti 
anyatra sarvatra puṇyāhānte bandhanam 
āyuṣkāmo rakṣākāmaśca 
'muñcāmi tvā' iti sūktenābhimantrayate āyuṣkāmaḥ 
rājayakṣmaṇi jvare cānyasarvavyādhau ca 
'uta devāḥ' iti sūktenābhimṛśati dvābhyāṃ hastābhyām 
āyuṣkāmaḥ 
sarvavyādhibhaiṣajyaṃ rakṣākāmaḥ 
iti nirodhe ca 
'āvataste' iti śarīramabhimantrayate 
āyuṣkāma ārogyakāmaḥ 
sarvavyādhibhaiṣajyam 
hṛdroge ca 
aṅgabhaṅge ca jvare ca 
rakṣākāmaḥ 
'upa priyam' ityṛcā bālaśarīramabhimantrayate 
āyuṣkāmaḥ 
yuvānaṃ bālaṃ ca 
'antakāya' 'ā rabhasva' iti sūktābhyāṃ śarīramabhimantrayate 
āyuṣkāmaḥ 
mṛtyūbhaye ca 
'prāṇāya namaḥ' iti sūktena puruṣamabhimantrayate 
āyuṣkāmaḥ 
kṣubhitvā kāsitvā khāsitvā pītvā suptvā bhuktvā japati 
'viṣāsahim' ityabhimantrayate 
āyuṣkāmaḥ 
sumatikāmaḥ sakāmajātirāsāratvakāmaḥ 
nirdurarmaṇya 
iti sarvasurabhicūrṇairaraṇye'pratīhāraṃ pralimpati  KauśS 
'nirdurarmaṇya' iti sūktena sarvauṣadhimabhimantrya puruṣaṃ pralimpati puruṣasyāraṇye 
āyuṣkāmaḥ 
śrotraṃ vāk manaḥ cakṣurdantaḥ nāsikā anyacca sarvaṃ vikalendriyaṃ dṛḍhaṃ bhavati 
viṣakaṃ bhavati 
yo vikalendriyastasyedaṃ karma 
anulomaṃ pralimpati 
samāptamāyuṣyam 
punaragre bhaviṣyati 
nāmakaraṇam
atha nāmakaraṇam  KauśS 
ekādaśe'hani nāma dvādaśe'hani nāma śatarātrau vā puṇye nakṣatre vā yathākuladharmeṇa vā 
nāmakaraṇasyaite kālāḥ smṛtivihitāḥ 
ārabhasvemām 
ityavicchinnāmudakadhārāmālambhayati  KauśS 
ājyatantramabhyātānāntaṃ kṛtvā 'ā rabhasvemām' ityarthasūktena kumārasya dakṣiṇe hasta udakadhārāmavicchinnāṃ ninayati 
pūtudāruṃ badhnāti  KauśS 
pāyayati  KauśS 
tata 'ā rabhasva' iti sūktena devadārumaṇiṃ sampātyābhimantrya puṇyāhānte badhnāti 
maṇiṃ ghṛṣya pāyayati badhnāti ca 
tataḥ pitā nāma karoti 
 atha ācāryo vā dakṣiṇe karṇe śrāvayati kṛttikādaivataṃ someśvaradattaśarmā nāma athavā agnidaivataṃ somadevadattaśarmā nāma nakṣatrakalpoktaṃ  
nāma dvyakṣaraṃ caturakṣaramityādi  
yatte vāsaḥ 
ityahatenottarasicā pracchādayati  KauśS 
'yatte vāsaḥ' ityṛcā'hatenottarasicā pracchādayati 
'śive te stām' 
ityādi paridānāni siṃhāvalokananyāyena godānamadhye uktāni 
abhyātānādyuttaratantram 
tataḥ śrāddham 
nāmakaraṇaṃ samāptam 
niṣkramaṇam
atha nirṇayanakarma ucyate
śive te stām 
iti kumāraṃ prathamaṃ nirṇayati  KauśS 
caturthe māsi niṣkramaṇam 
'śive te stām' iti dvābhyāṃ kumāraṃ puṇyāhānte niṣkrāmayati tataḥ pūrvoktāni paridānāni dadāti 
tataḥ śrāddham 
samāptaṃ nirṇayanakarma 
śiṣṭā avaśyaṃ kurvanti 
annaprāśanam
athānnaprāśanam
śivau te stām 
iti vrīhiyavau prāśayati  KauśS 
ṣaṣṭhe māsi prāśanaṃ kuryāditi paiṭhīnasiḥ 
sarvasyāṃ smṛtau pañcame kumāryā iti 
prathamaṃ 'bhūme mātaḥ'  ityṛcā
bhūmyāmupaveśya tataḥ 'udvayaṃ tamasaspari' 
ityādityaṃ darśayitvā tato'nnaprāśanaṃ kuryāt puṇyāhānte 
tataḥ 'śivau te stāṃ vrīhiyavau' iti dvābhyāmṛgbhyāṃ vrīhiyavau piṣṭvābhimantrya kumāraṃ prāśayati 
ājyatantre annāni ca sarvāṇi 
tataḥ sruvaṃ pustakaṃ dadāti 
'śive te stām' 
iti dvābhyāṃ 'pārthivasya' 
iti dve 'mā pra gāma' 
iti dve etābhiḥ ṛgbhirvrīhyādi mūrdhni dadāti 
'dyāvāpṛthivībhyāṃ tvā paridadāmi' 
'śivau te stām' ityādi 
'vrīhiyavābhyāṃ tvā paridadāmi' 
ahne ca tvā  ityahorātrābhyāṃ paridadāti  KauśS 
śarade tvā  ityṛtubhyaḥ  KauśS 
'ahne ca tvā' iti 'ahorātrābhyāṃ paridadāmi' 
'śarade tvā' ityādi 'ṛtubhyastvā paridadāmi' 
godānavat paridānāni dadāti 
nāmakaraṇe niṣkramaṇe annaprāśane ca godānikāni paridānāni bhavati 
tata uttaratantram 
ityannaprāśanaṃ samāptam 
ūno vātirikto vā yaḥ svaśākhodito vidhiḥ
tenaiva sarvaṃ sampūrṇaṃ syānna kuryāt pāratantrikam 
paścāt śrāddhaṃ sarveṣu saṃskāreṣu kuryāt iti dārilabhāṣyakārasyābhiprāyeṇa vyākhyāta iti 
śrāddhaṃ kṛtvā paścāt karmeti rudrabhadrau 
ete bhāṣyakārāḥ kauśikasya 
tathā ca manuḥ  'akṛtvā mātaraḥ śrāddhaṃ na kuryāt karma vaidikam' 
vaidikeṣu karmasu nityanaimittikakāmyeṣu śrāddhaṃ kṛtvā tataḥ karma kuryāt 
sarvatra śrāddhaṃ kṛtvā śāntikapauṣṭikābhicārakādbhutāni atharvavedavihitāni kartavyāni 
puṃsavanādisaṃskārāḥ svaśākhāvihitāḥ kartavyā na kuryāt pāratantrikāḥ  punaḥ
svaśākhāṃ tu parityajya paraśākhāmupāsate
sa śūdravad bahiḥ kāryo havyakavyeṣu garhitaḥ 
āyuṣyāṇi
punarāyuṣyakarma ucyate
udasya ketavaḥ 
mūrdhāhaṃ 
viṣāsahim 
ityudyantamupatiṣṭhate  KauśS 
madhyandine'staṃ yantaṃ sakṛt paryāyābhyām  KauśS 
'udasya ketanaḥ' ityanuvākenādityamupatiṣṭhate 
āyuṣkāmaḥ 
'mūrdhāhaṃ' 'nābhiraham' 
iti sūktābhyāmādityamupatiṣṭhate 
trikālamāyuṣkāmaḥ 
'viṣāsahim' ityanuvākena etasmin kāle ādityamupatiṣṭhate āyuṣkāmaḥ 
aṃholiṅgānāmāpo bhojanahavīṃṣyuktāni  KauśS 
aṃholiṅgānāmāpo bhojanahavīṃṣi kuryāt 
'āśānām'  iti sūktenodakamabhimantrya pibati 
āyuṣkāmaḥ 
'āśānām' iti sūktena bhojanamabhimantrayate 
āyuṣkāmo nityaṃ kuryāt 
'āśānām' iti sūktenājyaṃ juhoti ājyatantre 
'āśānām' iti sūktena samidha ādadhāti 
āyuṣkāmaḥ 
puroḍāśādyapyevaṃ yojanīyam 
'agnermanve' 
iti saptabhiḥ sūktairudakamabhimantrya pibati 
āyuṣkāmaḥ 
'agnermanve' iti saptabhi sūktaiḥ saktumabhimantrya bhuṅkte 
āyuṣkāmaḥ 
'agnermanve' iti saptabhi sūktairhavirupadadhīta 
yathāsambhavaṃ tantram 
vikalpo vā 
āyuṣkāmaḥ 
'yā oṣadhayaḥ' 
iti bhaktamupadhānāni yojanīyāni 
'vaiśvānaro na āgamat' 
ityṛcā udakaṃ bhaktamupadhānaṃ kuryāt 
'śumbhanī'  iti dvābhyāmṛgbhyāṃ tritayaṃ kuryāt 
'yadarvācīnam' 
ityṛcā udakamabhimantrya pibati 
āyuṣkāmaḥ 
'yadarvācīnam' ityṛcā bhaktamabhimantrya bhakṣayati 
'yadarvācīnam' ityṛcā upadhānaṃ kuryāt 
sarvatra dakṣiṇādānam 
svayaṅkartṛke anyasmai dakṣiṇāṃ dadāti śubhaṃ vā bahavo'pi kurvanti 
eko'pi karoti 
paśvādīnāmāyuṣyaṃ karma bhavati 
puruṣastrīṇāmapi vṛddhabālataruṇānāṃ sarveṣāṃ mānuṣapaśumṛgapakṣiṇa aśvādīnāmāyuṣyaṃ karma bhavati 
sarvatra dakṣiṇā dhenuḥ 
tantre vā'tantre vā  āyuṣkāmaḥ 
uttamāsu yanmātalī rathakrītam 
iti sarvāsāṃ dvitīyā  KauśS 
'agniṃ brūmaḥ' 
iti sūktasya 'yanmātalī rathakrītam' iti sarvāsāṃ dvitīyā 
vyatiṣaṅgeṇa yanmātalī kartavyā 
'agniṃ brūmaḥ' ityasya sūktasya pratyṛcaṃ mātalī kāryā 
ante ca 
abhyātānānte haviṣāmupadadhīta 
tata uttaratantram 
samāptāni āyuṣyāṇi 
na dakṣiṇāhīnaṃ kurvīta 
yadā svayaṃ karoti tadā'nyasmai dakṣiṇāṃ dadyāt 
saptame'dhyāye navamī kaṇḍikā  KKp 
kāmyāni karmāṇi
atha kāmyānāṃ karmaṇāṃ vidhiṃ vakṣyāmaḥ 
sambhāralakṣaṇe maṇḍapavidhānamuktam 
gṛhe vā kuryāt 
nityāni karmāṇi gṛhe
kuryāt  avabhṛthaṃ na vā kuryāt 
sarvatra kauśike karmaṇāṃ vikalpaḥ 
sarvatrāvabhṛthaṃ karmasamāptau 
pañcānāṃ kalpānāṃ kauśikoktaṃ tantraṃ kuryādityarthaḥ 
atha vidhānamucyate
viśve devā  iti viśvānāyuṣkāmo yajate  KauśS 
vaiśvadevaṃ carum 
pākayajñatantramājyabhāgāntaṃ kṛtvā 'viśve devā' iti caruṃ juhoti 
pārvaṇādyuttaratantram 
āyuṣkāmaḥ 
'viśvebhyo devebhyo juṣṭaṃ nirvapāmi' 
'viśvebhyo devebhyastvā juṣṭaṃ prokṣāmi' 
'viśvān devān gacchatu haviḥ svāhā' iti viśeṣaḥ 
śatavarṣaparimitamāyurbhavati 
nityaṃ kuryāt 
upatiṣṭhate  KauśS 
athavā 'viśve devā' iti sūktenopatiṣṭhate viśvān devān 
idaṃ janāsa 
iti dyāvāpṛthivyau puṣṭikāmaḥ  KauśS 
pākayajñatantramājyabhāgāntaṃ kṛtvā 'idaṃ janāsa' itisūkte na dyāvāpṛthivīyaṃ caruṃ juhoti 
pārvaṇādyuttaratantram 
'dyāvāpṛthivībhyāṃ juṣṭaṃ nirvapāmi' 
'dyāvāpṛthivībhyāṃ tvā juṣṭaṃ prokṣāmi' 
'dyāvāpṛthivī gacchatu haviḥ svāhā' iti 
puṣṭikāmaḥ dravyavṛddhikāmaḥ 
sampatkāmaḥ  KauśS 
manobhilaṣitakāmaḥ ityarthaḥ 
nityaṃ kuryāt 
'idaṃ janāsa' iti sūktena upatiṣṭhate dyāvāpṛthivyau 
sakṛnmantraḥ 
puṣṭikāmaḥ 
sampatkāmaḥ 
sampacchabda udayaśabda ucyate 
putrakāmaḥ dhanakāmaḥ paśukāmaḥ dhānyakāmaḥ hiraṇyakāmaḥ ratnakāmaḥ hastikāmaḥ aśvakāmaḥ
puṣṭikāmaḥ phalakāmaḥ āyuṣyakāmaḥ vaśīkaraṇakāmaḥ cakṣurādīnīndriyāṇi vikale sati
dṛṣṭikāmaḥ patnīkāmaḥ gṛhakāmaḥ saubhāgyakāmaḥ parasya daurbhāgyakāmaḥ 
anyo'pyanuktakāmaḥ sampatkāmamadhye jñātavyaḥ 
sarvakāma ityarthaḥ 
kāmāvṛttau karmāvṛttiḥ 
karmāvṛttau sūktāvṛttiḥ 
indra juṣasva 
itīndraṃ balakāmaḥ  KauśS 
pākatantre 'indra juṣasva' iti sūktena aindraṃ caruṃ juhoti 
pāvaṇādyuttaratantram 
'devasya tvā' ityādi 'indrāya juṣṭaṃ nirvapāmi' 
'indrāya tvā juṣṭaṃ prokṣāmi' 
'saṃ barhiḥ' ityādi 'indraṃ gacchatu haviḥ svāhā' iti barhipraharaṇe 
cāturaṅgahastiaśvapuruṣādibalakāmo rājā nityaṃ kuryāt 
'indra juṣasva' iti sūktena indramupatiṣṭhate 
nityaṃ rājā balakāmaḥ 
indramaham 
iti paṇyakāmaḥ  KauśS 
tantramājyabhāgāntaṃ kṛtvā 'indramaham' iti sūktena aindraṃ caruṃ juhoti 
tata uttaratantram 
vaṇijādiartharatnadhānyaputralābho'sti sarvaṃ vaṇijyotiparimuccairbhavati tataḥ kuryāt 
'indramahaṃ vaṇijam' iti sūktenendramupatiṣṭhate 
vāṇijyakāmaḥ 
aśvādipaṇyakāmaḥ 
udenamuttaraṃ naya 
yo'smān 
indraḥ sutrāmā 
iti grāmakāmaḥ  KauśS 
'udenamuttaraṃ naya'
'yo'smān brahmaṇaspate' iti sūktābhyāṃ pākatantre aindraṃ caruṃ juhoti 
uttaratantram 
grāmakāmaḥ 
grāmapattanamaṇḍalapurakāmaḥ 
grāmaśabda upalakṣaṇārthaḥ 
'udenamuttaraṃ naya' 'yo'smān' iti sūktābhyāmupatiṣṭhate 
grāmakāmaḥ 
pākatantre 'indraḥ sutrāmā' ityṛcā carum aindraṃ juhoti 
grāmakāmaḥ 
'indraḥ sutrāmā' ityṛcā aindramupatiṣṭhate 
grāmakāmaḥ 
grāmasāmpadānāmapyayaḥ  KauśS 
'udenamuttaraṃ naya' iti sūktābhyām udumbarasamidha ādadhāti 
tantravikalpaḥ 
grāmakāmaḥ 
'udenamuttaraṃ naya' iti sūktābhyāṃ pālāśasamidha ādadhāti 
grāmakāmaḥ 
'udenamuttaraṃ naya' 'yo asmān brahmaṇaspate' iti sūktābhyāṃ karkandhūsamidha ādadhāti 
'udenamuttaraṃ naya' 'yo asmān brahmaṇaspate' iti sūktābhyāṃ sabhānāmupastaraṇāni juhoti 
grāmakāmaḥ 
evaṃ 'indraḥ sutrāmā' iti yojyam 
grāmakāmaḥ 
nāsti nirṛtikarma 
adhikāre tadbhavati 
iha na bhavati 
yaśasaṃ mendraḥ 
iti yaśaskāmaḥ  KauśS 
indradaivataṃ carumājyabhāgāntaṃ kṛtvā 'yaśasaṃ mendraḥ' iti sūktena indrāya caruṃ juhoti 
athavā 'yaśasaṃ mendraḥ' iti tṛcena sūktenendramupatiṣṭhate 
yaśaskāmaḥ 
pratiprakāśatādityavat yaśasvī bhavatītyarthaḥ 
mahyamāpaḥ 
iti vyacaskāmaḥ  KauśS 
'mahyamāpaḥ' iti tṛcenendraṃ yajate 
tāvatkūpataḍāgavāpīpuṣkariṇī udakakāmārthī setubandhādiudakakāmārthī vyacaskāmaḥ 
'mahyamāpaḥ' iti sūktenopatiṣṭhate 
vāpīkūpataḍāgādikāmaḥ 
āgacchata  iti jāyākāmaḥ  KauśS 
'āgacchata' iti tṛcenendraṃ yajate pākatantreṇa jāyākāmaḥ 
kumārīkarma ityarthaḥ 
'āgacchata' iti tṛcenendramupatiṣṭhate 
patnīkāmaḥ 
nityaṃ kuryāt 
vṛṣendrasya 
iti vṛṣakāmaḥ  KauśS 
'vṛṣendrasya' iti tṛcenendraṃ yajate pākatantreṇa 
rājā vṛṣakāmaḥ 
eko'syāṃ pṛthivyāṃ rājā bhavati eko'dhipatyakāma ityarthaḥ 
pradhānakāmaḥ 
'vṛṣendrasya' iti tṛcenendramupatiṣṭhate 
pradhānakāmaḥ 
manuṣyāṇāṃ madhye pradhāno bhavati 
śreṣṭha ityarthaḥ 
śreṣṭhatvaṃ svajātipakṣe 
brāhmaṇānāṃ madhye brāhmaṇaḥ kṣatriyāṇāṃ madhye kṣatriya ityarthaḥ 
ā tvāhārṣam 
dhruvā dyauḥ 
iti dhrauvyakāmaḥ  KauśS 
'ā tvāhārṣam' 'dhruvā dyauḥ' iti sūktābhyāmindraṃ yajate pākayajñavidhānena 
rājā dhrauvyakāmaḥ 
nikhilaṃ rājyaṃ bhavatītyarthaḥ 
'ā tvāhārṣam' 'dhruvā dyauḥ' iti sūktābhyāmindramupatiṣṭhate 
dhrauvyakāmaḥ 
niścalakāmaḥ 
sthiratvamityarthaḥ 
tyamū ṣu  trātāram 
ā mandraiḥ 
iti svastyayanakāmaḥ  KauśS 
'tyamū ṣu' 'trātāram' ityṛgbhyāmindraṃ yajate pākatantreṇa 
svastyayanakāmaḥ 
svastītyavināśanāma 
dvipadacatuṣpadānāmavināśamityarthaḥ 
'tyamū ṣu' 'trātāram' ityṛgbhyāmindramupatiṣṭhate 
svastyayanakāmaḥ 
nityaṃ kuryāt 
'ā mandraiḥ' iti dvābhyāmṛgbhyāmindraṃ yajate pākatantreṇa svastyayanakāmaḥ 
śāntikāma ityarthaḥ 
gṛhe grāme vā sarvatra śāntiṃ kuryāt 
niṣkāmo vā sakāmo vā 
'ā mandraiḥ' iti dvābhyāmindramupatiṣṭhate 
svastyayanakāmaḥ 
gośvājahastipuruṣādisvastyayanaṃ bhavati 
nityaṃ kuryāt vā 
samāstvāgne 
abhyarcata 
ityagniṃ sampatkāmaḥ  KauśS 
'samāstvā' iti sūktena agniṃ yajate pākatantreṇa 
sampatkāmaḥ 
apūrvalābhaḥ 
manasā cintitakāmaḥ sampadityucyate 
'samāstvāgne' iti sūktenāgnimupatiṣṭhate 
sarvakāmaḥ 
'abhyarcata' iti sūktena ṣaḍarcenāgniṃ yajate 
sarvakāmaḥ 
'abhyarcata' iti sūktena ṣaḍarcenāgnimupatiṣṭhate 
sampatkāmaḥ 
pṛthivyām  iti mantroktam  KauśS 
'pṛthivyāmagnaye' iti daśabhirṛgbhiḥ 
pṛthivīm 
agnim 
antarikṣam 
vāyum 
dyauḥ 
ādityaḥ 
diśaḥ 
candramāḥ 
punaḥ agnim 
etā aṣṭau devatāḥ 
aṣṭau caravaḥ 
pratyṛcaṃ homaḥ 
nirvapaṇādi yojyaṃ sannatikarma 
pākatantram 
sampatkāmaḥ 
āyuṣkāmaḥ 
dhanakāmaḥ 
'pṛthivyāmagnaye' iti daśarcena pṛthivyādidevatā upatiṣṭhate 
sarvakāmaḥ 
tadidāsa  dhītī vā 
itīndrāgnī  KauśS 
'tadidāsa' iti sūktenandrāgnī yajate vā upatiṣṭhate vā 
sarvakāmaḥ 
'dhītī vā ye' iti dvābhyāmindrāgnī yajate vā upatiṣṭhate vā 
sarvakāmaḥ 
yasyedamā rajaḥ 
atharvāṇam 
aditirdyauḥ 
diteḥ putrāṇām 
bṛhaspate savitaḥ 
ityabhyuditaṃ brahmacāriṇaṃ bodhayati  KauśS 
'yasyedamā rajaḥ' iti sūktena tṛcenendraṃ yajata upatiṣṭhate vā 
sarvakāmaḥ 
'atharvāṇaṃ pitaram' ityaṣṭabhiratharvāṇaṃ yajate vā upatiṣṭhate vā 
sarvakāmaḥ 
'aditirdyauḥ' iti catasṛbhiraditiṃ yajata upatiṣṭhate vā 
sarvakāmaḥ 
'diteḥ putrāṇām' ityṛcā devān yajata upatiṣṭhate vā 
sarvakāmaḥ 
'bṛhaspate savitaḥ' ityekayā bṛhaspatiṃ yajate vā upatiṣṭhate vā 
sarvakāmaḥ 
'bṛhaspate savitaḥ' ityekayā suptaṃ brahmacāriṇamutthāpayati āditye udite sati 
prāyaścittametat 
dhātā dadhātu 
prajāpatirjanayati 
anvadya naḥ 
yanna indraḥ 
yayorojasā 
viṣṇornu kam 
agnāviṣṇū 
somārudrā 
sinīvāli 
bṛhaspatirnaḥ 
yatte devā akṛṇvan 
pūrṇā paścāt 
prajāpate 
abhyarcata 
ko asyā naḥ 
iti prajāpatim  KauśS 
'dhātā dadhātu' iti caturṛcena dhātāraṃ yajata upatiṣṭhate vā 
sarvakāmaḥ 
nityaṃ kuryāt 
'prajāpatirjanayati' ityṛcā prajāpatiṃ yajata upatiṣṭhate vā 
sarvakāmaḥ 
'anvadya no'numatiḥ' iti ṣaḍarcenānumatiṃ yajata upatiṣṭhate vā 
sarvakāmaḥ 
nityam 
varṣeṇa kāmaḥ sampadyate 
pāpaśarīrasya daśavarṣeṇa 
'yanna indro akhanat' ityekayā indrādyā nava devatā mantroktā ekacaruṇā yajate 
indram 
agnim 
viśvān devān 
marutaḥ 
arkam 
savitāram 
satyadharmāṇam 
prajāpatim 
anumatim 
etā devatāḥ 
sarvaphalakāmaḥ 
upatiṣṭhate vā 
sarvakāmaḥ 
'yayorojasā' iti dvābhyāmṛgbhyāṃ viṣṇuṃ yajata upatiṣṭhate vā 
sarvakāmaḥ 
'viṣṇornu kam' ityaṣṭarcena viṣṇuṃ yajata upatiṣṭhate vā 
sarvakāmaḥ 
'agnāviṣṇū mahi' iti dvābhyāmṛgbhyāṃ agnāviṣṇū yajata upatiṣṭhate vā 
sarvakāmaḥ 
'somārudrā vi vṛhatam' iti dvābhyāmṛgbhyāṃ somārudrau yajata upatiṣṭhate vā 
sarvakāmaḥ 
'sinīvāli pṛthu ṣṭuke' iti navabhirṛgbhiḥ sinīvālī kuhū rākā devapatnī iti catasro devatāḥ yajata upatiṣṭhate vā 
ekaścaruḥ 
sarvakāmaḥ 
sarvatra paryāyeṇa sarvakāmāvāptirbhavati 
'bṛhaspatirnaḥ' ityṛcā bṛhaspatiṃ yajata upatiṣṭhate vā 
sarvakāmaḥ 
'yatte devā akṛṇvan' iti catasṛbhiramāvāsyāṃ yajata upatiṣṭhate vā 
sarvakāmaḥ 
'pūrṇā paścāt' iti tisṛbhiḥ paurṇamāsīṃ yajata upatiṣṭhate vā 
sarvakāmaḥ 
'prajāpate na tvat' ityṛcā prajāpatiṃ yajata upatiṣṭhate vā 
sarvakāmaḥ 
'abhyarcata' iti ṣaḍbhirṛgbhiragniṃ yajata upatiṣṭhate vā 
sarvakāmaḥ 
'ko asyā naḥ' iti dvābhyāmṛgbhyāṃ prajāpatiṃ yajata upatiṣṭhate vā 
sarvakāmaḥ 
agna indraśca 
iti mantroktān sarvakāmaḥ  KauśS 
'agna indraśca' iti catasṛbhirṛgbhiḥ agnimindraṃ yajata upatiṣṭhate vā 
sarvakāmaḥ 
na krameṇa kāmotpattiḥ 
prajāpatikāmaḥ 
mantrāvṛttiḥ 
tathā yogamityadhikaraṇe na kramaḥ kāmyānāṃ karmaṇām 
aṅgavat kratūnāmityadhikaraṇe 
ya īśe  ye bhakṣayantaḥ 
itīndrāgnī lokakāmaḥ  KauśS 
'ya īśe' 'ye bhakṣayantaḥ' iti dvābhyāṃ sūktābhyāmindrāgnī yajata upatiṣṭhate vā 
sarvalokādhipatyakāmaḥ 
annaṃ dadāti prathamam  KauśS 
'ya īśe' 'ye bhakṣayantaḥ' iti dvābhyāṃ sūktābhyāṃ bhaktādyannamabhimantrya bhikṣukebhyo dadāti 
sarvalokādhipatyakāmaḥ 
paśūpākaraṇamuttamam  KauśS 
'ya īśe paśupatiḥ' iti sūktena paśūpākaraṇaṃ karoti 
savapurastāddhomā yujyante  KauśS 
'ye bhakṣayantaḥ' iti sūktena savapurastāddhomā yujyante 
doṣo gāya  ityatharvāṇaṃ samāvṛtyāśnāti  KauśS 
'doṣo gāya' iti tṛcena sūktena atharvāṇaṃ yajata upatiṣṭhate vā 
sarvalokādhipatyakāmaḥ 
parimokṣaḥ 
godānikaṃ tantram 
paridhāpanāntaṃ kṛtvā tato'bhyātānāni 'idāvatsarāya' iti 
tato'bhyātānāni 
tataḥ 'ṛcaṃ sāma' iti 
tato'bhyātānāni hutvā 'doṣo gāya' iti sūktena bhaktaṃ sampātyābhimantrāśnāti 
abhyātānādyuttaratantram 
vrataṃ samāpya vratavisarjanaṃ karoti 
abhayaṃ dyāvāpṛthivī 
śyeno'si 
iti pratidiśaṃ saptarṣīnabhayakāmaḥ  KauśS 
'abhayaṃ dyāvāpṛthivī' iti tṛcena sūktena pratidiśaṃ saptarṣīn yajata upatiṣṭhate vā 
pratidiśamabhayakāmaḥ 
yasya grāmasya nagarasya vā'bhayamicchati tasya pratidiśam 
'śyeno'si' tṛcena pratidiśaṃ saptarṣīn yajata upatiṣṭhate vā 
abhayakāmaḥ 
digabhimukhāni tantrāṇi kṛtvā pratidiśaṃ vā grāmasya 
ekasmin sthāne vā sthitaḥ 
abhayakāmaḥ 
uttareṇa dīkṣitasya vā brahmacāriṇo vā daṇḍapradānam  KauśS 
'śyeno'si' tṛcena sūktena brahmacāriṇe daṇḍapradānaṃ karoti 
'śyeno'si' iti jyotiṣṭome dīkṣitāya daṇḍapradānaṃ karoti brahmā 
dyauśca me  iti dyāvāpṛthivyau viriṣyati  KauśS 
'dyauśca ma idaṃ pṛthivī ca' iti tṛcena dyāvāpṛthivī yajata upatiṣṭhate vā 
viriṣyati yadi vināśopasthitaḥ tata idaṃ karma kuryāt 
yadi vināśe vā vartamāne vināśabhaye vā tadā idaṃ karma kuryāt 
na kālavilambena 
dravyanāśe putranāśe prajānāśe paśunāśe aśvanāśe hastināśe vṛṣabhanāśe gṛhanāśe samutpanne kuryāt 
athavā śāntike doṣāḥ sarve vilayaṃ yānti iti brahmavido vadanti 
'dyāvāpṛthivībhyāṃ juṣṭaṃ nirvapāmi 
dyāvāpṛthivībhyāṃ tvā juṣṭaṃ prokṣāmi 
dyāvāpṛthivī gacchatu haviḥ svāhā' iti 
śeṣaṃ samānam 
yo agnau  iti rudrān svastyayanakāmaḥ svastyayanakāmaḥ  KauśS 
'yo agnau' ityṛcā rudrān yajata upatiṣṭhate vā 
svastyayanakāmaḥ 
sarvatra yāgaḥ darśapaurṇamāsavidhānena 
śāntikapauṣṭikābhicāreṣu noṣṇīṣaṃ kārayet 
sarvakarmasu 
maṇḍapasyottare pārśve śāntikalaśaṃ sthāpayet sarvakarmasu 
ekarātrādyupavāsaṃ kuryādādau puraścaraṇaṃ kārayitvā 
ṛtvijāṃ sarvakarmasu sādhāraṇam 
paurṇamāsyamāvāsye puṇye nakṣatre prayogaḥ sarvakarmasu 
āyurvṛddhirdvaye prokta āyuṣyakarmasaṅgrahaḥ
nānāphalasamāyuktaḥ kāmyayāgaśca saptame 
saptame'dhyāye daśamī kaṇḍikā  KKp 
iti kauśikapaddhatau saptamo'dhyāyaḥ samāptaḥ 
athāṣṭamo'dhyāyaḥ
savāḥ
atha savayajñānāṃ vidhānaṃ vyākhyāsyāmaḥ
sambhṛteṣu sāvikeṣu sambhāreṣu brāhmaṇamṛtvijaṃ vṛṇīta 
ṛṣimārṣeyaṃ sudhātudakṣiṇamanaimittikam 
eṣa ha vā ṛṣirārṣeyaḥ sudhātudakṣiṇo yasya tryavarārdhyāḥ pūrvapuruṣā vidyācaraṇavṛttaśīlasampannāḥ 
udagayana ityeke  KauśS 
sambhṛteṣu sāvikeṣu sambhāreṣu 
devayajanamuktam 
udagayane 
ṛṣīnārṣeyaguṇayuktān ṛtvijo vṛṇīte 
eṣa ṛtvikkalpa ukto madhuparke 
athāta odanasavānāmupācārakalpaṃ vyākhyāsyāmaḥ 
savān dattvāgnīnādadhīta 
sārvavaidika ityeke 
sarve vedā dvikalpāḥ 
māsaparārdhyā dīkṣā dvādaśarātro vā 
trirātra ityeke 
haviṣyabhakṣā syurbrahmacāriṇaḥ 
adhaḥ śayīran 
kartṛdātārāvā samāpanāt kāmaṃ na bhuñjīran santatāścet syuḥ 
ahani samāptamityeke 
yātrārthaṃ dātārau vā dātā keśaśmaśruromanakhāni vāpayīta 
keśavarjaṃ patnī 
snātāvahatavasanau surabhiṇau vratavantau karmaṇyāvupavasataḥ  KauśS 
ekādaśyāṃ varaṇaṃ kṛtvā godānikena vidhānena keśaśmaśraromanakhāni vāpayitvā 
keśavarjaṃ patnī nakhāni kartayet 
snātāvahatavāsasau surabhiṇau bhūtvā dātā 
upanayanavad daṇḍamekhalā 
yajñopavītī 
trirātraṃ dīkṣāgrahaṇaṃ saha patnyā 
agnaye brahmaṇe gurave vrataśrāvaṇaṃ kṛtvā tato vratādānīyā aṣṭau samidha ādadhāti 
tataḥ kartā abhyātānādyuttaratantram karoti 
haviṣyabhakṣaṇādi kartā kārayitā patnī ca karoti 
śvo bhūte yajñopavītī śāntyudakaṃ kṛtvā yajñavāstu ca samprokṣya brahmaudanikamagniṃ mathitvā 
yaddevā devaheḍanam 
yadvidvāṃso yadavidvāṃsaḥ 
apamityamapratīttam 
ityetaistribhiḥ sūktairanvārabdhe dātari pūrṇahomaṃ juhuyāt  KauśS 
atha devayajanam 
 tadyat samaṃ samūlamavidagdhaṃ pratiṣṭhitaṃ prāgudakpravaṇamākṛtiloṣṭavalmīkenāstīrya darbhaiśca lomabhiḥ paśūnām  KauśS  
 atha caturdaśyāṃ prātaryajñopavītī śāntyudakaṃ kṛtvā devayajanaṃ samprokṣya ākṛtiloṣṭavalmīkenāstīrya devayajanaṃ darbhaiśca goaśvaajaavilomāni  
prastīrya  
pālāśamayyaraṇidvayenāgniṃ manthayet yajamānaḥ 
agne jāyasva 
iti manthantāvanumantrayate 
patnī mantraṃ sannamayati 
yajamānaṃ ca  KauśS 
'agne jāyasva' ityṛcā manthantāvanumantrayate 
'agne jāyasvāraṇikā nāthiteyaṃ brahmaudanaṃ pacati putrakāmā 
agne jāyasva keśavadattaśarmā nāthito'yaṃ brahmaudanaṃ pacati putrakāmaḥ' 
evaṃ patnīnāmayajamānanāmagrahaṇaṃ kṛtvā prathame'rdharce 
kṛṇuta dhūmam 
iti dhūmam  KauśS 
tataḥ 'kṛṇuta dhūmam' ityṛcā dhūmamanumantrayate 
agne'janiṣṭhā 
iti jātam  KauśS 
'agne'janiṣṭhā' iti tribhiḥ pādairjātam 
'asyai rayim' iti pādena patnīmanumantrayate 
samiddho agne 
iti samidhyamānam  KauśS 
'samiddho agne samidhā' iti tribhiḥ pādaiḥ samidhyamānamanumantrayate 
'uttamaṃ nākam' iti pādaṃ dātāraṃ vācayati 
evaṃ brahmaudanikamagniṃ mathitvā sthaṇḍile'gniṃ kṛtvā abhyātānāntaṃ kṛtvā 'yaddevā devaheḍanam' 
 'yadvidvāṃsaḥ' 
 'apamityamapratīttam' 
ityetaistribhiḥ sūktairanvārabdhe dātari pūrṇahomaṃ juhuyāt 
pūrṇahomasya vidhānaṃ śāntikalpa uktam 
agnīnādhāsyamānaḥ savān vā dāsyan saṃvatsaraṃ brahmaudanikamagniṃ dīpayati 
ahorātrau vā 
yāthākāmī vā 
saṃvatsaraṃ tu praśastam 
savāgnisenāgnī tādarthikau nirmathyau vā bhavataḥ 
aupāsanau cobhau hi vijñāyete 
tasmin devaheḍanenājyaṃ juhuyāt 
samidho'bhyādadhyāt 
śakalān vā 
tasmin yathākāmaṃ savān dadātyekaṃ dvau sarvān vā 
api vaikaikamātmāśiṣo dātāraṃ vācayati 
parāśiṣo'numantraṇamanirdiṣṭāśiṣaśca 
dātārau karmāṇi kurutaḥ 
tau yathāliṅgamanumantrayate 
ubhayaliṅgairubhau puṃliṅgairdātāraṃ strīliṅgaiḥ patnīm 
udahṛtsampraiṣavarjam  KauśS 
tataḥ 'yaddevā devaheḍanam' 
ityanuvākenājyaṃ juhuyāt 
samidho'bhyādadhyāt 
śakalān vādadhyāt 
evaṃ brahmaudanikamagniṃ mathitvā sthaṇḍile'gniṃ kṛtvābhyātānāntaṃ kṛtvā dīpayati ahorātraṃ vā yāthākāmī vā 
saṃvatsaraṃ tu praśastam 
parehi nāri 
ityudahṛtaṃ sampreṣyatyanuguptāmalaṅkṛtām  KauśS 
athāmāvāsyāyāṃ prātaḥ udakāharaṇaṃ karoti 
brāhmaṇīmalaṅkṛtvā tāṃ sādhuvādinīmudakaghaṭaṃ haste gṛhītāṃ 'parehi nāri' ityṛcodakagatāṃ preṣayati 
emā aguḥ  ityāyatīmanumantrayate  KauśS 
'emā aguḥ' iti pādenodakapūrṇāṃ nārīmanumantrayate 
uttiṣṭha nāri 
iti patnīṃ sampreṣyati  KauśS 
'uttiṣṭha nāri' ityādi 'ā tvāgan yajñaḥ' ityantena dātrīṃ preṣayati 
prati kumbhaṃ gṛbhāya 
iti pratigṛhṇāti  KauśS 
'prati kumbhaṃ gṛbhāya' iti pādārdhena jalakumbhaṃ gṛhadvāre pratigrāhayati dātrī 
ūrjo bhāgaḥ 
iti nidadhāti  KauśS 
'ūrjo bhāgaḥ' iti pādena bhūmau nidadhāti uttarataḥ
avyasaśca  barhirlavanam
vedyuttaravedyagnipratiṣṭhāpanam
anvādhānam
vratagrahaṇam
pavitrakaraṇam
pavitreṇedhmaprokṣaṇam
idhmopasamādhānam
barhiḥprokṣaṇam
brahmāsanam
brahmavaraṇam
brahmasthāpanam
staraṇam
stīrṇaprokṣaṇam
ātmāsanam
udapātrasaṃskāraḥ 
tato'hataṃ vāso dakṣiṇataḥ upasādayate 
tatsahiraṇyam 
tatra dve udapātre nihite bhavato vedimadhye agnerdakṣiṇataḥ 
ahatavāsāḥ sahiraṇyāṃ vastraghaṭikāṃ kṛtvā stṛṇāti tadupari dakṣiṇārtham 
dakṣiṇato dakṣiṇataḥ udapātradvayaṃ sthāpayati 
pūrvāhṇe bāhyataḥ śāntavṛkṣasyedhmaṃ prāñcamupasamādhāya 
parisamuhya paryukṣya paristīrya barhirudapātramupasādya paricaraṇenājyaṃ paricarya 
nityān purastāddhomān hutvājyabhāgau ca  KauśS 
tataḥ prakṛtamudapātraṃ jāṅmāyanaṃ vedyāṃ bahirbrahmāgrataḥ dakṣiṇamanyadantaramanyadantaraṃ yato'dhicariṣyan bhavati 
bāhyaṃ jāṅmāyanaṃ kṛtvā paricaraṇenājyaṃ paricarya nityān purastāddhomān hutvājyabhāgau ca hutvā 
paścādagneḥ palpūlitavihitamaukṣaṃ vānaḍuhaṃ vā rohitaṃ carma prāggrīvamuttaraloma paristīrya 
pavitre kurute 
darbhāvapracchinnaprāntau prakṣālyānulomamanumārṣṭi  KauśS 
iyaṃ mahī  iti carmāstṛṇāti prāggrīvamuttaraloma 
pumān puṃsaḥ 
iti carmārohayati 
patnī hvayamānam 
tṛtīyasyāmapatyamanvāhvayati 
ṛṣipraśiṣṭā 
ityudapātraṃ carmaṇi nidadhāti  KauśS 
tataḥ paścādagneḥ palpūlitavihitamaukṣaṃ vānaḍuhaṃ vā rohitaṃ carma prastṛṇantaṃ 'iyaṃ mahī' ityṛcā yajamānaṃ vācayati 
'ṛṣipraśiṣṭā' iti pādena patnī udakaghaṭaṃ carmaṇi nidhāpayati 
tadā āpasputrāsaḥ 
iti sāpatyāvanunipadyete 
prācīmprācīm 
iti mantroktam 
catasṛbhirudapātramanupariyanti 
pratidiśaṃ dhruveyaṃ virāṭ 
ityupatiṣṭhante 
piteva putrān 
ityavarohya bhūmiṃ tenodakārthān kurvanti  KauśS 
punaḥ tūṣṇīṃ bhūmau sthāpayati 
sarvāṇi karmāṇi tenodakena kuryāt 
pavitraiḥ samprokṣante  KauśS 
'punantu mā'  'vāyoḥ pūtaḥ' 
'vaiśvānaro raśmibhiḥ' 
iti pavitragaṇaḥ 
etena dātā patnī apatyāni ca pavitreṇa samprokṣayet 
atha nirvāpakaraṇam
darbhāgrābhyāṃ carmahaviḥ samprokṣati  KauśS 
dātā muṣṭiprasṛtāñjalidvayaparimite triguṇān vrīhīṃścarmaṇi kṛtvā darbhapavitrābhyāṃ tūṣṇīṃ carmahaviḥ samprokṣati 
tataḥ carmaṇi trīṇi vibhāgāni karoti 
ādiṣṭānāṃ sānajānatyai prayacchati  KauśS 
tato devapitṛmanuṣyatrayaṃ patnī anajānatyai prayattaiḥ prayacchati 
kartā praiṣaṃ dadāti 
tān tredhā bhāgaḥ 
iti vrīhirāśiṣu nidadhāti 
teṣāṃ yaḥ pitṝṇāṃ taṃ śrāddhaṃ karoti 
yo manuṣyāṇāṃ taṃ brāhmaṇān bhojayati 
yo devānāṃ tam agne sahasvān 
iti dakṣiṇaṃ jānvācyāparājitābhimukhaḥ prahvo vā muṣṭiprasṛtāñjalibhiḥ kumbhyāṃ nirvapati  KauśS 
vrīhīn vibhāgeṣu kartā 'tredhā bhāgo nihitaḥ' iti tribhiḥ pādairvibhāgān devapitṛmanuṣyasambandhānanumantrayate 
'yo devānām' iti pādena patnīmanumantrayate 
yaḥ pitṛbhāgastenāvabhṛthānte vṛddhiśrāddhaṃ karoti 
yo manuṣyāṇāṃ bhāgastaṃ brāhmaṇān bhojayati 
dvābhyāṃ tantrāgnau śrapaṇam 
'yo devānām' ityetena vakṣyamāṇaṃ karma kuryāt 
dakṣiṇaṃ jānvācyāparājitābhimukhaḥ prahvo vā muṣṭinā prasṛtināñjalinā yasyāṃ śrapayiṣyan syāt tayā caturtham 
śarāveṇa catuḥśarāvaṃ devasya tvā savituḥ prasava ṛṣibhyastvārṣeyebhyastvaikarṣaye tvā juṣṭaṃ nirvapāmi  KauśS 
tato nirvapati 'devasya tvā savituḥ prasave'śvinorbāhubhyāṃ pūṣṇo hastābhyāmṛṣibhyastvārṣeyebhyastvaikaṛṣaye tvā juṣṭaṃ nirvapāmi' 
vasavastvā gāyatreṇa chandasā nirvapantu 
ūrjamakṣitamakṣīyamāṇamupajīvyāsam iti dātāraṃ vācayati 
rudrāstvā traiṣṭubhena chandasā 
ādityāstvā jāgatena chandasā 
viśve tvā devā ānuṣṭubhena chandasā nirvapantu 
ūrjamakṣitamakṣīyamāṇamupajīvyāsam iti dātāraṃ vācayati 
niruptaṃ sūktenābhimṛśati  KauśS 
'vasavastvā gāyatreṇa chandasā nirvapantu' 
'agne sahasvān' 
ityṛcā dātāramanumantrya 'ūrjamakṣitamakṣīyamāṇamupajīvyāsam' iti dātāraṃ vācayati 
kumbhyā vā catuḥ 
tān sapta medhān 
iti sāpatyāvabhimṛśataḥ 
gṛhṇāmi hastam 
iti mantroktam  KauśS 
evaṃ caturṇāmekaikaṃ prati nirvāpamanuyojayet 
niruptānanyasyāṃ kumbhyāṃ kṛtvā tasyāṃ śrapaṇakumbhyāvaśeṣāccaturthaṃ nirvapati 
evaṃ pratimantraṃ catvāro nirvāpā bhavanti 
athavā śrapaṇakumbhyāvaśeṣāccaturthaṃ nirvapati 
anaḍuhi kṛtvā niruptaṃ haviḥ savasūktenābhimṛśati kartā 
trayo varāḥ 
iti trīn varān vṛṇīṣva iti  KauśS 
'trīn varān vṛṇīṣva' iti dātṛpraiṣaṃ dattvā evaṃ patnyai dadāti 
tau vṛṇantau 'trayo varāḥ' ityardharcena pratipratyanumantrayate 
anena karmaṇā dhruvān iti prathamaṃ vṛṇīte  KauśS 
dātā savakarmaṇāṃ samṛddhīḥ prathamaṃ vṛṇīte 
yāvaparau tāveva patnī  KauśS 
yāvaparau varau manyeta tau vṛṇīte 
evaṃ tāveva patnī 
etau grāvāṇau 
ayaṃ grāvā 
ityulūkhalamusalaṃ śūrpaṃ prakṣālitaṃ carmaṇyādhāya  KauśS 
kartā 'arātīyoḥ' 
iti takṣati 
'yadyat kṛṣṇaḥ' 
ityṛcolūkhalamusale prakṣālayati 
'yattvā śikvaḥ' 
ityṛcā śūrpamadhaḥ gomayena lepayati 
tāni 'etau grāvāṇau' iti pādena dātā carmaṇi nidadhāti 
gṛhāṇa grāvāṇau 
ityubhayaṃ gṛhṇāti  KauśS 
'gṛhāṇa grāvāṇau' ityardharcenolūkhalamusalaṃ grāhayati 
sākaṃ sajātaiḥ 
iti vrīhīnulūkhala āvapati 
vanaspatiḥ 
iti musalamucchrayati  KauśS 
'sākaṃ sajātaiḥ' ityardharcena patnī vrīhīnulūkhala āvapati 
'ūrdhvo nākasya' ityardharcena musalamucchrayantīmanumantrayate 
nirbhindhyaṃśūn 
grāhi pāpmānam 
ityavahanti  KauśS 
'nirbhindhyaṃśūn' iti pādadvayenāvaghnatīmanumantrayate 
iyaṃ te dhītiḥ 
varṣavṛddham 
iti śūrpaṃ gṛhṇāti  KauśS 
'iyaṃ te dhītiḥ' ityardharcena śūrpaṃ gṛhṇāti 
ūrdhvaṃ prajām 
viśvavyacāḥ 
ityudūhantīm  KauśS 
'ūrdhvaṃ prajām' iti pādena ulūkhalādudūhantīm 
parā punīhi 
tuṣaṃ palāvān 
iti niṣpunatīm  KauśS 
'parā punīhi' iti pādena
niṣpunantīm 
pṛthag rūpāṇi 
ityavakṣiṇatīm  KauśS 
'asyai rayim' 
iti pādena avakṣiṇatīm 
trayo lokāḥ 
ityavakṣīṇānabhimṛśataḥ 
punarāyantu śūrpam 
ityudvapati  upaśvase 
ityapavevekti  KauśS 
'upaśvase' iti pādena udvapatīm 
'upaśvase' ityardharcenāpavivaktīmanumantrayate 
'śriyā samānān' ityardharcaṃ dātāraṃ vācayati 
pṛthivīṃ tvā pṛthivyām 
iti kumbhīmālimpati  KauśS 
'ayaṃ yajñaḥ' 
ityardharcena kumbhīṃ mṛdālimpatīmanumantrayate 
agne caruḥ  ityadhiśrayati  KauśS 
'agne caruḥ' ityṛcā adhiśrayantam 
agniḥ pacan 
iti paryādadhāti  KauśS 
'sahasrapṛṣṭhaḥ' 
ityṛcā agnau kāṣṭhāni paryādadhantaṃ vācayati 
ṛṣipraśiṣṭā 
ityudakamapakarṣati  KauśS 
'ṛṣipraśiṣṭā' iti pādena udakumbhāt patnīmudakamapakarṣatīmanumantrayate 
śuddhāḥ pūtāḥ 
pūtāḥ pavitraiḥ 
iti pavitre antardhāya 
udakamāsiñcati  KauśS 
svargabrahmaudanau tantram 
sannipāte brahmaudanamitamudakamāsecayodvibhāgam 
yāvantastaṇḍulāḥ syurnāvasiñcenna pratiṣiñcet 
yadyavasiñcet mayi varco atho yaśaḥ 
iti brahmā yajamānaṃ vācayati 
atha pratiṣiñcet 
ā pyāyasva saṃ te payāṃsi iti dvābhyāṃ pratiṣiñcet 
ā pyāyasva sametu te viśvataḥ soma vṛṣṇyam 
bhavā vājasya saṅgathe 
saṃ te payāṃsi samu yantu vājāḥ saṃ vṛṣṇyānyabhimātiṣāhaḥ 
āpyāyamāno amṛtāya soma divi śravāṃsyuttamāni dhiṣva iti  KauśS 
'śuddhāḥ pūtāḥ' iti tribhiḥ pādaiḥ kumbhyāṃ pavitre antardhāyodakamāsiñcantaṃ vācyam 
'paktaudanasya' iti pādena dātāramanumantrayate 
mitamudakamāsecayedvibhāgam 
yāvantastaṇḍulāḥ syurnāvasiñcenna pratiṣiñcet 
yadyavasiñcet 'mayi varco atho yaśaḥ' iti brahmā yajamānaṃ vācayet 
atha pratiṣiñcet 'ā pyāyasva' 'saṃ te payāṃsi' iti dvābhyāṃ pratiṣiñcet 
brahmaṇā śuddhāḥ 
saṅkhyātā stokāḥ 
ityāpastāsu niktvā taṇḍulānāvapati  KauśS 
'brahmaṇā śuddhāḥ' ityṛcā āpastāsu niktvā dātā taṇḍulān kumbhyāṃ nivapati 
uruḥ prathasva 
udyodhanti 
iti śrapayati  KauśS 
'uruḥ prathasva' ityardharcena śrapayantaṃ yajamānamanumantrayate 
'pitāmahāḥ pitaraḥ' ityardharcena dātāraṃ vācayati 
pra yaccha parśum 
iti darbhāhārāya dātraṃ prayacchati  KauśS 
darbhāhārāya dātraṃ prayacchati 
oṣadhīrdāntu parvan 
ityupari parvaṇāṃ lunāti 
navaṃ barhiḥ 
iti barhi stṛṇāti  KauśS 
upari parvaṇāṃ lūtvā tūṣṇīmāhṛtyottarato'gnerupasādayati 
tadādāvāstṛtasyopari paścādagneḥ tūṣṇīṃ stṛṇāti kartā 
udehi vedim 
dhartā dhriyasva 
ityudvāsayati  KauśS 
'udehi vedim' ityṛcā patnyā kumbhīmudvāsyamānāmanumantrayate 
'prajayā vardhayainām' iti mantreṇa patnīmanumantrayate 
'nudasva rakṣaḥ' iti kumbhīm 
'prataraṃ dhehyenām' iti patnīm 
'śriyā samānān' ityardharcena dātāraṃ vācayati 
abhyāvartasva 
iti kumbhīṃ pradakṣiṇamāvartayati 
vanaspate stīrṇam 
iti barhiṣi pātrīṃ nidadhāti  KauśS 
'ṛtena taṣṭhā' 
ityardharcena nave barhiṣi pātrīṃ nidadhatīmanumantrayate 
aṃsadhrīm  ityupadadhāti  KauśS 
'aṃsadhrīṃ śuddhām' ityardharcena upadadhāti kumbhīm 
upa stṛṇīhi 
ityājyenopastṛṇāti 
upāstarīḥ  ityupastīrṇāmanumantrayate  KauśS 
dātāra tūṣṇīṃ pātrīmājyenopastṛṇāti 
aditerhastām 
 sarvān samāgāḥ 
iti mantroktam  KauśS 
kartā 'aditerhastām' ityṛcā patnyā darvīṃ grāhayati 
tata udakamādāya pātryāmānayati 
darvyā kumbhyāma 
darvikṛte tatraiva pratyānayati  KauśS 
dātā tūṣṇīṃ sruveṇa sakṛdantarād udapātrādudakamādāya pātryāmānayati 
punaḥ darvyām 
odanakumbhyāṃ ca 
darvyottamamapādāya tatsuhṛddakṣiṇato'gnerudaṅmukha āsīno dhārayati 
athoddharati  KauśS 
suhṛdāyavanena amuṣyodanasya uttamamādāya dakṣiṇato'gnerudaṅmukha āsīno dhārayati 
tasmin darvīkṛte śeṣamantarodapātra eva pātryāṃ kṛtsnamodanamuddharati 
uddhṛte yadapādāya dhārayati taduttarārdha ādadhāti 
anuttarādharatāyā odanasya yaduttaraṃ taduttaramodana evaudanaḥ 
ṣaṣṭhyāṃ śaratsu 
iti paścādagnerupasādayati 
nidhiṃ nidhipāḥ 
iti trīṇi kāṇḍāni karoti 
yadyajjāyā 
iti mantroktam 
sā patyāvanvārabhate 
anvārabdheṣvata ūrdhvaṃ karoti 
agnī rakṣaḥ 
iti paryagni karoti  KauśS 
babhreradhvaryo 
 idaṃ prāpam 
ityuparyāpānaṃ karoti  KauśS 
'babhreradhvaryo mukham' ityardharcena dātrā preṣitaḥ 
'aditerhastām' ityṛcānumantrayate 
'babhreradhvaryo mukham' ityardharcena dātrā preṣitaḥ odanasyopari gartaṃ karoti 
babhrerbrahman iti brūyādanadhvaryum  KauśS 
ghṛtena gātrā 
 ā siñca sarpiḥ 
iti sarpiṣā viṣyandayati  KauśS 
'ghṛtena gātrā' iti pādena preṣitaḥ 
tenodanaṃ viṣyandayati 
'kṛṇve panthām' 
iti pādaṃ dātāraṃ vācayati 
'babhre rakṣaḥ' 
ityṛcodanamanumantrayate 
vasoryā dhārāḥ 
 ādityebhyo aṅgirobhyaḥ 
iti rasairupasiñcati 
priyaṃ priyāṇām 
ityuttarato'gnerdhenvādīnyanumantrayate 
tām atyāsarat prathamā iti yathoktaṃ dohayitvopasiñcati 
atyāsarat prathamā dhokṣyamāṇā sarvān yajñān bibhratī vaiśvadevī 
upa vatsaṃ sṛjata vāśyate gaurvyasṛṣṭa sumanā hiṅkṛṇoti 
badhāna vatsamabhidhehi bhuñjatī nijya godhugupa sīda dugdhi 
irāmasmā odanaṃ pinvamānā kīlālaṃ ghṛtaṃ madamannabhāgam 
sā dhāvatu yamarājñaḥ savatsā sudughāṃ pathā prathameha dattā 
atūrṇadattā prathamedamāgan vatsena gāṃ saṃ sṛja viśvarūpām iti  KauśS 
'atyāsaratprathamā dhokṣyamāṇā' ityardharcena abhisarantīṃ gāmanumantrayate 
'upa vatsaṃ sṛjata' iti pādena vatsaṃ saṃsarjayati 
'vāśyate gauḥ' iti vāśyāmānāmanumantrayate 
'vyasṛṣṭa sumanā hiṅkṛṇoti' iti hiṅkurvatīmanumantrayate 
'badhāna vatsamabhi dhehi' iti vatsaṃ bandhayati 
'bhuñjatī nijya' iti niyojayati 
'godhugupa sīda' iti brāhmaṇaṃ dohāyopasādayati 
'dugdhi' ityādi padasahitenārdharcena dohayati 
'sā dhāvatu' ityardharcena vimucyamānāṃ gāmanumantrayate 
'atūrṇadattā' ityardharcena punaḥ vatsena saṃsarjayati 
evaṃ dohayitvā dugdhenodanamavasicya 
idaṃ me jyotiḥ 
samagnayaḥ 
iti hiraṇyamadhidadāti  KauśS 
'idaṃ me jyotiḥ' iti pādaṃ dātāraṃ vācayati 
hiraṇyamabhinidadhāti 
eṣā tvacām  ityamotaṃ vāso'grataḥ sahiraṇyaṃ nidadhāti  KauśS 
dātā sūktena sarvaṃ sampātavantaṃ karoti 
'śrāmyataḥ'  itiprabhṛtibhirvā dātṛpatnyapatyāni anvārambhaṃ karoti 
tatra cedupādhimātrāyāṃ nakhena na lavaṇasya kuryāt tenaivāsya tadvṛthānnaṃ sampadyate 
ahataṃ vāso dakṣiṇata upaśete 
tatsahiraṇyam 
tatra dve udapātre nihite bhavataḥ 
dakṣiṇamanyadantaramanyat 
antaraṃ yato'dhicariṣyan bhavati 
bāhyaṃ jāṅmāyanam 
tata udakamādāya pātryāmānayati 
darvyā kumbhyām 
darvikṛte tatraiva pratyānayati 
darvyottamamapādāya tatsuhṛd dakṣiṇato'gnerudaṅmukha āsīno dhārayati 
athoddharati 
uddhṛte yadapādāya dhārayati taduttarārdha ādhāya rasairupasicya pratigrahītre dātopavahati  KauśS 
rasairupasicya pratigrahītre dātopavahati 
kartā samīpe sarvaṃ karoti 
anvārabdheṣu dātṛpatnyapatyeṣu ata ūrdhvaṃ karoti 
tasminnanvārabdhaṃ dātāraṃ vācayati  KauśS 
tasminnanvārabdhaṃ dātāraṃ kartā sūktaṃ vācayati 
tantraṃ sūktaṃ pacchaḥ snānena yau te pakṣau yadatiṣṭhaḥ 
yau te pakṣāvajarau patatriṇau yābhyāṃ rakṣāṃsyapahaṃsyodana 
tābhyāṃ pathyāsma sukṛtasya lokaṃ yatra ṛṣayaḥ prathamajāḥ purāṇāḥ 
yadatiṣṭho divaspṛṣṭhe vyomannadhyodana 
anvāyan satyadharmāṇo brāhmaṇā rādhasā saha 
kramadhvamagninā nākaṃ
pṛṣṭhāt pṛthivyā ahamantarikṣamāruhaṃ
svaryanto nāpekṣante 
uruḥ prathasva mahatā mahimnā 
idaṃ me jyotiḥ 
satyāya ca 
iti tisraḥ samagnayaḥ 
iti sārdhametayā  KauśS 
yadakṣeṣu  iti samānavasanau bhavataḥ 
dvitīyaṃ tatpāpacailaṃ bhavati tanmanuṣyādhamāya dadyādityeke  KauśS 
tantraṃ sūktaṃ pacchaḥ snānena sarvaṃ vācayati 
tataḥ pūrvatantramucyate  'yau te pakṣau' ityekā
'yadatiṣṭhau divaḥ' ityekā
'kramadhvamagninā' ityekā
'pṛṣṭātpṛthivyāḥ' ityekā
'svaryanto nāpekṣante' ityekā
'uruḥ prathasva' ityekā
'idaṃ me jyotiḥ' ityekā etatsarvaṃ tantram 
tataḥ savasūktaṃ vācayati 
tataḥ pradhānaṃ 'agne jāyasva' 
sūktaṃ vācayati 
athottaratantramucyate 
'satyāya ca' iti tisraḥ 'samagnayaḥ' ityṛcā 'eṣā tvacām' ityardharcaḥ 
ityuttaratantram
atha pāṇitantramucyatedātā 'karmaṇe vām' iti pāṇī prakṣālya jīvābhirācamya 'ahe daidhiṣavya' ityādi 'vimṛgvarīm' 
ityetayā codaṅmukha upaviśya antarādudapātrāt sruveṇa karturhastena juhoti 
ye bhakṣayantaḥ 
iti purastāddhomāḥ 
agne tvaṃ no antama uta trātā śivo bhavā varūthyaḥ 
taṃ tvā śociṣṭha dīdivaḥ sumnāya nūnamīmahe sakhibhyaḥ 
gayasphāno amīvahā vasuvit puṣṭivardhanaḥ 
sumitraḥ sumano bhava ityājyabhāgau  KauśS 
'ye bhakṣayantaḥ' iti sūktena purastāddhomān hutvā 'agne tvaṃ no antamaḥ' 'gayasphāno amīvahā' iti dve ājyabhāgau ca 
pāṇāvudakamānīyetyuktam 
pratimantraṇāntam 
pāṇāvudakamānīya 
athāmuṣyaudanasyāvadānānāṃ ca madhyāt pūrvārdhācca dviravadāyopariṣṭādudakenābhighārya juhoti somena pūto jaṭhare sīda brahmaṇām 
ārṣeyeṣu ni dadha odana tvā  iti  KauśS 
svapāṇāvudakamānīyāthāmuṣyaudanasyāvadānānāṃ ca madhyāt pūrvārdhācca dviravadāyopariṣṭādudakenābhighārya juhoti 
hastamadhye 'somena pūtaḥ' ityardharcena 
'ārṣeyeṣu ni dadha odana tvā' iti tribhirṛgbhirekāmāhutiṃ hastamadhye juhoti 
atha prāśnāti 
agneṣṭvāsyena prāśnāmi bṛhaspatermukhena 
indrasya tvā jaṭhare sādayāmi varuṇasyodare  tadyathā
hutamiṣṭaṃ prāśnīyād devātmā tvā prāśnāmyātmāsyātmannātmānaṃ me mā hiṃsīḥ iti prāśitamanumantrayate 
yo'gnirnṛmaṇā nāma brāhmaṇeṣu praviṣṭaḥ 
tasmin ma eṣa suhuto'stvodanaḥ sa mā mā hiṃsīt parame vyoman 
so asmabhyamastu parame vyoman iti dātāraṃ vācayati 
vīkṣaṇāntaṃ śataudanāyāḥ prātarjapena vyākhyātam  KauśS 
tataḥ kartā 'agneṣṭvāsyena' iti dvābhyāṃ prāśnāti 
'yo'gnirnṛmaṇā' iti prāśitamanumantrayate 
'so asmabhyamastu parame vyoman' iti pādaṃ dātāraṃ vācayati 
vāṅma āsan  iti mantroktānyabhimantrayate  KauśS 
'vāṅma āsan' iti mantroktānyabhimṛśata indriyāṇi 
bṛhatā manaḥ 
dyauśca me 
punarmaitvindriyam 
iti pratimantrayate  KauśS 
'bṛhatā manaḥ' ityṛcā
'dyauśca me' iti tṛcaṃ sūktaṃ
'punarmaitvindriyam' ityṛcā etābhiḥ pratimantraṇaṃ kuryāt 
śṛtaṃ tvā havyam 
iti catura ārṣeyān bhṛgvaṅgirovida upasādayati  KauśS 
atha atharvavedabrāhmaṇānām āhvānakālaḥ 
dātā 'soma rājan' 
ityṛcā catura ārṣeyān bhṛgvaṅgirovida āhūya 'śṛtaṃ tvā havyam' ityardharcena tāneva āsanenopaveśayati 
śuddhāḥ pūtāḥ 
iti mantroktam 
pavavaṃ kṣetrāt 
varṣaṃ vanuṣva 
ityapakarṣati  KauśS 
 'śuddhāḥ pūtā yoṣito yajñiyā imā brahmaṇā hasteṣu' ityṛcā teṣāṃ hastaprakṣālanaṃ dattvā 'pakvaṃ kṣetrāt' pādatrayeṇa odanapātraṃ brāhmaṇasamīpe  
karoti  
pratimantrite vyavadāyāśnanti  KauśS 
pratimantrite vyavadāyāśnanti  KauśS 
te tasyāṃ pātryāṃ svayamevaudanaṃ gṛhītvā prāśnanti 
dātā 'puṇyāhaṃ dīrghamāyurastu' ityevamādi vācanam 
eke sahiraṇyāṃ dhenuṃ dakṣiṇām 
godakṣiṇāṃ vā kaurupathiḥ 
sampātavato'bhimantryābhinigadya dadyād dātā vācyamānaḥ  KauśS 
ata ūrdhvaṃ vācite hute saṃsthite amūṃ te dadāmi iti nāmagrāhamupaspṛśet 
sadakṣiṇaṃ kāmastat 
ityuktam  KauśS 
'sahiraṇyāṃ dhenuṃ dakṣiṇāṃ brahmaudanaṃ tubhyamahaṃ sampradade' iti sarveṣu saveṣu savanāmagrahaṇaṃ kṛtvā dakṣiṇāṃ dadāti 
kartā 'ka idam' 
'kāmastadagre' 
 'yadannam' 
 'punarmaitvindriyam' 
iti sarvaṃ sadakṣiṇaṃ pratigṛhṇāti 
eta bhāgaṃ  etaṃ sadhasthāḥ 
ulūkhale 
iti saṃsthitahomāḥ  KauśS 
dātā karturhaste 'etaṃ bhāgam' 'etaṃ sadhasthāḥ' iti dvābhyāṃ sūktābhyāṃ
'ulūkhale musale' ityṛcā etābhiḥ saṃsthitahomān juhoti 
āvapate  anumantraṇaṃ ca  KauśS 
kartā 'ulūkhale' ityṛcā vrīhīn juhoti 
agnau tuṣān 
iti tuṣānāvapati  KauśS 
'agnau tuṣān' iti pādena dātā tuṣānagnau ca juhoti 
paraḥ kambūkān 
iti savyena pādena phalīkaraṇānapohati 
tanvaṃ svargaḥ 
ityanyānāvapati  KauśS 
'paraḥ kambūkān' iti tribhiḥ pādairdātā savyena pādena phalīkaraṇānudūhati tūṣṇīm 
agne prehi  samācinuṣva 
ityājyaṃ juhuyāt  KauśS 
dātā 'agne prehi' ityṛcā 'samācinuṣva' ityṛcā dve etābhirājyaṃ juhuyāt 
idāvatsarāya iti vratavisarjanamājyaṃ juhuyāt 
samidho'bhyādadhyāt 
tatra ślokau 
yajuṣā mathite agnau yajuṣopasamāhite
savān dattvā savāgnestu kathamutsarjanaṃ bhavet 
vācayitvā savān sarvān pratigṛhya yathāvidhi
hutvā sannatibhistatrotsargaṃ kauśiko'bravīt 
prāñco'parājitāṃ vā diśamavabhṛthāya vrajanti 
apāṃ sūktairāplutya pradakṣiṇamāvṛtyāpa upaspṛśyānavekṣamāṇāḥ pratyudāvrajanti 
brāhmaṇān bhaktenopepsanti 
yathoktā dakṣiṇā yathoktā dakṣiṇā  KauśS 
atha dātā vrataṃ nivedya sāvitravrataṃ trirātraṃ yathāśāstravihitamityādi vrataśrāvaṇam 
'idāvatsarāya' iti vratavisarjanamājyaṃ juhuyāt 
samidho'bhyādadhyāt vratasamāpanīśca 
kartā sannatibhirājyaṃ juhuyāt 
pārvaṇādyuttaratantram 
tantraṃ kṛtvā savāgnimutsṛjati 
prāñco'parājitāṃ vā diśamavabhṛthāya vrajanti 
'ambayo yanti' 
'āpo hi ṣṭhāḥ' 
'śaṃ no devīḥ' 
'hiraṇyavarṇāḥ' 
'yadadaḥ' 
'kṛṣṇaṃ niyānaṃ' 
'sasruṣīḥ' 
'himavataḥ pra sravanti' 
'vāyoḥ pūtaḥ' 
'vaiśvānaro raśmibhiḥ' 
ityapāṃ sūktairāplutya snātvā pradakṣiṇamāvṛtyācamanaṃ kṛtvā'napekṣamāṇāḥ pratyudāvrajanti 
brāhmaṇān bhaktenopepsanti 
vṛddhiśrāddhaṃ kuryāditi 
eṣa savānāṃ saṃskāraḥ 
arthaluptāni nivartante 
yathāsavaṃ mantraṃ sannamayati 
liṅgaṃ parihitasyānantaraṃ karma karmānupūrveṇa liṅgaṃ parīkṣeta 
liṅgena vā 
karmotpattyānupūrvaṃ praśastam 
atathotpatteryathāliṅgam 
samuccayastulyārthānāṃ vikalpo vā 
athaitayorvibhāgaḥ 
sūktena pūrvaṃ sampātavantaṃ karoti 
śrāmyataḥ  itiprabhṛtirvā sūktenābhimantryābhinigadya dadyād dātā vācyamānaḥ 
anuvākenottaraṃ sampātavantaṃ karoti 
prācyai tvā diśe 
itiprabhṛtibhirvānuvākenābhimantryābhinigadya dadyād dātā vācyamānaḥ 
yathāsavamanyān pṛthagveti prakṛtiḥ 
sarve yathotpattyācāryāṇāṃ pañcaudanavarjam 
prayuktānāṃ punaraprayogam  KauśS 
iti brahmaudanaprakṛtisarvasavavidhānaṃ samāptam
yaḥ ekaṃ savayajñaṃ karoti tasyaikakratuphalaṃ bhavati 
yo bahūni savayajñāni karoti tasya bahukratuphalaṃ bhavati 
atharvavedavihitā yāgā ete 
āvasathyādhāne savayajñān kṛtvā tato'gnyādhānaṃ kuryāt 
brahmaudanaṃ vā kṛtvādhānaṃ kuryāt 
ādhāne nityaṃ savadānaṃ kuryāt 
athavā phalakāmo'pi savayajñaṃ kuryāt 
trividhāḥ savayajñā nityanaimittikakāmyā bhavanti 
mantre trividhā vijñāyante 
samāpto brahmaudanaḥ 
savayajñāḥ kāmyā bhavanti 
naimittikā bhavanti 
trividhā bhavanti 
brahmaudanatantreṇa vā kuryāt 
sarveṣāṃ sarve savāḥ 
svargaudanatantreṇa vā kuryāt 
sarveṣāṃ savānāṃ brahmaudanatantraṃ svargaudanatantraṃ vā bhavati 
athavā sarve pṛthaktantrāḥ 
ekamantro nāsti 
sa tūṣṇīṃ kartavyaḥ 
dvāviṃśatiḥ savāḥ 
pañcaudanaśataudanaajaudaneṣu viśeṣaḥ 
āśānām  iti catuḥśarāvam 
yad rājānaḥ 
ityavekṣati  KauśS 
savatantra ājyabhāgānte paśvālambhaḥ 
'yad rājānaḥ' iti ṣaḍbhiravimīkṣate 
padasnātasya pṛthakpādeṣvapūpān nidadhāti  KauśS 
aveḥ pādaprakṣālanaṃ karoti tūṣṇīm 
caturṣu pādeṣu pṛthagapūpān nidadhāti 
nābhyāṃ pañcamam  KauśS 
pañcamamapūpaṃ nābhyāṃ vasanena bandhanaṃ karoti 
unnahyan vasanena sahiraṇyaṃ sampātavantam  KauśS 
tataḥ 'yad rājānaḥ' iti sūktena sahiraṇyamaviṃ sampātavantaṃ karoti 
ā nayaitam  ityaparājitādajamānīyamānamanumantrayate  KauśS 
'ā nayaitam' ityṛcā avimānīyamānamanumantrayate 
indrāya bhāgam 
ityagniṃ pariṇīyamānam  KauśS 
'indrāya bhāgam' ityardharcenāgniṃ pariṇīyamānamanumantrayate 
ye no dviṣanti 
iti sañjñapyamānam  KauśS 
'ye no dviṣanti' ityardharcena sañjñapyamānamanumantrayate 
pra padaḥ  iti padaḥ prakṣālayantam  KauśS 
tataḥ 'pra padaḥ' ityṛcā pādaprakṣālanaṃ karoti 
anu cchya śyāmena 
iti yathāparu viśasantam  KauśS 
'anu cchya śyāmena' ityardharcena viśasantamanumantrayate 
ṛcā kumbhīm 
ityadhiśrayantam  KauśS 
'ṛcā kumbhīm' iti pādena kumbhīmadhiśrayaṇaṃ karoti 
ā siñca  ityāsiñcantam  KauśS 
'ā siñcodakam' ityanena kumbhyāmudakaṃ siñcati 
ava dhehi  ityavadadhatam  KauśS 
'ava dhehyenam' ityanena māṃsānyavadadhatam 
paryādhatta 
iti paryādadhatam  KauśS 
'paryādhatta' iti pādena paryādhattaṃ karoti 
śṛto gacchatu 
ityudvāsayantam  KauśS 
'śṛto gacchatu' iti pādenodvāsanaṃ karoti 
utkrāmātaḥ 
iti paścādagnerdarbheṣūddharantam  KauśS 
'utkrāmātaḥ' ityṛcā paścādagnerdarbheṣūddharantaṃ karoti 
uddhṛtaṃ ajamanajmi 
ityājyenānakti  KauśS 
tadupari 'ajamanajmi' ityṛcājyenānakti 
evaṃ viśeṣaḥ 
tataḥ 'iyaṃ mahī' 
iti carmāstṛṇātītyādi odanasavavihitaṃ bhāgādi karma karoti 
yathaikavāraṃ sahaodanamāṃsānāmudvāsanaṃ bhavati tathā kāryam 
ājyabhāgānte paśvālambhaḥ 
pañcaudanam 
iti mantroktam 
odanān pṛthakpādeṣu nidadhāti 
madhye pañcamam 
dakṣiṇaṃ paścārdhaṃ yūṣenopasicya 
śṛtamajam  ityanubaddhaśiraḥpādaṃ tvetasya carma 
ajo hi  iti sūktena sampātavantaṃ yathoktam 
uttaro'motaṃ tasyāgrataḥ sahiraṇyaṃ nidadhāti 
pañca rukmā 
iti mantroktam 
dhenvādīnyuttarataḥ sopadhānamāstaraṇaṃ vāso hiraṇyaṃ ca 
ā nayaitam  iti sūktena sampātavantam 
āñjanāntaṃ śataudanāyāḥ pañcaudanena vyākhyātam  KauśS 
śeṣaṃ sūtrapaṭhitamavagantavyam 
kartavyaṃ ca 
savayajñānāṃ parigaṇanaṃ kriyate 
'agne jāyasva' 
ityarthasūktena brahmaudanaṃ dadāti 
'pumān puṃsaḥ' 
ityanuvākena svargaudanaṃ dadāti 
'āśānām'  iti catuḥśarāvam 
'yadrājānaḥ' 
iti pañcarcenāvisavam 
'ajo hyagnerajaniṣṭha' 
iti sūktenājaudanaṃ savam 
'ā nayaitam'  ityarthasūktena pañcaudanaṃ savam 
aghāyatām  ityatra mukhamapinahyamānamanumantrayate 
sapatneṣu vajram 
grāvā tvaiṣaḥ 
iti nipatantam 
vediṣṭe  iti mantroktamāstṛṇāti 
viṃśatyodanāsu śrayaṇīṣu śatamavadānāni vadhrīsannaddhāni pṛthagodaneṣūparyādadhati 
madhyamāyāḥ prathame randhriṇyāmikṣāṃ daśame'bhitaḥ saptasaptāpūpān pariśrayati 
pañcadaśe puroḍāśau 
agne hiraṇyam 
apo devīḥ  ityagrata udakumbhān 
bālāste  iti sūktena sampātavatīm 
pradakṣiṇamagnimanupariṇīyopaveśanaprakṣālanācamananuktam  KauśS 
śataudanāyāṃ dvādaśaṃ śataṃ dakṣiṇāḥ 
adhikaṃ dadataḥ kāmapraṃ sampadyate  KauśS 
'aghāyatām' ityarthasūktena śataudanaṃ savam 
brahmāsya  ityodane hradān pratidiśaṃ karoti 
uparyāpānam 
tadabhitaścatasro diśyāḥ kulyāḥ 
tā rasaiḥ pūrayati 
pṛthivyāṃ surayādbhirāṇḍīkādivanti mantroktāni pratidiśaṃ nidhāya  KauśS 
'brahmāsya śīrṣam' iti sūktena brahmāsyaudanaṃ savam 
yamodanam  ityatimṛtyum  KauśS 
'yamodanam' iti sūktenātimṛtyuṃ savam 
anaḍvān  ityanaḍvāham  KauśS 
'anaḍvān dādhāra' iti sūktena anaḍvāhaṃ savam 
sūryasya raśmīn 
iti karkīṃ sānūbandhyāṃ dadāti  KauśS 
'sūryasya raśmīn' iti tisṛbhirṛgbhiḥ karkīṃ savam 
āyaṃ gauḥ pṛśniḥ 
ayaṃ sahasram 
iti pṛśniṃ gām  KauśS 
'āyaṃ gauḥ pṛśniḥ' iti tisṛbhirṛgbhiḥ pṛśniṃ savam 
'ayaṃ sahasram' iti dvābhyāṃ pṛśniṃ gāṃ savam 
devā imaṃ madhunā saṃyutaṃ yavam 
iti paunaḥśilaṃ madhumanthaṃ sahiraṇyaṃ sampātavantam  KauśS 
'devā imam' ityṛcā paunaḥśilaṃ savam 
punantu mā devajanāḥ 
iti pavitraṃ kṛśaram  KauśS 
'punantu mā' iti sūktena pavitraṃ savam 
kaḥ pṛśnim  ityurvarām  KauśS 
'kaḥ pṛśnim' ityṛcā urvarāṃ savam 
sāhasraḥ  ityṛṣabham  KauśS 
'sāhasrastveṣaḥ' ityarthasūktena ṛṣabhaṃ savam 
prajāpatiśca 
ityanaḍvāham  KauśS 
'prajāpatiśca' iti sūktenānaḍvāhaṃ savam 
namaste jāyamānāyai 
dadāmi 
iti vaśāmudapātreṇa sampātavatā samprokṣyābhimantryābhinigadya dadyād dātā vācyamānaḥ 
bhūmiṣṭvā  ityenāṃ pratigṛhṇāti  KauśS 
'namaste jāyamānāyai' ityarthasūktena vaśāṃ savam 
'dadāmi' ityanuvākena vaśāṃ savam 
upamitām  iti yacchālayā saha dāsyan bhavati tadantarbhavatyapihitam 
mantroktaṃ tu praśastam 
iṭasya te vi cṛtāmi 
iti dvāramavasārayati 
pratīcīṃ tvā pratīcīnaḥ 
ityudapātramagnimādāya prapadyante 
tadantareva sūktena sampātavat karoti 
udapātreṇa sampātavatā śālāṃ samprokṣyābhimantryābhinigadya dadyād dātā vācyamānaḥ 
antarā dyāṃ ca pṛthivīṃ ca 
ityenāṃ pratigṛhṇāti 
upamitām  iti mantroktāni pracṛtati 
mā naḥ pāśam 
ityabhimantrya dhārayati 
nāsyāsthīni 
iti yathoktam 
sarvamenaṃ samādāya 
ityadbhiḥ pūrṇe garte pravidhya saṃvapati 
śataudanāṃ ca  KauśS 
'upamitām' ityarthasūktena śālāṃ savam 
'tasyaudanasya' 
ityarthasūktena bṛhaspatiṃ savam 
abhicārakāmasya 
dvāviṃśatisavayajñāḥ saṃhitāyāṃ paṭhyante 
svargaudanatantreṇa sarve kartavyāḥ 
brahmaudanatantreṇa vā 
'svargabrahmaudanau tantram' KauśS 
iti vacanāt 
śeṣaṃ samānam 
ajaudanapacaudanaśataudanānāṃ viśeṣaṃ paṭhitam 
adhyātmavimukho homādevātharvāṅgirasapārage
savāṣṭame'dhyāye uktā nānāphalapradāḥ smṛtāḥ 
iti kauśikapaddhatau aṣṭamo'dhyāyaḥ 
atha navamo'dhyāyaḥ
atha kravyācchamanena sahāvasathyādhānaṃ vyākhyāsyāmaḥ 
pitryamagniṃ śamayiṣyañjyeṣṭhasya cāvibhaktina ekāgnimādhāsyan  KauśS 
sāditye araṇipradānaṃ karoti 
dakṣiṇataḥ patnī adharāraṇiṃ gṛhṇāti 
uttarato yajamāna uttarāraṇim 
araṇilakṣaṇe araṇiḥ uktā tatra manthane yo vidhiśca 
'yo aśvatthaḥ' taibrā 
iti dvābhyāṃ yajamānaṃ vācayati
arcayitvā dahedrūpaṃ candanena samālabhet
ubhayorvāgyamanaṃ tāvat pūrṇāhutivisarjanam 
amāvāsyāyāṃ pūrvasminnupaśāle gāṃ dvihāyanīṃ rohiṇīmekarūpāṃ bandhayati  KauśS 
amāvāsyāyāṃ pūrvasminnupaśāle gāṃ dvivarṣāṃ bandhayati 
niśi śāmūlaparihito jyeṣṭho'nvālabhate  KauśS 
kambalaparihito yajamāno gāmanvālabhate 
patnyahatavasanā jyeṣṭham  KauśS 
patnīmanvañca itare  KauśS 
trirmantrajapam 
athainānabhivyāhārayati adhrigo śamīdhvam 
suśami śamīdhvam 
śamīdhvamadhrigā  u iti triḥ  KauśS 
'adhrigo śamīdhvam' iti kartā mantraṃ bravītyuṣasi 
kartā śāntyudakaṃ ca karoti 
śāntigaṇe 'yanmātalī'  yāvat 
ayamagniḥ satpatiḥ 
naḍamā roha 
ityanuvākaṃ mahāśāntiṃ ca śāntyudaka āvapate  KauśS 
'ayamagniḥ satpatiḥ' ityṛcā 'naḍamā roha' ityanuvākaḥ vāstoṣpatyo mātṛnāmā cātanaḥ śāntigaṇaśca 
etāni śāntyudaka āvapati 
tataḥ paścād yanmātalīṃ kṛtvā śāntyudakaṃ samāpayet 
tataḥ kartā ācāmayati samprokṣati ca  patnīṃ ca 
agne akravyād 
iti bhraṣṭrāddīpaṃ dhārayati  KauśS 
'agne akravyād' ityṛcā ekāvasānā bhrāṣṭrāt ambarīṣānmahānasād vāgnimānīyāvasathyāśālāyā madhye 
yavā yatra sthāpitaṃ tatsthānaṃ bhrāṣṭramityucyate 
tasmādagniṃ visṛjya bhūmeḥ dīpaṃ dhārayati 
bhūmeścopadagdhaṃ samutkhāya  KauśS 
tena dīpena bhūmiṃ dagdhāṃ samutkhāya 
ākṛtiloṣṭavalmīkenāstīrya  KauśS 
śakṛtpiṇḍenābhilipya  KauśS 
sikatābhiḥ prakīryābhyukṣya  KauśS 
lakṣaṇaṃ kṛtvā  KauśS 
punarabhyukṣya  KauśS 
tasyāṃ vrīhīyavāvopyetyādi sarvaṃ bhavati 
paścāllakṣaṇasyābhimanthanaṃ nidhāya  KauśS 
tataḥ paścāllakṣaṇasyābhimanthanaṃ nidhāya manthanasthāne 
manthanasthānamucyate 
go'śvājāvīnāṃ puṃsāṃ lomabhirāstīrya vrīhiyavaiśca śakṛtpiṇḍamabhivimṛjya prāñcau darbhau nidadhāti  KauśS 
vṛṣabharomāṇyaśvaromāṇyajaromāṇi meṣaromāṇi puruṣaromāṇi agnipatanasthāna āstīrya vrīhiyavaiśca śuṣkagomayāni ca 
prāñcau darbhau nidadhāti 
vṛṣaṇau sthaḥ ityabhiprāṇyāraṇyau  KauśS 
tayoruparyadharāraṇim  KauśS 
dakṣiṇatomūlām  KauśS 
paścātprajananām urvaśyasi iti  KauśS 
āyurasi iti mūlata uttarāraṇimupasandhāya  KauśS 
'vṛṣaṇau sthaḥ' ityanena mantreṇa tatropari araṇī dattvā tasyopari ucchvāsaṃ dadāti 
araṇilakṣaṇa uktaṃ manthanavidhānam 
'urvaśyasi' iti 
'āyurasi' ityanena mantreṇa uttarāraṇimūlamadharāraṇinā saha saṃyojyam 
patnī paścānmukhī manthaṃ dhārayati 
pūrvābhimukho yajamāno manthati 
pṛtanājitam 
ityāhūya  KauśS 
'pṛtanājitam' ityṛcāgnimāhvayati 
 abhidakṣiṇaṃ jyeṣṭhastrirabhimanthati oṃ bhūrgāyatraṃ chando'nuprajāyasva traiṣṭubhaṃ jāgatamānuṣṭubhamo bhūrbhuvaḥ svarjanadom iti  KauśS 
ata ūrdhvaṃ yathākāmam  KauśS 
tato yajamānaḥ pradakṣiṇaṃ trirabhimanthati 
'oṃ bhūrgāyatraṃ chando'nuprajāyasva' ityādyadhikṛto mantraḥ 
trirmantrāvṛttiḥ 
manthanamantrāḥ 
navame'dhyāye prathamā kaṇḍikā  KKp 
manthāmi tvā jātavedaḥ sujātaṃ jātavedasam 
sa no jīveṣvā bhaja dīrghamāyuśca dhehi naḥ 
jāto'janiṣṭhā yaśasā sahāgne prajāṃ paśūṃstejo rayimasmāsu dhehi 
ānandino modamānāḥ suvīrā anāmayāḥ sarvamāyurgamema 
uddīpyasva jātavedo'va sediṃ tuṣṇāṃ kṣudhaṃ jahi 
apāsmattama uchatvapa hrītamukho jahyapa durhārddiśo jahi 
ihaivaidhi dhanasaniriha tvā samidhīmahi 
ihaidhi puṣṭivardhana iha tvā samidhīmahi iti  KauśS 
prathamayā manthati  KauśS 
dvitīyayā jātamanumantrayate  KauśS 
tṛtīyayoddīpayati  KauśS 
caturthyopasamādadhāti  KauśS 
yattvā kruddhāḥ 
iti ca oṃ bhūrbhuvaḥ svarjanadom iti aṅgirasāṃ tvā devānāmādityānāṃ vratenā dadhe 
dyaurmahūnāsi bhūmirbhūmnā tasyāste devyaditirupasthe'nnādāyānnapatyāyā dadhat iti  KauśS 
'manthāmi tvā jātavedaḥ' ityṛcā manthati 
'jāto'janiṣṭhāḥ' ityṛcā jātamanumantrayate 
'uddīpyasva' ityṛcā jvalantamanumantrayate 
'ihaivaidhi dhanasaniḥ' ityṛcā 'yattvā kruddhāḥ' ityṛcā ca dvābhyāmagnau kāṣṭhānyādadhāti 
lakṣaṇe pratiṣṭhāpyopotthāya  KauśS 
athopatiṣṭhate  KauśS 
agne gṛhapate sugṛhapatirahaṃ tvayāgne gṛhapatinā bhūyāsam 
sugṛhapatistvaṃ mayāgne gṛhapatinā bhūyāḥ 
asthūri ṇau gārhapatyāni dīdihi śataṃ samāḥ iti  KauśS 
'OM bhūrbhuvaḥ svaḥ' ityādimantreṇa lakṣaṇe pratiṣṭhāpya tata upatiṣṭhate 
'satyaṃ bṛhat' 
iti navabhiḥ 'śāntivā' 
iti daśamyā 'udāyuṣā' 
iti dvābhyām 'agne gṛhapate' ityṛcā vaitānāgnimupatiṣṭhate 
vyākaromi  iti gārhapatyakravyādau samīkṣate  KauśS 
tataḥ kravyādaṃ manthanāt pṛthakkṛtya 'vyākaromi' ityṛcā gārhapatyakravyādau ca samīkṣate 
śāntamājyaṃ gārhapatyāyopanidadhāti  KauśS 
śāntamājyaṃ gārhapatyasamīpe nidadhāti 
māṣamanthaṃ kravyādam  KauśS 
māṣamanthaṃ kravyātsamīpe nidadhāti 
upa tvā namasā 
iti puronuvākyā  KauśS 
 tata ājyasaṃskāraṃ kṛtvā srucaṃ ca sammṛjya pratapya sravaṃ sruci grahaṇaṃ kṛtvā ūrdhvasthitaḥ samiduttarāṃ 'upa tvā namasā' ityṛcānte oṃkāraṃ  
kṛtvā puronuvākyāṃ vadet  
viśvāhā te  iti pūrṇāhutiṃ juhoti  KauśS 
asmin kāle puṇyāhavācanaṃ sāyaṃhomadānam 
daśa gāḥ kartre dadyāt 
hiraṇyadānaṃ sadasyebhyo dadāti 
brāhmaṇabhojanamutsargaḥ śatādi yathāśakti vā 
yo no agniḥ  iti saha kartrā hṛdayānyabhimṛśante  KauśS 
'yo no agniḥ' ityṛcā saha kartrā sarve hṛdayānyabhimṛśanti 
dvitīyā kaṇḍikā  KKp 
aṃśo rājā vibhajatīmāvagnī vidhārayan 
kravyādaṃ nirṇudāmasi havyavāḍiha tiṣṭhatu iti vibhāgaṃ japati  KauśS 
'aṃśo rājā vibhajati' ityṛcā mantreṇa kravyādaṃ vibhajati 
sugārhapatyaḥ 
iti dakṣiṇena gārhapatye samidhamādadhāti  KauśS 
'sugārhapatyaḥ' ityardharcadvayena gārhapatye śāntasamidha ādadhāti 
yaḥ kravyāttamaśīśamam iti savyena naḍamayīṃ kravyādi  KauśS 
'yaḥ kravyāttamaśīśamam' iti yajuṣā vāmena hastena naḍamayīṃ samidhamādadhāti  naḍo nalaḥ 
apāvṛtya  iti mantroktaṃ bāhyato nidhāya  KauśS 
 'apāvṛtya' iti ṣaḍbhirṛgbhiḥ kravyādaṃ gṛhītvā ekāgniṃ pradakṣiṇaṃ kṛtvā dakṣiṇasyāṃ diśi niṣkramya tato gṛhadvāre bhūmau nidadhāti kravyādam 
naḍamā roha 
samindhate 
iṣīkāṃ jaratīm 
pratyañcamarkam 
ityupasamādadhāti  KauśS 
tato 'naḍamā roha' ityṛcā
'samindhate' iti dve
'iṣīkāṃ jaratīm' ityekā
'pratyañcamarkam' ityekā 
etābhiḥ purāṇī iṣīkā śaravīriṇatilpiñjikānalāścaitāni kāṣṭhānyādadhāti sakṛdvāmena hastena 
yadyagniḥ  yo agniḥ 
aviḥ kṛṣṇā 
mā no ruroḥ śucadvidaḥ śivo no astu bharato rarāṇaḥ 
ativyādhī vyādho agrabhīṣṭa kravyādo agnīñchamayāmi sarvān iti śaktyā māṣapiṣṭāni juhoti  KauśS 
'yadyagniḥ' ityekā
'yo agniḥ kravyād' ityekā
'aviḥ kṛṣṇā' ityekā
'mā no ruroḥ' ityekā etābhiḥ śuktyā māṣapiṣṭaṃ juhoti 
sīsaṃ darvyāmavadhāyodgrathya manthaṃ juhvañchamayet  KauśS 
tasmin sīsaṃ darvidaṇḍe baddhvā tato māṣamanthaṃ darvyā juhoti 
naḍamā roha 
iti catasraḥ agne akravyād 
imaṃ kravyād 
yo no aśveṣu 
anyebhyastvā 
hiraṇyapāṇim 
iti śamayati  KauśS 
'naḍamā roha' iti catasraḥ
'agne kravyād' ityekā
'imaṃ kravyādā viveśa' ityekā
'yo no aśveṣu vīreṣu' ityekā
'anyebhyastvā puruṣebhyaḥ' iti tisraḥ etairmantrairmāṣamanthaṃ juhoti sakṛt kravyādi 
'hiraṇyapāṇim' iti tisṛbhiḥ saktumanthaṃ juhoti 
yathā śamayati tathā hotavyam 
dakṣiṇato jaratkoṣṭhe śītaṃ bhasmābhiviharati  KauśS 
śāntyudakena suśāntaṃ kṛtvāvadagdhaṃ samutkhāya  KauśS 
paraṃ mṛtyo 
ityutthāpayati  KauśS 
tataḥ jīrṇapiṭake kravyādaṃ bhasma kṛtvā tataḥ śāntyudakena tadbhūmisthānaṃ suśāntaṃ
kṛtvā dagdhaṃ khātvā piṭake prakṣipya tataḥ 'paraṃ mṛtyo' ityṛcā piṭakaṃ yajamānaśirasi dadāti 
kravyādam  iti tisṛbhirhrīyamāṇamanumantrayate  KauśS 
'kravyādamagnim' iti tisṛbhirhrīyamāṇamanumantrayate 
dīpādyābhinigadanāt pratiharaṇena vyākhyātam  KauśS 
vāmena hastena dīpaṃ dhārayati 
dakṣiṇena hastena alābu udakapūrṇaṃ dhārayati 
śirasi kravyādapiṭakamagne sthitvā vāgyatāḥ sarve paścād gacchanti 
aviḥ kṛṣṇā  iti nidadhāti  KauśS 
araṇye ūṣarādideśe 'aviḥ kṛṣṇā' ityṛcā kravyādapiṭakaṃ nidadhāti 
tataḥ alābūdakena dīpamavasicya 'yathā sūrya' 
ityṛcā pradakṣiṇamāvṛtya tata āvrajanti sarve 
uttamavarjaṃ jyeṣṭhasyāñjalau sīsāni  KauśS 
sīsaṃ nadīphenaṃ lohamṛttikā etāni trīṇi dravyāṇi yajamānasyāñjalau dattvā 
asmin vayam 
yadripram 
sīse mṛḍḍhvam 
ityabhyavanejayati  KauśS 
'asmin vayaṃ saṅkusuke' iti dve
'yadripraṃ śamalam' ityekā
'sīse mṛḍḍhvam' iti dve ityetairmantrairudakasahitena sīsena hastaprakṣālanaṃ karoti 
kṛṣṇorṇayā pāṇipādān nimṛjya  KauśS 
ime jīvāḥ  udīcīnaiḥ 
iti mantroktam  KauśS 
triḥ sapta  iti kūdyā padāni yopayitvā nadībhyaḥ  KauśS 
kṛṣṇorṇayā pāṇipādān mārjayitvā nijyeṣṭhāḥ 'ime jīvā vi mṛtaiḥ' ityṛcā prāṅmukhā āgacchanti 
'udīcīnaiḥ' ityardharcena tata udaṅmukhā āgacchanti 
abhimantrayate 
'triḥ sapta kṛtvaḥ' ityardharcena kūdyā padāni lopayitvā ā nadībhyaḥ 
mṛtyoḥ padam 
iti dvitīyayā nāvaḥ  KauśS 
'mṛtyoḥ padam' ityardharcena dvitīyayā kūdyā padāni lopayati ā nāvaḥ 
paraṃ mṛtyo 
iti prāgdakṣiṇaṃ kūdīṃ pravidhya  KauśS 
'paraṃ mṛtyo' ityekayā prāgdakṣiṇasyāṃ diśi kūdīṃ prakṣipati 
sapta nadīrūpāṇi kārayitvodakena pūrayitvā  KauśS 
gṛhasamīpe gatvā sapta nadīrūpāṇi kārayitvodakena pūrayitvā sapta nāvaḥ kārayati 
tāsu prakṣipya sahiraṇyāḥ sayavāḥ sarve bhavanti 
ā rohata saviturnāvametām 
sutrāmāṇam 
mahīmū ṣu 
iti sahiraṇyāṃ sayavāṃ nāvamārohayati  KauśS 
tataḥ sarve nāvamārohanti 
etairmantraiḥ kartānumantrayate 
sakṛnmantraḥ 
'ā rohata savituḥ' ityardharcena 'sutrāmāṇaṃ' 'mahīmū ṣu' ityekaikā 
sakṛnmantraḥ 
sapta nāvānte sarve uttaranti 
aśmanvatī rīyate
uttiṣṭhatā prataratā sakhāyaḥ 
ityudīcastārayati  KauśS 
'aśmanvatī rīyate' ityekā 'uttiṣṭhatā pra taratā sakhāyaḥ' ityekā etābhyāmudaṅmukhottaratāmanumantrayate 
kecit tasmin nāvāṃ sahiraṇyaṃ yavān prakṣipya tata uttaranti 
navame'dhyāye tṛtīyā kaṇḍikā  KKp 
uttarato garta udakprasravaṇe'śmānaṃ nidadhātyantaśchinnam  KauśS 
uttarato garta udakprasravaṇe kartavyaḥ 
tasminnakarṇamaśmānamudakamadhya nidadhāti 
tiro mṛtyum 
ityaśmānamatikrāmati  KauśS 
'tiro mṛtyum' iti pādenāśmānaṃ svapadbhyāmatikrāmati kartā 
tā adharādudīcīḥ 
ityanumantrayate  KauśS 
'tā adharādudīcīḥ' ityṛcānumantrayate 
nissālām  iti śālāniveśanaṃ samprokṣya  KauśS 
'niḥsālām' iti sūktenāgniśālāgṛhaṃ śāntyudakena samprokṣya 
ūrjaṃ bibhrat 
iti prapādayati  KauśS 
'ūrjaṃ bibhrat' iti pratipādayati 
sarvatra sūktaprayogaḥ 
etayoḥ sarvatra vidhikarma 
sarve śālāṃ praviśanti 
kecid gṛhadvāre mahāśāntiṃ caturgaṇīmuccairabhinigadanti 
kecinna kurvanti 
tatra vikalpaḥ 
vaiśvadevīm 
iti vatsatarīmālambhayati  KauśS 
'vaiśvadevīm' ityṛcā vatsikāmālambhayati 
imamindram 
iti vṛṣam  KauśS 
'imamindram' ityarddharcatrayeṇa vṛṣabhamabhimantrayate 
anaḍvāhaṃ vā 
anaḍvāham  ahorātre 
iti talpamālambhayati  KauśS 
'ahorātre anveṣi' iti catasṛbhiḥ śayanamālambhayati 
ā rohatāyuḥ 
ityārohati  KauśS 
'ā rohatāyurjarasam' iti dvābhyāmṛgbhyāṃ śayane sarve ārohanti 
āsīnāḥ  ityāsīnāmanumantrayate  KauśS 
'āsīnā mṛtyum' ityarddharcena śayana upaviśyānumantrayate 
piñjūlīrāñjanaṃ sarpiṣi paryasya imā nārīḥ 
iti strībhyaḥ prayacchati  KauśS 
'imā nārīravidhavāḥ' ityṛcā darbhapiñjūlīḥ ghṛtenābhyajya tato'bhimantrya strībhyaḥ prayacchati 
ekaikāṃ sarvābhyaḥ kulastrībhyaḥ 
trīṇi darbhapavitrāṇyekatra baddhvā piñjūlītyucyate 
kecid ekaṃ darbhagranthiṃ taṃ piñjūlītyucyate 
ime jīvā avidhavāḥ sujāmayaḥ iti pumbhya ekaikasmai tisrastisrastā adhyadhyudadhānaṃ paricṛtya prayacchati  KauśS 
 'ime jīvā avidhavāḥ sujāmayaḥ' ityanenāñjanena sarpiṣā saha udakaṃ kṛtvā piñjūlīrudakaghaṭopari bhrāmayitvā yajamānādipuruṣebhyaḥ prayacchati 
ekaikasmai puruṣāya tisrastisraḥ 
paraṃ mṛtyo 
vyākaromi 
ā rohata 
antardhiḥ 
pratyañcamarkam 
ye agnayaḥ 
namo devavadhebhyaḥ 
agne'bhyāvartin
agne jātavedaḥ
saha rayyā
punarūrjā iti  KauśS 
agne'bhyāvartinnabhi na ā vavṛtsva 
āyuṣā varcasā sanyā medhayā prajayā dhanena 
agne jātavedaḥ śataṃ te sahasraṃ ta upāvṛtaḥ 
adhā puṣṭasyeśānaḥ punarno rayimā kṛdhi 
saha rayyā ni vartasvāgne pinvasva dhārayā 
viśvapsnanyā viśvataspari 
punarūrjā vavṛtsva punaragna iṣāyuṣā 
punarnaḥ pāhyaṃhasaḥ  KauśS 
tataḥ abhyātānāntaṃ kṛtvā 'paraṃ mṛtyo' ityekā
'vyākaromi' ityekā
'ā rohatāyuḥ' iti dve
'antarddhirdevānām' ityekā
'pratyañcamarkam' ityekā
'ye agnayaḥ' iti saptarcaṃ
'namo devavadhebhyaḥ' iti tṛcaṃ sūktaṃ
'agne'bhyāvartin' iti catasra etairmantrairājyaṃ juhoti 
śarkarān svayamātṛṇṇāñchaṇarajjubhyāṃ vibadhya dhārayati  KauśS 
śarkarān svayañchidritān śaṇarajjubhyāṃ baddhvāgnerupari nidadhāti 
samayā khena juhoti  KauśS 
anyaḥ śarkarāchidreṇa ebhirmantrairājyaṃ juhoti 
imaṃ jīvebhyaḥ 
iti dvāre nidadhāti  KauśS 
'imaṃ jīvebhyaḥ paridhim' iti tribhiḥ pādaiḥ śarkarān gṛhadvāre nikhanati 
'imaṃ jīvebhyaḥ' ityṛcā ekāmāhutiṃ juhoti 
juhotyetayarcā āyurdāvā dhanadāvā baladāvā paśudāvā puṣṭidāvā prajāpataye svāhā iti  KauśS 
ṣaṭsampātaṃ mātā putrānāśayate  KauśS 
'āyurdāvā' ityādimantreṇa ekāmāhutimājyena juhoti 
'āyurdāvā' ityādi ṣaṭkṛtvaḥ bhaktaṃ sampātyābhimantrya tato mātā putrān duhitṝścāśayati 
ucchiṣṭaṃ jāyām  KauśS 
saṃvatsaramagniṃ nodvāyānna harennāhareyuḥ  KauśS 
dvādaśarātra ityeke  KauśS 
yajamāno'śitvā ucchiṣṭaṃ jāyāyai dadyāt 
tato'bhyātānādyuttaratantram 
ityāvasathyādhānaṃ samāptam 
daśa dakṣiṇā  KauśS 
ādhāne daśa gā dakṣiṇā dadyāt 
paścādagnervāgyataḥ saṃviśati  KauśS 
aparedyuragniṃ cendrāgnī ca yajeta  KauśS 
tataḥ dvitīye'hani pratipadi pākayajñavidhānenāgnimindrāgnī ca yajati 
sthālīpākābhyām 
'udenamuttaraṃ naya' 
iti tṛcena sūktena 'prajāpate na tvad' 
ityṛcā vā āgneyaṃ caruṃ juhoti 
'indrāgnī rocanā' KauśS 
 iti caturṛcena aindrāgnaṃ caruṃ juhoti 
pārvaṇādyuttaratantram 
ityamāvāsyādhāne viśeṣaḥ 
agniṃ cāgnīṣomau ca paurṇamāsyām  KauśS 
atha paurṇamāsyādhānam 
pākayajñavidhānataḥ 
agniṃ cāgnīṣomau ca paurṇamāsyāṃ yajeta 
'udenamuttaraṃ naya' 
iti sūktena 'prajāpate na tvad' 
ityṛcā vāgneyaṃ caruṃ juhoti 
'asmai kṣatramagnīṣomau' 
ityṛcā 'agnīṣomā savedasā' KauśS 
iti tṛcena agnīṣomīyaṃ caruṃ juhoti 
tataḥ pārvaṇādyuttaratantram
jīvatpitṛko vā mṛtapitṛko vā kravyācchamanasahitamevādhānaṃ bhavati 
na kevalādhānam 
jīvabhrātṛko vā mṛtabhrātṛko vā kravyācchamanasahitamevādhānaṃ bhavati 
yadā punarādhānaṃ karoti tadā kevalādhānameva bhavati 
prātardvādaśarātre'gniṃ paśunā yajeta  KauśS 
athādhānād dvādaśarātrāvatīte trayodaśe'hani āgneyaṃ paśumālabheta 
vaśāvidhānena 
'udenamuttaraṃ naya' 
iti tṛcena sūktena śāntyudakamanuyojayet 
avadānahome sthālīpākahome ca triṣu sthāneṣvapi sūktaṃ bhavati 
śeṣaṃ samānam 
sthālīpākena vobhayorviriṣyati 
saṃvatsaratamyāṃ śāntyudakaṃ kṛtvā 
ghṛtāhutirno bhavāgne akravyāhutirghṛtāhutiṃ tvā vayamakravyāhutimupaniṣadema jātavedaḥ iti catura udapātre sampātānānīya 
tānullupya 
purastādagneḥ pratyaṅṅāsīno juhoti hute ramasva hutabhāga edhi mṛḍāsmabhyaṃ mota hiṃsīḥ paśūnnaḥ iti 
yadyudvāyād bhasmanāraṇiṃ saṃspṛśya tūṣṇīṃ mathitvoddīpya 
pūrṇahomaṃ hutvā 
sannatibhirājyaṃ juhuyād vyāhṛtibhirvā 
saṃsṛṣṭe caivaṃ juhuyāt 
agnāvanugate jāyamāne 
ānaḍuhena śakṛtpiṇḍenāgnyāyatanāni parilipya 
homyamupasādya 
prāṇāpānābhyāṃ svāhā samānavyānābhyāṃ svāhodānarūpābhyāṃ svāhā ityātmanyeva juhuyāt  KauśS 
athavāgneyasthālīpākamājyabhāgāntaṃ kṛtvā 'udenamuttaraṃ naya' 
iti tisṛbhiḥ 'prajāpate na tvad' 
ityṛcā sthālīpākaṃ juhoti 
pārvaṇādyuttaratantram 
trayodaśe'hani karma samāptam 
atha sāyaṃhomavidhānamucyate
sāyamprātarvrīhīnāvaped yavān vā agnaye svāhā prajāpataye svāhā iti 
sāyaṃ sūryāya svāhā prajāpataye svāhā iti  KauśS 
atha prātarutthāyāgniṃ nirmathya yathāsthānaṃ praṇīya yathāpuramagnihotraṃ juhuyāt 
sāyamāśaprātarāśau yajñāvṛtvijau 
purodayādastamayācca pāvakaṃ prabodhayed gṛhiṇī śuddhahastā
samatīte sandhivarṇe'tha hāvayet susamiddhe pāvaka āhutīṣahiḥ  KauśS 
agnaye ca prajāpataye ca rātrāvādityaśca divā prajāpatiśca
udakaṃ ca samidhaśca homehome puro varam  KauśS 
homyaiḥ samidbhiḥ payasā sthālīpākena sarpiṣā
sāyamprātarhoma eteṣāmekenāpi sidhyati  KauśS 
abhyuddhṛto huto'gniḥ pramādādupaśāmyati
mathite vyāhṛtīrjuhuyāt pūrṇahomau yathaṛtvijau  KauśS 
'avyasaśca'  'viṣṇormanasā' KauśS 
iti havirutpavanam 
'ṛtaṃ tvā satyena' KauśS 
iti triḥ paryukṣaṇam 
tatastisraḥ samidha ādadhāti 
'agnaye svāhā' 'prajāpataye svāhā' iti vrīhīn juhoti 
punastisraḥ samidha ādadhāti 
'satyaṃ tvartena' iti paryukṣaṇaṃ ca 
 vanaspatibhyo vānaspatyebhya oṣadhibhyo vīrudbhyaḥ sarvebhyo devebhyo devajanebhyaḥ puṇyajanebhyaḥ iti prācīnaṃ tadudakaṃ ninīyate  KauśS 
udakaṃ pātre kṛtvā 'vanaspatibhyo vānaspatyebhyaḥ' iti mantreṇa tadudakaṃ prācīnaṃ ninayati 
svadhā prapitāmahebhyaḥ svadhā pitāmahebhyaḥ svadhā pitṛbhyaḥ iti dakṣiṇataḥ  KauśS 
apasavyaṃ kṛtvā 'svadhā prapitāmahebhyaḥ' iti mantreṇa dakṣiṇato ninayati 
tārkṣyāyāriṣṭanemaye'mṛtaṃ mahyam iti paścāt  KauśS 
'tārkṣyāyāriṣṭanemaye'mṛtaṃ mahyam' iti paścānninayati 
somāya saptarṣibhyaḥ ityuttarataḥ  KauśS 
'somāya saptaṛṣibhyaḥ' iti mantreṇa uttarataḥ ninayati 
'yasmāt kośāt'  iti 
samāptaṃ sāyaṃhomavidhānam 
atha prātarhome 'sūryāya svāhā' iti viśeṣaḥ 
śeṣaṃ pūrvavat 
prātarhomavidhānaṃ samāptam 
parimṛṣṭe parilipte ca parvaṇi vrātapataṃ hāvayedannamagnau
bhūyo dattvā svayamalpaṃ ca bhuktvāparāhṇe vratamupaiti yājñikam  KauśS 
anaśanaṃ brahmacaryaṃ ca bhūmau śuciragnimupaśete sugandhiḥ  KauśS 
agnīṣomābhyāṃ darśana indrāgnibhyāmadarśane
āgneyaṃ tu pūrvaṃ nityamanvāhāryaṃ prajāpateḥ  KauśS 
arghāhutistu sauviṣṭakṛtī sarveṣāṃ haviṣāṃ smṛtā
ānumatī vā bhavati sthālīpākeṣvatharvaṇām  KauśS 
ubhau ca sandhijau yau vaiśvadevau yathaṛtvijau
varjayitvā sabarhiṣaḥ sājyā yajñāḥ sadakṣiṇāḥ  KauśS 
yathāśakti yathābalaṃ 
hutādo'nye ahutādo'nye
vaiśvadevaṃ havirubhaye sañcaranti  KauśS 
te samyañca iha mādayantāmiṣamūrjaṃ yajamānā yamichata
viśve devā idaṃ havirādityāsaḥ saparyata
asmin yajñe mā vyathiṣyamṛtāya haviṣkṛtam  KauśS 
vaiśvadevasya haviṣaḥ sāyamprātarjuhoti
sāyamāśaprātarāśau yajñāvetau smṛtāvubhau  KauśS 
apratibhuktau śucikāryau ca nityaṃ vaiśvadevau jānatā yajñaśreṣṭhau
nāśrotriyo nānavaniktapāṇirnāmantravijjuhuyānnāvipaścit  KauśS 
bībhatsavaḥ śucikāmā hi devā nāśraddadhānasya havirjuṣante
brāhmaṇena brahmavidā tu hāvayenna strīhutaṃ śūdrahutaṃ ca devagam  KauśS 
yastu vidyādājyabhāgau yajñānmantraparikramān
devatājñānamāvṛta āśiṣaśca karma striyā apratiṣiddhamāhuḥ  KauśS 
atha madhyāhne sāyaṃ ca vaiśvadevavidhānamucyate 
'avyasaśca'  iti japitvā prokṣaṇaṃ dviḥ kṛtvā siddhasya pākasyotpavanaṃ 'ṛtaṃ tvā satyena' iti paryukṣaṇam 
samidādhānam 
'hutādo'nye' 'viśve devā idaṃ haviḥ' iti dvābhyāṃ havirjuhoti 
punaḥ samidādhānaṃ paryukṣaṇaṃ ca  KKp 
tataḥ baliharaṇaṃ kuryāt
tayorbaliharaṇam  KauśS 
agnaya indrāgnibhyāṃ vāstoṣpataye prajāpataye'numataye iti hutvā  KauśS 
'agnaye svāhā
indrāgnibhyāṃ svāhā
vāstoṣpataye svāhā
prajāpataye svāhā
anumataye svāhā' ityagnau hutvā 
 niṣkramya bahiḥ prācīnaṃ brahmaṇe vaiśravaṇāya viśvebhyo devebhyaḥ sarvebhyo devebhyo viśvebhyo bhūtebhyaḥ sarvebhyo bhūtebhyaḥ iti bahuśo  
baliṃ haret  KauśS  
niḥṣkramya bahiḥ prācīnamudakena maṇḍalaṃ prokṣya tato baliharaṇaṃ karoti 
brahmaṇe baliṃ harāmi vaṣaṭ 
vaiśravaṇāya baliṃ harāmi vaṣaṭ 
viśvebhyo devebhyo baliṃ harāmi vaṣaṭ 
sarvebhyo devebhyo baliṃ harāmi vaṣaṭ 
viśvebhyo bhūtebhyo baliṃ harāmi vaṣaṭ 
sarvebhyo bhūtebhyo baliṃ harāmi vaṣaṭ 
bahuśo baliṃ haret 
dviḥ prokṣan pradakṣiṇamāvṛtyāntarupātītya dvāre  KauśS 
dviḥ prokṣan pradakṣiṇamāvṛtyāntarupātītya tata agnigṛhe praviśya madhye dadāti 
dvāryayoḥ mṛtyave dharmādharmābhyām  KauśS 
tato dvārapārśvayoḥ dadāti 
mṛtyave baliṃ harāmi vaṣaṭ 
dharmāya baliṃ harāmi vaṣaṭ 
adharmāya baliṃ harāmi vaṣaṭ 
udadhāne dhanvantaraye samudrāyauṣadhivanaspatibhyo dyāvāpṛthivībhyām iti  KauśS 
udakakalaśe dadāti 
dhanvantaraye baliṃ harāmi vaṣaṭ 
samudrāya baliṃ harāmi vaṣaṭ 
oṣadhivanaspatibhyo baliṃ harāmi vaṣaṭ 
dyāvāpṛthivībhyāṃ baliṃ harāmi vaṣaṭ 
sthūṇāvaṃśayoḥ digbhyo'ntardeśebhyaḥ iti  KauśS 
sthūṇāvaṃśe dvayaṃ dadāti 
caturṣu koṇeṣvagre balicatuṣṭayaṃ dadāti 
digbhyo'ntardeśebhyo baliṃ harāmi vaṣaṭ 
sraktiṣu vāsukaye citrasenāya citrarathāya takṣopatakṣābhyām iti  KauśS 
pūrvādicaturdikṣu balicatuṣṭayaṃ dadāti 
vāsukaye baliṃ harāmi vaṣaṭ 
citrasenāya baliṃ harāmi vaṣaṭ 
citrarathāya baliṃ harāmi vaṣaṭ 
takṣakopatakṣābhyāṃ baliṃ harāmi vaṣaṭ 
samantamagneḥ āśāyai śraddhāyai meghāyai śriyai hriyai vidyāyai iti  KauśS 
agnisamīpe pūrvāsu dikṣu dadāti 
āśāyai baliṃ harāmi vaṣaṭ 
śraddhāyai baliṃ harāmi vaṣaṭ 
medhāyai baliṃ harāmi vaṣaṭ 
śriyai baliṃ harāmi vaṣaṭ 
hriyai baliṃ harāmi vaṣaṭ 
vidyāyai baliṃ harāmi vaṣaṭ 
prācīnamagneḥ gṛhyābhyo devajāmibhyaḥ iti  KauśS 
agneḥ prācīnaṃ 'gṛhyābhyo devajāmibhyo baliṃ harāmi vaṣaṭ' 
 apasavyaṃ 'svadhā prapitāmahebhyaḥ svadhā pitāmahebhyaḥ svadhā pitṛbhyaḥ sapatnīkebhyaḥ svadhā' ityanena mantreṇa pātrasthaṃ sarvaṃ bhaktaṃ  
dakṣiṇato ninayati  
tataḥ 'yasmāt kośāt'
 iti  iti vaiśvadevaṃ samāptam 
dvau kālau vaiśvadevasya 
sāyaṅkāle madhyāhnakāle vaiśvadevaṃ kuryāt 
bhūyo'bhyuddhṛtya brāhmaṇān bhojayet  KauśS 
tato hantakāraṃ manuṣyebhyo gavādikebhyaśca vāyasebhyo'nnaṃ dadyāt 
brāhmaṇān bhojayet 
eko dvau vā bahavaḥ 
yathāśakti annaṃ bhikṣukebhyo dadāti 
tadapi śloko vadati
mābrāhmaṇāgrataḥkṛtamaśnīyādviṣavadannamannakāmyā
devānāṃ devo brāhmaṇo bhāvo nāmaiṣa devateti  KauśS 
tatra ślokaḥ  mā brāhmaṇāgrataḥkṛtamaśnīyādviṣavadannamannakāmyā 
devānāṃ devo brāhmaṇo bhāvo nāmaiṣa devateti 
kevalādhāna araṇipradānādi māṣāśitavarjyaṃ pūrṇāhutyantaṃ kṛtvā tatraitat ṣaṭsampātaṃ bhaktamaśanaṃ śāntirbhavati 
yasya punarādhānaṃ tasya kevalādhāna adhikāraḥ 
kravyācchamanasahitaṃ vādhānaṃ bhavati 
na kevalaṃ punarādhāne'pi kravyācchamanavikalpena 
athavācamanaṃ kṛtvā godānikaṃ vapanam 
tataḥ pūrṇāhutyantaṃ kṛtvā ṣaṭsampātānāṃ bhavati 
śeṣaṃ samānam 
punarādhānaṃ samāptam 
athāgrayaṇamucyate
āgrayaṇe śāntyudakaṃ kṛtvā yathartu taṇḍulānupasādya  KauśS 
śaradvasantayorāgrayaṇaṃ bhavati 
'avyasaśca'  
barhirlavanam
vedyuttaravedyagnipraṇayanaṃ
agnipratiṣṭhāpanaṃ
vratagrahaṇaṃ
pavitrakaraṇaṃ
pavitreṇedhmopasamādhānaṃ
barhiḥprokṣaṇaṃ staraṇam 
nirvāpakāle ete devatā nirvaptavyāḥ 
pañca caravo bhavanti 
agnaye juṣṭaṃ nirvapāmi 
indrāgnibhyāṃ dyāvāpṛthivībhyāṃ viśvebhyo devebhyo vrīhibhirvā eteṣāṃ nirvāpakāryaṃ ca 
catvāraścaravaḥ 
'somāya' iti pañcamaṃ caruṃ śyāmākena kurvan 
vasante yavaiḥ pañcamaṃ kuryāt 
tataḥ abhyātānāntaṃ kṛtvā śāntyudakaṃ karoti uktena vidhānena 
āgrayaṇe śārade vrīhīn śyāmākāścāśaradi vā 
śāliśyāmākābhāve tatsthāne yavānupasādya 
pañca caravaḥ sampadyante 
apsu sthālīpākaṃ śrapayitvā payasi vā  KauśS 
tenodakena carūṇāṃ śrapaṇaṃ kuryāt 
athavā payasi caruśrapaṇaṃ kuryāt 
'śuddhāḥ pūtāḥ' 
'brahmaṇā śuddhāḥ' 
iti dvābhyām 
āpasthāne payaḥ kuryāt 
śeṣaṃ samānam 
tāvat samānaṃ yāvadājyabhāgau hutvā 
tataḥ pañcānāṃ carūṇāṃ homaḥ 
sajūrṛtubhiḥ sajūrvidhābhiḥ sajūragnaye svāhā 
 sajūrindrāgnibhyāṃ sajūrdyāvāpṛthivībhyāṃ sajūrviśvebhyo devebhyaḥ sajūrṛtubhiḥ sajūrvidhābhiḥ sajūḥ somāya svāhā ityekahavirvā syānnānāhavīṃṣi  
vā  KauśS  
'sajūrṛtubhiḥ' iti pratyṛcam 
catvāraścaravaḥ 
saumyaṃ tanvacchyāmākaṃ śaradi  KauśS 
pañcamaṃ caruṃ saumyaṃ śyāmākaṃ pañcamayā ṛcā juhoti 
pārvaṇādisviṣṭakṛdantaṃ kṛtvā tataḥ caruprāśanaṃ karoti yajamānaḥ 
kartā prāśitraharaṇe dviravadānaṃ carūṇām 
sarveṣāṃ pratihaviṣāṃ samuddhṛtya prāśitraharaṇe kṛtvā yajamānāya prayacchati 
atha yajamānaḥ prāśitraṃ gṛhṇīte  KauśS 
prajāpateṣṭvā grahaṃ gṛhṇāmi 
mahyaṃ bhūtyai mahyaṃ puṣṭhyai mahyaṃ śriye mahyaṃ hriyai mahyaṃ yaśase mahyamāyuṣe
mahyamannāya mahyamannādyāya mahyaṃ sahasrapoṣāya mahyamaparimitapauṣāya iti  KauśS 
atha yajamānaḥ prāśitraṃ gṛhṇīte 'prajāpateṣṭvā grahaṃ gṛhṇāmi' iti mantreṇa 
atha prāśnāti bhadrānnaḥ śreyaḥ samanaiṣṭa devāstvayāvasena samaśīmahi tvā 
sa naḥ pito madhumā
m ā viveśa śivastokāya tanvo na ehi iti  KauśS 
'bhadrānnaḥ śreyaḥ' iti mantreṇa prāśitraṃ prāśnāti 
tataḥ smṛtivihitaṃ bhakṣaṇam 
dvirācamanaṃ kṛtvā tataḥ karma kuryāt 
prāśitamanumantrayate amo'si prāṇa tadṛtaṃ bravīmyamāsi sarvāṅasi praviṣṭaḥ 
sa me jarāṃ rogamapanudya śarīrādanāmayaidhi mā riṣāma indo iti  KauśS 
tataḥ hṛdayamanvālabhya japati 'amo'si prāṇa' iti mantreṇa 
'svāheṣṭebhyaḥ' ityādi uttaratantram 
vatsaḥ prathamajo grīṣme vāsaḥ śaradi dakṣiṇā  KauśS 
śaktyā vā dakṣiṇāṃ dadyāt  KauśS 
nātiśaktirvidhīyate nātiśaktirvidhīyata iti  KauśS 
yathāśaktyā dakṣiṇāṃ dadyāt 
āgrayaṇaṃ samāptam 
sarvanityanaimittikakāmyeṣu yathāśakti dakṣiṇādānam 
'nātiśaktirvidhīyate' iti vacanāt 
pitṛbhrātrāgnisadanaṃ navame ko ti kena tvā
avaśiṣṭāni kāryārthamagnyādheyaṃ ca kīrtitam 
adhyāyasyānte sarve rudrasya ślokāḥ  KKp 
iti kauśikapaddhatau navamo'dhyāyaḥ samāptaḥ 
atha daśamo'dhyāyaḥ
atha vivāha ucyate
atha vivāhaḥ  KauśS 
ūrdhvaṃ kārtikyā ā vaiśākhyāḥ  KauśS 
yāthākāmī vā  KauśS 
citrāpakṣaṃ tu varjayet  KauśS 
maghāsu hanyante gāvaḥ phalgunīṣu vyuhyate 
iti vijñāyate maṅgalaṃ ca  KauśS 
satyenottabhitā 
pūrvāparam 
ityupadadhīta  KauśS 
abhyātānāntaṃ kṛtvā 'satyenottabhitā' iti ṣoḍaśabhirṛgbhiḥ 'pūrvāparam' iti dvābhyāmājyaṃ juhoti 
pativedanaṃ ca  KauśS 
'ā no agne'  iti sūktenāgamakṛśaraṃ tilamiśraṃ sampātyābhimantrya kumārīmāśayati 
yuvaṃ bhagam 
iti sambhalaṃ sānucaraṃ prahiṇoti  KauśS 
'yuvaṃ bhagam' ityardharcena puruṣaṃ śarāvasampuṭahastagṛhītaṃ sānucaraṃ varaṃ prati preṣayati 
brahmaṇaspate 
iti brahmāṇam  KauśS 
tadvivṛhācchaṅkamāno niśi kumārīkulādvalīkānyādīpya  KauśS 
devā agne  iti pañcabhiḥ sakṛtpūlyānyāvāpayati  KauśS 
'brahmaṇaspate' ityardharcena brāhmaṇaṃ preṣayati 
anṛkṣarā  iti kumārīpālaṃ prahiṇoti  KauśS 
'anṛkṣarā' ityṛcā kumārīrakṣārthaṃ pālaṃ preṣayati 
udāhārasya pratihiteṣuragrato jaghanato brahmā  KauśS 
udakaharaṇārthamagrato dhanurdharaḥ 
madhya udakahāraḥ 
pṛṣṭhato brahmā 
yo anidhmaḥ 
ityapsu logaṃ pravidhyati  KauśS 
'yo anidhmaḥ' ityṛcāpsu loṣṭaṃ prakṣipati 
idamaham  ityapohya  KauśS 
yo bhadraḥ  ityanvīpamudacya  KauśS 
'idamaham' ityardharcenāvagāhya 'yo bhadraḥ' ityardharcenodakaghaṭaṃ pūrayati 
āsyai brāhmaṇāḥ 
iti prayachati  KauśS 
'āsyai brāhmaṇāḥ' ityardharcena ghaṭamudakahārāya prayacchati 
tata āgacchanti 
āvrajatāmagrato brahmā jaghanato'dhijyadhanvā  KauśS 
brahmāgrataḥ 
tata udakahāraḥ 
pṛṣṭhato dhanurdharaḥ 
bāhyataḥ plakṣodumbarasyottarato'gneḥ śākhāyāmāsajati  KauśS 
uttarato'gneḥ bāhyataḥ plakṣaśākhāyāmupari nidadhāti 
tenodakārthān kurvanti  KauśS 
tataścānvāsecanamanyena  KauśS 
punaḥ anvāsecanamanyenodakena 
antarupātītya aryamaṇam 
iti juhoti  KauśS 
antarupātītya 'aryamaṇam' ityṛcājyaṃ juhoti 
pra tvā muñcāmi 
iti veṣṭaṃ vicṛtati  KauśS 
'pra tvā muñcāmi' ityṛcā kumārīkeśān vicṛtati 
uśatīḥ  ityetayā trirādhāpayati  KauśS 
'uśatīḥ' ityṛcā triḥ samidha ādadhāti kumārī 
saptabhiruṣṇāḥ sampātavatīḥ karoti  KauśS 
'uśatīḥ'  iti saptabhirṛgbhiruṣṇodakaṃ sampātya 
yadāsandyām 
iti pūrvayoruttarasyāṃ sraktyāṃ tiṣṭhantīmāplāvayati  KauśS 
'yadāsandyām' ityṛcā īśānakoṇe kumārīṃ snāpayati 
yacca varcaḥ 
yathā sindhuḥ 
ityutkrāntāmanyenāvasiñcati  KauśS 
'yacca varcaḥ'
'yathā sindhuḥ' iti dvābhyām anyena śītodakenotkramamāṇāṃ kumārīmavasiñcati 
daśame'dhyāye prathamā kaṇḍikā  KKp 
yad duṣkṛtam 
iti vāsasāṅgāni pramṛjya kumārīpālāya prayachati  KauśS 
'yadduṣkṛtam' iti dvābhyāmṛgbhyāṃ vāsasāṅgāni pramṛjya kumārīpālāya prayacchati 
tumbaradaṇḍena pratipādya nirvrajet  KauśS 
tadvana āsajati  KauśS 
tad vāsaḥ tumbaradaṇḍena gṛhītvā gopāṭe prakṣipati 
yā akṛntan  tvaṣṭā vāsaḥ 
ityahatenāchādayati  KauśS 
'yā akṛntan' 'tvaṣṭā vāsaḥ' iti dvābhyāmahatavastreṇācchādayati 
yajñopavītavad vādhūyaṃ vastraṃ badhnāti 
kṛtrimaḥ  iti śatadataiṣīkeṇa kaṅkatena sakṛt pralikhya  KauśS 
'kṛtrimaḥ' ityṛcā śatadanteṣīkena kaṅkatena keśān pratilikhya sakṛt 
kṛtayāmam ityavasṛjati  KauśS 
'kṛtayāmam' ityanena mantreṇa kaṅkatamavasṛjati 
āśāsānā  saṃ tvā nahyāmi 
ityubhayataḥpāśena yoktrena sannahyati  KauśS 
'āśāsānā' 'saṃ tvā nahyāmi' iti dvābhyām ubhayataḥpāśaṃ yoktraṃ kaṭipradeśe badhnāti 
iyaṃ vīrud  iti madughamaṇiṃ lākṣāraktena sūtreṇa vigrathyānāmikāyāṃ badhnāti  KauśS 
'iyaṃ vīrud' iti sūktena jyeṣṭhīmadhumaṇiṃ sampātyābhimantrya raktasūtreṇānāmikāyāṃ badhnāti 
antato ha maṇirbhavati bāhyo granthiḥ  KauśS 
vara āgate sati brāhmaṇān svasti vācayitvā varāya madhuparkaṃ dattvā kautukāni kārayet 
kaṅkaṇabandhanayavamadhūkamālādarpaṇagrahaṇādi kautukaṃ ca sarvaṃ tūṣṇīṃ lokācārāt 
bhagastvetaḥ 
iti hastegṛhya nirṇayati  KauśS 
upādhyāyaḥ kautukagṛhe praviśya kumārīṃ haste gṛhītvā nirṇayati 'bhagastvetaḥ' ityṛcā 
śākhāyāṃ yugamādhāya dakṣiṇato'nyo dhārayati  KauśS 
anyo dakṣiṇataḥ śākhāyāṃ yugamādhāyāgrato dhārayati 
dakṣiṇasyāṃ yugadhuryuttarasmin yugatardmani darbheṇa vigrathya śaṃ te 
iti lalāṭe hiraṇyaṃ saṃstabhya japati  KauśS 
tardma samayāvasiñcati  KauśS 
lalāṭapradeśe 'śaṃ te hiraṇyam' iti dvābhyāṃ yugacchidre hiraṇyaṃ darbheṇa baddhvā tata udakaṃ chidreṇāvasiñcati tūṣṇīm 
upagṛhyottarato'gneḥ aṅgādaṅgāt 
iti ninayati  KauśS 
yugacchidrodakaṃ gṛhītvā 'aṅgādaṅgāt' ityṛcottarato'gnerninayati 
syonam  iti śakṛtpiṇḍe'śmānaṃ nidadhāti  KauśS 
'syonaṃ dhruvam' ityardharcena śakṛtpiṇḍe'śmānaṃ nidadhāti 
tamā tiṣṭha 
ityāsthāpya  KauśS 
'tamā tiṣṭha' ityardharcenāśmanopari kumārīṃ sthāpayati 
iyaṃ nārī  iti dhruvāṃ tiṣṭhantīṃ pūlyānyāvāpayati  KauśS 
'iyaṃ nārī' ityṛcā tiṣṭhantī kumārī trīn lājāñjalīn juhoti 
triravichindatīṃ caturthī kāmāya  KauśS 
triravicchindatīṃ kāmāya caturthīm 
tataḥ pitā dānakāle nāmagotraṃ kurute 
 amukaprapautrāya amukapautrāya amukaputrāya amukaprapautrīṃ amukapautrīṃ amukaputrīṃ amukīṃ sahiraṇyāṃ savasrālaṅkārāṃ tubhyaṃ sampradade  
yenāgniḥ  iti pāṇiṃ grāhayati  KauśS 
tataḥ 'yenāgniḥ' pañcabhiḥ varaḥ pāṇigrahaṇaṃ karoti 
varaḥ mantraṃ japati 
'ā no agne'  'satyenottabhitā' 
ityanuvākaṃ 'vi hi sotorasṛkṣata' 
iti vṛṣākapiṃ brāhmaṇāḥ sūktaṃ paṭhanti 
'sahṛdayam'  iti kecit 
aryamṇaḥ  ityagniṃ triḥ pariṇayati  KauśS 
'aryamṇaḥ' ityardharcenāgniṃ triḥ pariṇayati 
caturthī lokācārāt 
sakṛnmantraḥ 
sapta maryādāḥ 
ityuttarato'gneḥ sapta lekhā likhati prācyaḥ  KauśS 
tataḥ 'sapta maryādāḥ' ityṛcottarato'gneḥ sapta lekhā likhati prācyaḥ 
tāsu padānyutkrāmayati  KauśS 
iṣe tvā sumaṅgali prajāvati susīme iti prathamam  KauśS 
 ūrje tvā rāyaspoṣāya tvā saubhāgyāya tvā sāmrājyāya tvā sampade tvā jīvātave tvā sumaṅgali prajāvati susīme iti saptamaṃ sakhā saptapadī bhava  
iti  KauśS  
'iṣe tvā sumaṅgali' iti saptabhirmantraiḥ tāsu lekhāsūpari kumārī padāni dadāti 
ā roha talpam 
bhagastatakṣa 
iti talpa upaveśayati  KauśS 
'ā roha talpam'
'bhagastatakṣa' iti dvābhyāmṛgbhyāṃ talpa upaveśayati 
upaviṣṭāyāḥ suhṛt pādau prakṣālayati  KauśS 
prakṣālyamānāvanumantrayate imau pādau subhagau suśevau saubhāgyāya kṛṇutāṃ no aghāya 
prakṣālyamānau subhagau supatnyāḥ prajāṃ paśūn dīrghamāyuśca dhattām iti  KauśS 
prakṣālyamānāvanumantrayate 'imau pādau' ityṛcā 
ahaṃ vi ṣyāmi
pra tvā muñcāmi 
iti yoktraṃ vicṛtati  KauśS 
'ahaṃ vi ṣyāmi'
'pra tvā muñcāmi' iti dvābhyāṃ kumārī kaṭiveṣṭitaṃ yoktraṃ vicṛtati 
aparasmin bhṛtyāḥ saṃrabhante  KauśS 
ye jayanti te balīyāṃsa eva manyate  KauśS 
bṛhaspatinā 
iti sarvasurabhicūrṇānyṛcarcā kāmpīlapalāśena mūrdhnyāvapati  KauśS 
tataḥ 'bṛhaspatinā' iti ṣaḍbhirṛgbhiḥ sarvauṣadhiṃ pratyṛcaṃ kāmpīlapalāśena mūrdhniṃ āvapati 
udyachadhvam
bhagastatakṣa 
abhrātṛghnīṃ 
ityekaikayotthāpayati  KauśS 
'udyacchadhvaṃ'
'bhagastatakṣa'
'abhrātṛghnīṃ' ityekaikayā ṛcā utthāpayati kumārīm 
prati tiṣṭha 
iti pratiṣṭhāpayati  KauśS 
'prati tiṣṭha' ityṛcā pratiṣṭhāpayati 
abhyātānādyuttaratantram 
iti vivāhaḥ samāptaḥ 
daśame dvitīyā kaṇḍikā  KKp 
athodvāha ucyate
sukiṃśukam 
rukmaprastaraṇam 
iti yānamārohayati  KauśS 
abhyātānāntaṃ kṛtvā 'sukiṃśukam' 'rukmaprastaraṇam' iti dvābhyāmṛgbhyāṃ yānamaśvādi sampātyābhimantrya tata uttaratantram 
tato varavadhū ārohayati 
emaṃ panthām 
brahmāparam 
ityagrato brahmā prapadyate  KauśS 
'emaṃ panthām'
'brahmāparam' iti dve ṛcau japitvā pathi gacchatoḥ varavadhvoḥ agre kartā vrajati 
mā vidan  anṛkṣarā 
adhvānam ityuktam  KauśS 
'mā vidan' 'anṛkṣarāḥ' iti dvābhyāmadhvānaṃ dakṣiṇena prakrāmati kartā 
yedaṃ pūrvā 
iti tenānyasyāmūḍhāyāṃ vādhūyasya daśāṃ catuṣpathe dakṣiṇairabhitiṣṭhati  KauśS 
yenaiva yānena sā ūḍhā tenaiva yadā anyā ūḍhā bhavati tadā idaṃ prāyaścittaṃ bhavati 
'yedaṃ pūrvā' ityṛcā kartā vādhūyasya daśākhaṇḍaṃ gṛhītvā catuṣpathe dattvā dakṣiṇena pādena tiṣṭhati 
sa cedubhayoḥ śubhakāmo bhavati sūryāyai devebhyaḥ 
ityetāmṛcaṃ japati  KauśS 
samṛchata svapatho'navayantaḥ susīmakāmāvubhe virājāvubhe suprajasau ityatikramayato'ntarā brahmāṇam  KauśS 
ya ṛte cidabhiśriṣaḥ 
iti yānaṃ samprokṣya viniṣkārayati  KauśS 
tata 'ya ṛte cidabhiśriṣaḥ' ityṛcā yānaṃ yānaṃ samprokṣya viniṣkārayati 
sā mandasānā 
iti tīrthe logaṃ pravidhyati  KauśS 
'sā mandasānā' ityṛcā nadyāṃ loṣṭaṃ prakṣipya tata uttaranti 
idaṃ su me  iti mahāvṛkṣeṣu japati  KauśS 
'idaṃ su me' ityṛcā mahāvṛkṣeṣu japati 
sumaṅgalīḥ 
iti vadhvīkṣīḥ prati japati  KauśS 
sumaṅgalīḥ iti vadhvīkṣīḥ prati japati 
yā oṣadhayaḥ 
iti mantrokteṣu  KauśS 
dvaibhede 'yā oṣadhayaḥ' ityṛcaṃ japati 
vrīhiyavādikṣetraṃ dṛṣṭvā vane vṛkṣādi nadyādikaṃ ca 
ye pitaraḥ  iti śmaśāneṣu  KauśS 
'ye pitaraḥ' ityṛcaṃ śmaśāneṣu japati 
pra budhyasva 
iti suptāṃ prabodhayet  KauśS 
'pra budhyasva' ityṛcā suptāṃ prabodhayet 
yadi pathi svapiti 
saṃ kāśayāmi 
iti gṛhasaṅkāśe japati  KauśS 
'saṃ kāśayāmi' iti svapitṛgṛhasaṅkāśe samīpe japati 
udva ūrmiḥ  iti yānaṃ samprokṣya vimocayati  KauśS 
'udva ūrmiḥ' ityṛcā yānaṃ samprokṣya vimocayati 
uttiṣṭhetaḥ 
iti patnī śālāṃ samprokṣati  KauśS 
'uttiṣṭhetaḥ kimicchantī' ityṛcā patnī śālāṃ samprokṣati 
syonam  iti dakṣiṇato valīkānāṃ śakṛtpiṇḍe'śmānaṃ nidadhāti  KauśS 
'syonam' ityardharcena dakṣiṇataḥ gṛhapārśve valīkānāṃ śakṛtpiṇḍe'śmānaṃ nidadhāti 
tasyopari madhyamapalāśe sarpiṣi catvāri dūrvāgrāṇi  KauśS 
tasyopari madhyamapalāśe ghṛte catvāri dūrvāgrāṇi muñcati 
tamā tiṣṭha 
ityāsthāpya  KauśS 
tasyopari vadhūmāsthāpayati 'tamā tiṣṭha' ityardharcena 
sumaṅgalī prataraṇī 
iha priyam 
mā hiṃsiṣṭam
brahmāparam 
iti pratyṛcaṃ prapādayati  KauśS 
'sumaṅgalī prataraṇī' ityṛcā
'iha priyam' ityṛcā
'mā hiṃsiṣṭaṃ kumāryam' ityṛcā
'brahmāparam' ityṛcā etābhiścatasṛbhiḥ vadhūvarau gṛhaṃ praveśayati 
suhṛt pūrṇakaṃsena pratipādayati  KauśS 
pṛṣṭhataḥ suhṛt pūrṇakalaśaṃ phalaakṣatasahitaṃ haste kṛtvā vadhūṃ praveśayati 
aghoracakṣuḥ 
ityagniṃ triḥ pariṇayati  KauśS 
'aghoracakṣuḥ' iti dvābhyāmṛgbhyāmagniṃ prajvālya tato hastagrahaṇaṃ kṛtvā varaḥ pariṇayati 
pitṛgṛhe 
trirmantrāvṛttiḥ 
tūṣṇīṃ caturtham 
yadā gārhapatyam 
sūryāyai devebhyaḥ 
iti mantroktebhyo namaskurvatīmanumantrayate  KauśS 
tato gṛhadevatānamaskārān kurvatīṃ vadhūmanumantrayate 'yadā gārhapatyam'
'sūryāyai devebhyaḥ' iti dvābhyāmṛgbhyām 
daśame tṛtīyā kaṇḍikā  KKp 
śarma varma 
iti rohitacarmāharantam  KauśS 
'śarma varma' ityṛcā rohitacarmānumantrayate 
carma copastṛṇīthana 
ityupastṛṇantam  KauśS 
'carma copastṛṇīthana' iti pādenopastṛṇantam 
yaṃ balbajam 
iti balbajaṃ nyasyantam  KauśS 
'yaṃ balbajam' iti pādena carmopari balbajaṃ stṛṇāti 
upa stṛṇīhi 
ityupastṛṇantam  KauśS 
'upa stṛṇīhi balbajam' ityardharcenānumantrayate balbajaṃ stṛṇantam 
tadā rohatu 
ityārohayati  KauśS 
'tadā rohatu' ityardharcena balbajastṛte carmaṇi vadhūmārohayati 
tatropaviśya 
ityupaveśayati  KauśS 
'tatropaviśya' ityardharcena tatra carmaṇyupaveśayati 
dakṣiṇottaramupasthaṃ kurute  KauśS 
sujyaiṣṭhyaḥ 
iti kalyāṇanāmānaṃ brāhmaṇāyanamupastha upaveśayati  KauśS 
'sujyaiṣṭhyaḥ' iti pādena brāhmaṇāyanaṃ kumāraṃ vadhvā upastha upaveśayati 
vi tiṣṭhantām 
iti pramadanaṃ pramāyotthāpayati  KauśS 
'vi tiṣṭhantām' ityṛcā kumārāya phalaṃ modakādi dattvā tata utthāpayati 
tena bhūtena 
tubhyamagre 
śumbhanī 
agnirjanavinmahyaṃ jāyāmimāmadāt somo vasuvinmahyaṃ jāyāmimāmadāt pūṣā jātivinmahyaṃ
jāyāmimāmadādindraḥ sahīyānmahyaṃ jāyāmimāmadādagnaye janavide svāhā somāya vasuvide
svāhā pūṣṇe jātivide svāhendrāya sahīyase svāhā iti āgachataḥ 
savitā prasavānām  iti  KauśS 
mūrdhnoḥ sampātānānayati  KauśS 
tato'bhyātānāntaṃ kṛtvā 'tena bhūtena' iti sūktaṃ
'tubhyamagre' iti pañca
'śumbhanī' ityekā
'agnirjanavinmahyam' ityekāvasānaṃ pūrvaṃ kalpajaṃ sūktaṃ
'āgacchataḥ' iti tṛcaṃ sūktaṃ
'savitā prasavānām' iti sūktaṃ etaiḥ sūktairājyaṃ juhvat varavadhvoḥ krameṇa mūrdhnoḥ sampātānānayati 
udapātra uttarān  KauśS 
udapātra uttarasampātānānayati 
śumbhanyāñjalyorninayati  KauśS 
tata udapātraṃ varavadhvorañjalyorninayati 'śumbhanī' ityṛcā 
tena bhūtena 
iti samaśanam  KauśS 
rasānāśayati sthālīpākaṃ ca  KauśS 
 'tena bhūtena haviṣā' iti sūktena rasaṃ sampātyābhimantrya tataḥ sthālīpākaṃ sampātyābhimantrya tenaiva sūktena tato rasaṃ sthālīpākaṃ ca jāyāpatī  
upasarpati  
ekasmin bhājane sahopaviśya miṣṭamannaṃ sahāśanaṃ kuryāt 
yavānāmājyamiśrāṇāṃ pūrṇāñjaliṃ juhoti  KauśS 
'tena bhūtena' iti sūktena yavānāmājyamiśrāṇāṃ pūrvāñjaliṃ juhoti 
tato'bhyātānādyuttaratantram 
'śarma varma' ityādividhiḥ pitṛgṛhe vivāhāgnau kartavyaḥ 
caturthikākarma vidhiṣu pitṛgṛhe kāryam 
ityudvāhaḥ samāptaḥ 
caturthī kaṇḍikā  KKp 
atha caturthikākarma ucyate
sapta maryādāḥ 
iti tisṛṇāṃ prātarāvapate  KauśS 
'sapta maryādāḥ' ityṛcā varaḥ vrīhīn juhoti vivāhāgnau 
tantravikalpaḥ hastahomatvāt 
yavān veti tilān veti 
akṣyau nau  iti samāñjāte  KauśS 
'akṣyau nau' ityṛcā parasparaṃ varavadhvau akṣiṇī aṅkte 
sarvatra mantraṃ kartā brūyāt 
mahīmū ṣu  iti talpamālambhayati  KauśS 
'mahīmū ṣu' ityṛcā talpaṃ khaṭvāmālambhayati 
ā roha talpam 
ityārohayati  KauśS 
'ā roha talpam' ityṛcā varavadhū tasmin śayana upaveśayati 
tatropaviśya 
ityupaveśayati  KauśS 
'tatropaviśya' ityardharcena upaveśayati 
devā agre  iti saṃveśayati  KauśS 
'devā agre' ityṛcā varavadhū saṃveśayati tasmin talpe 
abhi tvā  ityabhichādayati  KauśS 
'abhi tvā manujātena' ityṛcā varavadhū vastreṇācchādayati 
saṃ pitarau 
iti samāveśayati  KauśS 
'saṃ pitarau' iti catasṛbhirṛgbhiḥ abhimukhau karoti 
ihemau  iti triḥ sannudati  KauśS 
'ihemau' ityṛcā varaḥ vadhūkaṇṭhagrahaṇaṃ karoti triḥ 
madughamaṇimaukṣe'panīya iyaṃ vīrud 
amo'ham 
iti saṃspṛśataḥ  KauśS 
'iyaṃ vīrud' iti sūktam
'amo'hamasmi' iti dve ṛcau etairṛgbhirabhimantrya madughamaṇimaukṣe prakṣipya parasparaṃ varavadhvau samālambhataḥ 
āha paiṭhīnasiḥ ślokam
āvapet surabhirgandhān kṣīre sarpiṣyathodake
etadāyatanamityāhuraukṣaṃ tu madhunā saha 
brahma jajñānam  
ityaṅguṣṭhena vyacaskaroti  KauśS 
'brahma jajñānam' ityṛcā varaḥ aṅguṣṭhena prajananadeśaṃ tudati 
syonādyoneḥ 
ityutthāpayati  KauśS 
'syonādyoneḥ' ityṛcā khaṭvāyā utthāpayati 
paridhāpanīyābhyāmahatenāchādayati  KauśS 
śaucaṃ kārayitvā 'yā akṛntan' 
'tvaṣṭāḥ vāsaḥ' 
iti dvābhyāmahatavastramabhimantrya paridhāpayati varaḥ vadhūm 
bṛhaspatiḥ 
iti śaṣpeṇābhighārya vrīhiyavābhyāmabhinidhāya darbhapiñjūlyā sīmantaṃ vicṛtati  KauśS 
'bṛhaspatiḥ prathamaḥ sūryāyāḥ' iti dvābhyāṃ vadhūsīmante śaṣpaṃ nidadhāti 
tūṣṇīṃ vrīhiyavau sīmante nidadhāti 
ājyena saha darbhapiñjūlyā sīmantaṃ vicṛtati 
śaṇaśakalena pariveṣṭya tisro rātrīḥ prati suptāste  KauśS 
śaṇaśakalena vadhūkeśān veṣṭya tisro rātrīḥ prati suptaḥ 
anuvākābhyāmanvārabdhābhyāmupadadhīta  KauśS 
tataḥ tantraṃ kṛtvā 'satyenottabhitā'  
iti sarveṇa kāṇḍenājyaṃ juhoti 
tantre 
ājyaṃ vā samidho vā puroḍāśaṃ vā 
vrīhiyavatilādi juhoti 
sarvatra tantravikalpaḥ 
tantre sarvatra hastahome anvālambhanam 
'anuvākābhyāmanvārabdhābhyāmupadadhīta' iti prāyaścittametat 
yadi caturthikākarmamadhye rajasvalā vadhūḥ bhavati tadedaṃ prāyaścittam 
nityamapi bhavati 
caturthikāṃ nityaṃ kuryāt 
ihedasātha 
ityetayā śulkamapākṛtya  KauśS 
'ihedasātha' ityetayā śulkadravyaṃ pṛthak karoti 
dvābhyāṃ nivartayati iha mama rādhyatāmatra tava iti  KauśS 
'ihedasātha' 
iti dvābhyāṃ nivartayati 
'idaṃ dravyaṃ tava idaṃ mama rādhyatām' 
yathā vā manyante  KauśS 
parā dehi  iti vādhūyaṃ dadatamanumantrayate  KauśS 
'parā dehi' iti ṣaḍbhirṛgbhirvādhūyaṃ dadatamanumantrayate 
devairdattam 
iti pratigṛhṇāti  KauśS 
'devairdattam' iti dvābhyāṃ vādhūyaṃ kartā pratigṛhṇāti 
apāsmattamaḥ 
iti sthāṇāvāsajati  KauśS 
'apāsmattamaḥ' ityṛcā sthūṇa āsajati 
yāvatīḥ kṛtyāḥ 
iti vrajet  KauśS 
tadvastraṃ gṛhītvā 'yāvatīḥ kṛtyāḥ' ityṛcā vastraṃ visarjayati 
yā me priyatamā 
iti vṛkṣaṃ pratichādayati  KauśS 
'yā me priyatamā' ityṛcā vṛkṣaṃ praticchādayati kartā 
śumbhanyālputya  KauśS 
'śumbhanī'  ityṛcā snānaṃ sarve kurvanti 
ye antāḥ  ityāchādayati  KauśS 
tato 'ye antāḥ' ityṛcā vādhūyenācchādayati 
navaṃ vasānaḥ 
ityāvrajati  KauśS 
pūrvāparaṃ yatra nādhigachet brahmāparam 
iti kuryāt  KauśS 
gaurdakṣiṇā pratīvāhaḥ  KauśS 
'navaṃ vasānaḥ' ityṛcaṃ japitvā kartā 
sarve gṛhamāgacchanti 
vedimadhye kartā upaviśati 
abhyātānādyuttaratantram 
iti caturthikākarma 
vivāhe udvāhe sati ekā gaurdakṣiṇā 
yadi mantrapramāṇaṃ na jānāti tadā 'brahmāparam' ityṛcā sarvaṃ kartavyam 
jīvaṃ rudanti 
yadīme keśinaḥ 
iti juhoti  KauśS 
eṣa sauryo vivāhaḥ  KauśS 
brahmāparam 
iti brāhmyaḥ  KauśS 
kumāryāṃ nīyamānāyāṃ pitṛgṛhādyadi rodanaṃ bhavati tadedaṃ prāyaścittam 
abhyātānāntaṃ kṛtvā 'jīvaṃ rudanti' ityekayā
'yadīme keśinaḥ' iti catasṛbhiretābhirājyaṃ juhoti 
abhyātānādyuttaratantram 
rudanaprāyaścittam 
āvṛtaḥ prājāpatyāḥ prājāpatyāḥ  KauśS 
āvṛtāḥ prājāpatya iti 
śūdrasya vivāhe sarvaṃ tūṣṇīṃ kāryamājyādi 
vivāha udvāhāni samāptāni 
agnyādheyaṃ ca yātrārthaṃ dharmaputrārthameva ca
bhāryā saṃskāramudvāhaṃ daśame prāha no guruḥ 
pañcamī kaṇḍikā  KKp 
iti kauśikapaddhatau daśamo'dhyāyaḥ 
atha ekādaśo'dhyāyaḥ
pitṛmedhaḥ
atha pitṛmedhaṃ vyākhyāsyāmaḥ  KauśS 
atha anteṣṭipitṛmedhaṃ vyākhyāsyāmaḥ 
dahananidhānadeśe parivṛkṣāṇi nidhānakāla iti brāhmaṇoktam  KauśS 
'vṛkṣavarjite deśe dahananidhānaṃ kartavyam' iti brāhmaṇenoktam 
āhitāgnerekāgneścāyaṃ saṃskāraḥ 
durbalībhavantaṃ śālātṛṇeṣu darbhānāstīrya syonāsmai bhava 
ityavarohayati  KauśS 
mantroktāvanumantrayate  KauśS 
durbalībhavantaṃ mumūrṣantamagnihotraśālāyāmāvasathyaśālāyāṃ vā śālātṛṇānyāstīrya teṣūpari darbhān stṛṇāti 
'syonāsmai bhava' iti tisṛbhirṛgbhiḥ taṃ puruṣaṃ darbheṣu svāpayati 
idaṃ karma maraṇakāle 
atha yadi kākapipīlikāsarpavyāghraśṛṅgiśvāpadādiṣu daṃṣṭrādaṃśadoṣānmriyeta tadedaṃ prāyaścittamucyate
yatte kṛṣṇaḥ 
ityavadīpayati  KauśS 
'yatte kṛṣṇaḥ śakunaḥ' ityṛcā tasya daṣṭavraṇamagninā dahati 
atha sambhārā ucyante
āhitāgnau prete sambhārān sambharati  KauśS 
ājyaṃ ca pṛṣadājyaṃ cājaṃ ca gāṃ ca  KauśS 
vasanaṃ pañcamam  KauśS 
hiraṇyaṃ pṛṣṭham  KauśS 
ājyaṃ ca pṛṣadājyaṃ ca 
ajaṃ ca gāṃ ca 
vasanaṃ ca 
hiraṇyaśakalāni sapta 
śarīraṃ nānvālabhate  KauśS 
anyaṃ ceṣṭantamanumantrayate  KauśS 
gotriṇaḥ śarīrasparśaṃ kurvanti 
sarvatra kartā brūyāt dūrasthaḥ 
āhitāgnerekāgneśca mṛte sati gṛhe karma ucyate 
kecid vanaṃ nītvā vakṣyamāṇaṃ karma kurvanti 
śāntyudakaṃ karotyasakalaṃ cātanānāṃ cānvāvapate  KauśS 
atha śāntyudakaṃ karoti kartā 
na sakalam 
pratīkatrayeṇa oṣadhitrayeṇa ca 
cātanapratīkatrayaṃ śāntyudaka anuyojayet 
śāntyudakodakena keśaśmaśruromanakhāni saṃhārayanti  KauśS 
anena śāntyudakena udakamiśritena keśaśmaśruromanakhāni saṃhārayati 
āplāvayanti  KauśS 
āplavanaṃ ca kārayati 
sarvaṃ pretasya kuryurgotriṇaḥ na kartā 
anulimpanti  KauśS 
candanādyanulimpanti 
srajo'bhiharanti  KauśS 
evaṃ snātamalaṅkṛtamahatenāvāgdaśena vasanena prachādayati etatte devaḥ 
etattvā vāsaḥ prathamaṃ nvāgan  iti  KauśS 
evaṃ snātamalaṅkṛtamahatenāvāgdaśena vasanena pādau pracchādayati 
'etat te devaḥ' ityṛcā
'etat tvā vāsaḥ' ityṛcā etābhyāṃ dvābhyāṃ vāsamabhimantrayate 
yat lokāḥ smaranti tat sarvaṃ kuryāt 
apemam  ityagniṣu juhoti  KauśS 
athāgnivihāraṃ kuryāt 
tataḥ 'apemam' ityṛcā triṣvagniṣvājyaṃ juhoti ekāgnau ca 
ukhāḥ kurvanti  KauśS 
tāḥ śakṛdābhyantaraṃ limpanti śuṣkeṇa vā pūrayanti  KauśS 
tāḥ pṛthagagnibhiḥ santāpayantyā śakṛdādīpanāt  KauśS 
tāḥ śakṛdā''bhyantaraṃ limpanti 
śuṣkeṇa pūrayitvā''havanīye gārhapatye dakṣiṇāgnau ca pṛthagagnibhiḥ santāpayatyā śakṛdādīpanāt 
teṣāṃ haraṇānupūrvamāhavanīyaṃ prathamaṃ tato dakṣiṇāgniṃ tato gārhapatyam  KauśS 
tāḥ ukhā evaṃ nīyante pretena saha rathena puruṣairvā agnisahitāḥ 
agne āhavanīyaṃ kṛtvā tato dakṣiṇāgniṃ tato gārhapatyamevaṃ haraṇānupūrvyā nīyante 
etat sarvaṃ gṛhe karma 
atha deśāntaramṛte āhitāgnerekāgneśca karmocyate
atha videśe pretasya ā rohata janitrīṃ jātavedasaḥ 
iti pṛthagaraṇīṣvagnīn samāropayanti  KauśS 
'ā rohata janitrīṃ jātavedasaḥ' ityṛcā'raṇidvayaṃ pratāpayati triṣvagniṣu 
trirmantrāvṛttiḥ 
pratāpena agnisamāropaṇam 
yojanaśate'pi samāropaṇe nāpanīyante 
pretasamīpe pātrāṇi ca 
manthanaṃ kṛtvā anteṣṭikarma kuryāt 
teṣu yathoktaṃ karoti  KauśS 
vakṣyamāṇaṃ karma 
atha deśāntaramṛte śarīranāśe vā laukikāgnidagdhe vā asthīni kṛṣṇājine kṛtvā pātracayanādi karma kuryāt 
asthināśe palāśavṛntatrīṇi śatāni ṣaṣṭi cāṅkurāṇāṃ kṛṣṇājine kṛtvā anteṣṭikarma kuryāt 
āhitāgnerekāgneśca idaṃ karma 
samāropaṇam 
athavā mṛtaśarīramagnisamīpa ānīyate tatra saṃskāraḥ 
athavā agnayaḥ pretasamīpa ānīyante 
tatra vidhirucyate 
yasmin pakṣe samāropaṇaṃ kriyate sa pakṣa ucyate 
ubhayorapi pakṣayoḥ samāropaṇaṃ vā 
agnihotrahavanaṃ kuryāt 
agnihotrahavanavidhānamucyate
api vānyavatsāyā vā sandhinīkṣīreṇaikaśalākena vā manthenāgnihotraṃ juhotyā dahanāt  KauśS 
api vānyavatsāyāḥ sandhinīkṣīreṇa vā agnihotraṃ juhoti ā dahanāt 
uktaṃ homavidhānamāhitāgnerekāgneśca 
ekaśalākena vā manthenāgnihotraṃ juhvati 
darśapūrṇamāsayorvidhānamucyate
darśapūrṇamāsayoḥ kṛṣṇakataṇḍulānāṃ tasyā ājyena nāntaṃ na bahiḥ  KauśS 
atha tūṣṇīṃ nirvapati 
kṛṣṇataṇḍulānām 
tasyā ājyena nāntarna bahiḥ 
madhye juhuyāt agneḥ 
palālāni barhiḥ  KauśS 
tilpiñjyā idhmāḥ  KauśS 
tilpiñjyānām idhmagrahaṇam 
grahānājyabhāgau purastāddhomasaṃsthitahomānuddhṛtya  KauśS 
prāṇāpānāvaruddhyai nidhanābhirjuhuyāt  KauśS 
agnihotrahomaṃ kuryāt 
ājyabhāgayoḥ purastāddhomasaṃsthitahomeṣu svāhākāraṃ kuryāt sarvatra 
svadhākāraṃ kuryādanyatra 
brāhmaṇā vā prāṇāpānāvavarudhya nidhanābhiḥ svāhāhomaḥ 
svāhākāravaṣaṭkāravarjaṃ anteṣṭipitṛmedhe sarvatrāpi vinā kartavyam 
deśāntaramṛtasya darbhājyāgnihotraṃ vā samāropaṇaṃ samāptam 
atha prakṛtamucyate
athobhayoḥ uttiṣṭha 
ityutthāpayati  KauśS 
ukhāpradīpanānantaraṃ pretotthāpanakarma ucyate 
athobhayoḥ ekaṃ vihitaṃ karma ucyate 
utthāpanam 
'uttiṣṭha prehi' ityekā
'prehi prehi' 
ityekā 'pra cyavasva' 
ityekā 'udavantī' 
iti dve 'ita eta udāruhan' 
iti catasraḥ
'agnīṣomā pathikṛtā' 
iti tisraḥ 'idaṃ pūrvam' 
ityekā etāḥ trayodaśa utthāpanīsañjñāḥ 
utthāpanībhirṛgbhiḥ pretamutthāpya śakaṭe karoti śayane vā 
pra cyavasva 
iti triḥ saṃhāpayatiṃ yāvatkṛtvaścotthāpayati  KauśS 
'pra cyavasva' ityṛcā pretasya gātrāṇītaścetaśca karoti 
evameva kūdīṃ jaghane nibadhya  KauśS 
paścātkaṭipradeśe rajjvāṃ baddhvā nibadhya gacchati 
imau yunajmi 
iti gāvau yunakti puruṣau vā  KauśS 
'imau yunajmi' ityṛcā vṛṣabhau abhimantrya śakaṭe yunakti anyaḥ śayane puruṣān vā anayarcā 
uttiṣṭha  prehi 
pra cyavasva 
udanvatī 
ita ete 
agnīṣomā 
idaṃ pūrvam 
iti hariṇībhirhareyuḥ ati drava 
ityaṣṭabhiḥ  KauśS 
atha hariṇī ucyate 
'ati drava' ityaṣṭau ṛco hariṇītyucyate 
dahanadeśe nīyamānaṃ hariṇībhirabhimantrayet pretaṃ dūrasthaḥ kartā 
idaṃ te  ityagnimagrataḥ  KauśS 
'idaṃ ta ekam' ityṛcā agnayaḥ pretasyāgre kṛtvābhimantrayate 
ekāgniṃ ca śakaṭe baddhvā 
pātrāṇyagrataḥ kṛtvā 
prajānatyaghnye 
iti jaghanyaṃ gāmedhamagniṃ pariṇīya  KauśS 
'prajānatyaghnye jīva' ityṛcā gāṃ laukikāgniṃ sārasvatahomārthaṃ pariṇīya edhamagniṃ pariṇīya dahanadeśe gatvā 
syonāsmai bhava 
ityuttarato'gneḥ śarīraṃ nidadhāti  KauśS 
'syonāsmai bhava' ityṛcā uttarato'gneḥ pretasya śarīraṃ nidadhāti adhaḥ 
pāṇiṃ cāgnisamīpe nidadhāti 
dahanasthāna idaṃ karma karoti 
adhvaryava iṣṭiṃ nirvapanti  KauśS 
tasyāṃ yathādevataṃ purastāddhomasaṃsthitahomānuddhṛtya  KauśS 
prāṇāpānāvaruddhyai nidhanābhirjuhuyāt  KauśS 
yadi anteṣṭiḥ kṛtā bhavati tataḥ prayogasamāptiḥ asmin sthāne
tatra bhūmau saṃskāra ucyate 
athobhayoḥ apeta 
dadāmi 
iti śāntyudakaṃ kṛtvā samprokṣaṇībhyāṃ kāmpīlaśākhayā dahanaṃ samprokṣya  KauśS 
'apeta vīta' 'dadāmyasmai' iti dvābhyāṃ kāmpīlaśākhayā dahanasthānaṃ samprokṣya 
udīratām  ityuddhṛtyābhyukṣya lakṣaṇaṃ kṛtvā punarabhyukṣya prāgdakṣiṇamedhaścinvanti  KauśS 
'udīratām' ityṛcā uddhṛtyābhyukṣya lakṣaṇaṃ kṛtvā punarabhyukṣya dahanasthānam 
pūrvadakṣiṇakoṇābhimukhāni kāṣṭhāni cinvanti 
iyaṃ nārī  iti patnīmupasaṃveśayati  KauśS 
anyaḥ 'iyaṃ nārī' ityṛcā patnīṃ pretena saha saṃveśayati sahagamanārtham 
tathā ca purāṇe
patinā saha maraṇe lokānantyamavāpnuyāt
ṣaṣṭivarṣasahasrāṇi svargaloke mahīyate 
udīrṣva  ityutthāpayati  KauśS 
atha yadi uttiṣṭhati tadā 'udīrṣva' ityṛcābhimantryotthāpayati 
yaddhiraṇyaṃ bibharti taddakṣiṇe pāṇāvādāyājyenābhighārya jyeṣṭhena putreṇādāpayati idaṃ hiraṇyam  iti  KauśS 
'idaṃ hiraṇyam' ityardharcena yaddhiraṇyaṃ bibharti tad dakṣiṇe pāṇāvādāyājyenābhighāryābhimantrya jyeṣṭhena putreṇā''dāpayati 
svargaṃ yataḥ 
iti dakṣiṇaṃ hastaṃ nirmārjayati  KauśS 
'svargaṃ yataḥ' ityardharcena pretahastaṃ mārjayati putraḥ 
daṇḍaṃ hastāt 
iti mantroktaṃ brāhmaṇasyādāpayati  KauśS 
'daṇḍaṃ hastāt' ityṛcā veṇuyaṣṭiṃ pretahastād gṛhṇāti putraḥ 
mantraṃ kartā sarvatra 
dhanurhastāt 
iti kṣatriyasya  KauśS 
'dhanurhastāt' ityṛcā kṣatriyahastāddhanurgṛhṇāti 
aṣṭrām iti vaiśyasya  KauśS 
'āṣṭraṃ hastāt' iti mantravikāraṃ kṛtvā saha viśā varcasā balena pretāddaṇḍaṃ gṛhṇāti vaiśyaputraḥ 
idaṃ pitṛbhyaḥ 
iti darbhānedhān stṛṇāti  KauśS 
'idaṃ pitṛbhyaḥ' ityardharcena citopari darbhān stṛṇāti 
tatrainamuttānamādadhīta ījānaścittamārukṣadagniṃ  iti  KauśS 
tatra citau pretamuttānamādadhāti 
'ījānaścittamārukṣadagnim' iti dvābhyāmṛgbhyāṃ dūrasthaḥ kartā'numantrayate 
prācyāṃ tvā diśi 
iti pratidiśam  KauśS 
pūrvadakṣiṇataḥ pretaśiraḥ kuryāt 
'prācyāṃ tvā diśi' ityetābhirṛgbhiḥ pretamabhimantrayate sthānasthitam 
netyuparibabhravaḥ  KauśS 
kecit pratidiśaṃ śiraḥ kurvanti 
tannetyuparibabhrava ācāryaḥ 
anumantrayate  KauśS 
anumantraṇaṃ kuryādityarthaḥ 
athāsya saptasu prāṇeṣu sapta hiraṇyaśakalānyavāsyati amṛtamasyamṛtatvāyāmṛtasmin dhehi iti  KauśS 
mantreṇa saptavārān mantrāvṛttiḥ 
ekāgnerapi yathāsambhavaṃ yojayitavyam 
ekādaśe'dhyāye prathamā kaṇḍikā  KKp 
athāhitāgnerdarbheṣu kṛṣṇājinamantarlomāstīrya  KauśS 
āhitāgneradhikāraḥ 
cakṣuṣī śrotre nāsike mukhaṃ ca sapta prāṇāḥ 
āhitāgnerdarbheṣu kṛṣṇājinamantarlomāstīrya 
tatrainamuttānamādhāya  KauśS 
tatra pretamuttānamādhāya 
athāsya yajñapātrāṇi pṛṣadājyena pūrayitvānurūpaṃ nidadhāti  KauśS 
caturgṛhītvā nidadhati pretāṅgeṣu 
pātracayanamucyate 
dakṣiṇe haste juhūm  KauśS 
savya upabhṛtam  KauśS 
kaṇṭhe dhruvāṃ mukhe'gnihotrahavaṇīṃ nāsikayoḥ sruvam  KauśS 
kaṇṭhe dhruvāṃ mukhe'gnihotrahavaṇīm 
nāsikayoḥ agnihotrasruvaṃ pṛṣadājyena pūrayitvā nidhāya 
tānyanumantrayate juhūrdādhāra dyāṃ
dhruva ā roha  iti  KauśS 
'juhūrdādhāra dyām' ityekā
'dhruva ā roha' ityekā 
etābhyāṃ pātrāṇyanumantrayate 
sakṛnmantraḥ 
lalāṭe prāśitraharaṇam  KauśS 
dve tūṣṇīm 
imamagne camasam 
iti śirasīḍācamasam  KauśS 
iḍāpātrīṃ śirasi nidhāya 'imamagne camasam' iti dvābhyāmanumantrayate 
devā yajñam 
ityurasi puroḍāśam  KauśS 
'devā yajñam' iti tisṛbhirhṛdaye puroḍāśamanumantrayate yadi puroḍāśo bhavati 
dakṣiṇe pārśve sphyaṃ savya upaveṣam  KauśS 
udare pātrīm  KauśS 
udare piṣṭapātrī 
aṣṭhīvatorulūkhalamusalam  KauśS 
aṣṭhīvato jānuḥ prasiddhastatrolūkhalaṃ musalaṃ ca 
śroṇyoḥ śakaṭam  KauśS 
śroṇipradeśe śakaṭam 
antareṇorū anyāni yajñapātrāṇi  KauśS 
antareṇorū anyāni yajñapātrāṇi jaṅghyormadhye anyāni praṇītācamasahotṛcamasabrahmacamasayajamānacamasaantardhānakaṭa
pūrṇapātraṣaḍavattādīni pṛṣadājyena pūrayitvā nidadhyāt tūṣṇīm 
pādayoḥ śūrpam  KauśS 
apo mṛnmayānyupaharanti  KauśS 
mṛnmayāni apsumadhye nidadhyāt 
ayasmayāni nidadhati  KauśS 
lohamayāni bhūmau nikhanati tūṣṇīm 
amā putrā ca dṛṣat  KauśS 
aśmamayāni svadhitidātraparśvādi dṛṣadupalakaṃ bhūmau nidadhyāt 
ekāgnerāhitāgneradhikāraḥ 
athobhayoḥ apaśyaṃ yuvatiṃ
prajānatyaghnye 
iti jaghanyāṃ gāṃ prasavyaṃ pariṇīyamānāmanumantrayate  KauśS 
'apaśyaṃ yuvatim' iti dvābhyāmṛgbhyāṃ citau pārśvataḥ apasavyaṃ gāṃ pariṇīyamānāmanumantrayate 
tāṃ nairṛtena jaghanatāghnanta upaveśayanti  KauśS 
gāṃ nirṛtideśe jaghanapradeśe lakuṭena ghātayitvā mārayanti 
yathā hanyamānā gauḥ upaviśati tathā kartavyam 
śūdrījātasya putrasya etat karma 
nānyo mārayati 
tasyāḥ pṛṣṭhato vṛkkāvuddhārya pāṇyorasyādadhati ati drava śvānau  iti  KauśS 
dakṣiṇe dakṣiṇaṃ savye savyam  KauśS 
goṣṭhadeśād vṛkkāvuddhārya pretahastayordadāti dakṣiṇe dakṣiṇaṃ savye savyam 
'ati drava' iti tisṛbhiranumantrayate kartā dūrasthaḥ 
hṛdaye hṛdayam  KauśS 
gohṛdayaṃ pretahṛdaye dadāti 
agnervarma 
iti vapayā saptachidrayā mukhaṃ prachādayanti  KauśS 
'agnervarma' ityṛcā vapayā saptachidrayā pretamukhaṃ chādayati 
yathāgātraṃ gātrāṇi  KauśS 
dakṣiṇairdakṣiṇāni savyaiḥ savyāni  KauśS 
anubaddhaśiraḥpādena gośālāṃ carmaṇāvachādya  KauśS 
anubaddhaśiraḥpādena carmaṇā pretamavacchādya 
ajo bhāgaḥ  uttvā vahantu 
iti dakṣiṇato'jaṃ badhnāti  KauśS 
tataḥ 'ajo bhāgaḥ' iti dve 'uttvā vahantu' ityekā etābhistisṛbhirdakṣiṇapārśve citau ajaṃ paśuṃ badhnāti 
yathā dahyate tathā badhnāti 
tatrocyate 
tathā ca māhakiḥ ajo hanyate dahyate 
asmādvai tvamajāyathā ayaṃ tvadadhi jāyatāmasau svāhā ityurasi gṛhye juhoti  KauśS 
 ekāgniṃ pretahṛdaye kṛtvā 'asmādvai tvamajāyathā ayaṃ tvadadhi jāyatāmasau svāhā' ityanena mantreṇājyaṃ juhoti kartā'spṛṣṭaḥ san athavā gotriṇaḥ 
tathāgniṣu juhoti agnaye svāhā kāmāya svāhā lokāya svāhā iti  KauśS 
athāhavanīyādiṣu juhoti 'agnaye svāhā kāmāya svāhā lokāya svāhā' iti 
'agnaye svāhā' iti tribhiḥ svāhākārairājyaṃ juhoti 
iti tisrastisra āhutīḥ 
dakṣiṇāgnāvityeke  KauśS 
khaṇḍakalpaṃ manyante 
pretaṃ vedimadhye yathādikṣu agnayaḥ 
mainamagne vi dahaḥ 
śaṃ tapa 
ā rabhasva 
prajānantaḥ 
iti kaniṣṭha ādīpayati  KauśS 
atha putro'gniṃ dadāti 
pretasya piṇḍadānaṃ kṛtvā apradakṣiṇamudakadhārāṃ bhrāmayitvā karakaiḥ prete triḥ śabdaṃ kṛtvā bhūmau prakṣipati tato'gniṃ dadāti 
etairmantrai svayaṃ paṭhitvā na kartā 
'mainamagne' iti catasraḥ
'śaṃ tapa mātitapa' ityṛcā 'ā rabhasva jātavedaḥ' iti tribhiḥ 'prajānantaḥ prati gṛhṇantu' ityekā
etābhirṛgbhiḥ kaniṣṭhaputro gotriṇo vā anyo vā ādīpayati 
tato devaheḍanenānuvākena sruveṇājyaṃ juhoti 
ādīpte sruveṇa yāmān homāñjuhoti pareyivāsaṃ pravato mahīḥ  iti  KauśS 
yamo no gātuṃ prathamo viveda 
iti dve prathame  KauśS 
aṅgiraso naḥ pitaro navagvāḥ 
iti saṃhitāḥ sapta  KauśS 
yo mamāra prathamo martyānām 
ye naḥ pituḥ pitaro ye pitāmahāḥ 
ityekādaśa  KauśS 
prajvalite citau kartā ādīpte sati sruveṇa khādireṇa yāmyān homān juhoti 
ekībhūteṣvagniṣu 
ekāgnerapi 
'pareyivāṃsam'
'yamo no gātum' iti dve iti prathamaḥ pakṣaḥ 
'aṅgiraso naḥ pitaro navagvāḥ' iti saṃhatāḥ sapta iti dvitīyaḥ pakṣaḥ 
'pareyivāṃsam' iti dve 'aṅgiraso naḥ pitaraḥ' iti sapta 'ye naḥ pituḥ pitaro ye pitāmahāḥ' iti dve etāḥ samastā ekādaśa tṛtīyaḥ pakṣaḥ 
etaiḥ samuccitairājyaṃ juhoti 
ekena pakṣeṇa 
atha sapta nava ekādaśādi brāhmaṇāḥ pūrvābhimukhopaviṣṭāḥ 'o cit sakhāyam' 
iti kāṇḍaṃ sakalaṃ japanti 
vivāhe sūryavat 
atha sārasvatāḥ  KauśS 
sarasvatīṃ devayanto havante
sarasvatīṃ pitaro havante
sarasvati yā sarathaṃ yayātha 
sarasvati vrateṣu te
idaṃ te havyaṃ ghṛtavat sarasvati 
indro mā marutvān  iti  KauśS 
dakṣiṇato'nyasminnanuṣṭhātā juhoti  KauśS 
atha sārasvatān homān kartā karoti 
'sarasvatīṃ devayanto havante' ityekā
'sarasvatīṃ pitaro havante' ityekā
'sarasvati yā saratham' ityekā
'sarasvati vrateṣu te' ityekā
'idaṃ te havyam' ityekā
'indro mā marutvān' iti pañcabhiḥ etairājyaṃ juhoti citau 
ete sārasvatāḥ 
dakṣiṇataḥ kaniṣṭhaputro yāmasārasvatān homān karoti 
atha kartā 
sarve homāḥ pitryupavītinā kartavyāḥ 
karma vā sārasvataṃ yajñopavītinā kartavyam 
sarvairupatiṣṭhanti trīṇi prabhṛtibhirvā  KauśS 
atha sarve bāndhavāḥ 'o citsakhāyam' 
iti kāṇḍenopatiṣṭhante 
athavā 'sahasraṇīthāḥ kavayaḥ' 
itiprabhṛtaya upatiṣṭhante 
'trīṇi padāni' 
ityādi upatiṣṭhante dahyamāne gotriṇaḥ 
api vānuṣṭhānībhiḥ  KauśS 
etā anuṣṭhānyaḥ  KauśS 
mainamagne vi dahaḥ 
itiprabhṛti ava sṛja 
iti varjayitvā sahasraṇīthāḥ 
ityātaḥ  KauśS 
athavā 'mainamagne vi daha' ityādi 'ava sṛja' ityekāṃ varjayitvā 'sahasraṇīthāḥ' ityantam 
etā anuṣṭhānyaḥ 
etairupatiṣṭhante 
ā rohata janitrīṃ jātavedasaḥ 
iti pañcadaśabhirāhitāgnim  KauśS 
'ā rohata janitrīṃ jātavedasaḥ' iti pañcadaśabhirṛgbhirāhitāgniṃ citau upatiṣṭhante 
athavā etat karma āhitāgnerekāgnau 
atha ubhayoḥ karma ucyate 
mitrāvaruṇā pari māmadhātām 
iti pāṇī prakṣālayate  KauśS 
'mitrāvaruṇā pari māmadhātām' ityṛcā sarve pāṇī prakṣālayante 
varcasā mām 
ityācāmati  KauśS 
'varcasā mām' ityṛcā sarve ācāmayanti 
vivasvānnaḥ 
ityuttarato'nyasminnanuṣṭhātā juhoti  KauśS 
tataḥ kartā 'vivasvānaḥ' iti dvābhyāmuttarataḥ anyasminnanuṣṭhātā juhoti 
samāptaṃ dahanakarma 
dvitīyā kaṇḍikā  KKp 
atha prathame divase putragotriṇāṃ śāntirucyate 
yavīyaḥprathamāni karmāṇi prāṅmukhānāṃ yajñopavītināṃ dakṣiṇāvṛtām  KauśS 
udakāñjaliṃ pretāya dattvā snānaṃ ca kṛtvā tataḥ karma kuryāt 
gotriṇo vā laghuputro vā 
prāṅmukhānāṃ yajñopavītināṃ sarveṣāṃ bhavanti 
athaiṣāṃ saptasapta śarkarāḥ pāṇiṣvāvapate  KauśS 
saptasapta śarkarāḥ pāṇiṣvāvapate 
tāsāmekaikāṃ savyenāvācīnahastenāvakiranto'navekṣamāṇā vrajanti  KauśS 
striyo vā puruṣasya ca kaniṣṭhādi tāsāmekaikāṃ savyena vā dakṣiṇena vā'vācīnahastenāvakiranti 
tataḥ anavekṣamāṇā vrajanti 
apāghenānumantrayate  KauśS 
sarve'grato brahmaṇo vrajanti  KauśS 
mā pra gāma  iti japanta udakānte vyaghāpāghe japanti  KauśS 
paścādavasiñcati  KauśS 
uduttamam  iti jyeṣṭhaḥ  KauśS 
'apa naḥ śośucadagham' 
iti sūktenānumantrayate kartā 
sarve bāndhavā agre vrajantaḥ 'mā pra gāma' ityṛcaṃ japantaḥ 
kartā paścād bāndhavānām 
caturthe'hani śucitvam 
kartā dūrastho mantraṃ brūyāt 
udakānte vyaghāpāghe japanti 
gacchatāmudakasamīpe 'vi devāḥ' 
'apa naḥ śośucat' iti sūktadvayaṃ brahmā japati 
sūktadvayaṃ vyaghāpāghābhyām 
'uduttamam' iti brāhmaṇāḥ sarve svayamavasiñcati snānaṃ kurvanti 
payasvatīḥ 
iti brahmoktāḥ piñjūlīrāvapati  KauśS 
'payasvatīroṣadhayaḥ' ityṛcā brāhmaṇāḥ sarve snānaṃ kurvanti 
tataḥ ekaviṃśā darbhapiñjūlīḥ nadyāṃ hrade vāvapati brahmā 
śāntyudakenācamyābhyukṣya aśvāvatīm 
iti nadīṃ tārayate  KauśS 
tatra śāntyudakaṃ karoti 
sarveṣāmācamanaṃ dadāti 
abhyukṣya 'aśvāvatīm' ityṛcā nadīṃ tarato'numantrayate 
nakṣatraṃ dṛṣṭvopatiṣṭhate nakṣatrāṇāṃ mā saṅkāśaśca pratīkāśaścāvatām iti  KauśS 
bahiḥ sthitvā nakṣatraṃ dṛṣṭvopatiṣṭhate 'nakṣatrāṇāṃ mā saṅkāśaśca' iti mantreṇa 
śāmyākīḥ samidha ādhāyāgrato brahmā japati  KauśS 
yasya trayā gatamanuprayanti devā manuṣyāḥ paśavaśca sarve 
taṃ no devaṃ mano adhi bravītu sunītirno nayatu dviṣate mā radhāma iti śāntyudakenācamyābhyukṣya  KauśS 
śāmyākīḥ samidha ādāya tataḥ sarve āgacchanti 
tato'gre brahmā bhūtvā 'yasya trayā gatam' iti mantraṃ japati 
tataḥ śāntyudakenācamanaṃ kurvanti gṛhasamīpe sarve 
nissālām  iti śālāniveśanaṃ samprokṣya  KauśS 
ūrjaṃ bibhrat 
iti prapādayati  KauśS 
'niḥsālām' iti śālāṃ samprokṣya kartā 'ūrjaṃ bibhrat' iti ṣaḍarcena bāndhavān gṛhe praveśayati 
nadīmālambhayati gāmagnimaśmānaṃ ca  KauśS 
tāḥ piñjūlīḥ ālambhayati 
gām 
agniḥ laukikaḥ 
ekāgnervā 
aśmānaṃ ca 
etānyālambhayate 
yavo'si yavayāsmadūdveṣo yavayārātim iti yavān  KauśS 
'yavo'si yavaya' iti mantreṇa yavānālambhante sarve 
khalvakāsya iti khalvān khalakulāṃśca  KauśS 
'khalvakāsya' iti mantreṇa khalvakān kulatthāṃścālabhante 
vyaghāpāghābhyāṃ śāmyākīrādhāpayati  KauśS 
'vi devāḥ'  'apa naḥ śośucadagham' 
iti sūktābhyāṃ śāmyākīḥ samidha ādadhāti kartā laukike vā ekāgnau vā 
gotriṇāṃ caturahamaśucitvam 
tāsāṃ dhūmaṃ bhakṣayanti  KauśS 
tāsāṃ dhūmaṃ bhakṣayanti bāndhavāḥ 
yadi putrasyāgnistadā ekāgnau athavā laukike 
prathame'hani etat karma 
samāptametatkarma 
atha dvitīye'hani karmocyate
yadyat kravyād gṛhyedyadi kravyādā nānte'paredyuḥ 
divo nabhaḥ śukraṃ payo duhānā iṣamūrjaṃ pinvamānāḥ 
apāṃ yonimapādhvaṃ svadhā yāścakṛṣe jīvaṃstāste santu madhuśrutaḥ ityagnau sthālīpākaṃ nipṛṇāti  KauśS 
'divo namaḥ' ityṛcāgniṃ prajvālya sthālīpākaṃ sakṛt sarvahutaṃ karoti dahanasannidhau 
na tantram 
dahane vā sakṛt sarvahutaṃ karoti sthālīpākam 
ādahane cāpivānyavatsāṃ dohayitvā tasyāḥ pṛṣṭhe juhoti vaiśvānare haviridaṃ juhomi  iti  KauśS 
athavā anyavatsāṃ gāṃ dohayitvā tasyāḥ pṛṣṭhe juhoti 'vaiśvānare haviḥ' ityekayā 
tasyāḥ payasi  KauśS 
sthālīpāka ityeke  KauśS 
śrapayitvetyeke ācāryā manyante 
samāptaṃ dvitīye'hani karma 
tṛtīye nāsti karma 
caturthe'hani karmocyate
ye agnayaḥ  iti pālāśyā darvyā manthamupamathya kāmpīlībhyāmupamanthanībhyāṃ tṛtīyasyāmasthīnyabhijuhoti  KauśS 
 'ye agnayaḥ' iti daśarcena sūktena pālāśyā darvyā manthaṃ saktumanthamupamathya kāmpīlībhyāmupamanthanībhyāṃ pratyṛcam asthīnyupari homaṃ kuryāt 
upa dyām  śaṃ te nīhāraḥ 
iti mantroktānyavadāya  KauśS 
kṣīrotsiktena brāhmaṇasyāvasiñcati madhūtsiktena kṣatriyasyodakena vaiśyasya  KauśS 
'upa dyāmuṣa vetasam' iti dve
'śaṃ te nīhāraḥ' ityekā etābhirṛgbhirmantroktānāmoṣadhīnāmudakaṃ kṣīraṃ caikatra kṛtvābhimantrya brāhmaṇasyāsthīni niṣiñcati 
mantroktā oṣadhaya ucyante 
vetasaśca 
karṇaśca 
nadīphenaśca 
avakā cāgaruherukā ca 
bṛhaddūrvā ca 
ākāśaphenaśca 
maṇḍūkaparṇī ca 
śuktikā ca 
etā mantroktā oṣadhayaḥ 
madhūdakena kṣatriyasya tenaiva mantreṇa mantroktāśca 
udakenauṣadhisahitena tenaiva mantreṇa vaiśyasya 
ava sṛja  ityanumantrayate  KauśS 
ekāgneścāhitāgneśca dahanam 'ava sṛja' ityṛcānumantrayate 
mā te manaḥ  yatte aṅgam 
iti sañcinoti pacchaḥ  KauśS 
atha piṇḍapradānaṃ sañcayanaśrāddhamekoddiṣṭaṃ ca kṛtvā tataḥ sañcayanaṃ karoti 
'mā te manaḥ' ityṛcā 'yatte aṅgam' ityṛcā etābhyāmasthīnyabhimantrya kalaśe nidadhāti 
pālāśapatreṇa vā gṛhītvā pacchaḥ pādataḥ 
prathamaṃ śīrṣakapālāni  KauśS 
paścāt kalaśe samopya sarvasurabhicūrṇairavakīryotthāpanībhirutthāpya hariṇībhirhareyuḥ  KauśS 
paścāt kalaśe nidadhāti 
paścāt sarvauṣadhicūrṇāni ca kalaśe nidadhāti utthāpanībhiḥ kalaśamutthāpya hariṇībhirhareyuḥ 
'uttiṣṭha'  'prehi' 
 'pracyavasva' 
 'udanvatī' 
 'ita ete' 
 'agnīṣomā' 
 'idaṃ pūrvam' 
ityutthāpanīḥ 
'ati drava'  ityaṣṭābhirhariṇībhiḥ 
mā tvā vṛkṣaḥ 
iti vṛkṣamūle nidadhāti  KauśS 
'mā tvā vṛkṣaḥ' ityṛcāsthikalaśaṃ mūle nikhanati 
syonāsmai bhava 
iti bhūmau trirātramarasāśinaḥ karmāṇi kurvate  KauśS 
athavā 'syonāsmai bhava' ityṛcābhimantrya yadi bhūmau nikhanati tadānayā 
samāptaṃ sañcayanaṃ caturthe'hani 
kecit 'yavīyaḥprathamāni karmāṇi' KauśS 
ityādi caturthe divase kurvanti 
sarvatra ubhayoḥ karma 
tathā ca māhakiḥ  'āvasathyāgnihotṛkayoḥ samānaṃ sarvaṃ karma bhavati' 
caturthe'hani kecid 'yavīyaḥprathamāni karmāṇi' KauśS 
ityādi atra kurvanti 
ubhayoḥ 
tathā ca yājñavalkyaḥ 
'dvāre upaviśya nimbapatrāṇi' ityādi śucirbhūtvā tataḥ karmādhikāraḥ 
kecid yathāpaṭhitaṃ sūtraṃ tathā sarvameva kurvanti 
tataḥ prabhṛti gotriṇāṃ māṅgalyaṃ kurvanti 
yathākuladharmeṇa vā 
āvasathyāgniśeṣaṃ gṛhe dhārayitvā araṇirvā nidhāyāmāvāsyāyāṃ kravyācchamanaṃ kuryāt putro yadyāhitāgnirbhavati 
atha gotriṇaḥ trirātramarasāśinaḥ karmāṇi nityanaimittikakāmyāni kurvanti 
daśarātra ityeke  KauśS 
yathākuladharmaṃ vā  KauśS 
daśarātra ityeke 
yathākuladharmeṇa vā 
ūrdhvaṃ tṛtīyasyā vaivasvataṃ sthālīpākaṃ śrapayitvā vivasvānnaḥ 
iti juhoti  KauśS 
 caturthe'hani asthisañcayanaṃ kṛtvā gṛhe āgatya tataḥ kartā vaivasvatadevatākaṃ sthālīpākaṃ śrapayitvājyabhāgāntaṃ kṛtvā 'vivasvānnaḥ' iti  
dvābhyāṃ pratyṛcaṃ dve āhutī juhoti  
yuktābhyāṃ tṛtīyām  KauśS 
yuktābhyāṃ tṛtīyāmāhutim 
ānumatīṃ cutarthīm  KauśS 
anumataye svāheti caturthīm 
śeṣaṃ śāntyudakenopasicyābhimantrya prāśayati  KauśS 
śāntyudakaṃ kṛtvā hutaśeṣaṃ sthālīpākaṃ śāntyudakenopasicya 'vivasvānnaḥ' iti dvābhyāmabhimantrya prāśayati 
samānodakā gotriṇaḥ daśapuruṣāt saptapuruṣādvā yathā te samānodakāḥ 
ā pra cyavethām 
iti gāvāvupayacchati  KauśS 
atha dakṣiṇāṃ dadāti 
'ā pra cyavethām' ityṛcā pretavahanavṛṣabhau abhimantrya gṛhṇāti kartā 
daśa gāvo dakṣiṇā 
aparimitā vā dvāviṃśatyā vā yathāśakti 
eyamagan  iti daśagavāvarārdhyā dakṣiṇā  KauśS 
'eyamagan' ityṛcā dakṣiṇā abhimantrya gṛhṇāti 
caturthe'hani idaṃ karma 
ekādaśe vā 
samāptaṃ caturahakarma 
atha karturyamavratamucyate
dvādaśarātraṃ kartā yamavrataṃ caret  KauśS 
yamavrataṃ kartā caret dvādaśarātram 
ekacailastricailo vā  KauśS 
haviṣyabhakṣaḥ  KauśS 
sāyamprātarupaspṛśet  KauśS 
sāyamprātaḥ snānaṃ kuryāt 
brahmacārī vratyadhaḥ śayīta  KauśS 
svastyayanāni prayuñjīta  KauśS 
sāyamprātaryajñopavītī bhūtvā karma kuryāt 
svastyayanānyucyante 
'vivasvānnaḥ' 
iti dve 'indra kratuṃ naḥ' 
ityekā 'prāsmat pāśān' 
ityekā 'tyamū ṣu' 
'trātāram' 
'ā mandraiḥ' 
iti 'yo agnau' 
ityṛcā 'prāṇāya namaḥ' 
ityṛcā 'prāṇa mā mat' 
ityekā 'namaste ghoṣiṇībhyaḥ' 
ityekā 'svasti no astvabhayaṃ naḥ' 
ityardharcaṃ
'pṛthivī śāntiḥ' 
etāni svastyayanāni japet 
yamakāṇḍapaṭhane anteṣṭipitṛmedhakaraṇe etasmin prakaraṇe sarvatrāyaṃ svastyayanāni 
samāptaṃ sañcayanam 
anteṣṭikarma 
pātracayanaṃ ca 
yamavrataṃ ca 
ekādaśe tṛtīyā kaṇḍikā  KKp 
atha pitṛmedha ucyate 
'pitṛmedhaḥ saṃvatsare kuryāt' iti śrutiḥ 
athavā 'saṃvatsarāmadhye kuryāt' iti 
māghakālādikālā vakṣyante
pitṝn nidhāsyan sambhārān sambharati  KauśS 
pitryupavītī anteṣṭipitṛkarma kuryāt 
ekādaśa carūñcakrakṛtān kārayati  KauśS 
 śatātṛṇṇasahasrātṛṇṇau ca pāśīmūṣaṃ sikatāḥ śaṅkhaṃ śālūkaṃ sarvasurabhiśamīcūrṇakṛtaṃ śāntavṛkṣasya nāvaṃ tripādakam  KauśS  
mṛṇmayaṃ śatacchidraṃ sahasracchidraṃ ca dvitīyaṃ mṛṇmaye dve kuryāt 
sukhakiram 
sikatāḥ 
śaṅkhaḥ prasiddhaḥ 
śālūkāni prasiddhāni 
surabhisarvauṣadhicūrṇam 
śamīpatracūrṇaṃ ca 
śāntavṛkṣasya nāvam 
tripādaṃ śivayam 
 dve niḥśīyamāne nīlalohite sūtre savyarajjuṃ śāntavṛkṣasya caturaḥ śaṅkūṃścaturaḥ paridhīn vāraṇaṃ śāmīlamaudumbaraṃ pālāśaṃ vṛkṣasya śāntauṣadhīḥ 
niḥśīyamāne jīrṇavāsasī dve 
nīlalohitasūtre prasiddhe 
prasavyaṃ rajjum 
śāntavṛkṣasya caturaḥ śaṅkūn 
caturaḥ paridhīn 
vāraṇaṃ śāmīlamaudumbaraṃ pālāśam eteṣāṃ vṛkṣāṇāṃ śaṅkvaḥ paridhayaśca 
śāntavṛkṣādvā 
dve śāntapuṭikā 
ete sambhārā āhartavyāḥ 
iti pitṛnidhānasambhārāḥ 
atha pitṛnidhānakāla ucyate
māghe nidadhyāt mā'ghaṃ bhūt iti  KauśS 
pāpaṃ kule mā bhavat 
māghamāse amāvāsyāyāṃ nidadhyāt 
śaradi nidadhyāt śāmyatvagham iti  KauśS 
nidāghe nidadhyāt nidahyatāmagham iti  KauśS 
amāvāsyāyāṃ nidaghyādamā hi pitaro bhavanti  KauśS 
athavā śaradi nidāghe uṣṇakāle nidadhyāt 
iti kālā uktā nidhānasya 
athāvasānam  KauśS 
asthigṛhyamucyate 
tat sthānamucyate 
tadyat samaṃ samūlamavidagdhaṃ pratiṣṭhitaṃ prāgudakpravaṇam  KauśS 
yatrākaṇṭakā vṛkṣāścauṣadhayaśca  KauśS 
yatra śāntavṛkṣā oṣadhayaśca tatra kuryāt 
avasānasthānamevaṃvidhaṃ kuryāt 
ityavasānasthānam 
unnataṃ svargakāmasya  KauśS 
unnataṃ svargakāmasya cayanaṃ kuryāt 
atha caturdaśyāmidaṃ karma vakṣyate
śvo'māvāsyeti gāṃ kārayate  KauśS 
śvo'māvāsye prabhāte karma kuryāt 
caturdaśyāṃ gāṃ mārayati  na kartā 
tasyāḥ savyaṃ cāpaghanaṃ prapākaṃ ca nidhāya  KauśS 
bhikṣāṃ kārayati  KauśS 
tasyāḥ savyasakthijaghanaraktapittaudaramāṃsāni varjayitvā śeṣāṇi māṃsāni sthāpayitvā vaśāvidhānena 
śakaḥ  agre viniyogo bhaviṣyati 
samāṃsaḥ piṇḍapitṛyajñaḥ 
grāme yāmasārasvatān homān hutvā  KauśS 
grāmamadhye maṇḍapaṃ kṛtvā tatraikāgneryāmasārasvatān homān hutvā araṇībhyāmagniṃ mathitvā 
kecid gomāraṇakarma varjayanti  tantraṃ vā 
samprokṣaṇībhyāṃ kāmpīlaśākhayā niveśanamanucarya  KauśS 
samprokṣaṇībhyāṃ kāmpīlaśākhayā niveśanasthānaṃ śodhayitvā 'apeta vīta' 
'dadāmyasmai' 
iti dvābhyāṃ śāntyudakaṃ kṛtvā niveśanaṃ samprokṣati 
prāgdakṣiṇaṃ śākhāṃ pravidhya sīreṇa karṣayitvā śākhābhiḥ parivārya  KauśS 
prāgdakṣiṇaṃ śākhāṃ pravidhya 
tataḥ sīreṇa karṣayitvā śākhābhiḥ parivārya veṣṭayitvā 
avasānasthānakarma 
athāsthikarmocyate
punardehi  iti vṛkṣamūlādādatte  KauśS 
'punardehi vanaspate' ityṛcā vṛkṣamūlādādatte 
yatte kṛṣṇaḥ 
iti bhūmervasane samopya sarvasurabhicūrṇairavakīryotthāpanībhirutthāpya hariṇībhirhareyuḥ  KauśS 
yadi bhūmau 'yatte kṛṣṇaḥ' ityṛcā bhūmerādatte 
asthīni vasane samopya bandhanaṃ kṛtvā sarvasurabhicūrṇairavakīrya tato granthiṃ kṛtvā tata utthāpanībhirutthāpya hariṇībhirhareyuḥ 
tato vakṣyamāṇaṃ karma kuryāt 
athāsthināśe prāyaścittakarmocyate
avidanto deśāt pāṃsūn  KauśS 
asthināśe taddeśāt pāṃsuṃ gṛhītvā vasane samopya tata utthāpanībhirutthāpya hariṇībhirhareyuḥ 
'uttiṣṭha prehi' 
 'pra cyavasva' 
 'udanvatī' 
 'ita ete' 
 'agnīṣomā' 
 'idaṃ pūrvam' 
ityutthāpanīḥ 
'ati drava'  ityaṣṭābhirhariṇīḥ 
api vodakānte vasanamāstīrya asau iti hvayet  KauśS 
athavodakānte vasanamāstīrya 'asau' iti vapet 
tatra yo janturnipatet tamutthāpanībhirutthāpya hariṇībhirhareyuḥ  KauśS 
api vā trīṇi ṣaṣṭiśatāni palāśatsarūṇām  KauśS 
athavā trīṇi śatāni ṣaṣṭiśca pālāśatsarūṇāṃ taiḥ puruṣaṃ kalpayitvā tamutthāpanībhirutthāpya hariṇībhirhareyuḥ 
śarīradagdhe'sthināśe ca etat prāyaścittaṃ bhavati 
samāptaṃ deśāntaramṛte'sthināśe ca 
grāme dakṣiṇodgadvāraṃ vimitaṃ darbhairāstārayati  KauśS 
grāmamadhye yo maṇḍapaḥ pūrvaṃ kṛtaḥ tasyottaradvāraṃ dakṣiṇadvāraṃ ca kuryāt 
tataḥ maṇḍapaṃ darbhaiḥ saṃstārayati 
uttaraṃ jīvasañcaro dakṣiṇaṃ pitṛsañcaraḥ  KauśS 
uttareṇa manuṣyāḥ sañcaranti 
dakṣiṇena pitrasthīni 
anastamita ā yāta 
ityāyāpayati  KauśS 
tasmin maṇḍapa anastamita āditya idaṃ karma kuryāt 
'ā yāta pitaraḥ' ityṛcāsthīni maṇḍape praveśayati dakṣiṇadvāre 
ācyā jānu  ityupaveśayati  KauśS 
'ācyā jānu' ityṛcā tripāde piṭake upaveśayati asthiputtalakam 
saṃ viśantu 
iti saṃveśayati  KauśS 
'saṃ viśantu' ityṛcā saṃveśayati 
etadvaḥ pitaraḥ pātram iti trīṇyudakaṃsān ninayati  KauśS 
'etadvaḥ pitaraḥ pātram' iti mantreṇa trīnudakapūrṇān kaṃsapātrān asthyabhimukho ninayet 
trirmantrāvṛttiḥ 
tasmin maṇḍape 
trīn snātānuliptān brāhmaṇān madhumanthaṃ pāyayati  KauśS 
brahmaṇe madhuparkamāhārayati  KauśS 
gāṃ vedayante  KauśS 
kuruta ityāha  KauśS 
tasyā dakṣiṇamardhaṃ brāhmaṇān bhojayati savyaṃ pitṝn  KauśS 
brahmaṇe madhuparkamāhārayati kartā pūrvaṃ govikalpena 
yadi gāṃ karoti tasyā dakṣiṇamardhaṃ brāhmaṇān bhojayati 
savyaṃ pitṛhomena yojayitavyam 
vaśāvidhānena 'pitṛbhyaḥ svadhā' iti pradhānamantraḥ 
ekādaśe caturthī kaṇḍikā  KKp 
vaha vapāṃ jātavedaḥ pitṛbhyo yatraitān vettha nihitān parāke 
medasaḥ kulyā upa tān sravantu satyā eṣāmāśiṣaḥ santu kāmāḥ svāhā svadhā iti vapāyāstrirjuhoti  KauśS 
'vaha vapām' iti vapāyāstrirjuhoti 
imaṃ yama  iti yamāya caturthīm  KauśS 
'imaṃ yama' ityṛcā yamāya caturthīm 
samāptaṃ govadhaṃ pitṛdaivatam 
ekaviṃśatyā yavaiḥ kṛśaraṃ randhayati yutamanyat prapākaṃ ca  KauśS 
tataḥ carudvayaṃ sayavamayavaṃ ca kartā śrapayati 
ekaviṃśatyā yavaiḥ kṛśaraṃ randhayati 
sayavaṃ caruṃ śrapayati 
sayavasya jīvāḥ prāśnanti  KauśS 
sayavasya caroḥ svagotrajā bhojanaṃ kurvanti 
athetarasya piṇḍaṃ nipṛṇāti  KauśS 
yathāśakti prapākādi ayavakṛśareṇāsthisamīpe piṇḍadānaṃ kurvanti 
piṇḍaśeṣamasthikartā bhuñjate 
yaṃ te mantham 
iti mantroktaṃ vimite nipṛṇāti  KauśS 
tadudgatoṣmahartāro dāsā bhuñjate  KauśS 
vīṇā vadantu ityāha  KauśS 
svadāsāśca 
tataḥ kartā praiṣaṃ dadāti gotriṇān 
vīṇāṃ vādayet 
vādyāni vādayet 
mahayata pitṝn iti riktakumbhaṃ vimitamadhye nidhāya taṃ jaradupānahāghnanti  KauśS 
riktakumbham asthyagre maṇḍapamadhye nidhāpayet sarve taṃ drutya jaradupānadbhyāmāghnanti saha kartā 
kasye mṛjānāḥ 
iti triḥ prasavyaṃ prakīrṇakeśyaḥ pariyanti dakṣiṇānūrūnāghnānāḥ  KauśS 
'kasye mṛjānāḥ' ityṛcā kartā mantraṃ brūyāt 
trirapasavyaṃ parikīrṇakeśā muktakeśā ityarthaḥ 
pariyanti bhramantītyarthaḥ 
dakṣiṇānūrūnāghnānāḥ sarve gotriṇaḥ 
trirmantrāvṛttiḥ 
evaṃ madhyarātre'pararātre ca  KauśS 
purā vivāsāt samāṃsaḥ piṇḍapitṛyajñaḥ  KauśS 
purā vivāsāt prabhātāt ityarthaḥ 
tato māṃsena pitṛyajñaḥ kāryaḥ 
piṇḍapitṛyajñavidhānaṃ laukikakṛtamāṃsena 
iti grāmamadhye maṇḍape caturdaśyāṃ rātryāmetat karma kartavyam 
athāmāvāsyāyāṃ prabhāte karmocyate
utthāpanībhirutthāpya hariṇībhirhareyuḥ  KauśS 
tānyasthīni maṇḍapādutthāpya utthāpanībhiḥ hariṇībhirhareyuḥ 
tataḥ tripāde nidhāya 
athāvasānamucyate
athāvasāyeti paścātpūrvakṛtebhyaḥ pūrvāṇi pūrvebhyo'parāṇi yavīyasām  KauśS 
paścāt pūrvakṛtebhyaḥ pitṛbhyaścayanaṃ kartavyam 
pūrvāṇi 
pūrvebhyo'parāṇi yavīyakāryāṇi 
prāgdakṣiṇāṃ diśamabhyuttarāmaparāṃ diśamabhi tiṣṭhanti  KauśS 
śmaśānāni prāgdakṣiṇāṃ diśamabhimukhānyārabhyāṇi 
uttarasyāṃ diśi samāpyante 
grāmasyāpi dakṣiṇena kartavyāni 
yathā citiṃ tathā śmaśānaṃ dakṣiṇāparāṃ diśamabhi pravaṇam  KauśS 
yathā citiṃ tathā śmaśāne dharmā bhavanti 
'udīratām' KauśS  ityādi 
'samprokṣaṇībhyām' KauśS  ityuktam 
'ati dhanvānītyavasā' KauśS  ityuktam 
dakṣiṇāpravaṇadeśe śmāśānāni kāryāṇi 
ekādaśe pañcamī kaṇḍikā  KKp 
atha mānamucyate
atha mānāni  KauśS 
diṣṭikudiṣṭivitastinimuṣṭyaratnipadaprakramāḥ  KauśS 
prādeśena dhanuṣā ca imāṃ mātrāṃ mimīmahe  iti  KauśS 
khātasya  diṣṭikudiṣṭivitastinimuṣṭyaratnipadaprakramāḥ prādeśena dhanuṣā vā 
ebhiḥ pramāṇairmantavyāḥ 
'imāṃ mātrāṃ mimīmahe' iti saptabhirṛgbhiḥ pratidiśaṃ mīyamānamanumantrayate 
sapta dakṣiṇato mimīte saptottarataḥ pañca purastāt trīṇi paścāt  KauśS 
evaṃvidhaṃ maṇḍapaṃ mimīte  athavā
nava dakṣiṇato mimīte navottarataḥ sapta purastāt pañca paścāt  KauśS 
athavā
ekādaśa dakṣiṇato mimīta ekādaśottarato nava purastāt sapta paścāt  KauśS 
ete pakṣāḥ śmaśānacayanasya bhavanti 
ekādaśabhirdevadarśinām  KauśS 
atharvaśākhānāmekapakṣaḥ 
ayugmamānāni parimaṇḍalāni caturasrāṇi vā śaunakinām  KauśS 
ayugmamānāni kuryāt 
parimaṇḍalāni vartulāni caturasrāṇi vā śmaśānāni kāryāṇi vikalpena śaunakinām 
tathā hi dṛśyante  KauśS 
yāvān puruṣa ūrdhvabāhustāvānagniścitaḥ  KauśS 
yāvān puruṣaḥ ūrdhvabāhustāvānagnicitaḥ ūrdhvacayanam 
dvipuruṣaṃ vā ūrdhvabāhuḥ kuryāt 
savyāni dakṣiṇādvārāṇyayugmaśilānyayugmeṣṭikāni ca  KauśS 
apasavyaṃ cetavyam 
dakṣiṇataḥ sambhāraharaṇam 
dakṣiṇādvārāṇi kartavyāni 
ayugmaśilaiścetavyam 
ayugmeṣṭikābhirvā śmaśānaṃ kartavyam 
imāṃ mātrāṃ mimīmahe 
iti dakṣiṇataḥ savyarajjuṃ mītvā  KauśS 
vārayatāmagham iti vāraṇaṃ paridhiṃ paridadhāti śaṅkuṃ ca nicṛtati  KauśS 
tasmin bhūmau 'imāṃ mātrāṃ mimīmahe' iti saptabhirdakṣiṇataḥ savyarajjuṃ mītvā 'vārayatāmagham' iti mantreṇa vāraṇaṃ paridhiṃ paridadhāti 
śaṅkuṃ ca nicṛtati 
pratidiṅmantrāvṛttiḥ 
purastānmītvā śamebhyo'stvagham iti śāmīlaṃ paridhiṃ paridadhāti śaṅkuṃ ca nicṛtati  KauśS 
uttarato mītvā śāmyatvagham ityaudumbaraṃ paridhiṃ paridadhāti śaṅkuṃ ca nicṛtati  KauśS 
paścānmītvā śāntamagham iti pālāśaṃ paridhiṃ paridadhāti śaṅkuṃ ca nicṛtati  KauśS 
tataḥ purastāt 
tata uttarataḥ 
tataḥ paścāt 
śaṅkvaḥ paridhayaśca pratidiśaṃ kāryāḥ 
'śamebhyastvagham' iti śāmīlaṃ purastāt 
'śāmyatvagham' ityuttarataḥ 
'śāntamagham' iti pālāśaṃ paścāt 
amāsi  ityanumantrayate  KauśS 
tataḥ 'amāsi mātrām' iti tisṛbhiḥ śmaśānamanumantrayate 
akṣṇayā lohitasūtreṇa nibadhya  KauśS 
stuhi śrutam 
iti madhye gartaṃ khātvā pāśisikatoṣodumbaraśaṅkhaśālūkasarvasurabhiśamīcūrṇāni nivapati  KauśS 
tataḥ tasmin śmaśāne'kṣṇayā lohitasūtreṇa nibadhya 'stuhi śrutam' iti gartaṃ khanati 
tadgarte pāśisikatākhukiraśaṅkhaśālūkodumbarasarvasurabhiśamīcūrṇāni nivapati 
niḥśīyatāmagham iti niḥśīyamānamāstṛṇāti  KauśS 
'niḥśīyatāmagham' iti mantreṇa niḥśīyamānaṃ jīrṇavastraṃ garte stṛṇāti 
asampratyagham  KauśS 
vi lumpatāmagham iti paricailaṃ dūrśaṃ vilumpati  KauśS 
'vi lumpatāmagham' iti mantreṇa dvitīyaṃ paricailaṃ tatraiva bahirdhārayati 
dhārayitvā agre karma bhaviṣyati tena vastreṇa 
ukto homo dakṣiṇata staraṇaṃ ca  KauśS 
'indro mā marutvān' 
ityetābhirājyaṃ juhuyāt garte 
'idaṃ pitṛbhyaḥ' 
ityṛcā garte darbhān stṛṇāti 
etadā roha  dadāmi 
iti kaniṣṭho nivapati  KauśS 
'etadā roha' 'dadāmyasmai' iti dvābhyāṃ kaniṣṭhaputraḥ tasmin garte asthīni nivapati nidadhāti 
mantraṃ kartā brūyāt 
edaṃ barhiḥ 
iti sthitasūnuryathāparu sañcinoti  KauśS 
'edaṃ barhiḥ' ityṛcā kule jyeṣṭho'sthīni yathāparu sañcinoti 
puruṣagātrāṇivat 
mā te manaḥ  yatte aṅgam 
indro mā 
udapūḥ 
ityāto'numantrayate  KauśS 
'mā te manaḥ' 'yatte aṅgam' 'indro mā marutvān' iti 'udapūḥ' ityātaḥ etābhiranumantrayate 
dhānāḥ saliṅgābhirāvapati  KauśS 
'yāste dhānāḥ'  
iti dve 'dhānā dhenurabhavat' 
ityekā 'etāste asau dhenavaḥ' 
ityekā 'enīrdhānāḥ' 
ityekā 'yāste dhānā anu' 
ityekā etābhistilamiśrā dhānāḥ tasminnasthiṣūpari ādadhāti 
ṣaṣṭhī kaṇḍikā  KKp 
idaṃ kasāmbu 
iti sajātānavekṣayati  KauśS 
'idaṃ kasāmbu' ityṛcā tānyasthīni gartasthitāni sarve gotriṇaḥ avekṣante 
kartā mantraṃ brūyāt 
ye ca jīvāḥ  ye te pūrve parāgatāḥ 
iti sarpirmadhubhyāṃ caruṃ pūrayitvā śīrṣadeśe nidadhāti  KauśS 
'ye ca jīvāḥ' ityekā
'ye te pūrve parāgatāḥ' ityekā iti dvābhyāṃ dvau carū sarpirmadhubhyāṃ pūrayitvābhimantrya śīrṣadeśe nidadhāti asthisamīpe 
apūpavān  iti mantroktaṃ dikṣvaṣṭamadeśeṣu nidadhati  KauśS 
madhye pacantam  KauśS 
'apūpavān' iti navabhirṛgbhiḥ paścimadiśi prabhṛti aṣṭau caravaḥ 
pratidiśaṃ nidadhāti 
ekaṃ madhye nidhāya tato'bhimantrayate 
pratimantraṃ kṣīrādipūrṇāḥ mantroktā apūpāpidhānāḥ sarve kartavyāḥ 
prasavyā dātavyāḥ 
sahasradhāram 
śatadhāram 
ityadbhirabhiviṣyandya  KauśS 
'sahasradhāram' ityekā
'śatadhāram' iti dve etābhiḥ śatacchidre sahasracchidre carupātramadhye nidhāyopari tata udakamabhimantrya tenodakenāplāvayatyasthīni 
parṇo rājā  iti madhyamapalāśairabhinidadhāti  KauśS 
'parṇo rājā' ityṛcā madhyamapalāśapatraiḥ śatacchidrasahasracchidrādi caravaśca sarvam ācchādayanti 
mantraṃ kartā brūyāt 
ūrjo bhāgaḥ 
ityaśmabhiḥ  KauśS 
'ūrjo bhāgaḥ' ityṛcāśmabhiḥ pāṣāṇairvā iṣṭakābhirvā ācchādayati 
caravaśca gṛhavat cetavyāḥ 
utte stabhnāmi 
iti logān yathāparu  KauśS 
'utte stabhnāmi' ityṛcā loṣṭena ca carumasthīni ca pūrayati nidhānakrameṇa 
niḥśīyatāmagham iti niḥśīyamānenāvachādya darbhairavastīrya  KauśS 
'niḥśīyatāmagham' iti mantreṇa jīrṇavastramācchādayati 
darbhairavastīrya śmaśānamasthyupari dvitīyaṃ vastraṃ stṛṇāti 
idamidvā u nā 
upa sarpa 
asau hai 
iti cinvanti  KauśS 
'idamidvā' iti tisraḥ
'upa sarpa' iti tisraḥ
'asau hā iha te' iti dve etābhirṛgbhiḥ śmaśānaṃ pitṛgṛhaṃ śilābhirviṣamābhiḥ iṣṭakābhirvā prasavyaṃ cinvanti 
devagṛhe ca dakṣiṇaṃ dvāraṃ karoti 
kartānumantrayate 
yathā yamāya 
iti saṃśritya  KauśS 
'yathā yamāya' ityṛcā śmaśānaṃ ghnanti kuṭayanti 
sarvatra kartā mantram 
pitṛgṛhamuccaiḥ kṛtvā 
'unnataṃ svargakāmasya' iti
śrutiḥ 
śṛṇātvagham ityupari śarastambamādadhāti  KauśS 
'śṛṇātvagham' iti mantreṇa śmaśānopari śarastambamādadhāti 
samūlamārdraṃ yathā vardhate 
pratiṣiddhamekeṣām  KauśS 
akalmāṣāṇāṃ kāṇḍānāmaṣṭāṅgulīṃ tejanīm antarhitamagham iti grāmadeśāducchrayati  KauśS 
tathā vikalpaḥ śarastambasya 
'antarhitamagham' iti mantreṇa kalmāṣāṇāṃ kāṣṭhānāmaṣṭāṅgulāṃ kaṭikāmabhimantrya grāmaśmaśānayorantardhānaṃ karoti 
prasavyaṃ piriṣicya kumbhān bhindanti  KauśS 
kuśena prasavyaṃ triḥ pariṣicya kumbhān bhindanti 
paścimāyāṃ diśi sphoṭayanti 
sameta  ityaparasyāṃ śmaśānasraktyāṃ dhuvanānyupayachante  KauśS 
'sameta viśve' ityanayā ṛcā sarve bāndhavāḥ aparasyāṃ śmaśānasraktyāṃ dhuvanānyupayacchanti 
'triḥ prasavyaṃ parikīrṇakeśāḥ pariyanti dakṣiṇānūrūnādhnānāḥ' iti dhuvanāni sarve bāndhavāḥ kurvanti 
paścāduttarato'gneḥ varcasā mām 
vivasvān 
indra kratum 
ityātaḥ  KauśS 
tataḥ 'varcasā mām' iti dve 'vivasvānaḥ' ityādi 'indra kratuṃ naḥ' ityantam etaiḥ paścāt sthita upatiṣṭhante kartā gotriṇaśca 
samindhate 
iti paścāt saṅkasukamuddīpayati  KauśS 
'samindhate amartyam' iti dvābhyāmṛgbhyāṃ grāmamadhye yanmaṇḍapaṃ kṛtaṃ tat ānīya śmaśānapaścāddeśe prajvālayati dahati 
saṅkasukaśabdena yāmasārasvatān hutvā uttaraṃ jīvaśarade dakṣiṇaṃ yajjunaṃ tat saṅkasukaśabdenocyate 
taṃ jvālayati 
śmaśānacityasya karma samāptam 
anena vidhānenāsthicayanaṃ kuryāt 
putro vā gotriṇo vā idaṃ karma kārayati svargamicchatā 
asmin vayam 
 yadripraṃ 
 sīse mṛḍḍhvaṃ 
ityabhyavanejayati  KauśS 
'asmin vayam'
'yadripram'
'sīse mṛḍḍhvam' ityādi kravyācchamanena vyākhyātam 
kṛṣṇorṇayā pāṇipādān nimṛjya  KauśS 
sarve gotriṇaḥ 
ime jīvāḥ  udīcīnaiḥ 
iti mantroktam  KauśS 
triḥ sapta  iti kūdyā padāni yopayitvā śmaśānāt  KauśS 
dahanamapi śmaśānamucyate 
mṛtyoḥ padam 
iti dvitīyayā nāvaḥ  KauśS 
paraṃ mṛtyoḥ 
iti prāgdakṣiṇaṃ kūdīṃ pravidhya  KauśS 
sapta nadīrūpāṇi kārayitvodakena pūrayitvā  KauśS 
ārohata saviturnāvametām 
sutrāmāṇam 
mahīmū ṣu 
iti sahiraṇyāṃ sayavāṃ nāvamārohayati  KauśS 
aśmanvatī rīyate 
uttiṣṭhatā pra taratā sukhāyaḥ 
ityudīcastārayati  KauśS 
śarkarādyā samidādhānāt  KauśS 
vaivasvatādi samānam  KauśS 
uttarato gartaḥ iti kravyācchamanaṃ ca kṛtvā 
tato 'yavīyaḥprathamāni karmāṇi prāṅmukhānāṃ yajñopavītināṃ dakṣiṇāvṛtām' KauśS  
athaiṣāṃ sapta śarkarāḥ pāṇiṣvāvapati ityādi sarvaṃ kuryāt 
'śāmyākīrādadhāti 
tāsāṃ dhūmaṃ bhakṣayanti' KauśS 
ityevamantaṃ sarvaṃ kurvanti gotriṇaḥ 
'vaivasvataṃ sthālīpākaṃ śrapayitvā' KauśS  ityādi 
vṛṣabhadvayaṃ daśagavāvarārdhyā ācāryadakṣiṇā 
dvādaśarātraṃ kartā yamavratāntaṃ KauśS 
sarvaṃ bhavati 
prāpya gṛhān samānaḥ piṇḍapitṛyajñaḥ  KauśS 
prāpya gṛhān samāna ekaḥ piṇḍapitṛyajñaḥ kāryaḥ sarveṣāṃ gotriṇāṃ vidhānena 
tataḥ sāmāvāsyāyāṃ nidhānamamāvāsyāyāṃ kravyācchamanaṃ kuryāditi 
kecillaukike'pi piṇḍapitṛyajñaṃ kurvanti 
samāptaḥ pitṛmedhaḥ 
ekāgnyāhitāgnyorubhayoḥ pitṛmedha adhikāraḥ 
anteṣṭiḥ pātracayanaṃ deśāntaravidhānaṃ pitṛmedhaśca 
ekādaśe saptamī kaṇḍikā  KKp 
atha piṇḍapitṛyajñaḥ  KauśS 
amāvāsyāyāṃ sāyaṃ nyahne'hani vijñāyate  KauśS 
amāvāsyāyāmaparāhṇe kuryāt 
mitrāvaruṇā pari māmadhātām 
iti pāṇī prakṣālayate  KauśS 
vaiśvadevaṃ kṛtvā 'avyasaśca' 
iti japitvā 'mitrāvaruṇā pari māmadhātām' ityṛcā pāṇī prakṣālayate 
varcasā mām 
ityācāmati  KauśS 
'varcasā mām' ityṛcācāmayati 
punaḥ savyenācamanādapasavyaṃ kṛtvā praiṣakṛtaṃ samādiśati  KauśS 
tataḥ tūṣṇīṃ punaḥ savyenācamanaṃ karoti 
tataḥ pitryupavītī bhūtvā vakṣyamāṇaṃ karma karoti 
paricārakāya praiṣaṃ dadāti 
ulūkhalamusalaṃ śūrpaṃ caruṃ kaṃsaṃ prakṣālya barhirudakumbhamāhara iti  KauśS 
ulūkhalamusalaṃ śūrpaṃ caruṃ kāṃsyapātramudakumbhaṃ darbhān vrīhīn samidhaḥ nekṣaṇādikamāhareti 
yajñopavītī dakṣiṇapūrvamantardeśamabhimukhaḥ śūrpa ekapavitrāntarhitān haviṣyān nirvapati  KauśS 
idamagnaye kavyavāhanāya svadhā pitṛbhyaḥ pṛthiviṣadbhyaḥ iti idaṃ somāya pitṛmate
svadhā pitṛbhyaḥ somavadbhyaḥ pitṛbhyaḥ vā antarikṣasadbhyaḥ iti idaṃ yamāya pitṛmate
svadhā pitṛbhyaśca diviṣadbhyaḥ iti trīnavācīnakāśīn nirvapati  KauśS 
tataḥ yajñopavītī dakṣiṇapūrvamantardeśamabhimukhaḥ śūrpa ekapavitraṃ nidhāya tato nirvapati taṇḍulamuṣṭim 
'idamagnaye kavyavāhanāya' ityetairmantraistrīn adhomuṣṭīn nirvapati 
tataḥ pitryupavītī 'idamagnaye kavyavāhanāya' iti triḥ samprokṣaṇam 
ulūkhala opya triravahanti idaṃ vaḥ pitaro haviḥ iti  KauśS 
yathā havistathā paricarati  KauśS 
havirhyeva pitṛyajñaḥ  KauśS 
tata ulūkhala opya triravahanti 'idaṃ vaḥ pitaro haviḥ' iti mantreṇa 
tataḥ śūrpeṇa niṣpavanam 
praiṣakṛtaṃ samādiśati caruṃ prakṣālayādhiśrayāpa opya taṇḍulānāvapasva nekṣaṇena yodhayannāsva mā śiro grahīḥ  KauśS 
tatastaṇḍulaprakṣālanam 
'caruṃ prakṣālayādhiśraya' iti praiṣaḥ 
caroradhiśrayaṇam 
'apa opya' carorudakāsekaḥ 
'taṇḍulānāvapasva' taṇḍulāvapanam 
'pari tvāgne' 
ityṛcā paryagnikaraṇam 
nekṣaṇena triṣpradakṣiṇamudāyauti carum 
yathotpūtaṃ bhavati tathā kuryāt 
śirograhaṃ paricakṣate  KauśS 
śirograhaṇaṃ na kuryāt 
bāhyenopaniṣkramya yajñopavītī dakṣiṇapūrvamantardeśamabhimukhaḥ udīratām 
iti karṣūṃ khanati prādeśamātrīṃ tiryagaṅgurim  KauśS 
 agniśālāyā bāhyenopaniṣkramya yajñopavītī bhūtvā dakṣiṇapūrvamantardeśābhimukha 'udīratām' ityṛcā karṣūṃ khanati prādeśamātrīṃ tiryagaṅgurim 
avāgaṅguriṃ parvamātrīmityeke  KauśS 
apahatā asurā rakṣāṃsi ye pitṛṣadaḥ iti prāgdakṣiṇaṃ pāṃsūnudūhati  KauśS 
'apahatā asurā rakṣāṃsi ye pitṛṣadaḥ' iti yajuṣā prāgdakṣiṇaṃ pāṃsūn udūhati 
karṣūṃ ca pāṇī ca prakṣālya etad vaḥ pitaraḥ pātram iti karṣūm udakena pūrayitvā  KauśS 
 karṣūṃ ca pāṇī ca prakṣālya tato nirvāpapavitraṃ gṛhītvā kāṃsyodakapātraṃ kalpayitvā karṣūmadhye ninayati 'etad vaḥ pitaraḥ pātram' iti mantreṇa 
antarupātītya mastunā navanītena vā pratinīya dakṣiṇāñcamudvāsya  KauśS 
tato madhye praviśya mastunā navanītena vā pratinīya carau prakṣipet 
dakṣiṇata udvāsayati 
dve kāṣṭhe gṛhītvā uśantaḥ 
ityādīpayati  KauśS 
dve kāṣṭhe gṛhītvā 'uśantaḥ' iti dvābhyāmṛgbhyāmādīpayati 
ādīptayorekaṃ pratinidadhāti  KauśS 
ihaivaidhi dhanasaniḥ 
ityekaṃ hṛtvā  KauśS 
ekaṃ dīptakāṣṭhaṃ gṛhītvā 'ihaivaidhi' ityṛcā pāṃsūpari nidadhāti 
pāṃsuṣvādhāyopasamādadhāti ye nikhātāḥ 
samindhate 
ye tātṛṣuḥ ye satyāsaḥ  iti  KauśS 
'ye nikhātāḥ' iti dve 'samindhate' ityekā
'ye tātṛṣuḥ' ityekā
'ye satyāsaḥ' ityekā etaiḥ pañcabhiḥ pañca samidha ādadhāti  tataḥ 
sambhārānupasādayati  KauśS 
paryukṣaṇīṃ barhirudakumbhaṃ kaṃsaṃ darvimājyamāyavanaṃ caruṃ vāsāṃsyāñjanamabhyañjanamiti  KauśS 
paryukṣaṇīṃ barhiḥ udakumbhaṃ kāṃsyabhājanam 
darvim 
ājyam 
āyavanam 
carum 
vāsāṃsi 
āñjanam 
abhyañjanam 
etāni sarvāṇi pātrāṇi upasādya 
yadatropasamāhāryaṃ bhavati tadupasamāhṛtya  KauśS 
ato yajñopavītī pitryupavītī barhirgṛhītvā vicṛtya sannahanaṃ dakṣiṇāparamaṣṭamadeśamabhyavāsyet  KauśS 
tataḥ pitryupavītī sakṛdācchinnaṃ barhirgṛhītvā vicṛtya sannahanaṃ dakṣiṇāparadeśe nirasyati tūṣṇīm 
barhirudakena samprokṣya barhiṣadaḥ pitaraḥ 
upahūtā naḥ pitaraḥ 
agniṣvāttāḥ pitaraḥ 
ye naḥ pituḥ pitaraḥ 
ye'smākam 
iti prastṛṇāti  KauśS 
barhirudakena samprokṣya 'barhiṣadaḥ pitaraḥ' ityṛcā
'upahūtā naḥ pitaraḥ' ityṛcā 'agniṣvāttāḥ pitaraḥ' ityekā
'ye naḥ pituḥ pitaraḥ' ityekā
'ye'smākaṃ pitaraḥ' ityarddharcaḥ etābhirbarhiḥ stṛṇāti 
barhiṣi āvāhanaṃ karoti 
āyāpanādīni trīṇi  KauśS 
'ā yāta pitaraḥ' 
ityṛcā 'ācyā jānu' 
ityṛcā 'saṃ viśantu' 
ityṛcā etaiḥ tilān vikīrya 
udīratām  iti tisṛbhirudapātrāṇyanvṛcaṃ ninayet  KauśS 
'udīratām' iti tisṛbhirudapātrāṇi ekaikayarcā barhiṣi ninayati 
ataḥ pitryupavītī yajñopavītī ye dasyavaḥ 
ityubhayata ādīptamulmukaṃ triḥ prasavyaṃ parihṛtya nirasyati  KauśS 
paryukṣya  KauśS 
tato yajñopavītī 'ye dasyavaḥ' ityubhayata ādīptamulmukaṃ parihṛtya nirasyati 
paryukṣya 
ekādaśe aṣṭamī kaṇḍikā  KKp 
ye rūpāṇi pratimuñcamānā asurāḥ santaḥ svadhayā caranti 
tva tānagne apa sedha dūrān satyā naḥ pitṝṇāṃ santvāśiṣaḥ svāhā svadhā iti hutvā kumbhīpākamabhighārayati  KauśS 
'ye rūpāṇi' ityṛcājyaṃ sruveṇa juhoti 
tataḥ kumbhīpākamabhighārayati tūṣṇīm 
agnaye kavyavāhanāya iti juhoti  KauśS 
tataḥ 'agnaye kavyavāhanāya svadhā pitṛbhyaḥ' iti caruṃ juhoti 
yathāniruptaṃ dvitīyām  KauśS 
yamāya pitṛmate svadhā pitṛbhyaḥ iti tṛtīyām  KauśS 
'yamāya pitṛmate svadhā' iti tṛtīyām 
yadvo agniḥ 
iti sāyavanāṃstaṇḍulān  KauśS 
'yadvo agniḥ' iti sāyavanāṃstaṇḍulān juhoti 
saṃ barhiḥ  iti sadarbhāṃstaṇḍulān paryukṣya  KauśS 
'saṃ barhiḥ' ityṛcā sadarbhān taṇḍulān juhoti 
tataḥ paryukṣaṇam 
ato yajñopavītī pitryupavītī darvyoddharati  KauśS 
tataḥ pitryupavītī darvyoddharati bhājane 
 dyaurdarvirakṣitāparimitānupadastā sā yathā dyaurdarvirakṣitāparimitānupadastaivā pratatāmahasyeyaṃ darvirakṣitāparimitānupadastā  KauśS 
antarikṣaṃ darvirakṣitāparimitānupadastā sā yathāntarikṣaṃ darvirakṣitāparimitānupadastaivā tatāmahasyeyaṃ darvirakṣitāparimitānupadastā 
 pṛthivī darvirakṣitāparimitānupadastā sā yathā pṛthivī darvirakṣitāparimitānupadastaivā tatasyeyaṃ darvirakṣitāparimitānupadastā iti  KauśS 
'dyaurdarvirakṣitāparimitā' iti tribhiḥ 
pratimantramuddharaṇam 
uddhṛtyājyena sannīya trīn piṇḍān saṃhatān nidadhāti etatte pratatāmaha  iti  KauśS 
tataḥ uddhṛtyājyena sannīya 'etatte pratatāmaha' iti tribhirṛgbhiḥ trīn piṇḍān saṃhitān nidadhāti barhiṣi 
dakṣiṇataḥ patnībhyaḥ idaṃ vaḥ patnyaḥ iti  KauśS 
idamāśaṃsūnāmidamāśaṃsamānānāṃ strīṇāṃ puṃsāṃ prakīrṇāvaśīrṇānāṃ yeṣāṃ vayaṃ dātāro ye cāsmākamupajīvanti 
tebhyaḥ sarvebhyaḥ sapatnīkebhyaḥ svadhāvadakṣayyamastu iti triḥ prasavyaṃ taṇḍulaiḥ parikirati  KauśS 
'idamāśaṃsūnām' iti triḥ prasavyaṃ taṇḍulaiḥ parikirati 
piñjūlīrāñjanaṃ sarpiṣi paryasya aṅdhvaṃ pitaraḥ iti nyasyati  KauśS 
'aṅdhvaṃ pitaraḥ' iti mantreṇa piñjūlīrāñjanaṃ ghṛtāktaṃ kṛtvā piṇḍeṣu nidadhāti 
vaddhvaṃ pitaro mā vo'to'nyat pitaro yoyuvata iti sūtrāṇi  KauśS 
'vaddhvaṃ pitaraḥ' iti sūtraṃ nidadhāti 
añjate vyañjate 
ityabhyañjanam  KauśS 
'añjate vyañjate' ityṛcā ghṛtenābhighārayati 
ājyenāvichinnaṃ piṇḍānabhighārayati ye ca jīvāḥ 
 ye te pūrve parāgatāḥ  iti  KauśS 
'ye ca jīvāḥ' iti ghṛtenābhighārayati piṇḍān 
'ye te pūrve parāgatāḥ' ityṛcā piṇḍopari dhārāṃ ninayati 
atra pitaro mādayadhvaṃ yathābhāgaṃ yathālokamāvṛṣāyadhvam iti  KauśS 
'atra pitaraḥ' iti pratipiṇḍaṃ japati 
atra patnyo mādayadhvaṃ yathābhāgaṃ yathālokamāvṛṣāyadhvam iti  KauśS 
'atra patnyaḥ' iti patnīpiṇḍe japati 
yo'sāvantaragnirbhavati taṃ pradakṣiṇamavekṣya tisrastāmīstāmyati  KauśS 
yo'sāvantaragnirbhavati taṃ pradakṣiṇamavekṣya trīn prāṇāyāmān kuryāt 
pratiparyāvṛtya amīmadanta pitaro yathābhāgaṃ yathālokamāvṛṣāyiṣata iti  KauśS 
amīmadanta patnyo yathābhāgaṃ yathālokamāvṛṣāyiṣata iti  KauśS 
punaḥ 'amīmadanta' iti piṇḍeṣūpatiṣṭhate 
āpo agnim  ityadbhiragnimavasicya  KauśS 
'āpo agnim' ityṛcā adbhiragnimavasicya
putraṃ pautramabhitarpayantīḥ 
iti ācāmata mama pratatāmahāstatāmahāstatāḥ sapatnīkāstṛpyantvācāmantu iti prasavyaṃ pariṣicya  KauśS 
 'putraṃ pautram' ityṛcā 'ācāmata mama pratatāmahāstatāmahāstatāḥ sapatnīkāstṛpyantvācāmantu' iti bhājanaṃ prakṣālya tena piṇḍopari savyaṃ pariṣicya 
vīrān me pratatāmahā datta vīrān me tatāmahā datta vīrān me pitaro datta pitṝn vīrān yācati  KauśS 
'vīrān me pratatāmahā' iti piṇḍānupatiṣṭhate 
namo vaḥ pitaraḥ 
ityupatiṣṭhate  KauśS 
akṣan  ityuttarasicamavadhūya  KauśS 
'akṣannamīmadanta' ityṛcā uttarasicamavakuryāt
parā yāta  iti parāyāpayati  KauśS 
'parā yāta' ityṛcā pitṝn visarjayet 
ataḥ pitryupavītī yajñopavītī yanna idaṃ pitṛbhiḥ saha mano'bhūt tadupāhvayāmi iti mana upāhvayati  KauśS 
tataḥ yajñopavītī 
ekādaśe navamī kaṇḍikā  KKp 
mano nvā hvāmahe nārāśaṃsena stomena 
pitṝṇāṃ ca manmabhiḥ 
ā na etu manaḥ punaḥ kratve dakṣāya jīvase 
jyok ca sūryaṃ dṛśe 
punarnaḥ pitaro mano dadātu daivyo janaḥ 
jīvaṃ vrātaṃ sacemahi 
vayaṃ soma vrate tava manastanūṣu bibhrataḥ 
prajāvantaḥ sacemahi 
ye sajātāḥ sumanaso jīvā jīveṣu māmakāḥ 
teṣāṃ śrīrmayi kalpatāmasmin goṣṭhe śataṃ samāḥ iti  KauśS 
'yanna idam' iti 'mano nvā hvāmahe' iti sūktaṃ hṛdayamanvālabhya japet 
yaccarusthālyāmodanāvaśiṣṭaṃ bhavati tasyoṣmabhakṣaṃ bhakṣayitvā brāhmaṇāya dadyāt  KauśS 
yadi brāhmaṇo na labhyetāpsvabhyavaharet  KauśS 
nijāya dāsāyetyeke  KauśS 
madhyamapiṇḍaṃ patnyai putrakāmāyai prayachati  KauśS 
ā dhatta pitaro garbhaṃ kumāraṃ puṣkarasrajam 
yatheha puruṣo'sat 
ā tvārukṣadvṛṣabhaḥ pṛśniragniyo medhāvinaṃ pitaro garbhamā dadhuḥ 
ā tvāyaṃ puruṣo gamet puruṣaḥ puruṣādadhi 
sa te śraiṣṭhyāya jāyatāṃ sa some sāma gāyatu iti  KauśS 
'ā dhatta pitaraḥ' iti sūktena madhyamapiṇḍaṃ patnyai putrakāmāyai prayacchati prāśanārtham 
yadyanyā dvitīyā bhavatyaparaṃ tasyai  KauśS 
pituḥ piṇḍaṃ dvitīyāpatnyai prayacchati tenaiva mantreṇa 
prāgratamaṃ śrotriyāya  KauśS 
prāgratamaṃ piṇḍaṃ śrotriyāya dadāti 
atha yasya bhāryā dāsī vā pradrāviṇī bhavati ye'mī taṇḍulāḥ prasavyaṃ parikīrṇā bhavanti tāṃstasyai prayachati  KauśS 
arvācyupasaṅkrame mā parācyupa vastathā 
annaṃ prāṇasya bandhanaṃ tena badhnāmi tvā mayi iti  KauśS 
'arvācyupasaṅkrame' ityṛcā paścimataṇḍulān dāsyai prayacchati 
paryukṣaṇīṃ samidhaścādāya mā pra gām 
ityāvrajya ūrjaṃ bibhrat 
iti gṛhānupatiṣṭhate  KauśS 
paryukṣaṇīṃ samidhaścādāya 'mā pra gāma' iti dvābhyāṃ japitvā gṛhe vrajati 
tata 'ūrjaṃ bibhrat' iti ṣaḍbhirgṛhānupatiṣṭhate 
ramadhvaṃ mā bibhītanāsmin goṣṭhe karīṣiṇaḥ 
ūrjaṃ duhānāḥ śucayaḥ śucivratā gṛhā jīvanta upa vaḥ sadema 
ūrjaṃ me devā adadurūrjaṃ manuṣyā uta 
ūrjaṃ pitṛbhya āhārṣamūrjasvanto gṛhā mama 
payo me devā adaduḥ payo manuṣyā uta 
payaḥ pitṛbhyaḥ āhārṣaṃ payasvanto gṛhā mama 
vīryaṃ me devā adadurvīryaṃ manuṣyā uta 
vīryaṃ pitṛbhyaḥ āhārṣaṃ vīravanto gṛhā mama iti  KauśS 
'ramadhvaṃ mā bibhītana' iti sūktenopatiṣṭhate 
antarupātītya samidho'bhyādadhāti 
ayaṃ no agniradhyakṣo'yaṃ no vasuvittamaḥ 
asyopasadye mā riṣāmāyaṃ rakṣatu naḥ prajām 
asmin sahasraṃ puṣyāsmaidhamānāḥ sve gṛhe 
imaṃ samindhiṣīmahyāyuṣmantaḥ suvarcasaḥ 
tvamagna īḍitaḥ
 ā tvāgna idhīmahi  iti  KauśS 
tato'gnihotraśālāyāṃ praviśya dakṣiṇāgnau samidha ādadhāti pratyṛcaṃ 'ayaṃ no agniḥ' iti dve
'tvamagne' ityekā 'ā tvāgne' ityekā etaiḥ samidha ādadhāti 
abhūd dūtaḥ 
ityagniṃ pratyānayati  KauśS 
'abhūd dūtaḥ' ityṛcāgniṃ pratyānayati 
yadi sarvaḥ praṇītaḥ syād dakṣiṇāgnau tvetadāhitāgneḥ  KauśS 
gṛhyeṣvanāhitāgneḥ  KauśS 
gṛhyeṣvanāhitāgnerhomaḥ 
idaṃ cinme kṛtamastīdaṃ cicchaknavāni 
pitaraścinmā vedan iti  KauśS 
yo ha yajate taṃ devā viduryo dadāti taṃ manuṣyā yaḥ śrāddhāni kurute taṃ pitarastaṃ pitaraḥ  KauśS 
'idaṃ cinme kṛtamasti' iti mantreṇāgnimupatiṣṭhate 
'yasmāt kośāt'  iti 
piṇḍapitṛyajñaḥ samāptaḥ 
pratipattyarthaṃ śarīrasya pitṛmedhasya karmaṇaḥ
vidhirekādaśe sārdhaṃ pitṛyajñasya kīrtitaḥ 
ekādaśe daśamī kaṇḍikā  KKp 
iti kauśikapaddhatau ekādaśo'dhyāyaḥ 
atha dvādaśo'dhyāyaḥ
madhuparkaḥ
atha madhuparka ucyate 
ācārye gahamāgate idaṃ karma karoti 
madhuparkamāhārayiṣyan darbhānāharati  KauśS 
dātā vadati 
madhuparkamāhārayiṣyanniti 
tata ācāryo vadati 
darbhānāhārayeti 
punardātā vadati 
atha viṣṭarān kārayati  KauśS 
atha viṣṭarān kuru 
tata ācāryo viṣṭarān karoti mantreṇa 
sa khalvekaśākhameva prathamaṃ pādyaṃ dviśākhamāsanaṃ triśākhaṃ madhuparkāya  KauśS 
ekaśākhaṃ dviśākhaṃ triśākhaṃ ceti viṣṭaratrayaṃ karoti 
 sa yāvato manyeta tāvata upādāya vivicya samparyāpya mūlāni ca prāntāni ca yathāvistīrṇa iva syādityupotkṛṣya madhyadeśe'bhisannahyati  
ṛtena tvā satyena tvā tapasā tvā karmaṇā tvā iti sannahyati  KauśS 
atha ha sṛjati atisṛṣṭo dveṣṭā yo'smān dveṣṭi yaṃ ca vayaṃ dviṣmaḥ  KauśS 
'ṛtena tvā' iti sannahanam 
madhyadeśe granthiṃ karoti 
'atisṛṣṭo dveṣṭā' iti mantreṇa viṣṭarān karoti 
prativiṣṭaraṃ mantrāvṛttiḥ 
asya ca dātuḥ iti dātāramīkṣate  KauśS 
viṣṭarān kṛtvā 'asya ca dātuḥ' iti dātāramīkṣate 
athodakamāhārayati pādyaṃ bho iti  KauśS 
athodakamānayati 
tato dātā kurute 'pādyaṃ bho' iti 
hiraṇyavarṇābhiḥ pratimantrya dakṣiṇaṃ pādaṃ prathamaṃ prakarṣati mayi brahma ca tapaśca dhārayāṇi iti  KauśS 
'hiraṇyavarṇāḥ' 
iti sūktaṃ japitvā punaḥ ācārya udakamabhimantrayate 
'mayi brahma ca' iti mantreṇa svayaṃ dakṣiṇaṃ pādaṃ prakṣālayati 
dakṣiṇe prakṣālite savyaṃ prakarṣati mayi kṣatraṃ ca viśaśca dhārayāṇi iti  KauśS 
'mayi kṣatraṃ ca' iti savyaṃ prakṣālayati 
prakṣālitāvanumantrayate imau pādāvavaniktau brāhmaṇaṃ yaśasāvatām 
āpaḥ pādāvanejanīrdviṣantaṃ nirdahantu me  KauśS 
tataḥ svapādāvabhimantrayate 
'imau pādāvavaniktau' ityṛcā ācāryaḥ 
asya ca dātuḥ iti dātāramīkṣate 
athāsanamāhārayati
dātā vadati
saviṣṭaramāsanaṃ bho iti  KauśS 
tasmin pratyaṅmukha upaviśati  KauśS 
vimṛgvarīṃ pṛthivīm 
ityetayā viṣṭare pādau pratiṣṭhāpya adhiṣṭhito dveṣṭā yo'smān dveṣṭi yaṃ ca vayaṃ dviṣmaḥ  KauśS 
'vimṛgvarīm' iti mantreṇa dviśākhaṃ viṣṭaramāsane nidadhāti 
ekaśākhaṃ pādayornidadhāti 
viṣṭare pādau pratiṣṭhāpya 'adhiṣṭhito dveṣṭā' iti mantreṇa 
asya ca dātuḥ iti dātāramīkṣate 
athodakamāhārayati
dātā vadati
arghyaṃ bho iti  KauśS 
tatpratimantrayate annānāṃ mukhamasi mukhamahaṃ śreṣṭhaḥ samānānāṃ bhūyāsam 
āpo'mṛta sthāmṛtaṃ mā kṛṇuta dāsāsmākaṃ bahavo bhavantvaśvāvadgomanmayyastu puṣṭamo bhūrbhuvaḥ svar janad om iti  KauśS 
tūṣṇīmadhyātmaṃ ninayati  KauśS 
'annānāṃ mukhamasi' iti mantreṇa puṣpākṣatodapātramabhimantrya ācāryahaste ninayati tūṣṇīm 
tejo'syamṛtamasi iti lalāṭamālabhate 
athodakamāhārayati
dātā vadati
ācamanīyaṃ bho iti  KauśS 
jīvābhirācamya  KauśS 
tata ācārya ācamanaṃ karoti 
kārāpayati 'jīvā stha' 
iti sūktena 
athāsmai madhuparkaṃ vedayante
tato dātā vadati
dvyanucaro madhuparko bho iti  KauśS 
triśākhaṃ madhuparkāya 
dvābhyāṃ śākhābhyāmadhastādekayopariṣṭāt sāpidhānam  KauśS 
madhu vātā ṛtāyate ityetābhirevābhimantraṇam  KauśS 
tathā pratimantraṇam  KauśS 
dvādaśe'dhyāye prathamā kaṇḍikā  KKp 
madhu vātā ṛtāyate madhu kṣaranti sindhavaḥ 
mādhvīrgāvo bhavantu naḥ 
madhu naktamutoṣaso madhumat pārthivaṃ rajaḥ 
mādhvīrnaḥ santvoṣadhīḥ 
madhumānno vanaspatirmadhumā
m astu sūryaḥ 
madhu dyaurastu naḥ pitā  KauśS 
'madhu vātā ṛtāyate' ityetābhirevābhimantraṇam 
tathā pratimantraṇam 
ācāryaḥ pratimantraṇaṃ karoti 
tat sūryasya tvā cakṣuṣā pratīkṣe iti pratīkṣate  KauśS 
'sūryasya tvā' iti mantreṇa madhuparkaṃ pratīkṣate 
ayuto'haṃ devasya tvā savituḥ 
iti pratigṛhya puromukhaṃ prāgdaṇḍaṃ nidadhāti  KauśS 
'ayuto'haṃ' 'devasya tvā' iti dvābhyāṃ pratigṛhṇāti 
sanmukhaṃ prāgdaṇḍaṃ nidadhāti 
pṛthivyāstvā nābhau sādayāmyadityā upasthe iti bhūmau pratiṣṭhāpya  KauśS 
dvābhyāmaṅgulibhyāṃ pradakṣiṇamācālyānāmikayāṅgulyāṅguṣṭhena ca saṅgṛhya prāśnāti  KauśS 
'pṛthivyāstvā' iti mantreṇa bhūmau pratiṣṭhāpya tataḥ pūrvābhimukho bhūtvā madhuparkaṃ prāśnāti bhojanavat 
prāṅmukho'nnāni bhuñjīta 
dvābhyāmaṅgulībhyāṃ pradakṣiṇamācālyānāmikāṅgulyāṅguṣṭhena ca saṅgṛhya prāśnāti 
oṃ bhūstatsaviturvareṇyaṃ bhūḥ svāhā iti prathamam  KauśS 
bhargo devasya dhīmahi bhuvaḥ svāhā iti dvitīyam  KauśS 
dhiyo yo naḥ pracodayāt svaḥ svāhā iti tṛtīyam  KauśS 
vayaṃ devasya dhīmahi janat svāhā iti caturtham  KauśS 
turaṃ devasya bhojanaṃ vṛdhat svāhā iti pañcamam  KauśS 
karat svāhā iti ṣaṣṭham  KauśS 
ruhat svāhā iti saptamam  KauśS 
mahat svāhā ityaṣṭamam  KauśS 
tat svāhā iti navamam  KauśS 
śaṃ svāhā iti daśamam  KauśS 
om ityekādaśam  KauśS 
'om bhūstatsavituḥ' ityekādaśa mantrāḥ 
pratimantraṃ prāśnāti 
tūṣṇīṃ dvādaśam  KauśS 
tūṣṇīṃ dvādaśaṃ prāśnāti 
tasya bhūyomātramiva bhuktvā brāhmaṇāya śrotriyāya prayachet  KauśS 
śrotriyālābhe vṛṣalāya prayachet  KauśS 
athāpyayaṃ nigamo bhavati somametat pibata yat kiṃ cāśnīta brāhmaṇāḥ 
mā brāhmaṇāyochiṣṭaṃ dāta māṃ somaṃ pātvasomapaḥ iti  KauśS 
anyasya vā  dvādaśe'dhyāye dvitīyā kaṇḍikā  KKp 
dadhi ca madhu ca brāhmo madhuparkaḥ  KauśS 
pāyasa aindro madhuparkaḥ  KauśS 
madhu cājyaṃ ca saumyo madhuparkaḥ  KauśS 
manthaścājyaṃ ca pauṣṇo madhuparkaḥ  KauśS 
kṣīraṃ cājyaṃ ca sārasvato madhuparkaḥ  KauśS 
surā cājyaṃ ca mausalo madhuparkaḥ  KauśS 
sa khalveṣa dvaye bhavati sautrāmaṇyāṃ ca rājasūye ca  KauśS 
udakaṃ cājyaṃ ca vāruṇo madhuparkaḥ  KauśS 
tailaṃ cājyaṃ ca śrāvaṇo madhuparkaḥ  KauśS 
tailaśca piṇḍaśca pārivrājako madhuparkaḥ  KauśS 
iti khalveṣa navavidho madhuparko bhavati  KauśS 
'dadhi ca' ityādi navavidhaṃ madhuparkaṃ jānīyāt 
athāsmai gāṃ vedayante
dātā brūte
gaurbho iti  KauśS 
tān pratimantrayate 
bhūtamasi bhavadasyannaṃ prāṇo bahurbhava 
jyeṣṭhaṃ yannāma nāmata oṃ bhūrbhuvaḥ svarjanadom iti  KauśS 
ācāryo'pi pratimantrayate 
'bhūtamasi bhavadasyannam' iti mantreṇa 
atisṛjati mātādityānāṃ duhitā vasūnāṃ svasā rudrāṇāmamṛtasya nābhiḥ 
pra ṇo vocaṃ cikituṣe janāya mā gāmanāgāmaditiṃ vadhiṣṭa 
oṃ tṛṇāni gaurattu ityāha  KauśS 
gāṃ visarjayati 'mātādityānām' iti mantreṇa 
ācāryo brūte 'tṛṇāni gauḥ' iti 
tṛṇāni dadāti gave 
sūyavasāt  iti pratiṣṭhamānāmanumantrayate  KauśS 
nālohito madhuparko bhavati  KauśS 
nānujñānamadhīmahe iti kuruta ityeva brūyāt  KauśS 
svadhite mainaṃ hiṃsīḥ iti śastraṃ prayachati  KauśS 
pāṣmānameva jahi iti śastraṃ kartāramanumantrayate  KauśS 
āgneyīṃ vapāṃ kuryuḥ  KauśS 
api vā brāhmaṇa eva prāśnīyāt 
taddevataṃ hi taddhavirbhavati  KauśS 
athāsmai snānamanulepanaṃ mālyābhyañjanamiti  KauśS 
yadatropasamāhāryaṃ bhavati tadupasamāhṛtya  KauśS 
vastrālaṅkārādi sarvaṃ samāhṛtya dadāti 
athopāsakāḥ prāpya upāsakāḥ smo bho iti vedayante  KauśS 
tān pratimantrayate bhūyāṃso bhūyāsma ye ca no bhūyasaḥ kārṣṭāpi ca no'nye bhūyāṃso jāyantām  KauśS 
bhedakāra ācāryaḥ pratimantrayate 'bhūyāṃso bhūyāsma' iti mantreṇa 
asya ca dātuḥ iti dātāramīkṣate  KauśS 
ācāryaḥ 
athānnāhārāḥ prāpya annāhārāḥ smo bho iti vedayante  KauśS 
dātā vadati 
tān pratimantrayate annādā bhūyāsma ye ca no'nnādān kārṣṭāpi ca no'nye'nnādā bhūyāṃso jāyantām  KauśS 
ācāryo'numantrayate 'annādā bhūyāsma ye ca naḥ' iti mantreṇa 
kharjakalamakabhaktādi 
asya ca dātuḥ iti dātāramīkṣate  KauśS 
āhṛteṃ'nne juhoti yat kāma kāmayamānā ityetayā  KauśS 
yat kāma kāmāyamānā idaṃ kṛṇmasi te haviḥ 
tannaḥ sarvaṃ samṛdhyatāmathaitasya haviṣo vīhi svāhā iti  KauśS 
āhṛte'nne sati bhakte juhoti 'yat kāma kāma' ityṛcā vivāhe tantrāgnau juhoti 
anyatra hastahomatvāt tantravikalpaḥ 
eṣa ācāryakalpa eṣa ṛtvikkalpa eṣa saṃyuktakalpa eṣa vivāhakalpa eṣo'tithikalpa eṣo'tithikalpaḥ  KauśS 
abhyāgatāya madhuparko deyaḥ 
atithaye madhuparko deyaḥ 
anyebhyaḥ svadharmasthitebhyaśca cāturvarṇikebhyo dravyāḍhyebhyaścaturāśramibhyaśca gṛhāgate madhuparko deyaḥ 
madhuparkaḥ samāptaḥ 
ṣaḍarghyā madhuparkiṇaḥ 
gurvādyāgate gṛhe madhuparkasūtraṃ prayojanam 
dvādaśe'dhyāye tṛtīyā kaṇḍikā  KKp 
iti kauśikapaddhatau dvādaśo'dhyāyaḥ 
atha trayodaśo'dhyāyaḥ
adbhutāni
athādbhutakarmaparibhāṣā ucyante
athādbhutāni  KauśS 
lokaviruddhaṃ dṛśyate tadadbhutamityucyate 
varṣe  KauśS 
rudhirādivikṛtidoṣaḥ 
yakṣeṣu  KauśS 
yakṣarākṣasapiśācādidarśane sati 
gomāyuvadane  KauśS 
maṇḍūkadvayātivadane 
kule kalahini  KauśS 
svakule parakule ca kalahe utpanne 
bhūmicale  KauśS 
bhūmicalane bhūmikampe 
ādityopalpave  KauśS 
ādityagrahe 
candramasaśca  KauśS 
candragrahaṇe 
auṣasyāmanudyatyām  KauśS 
uṣāyāmanudyatyām uṣākāla anudita āditye 
samāyāṃ dāruṇāyām  KauśS 
dāruṇasaṃvatsare durbhikṣe marake vā anāvṛṣṭirvā bhaye sati 
upatārakaśaṅkāyām  KauśS 
uṣātārakaśaṅkāyām 
uṣātārakagrahanakṣatrādisamīpe dṛśyate nakṣatram 
brāhmaṇeṣvāyudhiṣu  KauśS 
āyudhagrahaṇe sati 
daivateṣu nṛtyatsu cyotatsu hasatsu gāyatsu  KauśS 
anyāni vā rūpāṇi kurvanti devatāḥ 
lāṅgalayoḥ saṃsarge  KauśS 
lāṅgale dve saṃsarge bhavataḥ 
rajjvostantvośca  KauśS 
rajjvostantvo rajjurvā sūtraṃ valyamāne dve bhavataḥ 
agnisaṃsarge  KauśS 
laukikāgnidvaye saṃsarge 
yamavatsāyāṃ gavi  KauśS 
yamalavatsāyāṃ gavi 
vaḍavāgardabhyormānuṣyāṃ ca  KauśS 
yamalajanane vaḍavāgardabhyoḥ 
mānuṣīyamalajanane idaṃ samīkarma 
yatra dhenavo lohitaṃ duhate  KauśS 
lohitadohane go'śvājāmahiṣīgardabhoṣṭrādiṣu raktadugdhe 
anaḍuhi dhenuṃ dhayati  KauśS 
vṛṣabho gāṃ dhayati 
dhenau dhenuṃ dhayantyām  KauśS 
dhenurdhenuṃ dhayati parasparaṃ pibati 
ākāśaphene  KauśS 
gaurvā'śvo vā'śvataro vā puruṣo vā ākāśaphenaṃ pibati 
pipīlikānācāre  KauśS 
śvetakṛṣṇaraktavarṇādi bahuśo gṛhe santi 
nīlamakṣānācāre  KauśS 
nīlamakṣā atiśayena bahuśaḥ 
makṣikāḥ prasiddhāḥ 
madhumakṣānācāre  KauśS 
madhujālaṃ gṛha utpadyate madhumakṣā 
anājñāte  KauśS 
anājñātamadbhutaṃ dṛśyate 
yadadbhute na paṭhitaṃ tadajñātamadbhutam 
athavā laukikaṃ jugupsitaṃ vā'dṛṣṭaṃ vā 
avadīrṇe  KauśS 
svayaṃ gṛhādi avadīrṇe sati 
anudaka udakonmīle  KauśS 
marudeśe udakaṃ bhavati 
athavā sthale sarvatrodakaṃ sandṛśyate mṛgatṛṣṇāvat 
tileṣu samataileṣu  KauśS 
tilāḥ samatailā bhavanti 
haviḥṣvabhimṛṣṭeṣu  KauśS 
vapāṃ havīṃṣi vā vayāṃsi dvipadacatuṣpadaṃ vā gṛhītvā gaccheyuḥ 
prasavyeṣvāvarteṣu  KauśS 
kumārasya kumāryā vā dvāvāvartau mūrdhanyau bhavataḥ savyāvṛttau 
yūpe virohati  KauśS 
yūpo virohati 
yūpaśabdaḥ kāṣṭhavācī 
yajñaprāyaścitte yūpagrahaṇāt 
ulkāyām  KauśS 
divā ulkāpātaḥ sandhyāyāṃ ca 
dhūmaketau saptarṣīnupadhūpayati  KauśS 
dhūmaketuḥ saptaṛṣīnupadhūpayati 
ketucāraḥ paṭhitaḥ 
ketuśabdagrahaṇena sarvatra dhūmaketurucyate 
nakṣatreṣu patāpateṣu  KauśS 
rātrau nakṣatrapāteṣu bahuśaḥ 
māṃsamukhe nipatati  KauśS 
māṃsamukhā gṛhe patanti māṃsaṃ vā patati 
anagnāvavabhāse  KauśS 
agnirdṛśyate 
gṛhādiṣu agnidṛśyā jvālā dṛśyate 
agnau śvasati  KauśS 
ucchvāso vā śabdakaraṇaṃ bhavati vā 
sarpiṣi taile madhuni ca viṣyande  KauśS 
yadi ghṛtādi sthīyate syandate vā sravati vā 
grāmye'gnau śālāṃ dahati  KauśS 
grāmyo'gniḥ śālāṃ dahati grāmanagaraśālādidāhye laukikenāgninā 
āgantau ca  KauśS 
vidyute vā sūryaprajvalite vā gṛhaṃ dahati āganturvā 
vaṃśe sphoṭati  KauśS 
vaṃśaḥ sphoṭayati vaṃśasphoṭanaṃ balaharaṇabhaṅgadvārabhaṅgakapāṭādibhaṅgeṣu 
kumbhodadhāne vikasatyukhāyāṃ saktudhānyāṃ ca  KauśS 
udakumbhe svayaṃ bhagne udakadhānamaliñjare bhagne ukhādibhāṇḍe saktudhānyāṃ haṇḍikā 
trayodaśe'dhyāye prathamā kaṇḍikā  KKp 
 atha yatraitāni varṣāṇi varṣanti ghṛtaṃ māṃsaṃ madhu ca yad hiraṇyaṃ yāni cāpyanyāni ghorāṇi varṣāṇi varṣanti tat parābhavati kulaṃ vā grāmo  
vā janapado vā  KauśS  
'atha yatraitāni' ityādi pratinimittaśāntiṃ vakṣyāmaḥ 
athādbhutaśāntiryatra na kriyate tatra doṣo bhavati 
'tat parābhavati' ityādi paribhāṣā ucyate 
athādbhutaṃ yatra bhavati tat parābhavati vinaśyati 
vināśārthe adbhutaṃ devāḥ sṛjanti 
tathā coktaṃ sṛjanti divyā devādbhutāni prāgupasargapratibodhanārtham 
vināśe samupasthite 
kulaṃ vā grāmo vā janapado vā kule grāme nagare vā rāṣṭre vā yatrādbhutaṃ dṛśyate tatsarvaṃ vinaśyati 
tatra rājā bhūmipatirvidvāṃsaṃ brahmāṇamichet  KauśS 
eṣa ha vai vidvān yad bhṛgvaṅgirovit  KauśS 
ete ha vā asya sarvasya śamayitāraḥ pālayitāro yad bhṛgvaṅgirasaḥ  KauśS 
tatra gṛhastho vā grāmapatirvā rājā vā bhūmipatiḥ 
yad bhṛgvaṅgirasa atharvāṅgirasa ityarthaḥ 
sa āha upakalpayadhvam iti  KauśS 
tadupakalpayante kaṃsamahate vasane śuddhamājyaṃ śāntā oṣadhīrnavamudakumbham  KauśS 
bāhye tantraprayogaḥ 
trīṇi parvāṇi karmaṇaḥ paurṇamāsyamāvāsye puṇyaṃ nakṣatram  KauśS 
api cedeva yadā kadācidārtāya kuryāt  KauśS 
snāto'hatavasanaḥ surabhirvratavān karmaṇya upavasatyekarātraṃ trirātraṃ ṣaḍrātraṃ dvādaśarātraṃ vā  KauśS 
dvādaśyāḥ prātaryatraivādaḥ patitaṃ bhavati tata uttaramagnimupasamādhāya  KauśS 
parisamūhya paryukṣya paristīrya barhirudapātramupasādya paricaraṇenājyaṃ paricarya  KauśS 
nityān purastāddhomān hutvājyabhāgau  KauśS 
tato dvitīye'hani prātaḥ karmaprayogaḥ 
prathamata ayutahomalakṣahomau vā īśānayāgagrahayāganakṣatrayāganirṛtiyāgamaṇḍapasaṃskāravāstusaṃskārādi 
uttarataḥ sarvakarmaprayogaḥ 
iti sarvakarmasu paribhāṣā samāptā 
atha varṣādbhute śāntirucyate
atha juhoti  KauśS 
ghṛtasya dhārā iha yā varṣanti pakvaṃ māṃsaṃ madhu ca yaddhiraṇyam 
dviṣantametā anu yantu vṛṣṭayo'pāṃ vṛṣṭayo bahulāḥ santu mahyam 
lohitavarṣaṃ madhupāṃsuvarṣaṃ yadvā varṣaṃ ghoramaniṣṭamanyat 
dviṣantamete anu yantu sarve parāñco yantu nivartamānāḥ 
agnaye svāhā iti hutvā  KauśS 
ājyabhāgāntaṃ kṛtvā 'ghṛtasya dhārā' iti dvābhyāmājyaṃ juhuyāt 
divyo gandharvaḥ 
iti mātṛnāmabhirjuhuyāt  KauśS 
'divyo gandharvaḥ' ityādi mātṛnāmnā gaṇenājyaṃ juhuyāt 
sarvatra śāntyudakaṃ yojayet 
sarvatra cātanānyanuyojayet 
mātṛnāmāni cānuyojayet 
varāṃ dhenuṃ kartre dadyāt 
sarvatra kaṃsavasanaṃ gaurdakṣiṇā 
brāhmaṇān bhaktenopepsanti 
tataḥ pārvaṇādyuttaratantram 
varamanaḍvāhaṃ brāhmaṇaḥ kartre dadyāt  KauśS 
sīraṃ vaiśyo'śvaṃ prādeśiko grāmavaraṃ rājā  KauśS 
sā tatra prāyaścittiḥ  KauśS 
dhenvādīni sarvatra kāṃsyādīni ca dakṣiṇā vā 
ghṛtavarṣe 
māṃsavarṣe 
madhuvarṣe 
hiraṇyavarṣe 
pāṃsuvarṣe 
sarpamatsyapakṣiṇo yadābhyavarṣanti 
asthīni rudhiraṃ vasā majjā pāṣāṇāstrairvā 
kīṭāni anyāścānyaṃ ca ghoraṃ varṣaṇaṃ dadhi payo tailaṃ ca pakvānnavikārāśca 
anyeṣāṃ ghorāṇāṃ varṣaṇe idaṃ karma kuryāt 
samāptā vikṛtavarṣādbhūtaśāntiḥ  dvitīyā
kaṇḍikā  KKp 
atha yakṣādbhutaśāntirucyate
atha yatraitāni yakṣāṇi dṛśyante tadyathaitanmarkaṭaḥ śvāpado vāyasaḥ puruṣarūpamiti tadevamāśaṅkyameva bhavati  KauśS 
tatra juhuyāt  KauśS 
yanmarkaṭaḥ śvāpado vāyaso yadīdaṃ rāṣṭraṃ jātavedaḥ patāti 
puruṣarakṣasamiṣiraṃ yatpatāti dviṣantamete anu yantu sarve parāñco yantu nivartamānāḥ 
agnaye svāhā iti hutvā  KauśS 
divyo gandharvaḥ 
iti mātṛnāmabhirjuhuyāt  KauśS 
sā tatra prāyaścittiḥ  KauśS 
śāntyudakaṃ kṛtvā kārayitācamanaṃ prokṣaṇaṃ kṛtvājyabhāgāntaṃ kṛtvā 'yanmarkaṭaḥ śvāpadaḥ' ityṛcājyaṃ juhuyāt 
mātṛnāmagaṇenājyaṃ juhuyāt 
pārvaṇādyuttaratantram 
yakṣaśabdena sarpaśvāpadau vāyasaḥ puruṣarūpā ete dṛśyante 
rakṣo vā hastino vā sūkaro vā kūpe ghaṭe vāraṇye vā gṛhe vā rakṣorūpaṃ dṛṣṭvā vapustatkṣaṇādeva na dṛśyate 
tatsarvaṃ yakṣa ityucyate 
samāptā yakṣādbhutaśāntiḥ 
tṛtīyā kaṇḍikā  KKp 
atha gomāyuvadane śāntirucyate
 atha ha gomāyū nāma maṇḍūkau yatra vadatastadyanmanyante 'māṃ prati vadato māṃ prati vadataḥ' iti tadevamāśaṅkyameva bhavati  KauśS 
tatra juhuyāt  KauśS 
yad gomāyū vadato jātavedo'nyayā vācābhi jañjabhātaḥ 
rathantaraṃ bṛhacca sāmaitad dviṣantametāvabhi nānadaitām 
rathantareṇa tvā bṛhacchamayāmi bṛhatā tvā rathantaraṃ śamayāmi 
indrāgnī tvā brahmaṇā vāvṛdhānāvāyuṣmantāvuttamaṃ tvā karāthaḥ 
indrāgnibhyāṃ svāhā iti hutvā  KauśS 
divyo gandharvaḥ 
iti mātṛnāmabhirjuhuyāt  KauśS 
sā tatra prāyaścittiḥ  KauśS 
śāntyudakaṃ kṛtvā tata ājyabhāgāntaṃ kṛtvā 'yad gomāyū' iti dvayaṃ mātṛnāmagaṇena cājyaṃ juhuyāt 
pārvaṇādyuttaratantram 
maṇḍukadvayaṃ vā 
sate gṛhe vā bahirvā abhimukhaḥ gomāyuḥ 
adbhutaśāntiḥ samāptā 
caturthī kaṇḍikā  KKp 
atha kulakalahe adbhutaśāntirucyate
atha yatraitat kulaṃ kalahi bhavati tannirṛtigṛhītamityācakṣate  KauśS 
tatra juhuyāt  KauśS 
ārādarātim  iti dve  KauśS 
ayāścāgne'syanabhiśastiśca satyamittvamayā asi 
ayāsā manasā kṛto'yāsyaṃ havyamūhiṣe 
ayā no dhehi bheṣajaṃ svāhā ityagnau hutvā  KauśS 
tatraivaitān homāñjuhuyāt  KauśS 
ārādagniṃ kravyāde nirūhañjīvātave te paridhiṃ dadhāmi 
indrāgnī tvā brāhmaṇā vāvṛdhānāvāyuṣmantāvuttamaṃ tvā karāthaḥ 
indrāgnibhyāṃ svāhā iti hutvā  KauśS 
apeta etu nirṛtiḥ ityetena sūktena juhuyāt  KauśS 
apeta etu nirṛtirnehāsyā api kiñcana 
apāsyāḥ satvanaḥ pāśān mṛtyūnekaśataṃ nude 
ye te pāśā ekaśataṃ mṛtyo martyāya hantave 
tāṃste yajñasya māyayā sarvā
m apa yajāmasi 
nirito yantu nairṛtyā mṛtyava ekaśataṃ paraḥ 
sedhāmaiṣāṃ yattamaḥ prāṇaṃ jyotiśca dadhmahe 
ye te śataṃ varuṇa ye sahasraṃ yajñiyāḥ pāśā vitatā mahāntaḥ 
tebhyo asmān varuṇaḥ soma indro viśve muñcantu marutaḥ svarkāḥ 
brahma bhrājadudagādantarikṣaṃ divaṃ ca brahmāvādhūṣṭāmṛtena mṛtyum 
brahmopadraṣṭā sukṛtasya sākṣād brahmāsmadapa hantu śamalaṃ tamaśca  KauśS 
varamanaḍvāhamiti samānam  KauśS 
śāntyudakaṃ cātanamātṛnāmānyanuyojitaṃ kṛtvā ācamanādi ājyabhāgāntaṃ kṛtvā 'ārādarātim' iti dve
'ayāścāgne' ityṛcā
'ārādagnim' iti dve
'apeta etu' iti sūktenājyaṃ juhuyāt 
tata uttaratantram 
 kulayuddhe rājakulagrāmayuddhe jātibrāhmaṇakṣatriyavaiśyaśūdrādiyuddhe strīṇāṃ yuddhe kalahe ca puruṣāṇāṃ yuddhe kalahe ca svakule cāparasya  
yuddhe kalahe ca  
kalahādbhutaśāntiḥ 
pañcamī kaṇḍikā  KKp 
atha bhūmicalane śāntirucyate
atha yatraitadbhūmicalo bhavati tatra juhuyāt  KauśS 
acyutā dyauracyutamantarikṣamacyutā bhūmirdiśo acyutā imāḥ 
acyuto'yaṃ rodhāvarodhād dhruvo rāṣṭre prati tiṣṭhāti jiṣṇuḥ 
yathā sūryo divi rocate yathāntarikṣaṃ mātariśvābhivaste 
yathāgniḥ pṛthivīmā viveśaivāyaṃ dhruvo acyuto astu jiṣṇuḥ 
yathā devo divi stanayan vi rājati yathā varṣaṃ varṣakāmāya varṣati 
yathāpaḥ pṛthivīmā viviśurevāyaṃ dhruvo acyuto astu jiṣṇuḥ 
yathā purīṣaṃ nadyaḥ samudramahorātre apramādaṃ kṣaranti 
evā viśaḥ sammanaso havaṃ me'pramādamihopā yantu sarvāḥ 
dṛṃhatāṃ devī saha devatābhirdhruvā dṛḍhācyutā me astu bhūmiḥ 
sarvapāpmānamapanudyāsmadamitrānme dviṣato'nu vidhyatu 
pṛthivyai svāhā iti hutvā  KauśS 
ā tvāhārṣam 
dhruvā dyauḥ 
satyaṃ bṛhat 
ityetenānuvākena juhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'acyutā dyauḥ' iti sūktenājyaṃ juhuyāt 
'ā tvāhārṣam'
'dhruvā dyauḥ'
'satyaṃ bṛhat' ityetenānuvākena juhuyāt 
pārvaṇādyuttaratantram 
bhūmicalane śāntiḥ samāptā 
ṣaṣṭhī kaṇḍikā  KKp 
athādityagrahe śāntirucyate
atha yatraitadādityaṃ tamo gṛhṇāti tatra juhuyāt  KauśS 
divyaṃ citramṛtūyā kalpayantamṛtūnāmagraṃ bhramayannudeti 
tadādityaḥ pratarannetu sarvata āpa imāllokānanusañcaranti 
oṣadhībhiḥ saṃvidāvindrāgnī tvābhi rakṣatām 
ṛtena satyavākena tena sarvaṃ tamo jahi 
ādityāya svāhā iti hutvā  KauśS 
viṣāsahiṃ sahamānam 
ityetena sūktena juhuyāta  KauśS 
rohitairupatiṣṭhate  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'divyaṃ citram' iti dvābhyāmājyaṃ juhuyāt 
'viṣāsahim' ityanuvākena vā 
rohitairupatiṣṭhate 
tataḥ pārvaṇādyuttaratantram 
ityādigrahaṇe śāntiḥ samāptā 
saptamī kaṇḍikā  KKp 
atha somagrahaṇe śāntirucyate
atha yatraitaccandramasamupaplavati tatra juhuyāt  KauśS 
rāhū rājānaṃ tsarati svarantamainamiha hanti pūrvaḥ 
sahasramasya tanva iha nāśyāḥ śataṃ tanvo vi naśyantu 
candrāya svāhā iti hutvā  KauśS 
śakadhūmaṃ nakṣatrāṇi 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakaṃ kṛtvā tata ājyabhāgāntaṃ kṛtvā 'rāhū rājānam' ityṛcā
'śakadhūmam' iti sūktena cājyaṃ juhuyāt 
'viṣāsahiṃ sahamānam' iti sūktena vā rohitairupatiṣṭhate 
pārvaṇādyuttaratantram 
samāptā somagrahaṇe śāntiḥ 
aṣṭamī kaṇḍikā  KKp 
atha auṣasī na bhavati tatra śāntirucyate
atha yatraitadauṣasī nodeti tatra juhuyāt  KauśS 
udetu śrīruṣasaḥ kalpayantī pūlyān kṛtvā palita etu cāraḥ 
ṛtūn bibhratī bahudhā virūpān mahyaṃ bhavyaṃ viduṣī kalpayāti 
auṣasyai svāhā iti hutvā  KauśS 
divyo gandharvaḥ 
iti mātṛnāmabhirjuhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'udetu śrīruṣasaḥ' ityṛcā mātṛnāmagaṇenājyaṃ juhuyāt 
pārvaṇādyuttaratantram 
auṣasī dīptirna dṛśyate tadā eṣā śāntiḥ 
navamī kaṇḍikā  KKp 
atha saṃvatsare dāruṇe śāntirucyate
atha yatraitat samā dāruṇā bhavati tatra juhuyāt  KauśS 
yā samā ruśatyeti prājāpatyān vi dhūnute 
tṛptiṃ yāṃ devatā vidustāṃ tvā saṃ kalpayāmasi 
vyādhakasya mātaraṃ hiraṇyakukṣīṃ hariṇīm 
tāṃ tvā saṃ kalpayāmasi 
yatte ghoraṃ yatte viṣaṃ tad dviṣatsu ni dadhmasyamuṣmin iti brūyāt  KauśS 
śivenāsmākaṃ same śāntyā sahāyuṣā samāyai svāhā iti hutvā  KauśS 
samāstvāgne 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'yā samā ruśatī' iti tisṛbhiḥ 'samāstvāgne' iti sūktenājyaṃ juhuyāt 
pārvaṇādyuttaratantram 
saṃvatsara ugra makare samprāpte roge vā samutpanne pararāṣṭrabhaye sastene caurabhaye dāruṇe saṃvatsare śāntiḥ samāptā 
daśamī kaṇḍikā  KKp 
athopatārakaśāntirucyate
atha yatraitadupatārakāḥ śaṅkante tatra juhuyāt  KauśS 
revatīḥ śubhrā iṣirā madantīstvaco dhūmamanu tāḥ saṃ viśantu 
pareṇāpaḥ pṛthivīṃ saṃ viśantvāpa imāllokānanusañcarantu 
adbhyaḥ svāhā iti hutvā  KauśS 
samutpatantu 
pra nabhasva 
iti varṣīrjuhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'revatīḥ śubhrāḥ' ityṛcā
'samutpatantu' 'pra nabhasva' iti sūktābhyāṃ cājyaṃ juhuyāt 
pārvaṇādyuttaratantram 
avarṣaṇe grahanakṣatrāṇāṃ samāpe 
kṣetre ca darśane ca śāntiḥ samāptā 
ekādaśī kaṇḍikā  KKp 
brāhmaṇaāyudhagrahaṇe śāntirucyate
atha yatraitad brāhmaṇā āyudhino bhavanti tatra juhuyāt  KauśS 
ya āsurā manuṣyā āttadhanvaḥ puruṣamukhāścarāniha 
devā vayaṃ manuṣyāste devāḥ pra viśāmasi 
indro no astu purogavaḥ sa no rakṣatu sarvataḥ 
indrāya svāhā iti hutvā  KauśS 
mā no vidan  namo devavadhebhyaḥ 
ityetābhyāṃ sūktābhyāṃ juhuyāt  KauśS 
sā tatra prāyaścittiḥ  KauśS 
 śāntyudakaṃ kṛtvā mātṛnāmānuyojanaṃ kṛtvā tataḥ vedyādi ājyabhāgāntaṃ kṛtvā 'ya āsurāḥ' iti dvābhyāṃ 'mā no vidan' 'namo devavadhebhyaḥ' iti  
dvābhyāṃ cājyaṃ juhuyāt  
pārvaṇādyuttaratantram 
brāhmaṇaśastragrahaṇe śāntiḥ samāptā 
dvādaśī kaṇḍikā  KKp 
devatādbhutaśāntirucyate
atha yatraitad daivatāni nṛtyanti cyotanti hasanti gāyanti vānyāni vā rūpāṇi kurvanti ya āsurā manuṣyāḥ mā no vidan 
namo devavadhebhyaḥ 
ityabhayairjuhuyāt  KauśS 
sā tatra prāyaścittiḥ  KauśS 
śāntyudakaṃ cātanādiśca tata ājyabhāgāntaṃ kṛtvā 'ya āsurāḥ' 'mā no vidan'
'namo devavadhebhyaḥ' ityājyaṃ juhuyāt 
pārvaṇādyuttaratantram 
devatā nṛtyanti cyotanti hasanti gāyanti prasthijyanti pradhūpayanti unmīlayanti
 lohitaṃ sravanti prādurbhavanti gamanaṃ kurvanti sarvadevatāpratimāyāṃ pāṣāṇaprabhṛtirajatahiraṇyasphaṭikaprabhṛtiliṅgavāsudevaśaṅkarasarasvatītyādiprabhṛtayaḥ 
anyāni vā bahūni vidhānyāni rūpāṇi kurvanti devatāprabhṛtayaḥ 
devatādbhutaśāntiḥ samāptā 
trayodaśī kaṇḍikā  KKp 
atha lāṅgalasaṃsarge śāntirucyate
atha yatraitallāṅgale saṃsṛjataḥ puroḍāśaṃ śrapayitvā  KauśS 
araṇyasyārdhamabhivrajya  KauśS 
prācīṃ sītāṃ sthāpayitvā  KauśS 
sītāyā madhye prāñcamidhmamupasamādhāya  KauśS 
parisamuhya paryukṣya paristīrya barhiḥ śamyāḥ paridhīn kṛtvā  KauśS 
atha juhoti vittirasi puṣṭirasi śrīrasi prājāpatyānāṃ tāṃ tvāhaṃ mayi puṣṭikāmo juhomi svāhā  KauśS 
kumudvatī puṣkariṇī sītā sarvāṅgaśobhanī 
kṛṣiḥ sahasraprakārā pratyaṣṭā śrīriyaṃ mayi 
urvīṃ tvāhurmanuṣyāḥ śriyaṃ tvā manaso viduḥ 
āśaye'nnasya no dhehyanamīvasya śuṣmiṇaḥ 
parjanyapatni hariṇyabhijitāsyabhi no vada 
kālanetre haviṣo no juṣasva tṛptiṃ no dhehi dvipade catuṣpade 
yābhirdevā asurānakalpayan yātūn manūn gandharvān rākṣasāṃśca 
tābhirno adya sumanā upā gahi sahasrāpoṣaṃ subhage rarāṇā 
hiraṇyasrak puṣkariṇī śyāmā sarvāṅgaśobhanī 
kṛṣirhiraṇyaprakārā pratyaṣṭā śrīriyaṃ mayi 
aśvibhyāṃ devi saha saṃvidānā indreṇa rādhena saha puṣṭyā na ā gahi 
viśvastvā rāsantāṃ pradiśo'nu sarvā ahorātrārdhamāsamāsā ārtavā ṛtubhiḥ saha 
bhartrī devānāmuta martyānāṃ bhartrī prajānāmuta mānuṣāṇām 
hastibhiritarāsaiḥ kṣetrasārathibhiḥ saha 
hiraṇyairaśvairā gobhiḥ pratyaṣṭā śrīriyaṃ mayi  KauśS 
atra śunāsīrāṇyanuyojayeta  KauśS 
varamanaḍvāhamiti samānam  KauśS 
 araṇye gatvā tatra prācīṃ sītāṃ sthāpayitvā sītāyā madhye śāntyudakādi ājyabhāgāntaṃ kṛtvā tataḥ śamyāḥ paridhīn kṛtvā tataḥ puroḍāśaṃ juhoti 
avadāyāvadāya caturavattahomaḥ puroḍāśasya 
'vittirasi puṣṭirasi' iti sūktena 
tataḥ sarvatra śāntyudakaṃ kṛtvā sarvatra cātanānyanuyojayet 
mātṛnāmāni sarvatra 
śāntyudake anuyojane viśeṣaḥ 
'sīrā yuñjanti' 
iti sūktaṃ 'yasyedamā rajaḥ' 
iti sūktaṃ 'satyaṃ bṛhat' 
ityanuvākaḥ etāni śāntyudake anuyojayet 
śāntyudakena kārayituśca ācamanaṃ prokṣaṇam 
sīraṃ prokṣayet 
ṛcā kṣetra ca 
pārvaṇādyuttaratantram 
tasmin kṣetre karmaprayogaḥ 
sītāmadhye lāṅgalasaṃsarge pucchasaṃsarge ca lāṅgalādbhutaśāntiḥ 
caturdaśī kaṇḍikā  KKp 
rajjukartane śāntirucyate
atha yatraitat sṛjantyorvā kṛntantyorvā nānā tantū saṃsṛjataḥ manāyai tantuṃ prathamam ityetena sūktena juhuyāt  KauśS 
manāyai tantuṃ prathamaṃ paśyedanyā atanvata 
tannārīḥ prabravīmi vaḥ sādhvīrvaḥ santūrvarīḥ 
sādhurvastanturbhavatu sādhuretu ratho vṛtaḥ 
atho horvarīryūyaṃ prātarvoḍhave dhāvata 
khargalā iva patvarīrapāmugramivāyanam 
patantu patvarīrivorvarīḥ sādhunā pathā 
avācyau te totudyete todenāśvatarāviva 
pra stomamurvarīṇāṃ śaśayānāmastāviṣam 
nārī pañcamayūkhaṃ sūtravat kṛṇute vasu 
ariṣṭo asya vastā prendra vāsa utodira  KauśS 
vāsaḥ kartre dadyāt  KauśS 
sā tatra prāyaścittiḥ  KauśS 
śāntyudakādi ājyaṃ cāgāre kṛtvā 'manāyai tantum' ityetena sūktenājyaṃ juhuyāt 
pārvaṇādyuttaratantram 
vāsaḥ kartre dadyāt 
dhenuṃ kāṃsavasanaṃ sarvatra dadyāt 
ayudvaye nṛtyamānabhavati kartyamāne sūcakadvayaṃ yaddvidhā bhavati 
samāptā sūtre ca dviḥsambhave śāntiḥ 
pañcadaśī kaṇḍikā  KKp 
athāgnisaṃsarge laukike śāntirucyate
atha yatraitadagnināgniḥ saṃsṛjyate bhavataṃ naḥ samanasau samokasau ityetena sūktena juhuyāt  KauśS 
bhavataṃ naḥ samanasau samokasāvarepasau 
mā hiṃsiṣṭaṃ yajñapatiṃ mā yajñaṃ jātavedasau śivau bhavatamadya naḥ 
agnināgniḥ saṃsṛjyate kavirbṛhaspatiryuvā havyavāḍ juhvāsyaḥ 
tvaṃ hyagne agninā vipro vipreṇa sansatā 
sakhā sakhyā samidhyase 
pāhi no agna ekayā pāhi na uta dvitīyayā 
pāhi gīrbhistisṛbhirūrjāṃ pate pāhi catasṛbhirvaso 
samīcī māhanī pātāmāyuṣmatyā ṛco mā satsi 
tanūpāt sāmno vasuvidaṃ lokamanusañcarāṇi  KauśS 
rukmaṃ kartre dadyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'bhavataṃ naḥ samanasau' ityetena sūktena juhuyāt 
rukmaṃ ca kartre dadyāt 
pārvaṇādyuttaratantram 
dhenuṃ kāṃsavasanaṃ ca sarvatra 
laukikāgnisaṃsarge śāntiḥ samāptā 
ṣoḍaśī kaṇḍikā  KKp 
atha godviyamalajanane śāntirucyate
atha yatraitadayamasūryamau janayati tāṃ śāntyudakenābhyukṣya dohayitvā  KauśS 
tasyā eva gordugdhe sthālīpākaṃ śrapayitvā  KauśS 
prāñcamidhmamupasamādhāya  KauśS 
parisamuhya paryukṣya paristīrya barhirudapātramupasādya  KauśS 
ekaikayaiṣā sṛṣṭyā saṃ babhūva 
ityetena sūktenājyaṃ juhvan  KauśS 
udapātre sampātānānayati  KauśS 
uttamaṃ sampātamodane pratyānayati  KauśS 
tato gāṃ ca prāśayati vatsau codapātrādenānācāmayati ca samprokṣati ca  KauśS 
tāṃ tasyaiva dadyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā śāntyudakena gāṃ vatsau ca prokṣya tataḥ gāṃ dohayitvā
tena dugdhena sthālīpākaṃ śrapayitvā 'ekaikayaiṣā sṛṣṭyā saṃ babhūva' ityetena sūktenājyaṃ juhuyāt 
udapātre sampātānānayati 
'yatrā suhārdām' 
ityṛcā uttamaṃ sampātamodane pratyānayati 
tata odanaṃ gāṃ vatsau ca prāśayati 
tata udapātreṇācāmayati ca samprokṣati ca 
pārvaṇādyuttaratantram 
gāṃ vatsau ca kartre dadyāt 
sarvatra kaṃsavasanaṃ gauḥ dakṣiṇā varāṃ dhenuṃ ca 
goyamalajanane adbhutaśāntiḥ samāptā 
saptadaśī kaṇḍikā  KKp 
athāśvā vā gardabhī vā yamalajanane śāntirucyate
atha cedvaḍavā vā gardabhī vā syādevameva prāñcamidhmamupasamādhāya  KauśS 
evaṃ paristīrya  KauśS 
evamupasādya  KauśS 
etenaiva sūktenājyaṃ juhvan  KauśS 
udapātre sampātānānayati  KauśS 
udapātrādenānācāmayati ca samprokṣati ca  KauśS 
tāṃ tasyaiva dadyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'ekaikayaiṣā sṛṣṭyā saṃ babhūva' iti sūktenājyaṃ juhvannudapātre sampātānānayati 
udapātreṇāśvādi ācāmayati ca samprokṣati ca 
pārvaṇādyuttaratantram 
aśvā vā gardabhī vā yamalajanane śāntiḥ samāptā 
kecit pūrvaṃ śāntyudakaṃ kurvanti kecit paścāt śāntyudakaṃ kurvanti 
tāṃ tasyaiva dadyāt 
sarvatra śāntyudake cātanānyanuyojayet mātṛnāmāni ca 
sarvatra varāṃ dhenuṃ kartre dadyāt 
sarvatra kaṃsavasanaṃ dakṣiṇā 
sarvatra śrāddhaṃ kuryāt 
sarvatra eṣā dakṣiṇā dātavyā 
uktā dakṣiṇā sāpi taṃ dātavyā 
aṣṭādaśī kaṇḍikā  KKp 
atha mānuṣīyamalajanane śāntirucyate
atha cenmānuṣī syādevameva prāñcamidhmamupasamādhāya  KauśS 
evaṃ paristīrya  KauśS 
evamupasādya  KauśS 
upasthe jātakāvādhāya  KauśS 
etenaiva sūktenājyaṃ juhvan  KauśS 
amīṣāṃ mūrdhni sa mātuḥ putrayorityanupūrvaṃ sampātānānayati  KauśS 
udapātra uttarān sampātān  KauśS 
udapātrādenānācāmayati ca samprokṣati ca  KauśS 
tāṃ tasyaiva dadyāt  KauśS 
sā tatra prāyaścittiḥ  KauśS 
tasyā niṣkrayo yathārhaṃ yathāsampadvā  KauśS 
śāntyudakādi ājyabhāgāntaṃ kṛtvā 'ekaikayaiṣā' iti sūktenājyaṃ juhvan mānuṣīputrayormūrdhni sampātānānayati 
yathāpūrvamudapātre uttarasampātānānayati 
udapātreṇācāmayati ca samprokṣati ca 
pārvaṇādyuttaratantram 
śāntyudakādi kaṃsādīni ca 
yamalajananīṃ striyaṃ kartre dadyāt 
tasyā niṣkrayo yathārhaṃ yathāsampadvā 
mānuṣīyamalajanane śāntiḥ samāptā 
ekonaviṃśī kaṇḍikā  KKp 
atha lohite godugdhe śāntirucyate
atha yatraitad dhenavo lohitaṃ duhate yaḥ pauruṣeyeṇa kraviṣā samaṅkte 
ityetābhiścatasṛbhirjuhuyāt  KauśS 
varāṃ dhenuṃ kartre dadyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'yaḥ pauruṣeyeṇa kraviṣā samaṅkte' ityetābhiścatasṛbhirājyaṃ juhuyāt 
pārvaṇādyuttaratantram 
varamanaḍvāhanivṛttiḥ 
anyāṃ varāṃ dhenuṃ kartre dadyāt 
kaṃsādīni ca 
lohitadugdhe adbhutaśāntiḥ samāptā 
viṃśī kaṇḍikā  KKp 
athānaḍvāho dhenuṃ dhayati tatra śāntirucyate
atha yatraitadanaḍvān dhenuṃ dhayati tatra juhuyāt  KauśS 
anaḍvān dhenumadhayadindro go rūpamāviśat 
sa me bhūtiṃ ca puṣṭiṃ ca dīrghamāyuśca dhehi naḥ 
indrāya svāhā iti hutvā  KauśS 
mā no vidan  namo devavadhebhyaḥ 
ityetābhyāṃ sūktābhyāṃ juhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'anaḍvān dhenum' ityṛcā 'mā no vidan'
'namo devavadhebhyaḥ' ityetābhyāṃ sūktābhyāṃ cājyaṃ juhuyāt 
pārvaṇādyuttaratantram 
ekaviṃśī kaṇḍikā  KKp 
atha dhenurdhenuṃ dhayati śāntirucyate
atha yatraitad dhenurdhenuṃ dhayati tatra juhuyāt  KauśS 
yogakṣemaṃ dhenuṃ vājapatnīmindrāgnibhyāṃ preṣite jañjabhāne 
tasmānmāmagne pari pāhi ghorāt pra no jāyantāṃ mithunāni rūpaśaḥ 
indrāgnibhyāṃ svāhā iti hutvā  KauśS 
divyo gandharvaḥ 
iti mātṛnāmabhirjuhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'yogakṣemaṃ dhenum' iti 'divyo gandharvaḥ' iti mātṛnāmagaṇena cājyaṃ juhuyāt 
pārvaṇādyuttaratantram 
dhenurdhenuṃ dhayati śāntiḥ samāptā 
dvāviṃśī kaṇḍikā  KKp 
atha yatraitad gaurvāśvo vāśvataro vā puruṣo vā ākāśaphenaṃ bhakṣayati tatra śāntirucyate
atha yatraitad gaurvāśvo vāśvataro vā puruṣo vākāśaphenamavagandhayati tatra juhuyāt  KauśS 
payo deveṣu paya oṣadhīṣu paya āśāsu payo'ntarikṣe 
tanme dhātā ca savitā ca dhattāṃ viśve taddevā abhisaṅgṛṇantu 
payo yadapsu paya usriyāsu paya utseṣūta parvateṣu 
tanme dhātā ca savitā ca dhattāṃ viśve taddevā abhisaṅgṛṇantu 
yanmṛgeṣu paya āviṣṭamasti yadejati patati yatpatatriṣu 
tanme dhātā ca savitā ca dhattāṃ viśve taddevā abhisaṅgṛṇantu 
yāni payāṃsi divyārpitāni yānyantarikṣe bahudhā bahūni 
teṣāmīśānaṃ vaśinī no adya pradattā dyāvāpṛthivī ahṛṇīyamānā ityetena sūktena juhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'payo deveṣu' sūktenājyaṃ juhuyāt 
pārvaṇādyuttaratantram 
gaurvāśvo vāśvataro vā puruṣo vetyādi phenaṃ bhakṣayati tatrādbhutaśāntiḥ samāptā 
trayoviṃśī kaṇḍikā  KKp 
atha yatraitat pipīlikā anācārarūpā dṛśyante tatra śāntirucyate
atha yatraitat pipīlikā anācārarūpā dṛśyante tatra juhuyāt  KauśS 
bhuvāya svāhā bhuvanāya svāhā bhuvanapataye svāhā bhuvāṃ pataye svāhāvoṣāya svāhā vinatāya svāhā 
śatāruṇāya svāhā  KauśS 
yaḥ prācyāṃ diśi śvetapipīlikānāṃ rājā tasmai svāhā 
yo dakṣiṇāyāṃ diśi kṛṣṇapipīlikānāṃ rājā tasmai svāhā 
yaḥ pratīcyāṃ diśi rajatapipīlikānāṃ rājā tasmai svāhā 
ya udīcyāṃ diśi rohitapipīlikānāṃ rājā tasmai svāhā 
yo dhruvāyāṃ diśi babhrupipīlikānāṃ rājā tasmai svāhā 
yo vyadhvāyāṃ diśi haritapipīlikānāṃ rājā tasmai svāhā 
ya ūrdhvāyāṃ diśyaruṇapipīlikānāṃ rājā tasmai svāhā  KauśS 
śāntyudakādi ājyabhāgāntaṃ kṛtvā 'bhuvāya svāhā' iti sūktenājyaṃ juhuyāt 
pārvaṇādyuttaratantram 
raktā kṛṣṇā pītā vā bahuśaḥ pipīlikā bhavanti tatra śāntiḥ 
atha pipīlikābhicāra ucyate
tāścedetāvatā na śāmyeyustata uttaramagnimupasamādhāya  KauśS 
śaramayaṃ barhirubhayataḥ parichinnaṃ prasavyaṃ paristīrya  KauśS 
viṣāvadhvastamiṅgiḍamājyaṃ śākapalāśenotpūtaṃ bādhakena sruveṇa juhoti  KauśS 
uttiṣṭhata nirdravata na va ihāstvityañcanam 
indro vaḥ sarvāsāṃ sākaṃ garbhānāṇḍāni bhetsyati 
phaḍḍhatāḥ pipīlikāḥ iti  KauśS 
indro vo yamo vo varuṇo vo'gnirvo vāyurvaḥ sūryo vaścandro vaḥ prajāpatirva īśāno vaḥ iti  KauśS 
śāntyudakādi ājyabhāgāntaṃ kṛtvā śaramayaṃ barhirubhayataḥ paricchinnaṃ prasavyaṃ paristaraṇaṃ viṣāvadhvastamiṅgiḍamājyam 
śākapalāśenājyasya utpavanaṃ bādhakena sruveṇa homaḥ 
'uttiṣṭhata nirdravatam' iti sūktena iṅgiḍaṃ juhoti 
yathārthamudarkān yojayet 
'uktānuktasya' iti pañcapaṭalikāyāmuktaṃ punaruktalakṣaṇam 
'anuṣaṅgo vākparisamāptiḥ' mīmāṃsāyām 
'yamo vaḥ sarvāsāṃ sākam' 
'varuṇo vaḥ sarvāsām' 
'agnirvaḥ sarvāsām' 
'vāyurvaḥ sarvāsām' 
'sūryo vaḥ sarvāsām' 
'candro vaḥ sarvāsām' 
'prajāpatirvaḥ sarvāsām' 
'īśāno vaḥ sarvāsām' 
'sākaṃ garbhānāṇḍāni bhetsyati 
phaḍḍhatāḥ pipīlikāḥ' 
pratimantram uccārayati 
pārvaṇādyuttaratantram 
pipīlikābhicāraśāntiḥ samāptā 
anyā yadi pipīlikā dṛṣṭvā vyādhiṃ janayati raktakṛṣṇaśvetapītanīlā anekavidhāḥ pipīlikā gṛhe bhavanti 
agniśaraṇe vā kṣetre vā nagare vā grāme vā api bahuśo bhavanti 
annamadhye rasamadhye ghṛte vā ājātvatā dṛśyante tatrābhicāraḥ kriyate 
caturviṃśī kaṇḍikā  KKp 
atha makṣikāśāntirucyate
atha yatraitannīlamakṣā anācārarūpā dṛśyante tatra juhuyāt  KauśS 
yā matyaiḥ sarathaṃ yānti ghorā mṛtyordūtyaḥ kraviśaḥ saṃ babhūvuḥ 
śivaṃ cakṣuruta ghoṣaḥ śivānāṃ śaṃ no astu dvipade śaṃ catuṣpade 
śāntaṃ cakṣuruta vāyasīnāṃ yā cāsāṃ ghorā manaso visṛṣṭiḥ 
manasaspate tanvā mā pāhi ghorānmā vi rikṣi tanvā mā prajayā mā paśubhirvāyave svāhā iti hutvā  KauśS 
vāta ā vātu bheṣajam ityetena sūktena juhuyāt  KauśS 
vāta ā vātu bheṣajaṃ śambhu mayobhu no hṛde 
pra ṇa āyūṃṣi tārṣat 
uta vāta pitāsi na uta bhrātota naḥ sakhā 
sa no jīvātave kṛdhi 
yadado vāta te gṛhe nihitaṃ bheṣajaṃ guhā 
tasya no dhehi jīvase ityetena sūktena juhuyāt  KauśS 
sā tatra prāyaścittiḥ  KauśS 
śāntyudakādi ājyabhāgāntaṃ kṛtvā 'yā matyaiḥ saratham' iti sūktena 'vāta ā vātu bheṣajam' iti sūktena ca dvābhyāmājyaṃ juhoti 
pārvaṇādyuttaratantram 
nīlamakṣikā gṛhe patati anyavarṇā vā bhavanti makṣikāśāntiḥ samāptā 
pañcaviṃśī kaṇḍikā  KKp 
atha madhujālake gṛhe lagna śāntirucyate
atha yatraitanmadhumakṣikā anācārarūpā dṛśyante madhu vātā ṛtāyate KauśS 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakamājyabhāgāntaṃ kṛtvā 'madhu vātā ṛtāyate' ityetena sūktenājyaṃ juhuyāt 
pārvaṇādyuttaratantram 
madhujālake gṛhe lagne'bhyantare bahirvā dṛṣṭadeśe vā lagne tatra śāntiḥ samāptā 
ṣaḍviṃśī kaṇḍikā  KKp 
atha sarvādbhuteṣu śāntirucyate
atha yatraitadanājñātamadbhutaṃ dṛśyate tatra juhuyāt  KauśS 
yadanājñātamanāmnātamarthasya karmaṇo mithaḥ 
agne tvaṃ nastasmāt pāhi sa hi vettha yathāyatham 
agnaye svāhā  KauśS 
vāyo sūrya candra iti ca  KauśS 
puruṣasammito'rthaḥ karmārthaḥ puruṣasammitaḥ 
vāyurmā tasmāt pātu sa hi vettha yathāyatham 
vāyave svāhā  KauśS 
agnirmā sūryo mā
candro mā iti ca  KauśS 
śāntyudakādi ājyabhāgāntaṃ kṛtvā 'yadājñātam' iti 'puruṣasammitaḥ' sūktābhyāmājyaṃ juhuyāt 
'yathārthamudarkān yojayet' KauśS 
ityatraivoktam 
'anuṣaṅgo vākyaparisamāptiḥ' jaisū 
iti mīmāṃsāyām 
'uktānuktasya' ityuktaṃ pañcapaṭalikāyām 
pārvaṇādyuttaratantram 
anājñāte'dbhute yad granthe na paṭhyate tat sarvamanājñātamityucyate 
yadapi pariśiṣṭeṣu paṭhyate sarve gṛhe praviṣṭe sarvamevālpakaṃ dṛṣṭvā sarvasammito
vāyuṃ sambhrame udakaprādurbhāve gamaneṣu dhanuḥsandhyolkāḥ pariveṣāḥ vidyuddaṇḍāśaniparipraparighārddhe
nirghāte rajovarṣaupalavarṣadakṣimadhughṛtavarṣamajjārudhiravarṣatihīnagabhastī
dve mārge vidyut vittakṣaye somasya kṣaye pūrṇapūraṇe kṣayasyavabhāsā sadyopararātrādi
digdāhopadhūpanagrahavaiṣamyamārohaṇamākramaṇaṃ gandharvanagaramārutaprakopaḥ tithikaraṇamuhūrtanakṣatrayogadhruvakakāni
grahādīnāṃ samaviyogaḥ 
pratisrotagāminyo nadyaḥ 
prasravaṇāni ca 
prāsādatoraṇāṭṭāladhvajachatre ca vāyasāḥ samavāyād vṛkaśakaṭārohaṇam 
vṛṣadaṃśābhighātamajjanam 
sulabhamamulūkapratigarjanam 
śyenāśca tāni gṛdhrādīnāṃ dhvajāliṅghanam 
vikṛtāśca mānuṣo manujā manuṣaprabhavāḥ striyo vā bālaṃ vā vṛddhaṃ vā pralāpāḥ yuvānaḥ
vā yuvataraḥ pralapati pradīptendriyayaṣṭipādabhaṅge dravye dvicchāyāpraticchāyāmṛjyatamapṛktam 
ata ūrdhvaṃ chāyām adhachāyāmadhyachāyordhvachāyā akasmāccaityavṛkṣastambhapatane
virohaṇāt skandharohe maṣṭatyachinnaparṇa pramā vā śuṣko vā śuṣkaśākhino dhūmarajataudakaprādurbhāvagamaneṣu
vanaspatiṣu vanataruṣu bāhuśastrabhaṅge vā indranīlagopurāṭṭālakādi dhvajachatrādīnāṃ
bhaṅgeṣu vā bhaṅgaḥ ucitānyabhyucchedane'nucitānāṃ pravartane dṛḍhabhaṅge vā śuṣkavirohe
gṛhe valmīke śayanadeśe garbhāstasyotpattau viparītau mitraprītau ca devatārcanayoḥ
anayoḥ chedane yatra ca rājā prasṛtyādiṣu ca bhavanti 
bhavanti cātra ślokāḥ
yadā tu prakṛtiḥ somaḥ viparītaṃ hi dṛśyati
madhye chidramiti dṛśyet maraṇaṃ rājagocaram 
yadā tu pratipatsomaḥ prakṛtyā vikṛto bhavet
anudbhinno vilūne vā rājño maraṇamādiśet 
āyudhākārarūpāṇi śatavarṇākṛtīni ca
pañcavarṇāni cābhrāṇi tathā daṇḍanibhāni ca 
yadā candrārkayormadhye kṛṣṇaṃ bhavati maṇḍalam
saṃ śaṅkuriti vijñeyo grahaḥ paramadāruṇaḥ 
tatra rājā vadhaṃ vindyāt sarvabhūtabhayāvaham
tatra kuryānmahāśāntimamṛtāṃ viśvabheṣajīm 
 atha yasminneva janapade gobrāhmaṇasūtasāṃvatsaravaidyānāṃ parivrājakacāraṇavānaprasthabrahmacāriṇāṃ strīṇāṃ vāpyaparaḥ pravartante tadbhutaṃ  
vidyāt  
tat karmasaṅkaraṃ yajanavyavahārayajñasaṅkaraṃ ca bhavataḥ 
yatra ca dharmo'dharmeṇa pīḍyate tatra dharmo adharmeṣu tadādbhutaṃ vidyāt 
brāhmaṇakṣatriyavaiśyaśūdrādi parasparaṃ bādhate eteṣu yadi śāntiṃ na kuryāt tadā mahādbhutāni bhavanti 
devatāprādurbhāvagamaneṣu paravante ca anṛte gavāṃ roge pravṛtte 
durbhikṣe ca janapadādivināśe ādityabhedeṣu mūṣikeṣu pravṛtteṣu kīṭapataṅge matkuṇayūkālikṣāpakṣiṇe
pravṛtte rājakulavāde aśvāstraṃ śastraṃ vā gṛhasarvagajavājivastrālaṅkārapīṭhikāvyañjanāni
agninā pradaheta ariṣṭadarśane śāntibhedaḥ 
pṛthivyāmantarikṣe divye ca eṣā śāntiḥ 
sevitaṃ rājamaśvānāṃ pakṣiṇāṃ mṛgāṇāṃ ṣaṇmukhānāṃ tathā rūpāṇi vikṛtāni yatrāraṇyaṃ
ca pathi ca tathā rājā darvīnāṃ kṛtatritākṣīṇāṃ grāme kule vā yadi vāpi deśe rājanyamānyeṣu
tathā dvijeṣu bhāvaḥ paśūnāṃ vikṛtau rūpaḥ tathā mānuṣe ca
atha svanakṣatraṃ ahopahatamulkābhihataṃ grastaṃ nirastamupadhūpitaṃ vā yadasyojjanmanakṣatraṃ
karmanakṣatramabhiṣecanīyaṃ janapadanakṣatraṃ rājaṣṭame candramasaḥ sthāne vajre'vasṛṣṭe
skambhe vāvasṛṣṭe skandhe vāvasṛṣṭe nānārūpabahurūpe śṛṅgiṇi vādityena kilavati cembudani
colkābhihate kambu dhuvati ṣavati hasati hāse bhāse nāde śabde vāsate ca vaiśvānaraprajvalite
antarikṣe ca bhasma asthi aṅgārā gṛhe vā śirasi vā patanti vīdhrī cendradhanuṣi rātrau
vīdhra eva tu candrārkanakṣatragrahatārādi parikhe kākakapotagṛdhrayakṣarākṣasapiśācaśvāpadeṣu
rātrau vadatsu gāyatsu vādyatsu vāte prādurbhāvagamane cakradhvajaveśmāvasavaprasādāgrāṃ
vā kūpa udadhāne codgirati nadati vidyotati rathayantrapravahaṇavāditrāṇi sūktādayodgārā
dhūmarci vā prādurbhāvaliṅgāṅgaviliṅge rājñaḥ prādurbhāve vā rājñī rājā kākolūkakṛkalāsagṛhagodhikāvāsenādhipatite
rājachatre bhagne dhvaje śukrasya bhagne rājñe daṇḍasya bhagne hastinyāṃ ca mattāyāṃ
grāme ca prasūtāyāṃ rājarathaśca rājādhirūḍho bhagnākṣaḥ saptarātrau rājño hanti 
purohitavināśe vā senāpatināśe hastinaṃ mahiṣīvināśe kumāravināśe paśumānuṣe vā vikāraḥ 
dviśīrṣā pratiśīrṣā vā pādahasti tathaiva ca dvināsikaḥ tathā hīnādhikāṅgulivināśe taistu jāyate 
tathā pādajaṅghayoḥ karṇanāsikāvināśe śiracchedastu jāyate 
bījaṃ yatra praroheta phalamadhye pramādataḥ
madhvājyadadhidugdheṣu bhakṣamāṇe vilepane
yantravāhanaharmyeṣu bhavaneṣvāyudheṣu ca
kākolūkakapotānāmadvīrvā darśanaṃ bhavet
anye ca praśnānāmagame mṛgapakṣiṇām
kṛṣṇayugmānāṃ darśanaṃ gṛhe vāmitatejasaḥ
sarpāṇāṃ darśanaṃ caiva sarīsṛpagaṇasya vā
vikārā yatra dṛśyante kṣīraudanahaviḥṣu vā
āyurjanānāṃ puruṣasya tathāyuṣyasya yuñjanāt
yānti yānānyayuktāni vinā vātairnṛbhistathā
yuktāni vā na gacchanti narendrāṇāṃ mahadbhayam
bheryo mṛdaṅgāḥ paṭahā vādyante vāpyanāhatāḥ
āhatāśca na vādyante acalāni calanti vā
araṇye tūryanirghoṣo yadi śrūyeta nābhasaḥ
goṣṭho vā nṛtyate yatra haste darvī kadācana
patate musalaṃ yatra hanyamāne viśeṣataḥ
ulūkhalaṃ śūrpaṃ vā dhūyate svayam
pāṣāṇaḥ kūpaṃ parvatāprasarpaṇe
golāṅgalānāṃ saṃsarge vikāraścandrasūryayoḥ
nārī vā dhayate nārīṃ jāyate taṇḍulaṃ bhayam
pratyāhāraṃ visarpanti stambapāṣāṇapādapāḥ
śakunānāṃ payasi tathaiva mṛgapakṣiṇām
amānuṣāṇāṃ vyāhāre sthāvarāṇāṃ vyatikrame
yonivyatikare vaidhā māṃsaśoṇitavarṣaṇe
anagnijvalane caiva tathā nābhravarṣaṇe
śastraprajvalane caiva caityaśuṣkāvarohaṇe
liṅgāyatanacitrāṇāṃ rodane garjane tathā
udadhāne taḍāgānāṃ jvalane garjite'pi vā
matsyasarpadvijātīnāṃ rasānāṃ ca pravarṣaṇe
gītavāditraśabdāstu yatra syuranimittataḥ
ye cānye kiñcidutpātā jāyante vikṛtātmakāḥ
teṣāṃ sarveṣāmutpātānāmeṣā śāntirvidhīyate
candraprātipadike grahayuddhe grahasaṅgrahe rāhucāre ketucāre rāhuketulakṣaṇe kūmavibhāge
maṇḍaleṣu digdāheṣu ulkāpataneṣu vidyutpataneṣu vidyuddarśaneṣu nirghātapataneṣu
candrasūryayoḥ pariveṣe nakṣatragrahotpātalakṣaṇe utpātalakṣaṇe sadyovṛṣṭilakṣaṇe
adbhutaśāntipaṭhiteṣu svapnādhyāyapaṭhiteṣu duḥsvapneṣu sarveṣu yadājñātā śāntiḥ 
atharvahṛdayeṣu adbhuteṣu paṭhiteṣu bhārgavīyeṣu paṭhiteṣu gārgyapaṭhiteṣu adbhuteṣu
bārhaspatyagrantheṣu paṭhiteṣu uśanasagrantheṣu paṭhiteṣu mahādbhuteṣu paṭhiteṣu
itihāsapurāṇe jyotiḥśāstre aśvavaidyake naravaidyakeṣu paṭhiteṣu adbhuteṣu sarvādbhuteṣu eṣā śāntiḥ 
athavā mahāśāntiramṛtā ghṛtakambalaṃ koṭihomaḥ sarvādbhuteṣu kauśikāpaṭhiteṣu eṣā śāntiḥ mahāśāntirvā vikalpāt iti bhāṣyakāraḥ 
saptaviṃśī kaṇḍikā  KKp 
agniśaraṇe vā samajyāyāṃ vāvadaraṇe śāntirucyate
 atha yatraitadgrāme vāvasāne vāgniśaraṇe vā samajyāyāṃ vāvadīryeta catasro dhenava upaklṛptā bhavanti śvetā kṛṣṇā rohiṇī surūpā caturthī  
tāsāmetad dvādaśarātraṃ sandugdhaṃ navanītaṃ nidadhāti  KauśS 
dvādaśyāḥ prātaryatraivādo'vadīrṇaṃ bhavati tata uttaramagnimupasamādhāya  KauśS 
parisamuhya paryukṣya paristīrya barhiḥ śvetāyā ājyena sannīya  KauśS 
agnirbhūmyām 
iti tisṛbhirabhimantryālabhya  KauśS 
atha juhuyāt  KauśS 
tathā dakṣiṇārdhe  KauśS 
tathā paścārdhe  KauśS 
uttarārdhe saṃsthāpya vāstoṣpatyairjuhuyāt  KauśS 
avadīrṇe sampātānānīya saṃsthāpya homān  KauśS 
avadīrṇaṃ śāntyudakena samprokṣya  KauśS 
tā eva brāhmaṇo dadyāt  KauśS 
sīraṃ vaiśyo'śvaṃ prādeśiko grāmavaraṃ rājā  KauśS 
sā tatra prāyaścittiḥ  KauśS 
catasro dhenava upaklṛptā bhavanti śvetā kṛṣṇā rohiṇī surūpā caturthī 
tāsāmetad dvādaśarātraṃ sandugdhaṃ navanītaṃ nidadhāti 
dvādaśyāḥ prātaryatraivādo'vadīrṇaṃ bhavati tata uttarataḥ śāntyudakādi ājyabhāgāntaṃ
kṛtvā śvetāyā ājyena odanaṃ sannīya tataḥ 'agnirbhūmyām' iti tisṛbhiranvālabhya gṛhaṃ
tataḥ pūrvato juhoti 
tathā kṛṣṇāyā dakṣiṇārdhe tathā rohiṇyā dakṣiṇārdhe tathā surūpāyā dakṣiṇārdhe tasminnevāgnau
odanamājyena sannīya tato vāstoṣpatyena gaṇenājyaṃ juhvannavadīrṇadeśaṃ sampātānānayati 
pārvaṇādyuttaratantram 
tato'vadīrṇaṃ śāntyudakena samprokṣya gāṃ dadāti 
sarvatra dhenvādīni ca 
gṛhe patite grāme vā śmaśāne vā agniśaraṇe vā kṣetrabhūmipātane bhūmicchidradarśane bhūmipāte gṛhapāte grāmādipatane eṣā śāntiḥ 
athavā caturdikṣu catvāri vā tantrāṇi yathāsaṅkhyam 
śvetākṛṣṇādi pratidiśaṃ juhoti 
pūrvārdhe juhoti 
pūrvatantre dakṣiṇā dhenuḥ sarvatra 
tantropaveśanakhim 
tantre vedyuttaraveditantram 
tataḥ śaṅkhādyāḥ sampātāḥ 
sarvasmin tantre bhavati dārilamatam 
pūrvaṃ samāpya tantraṃ tato dakṣiṇataḥ paścāduttarataḥ 
samāpya tantraṃ śāntyudakena samprokṣya tā gā brāhmaṇo dadyāt 
sīraṃ vaiśyo'śvaṃ prādeśiko grāmavaraṃ rājā 
varaṃ dhenvādi sarvatra dadyāt 
gṛhagrāmajanapade ca śāntiḥ samāptā 
aṣṭāviṃśī kaṇḍikā  KKp 
atha yatraitadanudakadeśe udakātiśayo bhavati tatra śāntirucyate
atha yatraitadanudaka udakonmīlo bhavati hiraṇyavarṇāḥ 
ityapāṃ sūktairjuhuyāt  KauśS 
sā tatra prāyaścittiḥ  KauśS 
śāntyudakādyājyabhāgāntaṃ kṛtvā 'hiraṇyavarṇāḥ' 'yadadaḥ' 
ityapāṃ sūktaiḥ sarvaiḥ ājyaṃ juhoti 
pārvaṇādyuttaratantram 
anudakadeśe yadyatiśayena udakaṃ dṛśyate 
udakonmīlanaśāntiḥ samāptā 
ūnatriṃśī kaṇḍikā  KKp 
atha tilāḥ samatalā bhavanti tatra śāntirucyate
atha yatraitat tilāḥ samatailā bhavanti tatra juhuyāt  KauśS 
anūnāya svāhā 
akṣitāya svāhā 
aparimitāya svāhā 
paripūrṇāya svāhā  KauśS 
sa yaṃ dviṣyāt tasyāśāyāṃ lohitaṃ te pra siñcāmi iti dakṣiṇāmukhaḥ prasiñcet  KauśS 
śāntyudakādi ājyabhāgāntaṃ kṛtvā 'anūnāya svāhā' ityetaiścaturbhirājyaṃ juhoti 
sa yaṃ dviṣyāt iti mantreṇa dakṣiṇāmukho bhūtvā śāntyudakena tilān siñcet 
pārvaṇādyuttaratantram 
yadā tailaṃ na bhavati tadā śāntiḥ 
tilāḥ samatailabhavane śāntiḥ samāptā 
triṃśī kaṇḍikā  KKp 
atha vapāṃ vā havīṃṣi vā vayāṃsi dvipadacatuṣpadaṃ vābhimṛśyāvagaccheyustatra śāntirucyate
atha yatraitadvapāṃ vā havīṃṣi vā vayāṃsi dvipadacatuṣpadaṃ vābhimṛśyāvagacheyuḥ ye agnayaḥ 
namo devavadhebhyaḥ 
ityetābhyāṃ sūktābhyāṃ juhuyāt  KauśS 
sā tatra prāyaścittiḥ  KauśS 
śāntyudakādyājyabhāgāntaṃ kṛtvā 'ye agnayaḥ'
'namo devavadhebhyaḥ' ityetābhyāṃ sūktābhyāmājyaṃ juhuyāt 
pārvaṇādyuttaratantram 
vapādi gaccheyuḥ śāntiḥ 
ekatriṃśī kaṇḍikā  KKp 
atha kumārasya kumāryā vā dvāvāvartau mūrdhanyau bhavataḥ savyāvṛdeko deśāvarte śāntirucyate
atha yatraitat kumārasya kumāryā vā dvāvāvartau mūrdhanyau bhavataḥ savyāvṛdeko deśāvartastatra juhuyāt  KauśS 
tvaṣṭā rūpāṇi bahudhā vikurvañjanayan prajā bahudhā viśvarūpāḥ 
sa me karotvaviparītamasmānanupūrvaṃ kalpayatāmihaiva 
tvaṣṭre svāhā  KauśS 
antargarbheṣu bahudhā saṃ tanoti janayan prajā bahudhā viśvarūpāḥ 
sa me karotvaviparītamasmānanupūrvaṃ kalpayatāmihaiva 
tvaṣṭre svāhā  KauśS 
yadyunmṛṣṭaṃ yadi vābhimṛṣṭaṃ tiraścīnartha uta marmṛjante 
śivaṃ taddevaḥ savitā kṛṇotu prajāpatiḥ prajābhiḥ saṃvidānaḥ 
tvaṣṭre svāhā  KauśS 
savyāvṛttānyuta yā viśvarūpā pratyagvṛttānyuta yā te paruḥṣu 
tānyasya deva bahudhā bahūni syonāni śagmāni śivāni santu 
tvaṣṭre svāhā iti hutvā  KauśS 
tvaṣṭā me daivyaṃ vacaḥ 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakādyājyatantraṃ kṛtvā 'tvaṣṭā rūpāṇi bahudhā' iti sūktenājyaṃ juhuyāt 
'tvaṣṭā me daivyaṃ vacaḥ' ityetena sūktena juhuyāt 
pārvaṇādyuttaratantram 
dvātriṃśī kaṇḍikā  KKp 
atha yūpo virohati śāntirucyate
atha yatraitadyūpo virohati tatra juhuyāt  KauśS 
yūpo virohañchataśākho adhvaraḥ samāvṛto mohayiṣyanyajamānasya lokān 
vedābhigupto brahmaṇā parivṛto'tharvabhiḥ śāntaḥ sukṛtāmetu lokam 
yūpo hyarukṣaddviṣatāṃ vadhāya na me yajño yajamānaśca riṣyāt 
saptarṣīṇāṃ sukṛtāṃ yatra lokastatremaṃ yajñaṃ yajamānaṃ ca dhehi 
vanaspataye svāhā iti hutvā  KauśS 
vanaspatiḥ saha devairna āgan 
iti juhuyāt  KauśS 
sā tatra prāyaścittiḥ  KauśS 
śāntyudakādyājyabhāgāntaṃ kṛtvā 'yūpo virohañchataśākhaḥ' ityetenājyaṃ juhuyāt 
'vanaspatiḥ saha devairna' ityṛcā juhuyāt 
pārvaṇādyuttaratantram 
trayastriṃśī kaṇḍikā  KKp 
atha divolkā patati tadayogakṣemāśaṅkaṃ bhavatyavṛṣṭyāśaṅkaṃ vā śāntirucyate
atha yatraitad divolkā patati tadayogakṣemāśaṅkaṃ bhavatyavṛṣṭyāśaṅkaṃ vā  KauśS  tatra
rājā bhūmipatirvidvāṃsaṃ brahmāṇaṃ vṛṇīyāt  KauśS 
sa vṛto'raṇyasyārdhamabhivrajya tatra dvādaśarātramanuśuṣyet  KauśS 
sa khalu pūrvaṃ navarātramāraṇyaśākamūlaphalabhakṣaścāthottaraṃ trirātraṃ nānyadudakāt  KauśS 
śvo bhūte sapta dhenava upaklṛptā bhavanti śvetā kṛṣṇā rohiṇī nīlī pāṭalā surūpā bahurūpā saptamī  KauśS 
tāsāmetad dvādaśarātraṃ sandugdhaṃ navanītaṃ nidadhāti  KauśS 
dvādaśyāḥ prātaryatraivāsau patitā bhavati tata uttaramagnimupasamādhāya  KauśS 
parisamuhya paryukṣya paristīrya barhiḥ  KauśS 
athāmuṃ navanītaṃ sauvarṇe pātre vilāpya sauvarṇena sruveṇa rakṣoghnaiśca sūktaiḥ yāmāhustārakaiṣā vikeśī 
ityetena sūktenājyaṃ juhvan  KauśS 
avapatite sampātānānīya saṃsthāpya homān  KauśS 
 dvādaśyāḥ prātaryatraivāsau patitā bhavati tataḥ śāntyudakādi ājyabhāgāntaṃ kṛtvā amuṃ navanītaṃ sauvarṇe pātre vilāpya sauvarṇena sruveṇa  
homaṃ kuryāt  
'stuvānam ' 'idaṃ haviḥ 
' ityādicātanagaṇena 'yāmāhustārakaiṣā vikeśī' 
iti sūktena 
sūktasamāptiṃ yāvad grahaṇam 
etairājyaṃ juhoti 
avapatite sampātānānīya 
ulkādeśe sampātāḥ 
pārvaṇādyuttaratantram 
avapatitaṃ śāntyudakena samprokṣya  KauśS 
tā eva brāhmaṇo dadyāt  KauśS 
sīraṃ vaiśyo'śvaṃ prādeśiko grāmavaraṃ rājā  KauśS 
sā tatra prāyaścittiḥ  KauśS 
sarvatra dhenvādīni ca kaṃsavasanaṃ ca 
ulkāpāte vā mahānakṣatrapāte ca divā ahani divā ulkāpātane śāntiḥ samāptā 
catustriṃśī kaṇḍikā  KKp 
atha dhūmaketuśāntirucyate
atha yatraitad dhūmaketuḥ saptarṣīnupadhūpayati tadayogakṣemāśaṅkamityuktam  KauśS 
 pañca paśavastāyante vāruṇaḥ kṛṣṇo gaurvājo vāvirvā harirvāyavyo bahurūpo diśyo mārutī meṣyāgneyaḥ prājāpatyaśca kṣīraudano'pāṃ naptra udraḥ 
uteyaṃ bhūmiḥ 
iti trirvaruṇamabhiṣṭūya  KauśS 
apsu te rājan 
iti catasṛbhirvāruṇasya juhuyāt  KauśS 
vāyavā rundhi no mṛgānasmabhyaṃ mṛgayadbhyaḥ 
sa no nediṣṭhamā kṛdhi vāto hi raśanākṛtaḥ iti vāyavyasya  KauśS 
āśānām  iti diśyasya  KauśS 
prati tyaṃ cārumadhvaraṃ gopīthāya pra hūyase 
marudbhiragna ā gahi iti mārutasya  KauśS 
apāmagniḥ  ityāgneyasya  KauśS 
prajāpatiḥ salilāt 
iti prājāpatyasya  KauśS 
apāṃ sūktairhiraṇyaśakalena sahodramapsu praveśayet  KauśS 
pra haiva varṣati  KauśS 
sarvasvaṃ tatra dakṣiṇā  KauśS 
tasya niṣkrayo yathārhaṃ yathāsampadvā  KauśS 
ekatantre vā kuryāt pṛthaktantre vā kuryāt 
dvādaśarātravrataṃ śākamūlaphalabhakṣo navarātramaśnanti 
evaṃ dvādaśarātrau bhūtvā trayodaśe'hani karmaprayogaḥ 
pākatantramājyabhāgāntaṃ kṛtvā pañca paśavastāyante vāruṇaḥ kṛṣṇo'jaḥ vāyavo harito'jaḥ
diśyo bahurūpo'jaḥ mārutī meṣī apāṃ naptre udraḥ jalavirālaḥ biḍālo vā āgneyaśca
prājāpatyaśca kṣīraudanau 
mantramadhye śrapaṇam 
anvārabdhebhyaḥ śāntyudakaṃ karoti 
tatraitat sūktamanuyojayatītyuktam 
śāntyudakasya ca 
mahāśāntimuccairabhinigadantīti sakṛt evamādīni yojayitavyāni 
paśuviśasanādīni vapāgrahaṇaṃ ca sakṛt 
sarveṣāṃ samānatantrapakṣaḥ 
pūrvaprakṛtipakṣe ājyatantraṃ sarvatra vartate 
yaddevatyaḥ paśustaddevatyaścaruḥ śrapayitavyaḥ 
udasya paryagnikaraṇāntaṃ kuryāt 
vapāhomānte paśvitikartavyatā 
tato'vadānāni dadāti 
juhotītyarthaḥ 
'uteyaṃ bhūmiḥ' ityṛcāgniprayogaḥ 
varuṇaṃ manasā dhyāyet 
'apsu te rājan' iti catasṛbhiḥ vāruṇasya paśoravadānāni juhuyāt pratyṛcaṃ sthālīpākaṃ ca 
tathā 'vāyavā rundhi naḥ' iti vāyavyasya 
'āśānām' iti sūktena pratyṛcaṃ diśyasya paśoḥ sthālīpākaṃ caiva 
'prati tyaṃ cārumadhvaram' ityṛcā mārutasya paśoravadānaṃ carośca 
'apāmagniḥ' ityṛcāgneyapaśorāgneyaṃ kṣīraudanaṃ juhoti 
'prajāpatiḥ salilādā' ityṛcā prajāpatikṣīraudanaṃ juhoti dvitīyām 
'niḥsālābhityulmukena triḥ prasavyaṃ pariharati' KauśS  iti 
tantraṃ kṛtvā tato'pāṃ sūktaiḥ sarvairhiraṇyaśakalena sahodramapsu praveśayet 
pāśukaṃ tantraṃ samāpayet 
yavaiḥ sviṣṭakṛtaṃ dadāti 
vyāpakaradāpadārtho bhedena ārādupakāratantreṇa bhavati 
evaṃ mīmāṃsā yojayitavyā 
śeṣaṃ samānam 
tantrapakṣe atideśo viśeṣātideśo yojayitavyaḥ 
ūhabādhābhyudayatantraṃ maṅgalalakṣaṇāni yojayitavyāni 
samāptā dhūmaketuśāntiḥ 
dhūmaketucā
re vā nānyo dhūmaketurvidyate 
tathā ketucāre
utthānaṃ caiva ketūnāṃ vināśāyeti hi smṛtam
tasmādātharvaṇairmantraiḥ śamanaṃ kārayed budhaḥ 
sarvasvaṃ tatra dakṣiṇā 
tasya niṣkrayo yathārhaṃ yathāsampadvā 
ketucāre paṭhitā ketuśāntiḥ 
pañcatriṃśī kaṇḍikā  KKp 
atha nakṣatrāṇi patanti tatra śāntirucyate
atha yatraitannakṣatrāṇi patāpatānīva bhavanti tatra juhuyāt  KauśS 
yannakṣatraṃ patati jātavedaḥ somena rājñeṣiraṃ purastāt 
tasmānmāmagne pari pāhi ghorāt pra ṇo jāyantāṃ mithunāni rūpaśaḥ 
indrāgnibhyāṃ svāhā iti hutvā  KauśS 
somo rājā savitā ca rājā ityetena sūktena juhuyāt  KauśS 
somo rājā savitā ca rājā bhuvo rājā bhuvanaṃ ca rājā 
śarvo rājā śarma ca rājā ta u naḥ śarma yachantu devāḥ 
ādityairno bṛhaspatirbhagaḥ somena naḥ saha 
viśve devā urvantarikṣaṃ ta u naḥ śarma yachantu devāḥ  KauśS 
utāvidvān niṣkṛdayāthosraghnī yathāyatham 
mā no viśve devā maruto hetimichata  KauśS 
rukmaṃ kartre dadyāt  KauśS 
sā tatra prāyaścittiḥ  KauśS 
śāntyudakādyājyabhāgāntaṃ kṛtvā 'yannakṣatraṃ patati jātavedaḥ' ityekā
'somo rājā' iti sūktenājyaṃ juhoti 
pārvaṇādyuttaratantram 
rukmaṃ kartre dadyāt 
dhenvādīni ca 
nakṣatrapatane uparyuparipatane bahuśaḥpatane rātrau vā divā vā sandhyāyāṃ vā nakṣatrapatane śāntiḥ samāptā 
sarvatra pūrvaṃ śāntyudakaṃ kṛtvā tata uttaravedyādi karoti 
kecit pradhānahomaṃ kṛtvā tataḥ śāntyudakaṃ karoti 
tata uttaratantram 
ṣaṭtriṃśī kaṇḍikā  KKp 
atha māṃsamukho nipatati tatra śāntirucyate
atha yatraitanmāṃsamukho nipatati tatra juhuyāt  KauśS 
ghoro vajro devasṛṣṭo na āgan yadvā gṛhān ghoramutā jagāma 
tannirjagāma haviṣā ghṛtena śaṃ no astu dvipade śaṃ catuṣpade 
rudrāya svāhā iti hutvā  KauśS 
bhavāśarvau mṛḍataṃ mābhi yātam 
ityetena sūktena juhuyāt  KauśS 
sā tatra prāyaścittiḥ  KauśS 
tāsāmetad dvādaśarātraṃ sandugdhaṃ navanītaṃ nidadhāti 
trayodaśe'hani śāntyudakādyājyabhāgāntaṃ kṛtvā yathāmuṃ navanītaṃ sauvarṇasthālyāṃ vilāpya sautraśāntirucyate 
śāntyudakādyājyabhāgāntaṃ kṛtvā 'ghoro vajraḥ' ityṛcā
'bhavāśarvau
mṛḍatam' iti sūktena cājyaṃ juhuyāt 
pārvaṇādyuttaratantram 
gṛdhrādiṣvāhipatati māṃsamukhaḥ māṃsaṃ cāgatagṛhe māṃsamukhe nipatanaśāntiḥ samāptā 
gṛhe grāme kṣetre vā nagare śirasi aṅge vā māṃsaṃ patati tatra śāntiḥ samāptā 
saptatriṃśī kaṇḍikā  KKp 
atha yatra anagnideśe agnidarśanaṃ bhavati tatra śāntirucyate
atha yatraitadanagnāvavabhāso bhavati tatra juhuyāt  KauśS 
yā te'vadīptivarūpā jātavedo'peto rakṣasāṃ bhāga eṣaḥ 
rakṣāṃsi tayā daha jātavedo yā naḥ prajāṃ manuṣyāṃ saṃ sṛjante 
agnaye svāhā iti hutvā  KauśS 
agnī rakṣāṃsi sedhati 
iti prāyaścittiḥ  KauśS 
'yā te'vadīptiḥ' ityekā 'agnī rakṣāṃsi' ityekā dvābhyāṃ juhuyāt 
pārvaṇādyuttaratantram 
śāntyudakādyājyabhāgāntaṃ kṛtvā 
anagnideśe gṛhe grāme kṣetre vā yadi śālāyāṃ pradṛśyate agnidarśanaṃ ca bhavati 
agnidarśanaṃ ca śāntiḥ samāptā 
aṣṭātriṃśī kaṇḍikā  KKp 
athāgniśabdakaraṇe śāntirucyate
atha yatraitadagniḥ śvasatīva tatra juhuyāt  KauśS 
śvetā kṛṣṇā rohiṇī jātavedo yāste tanūstiraścīnā nirdahantīḥ śvasantīḥ 
rakṣāṃsi tābhirdaha jātavedo yā naḥ prajāṃ manuṣyāṃ saṃ sṛjante 
agnaye svāhā iti hutvā  KauśS 
agnī rakṣāṃsi sedhati 
iti prāyaścittiḥ  KauśS 
śāntyudakamājyabhāgāntaṃ kṛtvā 'śvetā kṛṣṇā' ityṛcā 'agnerivāsya' 
iti dvābhyāmājyaṃ juhoti 
pārvaṇādyuttaratantram 
agniśabdakaraṇe śāntiḥ samāptā 
ekonacatvāriṃśī kaṇḍikā  KKp 
atha sarpirvā tailaṃ vā madhu vā viṣyandate tatra śāntirucyate
atha yatraitat sarpirvā tailaṃ vā madhu vā viṣyandati yadyāmaṃ cakrurnikhanantaḥ 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakamājyabhāgāntaṃ kṛtvā 'yadyāmaṃ cakrurnikhanantaḥ' ityetābhiścatasṛbhirājyaṃ juhuyāt 
pārvaṇādyuttaratantram 
sarpistailamadhukṣaraṇaśāntiḥ samāptā 
catvāriṃśī kaṇḍikā  KKp 
atha laukikāgniḥ śālāṃ dahati tatra śāntirucyate
atha yatraitadgrāmyo'gniḥ śālāṃ dahati apamityamapratīttam 
ityetaistribhiḥ sūktairmaiśradhānyasya pūrṇāñjaliṃ hutvā  KauśS 
mamobhā mitrāvaruṇā
mahyamāpo madhumadarayantām 
ityetābhyāṃ sūktābhyāṃ juhuyāt  KauśS 
mamobhā mitrāvaruṇā mamobhendrābṛhaspatī 
mama tvaṣṭā ca pūṣā ca mamaiva savitā vaśe 
mama viṣṇuśca somaśca mamaiva maruto bhavan 
sarasvāṃśca bhagaśca viśve devā vaśe mama 
mamobhā dyāvāpṛthivī antarikṣaṃ svarmama 
mamemāḥ sarvā oṣadhīrāpaḥ sarvā vaśe mama 
mama gāvo mamāśvā mamājāścāvayaśca mamaiva puruṣā bhavan 
mamedaṃ sarvamātmanvadejat prāṇadvaśe mama iti  KauśS 
araṇī pratāpya sthaṇḍilaṃ parimṛjya  KauśS 
athāgniṃ janayet  KauśS 
ita eva prathamaṃ jajñe agnirābhyo yonibhyo adhi jātavedāḥ 
sa gāyatryā triṣṭubhā jagatyānuṣṭubhā devo devebhyo havyaṃ vahatu prajānan iti janayitvā  KauśS 
bhavataṃ naḥ samanasau samokasau KauśS 
ityetena sūktena juhuyāt  KauśS 
sā tatra prāyaścittiḥ  KauśS 
śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya pūrṇāñjaliṃ juhuyāt  'mamobhā'
iti kalpajaṃ sūktaṃ 'mahyamāpaḥ' iti sūktaṃ dvābhyāmājyaṃ juhoti 
pārvaṇādyuttaratantram 
tata araṇī pratāpya sthaṇḍilaṃ parimṛjya athāgniṃ manthati 
'ita eva prathamaṃ jajñe' ityṛcā manthanam 
tata ājyabhāgāntaṃ kṛtvā 'bhavataṃ naḥ samanasau' ityetena sūktenājyaṃ juhuyāt 
pārvaṇādyuttaratantram 
grāmadāghe gṛhadāghe agniśālāśāntimaṇḍapakuṭīgośālādāghe sarvāgnidāghe śāntiḥ samāptā 
śāntyudakena sarvatra kārayitrā vācamanaprokṣaṇe bhavataḥ 
sarvatrādbhutasthānaprokṣaṇaṃ gṛhagrāmādiprokṣaṇaṃ sarvaṃ kuryāt 
sarvatra mātaraṃ śrāddham 
'brāhmaṇān bhaktenopepsanti' KauśS 
iti vacanāt 
grāmyo'gnidāghaśāntiḥ 
ekacatvāriṃśī kaṇḍikā  KKp 
atha svayamagnirutthite vidyute vā patite śāntirucyate
atha cedāganturdahatyevameva kuryāt  KauśS 
sā tatra prāyaścittiḥ  KauśS 
śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya
pūrṇāñjaliṃ hutvā 'mamobhā' iti sūktaṃ 'mahyamāpaḥ' iti sūktaṃ ca dvābhyāmājyaṃ juhuyāt 
pārvaṇādyuttaratantram 
tasminnagnau araṇipratāpanam 
sthaṇḍilaṃ gomayena parilipyāgnimanthanam 
'ita eva prathamaṃ jajñe' ityṛcā 
tata ājyabhāgāntaṃ kṛtvā 'bhavataṃ naḥ samanasau' ityetena sūktenājyaṃ juhoti 
pārvaṇādyuttaratantram 
vidyute dāghe gṛhe svayaṃ prakṛtidāghe śāntiḥ samāptā 
dvicatvāriṃśī kaṇḍikā  KKp 
atha vaṃśabalaharaṇabhaṅge śāntirucyate
atha yatraitadvaṃśaḥ sphoṭati kapāle'ṅgārā bhavantyudapātraṃ barhirājyaṃ tadādāya  KauśS 
śālāyāḥ pṛṣṭhamupasarpati  KauśS 
tatrāṅgārān vā kapālaṃ vopanidadhātyā santapanāt  KauśS 
prāñcamidhmamupasamādhāya  KauśS 
parisamuhya paryukṣya paristīrya barhirudapātramupasādya  KauśS 
paricaraṇenājyaṃ paricarya  KauśS 
nityān purastāddhomān hutvājyabhāgau ca  KauśS 
atha juhoti  KauśS 
asau vai nāma te mātāsau vai nāma te pitā 
asau vai nāma te dūtaḥ svavaṃśamadhi tiṣṭhati 
uttamarātrī ṇāma mṛtyo te mātā tasya te antakaḥ pitā 
samandadhānaste dūtaḥ svavaṃśamadhi tiṣṭhati 
bahavo'sya pāśā vitatāḥ pṛthivyāmasaṅkhyeyā aparyantā anantāḥ 
yābhirvaṃśānabhinidadhāti prāṇināṃ yān kāṃścemān prāṇabhṛtāṃ jighāṃsan 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśaṃ mṛtyave svāhā 
bṛhaspatirāṅgiraso brahmaṇaḥ putro viśve devāḥ pradadurviśvamejat 
sa imaṃ dūtaṃ nudatu vaṃśapṛṣṭhāt sa me gachatu niveśaṃ bṛhaspataya āṅgirasāya svāhā 
yasya te'nnaṃ na kṣīyate bhūya evopajāyate 
yasmai bhūtaṃ ca bhavyaṃ ca sarvametat pratiṣṭhitam 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśamindrāya svāhā 
mukhaṃ devānāmiha yo babhūva yo jānāti vayunānāṃ samīpe 
yasmai hutaṃ devatā bhakṣayanti vāyunetraḥ supraṇītiḥ sunītiḥ 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśamagnaye svāhā 
yaḥ pṛthivyāṃ cyāvayanneti vṛkṣān prabhañjanena rathena saha saṃvidānaḥ 
rasān gandhān bhāvayanneti devo mātariśvā bhūtabhavyasya kartā 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśaṃ vāyave svāhā 
brahmacārī carati brahmacaryamṛcaṃ gāthāṃ brahma paraṃ jigāṃsan 
taṃ vighnā anupariyanti sarve ye antarikṣe ye ca divi śritāsaḥ 
taṃ viśo anupariyanti sarvāḥ karmāṇi loke parimohayanti 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśamādityāya svāhā 
yo nakṣatraiḥ sarathaṃ yāti devaḥ saṃsiddhena rathena saha saṃvidānaḥ 
rūpaṃrūpaṃ kṛṇvānaścitrabhānuḥ subhānuḥ 
sa imaṃ dūtaṃ nudatu vaṃśapṛṣṭhāt sa me gachatu dviṣato niveśaṃ candrāya svāhā 
oṣadhayaḥ somarājñīryaśasvinīḥ 
tā imaṃ dūtaṃ nudantu vaṃśapṛṣṭhāt sa me gachatu dviṣato niveśamoṣadhībhyaḥ somarājñībhyaḥ svāhā 
KKp oṣadhayo varuṇarājñīryaśasvinīḥ 
tā imaṃ dūtaṃ nudantu vaṃśapṛṣṭhāt sa me gachatu dviṣato niveśamoṣadhībhyo varuṇarājñībhyaḥ svāhā 
aṣṭasthūṇo daśapakṣo yadṛchajo vanaspate 
putrāṃścaiva paśūṃścābhi rakṣa vanaspate 
yo vanaspatīnāmupatāpo babhūva yadvā gṛhān ghoramutā jagāma 
tannirjagāma haviṣā ghṛtena śaṃ no astu dvipade śaṃ catuṣpade 
yo vanaspatīnāmupatāpo na āgadyadvā yajñaṃ
no'dbhutamā jagāma 
sarve tadagne hutamastu bhāgaśaḥ śivān vayamuttaremābhi vājān 
tvaṣṭre svāhā iti hutvā  KauśS 
tvaṣṭā me daivyaṃ vacaḥ 
ityatrodapātraṃ ninayati  KauśS 
kapāle'gniṃ cādāyopasarpati  KauśS 
sā tatra prāyaścittiḥ  KauśS 
śāntyudakaṃ kṛtvā kapāle'gniṃ kṛtvā udapātraṃ barhirājyaṃ tadādāya śālāyāmupari gūḍhakarma karoti 
śālāyāḥ pṛṣṭhe gatvā tatra kapālāni vā upanidadhāti ā santapanāt 
 prāñcamidhmamupasamādhāya parisamuhya paryukṣya paristīrya barhirityādi ājyabhāgāntaṃ kṛtvā 'asau vai nāma te mātā' iti sūktenājyaṃ juhoti 
'tvaṣṭā me daivyaṃ vacaḥ' iti sūktenājyaṃ juhuyāt 
pārvaṇādyuttaratantram 
udapātraṃ ninayati 
kapāle'gniṃ cādāyopasarpati 
gṛhavaṃśabhagne gṛhavaṃśadāghe ca śāntiḥ samāptā 
tricatvāriṃśī kaṇḍikā  KKp 
atha yatraitat kumbhodadhānaḥ saktudhānī vokhā vāniṅgitā vikasati tatra juhuyāt  KauśS 
bhūmirbhūmimagānnmātā mātaramapyagāt 
ṛdhyāsma putraiḥ paśubhiryo no dveṣṭi sa bhidyatām iti  KauśS 
 atha kumbhe bhagne udadhāne saktudhānī vokhā vā vikasati tatra śāntyudakaṃ kṛtvā ājyabhāgāntaṃ kṛtvā 'bhūmirbhūmimagāt' ityṛcājyaṃ juhuyāt 
sadasi sanme bhūyāt iti saktūnāvapet  KauśS 
'sadasi sanme bhūyāt' iti mantreṇānyasyāṃ navatarāyāṃ saktudhānyāṃ saktūnāvapet 
atha cedodanasya annamasyannaṃ me dehyannaṃ mā mā hiṃsīḥ iti triḥ prāśya  KauśS 
atha yathākāmaṃ prāśnīyāt  KauśS 
atha cedodanasya 'annamasyannaṃ me dehyannaṃ mā mā hiṃsīḥ' iti mantreṇānyasyāṃ prakṣipyānumantrayate 
triḥ prāśya 
atha kartā na vā prāśayati 
atha cedudadhānaḥ syāt samudraṃ vaḥ pra hiṇomi 
ityetābhyāmabhimantrya  KauśS 
anyaṃ kṛtvā dhruvābhyāṃ dṛṃhayitvā  KauśS 
tatra hiraṇyavarṇāḥ 
ityudakamāsecayet  KauśS 
atha cedudakakalaśaṃ bhajyate 'samudraṃ vaḥ pra hiṇomi' iti dvābhyāmṛgbhyāmabhimantryānyaṃ kṛtvā udakakalaśaṃ navaṃ kuryāt 
'ā tvāhārṣam' 
'dhruvā dyauḥ' 
iti sūktābhyāmabhimantrya navamudakakalaśaṃ 'hiraṇyavarṇāḥ' iti sūktena udakamabhimantrya kalaśaṃ ninayet 
athāsmin sthāne kecit śāntyudakaṃ kurvanti 
pārvaṇādyuttaratantram 
 udakasthālyāṃ bhagnāyāṃ vrīhyādi pūlye udakadhānyāṃ saktudhānyāṃ vā kumbha ukhāgnihotrasthālyādibhāṇḍe bhinne bhagne udakapūrṇakalaśe bhagne  
śāntiḥ samāptā  
śāntyudakaṃ kṛtvā vedyāditantraṃ karoti rudramatam 
pradhānahomānantaraṃ śāntyudakaṃ kuryāditi dārilamatam 
adbhutāni samāptāni 
sa khalveteṣu karmasu sarvatra śāntyudakaṃ kṛtvā sarvatra cātanānyanuyojayanmātṛnāmāni ca  KauśS 
sarvatra varāṃ dhenuṃ kartre dadyāt  KauśS 
sarvatra kaṃsavasanaṃ gaurdakṣiṇā  KauśS 
brāhmaṇān bhaktenopepsanti  KauśS 
yathoddiṣṭaṃ cādiṣṭāsviti prāyaścittiḥ prāyaścittiḥ  KauśS 
śrāddhaṃ kuryāt 
adbhutamanteṣu yat patitaṃ tad 'agnaya indrāgnibhyām ādityāya uṣasyai svāhā' iti 
'samāyai svāhā' iti 
'bhadrāya svāhā' iti 
'indrāya svāhā' iti 
'abhayāyai svāhā' iti 
'kṣetre svāhā' iti 
vināyakasnapanaīśānayāgābhipaśyaite paṭhitāḥ 
tasyāni kartavyāni 
grahanakṣatrādipakṣaḥ sarvatra kāryaḥ 
tatra ślokaḥ
yāni deśe kule vāpi adbhutaṃ yatra dṛśyate
sa vinaśyati jānīyāt tasya śāntistrayodaśe 
catuścatvāriṃśī kaṇḍikā  KKp 
iti kauśikapaddhatau trayodaśo'dhyāyaḥ samāptaḥ 
atha caturdaśo'dhyāyaḥ
ājyatantram
yathāvitānaṃ yajñavāstvadhyavasyet  KauśS 
vediryajñasyāgneruttaravediḥ  KauśS 
ubhe prāgāyate kiñcit prathīyasyau paścādudyatatare  KauśS 
apṛthusammitāṃ vediṃ vidadhyāt  KauśS 
ṣaṭśamīṃ prāgāyatāṃ catuḥśamīṃ śroṇyām  KauśS 
trīn madhye ardhacaturthānagrataḥ  KauśS 
trayāṇāṃ purastāduttaravediṃ vidadhyāt  KauśS 
dviḥśamīṃ prāgāyatāmṛjvīmadhyardhaśamīṃ śroṇyām  KauśS 
yathāvitānaṃ yajñavāstvadhyavasyet 
sambhāralakṣaṇe uktaṃ yathāvitānaṃ ca maṇḍapaṃ kārayet 
grīṣmaste bhūme 
ityupasthāya  KauśS 
vi mimīṣva payasvatīm 
iti mimānamanumantrayate  KauśS 
'avyasaśca'  iti 
barhirlavanaṃ kṛtvā 'grīṣmaste bhūme' ityṛcā upasthāya 'vi mimīṣva' ityṛcā śāntavṛkṣakāṣṭhaṃ mimānamanumantrayate 
ṣaṭśamīṃ prāṅāyatāṃ caturhastān śroṇyāṃ trīn madhye ardhacaturthānagrataḥ 
bṛhaspate pari gṛhāṇa vediṃ sugā vo devāḥ sadanāni santu 
asyāṃ barhiḥ prathatāṃ sādhvantarahiṃsrā ṇaḥ pṛthivī devyastu iti parigṛhṇāti  KauśS 
'bṛhaspate pari gṛhāṇa' ityṛcā vediṃ parigṛhṇāti 
trirmantrāvṛttiḥ 
yatte bhūme 
iti vikhanati  KauśS 
'yatte bhūme' iti vediṃ khanati 
yatta ūnam  iti saṃvapati  KauśS 
'yatta ūnam' ityardharcena vediṃ samīkaroti 
tvamasyāvapanī janānām 
iti tataḥ pāṃsūnanyatodāhārya  KauśS 
'tvamasyāvapanī janānām' ityardharcena vediṃ pāṃsunā pūrayati 
trayāṇāṃ purastāduttaravediṃ vidadhyāt 
dviḥśamīṃ prāṅāyatāmṛjvīmadhyardhaśamīṃ śroṇyām 
bṛhaspate pari gṛhāṇa vedim ityuttaravedimopyamānāṃ parigṛhṇāti  KauśS 
'bṛhaspate pari gṛhāṇa' ityuttaravedimopyamānāṃ parigṛhṇāti 
trirmantrāvṛttiḥ 
asambādhaṃ badhyato mānavānām 
iti prathayati  KauśS 
'asambādhaṃ badhyato mānavānām' ityṛcā prathayati 
yasyāścatasraḥ pradiśaḥ pṛthivyāḥ 
iti caturasrāṃ karoti  KauśS 
devasya tvā savituḥ prasave'śvinorbāhubhyāṃ pūṣṇo hastābhyāmā dade iti lekhanamādāya yatrāgniṃ nidhāsyan
bhavati tatra lakṣaṇaṃ karoti  KauśS 
'devasya tvā' iti mantreṇa lekhanamādāya yatrāgniṃ nidhāsyan bhavati tatra lakṣaṇaṃ karoti 
indraḥ sītāṃ ni gṛhṇātu 
iti dakṣiṇata ārabhyottarata ālikhati  KauśS 
prācīmāvṛtya dakṣiṇataḥ prācīm  KauśS 
aparāstisro madhye  KauśS 
tasyāṃ vrīhiyavāvopya  KauśS 
varṣeṇa bhūmiḥ pṛthivī vṛtāvṛtā 
ityadbhiḥ samprokṣya  KauśS 
'varṣeṇa bhūmiḥ' ityardharcenādbhiḥ samprokṣya 
yasyāmannaṃ vrīhiyavau 
iti bhūmiṃ namaskṛtya  KauśS 
'yasyāmannaṃ vrīhiyavau' ityṛcā namaskṛtya 
athāgniṃ praṇayet tvāmagne bhṛgavo nayantāmaṅgirasaḥ sadanaṃ śreya ehi 
viśvakarmā pura etu prajānan dhiṣṇyaṃ panthāmanu te diśāma iti  KauśS 
athāgniṃ praṇayet 
'tvāmagne' ityṛcā vedyāmagnipraṇayanam 
bhadraśreyaḥsvastyā vā  KauśS 
agne prehi  iti vā  KauśS 
athavā bhadraśreyaḥsvastyā vā 
agne prehi iti vā 
vedyagnau api nivāveṣu 
anayorṛcā praṇayanam 
viśvambharā vasudhānī pratiṣṭhā 
iti lakṣaṇe pratiṣṭhāpya  KauśS 
'viśvambharā vasudhānī pratiṣṭhā' ityṛcā vedyā lakṣaṇe pratiṣṭhāpanam 
athedhmamupasamādadhāti  KauśS 
'mamāgne varcaḥ' 
ityṛcā samidha ādadhāti tisraḥ 
yatra sthaṇḍilakarma prayojanārthaṃ tatrāgnipratiṣṭhāpanam 
hastahomādi tantram 
sarvatra lakṣaṇam 
'ā dade' KauśS  ityādyagnipratiṣṭhāpanāntaṃ samantrakaṃ bhavati sarvatra 
 ayutahome lakṣahome koṭihome grahayajñasamitsu anyatra vrīhiyavatilasamitpuroḍāśādi tantravikalpāt tatra sarvatrāgnipratiṣṭhāpanamanena vidhānena  
kartavyam  
'yatrāgniṃ nidhāsyan bhavati tatra lakṣaṇaṃ karoti' KauśS 
iti vacanāt 
nāsti vacanasyātibhāraḥ prāpayataḥ 
vratagrahaṇam 
darbhāvapracchinnaprāntau prakṣālya pavitre kurute 
'viṣṇormanasā pūte sthaḥ' iti pavitrakaraṇam 
'agnaye tvā juṣṭaṃ prokṣāmi' iti pavitreṇedhmaprokṣaṇam 
agnirbhūmyāmoṣadhīṣu
agnirdiva ā tapati
agnivāsāḥ pṛthivyasitajñūḥ 
etamidhmaṃ samāhitaṃ juṣāṇaḥ 
 asmai kṣatrāṇi dhārayantamagne 
iti pañcabhiḥ staraṇam  KauśS 
'agnirbhūmyām' iti tisṛbhiḥ
'etamidhmaṃ samāhitaṃ juṣāṇaḥ'
'asmai kṣatrāṇi dhārayantamagne' iti dvābhyām
etābhiḥ pañcabhirṛgbhiḥ pañcedhma ādadhāti 
kecid viṃśatisamidha ādadhāne manyante 
ata ūrdhvaṃ barhiṣaḥ  KauśS 
tvaṃ bhūmimatyeṣyojasā 
iti darbhān samprokṣya  KauśS 
'tvaṃ bhūmim' ityṛcā barhiḥprokṣaṇam 
barhiḥ sambhāralakṣaṇe uktā 
ṛṣīṇāṃ prastaro'si iti dakṣiṇato'gnerbrahmāsanaṃ nidadhāti  KauśS 
brahmāsthāpanam 
'bhūpate' iti varaṇavidhānena varaṇam 
purastādagnerudak saṃstṛṇāti  KauśS 
tathā pratyak  KauśS 
pradakṣiṇaṃ barhiṣāṃ mūlāni chādayantottarasyā vediśroṇeḥ pūrvottarataḥ saṃsthāpya  KauśS 
staraṇam  stīrṇaprokṣaṇam 
ahe daidhiṣavyodatastiṣṭhānyasya sadane sīda yo'smat pākataraḥ iti brahmāsanamanvīkṣate  KauśS 
nirastaḥ parāgvasuḥ saha pāpmanā nirastaḥ so'stu yo'smān dveṣṭi yaṃ ca vayaṃ dviṣmaḥ iti dakṣiṇā tṛṇaṃ nirasyati  KauśS 
tadanvālabhya japati idamahamarvāgvasoḥ sadane sīdāmyṛtasya sadane sīdāmi satyasya
sadane sīdāmīṣṭasya sadane sīdāmi pūrtasya sadane sīdāmi māmṛṣa deva barhiḥ svāsasthaṃ
tvādhyāsadeyamūrṇamradamanabhiśokam  KauśS 
vimṛgvarīm 
 ityupaviśyāsanīyaṃ brahmajapaṃ japati bṛhaspatirbrahmā brahmasadana āsiṣyate bṛhaspate yajñaṃ gopāya yadududvata unnivataḥ śakeyam  KauśS 
pātaṃ mā dyāvāpṛthivī adyāhnaḥ iti dyāvāpṛthivyau samīkṣate  KauśS 
'ahe daidhiṣavya' ityādyātmāsanasaṃskāraḥ 
savitā prasavānām 
iti karmaṇikarmaṇyabhito'bhyātānairājyaṃ juhuyāt  KauśS 
vyākhyātaṃ sarvapākayajñiyaṃ tantram  KauśS 
udapātrasthāpanamuktam 
ājyasaṃskāra uktaḥ 
sruvagrahaṇamuktam 
sruvalakṣaṇe sruva uktaḥ 
srucaḥ pātralakṣaṇe uktāḥ 
grahagrahaṇaṃ pākayajñaṃ uktam 
purastāddhoma ājyabhāgau ca etat sarvaṃ pākayajñe uktam 
sarvatra ājyatantre abhyātānāni juhoti 
yatra kutracit ājyatantreṇa prayojanaṃ tatra sarvatratat pūrvatantram 
sarvatra abhyātānāni bhavanti 
pākatantre abhyātānāni na bhavanti 
adbhuteṣu na bhavanti 
anyatra sarvatra bhavanti 
yatra bahūni pradhānakarmāṇi ekasmin tatra kriyante tatra antarā antarā abhyātānāni hutvā kriyante 
tantramekameva 
 pākatantre'pi ājyatantrasya pradhānaṃ yadi kriyate ekatantre tadā tasmin tantre pradhānaṃ kṛtvā abhyātānāni hutvā ājyatantrapradhānaṃ kuryāditi 
yathā āśyabandhyāplavanādi 
tata abhyātānādyuttaratantram 
na darvihome na hastahome na pūrṇahome tantraṃ kuryāt 
athavā kuryāt 
yatra ājyaṃ juhoti tatra tantraṃ kuryāt etat sarvatra boddhavyam 
ājyatantraṃ samāptam 
caturdaśe'dhyāye prathamā kaṇḍikā  KKp 
aṣṭakā
aṣṭakākarma ucyate
aṣṭakāyāmaṣṭakāhomāñjuhuyāt 
tasyā havīṃṣi dhānāḥ karambhaḥ śaṣkulyaḥ puroḍāśa udaudanaḥ kṣīraudanastilaudano yathopapādipaśuḥ  KauśS 
māghakṛṣṇāṣṭakā ekāṣṭakā iti vacanāt 
ājyatantramājyabhāgāntaṃ kṛtvā paścādagneḥ rohitaṃ carmāstīrya pavitre antardhāya havīṃṣi nirvapati tūṣṇīm 
dhānāḥ karambhaḥ śaṣkulyaḥ puroḍāśa udaudanaḥ kṣīraudanastilaudano yathopapādipaśuḥ 
dakṣiṇaṃ bāhuṃ nirlomaṃ sacarmaṃ sukharaṃ prakṣālyāsādya devasya tvā prabhṛti aṣṭakāyai juṣṭaṃ nirvapāmi 
aṣṭakāyai tvā juṣṭaṃ prokṣāmi 
pṛthak pṛthak dravyaṃ nirvapaṇam 
sarveṣāṃ haviṣāṃ samuddhṛtya  KauśS 
 dhānādīni ekatra kṛtvā tato'dhiśrayaṇaparyagnikaraṇābhighāraṇodvāsanālaṅkaraṇotpavanaiḥ saṃskṛtya tataḥ ekatra kṛtvā viṃśatipiṇḍān kṛtvā ekaṃ  
dviguṇaṃ kṛtvābhyātānāni juhoti  
darvyā juhuyāt prathamā ha vyuvāsa sā 
iti pañcabhiḥ  KauśS 
upastīryābhighāraṇam 
kartā pratyṛcaṃ piṇḍakāñjuhoti 
srucaḥ kāle darvyā grahaṇam 
tato darvyā juhoti 
darvī nekṣaṇamāplavanaṃ ca yajñapātralakṣaṇe uktāni 
'prathamā ha vyuvāsa' iti pañcabhiḥ 
āyamagan saṃvatsara iti catasṛbhirvijñāyate  KauśS 
'āyamagan saṃvatsaraḥ' 
iti dve 'iḍayā juhvataḥ' 
iti dve etābhiḥ catasra āhutīḥ 
ṛtubhyastvā 
iti vigrāhamaṣṭau  KauśS 
ṛtubhyaṣṭvā ityaṣṭau bhavanti 
'ṛtubhyaṣṭvā yaje svāhā 
ārtavebhyaṣṭvā yaje svāhā 
marudbhyastvā yaje svāhā 
saṃvatsarebhyastvā yaje svāhā 
dhātre tvā yaje svāhā 
vidhātre tvā yaja svāhā 
samṛdhe tvā yaje svāhā 
bhūtasya pataye tvā yaje svāhā' etābhiraṣṭābhiraṣṭau 
indraputre 
ityaṣṭādaśīm  KauśS 
'indraputre' ityṛcā aṣṭādaśīṃ piṇḍikāṃ juhoti 
ahorātrābhyām 
ityūnaviṃśīm  KauśS 
'ahorātrābhyāṃ tvā yaje svāhā' iti mantreṇa ūnaviṃśīmāhutim 
paśāvupapadyamāne dakṣiṇaṃ bāhuṃ nirlomaṃ sacarmaṃ sakhuraṃ prakṣālya  KauśS 
iḍāyāspadam  
iti dvābhyāṃ viṃśīm  KauśS 
yadi paśubāhuṃ sampadyate tadā bāhuṃ 'iḍāyāspadam' ityṛcā 'ā mā puṣṭe ca' ityekāvasānā dvābhyāmṛgbhyāṃ bāhuṃ viṃśīmāhutiṃ juhoti 
ekāvasānāt 
grahaṇamāgrahaṇe nyāyāt 
pañcapaṭalikāyā triyāvasānāt 
anupapadyamāna ājyaṃ juhuyāt  KauśS 
athavā ājyaṃ juhoti 
haviṣāṃ darviṃ pūrayitvā pūrṇā darve 
iti sadarvīmekaviṃśīm  KauśS 
'pūrṇā darve' ityavasānābhyāṃ dvābhyāṃ sadarvīṃ pūrṇāmekaviṃśīṃ juhoti 
abhyātānādyuttaratantram 
ekaviṃśatisaṃstho yajño vijñāyate  KauśS 
sarvā eva yajñatanūravarundhe sarvā evāsya yajñatanūḥ pitaramupajīvanti ya evamaṣṭakāmupaiti  KauśS 
na darvihome na hastahome na pūrṇahome tantraṃ kriyetetyeke  KauśS 
aṣṭakāyāṃ kriyetetīṣuphālimāṭharau  KauśS 
ājyena sviṣṭakṛt pitṛśrāddhaṃ ca kuryāt 
kecid rātrau aṣṭakākarma manyante 
samāptamaṣṭakākarma 
'na darvihome' ityuktam 
hastahomo hastalakṣaṇavidhāne uktaḥ 
pūrṇahome tantraṃ kriyate ityeke 
aṣṭakāyāṃ kriyetetīṣuphālimāṭharau 
caturdaśe'dhyāye dvitīyā kaṇḍikā  KKp 
upākarmautsargaḥ
athopākarma ucyate
abhijiti śiṣyānupanīya śvo bhūte sambhārān sambharati  KauśS 
śrāvaṇyāṃ paurṇamāsyāṃ vā proṣṭhapadyāṃ vā abhijiti nakṣatre śiṣyānupanīya ācāryasamīpa āgacchanti 
dadhisaktūn pālāśaṃ daṇḍamahate vasane śuddhamājyaṃ śāntā oṣadhīrnavamudakumbham  KauśS 
bāhyataḥ śāntavṛkṣasyedhmaṃ prāñcamupasamādhāya  KauśS 
parisamuhya paryukṣya paristīrya barhirudapātramupasādya paricaraṇenājyaṃ paricarya  KauśS 
nityān purastāddhomān hutvājyabhāgau ca  KauśS 
paścādagnerdadhisaktūñjuhoti agnaye
brahmaprajāpatibhyāṃ
bhṛgvaṅgirobhya
uśanase kāvyāya  KauśS 
śāntyudakaṃ kṛtvā tato'bhyātānāntaṃ kṛtvā tataḥ paścādagnerdadhisaktūn juhoti 
catasra āhutayaḥ 
'agnaye svāhā
brahmaprajāpatibhyāṃ svāhā
bhṛgvaṅgirobhyaḥ svāhā 
uśanase kāvyāya svāhā' iti 
tato'bhayairaparājitairgaṇakarmabhirviśvakarmabhirāyuṣyaiḥ svastyayanairājyaṃ juhuyāt  KauśS 
tata uttarairgaṇairājyaṃ juhvan dadhisaktuṣu sampātānānayati 
'abhayaṃ dyāvāpṛthivī' 
'śyeno'si' 
iti abhayagaṇaḥ 
'vidmā śarasya' 
'mā no vidan' 
'adārasṛt' 
'svastidā' 
'ava manyuḥ' 
 'nirhastaḥ' 
'parivartmāni'  
'abhibhūḥ'  'indro jayāti' 
'abhi tvendra' 
ityaparājitagaṇaḥ 
'sahṛdayam'  'tadū ṣu' 
'sañjānīdhvam' 
'eha yātu' 
 'saṃ vaḥ pṛcyantām' 
'saṃ vo manāṃsi' 
'sañjñānaṃ naḥ' 
iti gaṇakarmagaṇaḥ 
'ye triṣaptāḥ' 
iti viśvakarmagaṇaḥ 
'asmin vasu vasavo dhārayantu' 
 'viśve devā vasavaḥ' 
'ā yātu mitraḥ' 
'amutra bhūyāt' 
'antakāya mṛtyave' 
'ā rabhasva' 
'prāṇāya namaḥ' 
'viṣāsahim' 
ityāyuṣyagaṇaḥ 
'tyamū ṣu'  'trātāraṃ' 
'ā mandraiḥ' 
iti svastyayanagaṇaḥ 
mā no devā ahirvadhīt 
 arasasya śarkoṭasya 
 indrasya prathamo rathaḥ 
 yaste sarpo vṛścikastṛṣṭadaṃśmā 
 namaste astu vidyute 
 āre'sāvasmadastu 
 yaste pṛthu stanayitnuḥ 
iti saṃsthāpya homān  KauśS 
'mā no devā ahirvadhīt' 'arasasya śarkoṭasya'
'indrasya prathamo rathaḥ'
'yaste sarpo vṛścikastṛṣṭadaṃśmā'
'namaste astu vidyute'
'āre'sāvasmadastu'
'yaste pṛthu stanayitnuḥ' ityupākarmagaṇaḥ 
etairgaṇairājyaṃ juhuyāt 
dadhisaktuṣu sampātānānayati 
tābhirabhimantraṇam 
abhyātānādyuttaratantram 
pratiṣṭhāpya sruvaṃ dadhisaktūn prāśyācamyodakamupasamārabhante  KauśS 
sruvapratiṣṭhāpanāntaṃ kṛtvā dadhisaktūn prāśya upādhyāyasahitāḥ śiṣyāḥ 
tata ācamya trirācamanaṃ vihitaṃ śāntyudakenācamanam 
ājyabhāgānte śāntyudakakriyā sarvatra 
avyasaśca  iti japitvā sāvitrīṃ brahma jajñānam 
ityekāṃ triṣaptīyaṃ ca paccho vācayet  KauśS 
atha 'avyasaśca' iti japitvā sāvitrīṃ 'brahma jajñānam' ityekāṃ japitvā 'ye triṣaptāḥ' 
iti sūktaṃ pādaṃ pādaṃ vācayati upādhyāyaḥ śiṣyān 
śeṣamanuvākasya japanti  KauśS 
'vidmā śarasya' 
itiprabhṛti śeṣamanuvākasya japanti 
tataḥ tantraṃ samāpayet 
yoyo bhogaḥ kartavyo bhavati tantaṃ kurvate  KauśS 
iti upākarma samāptam 
atha pauṣyāṃ paurṇamāsyāmutsarga ucyate
sa khalvetaṃ pakṣamapakṣīyamāṇaḥ pakṣamanadhīyāna upaśrāmyetā darśāt  KauśS 
dṛṣṭe candramasi phalgunīṣu dvayān rasānupasādayati  KauśS 
abhyātānāntaṃ kṛtvā dvayān rasānupasādayati 
uttarataḥ madhuvarjitān śiṣyāṇām 
viśve devāḥ 
 ahaṃ rudrebhiḥ 
 siṃhe vyāghre 
 yaśo haviḥ 
 yaśasaṃ mendraḥ 
girāvaragarāṭeṣu 
 yathā somaḥ prātaḥsavane 
 yacca varco akṣeṣu
yena mahānaghnyā jaghanam  
svāhā ityagnau hutvā  KauśS 
raseṣu sampātānānīya saṃsthāpya homān  KauśS 
'viśve devāḥ'
'ahaṃ rudrebhiḥ'
'siṃhe vyāghre'
'yaśo haviḥ'
'yaśasaṃ mendraḥ'
'girāvaragarāṭeṣu'
'yathā somaḥ prātaḥsavane'
 'yacca varco akṣeṣu' 'yena mahānaghnyā jaghanaṃ' ityetena gaṇenājyaṃ juhvan raseṣu sampātānānayati prathamaṃ madhusahiteṣu tato madhuvarjiteṣu 
pradhānahomān saṃsthāpya 
tata etān prāśayati rasān madhughṛtāñchiṣyān  KauśS 
'tve kratum'  ityṛcā rasaprāśanam 
abhyātānādyuttaratantram 
yoyo bhogaḥ kartavyo bhavati tantaṃ kurvate  KauśS 
nānyata āgatāñchiṣyān parigṛhṇīyāt parasandīkṣitatvāt  KauśS 
trirātronāṃścaturo māsāñchiṣyebhyaḥ prabrūyādardhapañcamān vā  KauśS 
pādaṃ pūrvarātre'dhīyānaḥ pādamapararātre madhyarātre svapan  KauśS 
abhuktvā pūrvarātre'dhīyāna ityeke  KauśS 
yathāśaktyapararātre duṣparimāṇo ha pādaḥ  KauśS 
pauṣyasyāparapakṣe trirātraṃ nādhīyīta  KauśS 
tṛtīyasyāḥ prātaḥ samāsaṃ sandiśya yasmāt kośāt 
ityantaḥ  KauśS 
yasmāt kośādudabharāma vedaṃ tasminnantarava dadhma enam 
adhītamiṣṭaṃ brahmaṇo vīryeṇa tena mā devāstapasāvateha iti  KauśS 
yoyo bhogaḥ kartavyo bhavati tantaṃ kurvate  KauśS 
upākarma utsargaḥ samāptaḥ 
ye parimokṣaṃ kāmayante te parimucyante  KauśS 
chandasārṣadevatāviniyogo kārayitvā visargaḥ 
caturdaśe'dhyāye tṛtīyā kaṇḍikā  KKp 
indramahaḥ
atha rājñāmindramahasyopācārakalpaṃ vyākhyāsyāmaḥ  KauśS 
proṣṭhapade śuklapakṣe'śvayuje vāṣṭamyāṃ praveśaḥ  KauśS 
śravaṇenotthāpanam  KauśS 
bhādrapade śuklapakṣe'śvayuje vā māse indramahaḥ kāryaḥ 
aṣṭamyāmindragṛhe praveśya śravaṇenotthāpanaṃ samāpayet 
sambhṛteṣu sambhāreṣu brahmā rājā cobhau snātāvahatavasanau surabhiṇau vratavantau karmaṇyāvupavasataḥ  KauśS 
uttarataḥ 
śvo bhūte śannodevyāḥ pādairardharcābhyāmṛcā ṣaṭkṛtvodakamācāmataḥ  KauśS 
śvo bhūte abhyātānāntaṃ kṛtvā 'śaṃ no devīḥ' 
ityṛcaḥ tribhiḥ pādaistrirācamanam 'śaṃ no devīḥ' ityardharcena ekamācamanam 
tataḥ 'śaṃ no devīḥ' ityṛcā dvirācamanam 
evaṃ brahmā rājā ṣaḍācamanaṃ karoti 
arvāñcamindram 
trātāram 
indraḥ sutrāmā 
ityājyaṃ hutvā  KauśS 
'arvāñcamindram' ityekā
'trātāramindram' ityekā 'indraḥ sutrāmā' ityekā etābhirājyaṃ juhuyāt 
athendramutthāpayanti  KauśS 
ā tvāhārṣam 
dhruvā dyauḥ 
viśastvā sarvā vāñchantu 
iti sarvato'pramattā dhārayeran  KauśS 
adbhutaṃ hi vimānotthitamupatiṣṭhante  KauśS 
tataḥ 'ā tvāhārṣam' 'dhruvā dyauḥ' iti sūktābhyāṃ 'viśastvā sarvā vāñchantu' ityetairindramutthāpayati 
abhimantrya indraṃ śāntakāṣṭhamayam 
mahatkāṣṭhaṃ citritaṃ saśiraṃ sadhvajaṃ vastraparihitaṃ dīrghaṃ indraśabdenocyate 
lokaprasiddho vā grāhyaḥ 
sarvato'pramattā dhārayeran 
anyathādbhutaṃ bhavati 
tathā gopathabrāhmaṇe anājñātaprāyaścittaṃ bhavati 
'yadājñātamanāmnātam' iti  tataḥ
abhibhūryajñaḥ 
ityetaistribhiḥ sūktairanvārabdhe rājani pūrṇahomaṃ juhuyāt  KauśS 
tato'bhyātānādyuttaratantram 
saṃsthitahomavarjam 
pañcame divase saṃsthitahomāḥ kāryāḥ 
atha paśūnāmupācāram  KauśS 
indradevatāḥ syuḥ  KauśS 
'abhibhūryajñaḥ' ityetaistribhiḥ sūktairvaśāvidhānena paśava ālabdhavyā indradevatyāḥ 
ye rājño bhṛtyāḥ syuḥ sarve dīkṣitā brahmacāriṇaḥ syuḥ  KauśS 
indraṃ copasadya yajeraṃstrirātraṃ pañcarātraṃ  KauśS 
pratidinamindraṃ paśubhirhavirbhiśca yajante 
trirātraṃ pañcarātraṃ vā 
'abhibhūryajñaḥ' iti sarvatra prayogaḥ 
trirayanamahnāmupatiṣṭhante haviṣā ca yajante  KauśS 
āvṛta indramahamiti  KauśS 
tataḥ rājā brahmā ca trikālaṃ 'abhibhūryajñaḥ' ityupatiṣṭhate 
evaṃ ca pākayajñavidhānena indraṃ yajante 
tata evaṃ brāhmaṇādīn pūjayet 
indra kṣatram 
iti haviṣo hutvā brāhmaṇān paricareyuḥ  KauśS 
na saṃsthitahomāñjuhuyādityāhurācāryāḥ  KauśS 
indrasyāvabhṛthādindramavabhṛthāya vrajanti  KauśS 
 tataḥ pañcame divase 'indrakṣatram' ityṛcā pākayajñavidhānena haviṣo hutvā saṃsthitahomaṃ vihitaṃ ca saṃsthāpya tata indraṃ gṛhītvā avabhṛthāya  
vrajanti  
apāṃ sūktairāplutya pradakṣiṇamāvṛtyāpa upaspṛśyānavekṣamāṇāḥ pratyudāvrajanti  KauśS 
nadyāṃ gatvā indraṃ tatra saṃsthāpya tata apāṃ sūktaiḥ snātvā pradakṣiṇamāvṛtyāpa upaspṛśyānavekṣamāṇāḥ pratyudāvrajanti 
brāhmaṇān bhaktenopepsanti  KauśS 
indramahaḥ samāptaḥ 
 śvaḥ śvo'sya rāṣṭraṃ jyāyo bhavatyeko'syāṃ pṛthivyāṃ rājā bhavati na purā jarasaḥ pramīyate ya evaṃ veda yaścaivaṃ vidvānindramaheṇa carati 
indramahaḥ prativarṣaṃ yo rājā karoti tasya phalaṃ bhavati 
eko'syāṃ pṛthivyāṃ rājā bhavati 
na purā jarasaḥ pramīyate ya evaṃ veda 
caturdaśe'dhyāye caturthī kaṇḍikā  KKp 
adhyayanavidhiḥ
atha vedasyādhyayanavidhiṃ vakṣyāmaḥ  KauśS 
śrāvaṇyāṃ prauṣṭhapadyāṃ vopākṛtyārdhapañcamān  KauśS 
evaṃ chandāṃsi  KauśS 
lomnāṃ cānivartanam  KauśS 
ardhamāsaṃ copākṛtya kṣaperaṃstryahamutsṛjya 
ārambhaḥ śrāvaṇyāmuktaḥ pauṣyāmutsarga ucyate  KauśS 
pauṣyāṃ vyatītāyāṃ yaḥ punaḥ paṭhet kalpādhyayanaṃ kuryāt 
athānadhyāyān vakṣyāmaḥ  KauśS 
brahmajyeṣu nivartate  KauśS 
śrāddhe  KauśS 
sūtakotthānachardaneṣu triṣu caraṇam  KauśS 
ācāryāstamite vā yeṣāṃ ca mānuṣī yoniḥ  KauśS 
yathāśrāddhaṃ tathaiva teṣu  KauśS 
sarvaṃ ca śrāddhikaṃ dravyamadaśāhavyapetaṃ pratigṛhyānadhyāyaḥ  KauśS 
prāṇi cāprāṇi ca  KauśS 
sūtake bhuktvā ahorātraṃ nādhīyīta 
utthāne dīkṣitānnabhojane prāk somakrayaṇānnādhīyīta 
chardane kṛte asnāto nādhīyīta 
astamite āditye nādhīyīta 
ācāryāstamite nādhīyīta 
vivāhapuṃsavanasīmantonnayanagarbhādhāneṣu gṛheṣu bhuktvā nādhīyīta 
homaṃ vā nādhīyīta 
sūtake śrāddhaṃ bhuktvā śeṣaṃ pratigṛhīte nādhīyīta 
ekoddiṣṭe bhuktvā nādhīyīta 
gavāśvādiprāṇipratigrahaṃ kṛtvā nādhīyīta 
ghṛtaguḍānnahiraṇyādipratigrahaṃ kṛtvā nādhīyīta 
ekarātramanuvartate sarvatra  KauśS
dantadhāvane  KauśS 
akṛte nādhīyīta 
kṣurasaṃsparśe  KauśS 
asnāto nādhīyīta 
prāduṣkṛteṣvagniṣu  KauśS 
agniṣu prāduḥkṛteṣu nādhīyīta 
vidyutārdharātre stanite  KauśS 
sandhyāyāṃ vidyute rātrau nādhīyīta 
madhyarātrau garjite śeṣaṃ nādhīyīta 
saptakṛtvo varṣeṇa virata ā prātarāśam  KauśS 
saptakṛtvaḥ garjite avṛṣṭe ahorātraṃ nādhīyīta 
vṛṣṭe  KauśS 
prātaḥprabhṛti vṛṣṭe nādhyayanaṃ paṭhet 
ekarātraṃ nādhīyīta 
prātaḥprabhṛti garjite caikarātraṃ nādhīyīta 
sandhyāyāṃ garjite caikarātraṃ nādhīyīta 
nirghāte  KauśS 
nirghātapatane caikarātraṃ nādhīyīta 
bhūmicalane  KauśS 
caikarātraṃ nādhīyīta 
jyotiṣopasarjana ṛtāvapyākālam  KauśS 
viṣame na pravṛttiḥ  KauśS 
ādityagrahaṇe caikarātraṃ nādhīyīta 
trirātrameke 
anṛtāvabhāṣaṇe tāvatkālaṃ nādhīyīta 
ṛtāvapyativṛṣṭau tāvatkālaṃ nādhīyīta 
atha pramāṇaṃ vakṣyāmaḥ samānaṃ vidyudulkayoḥ 
mārgaśīrṣapauṣamāghāparapakṣeṣu tisro'ṣṭakāḥ  KauśS 
amāvāsyāyāṃ ca  KauśS 
trīṇi cānadhyayanāni  KauśS 
ulkāpāte ekarātraṃ nādhīyīta 
vidyutpatite ekarātraṃ nādhīyīta 
mārgaśīrṣapauṣamāghāparapakṣeṣu tisro'ṣṭakāḥ 
aparapakṣe bhādrapade 
amāvāsyāyāṃ paurṇamāsyāṃ ca 
phālgunāṣāḍhakārtikeṣu cāturmāsikam ekarātramanadhyāyaḥ 
janane maraṇe caiva daśarātro vidhīyate 
ācārye daśarātraṃ syāt sarveṣu ca svayoniṣu  KauśS 
sūtake tveko nādhīyīta trirātramupādhyāyaṃ varjayet  KauśS 
ācāryaputrabhāryāśca  KauśS 
mṛteṣu svayonimātrā gotriṇaḥ sūtake yasya sūtakaṃ sa daśarātraṃ nādhīyīta 
trirātramupādhyāyaṃ ca varjayet 
ācāryaputraṃ bhāryāṃ vā 
atha śiṣyaṃ sahādhyāyinamapradhānaguruṃ copasannamahorātraṃ varjayet  KauśS 
tathā sabrahmacāriṇaṃ rājānaṃ ca  KauśS 
apartudaivamākālam  KauśS 
apradhānasevakamannādyaṃ vā caturṣu vedeṣu ye upādhyāyāsteṣāṃ mṛte ekarātraṃ nādhīyīta 
tathā brahmacāriṇaṃ ca rājānaṃ ca nādhīyīta 
anṛtau varṣe garjite vidyutkṛte ekarātraṃ nādhīyīta 
ṛtau upasadi nādhīyīta 
daivopahatau ekarātraṃ nādhīyīta 
ṛtau tu tāvatkālaṃ nādhīyīta 
aviśeṣartukālena sarve nirghātādayaḥ smṛtāḥ 
yaccānyaddaivamadbhutaṃ sarvaṃ nirghātavadbhavet  KauśS 
ṛtāvadhyāyacchāndasaḥ kālpya āpartukaḥ smṛtaḥ 
ṛtāvūrdhvaṃ prātarāśādyastu kaścidanadhyāyaḥ sandhyāṃ prāpnoti paścimām  KauśS 
sarveṇa pradoṣo lupyate  KauśS 
niśi nigadāyāṃ ca vidyuti śiṣṭaṃ nādhīyīta  KauśS 
astamite dvisattāyāṃ trisattāyāṃ ca pāṭavaḥ 
atha tāvatkālaṃ bhuktvā pradoṣa ubhe sandhye  KauśS 
apsu śmaśāne śayyāyāmabhiśaste khileṣu ca 
antaḥśave rathyāyāṃ grāme cāṇḍālasaṃyute  KauśS 
durgandhe śūdrasaṃśrāve paiṅge śabde bhaye rute 
vaidhṛtye nagareṣu ca  KauśS 
aniktena ca vāsasā caritaṃ yena maithunam 
śayānaḥ prauḍhapādo cāgratopasthāntike guroḥ  KauśS 
viramya mārute śīghre pratyārambho vibhāṣitaḥ 
sarveṇāpararātreṇa viramya pratyārambho na vidyate  KauśS 
 nirghātabhūmikampaulkāketudarśananakṣatrapātadigdāhavarṣakṛtlohitaindradhanuḥpratisūryagomāyūlūkakalahādīni adbhuteṣu sarveṣu trirātraṃ nādhīyīta 
kalpanāṃ yathā vedeṣu tathā kuryāt 
athavādbhuteṣu tāvatkālaṃ nādhīyīta 
athavā madhyāhnakālā
dārabhyānadhyāyaḥ 
rātrau vidyuddarśane anadhyāyaḥ 
rātrau garjite ca rātriśeṣe nādhīyīta 
atha tāvatkālaṃ bhuktvā pradoṣamadhyarātre nādhīyīta 
ubhe ca sandhye nādhīyīta 
apsumadhye nādhīyīta 
śmaśāne nādhīyīta 
abhiśaste pātakinaḥ saṃsarge sannidhāne nādhīyīta 
khile ūṣare nādhīyīta 
gṛhe śavapatite catuṣpādadvipadeṣu patite nādhīyīta 
adhvāyāṃ gacchannādhīyīta 
grāmamadhye nagaramadhye nādhīyīta 
cāṇḍālasannidhāne śabdaśravaṇe nādhīyīta 
durgandhapurīṣādigandhe nādhīyīta 
yatra bahavaḥ śūdrā militvā śṛṇvanti tatra nādhīyīta 
paiṅgaśabde yatra cāturvedyādiṣu ekarātraṃ militvā śabdaṃ kurvanti tatra nādhīyīta 
athavā dravyādināśe vā vaidhṛtyanagaragrāmādicaurarājādinarādyupadrave brāhmaṇādyupadrave
nādhīyīta  malinavāsasā parihito nādhīyīta 
yena vastreṇa parihitena maithunamācarati tena vastreṇa parihito nādhīyīta 
śayanakhaṭvāyāmārūḍho nādhīyīta 
prauḍhapādau pādopari pādaṃ kṛtvā nādhīyīta 
agre guroḥ prasārya pādaṃ śuktikāṃ vā baddhvā nādhīyīta 
viramya mārute śīghre nādhīyīta 
svādhyāyaṃ samāpya punarnādhīyīta 
athavā kāṇḍaṃ samāpya nādhīyīta 
ativāte nādhīyīta 
pratyārambhaṃ kṛtvā nādhīyīta 
eteṣu anadhyāyeṣu apararātri viramya nādhīyīta 
prabhāte adhyayanaṃ kuryāt 
pauṣī pramāṇamabhreṣvāpartu cedadhīyānām  KauśS 
varṣaṃ vidyutstanayitnurvā vipadyate  KauśS 
pauṣīpramāṇaṃ prabhṛti abhreṣu 
varṣaṃ vidyutstanayitnurvā nādhīyīta 
trirātraṃ sthānāsanaṃ brahmacaryamarasāśaṃ copeyuḥ  KauśS 
sā tatra prāyaścittiḥ sā tatra prāyaścittiḥ  KauśS 
anadhyāye paṭhite idaṃ prāyaścittaṃ kuryāt 
trirātraṃ divā ūrdhvastiṣṭhet rātrau upaviśedetadeva prāyaścittam 
brahmacārī rasabhakṣaṇe etadeva prāyaścittam 
sā tatra prāyaścittiḥ sā tatra prāyaścittiḥ 
caturdaśe'dhyāye pañcamī kaṇḍikā  KKp 
caturdaśo'dhyāyaḥ samāptaḥ 
karmasaṅgatiḥ
atha kauśikasya pramāṇāni mīmāṃsāvadyojayitavyāni 
yathā mīmāṃsāyāḥ prathame'dhyāye vedasya pramāṇamuktam evaṃ saṃhitāvidhāvapi ādau prathamasūtraiḥ pramāṇamuktam 
tataḥ karmavidhānam 
asmin śāstre dvādaśalakṣaṇā mīmāṃsā yojayitavyā 
prathame'dhyāye pramāṇalakṣaṇam 
dvitīye'dhyāye bhedābhedalakṣaṇam 
tṛtīye'dhyāye pradhānāpradhānalakṣaṇam 
caturthe'dhyāye kratvarthapuruṣārthalakṣaṇam 
pañcame'dhyāye kramalakṣaṇam 
ṣaṣṭhe'dhyāye vikāralakṣaṇam 
saptame'dhyāye deśalakṣaṇam 
aṣṭame'dhyāye viśeṣātideśalakṣaṇam 
navame'dhyāye ūhalakṣaṇam 
daśame'dhyāye bādhābhyuccayalakṣaṇam 
ekādaśe'dhyāye tantre copalakṣaṇam 
dvādaśe'dhyāye prasaṅgalakṣaṇam 
tathā ca uktam 
mantrabrāhmaṇakalpeṣu pariśiṣṭeṣu ca bhāṣyeṣu ca dvādaśalakṣaṇā mīmāṃsā sarvanyāyeṣu yojayet
tathā ca mahābhāṣye kāni punaḥ śabdānuśāsanasya prayojanāni 
rakṣohāgamaladhvasandehāḥ prayojanāni vyākaraṇasya vyākaraṇenārtho niścīyate 
sarveṣu mantrabrāhmaṇakalpeṣu vyākaraṇenārtho niścīyate 
lokeṣu ca vedavyākaraṇādvinā śabdo vāśabdo nāsti yataḥ 
tasmānmīmāṃsāvyākaraṇācca sampradāyo viśeṣyate 
sampradāyena yo arthastat tatheti nānyathā
atha karmasaṅgatiḥ kriyate 
prathamaṃ pramāṇasūtrāṇi 
tataḥ sarvakarmārthā paribhāṣā 
tato medhājananāni 
tato brahmacārisāmpadāni 
tato grāmasāmpadāni 
tataḥ sarvasāmpadāni 
tataḥ sāmmanasyāni 
tato rājakarmāṇi 
tato nirṛtikarmāṇi 
tataḥ pauṣṭikāni 
tato bhaiṣajyāni 
tataḥ strīkarmāṇi 
tato vijñānāni 
tato naimittikāni 
tato'bhicārāṇi 
tataḥ svastyayanāni 
tata āyuṣyāṇi 
tataḥ kāmyabhāgāḥ 
tataḥ savayajñāḥ 
tataḥ kravyācchamanasahāvasathyādhānam 
tato vivāham 
tato'nteṣṭiḥ 
tataḥ pitṛmedhaḥ 
tataḥ piṇḍapitṛyajñaḥ 
tato madhuparkaḥ 
tato'dbhutāni 
tata ājyatantram 
tato'ṣṭakākarma 
tata upākarma utsargaḥ 
tataḥ indramahaḥ 
tataḥ adhyayanavidhiḥ 
tataḥ anadhyāyaḥ 
iti karmasaṅgrahaḥ
atha saṅgatiḥ pradṛśyate 
prathamaṃ medhājananamuktam 
prathamaṃ medhayādhikāraḥ 
vidyādhikāro brahmacārī 
tato brahmacārisāmpadāni 
kramabrahmacaryavidyāgrahaṇe kṛte tato grāmasāmpadakarmādhikāraḥ 
sampannagrāmagṛhakṣetrādi 
tataḥ sarvasāmpadādhikāraḥ 
sarvasāmpadā dravyādi samāpte sati sāmmanasyādhikāraḥ 
saṃ sāmmanasyeti varjayitvādhikāraḥ 
cāturvarṇyaṃ cāturāśramaṃ ca rājā vṛṣṭitvā dharmasyeti 
evamādi karmasaṅgatiḥ 
atharvavedamāhātmyam
atharvavede bhaveddharmo dharmo rakṣati rakṣataḥ 
tathā coktaṃ pūrvabrāhmaṇeprajāpatiḥ prajāḥ sṛṣṭvā pālayasveti tadatharvābhavaditi
kauśiko vatsaśarmā ca tasya putro'tha dārilaḥ
śāstravijñānameṣāṃ hi caturtho nopapadyate 
tadayuktaṃ hi yadvaktuṃ boddhāraḥ santyanekaśaḥ 
tathā yadeṣāmanvaye kauśiko jñātavān
vāhasāt keśavotpannaḥ keśavādananta ucyate 
anantāt someśvaro jātaḥ someśvarāt keśavastathā
sarve te'tharvavedinaḥ sarve'gnihotriṇastathā 
sarve'gniṣṭomādibhiryajñairyajamānā yathāvidhi
sarve te savayajñaiśca yathāvihitadakṣiṇaiḥ 
mahāśāntibhirbahubhiranekābhiśca kāritāḥ
sarve śrotriyadharmiṣṭhāḥ sarve tapaparāyaṇāḥ 
sarve śāpānugrahasamarthāḥ sarve śāntāḥ suhṛdaśca
brahmatvaṃ tu kṛtaṃ teṣāṃ svaśākhāvihitaṃ tathā 
caturṇāmapi vedānāmatharvavihitaṃ tathā
bahuguṇe cātra vaṃśe guṇākhyānaṃ na śakyate 
trayāṇāmapi bhāṣyāṇāṃ sāraṃ jagrāha keśavaḥ
tena śiṣyāhitārthāya kṛtā kauśikapaddhatiḥ 
sarve vyākaraṇavettāraḥ sarve bhaṭṭaprabhākarāḥ
itihāsapurāṇajñāḥ sarve smṛtiparāyaṇāḥ 
gaṅgātīre vasantaśca bālatve munivṛttayaḥ
ahaṅkāravinirmuktāḥ sarve te dharmapaṇḍitāḥ
apratigrahakāḥ sarve japahomaparāyaṇāḥ 
śrīmatbhojapure vidvānāsīt someśvaro dvijaḥ
tatputrakeśavenaiṣā kṛtā kauśikapaddhatiḥ 
pūrvācāryaiḥ kṛtā hyeṣā dṛśā dṛṣṭvā'nukalpitā
jñātvā bhāṣyāṇāmanusāreṇātharvāṅgirasānumate naraḥ 
sūtrācca bhāṣyāccārthaṃ tu jagāda tu kalpitam
kauśikaṃ tu na budhyanti śabdamīmāṃsabodhakāḥ 
upadeśe na budhyanti bālā alpabuddhayaḥ
atharvaṇāya kathitaṃ bhayenāpi kathañcana 
tathopanayanaṃ kṛtvā hitārthāya kalpayed budhaḥ
sarve atharvaācārāścāturvarṇāśca gotriṇaḥ 
tathā ca āha tanmataṃ bhaṭṭaprabhākaravettāraḥ
tasyāpi śataṃ jñātvā kṛtā paddhatiriyaṃ tadā 
ātharvaṇā sarveṣāṃ bhavatu svasti pippalādagotraṃ teṣāṃ āmuṣyāyaṇa sañjñitam 
pravaratrayasamākhyātaṃ kāśyapaasitadevalabrahmādi brāhmaṇā ānandapure puruṣā viśuddhāḥ 
sarve ānandapurasamākhyātā ānandapuraviniśrutā ca ānandapuraṃ vadantyanye kalpagrāmaṃ ca paridhiḥ 
nagari tu vadantyanye oṃkāranagaraṃ tathā
samudramadhye yathā dvīpaṃ mānuṣāṇāṃ tu pārthivaḥ
devānāṃ tu yathā svarga pṛthivyāṃ nagaraṃ tathā 
dharmeṇa satyavācā ca varṇāśramaniratā sadā
caturthe'pi varṇe'pyasatyaṃ naiva ca dṛśyate 
prativarṣaṃ ca śuddhiśca patanodvāraidyataḥ 
ācāreṇa smṛtidharmeṇa yatnato brāhmaṇarakṣaṇam 
ānandapuraguṇākhyātaṃ varṇayituṃ na śakyo'haṃ kvacit 
yaddarśane tu dṛśyate maitrībhāvaparasparam 
brāhmaṇā sūtrapradhānā ṛgyajuḥsāmātharvaṇāḥ 
ācārarakṣaṇārthāya pauṣyāṃ mahāśāntiḥ kriyate 
pure bhojadevasya sthitātharvaṇā bahuśaḥ 
kauśikaṃ cintayitvā tu kṛtā paddhatistathā 
iti kauśikapaddhatau caturdaśo'dhyāyaḥ samāptaḥ 
ātharvaṇaśaunakaśākhīyānāṃ saṃhitāvidhiḥ samāptaḥ 
śāntikaṃ pauṣṭikaṃ caivābhicārakaṃ tathaiva ca
paurohityaṃ brahmatvaṃ ca rājavidyā tathaiva ca 
tathā cātharvaṇavede brāhmaṇe
ṛtvijāṃ ca vināśāya rājño janapadasya ca
saṃvatsaraviriṣṭaṃ tadyatra yajño viriṣyate 
catuṣpāt sakalo yajña ityādi niṣedhaṃ darśayati 
caturṣvapi vedeṣu atharvavihitaṃ brahmatvaṃ tathā paurohityaṃ ca 
tathā gopathabrāhmaṇe
bahvṛco hanti vai rāṣṭramadhvaryurnāśayet sutān
chandogo dhananāśāya tasmādātharvaṇo guruḥ 
tathā ca yājñavalkyaḥ
paurohityaṃ ca kurvīta daivajñamuditoditam
daṇḍanītyāṃ ca kuśalamatharvāṅgirase tathā 
tathā viṣṇupurāṇe  paurohityaṃ śāntikapauṣṭikāni rājñāmatharvavedena kārayet brahmatvaṃ ca 
tathā ca brahmāṇḍapurāṇe  atharvāṅgirasaṃ brāhmaṇaṃ rājapurohite niyujyate 
śāntyādīni ca kārayet 
tathā ca matsyapurāṇe  atharvamantrapāṭhakaṃ sarvaśarīrapūrṇayuktaṃ brāhmaṇaṃ purohitam 
tathā ca vārāhapurāṇe  purohitalakṣaṇe atharvamantrabrāhmaṇapāṭhakam 
tathā ca paiṭhīnasiḥ
yastvanyaṃ bhojayecchrāddhe vidyamāne'pyatharvaṇe
nirāśāstasya gacchanti devatāḥ pitṛbhiḥ saha 
tathā ca kāmandakiḥ
tathā ca daṇḍanītyāṃ ca kuśalaḥ syāt purohitaḥ
atharvavihitaṃ karma kuryāt śāntikapauṣṭikam 
tathā cāṇakye  purohitakarme śāntikapauṣṭikābhicārikādbhutaśāntyādīni 
catvāro vedā yajñe viniyuktāḥ 
tathā bhārate  'paurohityaṃ pautro atharvavidyāṃ śāntiṃ kārayet' iti 
indreṇa bṛhaspatiratharvāṅgirasaṃ suśrāva svargo me'surairgṛhīta iti 
sa śāntikarmādīni jayakarmāṇi kṛtvā punaḥ svargo abhavat 
tathā bhārate  drupadena sarvakulakṣayārthamatharvāṅgirasau yājopayājau dvau bhrātarau staḥ 
ekasya pārśvāt kṛtyā kārāpitā 
tathā ca atharvapariśiṣṭe 
na haviḥ pratigṛhṇanti devatāḥ pitaro dvijāḥ
tasya bhūmipateryasya gṛhe nātharvavid guruḥ 
tathā raghukāvye vasiṣṭhastutiḥ 
athātharvanidhestasya vijitāripurassaraḥ
arthyāmarthapatirvācamādade vadatāṃ varaḥ 
tathā ca manuḥ  śrutiratharvāṅgirasī kuryādabhicārakam 
tathā paiṭhīnasiḥ
ṛgvedaikaguṇaṃ dānaṃ dviguṇaṃ ca yajurvede
triguṇaṃ sāmavede proktamanantaṃ syādatharvaṇe 
tathā ca vārāhajyotiṣe  atharvāṅgirasamahāśāntibhiḥ koṭihomāccādbhutānāṃ ca śamanaṃ bhavati 
tathāriputrake ca vāyulakṣaṇe khaṇḍakhādye atharvamahāśāntiḥ paṭhitāḥ śamanārthāḥ 
tathā puṇyābhiṣekādyatharvavidoktāni rājakarmāṇi ca
tathā carakavaidyake dvividhā vyādhayaḥ 
āhāranimittā aśubhanimittāśca 
aśubheṣu atharvavedaśāntyā śamanaṃ bhavati
tathā purāṇe  ayutalakṣakoṭihomādiṣu agnisthāpanaṃ gṛhasthāpanaṃ pūrṇāhutivasordhārādi atharvavede
tathā ca gautamaḥ  śāntikapauṣṭikābhicārakavaśīkaraṇādikarmāṇi kārayet
tathā mīmāṃsāyāṃ bhaṭṭaḥ  śāntipuṣṭyabhicārā ekabrahmartvigāśrayāḥ kriyā atharvavede kriyante 
tathā mārkaṇḍeyapurāṇe  atharvamantrairabhiṣikastu pṛthivīṃ bhuṅkte sasāgarām 
tathā ca pariśiṣṭe 
yasya rājño janapade atharvā śāntipāragaḥ
nivasatyapi tad rāṣṭraṃ vardhate nirupadravam 
tasmād rājā viśeṣeṇa atharvāṇaṃ jitendriyam
dānasanmānasaṃskārairnityaṃ samabhipūjayet 
nityaṃ ca kārayecchāntiṃ grahaṛkṣāṇi pūjayet
tathā mīmāṃsāyāṃ ṣaṣṭhe'dhyāye purohitādhikaraṇe ekavacanam atharvavede śrūyate 
ekaṃ purohitam 
tathā purāṇe  brāhmaṇāni dānāni vā'tharvavedavihitāni kārayet 
etaiścānekaiśca vākyairvihitamatharvavedaśāntikam 
sarveṣāṃ matena savivaraṇaḥ sarvaśāstreṣu samastakeṣu 
tathā gṛhyaṭīkāyām  mahāśāntyā sarvarāṣṭravṛddhirbhavati  vṛddhiśca
tathā vāyupurāṇe  catvāro vedā vyāsena vibhajya hotradhvaryurudgātraṃ brahmatvamiti 
śāntiṃ ca brahmatvaṃ ca atharvavedavihitam
tathā aṣṭādaśapurāṇeṣu  brahmatvaṃ ca śāntim atharvavede 
tathā aṣṭādaśapurāṇeṣu rājā atharvavedena sarvakarmāṇi kārayet 
rājño'tharvavedaśāntibhirjayo bhavati 
rāṣṭravṛddhiśca bhavati
tathā brāhmaṇe  'atharvāṇaśca ha vā āṅgirasaśca' ityādi yajñe śrāddhādi karmasu 
etasya vāci tṛptāyāmagnistṛpyati 
prāṇe tṛpte vāyustṛpyatyādi praśaṃsavidhiḥ atharvavedasya 
tathā bhārate  bhṛgvaṅgireṇa viśvāmitro rājā brāhmaṇaḥ kṛtaḥ
tathā bhārate  bhṛguṇā pratardano rājā brāhmaṇaḥ kṛtaḥ
tathāṅgirasena kāśirājasya naṣṭarājyasya putraśāntiṃ kṛtvā pṛthivīṃ bhuṅkte 
indramarutvatīye ākhyāne marutve varte purohitaṃ kṛtvā indrapratimo bhavasyāhave indreṇa tasya vajraṃ prakṣiptam 
atharvāṅgirasena nivāritam 
tathā bhṛgūṇāṃ śāpena nahuṣo rājā sarpo ajagaro bhavati 
tathā bhārgaveṇa ṛcīkena sukanyāvivāhaṃ kṛtvā aśvinīkumārābhyāṃ vedābhyāsaḥ yuvā kṛtaḥ tena tau devamadhyasthāpitau yajñabhāgaṃ ca prāpitau
tathā janamejayasya rājñaḥ purohitena bhārgaveṇa śaunakena sarpasatraṃ prārabdham 
tatra bhārgavo hotā 
pradhānakartā 
sarpā nipātitāḥ 
tathā rākṣasaśastreṇa bhārgaveṇa vasiṣṭhapautreṇa pārāśareṇa rākṣasā nipātitāḥ 
śeṣā bhārgavapulastyavacane rakṣitāḥ
tathā pūrvabrāhmaṇe  tasmādya eva sarvavit syāt taṃ brahmāṇaṃ kurvīta 
eṣa ha vai vidvān sarvavid brahmā yad bhṛgvaṅgirovit 
ete ha vā asya sarvasya śamayitāraḥ pālayitāra iti
tathā saṃhitāvidhau  tatra rājā bhūmipatirvidvāṃsaṃ brāhmaṇamicchedeṣa ha vai vidvān
yad bhṛgvaṅgirovidete ha vā asya sarvasya śamayitāraḥ pālayitāro yad bhṛgvaṅgirasaḥ KauśS  iti
tathā svastyayaneṣu 'śakadhūma kimadyāhaḥ' iti pṛcchati 
bhadraṃ sumaṅgalamiti pratipadyate 
prasthānāditi
tathā ca nakṣatrakalpe  kariṣyamāṇasaṅgrāmaṃ pratipadyate tena kṣatriyaḥ atharvāṅgirasaṃ purohitamicched vidvāṃsaṃ śāstravittamam
tathā atharvāṅgiraso brāhmaṇo vā ahorātrayoḥ puṇyāhaṃ pṛcchet 
kenājiteti 
sa ced brūyāt kartavyamiti 
tathā kuryāt 
puṇyāhaṃ bhavati puṇyāha eva kurute prasthāne 
anyatra vā vyāso bhārgavaḥ mārkaṇḍeyo bhārgavo durvāsā bhārgavaḥ śukrabṛhaspatibhṛgvaṅgiraḥ
tathā yajurvede pratijñā nāma pariśiṣṭam  'hastiśalyāṃ aśvalakṣaṇaṃ āyudhāyurvedavidyā
dātavyāntarikṣabhūmautpātapraśamanaḥ śāntisvastyayanamaṅgalārthāḥ parābhicāroccāṭanavaśīkaraṇasammohanārthāśca
yāvantaḥ sarve te atharvavedasyopavedāḥ'  
atha mahābhāṣye prathame pāde śrūyate  ṛgvedo yajurvedaḥ sāmavedo atharvaveda iti catvāro vedāḥ 
ṛgveda ekaviṃśatiśākhāḥ 
tathā 'catvāri śaṅgā iti catvāro vedā iti vyākhyātam' 
tathā mahābhāṣye dvitīye pāde vibhāṣā chandasīti sūtre 'śaṃ no devīḥ'
'agnimīīe' 'iṣe tvā' 'agna ā yāhi' iti 
ādau atharvavedastato'nye vedāḥ
tathā nirukte catvāri śṛṅgā iti vyākhyātam
tathā atharvavede brāhmaṇe catvāri śṛṅgā ityṛcā catvāro vedāḥ iti vyākhyātam
tathā mīmāṃsāyāṃ prathamapāde vedādhikaraṇe atharvavedasya śākhādvayamudāhṛtaṃ paippalādaṃ maudakamiti 
akṛtakā nityāḥ pramāṇaṃ vedā iti sthāpitam 
 tathā mīmāṃsāyāṃ dvitīye'dhyāye sarvaśākhādhikaraṇe paippalādaṃ maudakamiti atharvavedasya śākhādvayamudāhṛtya sarvaśākhāpratyayakrame sthāpitam 
tathā tṛtīye'dhyāye pravargyādhikaraṇe caturṣvapi vedeṣu na prathamayajño nāma yajño'sti caturvedagrahaṇaṃ kṛtam 
caturṇāṃ vedānāṃ yajñārthamuktam 
bhāṣyakāreṇa tathā atharvavedādhikaraṇe catvāri śṛṅgeti catvāro hotrakāḥ prativedamiti vyākhyātam
tathā nyāyamañjaryāṃ  catvāro vedāḥ 
prathamo atharvaveda iti
pūrvabrāhmaṇe  atharvavedena trayo vedāḥ kṛtāḥ 
atho lokā vedādayaśca 
tathā atharvavede brāhmaṇe  atha ha prajāpatiḥ somena yakṣyamāṇo vedānuvācakaṃ vā hotāraṃ vṛṇīyāt 
kamadhvaryuṃ kamudgātāraṃ kaṃ brāhmaṇamiti 
ta ūcurṛgvidameva hotāraṃ vṛṇīṣva yajurvidamadhvaryuṃ sāmavidamudgātāramatharvāṅgirovidaṃ brahmāṇam 
tathā hāsya yajñaścaturṣu lokeṣu caturṣu deveṣu caturṣu vedeṣu catasrāsu hotrāsu catuṣpādyajñaḥ pratitiṣṭhati 
pratitiṣṭhati prajayā paśubhirya evaṃ veda 
tathānucarāpi tadvido bhavanti 
caturṣvapi vedeṣu 
tathā uttare brāhmaṇe 
catuṣpāta sakalo yajñaścātuhautravinirmitaḥ
caturvidhaiḥ sthito mantrairṛtvigbhirvedapāragaiḥ 
bhārate sabhāparvaṇi brahmasabhāyāṃ catvāro vai brahmapārśve tiṣṭhanti mūrtimantāḥ 
pūrvabrāhmaṇe triviṣṭapaṃ tridivaṃ nākamuttamaṃ tametayā trayyā vidyayeti 
ata uttare brahmalokā
mahānto'tharvaṇāmaṅgirasāṃ ca sā gatiratharvaṇāmaṅgirasa ca sā gatiriti brāhmaṇam 
iti kauśikapaddhatiḥ samāptā 
