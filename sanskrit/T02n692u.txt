Cakrasaṃvaratantram Volśiṣyaparīkṣāsaṃvaravidhipaṭalaḥ ṣaḍviṃśatimaḥataḥ paraṃ mantrapadaṃ triṣu lokeṣu na vidyate śrīherukamantraṃ jñātvā sarvān mantrān parityajet   idānīṃ mantrānuśaṃsāmāha ata ityādi ato mūlamantrāt śreṣṭhamantrapadam vidyatā vajravārāhī tasyāḥ sambodhanaṃ vidyate nāstītyasya nirdeśo vā mantraṃ mūlamantrādikam jñātvā sarvān mantrān parityajet śrīherukasya mantropi śrīherukaḥ tayorabhedāt   anulomavilomena yoginyaḥ saṃvyavasthitāḥ adhordhvaṃ siddhidā nityamātmadūtīṃ tu sarvagāḥ   caturthapaṭaloktānāṃ mahāvīryādīnāṃ yoginīnāṃ kramanyāsamāha  anulometyādi anulomasyānyathābhāvo vilomonanukramastena pūrvaṃ yoginyaḥ saṃvyavasthitā darśitāḥ idānīmanulomena nyāsitavyā iti darśayannāha  adhordhvamiti adha evordhvaṃ kāryamityarthaḥ pracaṇḍādayaḥ khyātā yāstā ūrdhvaṃ cittacakrādau nyasediti bhāvaḥ  tatkimityāha siddhidā nityamiti tathābhāvyamānāḥ sidhyantītyarthaḥ  ata āhaātmadūtīṃ tu sarvagā iti ātmā cittaṃ cittacakramityarthaḥ tamātmānamārabhyetyarthaḥ sarvagāstricakragā bhavanti ārabhyetyasya lopaḥ   taṃ dūtī tu sattvārthasiddhidaṃ darśanaṃ sparśanaṃ tathā cumbanaṃ gūhanaṃ nityaṃ yogapīṭhaṃ viśeṣataḥ   dūtīmiti prathamā bahuvacanaṃ dvitīyaikavacanam turavadhāraṇe taṃ dūtī sattvārthasiddhidamiti tamiti tāḥ dūtī dūtayaḥ kathamityāha  darśanaṃ sparśanaṃ tatheti darśanamupalambhaḥ sākṣātkriyetyarthaḥ sparśanaṃ bhāvanācittamityarthaḥ yadyetaddvayaṃ syāttadāsarvasiddhidā ityarthaḥ cumbanetyādi cumbyanta iti cumbanāḥ guhyanta iti gūhanāḥ karmaṇi lyuṭ yoginīpīṭhādikaṃ yogapīṭham viśeṣata iti kāmaśāstravihitobandhādiviśeṣaḥ   yāvanto yogasaṅghātāḥ sarvasiddhikaraṃ smṛtam sarvasadbhāvaṃ deyaṃ ca nānyathā tu kadācana   yāvanta iti niḥśeṣapīṭhādigatāḥ kena ityāha  yogasaṅghātā iti  yoginīsamūhā ityarthaḥ kiṃ kurvantītyāha  sarvasiddhikaraṃ smṛtamiti sarvasiddhikarāḥsmṛtāḥ  napuṃsakatvamekavacanāntatvaṃ cārthatvāt athavā prathamābahuvacanatvenākārasyabindorekasya ca hrasvatvaṃ lopaśca nairuktādvidheḥ deyaṃ dātavyaṃ sarvasadbhāvamiti  sarvathāsadbhāvo bhavatyaneneti tathā carubhojanādikaṃ tattathā lakṣitāyāstābhyo deyam  tatastāḥsiddhyantītyata āha  nānyathā tu kadācaneti turavadhāraṇe   mātā bhaginī putrī vā bhāryā vai dūtayaḥ sthitāḥ yasya mantraṃ dadennityaṃ tasya so hi vidhiḥ smṛtaḥ   anena mātrādivad yoginyaḥ snigdhāḥ syuriyāha  mātā bhaginī putrī vā bhāryāvai dūtayaḥ sthitā iti bhāryetyekapatnī yasya mantraṃ dadennityaṃ tasya so hi vidhiḥsmṛta iti  yasmai yogine yoginī mantramātmānaṃ dadyāt sā gṛhītvā siddhiṃ sādhayeditisamarpayet tasya mantranayavidhiḥ smṛtaḥtasya tadarthatvāt mantramiti sambhāṣaṇaṃ vā   samayānyatamaṃ vakṣye yogatantreṣu durlabham vāmena yāti naraḥ strī vā siddhiddhaśceṣṭāni gacchantiti   samayānyatamaṃ vakṣya iti samayeti dvitīyābahuvacanalope anyatvaṃ pañcāmṛtādeḥ bahutve caikatvam samayānyatha vakṣyehamiti pāṭhepi tathaiva samayamanyam  vibhaktilope tvathaśabdasyākāralopaḥ samayānīti napuṃsakanirdeśo vā samayamāha  vāmenetyādi  naraḥ puruṣaḥ vāmena naraṃ striyaṃ vā sthāpayitvānyaḥ puruṣaḥ striyo strīvā yāti sa ca śrīcakrasaṃvare yogī yoginī veti jñāyate ataśca siddhiriṣṭānigacchati niyatā bhavati   vijñāyate sudūrepi gṛhe kṣetre vyavasthitaḥ śrīherukaparo yoga ācāryo yogamātaraḥ   ata āha  vijñāyate sudūrepīti pūrvoktalakṣaṇādarśanepi vāmāvartagamanāllakṣyate dūto dūtī vā kutra dūta ityāha  gṛha ityādinā śrīherukaparo yoga iti śrīherukaḥ paraḥ śreṣṭho yatra sa tathā na tathā syāt śrīherukaḥ paraḥ sa yogo nabhavatyeva śrīherukaparo yogastu yoga eveti bhāvaḥ anena yogenācāryo yogamātaraścayoginyaḥ śreṣṭhā iti yojyam   asmin tantre sādhakāḥ sādhumeva ca nāvamantavyāḥ nāpyadhikṣeptavyāḥ pūjanīyāśca śaktitaḥ   kuta ityāha  asmiṃstantre sādhakāḥ sādhumeva ceti asminniti nakārasyasvarupāvasthānam sādhuśabdātprathamābahuvacanasya khaṇḍamadhye nādeśa iti  śrīcakrasaṃvaratantreṣvatisādhakāḥ sādhava eva bhavantītyarthaḥ ato nāvamantavyā alpatvena naboddhavyāḥ nāpyadhikṣeptavyāḥ ataḥ pūjanīyāśca śaktitaḥ yathā vibhavamityarthaḥ   kākāsyādayoṣṭau hyete bhaktiśraddhāvivardhikāḥ siddhīnāṃ kāraṇaṃ nityaṃ samayānāṃ ca pālanam   bhaktireva kathaṃ teṣu jātasyeyāha  kāketyādi kākāsyādayoṣṭau devyo bhaktiśraddhāvivardhikā bhavanti tāśca kāraṇaṃ siddhīnām tāni kākāsyādirupāṇisiddhikāraṇāni aṣṭau kānītyāha  samayānāmityādi covadhāraṇe samayapālanaṃprathamam   anyadaivatasaṃyogānna ca kāmavimohitaḥ advaitamapratihataṃ samayācāraceṣṭitam   anyadaivatasaṃyogād na bhakṣevennivartitaḥ kiṃ bhūtaḥ sannityāha kāmavimohita iti  kāmo viṣayastatra vimohātprathamaṃ pravṛtaḥ paścānnivartita itibhāvaḥ tannivartanaṃ dvitīyam na vidyate dvaitaṃ vikalpo yatra tadadvaitam nirvikalpatvaṃ tṛtīyam tatsamuccaye pratihataṃ pratighātaṃ svīkṛtaniścitasiddhāntavṛddhiḥ na pratihatamapratihataṃdṛḍhādhimokṣatvaṃ caturtham samayānāṃ yoginīnām ācāraḥ kāmasevādiḥ tatra ceṣṭitaṃvyāpāraḥ pañcamam   nārīśvaryā samanthānaṃ brahmacaryā tathā dhānam akrodhaḥ śrotrasañcāra ityaṣṭau samayācārāḥ   nārīśvaryā samanthānamiti īśvaryamityaiśvaryam vṛddhiranityā na tadanīśvaryam  tannabhavatīti nārīśvaryaṃ nirvibhaktikam kva tadityāha  samanthāna iti yoginī vajrasphālane  tatraiśvaryameva ṣaṣṭham brahmacaryanāsaṅgaḥ kutetyāha  tathādhāna iti tathatāsuyasya bodhicittasyādhānamādānaṃ tatrānabhiniveśaḥ saptamam na krodhokrodhaḥ  vaimukhyamevābhipretam śrotrāṇīndriyāṇi teṣāṃ sañcarantyasminniti sañcāro viṣayagrāmaḥ  covadhāraṇe  viṣayagrāmāsaṅgatau ca vaimukhyamaṣṭamaṃ kāraṇam iti kāraṇānyaṣṭau  aṣṭausiddhikāraṇāni yeṣu santi teṣu bhaktiḥ pravartate ta eva pūjanīyāśca kuta ityāhasamayācārā iti yoginīvyavahārāt   jñātavyā sādhakairnityaṃ siddhāḥ sādhane sthitāḥ sāmānyaṃ sarvatantrāṇāṃ na hantavyā nirhetubhiḥ   samayaparipālanādayoṣṭau samayāḥ siddhikāraṇānīti jñātavyāḥ sādhakaiḥ sādhanesthitāḥ siddhāḥ niścitāḥ sāmānyaṃ sarvatantrāṇām katham eṣāṃ siddhikāraṇatvamityāha na hantavyā na vadhyāḥ kairityāha  nirhetubhirhantṛbhiḥ nirhetubhiḥ pratyakṣādibhiḥ pramāṇaiḥ   śraddhāmātreṇa gṛhyante na kareṇa na cakṣuṣā aprakāśyamidaṃ guhyaṃ gopanīyaṃ prayatnataḥ   yataḥ śraddhāmātreṇa gṛhyante ata āha na kareṇana cakṣuṣeti ataśca gopyamityāha  aprakāśyamityādi samayāṣṭakam   kaniṣṭhāṃ cālayeddhīmān dūtayaḥ samavasthitāḥ śuddhāśuddhātha miśraṃ vai sādhakastrividhā sthitiḥ   ārādhako viśuddhaśca dīpako guṇavānnaraḥ  iti śrīherukābhidhāne śiṣyaparīkṣāsaṃvaravidhipaṭalaḥṣaḍviṃśatimaḥ   dūttyanurāgaṇavidhimāha  kaniṣṭhāmityādi khagamukhānāḍīṃ bandhūkakusumasadṛśīṃkusumasadṛśena kiṃbījenānāmikāmadhyamāgrasaṃpuṭanyastena cālayeccodayet  kimarthamāha  dūtaya ityādi dūtīnāṃ saṃvyavasthānaṃ svavasthānaṃ stravanmadatvam śiṣyaparīkṣāmāha śuddhetyādi śuddho viśuddhāśayaḥ aśuddho viparītaḥ miśro vimiśritaśca sādhakāstrividhāḥ ārādhaka iti guṇeṣu guṇiṣu karmaphalasambandhenātisaṃpratyayayuktaḥ viśuddhaḥ śāstroktānuvyāpī dīpako biuddhinām alobhādveṣāmohādiguṇadharaḥ  ataeva nayo nītijñaḥ    śiṣyante svaśāsane niyujyanta iti śiṣyāḥ teṣāṃ parīkṣā parita īkṣaṇaṃ guṇenadoṣeṇa cālokanaṃ śiṣyaparīkṣā saṃvaraḥ samayaḥ sā vidhīyate yena sa cāsau paṭalaśceti sa tathā ṣaḍviṃśatitamaḥ iti śrīcakrasaṃvaravivṛttau ṣaḍviṃśatitamaḥ paṭalaḥ   caryāvratapūjābalividhirnāma paṭalaḥ saptaviṃśatimaḥatha vīracaryāvrataṃ sarvayoginīsādhakaḥ lakṣaṇabhedaṃ jñātvā tu āśusiddhiṃ pravartate   atheti samayaparipālanādisiddhinimittayoginīlakṣaṇamantrasāmarthyānantaraṃ caryāvrataṃbhavatīti jñeyam caryā yogacaryā tasyāṃ vratamekāntena pravṛtteḥ sā ca kiṃ kṛtvā kenavā caraṇīyetyāha vīra ityādi turavadhāraṇe yoginīnāṃ lakṣaṇabhedaṃ jñātvaiva sarvayoginīsādhako vīro bhavati kutaḥ kimityāha āśusiddhiṃ pravartate   grāme grāme vrajan tasya dūtayo rupalakṣaṇam dūtayosidhāraṃ ca pavitra puṇyavarddhanam   grāme grāme vrajan tasyeti janānāṃ sandohe sandohe tasya yogino vajro gamanaṃ tatodūtayaḥ pravartanta iti draṣṭavyam sākṣādbhavantīti bhāvaḥ kathaṃ tā jñātavyā ityāharupalakṣaṇamiti rupameva lakṣaṇaṃ pratītihetuḥ tacca prāguktam dūtayosidhāraṃ ceti dūtayosidhārāvrataṃ ca dvayamidaṃ pavitram ataḥ puṇyavarddhanam yasya mate tadasidhārāvrataṃpavitraṃ tadāśayābhyupagamāduktaṃ tat pavitramiti dvayormadhye navaniśitaṃ khaḍgaṃ sthāpayitvā kamanīyakāminī śayyāśayanamasidhārāvratam athavā dūtayosidhārāśca dvayaṃ samaṃdurabhyasastatvāt kiṃ ca dūtīnāṃ darśanamatipavitraṃ puṇyavarddhanamasidhāraṃ cārthasādhakaṃbhavati  caḥ samuccaye   sādhakaḥ siddhimāpnoti samparkād dūtayastathā acirādeva siddhyanti japadhyānapūjanairvinā   ata āha siddhimāpnoti samparkāditi dūtīdarśanādisaṃparkāt sādhakaḥ siddhimāpnoti  kuta ityāha dūtaya ityādi tathābhūtasya yogino darśanādinā dūtayopisiddhyantyāmukhībhavanti yataḥ bahirjāpadhyānapūjanairvinā acirādeva kalpāsaṃkhyeyakoṭiniṣedhāt athavā mantrajāpamaṇḍalacakra bhāvanāpañcopacāradevatāpūjābhirvināpidūtayaḥ siddhyantīti tathābhūtasya yoginotiśayoktireṣā dūtaya iti dūtīnāṃ samparkātsiddhimāpnoti japāadinā vināpyavicārādeva sidhyanti sādhakā iti dūtisamparkamāhātmyamuktamiti kecit   pūjāścaiva pravartante mantramudrāśca sādhakāḥ etatpūjā paraṃ nāsti iti śāstrasya niścayaḥ   dūtīmārga ratā nityaṃ sādhakāḥ siddhitatparāḥ caruśca bhojayennityaṃ mantravidyāsamanvitaḥ sādhakaḥ susamāhitaḥ   dūtīdarśanādeva pūjādayaḥ pravartanta ityāha pūjāścaivetyādi mantrāśca mudrāścetimantramudrāḥ etaditi dūtīdarśanādikam iti śāstrasyeti śrīsaṃvarākhyasya yoginītantrasya  ata eva dūtīmārgaratā yoginyupadeśasthitāḥ sādhakā bhavanti nityaṃ sarvadāsiddhau tatparāstanniṣṭhāḥ dūtīmārgaratānāṃ tu sādhakāḥ siddhitatparā iti pāṭhāntare turyasmāt  nirdhāraṇe ṣaṣṭhī dūtīmārgaratānāṃ madhye yaḥ kaścit siddhitatparaḥ sa tatsādhakobhavati  ārādhanaviśeṣamāha caruṃ cetyādi cakāra ārādhanasamuccaye carumekatrabhojanaṃ yoginībhirbhojayennityaṃ sādaraṃ nirantaraṃ dirghakālaṃ ca mantravidyāsamanvitaiti  mantrajāpādyanvita ityarthaḥ sādhakaḥ susamāhita iti susame śrīheruka āhitoyogo yena sa tathā sarvayogapravṛttasyeti pāṭhāntare prathamārthe ṣaṣṭhī sthiracalādiṣuśūnyatāyogapravṛtteḥ pramattasyānadhikārāt susamāhita iti cārthāntaram   ācaret sarvavarṇebhyo na ca bhakṣyaṃ vicārayet abhedyaṃ tattvatastasya dūtayo dvau ca sādhane   ācaret sarvavarṇebhya iti sarvairvarṇaiḥ sahaikatra bhuñjītetyarthaḥ bhakṣaṇīyaṃ cābhakṣyamidamiti na vibhajyate kuta evaṃ sakalaṃ kurvītetyāha abhedyaṃ tattvatastasyeti abhedyaṃ sakalaṃ tasya caryāyoginaḥ tattvata ekasvarupataḥ dūtayopyabhedyāḥ sarvābhedāt ata āha dūtaya iti dvau ca sādhana iti dve sādhananirvikalpatā dūtayaśca   dvividhaḥ sādhayeccaiva eka eva hi dūtayaḥ pracoditā siddhayastu sādhanasannikarṣataḥ   sādhye ca dve ityāha dvividhaḥ sādhayeccaiva laukikaṃ sukhaṃ saṃkleśaṃ lokottaraṃniṣkleśam  eka eva hi sādhanabhāgaḥ hiratyantaniścaye kosāvityāha dūtayaiti  ubhayasiddhyarthaṃ dūtya eva kevalā nānyadityarthaḥ yato nirvikalpatā tatprasādenasetsyati  tāsāṃ prasādaḥ kuta ityāha pracoditā iti prasādā yathoditāstadāśayasādhanenāmukhīkṛtāḥ ubhayasiddhisādhane sānnidhyārtham abhedyaṃ tattvaṃ tadā tasyeti tattvaṃ tatsvarupatvamabhedyaṃ tasya dūtayopi dvau sādhana iti dve sādhane puṇyasaṃbhāroyoginyaśca caramāṇasya siddhidvayaṃ sādhayataḥ kiñca eka eva hi dūtaya iti  ekasādhanabhāgo dūtayaḥ siddhestāsāṃ sannikarṣakāraṇatvāditi pāṭhāntaravyākhyā  iha cagranthādhikyamasti kṣetrasthānāni siddhāni ḍākinyotra ca saṅgatāḥ tatra sthitojapaṃ kuryādekatra carumāharet  krīḍante tatrasthā iti granthoyamevamavatāraṇīyaḥ hṛdayakṛtetyāha  kṣetretyādīti āharedāhāraṃ kuryāt   guruparvābhiṣiktaṃ ca suyantrasamanvitam dūtayaḥ samyaguktaṃ ca mudrāsaṃyogaśīlaśca   prāptābhiṣeka eva yoginīpriya ityāha  gurvityādi guruparva guruparamparāgatenāyātāḥ kramādudakādirupā viśeṣāḥ taiḥ prāptābhiṣiktam abhiṣiktamabhiṣekaḥ yuktānyucitānyācāryādīnyabhiṣiktāni yasya tattathā śaiṣyakamityadhyārhām suyantritaṃsusaṃvaram sumantritamiti pāṭhe japtamantram samanvitamiti ca pāṭhāntare prāptasampradāyam  dūtayaḥ samyaguktamiti dūtitībhiḥ śobhanamuktam śaiṣyakeṇa dharmeṇa śiṣyodharmāviśeṣataḥ anayorabhedāt tataścaivaṃbhūto yogī yoginīpriya ti bhāvaḥ  kuta evamityāha mudrāsaṃyogaśīlaśceti mudrāsaṃyogena prāptasahajānandajñāna iti tasya bhoktavyam   ataścakāro yasmādarthe   sampūrṇa jñānadehotra sampūrṇastatra dehajā prātarutthāya cittātmā saśakalīkṛtya vigraham   saṃpūrṇajñānadehotra śrīherukastajjho bhavati saṃpūrṇastatra dehajā iti nirvibhaktikaṃplutoccāraṇaṃ ca śrīherukatvāya bhāvanākramamāha  prātarityādi prātaḥ prabhāte utthāya śayyotthāya cittātmā bhavati cittamātramevātmā svarupaṃ yasya sa tathā  kiṃkṛtvaivamityāha  saśakalīkṛtya vigrahamiti prajñāśastreṇa skandhādirupaṃ śarīraṃkhaṇḍaśo vibhajya śūnyatāṃ bhāvayediti bhāvaḥ   abhyaṅgāni ca śāstrāṇi dehasthāni samācaret pavitrīkṛtya dehaṃ tu sa tataṃ mantramuccaret   kiṃpūrvakamevamityāha  abhyaṅgāni ca śāstrāṇi dehasthāni samācarediti śiṣyate kṣyantesattvā ebhiriti śāstrāṇi tathāgatāḥ tāni dehasthāni cakṣurādinyastāni kuryāt abhyaṅgāni paramārthato niḥsvabhāvāni athavā śikṣā kalpovyākaraṇaṃ niruktaṃ chandovicitirjyotiṣaśceti vedāṅgāni ṣaṭ tāni atikrāntānyabhyaṅgānīti tadgamyāni na bhavantītyarthaḥ pavitrītyādi skandhādiviśuddhyanantaraṃ śūnyatayāpavitrīkṛta eva om svabhāvaśuddhāḥ sarvadharmāḥ svabhāvaśuddhohamiti mantramuccaret uccārayet  sa iti yogī tataṃ vitataṃ nānātantroktatvāt   darśayed yogasthānāni śāstrāṇi ca na laṅghayet nākrośet samayī nara abhiyuktānnātikramet   yogasthānāni samādhisthānāni kavacadvayasthānānītyarthaḥ darśayediti  tanmantrastajjābhirdevatābhirvādhitiṣṭhedityarthaḥ ataśca bhāvanāyā diṅmātraṃ darśitam  śāstrāṇica na liṅghayediti yoginīrna laṅghayet athavā devatācihnāni vedānīti kecit caryāyogī kīḍārthaṃ kvacidupahāsena vedārthamapi pālayediti bhāvaḥ nākrośet samayīnara iti  samayī caryāyogī nākrośeccittamutpādayediti bhāvaḥ abhiyuktānnātikramediti  śrīcakrasaṃvarābhiyuktān   tābhiḥ sārdhaṃ sukhaṃ kuryāt samayācāramācaret muktyarthī tadarthī ca vaibhramaṃ yujyate yadi   tābhiriti  yoginībhiḥ sukhaṃ suratādisukham muktyarthī tadarthī ceti  mokṣārthīsukhārthī ca ceṣṭitaṃ kāmaśāstroktaṃ kṛtvā tābhiḥ sārdhaṃ supyāditi sambandhaḥ vaibhramaṃvilāsasaṃbhūtam yujyatīti yujyate yadi ceṣṭitaṃ tatkuryādityarthaḥ yadi ceṣṭitāyaspṛhayanti tāstadeti yāvat   rātrau ca satataṃ nagnaḥ kṛṣṇaraktaḥ sadā bhavet prāṇyaṅgavāsasāvāsaṃ kaṇṭhikā valayaṃ tathā   kuṇḍalaṃ brahmasūtraṃ ca śiromālā vibhūṣitam grīvāyāṃ kaṇṭhikā caiva mekhalā ghurghurāravaiḥ   jaṭāmakuṭapaṭṭāṅkaṃ mithyākeśādyalaṅkṛtam savajrapadyaṃ khaṭvāṅgaḍamarukadhvanihūkṛte   rātrāvityādi kṛṣṇaraktaḥ kṛṣṇaḥ pakṣaḥ raktaḥ kaṇṭhikādi narakeśaracitaṃ cūḍeti valayasaṃcayaḥ brahmasūtraṃ mekhalā ca keśaracite ghurghurā nūpuraṃ tasyā ravāstaiḥ sahakaṇṭhikādibibhṛyādityarthaḥ jaṭāmakuṭeti jaṭāmukuṭam aṅkapaṭṭaśceti vīrapaṭṭaḥ mithyākeśādyalaṅkṛtamiti anyakeśacāmarādiracitamityarthaḥ vajralāñchitaṃ padyaṃkapālaṃ vajrapadyaṃ saha vajrakhaṭvāṅgaḍamarukadhvanihūkṛte vartata iti sa tathā   sarvavīrayoginyaḥ kavacatrayavibhūṣitam prāṇyaṅgavāsasāvāsaṃ sukhārthī cālayet sukham   sarve vīrā yatra tatsarvavīraṃ cakratrayaṃ tasya yoginyaḥ pracaṇḍādayaḥ  etāstenayoginā bhāvayitavyā iti bhāvaḥ ata eva sa kavacatrayabhūṣitam tricakravartinyaḥkavacatrayaṃ māraśastranirākaraṇāt ṣaṭtriṃśaddevatābhāvayukta ityāśayaḥ  prāṇyaṅgavāsasāvāsamiti carmāmbareṇa vāsaṃ kuryāditi jñeyam vasanaṃ vāsa ācchādanamityarthaḥ bhāve ghañ tābhiḥ sārdhaṃ sukhaṃ kuryādityasya nirdeśamāha  sukhārthī cālayet sukhamiti   yajñopavītaṃ ca saṃtyajya śaucaṃ śrīherukasthitam pañcamudrāpratibaddhaṃ tu sādhakaḥ siddhyabhiyuktakaḥ   kaṇṭhikāvalayakuṇḍalacūḍāmaṇibhūṣitam yajñopavītaṃ bhasma ca sarvakālavyavasthitam   rātrau tu prakaṭaṃ nityaṃ divāsuguptaṃ ca kārayet kriyājñānaṃ suguptaṃ ca praśāntavarjitaśramaḥ   śaucaṃ ca trividhaṃ jñeyaṃ svastrotasi vyavasthitam varṇāvarṇamukhākṣepaśikhādibandhanavarjitam   yajñopavītaṃ ca saṃtyajya śaucaṃ śrīherukasthitamiti conuktasamuccaye  śrutismṛtyādivihitayajñopavītādijanitaṃ śaucaṃ tyaktvā śrīherukayogasthitaṃ śaucamityāśayaḥ pañcamudrāpratibaddhaṃ sādhakaḥ siddhyabhiyuktakaḥ kaṇṭhikāvalayakuṇḍalacūḍāmaṇibhūṣitam yajñopavītaṃ bhasma ca sarvakālavyavasthitam rātrau tu prakaṭaṃ nityaṃ divāsuguptaṃ ca kārayet  iti kriyājñānaṃ suguptaṃ ca praśāntavarjitaśramaḥ śaucaṃ ca trividhaṃ jñeyaṃ svastrotasi vyavasthitam  itiadhiko granthaḥ asyāyamarthaḥ vajraratnapadyakarmatathāgatakulaiḥ pratibaddhaṃ kāryamityāśayaḥ  rātrau pañcakulapratibaddhaṃ prakaṭaṃ nirgatam turatiśayārthaḥ dine tatsuguptaṃkārayet  vā niyamārthaḥ pratikṣepātsattvānāmavadyaṃ mā bhūditi kriyayā sevayā jñānaṃsahajānandajñānaṃ ca suguptam praśāntaḥ kāruṇiko varjitaśramaśca śaucaṃ ca tasyatrividhaṃ taccānavagraheṇa rāgādipravartanam athavā dūtyamityādi vakṣyamāṇam  ataḥsvastrotasi svacitte vyavasthitamiti varṇā brāhmaṇādayaḥ avarṇā antyajāḥ  mukhaṃpradhānam  ākṣipyata ityākṣepopradhānam śikhā cūḍā ādiśabdāt mauñjabhasmajaṭādi ca  teṣāṃ bandhanaṃ dhāraṇaṃ tena varjitam   dūtyaṃ tu prathamaṃ śaucaṃ dvitīyaṃ somamiṣyate ekatraprāśanaṃ caiva tṛtīyaṃ śaucamucyate   etacchaucaprapālanācchaucaśuddhiḥ prajāyate yoginaśca kramāt prāpya kasya siddharna jāyate   śaucāntaramāha dūtyaṃ tvityādi dūtyaṃ dūtyaḥ bindorekasya lopaḥ  somamitisomo bodhicittam ekatraprāśanaṃ yat sa carurityarthaḥ carumiti bindorekasya lope tacca tṛtīyaṃ śaucam etacchaucaprapālanācchaucaśuddhiḥ kramātprāpya kasya siddhirnajāyate iti  eteṣāṃ śaucānāṃ prapālanāt śaucaśuddhiṃ prāpya kasya mahāmudrāsiddhirnajāyate   tattvasaṃgrahe yaduktaṃ ca tathoktaṃ cakrasaṃvare guhyatantre samākhyātaṃ paramādye tathaiva ca mahāvajrabhairave ca japavratādisiddhidam tadidaṃ dhyānamātreṇa mantrī sādhayet kṣaṇāt   saṃvara iti saṃvarottare guhyatantra iti guhyakosaśādau tatheti niravagraheṇa evāvadhāraṇe cakāra ācārasamuccaye vrataṃ ca japaśceti niyamaḥ ādiśabdādindriyanigrahādi tena siddhiṃ dadātīti japavratādisiddhidā devatā tattvasaṃgrahādau japādināsiddhiriti samudāyārthaḥ iha tu śrīcakrasaṃvare tadidaṃ śrīherukadhyānameva kevalaṃ mahāmudrāsiddhisādhakamityāśayaḥ ata eva yogī sādhayet kṣaṇāditi   yogamārgaratānāṃ tu ayaṃ śaucaṃ samācaret śaucānāṃ yatpuṇyaṃ tadekena vaktuṃ na śakyate   śaucamevānuśaṃsayannāha  yogetyādi cittamātrasamāpattiryogaḥ sa eva saṃbodhimārgastadratānāṃ madhyeyaṃ śrīherukayogaṃ śaucaṃ prāguktaṃ samācaret śaucaprayojanamāhaśaucānāmityādi dūtyādayaḥ śaucahetutvācchaucāni tebhyo yatpuṇyaṃ tadekena vaktreṇavaktuṃ na śakyate   sādhako guṇavistaraḥ mukhaṃ tvanekaśatasahastrānanam śrīherukamahājñānaviśuddhaṃ sarvalakṣaṇasādhanam   kuta ityāha sādhako guṇavistara iti sādhako yataḥ śaucaguṇavistīrṇaḥ kena śakyata ityāha  mukhaṃ tvanekamiti anekāni mukhāni yadā punaḥ syustadāśakyata ityāha jātyaikavacanam dvitvāderapyanekatvamityāha  sahastrānanamiti sahastrasaṃkhyamānanaṃ sahastrānanaṃ sahastramānanānītyarthaḥ kutastādṛśaḥ sādhaka ityāhaśrītyādi  śrīheruka eva mahājñānaṃ viśuddhaṃ niṣkleśam sarvāṇi daśabalādiguṇalakṣaṇāni yatra tat sarvalakṣaṇam tadyogopi tathābhūta iti bhāvaḥ   sādhakasya ca saukhyāmbuprāśanamadvayameva ca tena ca advayayogātmā pavitraṃ pāpanāśanam  sādhakasya ceti co yasmāt sādhakasya saukhyāmbu bodhicittaṃ tatprāśane advayayogātmā saukhyāmbuprāśanādvayayogātmā sarvapāpavinirmukta iti yojyam  kutaityāha  pavitraṃ pāpanāśanamiti yataḥ saukhyāmbu tadevambhūtamityarthaḥ   sarvapāpavinirmuktaḥ sparśanādbhāṣaṇādapi samācarati naraśreṣṭhaḥ śuddhakāyo nirāmayaḥ   sarvapāpaviśuddhātmā labhet tāthāgatīṃ śriyam utpadyate tathā janmaiḥ tathāgatakuleṣu ca   sparśanātsaṃbhāṣaṇādapīti sādhakasyetyarthaḥ pañcānantaryādīni sarvāṇi pāpāni śuddhakāyo nirāamaya iti nirāmayatvāt śuddhakāya iti boddhavyam samācaratītisaukhyāmbu nara iti subodham janmairjanmani janmani tathāagatakula utpadyate   evaṃ pūjāṃ sadā kṛtvā dātavyaṃ bhaktito baliḥ yogī svecchāni karmāṇi rājā bhavati dhārmikaḥ   evaṃ pūjamiti yoginīḥ pūjayed baliṃ dadyādityarthaḥ sa ca kadā deya ityāhadātavyamiti balividhānam svecchāni svepsitāni karmāṇi śāntikādīni   yathāvidhi ca dātavyaṃ baliḥ pūjā tathaiva ca kṛṣṇapakṣe tu śukle vā yā bhaved daśamī tithiḥ   āsu prayatnāt paripūjanīyā madyaiśca māṃsairapi vajradevyaḥ tāḥ pūjitā bhaktimato janasya śrīherukasyābhiratiṃ gatasya santuṣṭacittā varadā bhavanti tāsāṃ karasthāni yato varāṇām   rātrau vratī baliṃ dadyāt muktakeśaśca nagnakaḥ śrīherukātmaiva yogena ārādhayati mātaraḥ   iti śrīherukābhidhāne caryāvratapūjābalividhirnāmapaṭalaḥ saptaviṃśatimaḥ   vidhiratra tantrāntaroktaḥ pūjākālaviśeṣamāha  kṛṣṇetyādi vāśabdānnavamīcaturdaśyau turviśeṣārthaḥ samuccayārtho vā kṛṣṇapakṣe caturdaśyāṃ śuklapakṣe tvitipāṭhāntare tuśabdo daśamīnavamyau samuccinoti śeṣaṃ yaditi yā daśamī navamī vābhavati  caturdaśyāṃ tāvatpūjā kāryā daśamīnavamyorapi kimanyadityāhaāsu prayatnātparipūjanīyā madyaiśca māṃsairapi vajradevyaḥ tāḥ pūjitā bhaktimato janasya śrīherukasyābhiratiṃ gatasya santuṣṭacittā varadā bhavanti tāsāṃ karasthāni yato varāṇām  iti āsu tithiṣu pūjāyāṃ prayatnaḥ kāryaḥ karasthāni karasthā varāṇāḥ varāḥ īpsitāni śeṣaṃ subodham   caryāvratapūjābalayo vidhīyante yenāsau paṭalaśceti sa tathā saptaviṃśatimaḥsaptaviṃśatitamaḥ iti śrīcakrasaṃvaravivṛttau saptaviṃśatitamaḥ paṭalaḥ   adhyātmahomavarṇaikatvavidhipaṭaloṣṭāviṃśatimaḥtatopūjayet varamātmānaṃ suviśuddhātmā yaḥ sādhakaḥ nirvāṇaṃ nirgataṃ vīraṃ sarvabuddhādi pūjitaḥ   samatāpaṭalamāha  tato pūjetyādi tata ityarthe tatośabdopi draṣṭavyaḥ  ārṣatvādutvaṃ vā yataḥ samatāṃ vinā saṃbodhirna syāt tata ātmānaṃ pūjayedityarthaḥ bāhyaguhyapūjābhyāṃ viśuddha ātmā cittamasyeti suviśuddhātmā kimbhūtamātmānamityāha nirvāṇaṃ nirgataṃ vīramiti nirvāṇaṃ viramānando bahirbuddhiviṣayānupalambhāt tatonantaraṃ niścayena gataḥ sthitaḥ taṃ pūjayediti pratipattipūjayā ātmānaṃ cittaṃsahajānandasthitam athavā nirupamatvena sahajānandaṃ gato gatavām buddhavānātmā upadeśaṃ vinā viramanandamanavabuddhya viramānandaṃ sahajajñānāt pūrvamuddiśantamupahasantyavidagdhabuddhayaḥ te hi viramaṃ bodhicittacyavanaṃ buddhya ātmānaṃ vipralabhante  tairihasahajānando nopalabhyate sthāpya tu svacittarakṣāyai jāgriyatām tataḥ kiṃ syādityāha  sarvetyādi sarvabuddhādayaḥ pūjitaḥ pūjitā bhavantītyarthaḥ sarvabuddhādītiprathamābahuvacanalopāt pūjita iti ākāre hrasve sati sahajānandajñānaṃ buddhavatyātmani buddhā buddha iti siddham sarvabuddhādipūjitamiti pāṭhe tataḥ sarvabuddhādijātaṃpūjitaṃ syāditi   sarvavīrasya yoginyaḥ sthāvaraṃ jaṅgamaṃ tathā pūjayed bhrātṛcārāstu somasaṅgamasaṃsthitāḥ   kiṃ ca sarvameva buddhamityāha  sarvetyādi sarvavīrasyeti prathamabahuvacanasyabhāvaḥ  sthāvaraṃ vṛkṣādi jaṅgamaṃ manuṣyādi iyaṃ tattvapūjā pūjayed bhrātṛcārāstviti  tuḥ samuccaye sahaśrāvakā bhrātaraḥ carati svāgamasthitireṣviti ta evacārāḥ  somena bodhicittena saṅgamo yogastatra samatayā sthitāḥ somasaṅgamasaṃsthitāḥ dvitīyārthe prathamā tānapi pūjayedityarthaḥ   bhrātṛputraikasārdhaṃ sukhaduḥkhasamudbhavam na tatra prakāśayejjñānaṃ mantramudrā tathaiva ca   bhrātṛputraikasārdhaṃ sukhadaḥkhasamudbhavaṃ na tatra prakāśayejjñānamiti teṣu bhrātṛṣu jñānaṃna prakāśayediti sambandhaḥ bhrātṝṇāṃ putrāṇāmekeṣāṃ suhṛdāṃ jñānena sārdhaṃ samam  kiñcaitairidaṃtayā jñānaṃ sukhaṃ duḥkhaṃ ca samudbhavato yatastattathā tathāpi tābhyāmaliptaṃ sukhasyaprakṛtasya duḥkhāṅgikatvāt sādhāraṇamapyasādhāraṇaṃ nipuṇaireva vedyatvāt paramārthatoprakāśanaṃ prakāśayitumaśakyatvāt tairapi ātmagranthamāgame prakṣipatīti prakṣepaḥ sarvakarmaphalādidūṣayatīti sarvadūṣakaḥ tadetayorapi na prakāśayediti bhāvaḥ  eteṣvatisaṃvāsāt prakṛtiviruddhatvāccāvajñākaraṇānnarakaṃ yānti tataste śiṣyabhāvamapi nārhantīti jñātavyam arthāntaramucyate  bhrātā ānandaḥ dharmasaṅketatvāt putraḥ paramānandaḥ ekasārdho viramānanadaḥ sukhadaḥkhayoḥ samatayodbhavaḥ sthitirasyeti sa tathā  ayaṃsahajānandaḥ tatra sahajajñānaṃ kartṛ na prakāśayet prakāśābhāvāt na cātmānaṃ prakāśayet  svātmani kriyāvirodhāt idaṃ kāryamidamakāryamiti vivekaḥ prakṣepaḥ  sarvadūṣako rāgādikleśarāśiḥ sarvaṃ kāyādi na tatra bhavatīti sahajānandalakṣaṇamityarthaḥ idameva punaḥ punarnigadyate asyaiva paramapuruṣārthasādhanatvāt   caruṃ ca bhakṣayeccaiva samayācārakṛt sadā na dadyāt kasyacinmantramupadeśaṃ na vināśayet   yathārthamupadeśaṃ tu dadyāt samayavartinām dūtīṃ tyaktvā na cānyaṃ tu gacchet kāmavimohitaḥ   caruṃ cetyādi pavitrāṇi pañcāmṛtāni bhakṣaṇe kimityāha  samayācārakṛtiti  samayo gokudahanalakṣaṇaḥ kena hetunetyāha  sadeti sadanaṃ sat  vikalpādavasādaḥ hetau tṛtīyā acintyo hi maṇimantrauṣadhīnāṃ prabhāvaḥ mantraṃ mantrādi kasyaciditi mahīpādeḥ upadeśaṃ na vināśayediti sakṛdupayācitto na tṛṣṇayāsekādikaṃ dadyāt yathārthamupadeśaṃ tu dadyāt atastuśabdo viśeṣe dūtīṃ samayinīm caḥ samuccaye turavadhāraṇe kāmavimohitoyaṃ kiminīviśeṣaṃ na gacchet   dūtīrakṣā sadā mokṣa atikramyāpi bhojayet satkāraṃ na ca vai kuryāt janmahīnāpi saṃsthitaḥ   dūtīrakṣā sadā mokṣa iti dūtyā bāhyāṅganāyā rakṣā kavacanam tayā sarvagrahaṇapraśamaḥ  athavā vaśīkaraṇena dūtyā ananyagāmitā kāryeti dūtīrakṣā tato mokṣaḥsatatatattvānusaraṇāt  parocchiṣṭaṃ na bhuñjīta itivacanāditi kecit tathāgatakulotpannānāṃ dūtīnāṃ prakāśasevā rakṣetyapare atikramyāpi bhojayediti dūtyo gauravagṛhītā iti tābhiḥ saha surate tāsu na gauravaṃ kuryāt kacagrahaṇādināpi tāḥ surata sukhaṃ bhojayet ata āha  satkāraṃ naiva kuryāditi haṭhenākramya bhuñjīta na tāḥsatkārabhojanam iti vacanājjanmahīnāpi bhojayetsukhamiti   mātā ca bhaginī putrī bhāryā ca dūtayaḥ sthitāḥ tapaḥ saṃkṣīyatevaśyaṃ vakraṃ vā siddhayastathā   kadā siddhirityāha  mātetyādi yadā mātrādivat snigdhā bhaveyustadā siddhiritibhāvaḥ  yadā punarvakrībhavanti tadā siddhayopi vakrā ityāha  tapa ityādi  anādikālaṃ kṛtaṃ tapaḥ kṣayaṃ yāti kuta ityāha  vakraṃ veti vā yasmāt yato dūtīhṛdayaṃvakraṃ tathā siddhayopi vakrībhavanti vimukhībhavantītyarthaḥ   ākarṣayeccottamasārdhamevaṃ dravyasya niścayaḥ vāmācāraḥ sadā loke vāmapādaṃ puraḥ kramet   tathābhūtayā dūtyā kimityāha  ākarṣayedityādi uttamabodhicittaṃ rajonvitaṃyat  ataḥ sārdhamadhikam evaṃ dravyasya niścaya iti dravyaṃ bodhicittaṃ tasya niravadyagrahaṇaṃ niścayaḥ vāmācāraḥ sadā loke vāmapādaḥ puraḥ kramediti subodham   vāmahastaparivartanaṃ vāmordhvapratipūjakāḥ vāmagrahaṇamātrastu vāmatarpaṇabhakṣaṇam   vāmahastaparivartanaṃ vāmahastena sthirībhūya gātraviparivartanam vāmordhvapratipūjakāiti  ūrdhvaśabdena vajraṃ tena yoginīnāṃ pratītyāśayaṃ pūjakā yoginaḥ  vāmetyādisubodham   avrataghno vratapūrṇaḥ sādhakaḥ kṛtatatparaḥ samayā kulācāreṇa ekatra carubhojakaḥ   avrataghno vratapūrṇa iti brāhmaṇādivratamavratam samayādyācāraniyamaḥ kṛtedevatābhāvanādau nighnaḥ kṛtatatparaḥ samayā yoginyaḥ kulācāro cāraḥ  ekatrakvacit pradeśe carubhojakaḥ   pañcavarṇasamācāro caturvarṇaśca kīrtitaḥ ekavarṇasamācāro yogasiddhiḥ prapūjakaḥ   pañcasu varṇeṣu samācarati bhuṃkta iti pañcavarṇasamācāraḥ kuto yataḥ acaturvarṇaścakīrtita iti na vidyante caturo varṇā eva yasya sa tathā yogī loke kalpitatvāt evaṃ bhūto yoginīmadhye kīrtito varṇitaḥ athavā catvāro varṇā yasya sa tathā caturvarṇaścaturmukhaśrīherukayogitvāt ārṣatvādutvam kutocaturvarṇatvamityāha  ekatvenavarṇānāṃ samācāro niścayo yasya sa ekavarṇasamācāraḥ śrīherukayogitvepi ekatvenavarṇasamācāraviśuddhyā caturvarṇamukhatvamiti bhāvaḥ   gomāṃsaṃ hayamāṃsaṃ ca śvānamāṃsaṃ ca citriṇām trikoṇaṃ maṇḍalaṃ kuryāt dhruvaṃ buddhopi naśyati   ratnatrayādyapakāriṇāṃ vināśabhayārthaṃ karmaprasaramāha  gomāṃsetyādi homopayikāvihitena vidhānena kuṇḍādikamanuṣṭheyam abhicārādyupakaraṇena kaṭutailādibhiḥ prajvālya vahniṃ khaṇḍarohāṃ dakṣiṇanāsāpuṭenāntaḥ praveśyāpānamārganirgatāṃ vicintya tayāgṛhītavajrāṃkuśakartīcihnayā nagnaṃ vihvalībhūtaṃ sārdhasādhyamākṛṣya tayaiva khaṇḍakhaṇḍīkṛtaṃ taṃ vicintya gomāṃsādikaṃ tanmāṃsamiti buddhisthīkurvan mahākrodhāhaṅkāreṇamuktaṃ mārayati mūlamantreṇa juhuyāt citriṇāṃ kukkuṭādīnām   mantramudrāsamopetaṃ vīrāṇāṃ bhojanaṃ tathā śrīherukasya nirmāṇamupacāraṃ śāstravarjitam   dhāraṇaṃ satataṃ kuryāt rakṣā ca sarvakarmaṇā yogamadvayajñānaṃ ca cetaścaikapadaṃ sthitam   mudrāmantramayī bāhyāṅganātayā saha bhojanaṃ tadvīrāṇāṃ praśastamityāha  mantretyādi  mantramudrāsamopetaṃ mantreṇa samatayā copetam tatra bhojane śrīherukasyanirmāṇa  mātmani devīnāṃ copacāraṃ yoginīṣu kuryāt etacca sarveṣu yoginītantreṣuvaktumiṣṭamityāha  śrīheruketyādi anyadā ca satataṃ śrīherukayogasya dhāraṇaṃ kāryamityāha  dhāraṇamityādi yogamiti yogasya yogosyāstīti yogaṃ dhāraṇaviśeṣaṇam  advayajñāneti śrīherukādvayatvaṃ jānātīti tattathā cetaśceti tata ekapadatvam   nirvighnaḥ sa yathā siddhau nātra kaścit prasiddhyate tasya dūtī varā divyā udyuktā ca sahānvitā   eṣa yathā nirvighnaḥ siddhyarthaṃ tathā nānyatropāyaḥ pratīyata ityāha  nirvighnaityādi  tasya ca dūtī varā śreṣṭhā evaṃbhūtā divyā siddhau yogyā bhavati  sahakṣāntistadanvitā   arakto ratisaṃyogādyogadravyavibhāgatā gurupadeśasaṃraktā tadarthadhanadasamāḥ   iti śrīherukābhidhāne adhyātmahomavarṇaikatvavidhipaṭaloṣṭāviṃśatimaḥ   arakto ratisaṃyogāditi bahiḥ ratisaṃyogaṃ prāpyārakto viraktaḥ sadā yogī bhavet yogaḥ samādhiḥ dravyaṃ bhakṣyaṃ tābhyāmanyayoryogabhakṣayorvibhāgosyeti sa tathā tasya bhāvoyogadravyavibhāgatā kāryā athavā yogajasya dravyasya bodhicittasya vibhajanaṃvibhāgatā prajñayā saha bhogabhāgityarthaḥ viśeṣe bhāgosyeti vibhāgastasya bhāvovibhāgatā  yogino gurupadeśarāgiṇo bhaveyurityāha  gurvityādi śrīherukayogipadeśegurubhirdatte saṃrajyantāmiti bhāvaḥ atastadarthayantīti tadarthāḥ itaśca dhanaṃ śraddhādi tathā cāha  śraddhādhanaṃ prajñādhanaṃ śrutadhanaṃ vīryadhanaṃ prītidhanaṃ samādhidhanaṃ smṛtidhanaṃceti  taddadāti kāmināmarthasampādanānniyatamiti dhanadaḥ śrīherukastatsamāḥ   adhyātmahomāt laukikahomabahirbhāvāt varṇaikatvaṃ caite vidhīyante yenāsaupaṭalaśceti sodhyātmahovarṇaikavidhipaṭaloṣṭāviṃśatimoṣṭāviṃśatitamaḥ iti śrīcakrasaṃvaravivṛtāvaṣṭāviṃśatitamaḥ paṭalaḥ   dūtīlakṣaṇaśaktyavasthāvidhipaṭala ekonatriṃśatimaḥathāparaṃ samuddiṣṭaṃ dūtīlakṣaṇajñāyate yena samyagvijānāti ḍākinyaḥ samayasthitāḥ   ūṣmakriyayā vinā na caryeti tadarthakathanārthaṃ paṭalamāha  athetyādi  athetyādhyātmikahomādikathanānantaram aparamityanyanniṣpādanam kiṃ tadityāha  samuddiṣṭamiti aparaḥ samuddeśaḥ kṛta ityarthaḥ kimarthamityāha  dūtīlakṣaṇajñāyata iti tallakṣaṇajñānāya yena samyagvijānāti ḍākinyaḥ samayasthitā iti dvitīyārtheprathamā   bhrātaraṃ pitaraṃ vāpi svāminaṃ paśyati kṣaṇāt sthūlajihvā piṅgalākṣā karkaśī piṅgaśiroruhā   bhrātaraṃ vīraṃ pitaraṃ śrīherukaṃ svāminaṃ yasya te paśyati svāmyeva svāmitvam kṣaṇānmantrasāmarthyāt sthūletyādi piṅgalekṣiṇī yasyāḥ sā tathā  karkkaśīsparśane  piṅgalāḥ śiroruhāḥ keśā yasyāḥ sā tathā   sāmānyā sarvasiddhīnāṃ japavrataratā sadā smaraṇena samāyuktaṃ dūtyādipadānvitam   sarvasiddhisādhāraṇītyāha  sāmānyā sarvasiddhīnāmiti smaraṇaṃ cintā tenasamāyuktaṃ samanuyogaḥ kasya cintetyāha  dūtyetyādi padānvitamiti  ādiśabdātsamayarakṣaṇam padaṃ jñānaṃ tenānvitaṃ smaraṇasamāyuktam etenaitaduktaṃ samayapareṇadūtībhāvanā kāryeti   caturviṃśaparā ḍākinyo bhuktimuktiphalapradā mūlamantraṃ japennityaṃ sarvakāmārthasādhakaḥ   asmācca jayate mantraḥ yogakrīḍāphalapradam sarvamārapraśamanaṃ trailokyaṃ sacarācaram   dūtya eva kiyatya ityāha  caturviṃśaparā ḍākinyo bhuktimuktiphalapradā iti pracaṇḍādayaścaturviṃśatiḍākinya ityupalakṣaṇatvāt dvādaśāpīha jñeyāḥ kimarthaṃ tābhāvyā ityāha  bhuktiḥ svargādiḥ muktiḥ kleśādibandhanāpagamaḥ  te phaleprakarṣeṇa dadatīti tāstathā tāsāṃ śrīherukanāyakamaṇḍalasthānāṃ bhāvanayā mūlamantraṃjapedityāha  mūletyādi subodham trailokyaṃ jayate sampadyate vaśatayā ata eva tatobhuktimuktiphalapradāḥ   mantramudrāsamopetaṃ siddhyabhiyuktaśca sādhakaḥ mudrāhīnaṃ na sānnidhyaṃ mantraṃ bhavati dehinām   kuta evamityāha  mantretyādi mantrastattvacodanaṃ bhāṣaṇam mudrā devatā tābhyāṃsādhyatayopetaḥ siddhitatparaḥ sa sādhako bhavati mantra eva kevalaḥ kuto na japyataityāha  mudretyādi devabhāvanāmuktaṃ sānnidhyaṃ sākṣātkaraṇaṃ kartṛ mantraṃ karma  nabhavati na prāpnotītyarthaḥ dehino yogino viśiṣṭadehayogāt   abhiyogena boddhavyaṃ yathā ūṣmakriyātmani ye dviṣanti mahāyogaṃ sarvakāmārthasādhakam   śvānayoniśataṃ gatvā caṇḍāleṣvapi jāyate yathā kvacit ghṛtārthī salilaṃ mathnāti śraddhayā   na ca sampadyate sarpiḥ kāyakleśastu kevalam anyathā ca vṛthā bhadradhāraṇaṃ pūjanamapi   jīvanopāyahetutvādanyayogasamāśritaḥ mahāyoga dharā vīrā yasmin deśe vasanti vā   caṇḍālamlecchasattvepi taddeśaṃ parikalpayet tasyāhaṃ nityaṃ tiṣṭhāmi sattvānu  grahahetunā   iti śrīherukābhidhāne dūtīlakṣaṇaśaktyavasthāvidhipaṭala ekonatriṃśatimaḥ   tacca mantrasānnidhyamabhiyogena sādaranirantaradīrghakālābhyāsena boddhavyamadhigantavyam  tadeva kiṃ tadityāha  yathā ūṣmakriyātmanīti sattvo vajranārthaṃ śāntikapauṣṭikābhicārādikamūṣmā tasya kriyā niṣpādanam sā yathātmani bhavati tathā sāmarthyaṃtadeva sāmarthyamiti yāvat ye ratnatrayāpakāriṇasteṣvihaiva duḥkhādidānāt sāmarthyaṃdarśitavyam kiñca paratrāpi mantrasāmarthyamityāha  ya ityādi mahāyogaṃ śrīherukayogam  śeṣaṃ subodham mahāyogānnānyaḥ sambodhisādhaka ityāha  yathetyādi  śraddhayābhisaṃpratyayena yathaivaṃ tathānyayogābhyāsānna kiñcit phalamitibhāvaḥ  anyasyayogasya bhadrahetutvena dhāraṇam pūjanamiveti pūjanamapi vā tadyathā anyayogadhāraṇaṃ naparalokārthamityāha  yogamanyamiti śrīherukayogināṃ nivāsasthānamapi puṇyajanakamityāha  te mahāyogadharā ityādi caṇḍalādeśopi vīrairadhyāsito yastaṃ deśamapisaddeśameva parikalpayet tasyeti śrīherukayogyadhiṣṭhitasya deśasya sambandhino yesattvāsteṣām anugrahārthaṃ nityaṃ tiṣṭhāmi   śaktirmantraśaktiḥ avasthā śrīherukayogyadhyuṣite deśe sattvānāmarthāyāvasthitiḥdūtīlakṣaṇaśaktyavasthā vidhīyante jñānārthaṃ yena sa cāsau paṭalaśceti sa tathā  ūnatriṃśatima ūnatriṃśattamaḥ iti śrīcakrasaṃvaravivṛtāvekonatriṃśatimaḥ paṭalaḥ   murabandhamantroddhāravidhipaṭalastriṃśatimaḥathānyatamaṃ vakṣye prastāraṃ tu sudurlabham yena vijñātamātreṇāśusiddhiḥ prasādhakaḥ   atheti mūlamantroddhāraprastārādanantaramanyatamaṃ prastāraṃ vakṣye āstīryante varṇāmantrāmātrāścāsminniti prastāraḥ ekonapañcāśatkoṣṭhakarekhāsantānaḥ  kiṃ bhūtoyamityāha  sudurlabhamiti yatosmāccaturmukho mantra uddhriyante tataḥ sa tathā mantrasyaivoddharaṇīyasya ko viśeṣa ityāha  yenetyādi yeneti mantreṇa āśusiddhiḥprasādhaka iti tena vighnapraśānti   bhūmibhāge same ramye candanenopalipya ca sugandhagandhamṛdite puṣpaprakarasaṅkule   dīpamālāsamākīrṇe dhūpāmodamanorame sakalīkṛtya cātmānaṃ diśābandhaṃ tu kārayet   murajabandhaṃ tataḥ kṛtvā navarekhā tu vartulam varṇamātraṃ samālikhya prastaret susamāhitaḥ   kutra prastṛṇīyādityāha  bhūmītyādi candanapañcāmṛtamabhipretaṃ tatsvarupajñasyāhlādakatvāt sugandhagandhaścandanādiḥ pañcāmṛtamiśreṇa sugandhena gandhena lepyo bhūmibhāgaityarthaḥ  puṣpasugandhaṃ campakādi dhūpaḥ piṇḍadhūpādiḥ evaṃbhūte sthāne śūnye śūnyatāṃvibhāvya digbandhādikapūrvakaṃ varṇamātraṃ prastaret prastṛṇīyāt varṇā akārādayaḥ kakārādayaśca varṇā eva varṇamātram kiṃkṛtvetyāha  samālikhyeti samatvenākārādikakārādikrameṇāropya likhanameva kiṃpūrvakamityāha  murajetyādi murajasyeva bandhaḥsaṃsthānāṃnaṃyasya sa tathā prastāraḥ anulomavilomābhyāṃ tataḥ svaravarṇāgrahaṇādvimukhatvena murajasāmyam   tatrasthamuddharedvīraṃ sarvakāmārthasādhakam anulomavilomena svaravarṇāṃśca sādhakaḥ   vīro mantraḥ sarvakāmārthasādhakamityi mantraviśeṣaṇam kutastato vīramuddharedityāha  anulomavilomena svaravarṇāṃśca sādhaka iti svarā akārādayaḥ  varṇāḥkakārādayaśca dhvanirupatvāt yatastānuddharet   etatsaṃkhyāntargataṃ kārayet kuśalaṃ muneḥ koṣṭhadvātriṃśati saṃgṛhya pañcamena tu bheditam   etatsaṃkhyāntargatamiti koṣṭhakasaṃkhyāntargataṃ yathā bhavati tathā samuddharedityarthaḥ kasya vacanādetadityāśaṅkyāha  muneriti koṣṭhadvātriṃśati saṃgṛhyeti koṣṭheti nirvibhaktim  kakārādhiṣṭhitaṃ koṣṭhakamārabhya dvātriṃśattamaṃ koṣṭhakaṃ sakārādhiṣṭhitaṃ gṛhyate kakārātprabhṛtigaṇanayā sakārāsyaiva grahaṇam sarvatraivaṃ koṣṭhakagrahaṇena koṣṭhakasthānecākṣaraṃ gṛhyate asyaivopayogitvāt koṣṭhatṛtīyamiti pāṭhe tālavyaśakārādhiṣṭhitamārabhya dantyasakārādhiṣṭhitaṃ tṛtīyaṃ guhyate pañcamena tu bheditamiti ukāreṇa viśeṣitam   śatārdhārdhaṃ samādāya caturviṃśatibheditam koṣṭhaṣaṭtriṃśatimaṃ koṣṭhatrayeṇa bheditam   śatārdhārdhaṃ samādāyeti kakārādhiṣṭhitaṃ koṣṭhakamārabhya gaṇanayā makāram  tathācaturviṃśatibheditamiti tathā kakārādhiṣṭhitamārabhyetyarthaḥ caturviṃśatibheditam  caturviṃśatitamaṃ bhakāram tenādhobhāge śatārdhārdhaṃ bheditam koṣṭhaṣaṭ triṃśatimaṃ koṣṭhatrayeṇabheditam  akārādhiṣṭhitamārabhya nakārādhiṣṭhitaṃ ṣaṭtriṃśatimaṃ ṣaṭtriṃśattamam koṣṭhatrayaṃtṛtīyam  koṣṭhamakārādhiṣṭhitamārabhyekārastena bheditam   dvātriṃśattato gṛhya pañcamena tu bheditam pañcaviṃśattato gṛhya caturviṃśati yojayet   dvātriṃśattato gṛhya koṣṭhapañcamena tu bheditamiti tata iti kakārādhiṣṭhitamārabhya turevārthe samuccaye vā evaṃ pūrvatrāpi pañcaviṃśattato gṛhya caturviṃśatiyojayediti pañcaviṃśaṃ pañcaviṃśatitamaṃ makārādhiṣṭhitam tata iti kakārādhiṣṭhitāt caturviṃśatīticaturviṃśatitamaṃ bhakāraṃ tacca tṛtīyāntam makāramadhobhāge bhakāreṇa yojayedityarthaḥ   trayastriṃśasamādāya koṣṭhapañcadaśā rcitam pañcamena samāyuktaṃ śobhanaṃ paramaṃ matam   trayastriṃśasamādāya koṣṭhapañcadaśārcitamiti tata iti vartane kakārādhiṣṭhitamārabhya trayastriṃśattamaṃ hakārādhiṣṭhitam pañcadaśamanusvārādhiṣṭhitamakārādhiṣṭhitamārabhya pañcamena samāyuktaṃ śobhanaṃ paramaṃ matamiti akārādhiṣṭhitamārabhya pañcamatvam  pañcamena ukāreṇa bījamidaṃ śobhanaṃ sarvārthakāritvāt    dvāviṃśatisamāyuktaṃ saptaviṃśatimeva ca etatsarvaṃ samādāya  prathamaṃ padamamucyate   dvāviṃśatisamāyuktaṃ tathā saptaviṃśatimeva ceti dvāviṃśatīti dvāviṃśatitamaṃphakārādhiṣṭhitam akārādhiṣṭhitātsaptaviṃśatitamaṃ ṭakārādhiṣṭhitam etatsarvamādāyaprathamaṃ padam prathamaṃ mantravākyamucyata iti prathamaṃ padam   koṣṭhakādekonaviṃśatimaṃ vahniputreṇa samāyuktam koṣṭhatritayena bheditaṃ sākṣaraṃ bhavet   yavargāccāṣṭamaṃ bījaṃ koṣṭhaṣaṭtriṃśena samāyutam punarevaṃ padañcaiva sarvakāmārthasādhakaḥ   koṣṭhakākonaviṃśatimaṃ vahniputreṇa samāyuktaṃ koṣṭhatriyatabheditamiti  akārādhiṣṭhitātkoṣṭhādekonaviṃśatitamaṃ gakārādhiṣṭhitam vahniḥ putro yasya sa rephaḥ  akārādhiṣṭhitātkoṣṭhatritayabheditamaikārādhiṣṭhitam yavargāccāṣṭamaṃ bījaṃ ṣaṭtriṃśatisamāyutaṃ punarevaṃ padaṃ caiveti yakāraścāsau vargaśceti yavargo yakāraḥ tato aṣṭamaṃ bījaṃhakāraḥ koṣṭhaṣaṭtriṃśatīti akārādhiṣṭhitāt ṣaṭtriṃśattamaṃ koṣṭhaṃ nakārādhiṣṭhitam punarevambhūtaṃ padam cakāra evakāraśca samuccayāvadhāraṇayoḥ   svayambhūṃ tato gṛhya koṣṭhāt pañcamasaṃyutam bindunā ūrdhvabhūṣitam   sarvārthasādhakaṃ nāma dvitīyaṃ padamucyate ekonaviṃśatikoṣṭhaṃ tu saptaviṃśena bheditam   tṛtīyena tu saṃyuktaṃ trayastriṃśatsamadāya koṣṭhadvitīyena tu viṃśakena samāyuktaṃ śobhanaṃ paramaṃ hitam   svayambhūṃ tato gṛhyeti svayambhūrhakāraḥ tata iti grihṇa grihṇa padāt  koṣṭhātpañcamasaṃyutamiti akārādhiṣṭhitāt pañcamamukārādhiṣṭhitam bindunā ūrdhvabhūṣitamiti  neha sarvatraivārdhacandraḥ bindumātreṇa bhūṣitatvāt sarvakāmārthasādhakaṃ nāmeti anayā saṃjñayā prasiddhamityarthaḥ phaṭkāraḥ pūrvatonuvartanīyo bindunā ūrdhvayojitamityataḥ dvāviṃśatitamaṃ tato gṛhya tathaikādaśameva ceti kvacitpāṭhe kakārādhiṣṭhitāddvāviṃśatitamaṃ phakārādhiṣṭhitam ekādaśaṃ ṭakārādhiṣṭhitam iti phaṭkāraḥ subodhaḥ it dvitīyapadam ekonaviṃśatikoṣṭhaṃ tu saptaviṃśena bheditam tṛtīyena samāyuktamiti  akārādhiṣṭhitādekonaviṃśatitamaṃ gakārādhiṣṭhitam tuḥ samuccaye saptaviṃśatitamaṃrephādhiṣṭhitam trayastriṃśatsamādāya koṣṭhadvitīyena tu viṃśakena samāyuktaṃ śobhanaṃ paramaṃhitamiti  trayastriṃśat trayastriṃśattamaṃ kakārādhiṣṭhitāt akārādhiṣṭhitād dvitīyamā kārādhiṣṭhitam kakārādhiṣṭhitāt viṃśatitamaṃ nakārādhiṣṭhitam   ekaviṃśatikoṣṭhaṃ tu tathā ṣaḍviṃśasaṃyutam dvirabhyāsapadaṃ caiva uddharetsusamāhitaḥ   ekaviṃśatikoṣṭhaṃ tu tathā ṣaḍviṃśasaṃyutamiti ekaviṃśatitamaṃ kakārādhiṣṭhitātpakāro grāhya ityarthaḥ tuḥ samuccaye tatheti kakārādhiṣṭhitāt ṣaḍviṃśatitamaṃ yakārādhiṣṭhitam  dvirabhyāsapadaṃ caiveti dvitīyaṃ samīpe tādṛśaṃ padam niyamenāpītyarthaḥ   vilomena tato gṛhya koṣṭhakātprathamaṃ ca vai caturthāntena saṃyuktaṃ tathā pañcadaśārcitam   vilomena tato gṛhya koṣṭhakātprathamaṃ ca vai caturthāntena saṃyuktaṃ tathā pañcadaśārcitamiti  viparītatvena tataḥ prastārāt prathamāddhakārādhiṣṭhitāddhakārameva prathamaṃ gṛhītvātṛtīyaṃ padamucyata iti sambandhaḥ akārādhiṣṭhitāccaturthamīkārādhiṣṭhitaṃ tasyāntamukārādhiṣṭhitam anyat subodham   dharmārthamokṣakāmānāṃ tṛtīyaṃ padamucyate koṣṭhakād dvitīyaṃ bījaṃ tu ṣaḍtriṃśatikoṣṭhakāt   tṛtīyaṃ padaṃ dharmādīnāṃ padamityaparaṃ padamadhyāhāryam ihāpi phaṭkāronuvartanīyaḥ iti tṛtīyapadam koṣṭhāt dvitīyaṃ bījaṃ tviti akārādhiṣṭhitāt ākārādhiṣṭhitaṃdvitīyaṃ bījaṃ devatānām turavadhāraṇe ṣaṭtriṃśatikoṣṭhakāditi ṣaṭtriṃśattamātkoṣṭhakādakārādhiṣṭhitaṃ koṣṭhamārabhya nakārādhiṣṭhitānnakāra eva grāhya iti bhāvaḥ   tathā dvāṣaḍviṃśameva ca  caturthaṃ padamucyate  trayastriṃśaṃ samādāya koṣṭhatrayodaśārcitam   nakārāmādāya caturthaṃ padamucyata iti jñeyam śeṣaṃ subodham trayastriṃśamitihakāram  koṣṭhatrayodaśeti akārādhiṣṭhitāt   koṣṭhakāddaśamaṃ caiva vilomena tu sādhakaḥ  akārādhiṣṭhitāt  koṣṭhādekonaviṃśatimaṃ tathā    kakārādhiṣṭhitāt koṣṭhāt  trayoviṃśati koṣṭhakāt dvitīyakoṣṭhasaṃyuktaṃ bindunā ūrdhvabhūṣitam   pārthivaṃ tu tato gṛhya aṣṭamaṃ tu punastathā agninā bhedayed dhīmān hūphaṭkārāntayojitā   koṣṭhakāddaśamaṃ caiva vilomena tu sādhaka iti hakārādhiṣṭhitād daśamaṃ bhakārādhiṣṭhitam koṣṭhakādekonaviṃśatimamiti akārādhiṣṭhitāt ekonaviṃśatimaṃ gakārādhiṣṭhitam trayoviṃśatikoṣṭhāditi kakārādhiṣṭhitāt trayoviṃśatitamaṃ koṣṭhaṃ bakārādhiṣṭhitaṃ tato vabakāra eva grāhya ityarthaḥ akārādhiṣṭhitād dvitīyamākārādhiṣṭhitam bindunā ūrdhvabhūṣitamiti bindumātraṃ binduḥ pārthivaṃ vakārabījam  tata itiprastārāt  aṣṭamaṃ kakārādhiṣṭhitāt agninetyādi subodham ihāpi phaṭkāraścānuvartanīyaḥ hūphaṭkārāntayojiteti hūphaṭkārāvante yojitāvasyeti hūphaṭkārāntayojiteti niṣṭhāntasya paranipātaḥ nirvibhaktikaṃ padam plutoccāraṇaṃ ca   etattrailokyavijayaṃ nāma mantraṃ padaiścaturbhirbhūṣitam omkāradīpakāḥ sarve huphaṭkārāntayojitā   etaditi mantravākyaṃ samayam trailokyaṃ hariharahariṇyagarbhānniḥśeṣeṇa jayatītitrailokyavijayam śeṣaṃ subodham om ityādi catvāri mantrapadāni praṇavadīpakānitataḥ praṇavasvarupamuktam hūphaṭkārau pūrvaṃ hūkāraphaṭkārāvante yojitau yeṣāṃmantrāṇāṃ te tathā tatoyaṃ mantraḥ om sumbha nisumbha hu hu phaṭ phaṭ  om grihṇagrihṇa hu hu phaṭ phaṭ om grihṇāpaya grihṇāpaya hu hu phaṭ phaṭ  om ānaya hobhagavān vajra hu hu phaṭ phaḍiti   vidyārājacakravartimantroyaṃ na bhūto na bhaviṣyati tattvasaṃgrahe paramādye saṃvare vajrabhairave   catuḥkrodhasamāyuktamaṣṭamūrtisamanvitam maṇḍalaṃ tasya rakṣārthaṃ sarvaduṣṭaviśeṣataḥ   anena labdhamātreṇa mriyate hyavicāraṇāt cakrayogātsamuccārya sarvasiddhiphalodayam   vidyārājacakravartīti vidyābhirdevatābhī rājanta iti vidyārājāḥvidyārājānāmanyeṣāṃ madhye cakravartī tattvasaṃgrahādau yanmaṇḍalaṃ tasya rakṣārthaṃ mantroyam  etadevāhatattvasaṃgrahe paramādye saṃvare vajrabhairave catuḥkrodhasamāyuktamaṣṭamūrtisamanvit maṇḍalaṃ tasya rakṣārthaṃ sarvaduṣṭaviśeṣataḥ  iti aṣṭamūrtayo aṣṭau lokapālāḥ sarvaduṣṭeti sarvaduṣṭebhyo maṇḍalarakṣārtham  anenetimantreṇa mriyata iti duṣṭo yaḥ kaścit cakrayogāditi ātmasakāśāt prajñāyāṃ tataātmani praveśena japāt sarvasiddhiphalodayam   om sumbha nisumbha hu hu phaṭ phaṭ om grihṇa grihṇa hu hu phaṭ  omgrihṇāpaya grihṇāpaya hu hu phaṭ om ānaya ho bhagabāvāvajra hu hu phaṭ   iti śrīherukābhidhāne murajabandhamantroddhāravidhipaṭalastriṃśatimaḥ   mantrapadacatuṣṭayaṃ bhavatīti mantrasamudāyamāha  om ityādi atrāparau huphaṭkāraugopitau  murajabandhamantroddhāro vidhīyate yena sa cāsau paṭalaśceti sa tathā triṃśatimaṃtriṃśattamaḥ iti śrīcakrasaṃvaravivṛtau triṃśatimaḥ paṭalaḥ   bhakṣyahomabalikriyāhastachomāvidhipaṭala ekatriṃśatimaḥtataḥmahāmāṃsena sarveṣāṃ nāśanaṃ vajrajaṃ smṛtam etatsarvakrūrāṇāṃ nāśako dāruṇastathā   evaṃ śvānaśūkaramāṃsānāṃ tāmracūḍānāṃ tathaiva ca bhakṣyahomabalikriyā kartavyāvicārataḥ   saptaviṃśatitama uddiṣṭā pūjā balikriyā ca aṣṭāviṃśatitame homakriyā tannirdeśārthamidānīṃ paṭalamāha  tata iti homāt sarveṣāmiti gurubuddhabodhisattvādyapakāriṇām  vajrajaṃ kāyavaktrādikam śrīsamājepyuktam  mahāmāṃsena sarveṣāṃnāśanaṃ vajrajaṃ smṛtam iti abhedyajñānajaṃ vā vajrajam  kuta evamityāha  etadityādi etadityeṣa ityarthaḥ sa ca māṃsahomo yataḥ sarvakrūrāṇāṃnāśako dāruṇastathā tena mahāmāṃsena kṛta ityarthaḥ ito homāntarebhyotiśayauktaḥ  atyantakrūraraudreṣu saumyatā nopayujyate iti vacanāt teṣāmapāyagamanaṃ niṣedhārtham  ta evaṃ tato nirvatanīyāḥ evamiti nāśako dāruṇaḥ paśvādiśvādi māṃsahomopi bhakṣyeti bhakṣaṇaṃ pūjārtham teṣāmeva māṃsena pūjādikriyā kāryetyarthaḥ kimanenābhimataṃ syāditi na vā vikalpavicārastadviparītovicāraḥ   siddhyatyaśeṣaniḥśeṣasarvarājyaṃ prasiddhyati śaṅkhaśuktikamuktānāṃ trayo nimittasambhavāḥ   dharmajñānaśarīrāṇāṃ kapālaṃ kena dūṣyate kapālamālinaṃ vīraṃ candrārdhakṛtabhūṣaṇam   tataḥ kimityāha  siddhyatītyādi aśeṣaṃ sakalaṃ khaḍgādinikṛṣṭāḥ  siddhayaḥśeṣāḥ paścānniḥśeṣaṃ buddhatvam sarvarājyaṃ cakravartitvam  eṣāṃ svayamavyāpāditānāṃgrahaṇam  pātraṃ ca kapālameva caryāyoginā kāryamityāha   śaṅkhetyādi  muktā itimuktājanako jantuviśeṣaḥtasyāsthiviśeṣamapi muktāśabdene tyucyate yathā śaṅkhādayovaidikānāṃ pavitrāstathā kapālamapi  prāṇyaṅgaviśeṣeṇāntaramiti darśayitumāha trayo nimittasaṃbhavā iti nimittaṃ karmakleśāḥ skandhādayaśca ete śaṅkhādayastrayonimittāt  saṃbhavanti manuṣyopi tathā tatkathaṃ vedavādī kapālaṃ dūṣayet  nanu bhaiṣajyādiṣu tadupayogena śaṅkhādibhyaḥ pavitratayā  kriyate cet kimanyajanaprayojanaṃ nadṛṣṭaṃ  bhagavatāpi nopalabdhaṃ kapālāt kāryam na hi ratnaṃ sarvajanasādhāraṇaṃ svarupajñānam  keṣu dūṣaṇamityāha  dharmajñānaśarīrāṇāmiti dharmāṇāṃ skandhādīnāṃ skandhādīnāṃ śūnyatādinā jñānaṃ bodhastadeva śarīraṃ svarupaṃ yeṣāṃ te tathā yoginām teṣu saptamyarthe ṣaṣṭhī  ataeva śrīherukamapi taddhāriṇaṃ kena dūṣayedityāha  kapāletyādi kapālaṃ melituṃśīlamasyeti kapālamālī śikhāditvādvā kapālamālāsyāstīti matvarthīyaḥ  pañca kapālaśiromālādhāritvāt vīraḥ niḥsaṅgatvāt candrardhameva kṛtaṃ saṃskṛtaṃ bhūṣaṇaṃ yasyasa candrārdhakṛtabhūṣaṇaḥ niṣkalaṅkanirmāṇagrahaṇaviśuddhayā candrārdhadhāraṇam    evameva hi  vīrāṇāṃ vīrajaṃ smṛtam chommakān darśayet pañcavāmahastaṃ tu sādhakaḥ   sa vīrāṇāmapi madhye ye vīrā hariharādayaste jāyante yatastaṃ smṛtaṃ prasiddhaṃ kenadūṣayet  chommakān darśyet pañceti vajravārāhyādayaḥ pañcadevyaḥ kathitāḥ  jaṭāmakuṭastheṣu pañcasu kapāleṣu tān darśayet dhyāyāt vāmahastaṃ tu sādhaka iti darśayediti sambandhaḥ turviśeṣe vāmahastasthaṃ samayādi dadyāditi bhāvaḥ   vīrāṇāmālayo hyeṣa chommakānāṃ pravartanam vāmodbhavaṃ jagat sarvaṃ trailokyaṃ sacarācaram   kuta ityāha  vīrāṇāmityādi vīrāṇāṃ vajrasattvādīnām ālaya eṣa vāmohastaḥ  hiryasmāt kuto yato vāmāddhastācchommakānāṃ saṅketitānāṃ vīravīreśvarīṇāṃpravartanam tayā viśuddhyedamityāha  vāmetyādi vāmā śūnyatā  śūnyebhyo dharmebhyaḥśūnyā eva dharmāḥ prajāyante  iti vacanāt vāmā prajñā ca tadudbhavaṃ jagatsarvaṃskandhādi  na hyupāyamātrṇa kiñcidarthakriyākāritrailokyamityādinā bahirapi tathetipratipādayati   vajrasattvastanave sthitaḥ latāyāṃ vairocanastathā  evameva bhavettatra  gurave padyanartakaḥ   dhārāyāṃ sthito vīraḥ sarvasiddhipradāyakaḥ kaniṣṭhāyāmākāsgagarbha tanuravyayaḥ   nakheṣu ca hayagrīva stathā caivokta mālayam ete sarvavīrāṇāṃ vāmasambhavakāraṇam   hastapūjāmāha  vajrasattva iti vajrasattvastanaveṅguṣṭhe bhāvanīyaḥ latāyāṃtarjjanyāṃ vairocanaḥ gurave madhyāṅgulau padyanarttakaḥ padyanartteśvaraḥ dhārāyāmanāmikāyāṃvīraḥ śrīherukaḥ kaniṣṭhāyāmākāśagarbheti nirvibhaktikaṃ sa ca tanuḥ sūkṣmaḥ duravabodharupatvāt na vyetītyavyayaḥ ākāśagarbho vajrasuryaḥ sarvāṅgulinakheṣu ca hayagrīvaḥ  caḥ samuccaye vāmodbhavatvameṣāmapītyāha  ālayamiti ātmagrāhādisvabhāvo līyate na dṛśyate yatra vicārād vajrasattvādidevatā jāyate tadālayam  eta iti ṣaṣṭhyarthe prathamā eṣāṃ sarvavīrāṇāṃ vāmasaṃbhavaḥ karaḥ kāranam   hastatale śrīherukavajravārāhīsamāgamotsukaḥ pṛṣṭhe tu sarvaḍākinyo  darśayedātmapañcakam    karanyāsaṃ bhavedetat sarvapriyasamāgamam evaṃ vidhividhānena pūjayedvīramuttamam   pṛthivī locanā khyātā abdhāturmāmakī smṛtā tejaḥ pāṇḍarā khyātā vāyustārā prakīrtitā   hastatala iti hastamadhye śrīherukavajravārāhīti śrīherukasamāpannā vajravārāhītyarthaḥ ataḥ samāgamotsukaḥ pṛṣṭhe tu sarvaḍākinya iti pārśvādiṣu sarvā ḍākinyaḥ  tuśabdasya pṛṣṭhopalakṣaṇatvābhidhāyakatvāt etaduktam  karamadhye sāṣṭadalaṃ padyaṃtasya kiñjalke śrīherukasamāpannā vajravārāhī pūrvadale ḍākinī uttare lāmā paścime khaṇḍarohā dakṣiṇe rupiṇī aiśāne yāminī āgneye mohanī  nairṛtesañcālariṇī vāyavye trāsanīti vibhāvyam karanyāsaṃ bhavedetatsarvapriyasamāgamamiti  kare devatānyāso yatra vidhividhāne tatkaranyāsam sarvāṇi priyāṇi samāgacchantyaneneti tattathā evamanena krameṇa vīraṃ pūjayet ḍākinyādīnāṃ saṃjñānāntaramāha pṛthivītyādi   cumbikā śūnye tu evaṃ pāramitāstathā madhye tu savavīrālayaṃ pṛṣṭhe tu visarjayed budhaḥ   cumbiketi vajravārāhyā aparaṃ nāma saiva śūnye śūnyatāyām śūnyatāviśuddhyetyarthaḥ  ataḥ pāramitā iti yā dānaśīlakṣāntivīryadhyānapāramitāḍākinyādayo vajravārāhyantāḥ krameṇa jñeyāḥ tathāśabdaḥ prajñāpāramitā pañcabhiḥ pāramitābhiḥ saṅgacchataiti sūtracayati madhye tu sarvavīrālayamiti madhye sarvavīrāṇāṃ vajrapadādīnāmālayaṃ krīḍanaṃ paśyediti jñeyam sarvavīrakrīḍāsthānaviśuddhyā karamadhyamiti bhāvaḥ pṛṣṭhe tasya visarjayed budha iti karapṛṣṭhe vā sarvadevatā darpaṇapratibimbe tatpaśyedityarthaḥ tena karasyopari pṛṣṭhe ca bhāvayediti viśeṣārthaṃ tuśabdena darśayati ato ya eva draṣṭā sabudhaḥ   aprakāśyamidaṃ guhyaṃ gopanīyaṃ prayatnataḥ evaṃ chommayed vīraṃ ekameva carumārabhet sarvavīrasamāyogaḍākinījālasaṃvaram   iti śrīherukābhidhāne bhakṣyahomabalikriyāhastachomāvidhipaṭala ekatriṃśatimaḥ    chommakān darśayet pañca  iti pañcāmṛtamapi chommakābhidhānamitijñeyam  tataśca karanyāsaviṣayam tatraiva pañcāmṛtam vu ā jrī kha hū bījotpannaṃvairocanādyātmakaṃ tryakṣarādhiṣṭhitaṃ sampādya pracaṇḍādīnām om pracaṇḍe hū hū phaṭphaḍiti  om khaṇḍakapālin hū hū phaṭ phaḍiti sarvanāmagrahaṇapūrvakamanāmāṅguṣṭhavaktrābhyāṃ caturviṃśativārāṃstarpaṇāni dattvā jihvāyāmekaṃ dadyāditi pañcāmṛtopabhogaityarthāntaraṃ jñeyam tataḥ pūjā syāt chommakamapi karanyāsapūrvakaṃ dadyāditi ca jñeyam kapālādau ca tathaiva pañcāmṛtaṃ karanyāsapūrvakamāsvādayediti boddhavyaṃ tantrasyārthabahulatvādeva chommayedvīramiti pūjayedityarthaḥ tatraikasmin bhavediti anena pañcāmṛtādividhinā carukamabhakṣamekapātragataṃ bhuñjītetyarthaḥ carubhogaphalamāha sarvavīrasamāyogaḍākinījālasaṃvaramiti herukatvaṃ bhavatītyarthaḥ   bhakṣyahomabalikriyā anyachommakā vidhīyante yenāsau paṭalaśceti sa tathā ekatriṃśatima ekatriṃśattamaḥ iti śrīcakrasaṃvaravivṛtāvekatriṃśattamaḥ paṭalaḥ   tiryakpaśuvetālasādhanotpattikramavidhipaṭalo dvātriṃśatimaḥataḥ paraṃ samākhyātaṃ bhakṣyabhojanamelakam yena samyagvidhānena āśu siddhiḥ pravartate   idānīṃ pūjādisādhanapadārthapaṭalamāha  ataḥ paramityādi ataḥ pūjādikathanātparaṃ samākhyātaṃ niyataṃ samākhyāsyamānatvāt kiṃ tadityāha bhakṣyabhojanamelakamiti  bhakṣyāṇāṃ paśvādīnāṃ bhojanaṃ bhogo milati yena tattathāmantrasāmarthyam  yenabhakṣyabhojanamelakena samyak śobhanaṃ vidhānaṃ devatāyogādi yatra bhakṣyabhojanamelakenatattathā  siddhirmahāmudrāsiddhiḥ āśu ihaiva janmani   paśūnāṃ karṣaṇaṃ caiva pūrvoktakramasādhakaḥ paśavaśca tathā pañca kharamānuṣakūrmoṣṭraśrṛgālahayādibhiḥ   pūjādidravyamāha  paśūnāmityādi karṣaṇaṃ sāmānyataḥ siddhānāṃ paśūnāṃ madhyeśreṣṭhatayā niṣkarṣaṇaṃ pṛthakkaraṇam caiveti yataḥ paśavaḥ śreṣṭhā eva grāhyā ityarthaḥ tatsādhakaśca kīdṛgityāha  pūrvoktena krameṇa devatāyogena paśubhiḥ pūjāṃ sādhayatītisa tathoktaḥ pūrvoktakramasādhakaḥ ke te karṣaṇīyāḥ paśava ityāha  paśava ityādi copiśabdarthaḥ tatheti yathā paśavastathā pratipādyanta ityarthaḥ kharo gardabhaḥ  mānuṣaḥprasiddhaḥ vanamānuṣa iti kecit kūrmaḥ kacchapaḥ uṣṭro dīrghakandharaḥ  śrṛgālaḥprasiddhaḥ kharamānuṣakūrmoṣṭra śrṛgāleti prathamābahuvacanalope sati pañca tāvadete śreṣṭhāḥ hayādibhiriti sahārthe tṛtīyā ādiśabdāt śvā gauśca   ete paśuprasiddhyaṅgā siddhisādhana meva ca varṇānāṃ brāhmaṇaḥ paśuścatuṣpadānāṃ hastirucyate   ete paśuprasiddhyaṅgā iti prakṛṣṭā siddhirevāṅgaṃ svarupaṃ yeṣāṃ te tathā  sāmānyasiddhirapi tebhya āpyata ityāha  siddhisādhanameva ceti ākarṣaṇavetāḍādisiddhirapi sādhananiṣpattiḥ eva niyamārthaḥ caḥ siddhisamuccaye punaḥ paśukarṣaṇamāhavarṇānāmityādi vṛṇvanti siddhimiti varṇā manuṣyāḥ manuṣyāṇāṃ madhye varṇato varṇebhyo brāhmaṇaḥ paśuḥ catūṣpadānāṃ kharādīnāṃ hastī ata āha  catuṣpadānāṃ hastirucyata iti ikārāntopi hastiśabdosti   pakṣiṇāṃ haṃsa eva ca tiryagāṇāṃ kacchapa nirjitaḥ devānāṃ mukhacālanaṃ  nānārupeṇa kathyate    pakṣiṇāṃ haṃsa eva ceti karṣaṇaprastāvāyātaṃ pakṣikarṣaṇamapyāha  kākādīnāṃmadhye haṃsa eva śreṣtha ityarthaḥ sa ca rājahaṃsa iti cakārāt tiryagāṇāṃ kacchapanirjitaiti  jalajānāṃ tiraścāṃ kacchapanirjitaḥ kacchapaḥ śreṣṭhaḥ sa ca niraṃkuriti yasyaprasiddhiḥ devānāṃ mukhacālanamiti chāgalo mahiṣaḥ kukkuṭāśceti mukhaṃ cālayatītimukhacālanaṃ chāgalādayaḥ keṣāṃ mukhacālanamityāha  dīvyanti nānārupeṇeti devādānavādayaḥ   ete paśusamākhyātāḥ siddhisādhanamaṇḍalam kākavakajambukadvijamahāmantrikrauñcasārasakādambakāḥ   ete paśusamākhyātāḥ siddhisādhanamaṇḍalamiti ete paśavaḥ pakṣī cāyaṃ samairbuddhairākhyātāḥ siddhisādhanaṃ caitanmaṇḍalaṃ ceti tattathā tatra pūjārthaṃ pakṣikarṣaṇamāhakāketyādi  jambukaḥ puṇḍarīti yasya prasiddhiḥ dvijamahāmantrī śukaḥ krauñco ravaviśeṣaḥ  kākavakajambukadvijamahāmantrikrauñcasārasakādambakāḥ śreṣṭhā ityākūtam eṣāmapi śreṣṭho haṃsa iti prāguktam tatra yadi haṃsaśabdena kṣatriyo yogaviśeṣo vākaiścidiṣyate tadā neyaṃ vyākhyā   bhakṣyahomabalikriyāsiddhirbhavati kāminī kṛṣṇaśunīpayasā kṛṣṇamāṣataṇḍulānvitam   śavavaktre tu mantreṇa juhuyādaviśaṅkitaḥ śatamaṣṭottaraṃ yāvat hotavyaṃ sādhakottamaiḥ   ebhiḥ kimityāha  bhakṣyahomabalikriyeti bhakṣaṇaṃ bhakṣyam  anayā kimityāha  siddhirbhavatikāminīti kākādibhiḥ kādambakāntairbhakṣyahomabalikriyātasyāḥ siddhiḥ kākavakajambukadvijamahāmantrikrauñcasārasakādambakabhakṣyahomabalikriyāsiddhiriti samagraṃ padam mahāpretasādhanamāha  kṛṣṇetyādi sumbhamantreṇa mūlamantreṇa ca pūrvasevāṃ kurvatnlabdhanimittokṣatamapūtikaṃ śavamādāya śmaśānerdharātrekṛṣṇaśunīdugdhamrakṣitaiḥ sākhaṇḍataṇḍulaiḥ kṛṣṇairmāṣaiḥ tasya vaktre tenaiva mantreṇa homaṃkuryāt  etadevāha  kṛṣṇetyādi kṛṣṇaśunīpayaḥ hotavyaṃ sādhakottamairiti   tata uttiṣṭhate pretaḥ kiṅkarohamiti cābravīt pātālottiṣṭhakhaḍgaṃ ca grahanigrahameva ca   uttamatvena kṛtapūrvasevatvaṃ darśayati  pātāleti pātālasiddhiḥ bile praveśasiddhiriti yāvat uttiṣṭhetyantarīkṣagamanam khaḍgaṃ ceti khaḍgasiddhiḥ  vāśabdāccakrādisiddhiḥ grahetyavagraham nigrahamiti duṣṭamardanam   gulikāñjananidhānaṃ vā pādalepo rasāyanam dattvā caikāṃ  tathā siddhiṃ tato  gacchati nānyathā   gulikāñjananidhānaṃ vā pādalepo rasāyanamiti vā samuccaye anyatsubodham āsāṃ siddhīnāmekāṃ kāñcitsiddhiṃ dattvā gacchati nānyathā niyatatvāt   adhordhvadūtayaḥ siddhā asmiṃstantre na saṃśayaḥ goṣṭhopalikāścaiva śeṣāḥ śuṣkaśirāstataḥ   adhordhvadūtayaḥ siddhā asmiṃstantre na saṃśayaḥ iti adhoyoginyaḥ pṛthvīgatāḥ ūrdhvayoginyontarīkṣagatāḥ tataḥ siddheḥ syuriti bhāvaḥ goṣṭhopalikāścaiveti  goṣṭhaśuṣkagomayāḥ śeṣāḥ śuṣkaśirāstata iti śeṣāḥ kaparddakāḥ  śuṣkaśirāriṣṭhakāḥ  tata iti tadarthamakṣasūtram   mahā śaṅkhamayaṃ kuryād abhedyaṃ kacchapasya tu  etaccaivākṣasūtraṃ  tu siddhiṃ yacchatyanuttamām   kacchapeti kacchapasyāsthnākṣasūtraṃ kāryam vetāḍasādhane niyatametat  śāntipuṣṭivaśyānāmabhicārasya putrañjīvasya sarvakarmiketi catuṣpīṭhoktakarmāntareṣu gulikādraṣṭavyā   caturbhujaṃ caturvaktraṃ yāvallabhakṣabhujaṃ tathā sitadehaṃ  mahograṃ ca  bhairavākara meva ca     nirīkṣayan tu vajravārāhīṃ tadvarṇāyudhadharāriṇīm kapālamālinaṃ vīraṃ bhasmagātrāvalepanam   caturbhujamityādi vetāḍasādhane vajraśūlakapālakhaḍgakhaṭvāṅgadhāricaturbhujaṃbhāvayediti sambandhaḥ śuklaśyāmaraktapītapūrvottarādicaturmukho bhagavān yāvallakṣabhujamiti mukhe bhuje vā niyamo nāstīti bhāvaḥ kiñcopadeśopekṣaṇīyaḥ  athavāśuklacaturmukhatvameva cihnānyupadeśāt atonyatrāpyevaṃ jñeyamupadeśāt  tatheti upadeśo yathetyarthaḥ nirīkṣayan tu vajravārāhīṃ tadvarṇāyudhadhāriṇīmiti vajrakapālādidhāriṇīm itaścaturmukhatvamasyāḥ bhagavān śuklo bhagavatyapi śuklā   mudrādi bhūṣita gātraṃ tu jaṭāmakuṭāṅkaśūlinam īṣddaṃṣṭrākarālāsyaṃ mahāpretakṛ tāsanam    tato jñātvā vidhivadyogī bhāvayet sarvadevatām sadā kālaṃ tu sādhakaḥ evaṃguṇaviśiṣṭānāṃ siddhirbhavati kāminī   iti śrīherukābhidhāne tiryakpaśuvetālasādhanotpattikramavidhipaṭalo dvātriṃśatimaḥ   imaṃ bhāvanākramaṃ jñātvā sarvadevatāḥ ṣaṭtriṃśatsaṃkhyā ityarthaḥ sadākālaṃ saṃkhyātrayaṃ bhāvayet lakṣabhujamukhāditve dakṣiṇeṣu sarveṣu vajraṃ vāmeṣu śūlaṃ tathā khaṭvāṅgaṃkapālaṃ vā  sarvāṇi mukhāni śuklāni anyat sarvaṃ sādhanakrameṇa jñeyam   tiryañcāḥ pakṣiṇaḥ paśavaḥ kharādayaḥ vetālaḥ pretaḥ eṣāṃ sādhanotpattikramovidhīyate yena sa cāsau paṭalaśceti dvātriṃśatimo dvātriṃśattamaḥ iti śrīcakrasaṃvaravivṛtau dvātriṃśatimaḥ paṭalaḥ   guhyapūjāsatkāravidhipaṭalastrayastriṃśatimaḥataḥ paraṃ nāsti sarvaḥ sarvayogeṣu sādhakaḥ bhakṣyabhojyamatsyamāṃsādibhiḥ kartavyo yathāśaktitaḥ   idānīṃ satkārapūrvakaṃ pūjādyanuṣṭheyamiti darśayannāha  ata ityādi  tataḥ pūjādyanuṣṭhātuḥ paramaparaṃ yathā bhavati tathā  tathā sādhaka iti sambandhaḥ sarveṣāṃ sādhyānāṃyogāḥ prāptayasteṣu nimittasaptamīyam satkāraṃ pratipādayannāha  bhakṣyetyādi  bhakṣyaṃgokudahanādi bhojyaṃ dadhighṛtakhaṇḍalaḍḍukādi bahubhakṣyatvāt bhojyaṃ dadhyādyeva matsyā rohitādayaḥ māṃsāni chāgalādīni ādiśabdādanyepi yathālābhaṃ bhakṣyādiviśeṣāḥ  ebhiḥ kartavyaḥ kariṣyate sādhakaḥ pūjāmiti jñeyaṃ prakṛtatvāt  evaṃ pūjāṃkariṣyannasādhāraṇaḥ sādhaka iti bhāvaḥ yathāśaktita iti yādṛśī śaktirbhavati sātatra vyāpārayitavyeti bhāvaḥ evaṃ śaktyānatikramaḥ   avidyamānepi kartavyaṃ pañcakhādyādiyatnataḥ rātrau tu sadā kuryāt bhakṣyabhojanavistaram   pañcāmṛtotpādanasāmarthye tu avidyamāne pañcakhādyādi pañcāmṛtaṃ bhāvanayāpi kartavyaṃsevitavyam yatnato niyamāt rātrau tu sadā kuryāditi divā tāvad bhakṣyādi kuryātsevayet  rātrau niyamena tuśabdasya tadarthatvāt   dūtī ca tato dyāt  viśeṣeṇa tu sādhakaḥ  svāṅge śiraḥ kṛtvā vīrādvayaprapūjitam   dūtī ca tatodyāditi adyata iti at annaṃ bhakṣyādi adyāt bhakṣayet svāṅge śiraḥ kṛtveti svahaste kapālamādāya tato bhakṣyānadyāt dūtyā saha pūjāṃkuryāditi samudāyārthaḥ vīrādvayaprapūjitamiti samāpattipūjāpi vīreṇa tayā sahasādhyetyarthaḥ svotsaṅgaṃ iti kvacit pāṭhe tatra vīreṇa svotsaṅge kamaladharmodayaṃ kṛtvāvīrādvayapūjitaṃ sādhayitavyamiti vyākhyeyam   mātā vā yadi vā bhaginī putrī vā bāndhavī bhāryā vai evaṃ vidhividhānena kuryād bandhabandhanamuktakam   mātā vā yadi vā bhaginī putrī vā bāndhavī bhāryā vai iti pañca yoginyomātrādivatsnigdhatvāt ābhiḥ sārdhaṃ baddhānsuṣṭhu muktakaṃ mokṣaṃ kuryāt   tataḥ siddhyante mantrā yāvadāhūtasaṃplavaḥ ācāryamūrtimā dhāya pūjāṃ gṛhṇāmi sādhakaḥ   tataḥ sidhyanti mantrā iti devatāḥ kiyatā kālenetyāha  yāvadāhūtasaṃplavaiti  yāvadāhūtānāṃ kleśānāṃ saṃplavonyathābhāvaḥ tādṛśo yoginīsatkāraḥ kāryaityāha  ācāryetyādi ācārye tādṛśīṃ nijāṃ mūrtimādhāya pūjāṃ gṛhṇāmi tatsiddhisādhakaḥ sanniti bhagavānāha   tādṛśo hyācārye pūjite vajradharaḥ pūjitaḥsyāt   tatpūjayā sarvatathāgathāḥ pūjitā syuriti bhāvaḥ   vīrāṇāmāsanaṃ caiva mudrāmeva na saṃśayaḥ gītanṛtyādi kartavyaṃ sādhakaḥ susamāhitaḥ   yāvad bhramanti saṃsāre duḥkhaśokapariplutāḥ na bhavanti ca yogajñā tāvat sarvepi dehinaḥ   pūjayettato mudrāṃ sarvabhāvena sādhakaḥ pūjitāḥ pūjyamicchanti nirdahantyapamānitāḥ   vīrāṇāmāsanaṃ sthānaṃ mudrāṃ cihnaṃ gṛhṇāmi gītaṃ vajrapadānvitam nṛtyamālīḍhādipadena  evañca sādhakaḥ susamāhito devatāyogātmā śrīherukayogamāhātmyamāha yāvadityādi saṃsāre yāvad bhramanti tāvacchrīherukayogajñā na bhavnati  cakārasyatāvadarthatvāt na ratāśca tatraiva ke ta ityāha  yāvat sarvepi dehina iti  yāvantaḥsarva eva dehina ityarthaḥ mudrāṃ devatāṃ pūjayet tatkimityāha  pūjitā ityādi  pūjayatīti pūjyaḥ pūjaka ityarthaḥ   ādisiddhā mahāmudrā yogatantreṣu mānavaḥ suyatnataḥ pūjanīyāḥ paścādvīra vīratvamācaret   ādisiddhā prakṛtisiddhā mahāmudrā devatā kathametādṛśīṃ tāṃ loko na jānātītyāha  mānava iti mānādikleśān vāti prāpnotītimānavaḥ mānavatvāt tadajñaityarthaḥ  tathā pūjanīyā pūrvavidhinā satkāryetyarthaḥ paścād vīravīratvamācarediti pūrvaṃ vikalpaṃ vihāya tato vīrasya cittasya nirvikalpatvamācaret   evaṃ pūjāṃ tataḥ kṛtvā pātālottiṣṭhasādhakaḥ śāntipuṣṭivaśyākarṣaṇamāraṇocahāṭanādikam   jambhanaṃ stambhanaṃ caiva vidveṣe nigrahe tathā  pūjayed karmasiddhiṃ tu  akleśena tu siddhyati   sarvakarmeṣu yatkiñcit sādhakasya na saṃśayaḥ   iti śrīherukābhidhāne guhyapūjāsatkāravidhipaṭalastrayastriṃśattamaṃ   evaṃ pūjā tāvad bhavati tatastayā pātālādisarvasiddhisādhako bhavati  śāntītyādi  subodham   guhyapūjā bhakṣyādikṛtā satkāro gauravaṃ vandanādi tau vidhīyate yenāsau paṭalaśceti sa tathā trayastriṃśatimastrayastriṃśattamaḥ iti śrīcakrasaṃvaravivṛtau trayastriṃśattamaḥ paṭalaḥ   advayadūtīhomākarṣaṇavidhipaṭalaścatustriṃśatimaḥatha ḍākinyajālasya cakrākhyaṃ vidhivistaram yasmin karmaṇi sā kṣipraṃ sādhakasya na saṃśayaḥ   atheti pūjāsatkārakathanānantaram ḍākinyajālacakrākhyavidhivistaraṃ vakṣyaiti draṣṭavyam ḍākinīnāṃ bhāvo ḍākinyaṃ tadeva jālavajjālaṃ kleśamakārādibandhanāttasya cakram maṇḍalaṃ tadākhyātiyateyenāsau  vidhivistaro bhavati yatra karmaṇitattathā  vidhivistaro ḍākinīnyāsādiḥ kiṃ tadityāha  yasminnityādi  setikhaṇḍarohā siddhyatīti jñeyam   sarvavīraḍākinyaḥ puṣkareṣu niyojayet nikṣipeta bhruvormadhye avadhūtīpadaṃ tathā   vīrocchuṣmamukhenāgnau nānyaṃ juhuyāttataḥ gomāṃsarudhireṇāśu pañcāhutaya stathā    sarvavīrasya maṇḍalasya puṣkareṣu caturviṃśatsu caturviṃśativīrānvitā ḍākinyonyasitavyāḥ ata āha  niyojayediti tā niyojayediti niyojitā iti pāṭhepyevameva  puṣkaraśabdotra patrābhidhāyī ato bahuvacanam nikṣipeta bhruvormadhye vadhūtīpadaṃ tathā iti  vīrādisarvadevānāṃ tṛtīyaṃ netramanena sūcitam  yasmādbhruvormadhye nāsānurupe lalāṭe pāpanāśakatvāt avadhūtī cittamātram tatpadaṃ tasyacihnaṃ tṛtīyaṃ netram lalāṭamapi vīrasthānam anena devatānyāsaṃ darśitam  evaṃbhūtāyoginyaḥ juhuyāt vīrocchuṣmamukhenānganau nānyaṃ juhuyāttataḥ iti  vīrocchuṣmaṃ mukhaṃkrodhāviṣṭaṃ mukham tena lakṣitaḥ san juhuyāt nānyaṃ padārthaṃ gomāṃsameveti bhāvaḥ gavityādi subodham prathamaṃ pañcāhutayo deyāḥ   tato navāhutīrdadyāt jvalite ca hutāśane jvālāmālārṇavaṃ paśyecckaraṃ  vai  sarvatomukham   caturvaktraṃ tu vīreśaṃ vīravīrālayaṃ tathā dale dūtyaśca catvāri cakravīrādvayaṃ sukham   tato navāhitīrdadyājjvalite ca hutāśana iti subodham agnimukhe hutvā tatodevatāmukhe juhutyādityāha  jvāletyādi kuṇḍamadhye cakraṃ paśyet sarvatomukham caturdvāratvāccaturmukhaṃ śrīherukam vīrairlakṣitaṃ vīralayaṃ cakram vīrānvitayoginīyuktaṃpaśyeditibhāvaḥ dale dūtyaśca catvārīti dala iti jātikrameṇa pūrvādidaleṣucatastro ḍākinyaḥ  ḍākinī ca tathā lāmā khaṇḍarohā ca rpiṇī  iti  cakra vīreti tricakragatā vīrādvayasatsukhānubhavena sthitā iti bhāvaḥ tricakragatābhiryoginībhiradvayavīrasaāpannābhirastīti tattathādvayasukhamiti yojyam    yathā vidhyākāreṇa  khaṇḍarohāṃ bāhyato dadyāt svarupairviniviṣṭāṃ tu cakramadhye tu darśayet   khanḍarohāṃ bāhyato dadyāditi pṛṣṭhadalasthāṃ khaṇḍarohā kuryāt svarupairviniviṣṭāṃ tu cakramadhye tu darśayediti ekastuśabdso viśeṣārthaḥ dvitīya evārthaḥ svarupaiḥ karmānurupaiḥ śāntikādau śujlādirupardarśayed bhāvayet khaṇḍarohāṃ bāhyatodadyāditi yaduktaṃ nyāsavidhau tattasyāḥ sarveṣu karmasu prādhānyasūcanāya ākarṣaṇādau tāṃprayojayediti jñeyam   eṣa te cakranirdiṣṭaṃ sarvasiddhipradāyakam cakrodbhāsaṃ tathā kuryād yathākarmānurupataḥ   eṣa te cakranirdiṣṭaṃ sarvasiddhipradāyakamiti cakre nirdiṣṭaṃ devatāsandoham sarvasiddhipradāyakameṣa te mṛgayate sādhakaḥ karmānurupata iti jñeyametaduktaṃ karmānurupavarṇavadbhāvitāyā devatāyāḥ mukhe pūrṇāhutīrdadyāditi na ca homādhikaraṇa eva karmānurupavarṇatā kintvanyatrāpi sarvasiddhiprasādhaka iti pāṭhe sādhako viśiṣyate   vidyārṇave yathā vīra samāsātparibhāṣitam dūtyādvayayogena siddhyante nātra saṃśayaḥ   iti śrīherukābhidhāne advaya dūtyahomākarṣaṇavidhipaṭalaścatustriṃśatimaḥ   kathaṃ cakranirdiṣṭo devatāsandoha ityāha  vidyārṇava ityādi vīreti vīreṇavajradhareṇa dūtyā samāpanno juhuyādityarthaḥ   advayadūtyupalakṣito homastenākarṣaṇaṃ tadvidhīyate yena sa tathā paṭalaḥ  catustriṃśatimaścatustriṃśattamaḥ iti śrīcakrasaṃvaravivṛtau catustriṃśattamaḥ paṭalaḥ   advayakarmakālamṛtyuvañcanavidhipaṭalaḥ pañcatriṃśatimaḥatha karmavaraṃ śreṣṭhaṃ yathānukrama lakṣitam pūjādvayayogātmā pratikarmasuyojitā   atheti devatānyāsakathanāntaram karmavaraṃ bhavatīti jñeyam tacca śāntikādividhau mantrajāpalakṣaṇaṃ śreṣṭhamabhimatārthakāritvāt yathā nu kramalakṣitamiti  yathākrameṇa krūrakarmādikrameṇa lakṣitaṃ pratītam kathaṃ japitavyo mantra ityāha  pūjākāryā kiṃbhūtādvayobhedo yogaḥ samāpattirvajravārāhyāliṅganamasau ātmā svarupaṃyasyāḥ sā tathā pūjā pratikarmasuyojitā   ye prasiddhikarā mantrā bhedāsteṣāṃ yathākramam varṇadūtyādi tanmantraṃ śaravega paribhramet   ye prasiddhikarā mantrā bhedāsteṣāṃ yathākramamiti pratipattisiddhiṃ kartuṃ śīlaṃ yeṣāṃte tathā mūlamantrādayaḥ pratipattiśāntikādikarmasu yojitāste bhedād draṣṭavyāḥ kramānatikramāt bhedamāha  varṇetyādi dūtya ādibhūtā yeṣāṃ vīrāṇāṃ te dūtyādayovarṇyanta iva varṇāḥ khaṇḍakapālyādayaḥ varṇā dūtyādayaśca yatra sa tathā tanmantrastasyaśrīherukasyāṣṭapadādimantraḥ sa tanmantrastaṃ japediti jñeyam kathamityāha  śaravegaparibhramediti śaravegeti tṛtīyālope śaravegena parito bhramettanmantraḥ   anyonyaghaṭitā mantrāḥ praveśena tu bheditāḥ bījamālāṃ tato grastāṃ hūkārāntaḥ pratiṣṭhitām   tadevāha anyonyetyādi turviśeṣe śāntikavidhau tu śithilaṃ karamadhyavalyamānarajjuvadanyonyasthāne ghaṭitāni punaḥ punargatānyakṣarāṇi yeṣāṃ tenyonyaghaṭitāmantrā iti saṃkṣepārthaḥ praveśena tu bheditā iti svamukhādantaḥ praviṣṭāḥ punarvajramārgeṇotsṛṣṭāḥ padyamārgeṇa devīhṛdayapraviṣṭāstatastanmukhagatāstatopi svamukhapraviṣṭā itipraveśabhedasyārthaḥ krūravidhau svamukhāddevīmukhaṃ praviśantastatopi padyamārgeṇa nirgatyavajraṃ praviśantastataḥ svamukhamāsādya devīmukhamiti kramaḥ evaṃ vidhi pūrayannāhabījamālāṃ tato grastāmiti niviḍaṃ paraspara lagnākṣarāṃ mantramālāṃ bhāvayeditijñeyam  hūkārantaḥpratiṣṭhitāmiti hūkārayorantaḥpratiṣṭhitaḥ sādhyo yasyāṃ sā tathā  hūdevadattaṃ māraya hū iti japyamantrāvasāne hū hū phaṭ phaṭkārapūrvasthānavidarbhaṇam   nirodhāttu bhavetsādhyaḥ padamekaṃ na gacchati sampuṭaṃ sampuṭībhāvena vajraśrṛṅkhalabandhena   vajreṇa bhedayeccaiva picchakaṃ bhrāmayet tataḥ ākarṣayedaṅkuśeneva kṣobhaṇe muṣalaṃ tathā   ata āha  nirodhāttu bhavetsādhyaḥ padamekaṃ na gacchatīti turavadhāraṇe  hūkārābhyāṃ nirodhāt saṃpuṭaṃ saṃpuṭībhāveneti śāntikavidhau om devadattāya svāhā om iti pūrvavadvidarbhaṇaṃ saṃpuṭīvidarbhaṇaṃ saṃpuṭībhāvaḥ pūrvoparayoḥ omkārābhyāṃ nirodhaḥ vajretyādi hūkārāntaḥpratiṣṭhitāmityasya nirdeśa uktaḥ krūravidhau vajreṇa hūkārasaṃjñakena bhedayet pūrvāparayoḥ sādhyasya hūkārādānaṃ bhedanam kiṃbhūtenetyāha  vajraśrṛṅkhalabandheneti vajraśrṛṅkhalā baddhā yasya tattathā vajraṃ picchakavad bhrāmayet tata iti bhrāmayenmantramiti jñeyam prajñopāyarmukhādiṣu mantreṇa praveśanirgamayoḥ śīghratvaṃ darśitam  krūravidhau kṛṣṇā vajrahastā khaṇḍarohāśāntau śuklā vāma hasta khaṭvāṅgā ākarṣayedaṅkuśeneveti yadā ākarṣaṇaṃ tadā jaḥ devadattamākarṣaya jaḥ iti vidarbhaṇaṃpūrvavat  aṅkuśaśabdena jaḥkāraḥ mūlamantraṃ japan mantraprabhāsatayāṅku śahastayāraktayā khaṇḍarohayā sādhyaṃ hṛdi viddhvākarṣati kṣobhaṇe muṣalaṃ tatheti  sainyādikṣobhaṇe hū devadattādīn kṣobhaya hū iti vidarbhaṇam khaṇḍarohā ca svavarṇayuktāmuṣalahasteti tathāśabdārthaḥ   aśane vajramevoktaṃ vedhane śarayojitam kālamṛtyuvañcanaṃ caiva aṅge khaṭvāṅgayojitam   kapālārghapātraṃ tu vaktre astraniyojitam   iti śrīherukābhidhāne advayakarmakālamṛtyuvañcanavidhipaṭalaḥ pañcatriṃśatimaḥ   aśane bhakṣaṇe vajrameva khaṇḍarohā svarupadhāriṇī phaṭ devadattaṃ bhakṣaya phaḍitividarbhaṇam vedhane vedhe śarahastā khaṇḍarohā phaṭ devadattaṃ vedhaya phaḍiti vidarbhaṇam kālamṛtyuvañcanaṃ caiva aṅge khaṭvāṅgayojitamiti kālamṛtyuvañjane vāme khaṭvāṅgadhāriṇī khaṇḍarohā hūkāraḥ śuklaḥ stravadamṛtadhārāsahastraḥ hū devadattaṃ jīvaya hū itividarbhaṇam sarvatra karmasu mantraprabhāsaṃ yātāyāḥ khaṇḍarohāyā vaktre kapālenārgho deyaityāha  kapālārghapātraṃ tu vaktra iti tuśabdārthaḥ astraniyojitamiti  arghadānānantaraṃ aṅkuśādyastraniyojanaṃ sādhyāsyāṅge kurvatīṃ khaṇḍarohāṃ bhāvayediti bhāva   advayakarmeti samāpattyā śāntikādikarmakālamṛtyuvañcanaṃ ca vidhīyate yenāsaupaṭalaśceti sa tathā pañcatriṃśatimaḥ pañcatriṃśattamaḥ iti śrīcakrasaṃvaravivṛtau pañcatriṃśattamaḥ paṭalaḥ   tattvapūjākarṣaṇavidhipaṭalaḥ ṣaṭtriṃśatimaḥatha mudrā mahāpūjā mantranyāsaprakīrtitā āśusiddhikarā hyete mudrā pūjā na saṃśayaḥ   athetyadvayakarmānantaram mudrā bahirmudrāyāḥ pūjā bhavati kīdṛśītyāha  mantrasyatryakṣarasya nyāsena prakīrtitā mantranyāsaprakīrtitā mudrā tatpūjā mantraśca tryakṣaraḥ āśusiddhikarā hyete  hiryasmāt   mantraṃ saṃyojya dvau liṅge ḍākinya vīramadvayam ḍākinīnāṃ yojanaṃ mantrī hṛdayābhistathaiva ca   yoginīṃ manthayeddhīmān śuddhakāyo yathepsitam vīrapūjādvayaṃ jñātvā karma kurvīta yatnataḥ   mantrasaṃyogamāha  mantretyādi mantreti mantraṃ tryakṣaraṃ saṃyojya manthayed yoginīmitisambandhaḥ dvau liṅga iti dvayoḥ prajñopāyayorliṅgam etadevāha  ḍākinya vīramadvayamiti  ḍākinyeva ḍākinyaṃ vīraśca vidyate yasya tadadvayaṃ tasya liṅga iti bhāvaḥ hūkāreṇa vajraṃ padyaṃ ca praṇavena vajramaṇimāḥ kāreṇa padyakiñjalkaṃ niṣpādya kāyādautryakṣaraṃ vinyasya yoginīrmathnīyāt śuddhakāyo yathepsitamiti itthaṃ śuddhakāyaḥ advayasamāpattipūjā proktā vīrapūjā matsyamāṃsādikṛtāiti advayaṃ jñātvā kṛtvā karma śāntikādikaṃ kurvīta yatnataḥ samādhānataḥ   vibhajya svecchayā mantrī viparītāṃ tu yojayet nigrahānugrahārtheṣu karmabhāvaṃ prabhāvayet   vibhajya pṛthak pṛthak kṛtvā śāntikādīni karmāṇi viparītāni parasparatobhinnāni yojayet sādhyena tamevārthamāha  nigrahetyādi nigrahānugrahāścārthāḥ prayojanāni teṣviti nimittasaptamī   bheditā tattvabhedena nāḍimārgeṣu yojitāḥ prasādhayet prayogārthaṃ  bāhyābhyantaraṃ tathā    anena sādhayet kṣipraṃ sadevāsuramānuṣān   iti śrīherukābhidhāne tattvapūjā karṣaṇavidhipaṭalaḥ ṣaṭtriṃśatimaḥ   anyonyaghaṭitā ityādyuddiṣṭasya nirdeśamāha  bheditā ityādi nāḍīmārgeṣu padyamārgeṣu pūrvoktāni krameṇa yojitā mantrāḥ teṣāṃ prakṛtvāt tattvabhedena karmaprasarabhedena prasādhayet prayogārthamiti udāharaṇārthaṃ śāntikādi prasādhayet anena siddhirnānyatrasiddhārambhaḥ sarvaṃ sādhayet   tattvānāṃ karmaprasāraṇāṃ siddhyarthaṃ pūjā tasyāḥ karṣaṇaṃ niścayaḥtad vidhīyateyenāsau paṭalaśceti sa tathā ṣaṭtriṃśatimaḥ ṣaṭtriṃśattamaḥ paṭalaḥ iti śrīcakrasaṃvaravivṛtau ṣaṭtriṃśattamaḥ paṭalaḥ   adhyātmavaśyādhikāravidhipaṭalaḥ saptatriṃśatimaḥathānyatamaṃ pravakṣyāmi vigrahākrāntasādhanam anyonyavalitā mantrā ḍākinyaścaikatra yojitāḥ   idānīmathetyādinā vaśīkaraṇaṃ vaktuṃ prakramate japasādhyakarmānantaryethaśabdaḥ anyatamamityupāyam samyak pratipattiṃ vibhajya vakṣyāmi saṃpravakṣyāmi vigrahaṃ śarīraṃtadākrāntā sattvāstān sādhayatīti vigrahākrāntasādhaka upāyastamityarthaḥ  etadāha  anyonyavalitā mantrā ḍākinyaścaikatra yojitā iti mūlamantro vidyārājoḍākinīmantraśca trayamelatrīkṛtya bhaiṣajyaṃ sādhayedityarthaḥ   bhuktamugdīrṇaṃ bhojyaṃ tu japāntena tu chardayet tataḥ pūrṇasaptarātreṇa khādanādiṣu yojayet   anena vaśamāyānti yāvajjīvaṃ na saṃśayaḥ kapilāyā ghṛtaṃ pītvā japāntena tu chardayet   tatastenātmānaṃ mukhamabhyaṅgayettataḥ yadi kruddho bhavennityaṃ darśanād vaśamānayet   abhyaṅgya tilatailaistu śālipiṣṭakasamanvitam kṛtvā śaṃkulikāṃ mantrī bhakṣaṇena prayojayet   etadevāha  bhuktamityādi japāntena tu chardayediti bhuktamudgīrṇaṃ prakṣālya punastadbhakṣayitvā vamet apakvakarpūramiśraṃ kṛtvā mantratrayeṇa saptarātrīstrisandhyaṃ japet tataḥ khādanādiṣu dadyād yathoktaṃ bhavati kapilāyā gorghṛtaṃ kapilāghṛtaṃ saptajaptaṃ pītvāvamet  tenātmānaṃ mukhaṃ cābhyajanīyam tata iti abhyaṅgānantaram abhyaṅgyetyādi abhyaṅgayāṅgaṃ tatastilatailaṃ grāhyam tuḥ prayogasamuccaye śālipiṣṭakasamanvitamiti śālipiṣṭakamayīṃ śaṃkulikāṃ kṛtvā tena tailena paktvā bhakṣaṇena evaṃ dadyāt turevārthe sarvatraiva mantrajapo jñeyaḥ   yāvajjīvaṃ sadā vaśyaṃ yadi karma na muñcati bhakṣayitvā tilān kṛṣṇāṃścharditān rājikaiḥ saha   kuṣṭhaṃ cāpāna yuktaṃ tu karajodarakīṭakam pīṣayedātmaraktena śukreṇaiva tu bhāvayet   khānapānāñjanairvastrairlepaṃ caiva prayojayet vaśīkaraṇamevaṃ tu yāvajjīvaṃ na saṃśayaḥ   yadi karma na muñcati yadi mukto na syāt bhakṣayitvā tilān kṛṣṇāṃścharditānrājikaiḥ saha kuṣṭhañcāpānayuktaṃ tu karajodarakīṭakam iti caḥ prayogasamuccayeturviśeṣe  kṛṣṇāstilā rājikābhiḥ saha bhakṣayitvā chardanīyāḥ kuṣṭhaṃ saptavārāpānanirgataṃ kāryam karajo nakhaḥ udarakīṭaka udaranirgataḥ kiñcūlakaḥ khānaṃ khādyam lopo gātre   gomāṃsāhu tayo homastadraktābhyaktadevatāḥ tatkṣaṇādvaśamāyāti mriyate yadi nāgacchati   māṃsaṃ tasyāgrato dhyātvā homaye cca  vicakṣaṇaḥ homānte ca baliṃ dattvā trailokyamākarṣayet kṣaṇāt saptarātreṇa siddhiḥ syāt   gomāṃsāhutyā homaraktābhyaktāstviti gomāṃsāhutayo homārthaṃ tadraktābhyaktāḥ gorudhirāktena gomāṃsena homād devatāsādhyasya vijñānaṃ vaśībhavati athavā devatālaukikīdevatā māṃsaṃ goreva ata āha  tasyeti agrata iti śrīherukapaṭasyatatpratimāyā vā tanmukhe vā pūrvāparayoḥ sārvakarmikaṃ kuṇḍam saptarātreṇa siddhiḥsyāditi  saptasu rātriṣu trisandhyaṃ homāt siddhiḥ   durlabhaṃ triṣu lokeṣu samayācāralakṣaṇam gopanīyaṃ prayatnena gūḍhamantraiḥ sadā svayam   na ca labhate gūḍhārthaṃ mandabhāgyo na siddhyati sādhakairalpapuṇyaiśca mayā tuṣṭena labhyate   iti śrīherukābhidhāne adhyātmavaśyādhikāravidhipaṭalaḥ saptatriṃśatimaḥ   durlabhamiti vaśaśyavidhānam samayācārairyogibhirlakṣyata iti samayācāralakṣaṇaṃ vaśaśyavidhānam mandabhāgyaḥ stokaprāktanapuṇyaḥ alpapuṇyairiti  alpavartamānapuṇyairebhiḥ sādhakairna labhyate mayā tuṣṭena punarlabhyate   vaśepi kṛtaṃ vaśyaṃ karma tadadhikriyate yena vaśyādhikāro bhaiṣajyādihomaprakāraḥ sa vidhīyate yenāsau paṭalaśceti sa saptatriṃśatimaḥ saptatriṃśattamaḥ iti śrīhakrasaṃvaravivṛtau saptatriṃśattamaḥ paṭalaḥ   yoginīsthānapradeśaguhyavīrālayavidhipaṭaloṣṭatriṃśattamaḥtataḥ chommakāni tu ḍākinīnāṃ śarīrasya tu lakṣaṇam vīrāṅgabhedaṃ tathaiva ca  yatsādhyaṃ siddhameva tat    etattantroktaṃ sarvagopyamityata āha  tata ityādi chommakāni ḍā iti puruṣaityādi granthoktāḥ chommakāḥ turviśeṣe ḍākinyaḥ pracaṇḍādayaḥ śarīraṃ hastādichommakadānārthaṃ tasya lakṣaṇaṃ ḍākinījātasya cihnavargagandhādi vīrāṅgabhedaṃ varṇamukhabhujādi  tathaiva ceti gopanīyaḥ   na ca likhati vīreśvaro na paṭhet kasyacidagrataḥ  gopayet sarvākāreṇa  vāmācāra sugopitam   chommakādikaṃ vīrāṅgabhedañca vīreśvaro yogī na likhati na vadatītyādyapi draṣṭavyam  kasyacidagrata iti anyatantrīyādeḥ purataḥ na paṭhediti tantram  vāmācārasugopitamiti vāmācāraiḥ śrīcakrasaṃvarayogibhiḥ suṣṭhugopitaṃ chommakādi   pramādāt paṭhate mantrī guhyalakṣaṇaḍākinīḥ nāhaṃ tasya paśyāmi ḍākinīsahastramanekadhā bhakṣyaṃ na so durātmakaḥ   pramādāt paṭhate mantrī guhyalakṣaṇaḍākinīriti pustakagatā ḍākinī yadi pramādāt svavyāpārānavadhānāt paṭhati likhati vadati ca nāhaṃ tasya paśyāmi  siddhyādikaṃ na paśyāmītyarthaḥ kiñcānyadapītyāha  ḍākinīsahastramanekadhā bhakṣyaṃ bhakṣyakaṃtasya bhavatītyarthaḥ na  śabdaḥ śiraścāle kuta ityāha  so durātmaka ityādi  sodurātmaka iti svārtheṇ sasudurātmaka ityarthaḥ ātmā viśiṣṭaṃ cittam   samayaghno durācāro brahmaghnaśca na saṃśayaḥ pāpācāro mūḍho vañcitosau durātmakaḥ   samayo mantramudrāsiddhāntāḥ brahmāṇo buddhāḥ pāpamevācaratīti pāpācāraḥ  atoduṣṭa ācārodhārmikavyavasthāsyeti durācāraḥ mūḍha ityatimugdhaḥ vañcitobhimataviyogāt  asāviti yaḥ pāṭhādikartā   nāhaṃ tasya paritrātā bhakṣyamāṇasya yoginībhiḥ guhyakānāṃ madhye tu paśureva sa sādhakaḥ   tasya ca nāhaṃ paritrātā durātmano duṣṭasvarupasya yoginībhirbhakṣyamāṇasya  kutaidamityāha  gūhanti saṃvṛṇvanti rakṣantīti guhyakā yoginyaḥ turapyarthaḥ  rakṣikāṇāmapi tāsāṃ madhye paśureva chagala eva yato vadhyaḥmahāparādhatvāt sādhakastādṛśaḥ atastuśabdo viśeṣe   patitosau buddhalokād gurudrohaḥ samayadrohakaḥ yastu pālayate tantraṃ śrīherukaghoradarśanam   patita ityādi buddhasya loke darśanaṃ buddhalokaḥ tatopi patito bhaveditibhāvaḥ  sa ca gurudrohaḥ samayadrohakaśca yastu yaḥ punaḥ pālayate rakṣati tantraṃ śrīherukaghoradarśanam anadhigatatattvānāṃ bhayajanakatvāt   tasyāhamanugrāhī ḍākinīsārddhaṃ śubhānanam guravaścānumanyati gūhayanti ca sādhakāḥ   tasyāhamanugrāhī anugrahaḥ snehaviśeṣaḥ ḍākinīti tṛtīyālope śubhe kalyāṇeānanaṃ yasya tadyathā bhavati tathānugrāhī anumanyanti tamanumanyante guravopi gūhyanti gūhanti āliṅganti tamālokyāpare sādhakāḥ asya pakṣanikṣepoyamitilokeṣu sādhuṣu pratipādanaṃ gūhanamityayamartho vā   yoginīnāṃ priyo nityaṃ siddhistasya na saṃśayaḥ sādhako vīratāṃ yāti trailokye khecarādhipaḥ   pūjyo bhavati sarvatra sādhako vīrakāṅkṣiṇaḥ yogastasya pravartate sampradāyaṃ ca vindati   vīrakāṅkṣiṇa iti vīratvakāṅkṣī yogastasya pravartate prabandhanayogaḥ samādhiḥpravartate saṃpradāyaṃ śiṣyasampannajñeyākārānumatiṃ vindati gurusakāśāt labhate   ācāryaṃ tu vīraṃ dṛṣṭvā śrīherukavratadhāriṇam dṛṣṭvā dṛṣṭvaiva saṃhṛṣya mantreṇānena sādhakaḥ   vīreti  lokayātrānirbhayatvāt śrīherukavratadhāriṇamiti svaśāstrābhihitaparipālakatvāt vīratāṃ dṛṣṭvā hṛṣyedanyaḥ sādhaka iti sambandhaḥ dṛṣṭvā dṛṣṭvaivamantreṇāneneti śrīherukayogalakṣitena lakṣitaḥ sādhakonyāṃstādṛśān dṛṣṭvā dṛṣṭvaivahṛṣyediti bhāvaḥ   mūlamantraparaṃ vīraṃ saptavārānuccāret praṇavahūkārabheditam           teṣāṃ praṇamya yatnena sarvabuddhādipūjitam nityameva mahāvīraṃ krīḍāyukto na saṃśayaḥ   yathoktaṃ mūlamantramuccārayaṃsteṣāṃ śrīherukavratadhāriṇāṃ praṇamya prayatnena saṃhṛṣyeditisambandhaḥ tataḥ kimityāha  sarvabuddhādipūjitamiti vajradharādipūjā syāt  tatrapraṇāme kathamevamityāha  yataḥ sa yogī mahāvīrasya śrīherukasya krīḍāyuktaḥ  tānyogino vilokayatāmetat syāt   teṣāṃ hṛdisthā vārāhī vīrayoginyadvayasthitam tena tasya sujanmanaḥ prāṇinaḥ puṇyadarśanāt   smaratāṃ tu kimityāha  teṣāmityādi hṛdisthā vīrāḥ śrīherukavratadhāriṇo yeṣāṃte hṛdisthavīrāḥ prathamābahuvacanārthe ṣaṣṭyekavacanam yoginyamadvayasthitamiti  bahuvacane amādeśo niruktavidhinā tatoyamarthaḥ kuta īdṛśāsta iti yatasteṣāṃ yoginyo devyodvayarupeṇa sthitā iti tena yasmāt sujanmanaḥ prāṇinaḥ puṇyadarśanāditi kathaṃ tasyaitaditi yatastasya śrīherukavratadhāriṇaḥ puṇyadarśanāt prāṇinaḥ śobhanotpādābhavanti   nadītaṭasamudreṣu pa  rvateṣu catuṣpathe taḍāgakūpapuṣkariṇīśūnyālayapratoliṣu   evaṃ saṃraktanayanā sthitā sarvatra ḍākinyaḥ mahābhairavaśmaśāne ca pātāle khecarī tathā   vetālairapyanekaistairbhīṣaṇaiśca mahābalaiḥ etaiḥ sārdhaṃ mahāvīraḥ krīḍate ca yathāsukham   kuhare gahvare guhye gūḍhamānuṣyayoginī tattatsthānapradeśeṣu krīḍate sādhakena tu   iti śrīherukābhidhāne yoginīsādhya sthāna pradeśaguhyavīrālayavidhipaṭaloṣṭatriṃśatimaḥ   krīḍāsthānamāha  nadītyādi saṃraktanayanāḥ śrīherukavratadhāridarśanānurāgāditi ca  śabdo harṣe kuhare vile gahvare parvatodare guhye gahane vane gūḍhā mānuṣyo yoginyo yatra tad gūḍhamānuṣyayoginīsthānam sarveṣāṃ nadyādīnāṃ viśeṣaṇametat   yoginīsthānānyeva guhyavīrālayo vidhīyante yenāsau paṭalaśceti sa tathā  aṣṭatriṃśatimoṣṭatriṃśattamaḥ iti śrīcakrasaṃvaravivṛtāvaṣṭatriṃśattamaḥ paṭalaḥ   darśanāṭṭahāsavidhipaṭala ūnacālīśatimaḥatha mahāsiddhiyogī hāsamantramaṣṭavidham tataḥ saṃdarśayan tasmai pradadāti na saṃśayaḥ   atheti yoginīsthānānantaraṃ krameṇa hāsāt aṣṭavidhaṃ yathā bhavati tathā mahāsiddhiyogī mahāsiddhau mahāmudrāsiddhau śrīherukayogī mantraścātra  kili kilicili cili sili sili dhili dhili iti vidyārājasya śeṣo mantrastenāṣṭavidhohāsaḥ  hā hā he he ho ho hū hū iti devīmantreṇāpyaṣṭavidhau hāsaḥ tata ityādisubodham   ghoreṇa bahuśabdena ḍākinyaśca bhayaṅkarāḥ tena śrutena taṃ vīraṃ trasanti vidravanti ca   na bhīyate yadi vīraḥ ḍākinīsārdhameva catābhirvāmakare gṛhya nīyate svapuraṃ tataḥ   yoginīveṣṭite bhayāvahepi bhetavyamityāha  taṃ vīrabhītaṃ vidravanti ceti  coyasmāt  tata iti veṣṭitāt na bhīyate vīra iti yadi vīro na bibheti tadā tābhirvāmakare gṛhītvā nīyate svapuraṃ sa vīra ityubhayakāryamityetadāha  vāmakare tato gṛhyasvapuraṃ nīyate tābhiriti ḍākinīsārddhamiti tṛtīyālope   śrīheruka śaktikāmena nīyate khecarīpadam tatrābhirato nityaṃ gamiṣyāti sukhāvatīm   na jarāmṛtyuḥ sarvatra sādhako mantravigrahaḥ   iti śrīherukābhidhāne darśanāṭṭahāsavidhipaṭalaūnacālīśatimaḥ   śrīheruka śaktikāmeneti śrīherukasaṅgābhilāṣeṇa khecarīpadaṃ sukhāvatīm etadeva svapuramiti vivṛtam na jarāmṛtyusarvatreti tayorvikalpajatvāt  taddhānautaddhāniritibhāvaḥ vikalpahānireva kuta ityāha  sādhako mantravigraha iti  mantraḥsarvadharmasvarupasākṣātkaraṇam tadātmakatvāditi bhāvaḥ   darśanaṃ ḍākinyupalambhoṭṭahāsaśca tau vidhīyate yenāsau paṭalaśceti sa tathā ūnacālīśatima ūnacatvāriṃśattamaḥ iti śrīcakrasaṃvaravivṛtāvūnacatvāriṃśattamaḥ paṭalaḥ   pañcavarṇavaśīkaraṇamahāmudrāsevanavidhipaṭalaḥ cālīśatimaḥtataḥ saṃpravakṣyāmi yena martyaṃ vaśaṃ nayet māsena sidhyate vīraṃ mantrayogavidhisthitam   idānīṃ kevalaṃ vaśīkaraṇahomapaṭalamāha  tata ityādi yato vaśīkṛtāḥ sattvāḥsvaśāsane niyojituṃ śakyāḥ tataḥ saṃpravakṣyāmi kiṃ tadityāha  yena martyaṃ vaśaṃnayediti  yena homenāvaśaṃ sattvaṃ vaśaṃ nayet tamityarthaḥ tacca kiyatā kālena sidhyatītyāha  māsena sidhyata iti kiṃbhūtaṃ vīraṃ mantrayogavidhisthitamiti  mantrādipūrvakamityarthaḥ   piśitaṃ sonmattakena matsyamāṃsena saṃyutam sarvāvasthopi vīreśaḥ saptāhāt sādhakasya ca   mahāsiddhiṃ pradadāti niśihomaparāyaṇaḥ aṣṭottaraśatenaiva trisandhyaṃ sādhayed yadi   sasainyaṃ nṛpatiṃ vaśyaṃ ardhena tu vīramantriṇam maṃtriṇaṃ ca tadardhena saptāhādvaśamānayet   kasya yogena sidhyatītyāhaq  piśitaṃ prāguktaṃ matsyāśca piśitena bāhyo homaḥ tena matsyaiścābhyantara iti jñeyam sarvāvasthopi caturbhujādirapi vīreśaḥ śrīherukaḥ saptāhāditi māsatrayaṃ trisandhyamaṣṭottaraśatāhutidānaṃ vidhāya tataḥ saprāhahomena sādhyasiddhiṃ dadāti sādhakāya niśihomaparāyaṇa iti niśā prajñā sāṃketikatvāt  prajñāyukto juhuyāditi bhāvaḥ etadevāha  śatetyādi sarvatantraḥ  sarvatra samuccaye  arddhenatviti  catuḥpañcāśatāhutibhiḥ tadardhena tviti saptaviṃśatyā mantriṇaṃ sandhivigrahādikaṃ karaṃ vaśamānayediti sambandhaḥ   sāmantānāṃ dvātriṃśad homadāhutikramāt brāhmaṇaṃ viṃśatireva saptāhena tu homayet   evaṃ kṣatriyaṃ tu sapta vaiśyaṃ ca pañca homayet śūdre tu trayameva syādekaṃ juhuyāttu antyaje   ekamāsanamāśrityaivaṃ vīraḥ kulakramāt ākarṣayet sarvasattvān mantraśaktyā tu sādhakaḥ   sāmāntādiṣu sāyantane yogikādyarthaṃ dvātriṃśadāhutayo deyāḥ homayedāhutikramāditi  varṇakrameṇāhutayo deyā iti pratipādayati etadevāha  viṃśatimityādi brāhmaṇaṃ prati viṃśatimāhutirdadyāt śūdre trayameveti āhutitrayam ekaṃ juhuyāttuantyaja iti ekaṃ ekavāraṃ juhuyādekāhutiṃ dadyādityarthaḥ caṇḍālādyartham  ekamāsanamāśritya iti śrīherukamāśritaḥ   evaṃ kurvan martyavīraḥ kāmaṃ tu vidhipūrvakam sevayan devatāyogaṃ bhadrakalpamavāpnuyāt   ḍākinīnāṃ manojñaḥ syāt sādhako nātra saṃśayaḥ   iti śrīherukābhidhāne pañcavarṇavaśīkaraṇamahāmudrāsevanavidhipaṭalaḥ cālīśatimaḥ   homo niyamavratādiśūnya iti darśayannāha  kāmaṃ tu ityādi rupaśabdādikaṃ kāmaṃvidhipūrvakaṃ devatāyogavidhipūrvakaṃ sevate pañcakāmaguṇābhyāsī homaṃ kuryādityākūtam tataḥ kimityāha  avāpnuyāditi vaśīkaraṇasiddhimiti śeṣaḥ   pañcavarṇavaśīkaraṇaṃ tatpūrvakaṃ mahāmudrāsādhanaṃ vidhīyate yenāsau paṭalaśceti satathā  cālīśatimaścatvāriṃśattamaḥ iti śrīcakrasaṃvaravivṛtau catvāriṃśattamaḥ paṭalaḥ   caturviṃśatyakṣaramaṇḍalavinyāsavidhipaṭala ekacālīśatimaḥatha karmavaraṃ śreṣṭhaṃ yena jānanti sādhakāḥ vaśyākarṣaṇavidveṣamāraṇoccāṭanādikam   jṛmbhaṇaṃ stambhanaṃ caiva mohanaṃ kīlanaṃ ca vai vācopaharaṇaṃ mūkabadhiramandhatā tathā   ṣaṇḍhatvakaraṇaṃ cāpi rupa sya  parivartanam dvādaśaitanmahākarma sādhakaḥ sādhayet sadā   siddhiḥ smaraṇamātreṇa sādhakasya na saṃśayaḥ sarvottareṣu ḍākinya pīṭhādi tu sarvavyāpinī   utpannasāmarthyasya yoginaḥ kīdṛk karmasiddhiriti pṛcchāyāmatha śabdaḥ  tataścabhagavānāha  karmavaraṃ śreṣṭhamiti atiśayenābhimatārthavāhakatvād bhavatīti jñeyam kathamityāha  yena jānanti sādhakā iti yathā sādhakajñānaṃ śreṣṭham  tatkimityāha  vaśyetyādi atha karmavaraṃ vakṣya iti kvacitpāṭhaḥ subodhaḥ vaśyākarṣaṇayorekatvaṃ māraṇoccāṭanayoścaiveti dvādaśaite karmaprasarāḥ eteṣāṃ mahākarmaṇāṃ smaraṇaṃcintāmātraṃ tato jāyate teṣāṃ siddhiḥ sādhakasambandhiī caturviṃśateryoginīnāṃ sthānānyāha  sarvottareṣviti sarvaśreṣṭheṣu pīṭhādiṣu pīṭhādīti saptamīlope  sarvavyāpinīti prathamābahuvacanalopāt caturviṃśatireva pīṭhādau ḍākinya iti tuśabdoviśeṣayati   svayoniṣu jñānayuktā deśe deśebhijātakāḥ ḍākinyaḥ kathitāstāstu vajramaṇḍalanāyikāḥ   kulatāyāṃ vivikte ca sindhau ca nagare tathā suvarṇadvīpe saurāṣṭre tathā ca gṛhadevatā   pretapuryāṃ himasthāne kāñcyāṃ lampākadeśake kaliṅge kośale caiva triśakuniroḍrake tathā   kāmarupe mālave ca devīkoṭṭe rāmeśvare godāvaryāmurbade coḍḍiyāne jālandhare tathā   pullīramalayādīnāṃ kanyā vīrādvaya vyāpinī tāḥ sarvāḥ kāmarupiṇyo manovega nivṛtaye   svayoniṣu svajātiṣu vajramaṇḍalanāyikāḥ śrīherukamaṇḍalopanāyikāḥ kulatāyāmityādinā sthānānyāha  pīṭhādiśabdenoddiśya kulatāyāmityādinirdeśekriyamāṇe śmaśānādaya eva pīṭhāntā boddhavyāḥ etaccopadeśārtham pullīramalayādiśabdaiḥ pīṭhādayo boddhavyāḥ gṛhadevateti saptamīlopāt triśakuniriti saptamyartheprathameti tathāśabdārthaḥ vajramaṇḍalanāyikā api kutra kutra pradeśe tatra santīti praśnekulatāyāmityādyuktam eteṣvarbudādiṣu deśeṣvityāha  oḍiyānajālandharapullīramalayā ādibhūtā yeṣāṃ te oḍiyānajālandharapullīramalayādayorbudādayaḥ kulatāntāḥ  bhāvaścāyaṃ pullīramalayādiṃ kṛtvā jālandharauḍiyānārbudādiṣu santītyupadeśārthaṃvyaktikramanirdeśaḥ etena maṇḍale śarīre ca pullīramalayādiṣu yoginīnyāsaḥ kathitaḥ putriṇī kanyā vīrādvayavyāpinīti kanyāḥ sarvadā tathaivāvasthitatvād vīraiḥ khaṇḍakapālyādibhiradvayatvaṃ vyāptaṃ śīlaṃ yāsāṃ tastathā vibhaktilopaśca pu jā o a go rāde mā kā o tri ko ka la kā hi pre gṛ sā su na si ma ku  iticaturviṃśatirakṣarāṇi mantrabhūtāni gopitāni etebhyaḥ sārddhacandrabindu nādebhyo yathākramamutpanneṣu śarīrastheṣu pullīramalayādiṣu pracaṇḍādaya om kara kara pracaṇḍe hū hūphaṭ phaḍityādi mantrajā bhāvyāḥ kāmarupiṇya iti icchāmātrapratibaddharupāḥ kimarthamityāha  manoveganivṛttaya iti yatra prayojane manaḥ pravṛttaṃ tatsiddhau tatomanoveganivṛttiḥ   ṣaḍyoginyaḥ kulatāyāṃ marudeśe ṣaḍmātarāḥ sindhudeśe lāmā ca nagare kulanāyikāḥ   lampā kā yāṃ saurāṣṭre ca kuladevatā sthitāḥ pretapuryāṃ mahākanyā ḍākinī saharupiṇī   himādrau caiva kāñcyāṃ ca kathiatā sabālikā iti pañcālaviṣaye gṛhadevatā kaliṅge ca vratadhāriṇyaḥ   piśitāśanā kośale tu pretapuryāṃ vajraḍākinyaḥ sthūleśvare triśakunau khaṇḍarohākulodbhavāḥ   pullīramalaye kanakādrau ca caṇḍālakulajāḥ striyaḥ sahastrāṇyekaviṃśatiḥ   bahirdeśeṣu yā vicaranti tajjātīyāstāḥ pratipādyanta ityāha  ṣaḍyoginyaityādi  śarīrastheṣu maṇḍalastheṣu vā pullīramalayādiṣu pracaṇḍādayaḥ krameṇa jñeyāḥ bahirdeśeṣu tu tajjātīyā yathā tathā vā vajravārāhī yāminyādayaḥ ṣaḍmātarā iti saptamātṛrupāḥ marudeśe lāmājātīyāḥ kulanāyikā ti śrīherukakulodbhūtāḥ lampā kā yāṃ saurāṣṭre ca kuladevatā iti kuladevatārupāḥ pūjyā ityarthaḥ pretapuryāṃmahākanyā ḍākinī saharupiṇīti kanyārupā ḍākinī rupiṇījātīyāḥ  himādraukāñcyāṃ ca sabālikā iti sabālikājātīyāḥ pañcālaviṣaye gṛhadevatā gṛhadevatāyām  kaliṅge ca vratadhāriṇyaḥ kośale piśitāśanā mahāmaṃsāśanāḥ  pretapuryāṃ vajraḍākinya iti pretapurīsaṃbhūtā yoginyodvayajñānāḥ sthūleśvarādiṣu khaṇḍarohākulodbhūtāḥ pullīramalaye kanakagirāviti ihāntyajāḥ striyaḥ sahastrāṇyekaviṃśatiriti bāhulyasūcanārtham   śeṣānyeṣu hi yāvantyaḥ śrīherukasya yoginī śrīherukamahāyogaḥ tasya maṇḍalanāyikāḥ   śeṣānyeṣu hi yāvantya iti anyeṣvapi deśeṣu tādṛśaḥ ityarthaḥ yāvantyo yāvatyaḥ śrīherukasya yoginīti prathamābahuvacanalope ṣaṭtriṃśad yoginyaḥ śrīherukasyamāṇḍaleyāḥ mahāmanthānaṃ prajñopāyasvarupatvam upāyo vā tenānvitaḥ śrīherukaḥprajñārupaḥ tasya saṃbandhinīnāṃ tāsāṃ madhye maṇḍalanāyikā vajravārāhī samāpannetibhāvaḥ  mahāmanthānaṃ nirmāṇaṃ nirvibhaktim tāsāṃ nirmāṇaṃ śrīherukeṇa sampādyaṃ yataḥśrīherukamahāmudrāmaṇḍalanāyiketi kecit   caturviṃśati ḍākinyā vyāptaṃ trailokyaṃ sacarācaram samayo hyeṣa ḍākinīnāṃ nirmito bhāvitaḥ sa ca   caturviṃśatīti caturviṃśatyā vyāptaṃ sacarācaraṃ kāyavākcittasvarupam  kutaevamityāha  samayo hyeṣa ḍākinīnāmiti samaya upadeśaḥ kiyāneśa ityāha nirmita iti nirgataṃ mitaṃ mānaṃ parimāṇaṃ yataḥ sa tathā kimāsāmeṣa sākṣātphalaityāha  bhāvitaḥ sa ceti saṃjātavibhūtika ityarthaḥ   dhyānādi yad bhavet kiñcit pūrṇāyāṃ ca mahītale vāmācāraśca nagnaśca sadā rātrau samāhitaḥ   dhyānādi yad bhavetkiñcit pūrṇāyāṃ ca mahītala iti dhyānādi yāni kānicinmantramudrādisambaddhāni tāni ḍākinīnāmeva mahīti mahyāṃ pūrṇāyāṃ sakalāyāṃ talesvarupe sati nagna iti nirāavaraṇaḥ rātrāviti samatāyām   tuṣyanti vīrayoginya vīrāśca sarve ca  vīrasambhavāḥ mudrānṛtyopahāreṇa pūjā kāryā svayaṃbhuvāḥ niḥśeṣāśeṣakāryāṇi siddhyanti vāmapūjayā   iti śrīherukābhidhāne caturviṃśatyakṣaramaṇḍalanyāsavidhipaṭala ekacālīśatimaḥ tena kimityāha  sarva ityādi vīrācchrīherukāt sambhavantīti vīrasambhavāḥkhaṇḍakapālādayo vīrāḥ yoginyaśca pracaṇḍādayastuṣyanti mudrā devatāyogastenanṛtyopahāraḥ na punaḥ prākṛtatvena tena nityaṃ pūjā kāryā svayaṃbhuvā ca rajonvitenabodhicittena iti pūjāviśuddhiruktā vāmapūjāyāḥ śreṣṭhatvāt   caturviṃśati gopyānyakṣarāṇi pukārādīni maṇḍalaṃ tāvatsaṃkhyānāṃ yoginīnāṃ samūhastasya nyāsaśca tāni vidhīyante yenāsau paṭalaśceti sa tathā ekacālīśatima ekacatvāriṃśattamaḥ iti śrīcakrasaṃvaravivṛtāvekacatvāriṃśattamaḥ paṭala   hāsamantrayoginīrupamāyāvidhipaṭalaḥ dvācālīśatimaḥtato vīraḥ kusumodakaṃ pītvā imaṃ mantramanusmaret kuryā nnṛtyaṃ tathaivātra sādhako mudrayā saha   mantreṇa trima ya ntritaṃ kuryād rātrau piśitabhojanam anena pītvā tathā dattvā ida mastu sukhāvaham   spṛṣṭvā hasate mahākulī satyena brahmacāriṇī sādhyamante hāsamudrābhirdṛṣṭigarvā bhavettadā   ūnacatvāriṃśattame paṭale uddiṣṭaṃ hāsaṃ nirdiśan tanmantrādipaṭalamāha  tata ityādi yato mantrādinā vinā naitaddhaset  ta to vīro vīrarasānvita iti imaṃ mantramaṣṭapadaṃsaptākṣaraṃ vānusmaret paṭhet kiṃkṛtvā kusumodakaṃ rajonvitaṃ bodhicittaṃ pītvā tato nṛtyaṃ vajrapadena kuryāt mudrayā prajñayā saha rātrau piśitabhojanaṃ kuryāditisambandhaḥ kiṃbhūtam  triyantritam tribhiḥ kāyādibhiryantritam tathāpi kenetyāha aneneti  idamāmantraḥ parāmṛṣṭaḥ mantramāha  astu sukhāvahamiti om astu sukhāvahaṃ hū iti mantroyam om sukhāvaha hū iti kvacit pañcāmṛtādikaṃ cānenaivābhimantrya prayoktavyam anyasyāpi dadyādityāha  pītvā tathā dattveti samayibhyaḥ spṛṣṭvāsukhī bhūtvā tathā mantrapūrvakaṃ dattvā haset ata āha  hasata iti pṛṣṭveti pāṭhe sukhitāḥ stheti pṛṣṭvā hasediti yojyam mahākulī mahāvratī caryāyogityarthaḥ satyena brahmacāriṇīti satyaṃ brahma tapo brahmetijñeyam  tapaścehoktam evaṃbhūtā tu bahirmudrā hāsaṃ kuryāt kiṃ kṛtvetyāha  sādhyamityādi  sādhayatīti sādhyaḥ sādhakaḥ tatpañcāmṛtāsvādānte hāsamudrālakṣitaṃ dṛṣṭvāhāsyaṃ kuryāt kiṃbhūtā dṛṣṭigarvā tasyā dṛṣṭyā darśanena garvo yasyāḥ sā tathā  evaṃbhūtā yā saṃvitī bhavati aneneti kili kilītyādinā hāhetyādinā ca  hasanaṃhāsyaṃ ṇyatā siddhiḥ pañcāmṛtāsvādena pūrvasādhako hāsyaṃ kuryāditi sambandhaḥ  sā catasya bahirmudreti tathaiva yojyamiti prajñopāyayorapi hāsa iti siddham satyenetyādinākācidanyaiva yoginī tathābhūtaṃ sādhakaṃ dṛṣṭvā hasediti kecit   rātrāvahani vānena hāsaṃ kuryāt tathaiva hi rupakarma ca yacchuṇḍaṃ śrṛṇu vīrayathāsthitam   nṛtyaṃ tatośrubhava bhaktyā ātmodyamastathā vajrasya laṃghanaṃ caiva tathā nagnāśca pūjanam   vāmeśvarīṇāṃ tu sarveṣāmeṣa mudrāgaṇakramaḥ recakaṃ preraṇaṃ hāsaṃ śrṛṅgāranṛtyamadbhutam   yad viśvapurataḥ kuryāt mudrāmantramanusmaret hā hā he heṣṭavidhaṃ hāsaṃ viśveśvaryāḥ paraṃ priyāḥ   rātrāviti bahirviṣayavikalparasāstaṅgamasvarupe viramānande ahani svasaṃvinmātratāsvarupe sahaje vā ānandaparamānandayoḥ samuccayārthaḥ tathā tathatārthaṃ sūcayati taccasarvadharmaparijñānam sahajāvabodhe yatkriyate tadeva tattvadaśāmāpadyata iti bhāvaḥ  bahirarthaḥ spaṣṭa eva taṃ yoginaṃ dṛṣṭvā pīṭhādisthā yoginyopūrvāṃ rupakriyāṃ darśayantītyāha rupetyādi  rupasya svarupasya karma kriyā yattacchuṇḍaṃ guhyaṃ tathābhūtameva prakāśyatvātvīraistathāgatairyathā sthitam tadevāha  nṛtyamityādi prathamaṃ nṛtyaṃ tato netrayoraśrupātairbhavatīti nirvibhaktikaṃbhaktyābhinayaḥ ātmodyama ātmanābhyutthānam tathāśabdādarghādi bhaktyā romodgamastatheti pāṭhe snehena romāñcaḥ tadantarbhūtāṃ sādhakakriyāmāha  vajrasyetyādi  laṅghanamatiśayaḥ vajrotthānamityarthaḥ alaṅghanamiti pāṭhe aśeṣeṇa ahaṃ pūrvo vā laṃghyatiratiśayārtha eva ālambanamiti pāṭhe prāpaṇaṃ tatkriyāyoginyā ca vajraprāpaṇam  ataāha  tathā nagnāśca pūjanamiti tathā niravagrahatvena vāmeśvarīṇāṃ yoginīnāṃ sarveṣāṃyogināmata eva turviśeṣe eṣa mudrāgaṇakramo nṛtyādivajralaṅghanādiśca recakādibhirviśeṣeṇa svayaṃ darśanaṃ purataḥ pūrvakriyākāriṇīnāṃ yoginīnāmagrataḥ kuryāt mudrāmantrohāsamudrāmantraḥ tamevāha  hā hā he he ityādi hā hā he he ityaṣṭavidhaṃ hāsyam hāsamudrāmanusmarediti sambandhaḥ ho ho hū hū ityapareṣāmitiśabdena grahaṇam  ityādibahuvacanāntā gaṇasya saṃsūcakā bhavantīti vacanāt asya mantrasyāparārddham  kilikilītyādi ca gṛhyate viśveśvaryāḥ paraṃ priyā iti ete varṇā yoginyā atiśayenapriyāḥ  viśeṣacaryāḥ paraṃ priyā iti pāṭhe nṛtyādikriyāviśeṣacaryāḥ   hāhākāro hyatra sannidhau rodanāśru prapadyate tenaiva priyo bhavettāsāṃ dhyānamantrasuyojitā   bhaved yoginya vīrāṇāṃ romāñcādi sukhaṃ saha vajrasya laṅghanaṃ kuryād yā vāmā parikalpitāḥ   iti śrīherukābhidhāne hāsamantrayoginīrupamāyāvidhipaṭalaḥ dvācālīśatimaḥ tato hāhākārāntāḥ kurvanti ata āha  hāhākāro hyatra sannidhāviti  nityaṃrodānāśru pravartayanti vetyāha  rodānāśru prapadyata iti tenaivāśrupātena saha hāhākāropipriyo bhavettāsām kuta evamityāha  dhyānamantrasuyojitā iti dhyānena mantreṇa casuṣṭhuyojitā yantritāstā yoginyaḥ sajātīyamālokya prītimatyo bhaveyuriti bhāvaḥ yoginīnāṃ yogināṃ cobhayaprītyobhayaromāñcādiḥ kāsāmagrato vajralaṅghanamityāha vajrasyetyādi yā vāmā yoginyaḥ parikalpitāḥ saṃketādidarśanāllakṣitāstāsāmagrataityādi boddhavyam   hāsamantraśca yoginīrupamāyā ca te vidhīyate yenāsau paṭalaśceti sa tathā  dvācāliśatimo dvācatvāriṃśattamaḥ iti śrīcakrasaṃvaravivṛtau dvācatvāriṃśattamaḥ paṭalaḥ   upahṛdayakarmasiddhividhipaṭalaḥ tricālīśatimaḥathāvalokanaṃ vakṣye vīrādvayanarasya ca sthānabhedavidhijñasya bhāvanā sadā abhipriyā   idānīṃ yoginyavalokananagnapūjāḥ saptākṣarakarmavidhipaṭalamāha  athetyādi atheti hāsādikathanānantaram avalokanādi vakṣya iti sambandhaḥ nara iti narottamatvāt  jñātvā vineyānāmāśayam ādhāraniṣṭhatvādādheyasthiteḥ   catuṣpathe gṛhe vātha vīrasthāne ca parvate ḍākinyaḥ samaya sthānaṃ dūrepyavalokayanti   catuṣpathetyādinā sthānabhedamāha  ihaiva bhāvanā kāryetibhāvaḥ gṛhe veti  gṛhaeva tāvadityarthaḥ avalokanamāha  avalokayantītyādi samayārthaṃ samayādyarthasthitāḥ   nagnapūjanamudrāyāḥ karmataḥ paramucyate prakṣipyānyadambaraṃ mudrāṃ kāmayettena saṃspṛśet   nagnapūjanamudrāyāḥ karmataḥ paramucyate iti nagnapūjānirdeśaḥ karmāha  prakṣipyetyādi  nagnonyadambaraṃ vā carmādi prakṣipya paridhāya kāmayet mudrām tena saṃspṛśediti  tena karmaṇā sukhī syādityarthaḥ   evameva mukhyabhūto sarvakarmāṇi kārayet mūlamantraistathā cānyairdigbandhāścaturbhistathā kuru   evamiti  nagnatā carmāmbaratā cākṛṣyate sarvakarma bhojanādi mūlamantroṣṭapada   krūrakarmiṇa ākramya hananenyaḥ  catuṣpadaḥ sumbhamantraḥ etau yoginyā darśanājjapediti nirdeśaḥ ākṣepeṇa digbandhādi kāryo bhāvanādikāle  ata āha digbandhāścaturbhistatheti digbandhāvartayaṃstatheti pāṭhāntaram digbandhāvartanāni digbandhāvartayaṃstathātmanaiva mantreṇeti vyākhyeyam kurviti pūjādi sarvaṃ karma  mūlamantraistathā cānyairdigbandhāścaturbhistathā kurviti pāṭhāntare mūlamantraiḥ sarvakarma kuruanyaiścaturbhiścatuṣpadairdigbandhaṃ kurviti yojyam digbandheti dvitīyālope tathāśabdadvayam  tathā tathā prakārabhedenetyartha iti vyākhyeyam   pūjane  naiva  dṛśyeta divi daivagaṇairapi kusumāñjalimutkṣipyāt saṃpūrṇāmūrdhvaṃ khecarī   na tatra dṛśyate coktapatitaṃ kusumaṃ bhuvi vaśīkuryāttu tatrasthaṃ khecarīṇāṃ sahastrakam   gopyetyāha  pūjane  naiva  dṛśyeta divi devagaṇairapīti saptākṣarasya sāmarthyamāha  kusumāñjaliṃ sampūrṇāmūrdhvamutkṣipyāt khecarīti kusumāñjaliṃ saptākṣarajaptaṃsampūrṇamutkṣipyādutkṣipedityarthaḥ sa ca khecarī khecarontarīkṣasthaḥ syāt  añjaleḥstrītvamārṣatvāt ata āha  na tatretyādi tatraiva dṛśyate na patati yataḥ kusumaṃbhuvi  sahastramityādi subodham   vāgīśaṃ mātaraṃ cāpyākṛṣya jānāti ca yathākramam divyaṃ divyakathāṃ caiva sañcāraṃ jyotiṣāṃ tathā   pātālagrāmāraṇyeṣu nagareṣu ca catuṣpathe ekavṛkṣe vīragṛhe śikhare vyomni vā tathā   vāgīśaṃ bṛhaspatiṃ tasya mātaraṃ vāṇīṃ divyaṃ divibhavaṃ vṛttāntaṃ jānāti  divyānāṃyoginīnāṃ kathā divyakathā jyotiṣāṃ grahāṇāṃ sañcāraṃ jānāti  pātāla iti saptasu pātāleṣu yad vṛttaṃ tajjānāti grāma ityādi nandigrāmādau araṇye mahāraṇye nagareṣu varddhamānādiṣu vīragṛhe kṣetrapālādyadhiṣṭhāne vyomnyākāśe śikhare parvataśikhare   smaranti hṛdayopahṛdayaṃ na dṛśyante devamānuṣaiḥ tasmādeṣu pradeśeṣu nityaṃ tiṣṭhanti sādhakāḥ   eṣu sthāneṣu hṛdayopahṛdayaṃ saptākṣaraṃ ye smaranti japanti te na dṛśyante devamānuṣaiḥ eṣu sthāneṣu tajjāpādadṛśyasiddhiriti bhāvaḥ tasmādeṣu pradeśeṣu nityaṃ tiṣṭhanti sādhakāityupasaṃhāraḥ eṣveva sthāneṣu japitavyoyaṃ mantra iti bhāvaḥ   raktavarṇaṃ tu vṛkṣāgre dhyātvā saptātmakākṣaram nāmayedāśvabhagnabhūdharāniti cānyathā   ātmakāye tu vinyasya bhūmau darbhāsane śayet saptātmakākṣaraṃ mantraṃ japedaṣṭottaraṃ śatam   svapne pradarśayet sarvaṃ kāryaṃ yacca manepsitam apamṛtyuhataṃ naṣṭaṃ anyatkāryaṃ ca yad bhavet   mantrajāpena khaḍgeṅguṣṭhe jale dīpetha darpaṇe mantrī sadātmayogena prasenamavatārayet   saptātmakākṣaramiti saptasaṃkhyātmakānyakṣarāṇi yasya sa tathā taṃ vṛkṣāgre dhyātvāvṛkṣaṃ nāmayet abhagnamabhinnam iti icchāpratibaddhatā darśitā bhūdharān śilāśailān  ātmakāya iti ātmakāryārtham ātmakāma iti pāṭhaḥ subodhaḥ  ātmakāye tviti  cakṣuḥśrotraghrāṇajihvākāyamanassu ṣaḍakṣarāṇi manasi  ca  phaṭkāraṃvinyasya darbhāsane śayey śayīta śeṣaṃ subodham āyuriyadvarṣāvadhīti kathayati mantraḥ śrīheruko vā mṛtyuhato mṛtyuhato mṛtyusakāśād gata ityarthaḥ naṣṭamadarśanībhūtaṃ deśāntarasthaṃ anyānyapi kāryāṇi sarvamityupasaṃhāraḥ tāmiti devatā kathayati  khaḍgādaucāṣṭottaraśataṃ japtvā prasenaṃ jyotiṣamavatārayet   vibhāvya saptadhā japtvā darśayecca śubhāśubham atha vīraḥ saptākṣaraṃ mantraṃ vinyasya bhedataḥ   vicintya vyādhitaṃ sūryamadhye japet sahastrakam  kṣaṇādaṅguṣṭhamātraṃ tu vijñānaṃ ca vibhāvayet  sphaṭikākārasadṛśaṃ darśayed vyādhipīḍitam   bhaved darśanamātreṇa vyādhibhaṅgo na saṃśayaḥ rogī rogavinirmukto bhavecca śaradinduvat   dārike dārikāyāṃ vā khaḍgādi darśayet tau śubhamaśubhaṃ vā kathayataḥ  athetyādinā vyādhiśāntimāha  sūryamadhye saptākṣaraṃ mantraṃ sākṣād gorocanādinā vinyasyalikhitvā dhyātvā vā tasya madhye vyādhitaṃ vicintya sahastraṃ vārān japet  bhedatovidarbhaṇataḥ sphaṭikākārasadṛśaṃ nirmalatvāt taṃ vyādhipīḍitaṃ darśayet  paśyeddhyāyediti yāvat sphaṭikākṣarasadṛśamiti pāṭhāntare sphaṭikavacchuklānyakṣarāṇisadṛśāni śobhanāni yasya sa tathā mantraḥ vibhāvayet tādṛśaṃ mantraṃ karaṃ vyādhipīḍitāya darśayet caturthyarthe dvitīyā iti vyākhyeyam kṣaṇādaṅguṣṭhamātramiti  tasyahṛdi cāṅguṣṭhaparimāṇaṃ vimalasphaṭikasamaṃ vijñānaṃ dhyāyāt kimbhūtaṃ sarvasminnānāvyādhayo yatastatsarvavyādhinirmuktaṃ kāyaṃ vijñānaṃ cāya bhāvayenmantraṃ japeditisamudāyārthaḥ   śaśimadhye vāmahaste vinyasyaivaṃ hi cakrakam sphaṭikākṣarasaṃkāśaṃ vinyastaḥ sarvavyādhitaḥ   yogāntaramāha  śaśītyādi vāmo hasto yasya tad vāmahastaṃ cakrakam vāmahaste śaśibimbaṃ vicintya tatra navakoṣṭhaṃ cakraṃ tasya madhye om pūrve hrīḥ  dakṣiṇeha  paścime hṛ uttare hla punarmadhye hū koṇacatuṣṭaye phaṭ iti saptākṣaro mantraḥ ṭakāraṃ vihāya saptākṣaratvam omkāramiti kecit ata āha  sphaṭikākṣarasaṃ kāśamiti  sphaṭikavacchuklatvādakṣarāṇāṃ saptānāṃ saṃvibhāgena kāśaḥ prakāśo yatratattathā cakram punaḥ kīdṛśaṃ vinyastaḥ sarvavyādhito yatra tattathā madhyasthasādhyacakravāmahastaṃ bhāvayedityupadeśataḥ   jvaro grahādyapasmāraṃ śūlaṃ kuṣṭaṃ tathaiva ca viṣajanyā vyādhayaśca sarvā eva na saṃśayaḥ   jvaretyādi sahārthe tṛtīyā daṣṭaviṣādīnāṃ rogo bhaṅgo yataḥ cakrāntardaṣṭaviṣādi rogam  ādiśabdāt sthāvarādiviṣam turavadhāraṇe sarve vigatā ādhayo yatastatsarvavyādhiḥ   śaśibimbākṣaraṃ dhyātvā vidravanti diśo daśam rātrau guhye ca gomāṃsaṃ piṣṭvā trimadhureṇa hi   jñātvā saptākṣaraṃ mantramaṣṭasahastreṇa homayet aparehni labhenmantrī svarṇaṃ palasahastrakam   daśasahastrahomena labheccāpi surāṣṭrakam athavā mantrarājaṃ tu yatra kutrāpi cintayet   sa tu tatraiva ca tadā jāyate nātra saṃśayaḥ śuklena jāyate śāntiḥ kṛṣṇena mārayet kṣaṇāt   raktena ca vaśībhūya sadya ākarṣaṇaṃ bhaved pītena sarvābhibhavanamiti śāstrasya niścayaḥ   pītenaiva tu nauyantragajasainyaparākramam śuklacintanamātreṇa mṛtyormocayate dhruvam   mahāvyālaśatagrastopyāśu daṃṣṭrāt prabudhyate viṣeṇa mūrcchito dṛṣṭvā tathaiva pratibudhyate   jvaragrahāpasmāragṛhītastu karaṃ dṛṣṭvā bibheṣyati muṣṭiṃ baddhvā jano yuddhe manasā ca japet sadā   yāvanna mucyate muṣṭistāvatsarvaṃ hi siddhyati udāyudhopi vai śatruryāvanmuṣṭirhi bandhitā   icchannapyāyudhaṃ tāvat prakṣeptuṃ naiva śakyate athavā sarvakaryeṣvevameva hi siddhyati   śaśibimbākṣaramiti pūrvavacchāśibimbavinyastasaptākṣaraṃ vāmahastaṃ dṛṣṭvā dhyātvāvyādhipīḍiotāya darśayet tena vāpamārjayet vidravanti diśo daśamiti teṣāmakṣarāṇāṃraśmayaḥ  kṣaradamṛtasvabhāvā diśaḥ pūrvādidiśo daśa vidravanti vyāpnuvanti  īdṛśasvarupākṣaraṃ vāmaṃ hastaṃ darśayettenāpamārjayediti bhāvaḥ homamāha  gomāṃsamityādi trimadhuraṃ guḍamadhuśarkarāḥ athavā mantrarājamiti yatra śāntyādyarthaṃ cintayettatra śāntyādi jāyate ityāha  tadā tasmin jāyate nātrasaṃśaya iti jāpamānamāha  śuklenetyādi sadya ākarṣayediti raktavarṇameva dṛṣṭvetivāmaṃ karaṃ saptākṣaram athavetyādinā mantrajāpina evameva sarvaṃ siddhyatīti siddhiliṅgaṃ darśayati   patraiḥ puṣpaiḥ phalaiścaiva tāmbūlairbhojanaistathā śarīrayogaḥ prathamaḥ dvitīyaḥ śaktikastathā   tṛtīyaṃ vākyataścaiva caturthaṃ nopalabhyate samudramekhalāyāṃ ca vṛkṣācchādite bhuvi   anena mantrarājenātra siddhirna saṃśayaḥ carācare traidhātuke śakyameva hitāhitam   iti śrīherukābhidhāne upahṛdayakarmasiddhividhipaṭalaḥ tricālīśatimaḥ   patrairityupayogibhiḥ tāmbūlairvicitraiḥ śarīrayogaḥ śarīrasandhāraṇam  dvitīyaḥśaktitaḥ śaktimān amanuṣyā api tasya kiṅkarā bhavantīti bhāvaḥ tṛtīyaṃ vākyataścaivetio vāksiddhiriti bhāvaḥ mantrarājaṃ cintitamityarthaḥ  mantraṃ mantramiti proktaṃtattvacodanabhāṣaṇam  iti vācā kāyena cittena śāpānugrahakartā yogī   hṛdayopahṛdasya karmakriyā tatsādhyaṃ kusumapātanādikāryaṃ tad vidhīyate yenāsaupaṭalaśceti sa tathā tricālīśatimastrayaścatvāriṃśattamaḥ iti śrīcakrasaṃvaravivṛtau tricatvāriṃśattamaḥ paṭalaḥ   ṣaḍyoginīnāṃ saptākṣārakarmavidhipaṭalaḥ catuścālīśatimaḥatha dūtīṃ samāsādhya saptākṣarasaṃyutaiḥ yatra karma samārabhya tatkṣaṇādāśu siddhyati   saptākṣaravidhānena vinyasya ṣaḍyoginīm  kare  ṣaṭsaṃsthitaṃ cakraṃ prakuryāt tādṛśaṃ vidhim   yena rupadharaṃ dhyātvā vāmena codanānvitam darśayate karaṃ yasya mukhenoccārya mantrarāṭ   atheti  ṣaḍyoginīmantrakarmaprasaraḥ prastūyate yatra dūtī sidhyati sākṣād bhavati sakarmaprasaraḥ kiṃkṛtvā prastūyata ityāha  karma samāarabhyeti ākarṣaṇakarmādi kṛtvākarmaprasaraḥ prastūyata iti yojyam kairityāha  samāsādhya saptākṣarasaṃyutairiti  saṃvibhajyātmanā sādhyaḥ sādhanīyaḥ ṣaḍyoginīmantraḥ tasya saṃyutāni saṃyogadhyānāni karmāha  karetyādi om hā hrī hre hu hū phaṭ saptākṣaro mantraḥ ṣaḍyoginyaḥtāḥ saptākṣaraṣaḍyoginīḥ karamadhye vinyasya sādhyamākarṣayediti sambandhaḥ  vinyāsaṃvaktumāha  ṣaḍityādi ṣaṇṇāmārāṇāṃ saṃsthānena sthitaṃ cakraṃ yatrākarṣaṇe tat ṣaṭsaṃsthitaṃ cakraṃ kriyāviśeṣaṇam atastu viśeṣe vāma iti karamadhyaviśeṣaṇam ṣaṭ saṃsthitaṃ cakraṃ yathā bhavati tathā tamākarṣet karaṃ yasmai darśayati ata āha  darśayatekaraṃ yasyeti kiṃkṛtvā karaṃ kasmai darśayatītyāha  yasyākraṣṭavyasya rupaṃ dharatīticakraṃ dhyātvā punaḥ kiṃkṛtvetyāha  mukhenoccārya mantrarāḍiti dvitīyālope  ṣaḍ yoginī sambandhinaṃ saptākṣaramuccārya mukheneti viśeṣitaṃ bhāvanīyatvāt kiṃbhūtaṃ mantrarājamityāha  codanānvitam ṣaḍāracakraṃ vāmakare vicintya tatra madhye om pañcāreṣu hā hrī hre hū phaḍiti ṣaḍakṣarāṇi vinyaset tatkiraṇajālenāṅkuśākāreṇanīyamānaṃ vibhāvya sādhyaṃ tasmai karaṃ cakrānvitam om hā hrī hre hū phaṭdevadattamākarṣayeti codanānvitaṃ mantramāvartayan sākṣātkaraṃ darśayastamākarṣayatīti samudāyārthaḥ   dhruvamākarṣayet tasya raktacandanarājikā sādhyapādasya dhūlīṃ ca lavaṇaṃ hi tathaiva ca   ekīkṛtya parīkṣyātha manthayecca karadvaye yoginyai juhuyād rātrau caṇḍālāgnau yaṭhāvidhi   citāgnau vā huneccūrṇa sādhyasyābhimukhī bhavet etatprayogamārabhya śataṃ yāvajjapettathā   dhruvamākṛṣyate tena sādhyātmaka eva hi etatprayoge siddhe tu vaśīkuryāddhanaṃ naram   nānyathā vacmyahaṃ tasya gṛhītvā pādadhūlikām lohacūrṇena saṃmiśrya veṣṭyaṃ śmaśānakarpaṭe   catuṣpathe saptajaptvā khanedaṣṭāṅgulāṃ kṣitim taccūrṇaṃ gopayettatra ripunāmasamanvitam   bhaviṣyati parābhūtaḥ gokṣīreṇa japedyadi tadeva cūrṇaṃ yatnena punaḥ pratyānayanaṃ bhavet   taccūrṇagrahaṇāccāpi siddhireva na saṃśayaḥ pañconmattakaṃ saṃyojya veṣṭyaṃ śmaśānakarpaṭe   ripunām likhettatra śatoccāreṇa jāpayet śmaśāne tadgopanena sādhya unmattako bhavet   utkhanya gokṣīreṇa snāpayitvā prayatnataḥ muktaśca pratyānayanaṃ yāti siddhiṃ na saṃśayaḥ   iti śrīherukābhidhāne ṣaḍyoginīnāṃ saptākṣarakarmavidhipaṭalaḥ  ścatuścālīśatimaḥ   raktacandanādi yoginā mantreṇa karadvayena nirmathya cityagnau caṇḍālāgnau vā tathaivacodanānvitaṃ juhuyāt yathāvidhīti raktacandanādisaṃvidhānādikaraṇaṃ vidhiḥ  prakṛṣṭoyogi yatra tatprayogaṃ havanamidam śrīherukāśrayāt tānyeva raktacandanādīni dhūlīṃ sādhyapādasaṃbandhinīṃ ca ripunāmasamanvitamiti codanānvitam śucikṣīreṇa gavyena kṣīreṇapratyānayanamiti bhāvaḥ śeṣaṃ subodham   saptākṣarasvarupāḥ ṣaḍyoginyastāsāṃ karmākarṣaṇādi vidhīyante yenāsau paṭalaśceti sa tathā catuścālīśatimaścatuścatvāriṃśattamaḥ iti śrīcakrasaṃvaravivṛtau catuścatvāriṃśattamaḥ paṭalaḥ   ṣaḍyoginīkarmavāksiddhyākarṣaṇavidhipaṭalaḥpañcacālīśatimaḥatha karmavaraṃ śreṣṭhaṃ vāksiddhiprasādhakam karavīraraktapuṣpāṇi śatamaṣṭottarāṇi ca saṃgṛhya gāvīkṣīreṇa śatajaptaṃ tu kārayet   idānīṃ ṣaḍyoginīkavacamantreṇa śeṣākṣaraṣaṭkātmakamantrakarmaprasarapaṭalamāha athetyādi  atheti ṣaḍyoginīkavacamatrākṣarasaptakātmakamantrakarmaprasarakathanānantaram karmavaraṃ ṣaḍakṣaramantrasambandhi bhavatīti jñeyam om va yo mo hrī hū hū phaḍitimantrastasya karma tatsiddhiprasādhakam vācā sādhasya siddhiḥ sākṣātkriyā  etadevāha  karavīretyādi aṣṭottaraṃ śataṃ raktakaravīrakusumāni gavyakṣīreṇa yatnataḥsaṃskārataḥ sekāt aṣṭottaraśatajaptāni kuryāt   sakṛjjaptena puṣpeṇa liṅgamūrdhni tu tāḍayet evaṃ dine dine kuryāt saptāhaṃ susamāhitaḥ   tatastvekādaśe divase gṛhyatāṃ kusumāni tu mahānadyāṃ tu vai gatvā ekaikaṃ tu pravāhayet   tataḥ sakṛjjaptena ekaikena puṣpeṇa liṅgamūrdhni tāḍayet evaṃ saptadināni kuryāt susamāhito devatāyogī tatastvekādaśe divase tviti saptāhānantaram turevārthe yāvadekādaśaṃ divasaṃ syāt tāvat catvāri dināni na tāni saṃgṛhītavyāni  kintutāvatsu dineṣu tatra mantropi trisandhyaṃ japitavyaḥ ata eva turviśeṣe  ekādaśedivase sadgṛhyatāṃ samyagaviparītamālokya gṛhyatām granthatāmiti sāmānyakarmaṇi granthanasūtrañca karavīravalkalasyetyupadeśaḥ viśeṣamāha  kusumāni tviti turevārthe tānyeva kusumānītyarthaḥ mahānadī śoṣarahitā tuḥ samuccaye vaistadātvārthe turavadhāraṇe na kadācid vai   sarvāṃstānanupūrveṇa sakṛjjaptaṃ prayojayet nadyāṃ paścimapuṣpaṃ tu pratistrotaṃ pravāhitam   taṃ gṛhyodakena saṃyuktaṃ dantairna saṃspṛśet pibet vācāsiddhi ddha stu sādhako guhyatantre vinirgatam   kathaṃ pravāhaṇamityāha  sarvāṃstānanupūrveṇeti tāḍanakāle paṃktiśaḥ prathamādi kusumasthāpanaṃ jñātvā kuryāt tathaiva granthanaṃ tadānupūrvyā pravāhaṇam granthanakālānupūrvīceti kecit  paścimapuṣpaṃ tāḍanakālasya paścimapuṣpaṃ granthanakālasyeti kecit pratistrotaṃ prapāti vāhi tam strotovegamatikramya mantrasāmarthyena pratīpaṃ yāti tat śeṣaṃ subodham vācāsiddhiryasya sa tathā sādhakaḥ guhyatantravinirgataṃ prakaraṇamitibhāvaḥ   yoginīyogamudrāṃ baddhvā śatamaṣṭottaraṃ japet sādhyasyābhimukho mantrī sādhyasyaivodare sthitam   kaniṣṭhikāṃ cālayeddhīmān trisandhyaṃ tanmanaḥsthitaḥ brahmaghnopi saptāhāt śakrādivaśamā nayet   sādhyapratikṛtiṃ kṛtvā raktacandanadhūlinā trikaṭukena liptāṅgaṃ sikthakena pralepitam   tāmrasūcyā tu tāṃ biddhvā guhyasthāne tu sādhakaḥ nirdhūmairkhadirāṅgāraistāpayet saptāhād budhaḥ   japtena śatāntebhiḥ nṛpatiḥ sāmantaḥ sapurohitaḥ antaḥpuraṃ saparivāraṃ drutamākarṣayettataḥ   nṛpateḥ saparivāraṃ bhūrjapatre tu lekhayet pretālaktakarocanayā likhennāma vidarbhitam   yasyābhimukho japet khadirānalena  pratāpayet  pretālaye prasiddhyarthaṃ tāpayed yāvat sikthakaṃ na līyeta   tāpyamānaṃ tu rājānaṃ sa cakravartinamākarṣayati pādadhūliṃ ti sādhyasya raktacandanameva ca   yoginīyogamudrāṃ paryaṅkaṃ baddhvā vajrabandhaṃ kṛtvā madhyamādvayamukhenāṅguṣṭhadvayamukheyojayitvā tarjanīdvayamutthāpya parasparāgrābhyāṃ yojayediti yoginīyogamudreti kecit yonimudrāmiti kvacitpāṭhepīyameva sā mudrā anantaraṃ japa iti ca jñeyam  kathaṃjapedityāha  sādhyasyetyādi kaniṣṭhāṃ ṣaḍyoginīṣaḍkṣaramālāṃ savidarbhāṃ yantragatāṃkṛtvā sādhyapādadhūlyādikṛtāyāḥ sādhyapratikṛterudare nikṣiptām cālayejjapet  kiṃ bhūto japedityāha  sādhyasya pratikṛtigatasyābhimukhaḥ trisandhyaṃ tanmanaḥsthitaḥśakrādivaśamānayet aṣṭottarāṣṭottaraśatasaptāhajāpāt ṣaṭpañcāśaduttarasaptaśatāntāḥ taiḥ śatāntebhiḥ śatāntairākarṣet tata iti sāmagryāḥ śeṣaṃ subodham   śmaśānotsṛṣṭaṃ bhasma ekīkṛtya tu sādhakaḥ  nirdhūmaiḥ khadirāṅgāraiḥ tāpayecca prayatnataḥ   karadvayena tāṃ dhūliṃ nirmathya homayet siddhiṃ yāvad homitvaṃ gṛhītvā dhūlimeva hi   śvāsaṃ nirudhya vi ni kṣiptāṃ tāṃ tatra nikhaned dhruvam  mūrcchitā cetanarahitā klīnā kliṣṭā caiva vimohitā   tāpyamānaṃ pratikṛtiṃ śmaśānotsṛṣṭaṃ bhasma vā śoṣitam nikhanet tasya dhūlimiti  homadhūlim śeṣaṃ subodham   āgacchati vāyuvegena nipatati sādhakopari paśuṃ vā yadi vā dūtīṃ kārayed  vibhajed budhaḥ    tato vai kārayet karma dūtīgrahaṇameva ca karavīralatāṃ gṛhya sārdrāṃ bāhupramāṇataḥ   yasya mantrābhisaṃlikhya karmakasya tu sādhakaḥ jvalamānepi cintyagnau kṣipet  caiva latāṃ punaḥ    sa tvari taṃ ta to gṛhya yāvatsā na dahyate vidyayā saptajaptaṃ tu yamanusmṛtya bhrāmayet   paśumityādinā prayogāntaramāha  puruṣaṃ striyaṃ vā kārayet svābhimataṃ karma tataḥ kāraṇādeva dūtīgrahaṇam dūtīnigrahaḥ sārdrāṃ bāhupramāṇata iti  ārdrāṃbāhupramāṇām karavīralatāṃ gṛhītvā yasya mantrābhisaṃlikhyeti yasya nāmavidarbhaṇenamantraṃ tamevābhilikhyetyarthaḥ karmakasya tviti puruṣasya striyo vā viparyaye ṣaḍyoginīkavacāparākṣaramantreṇa sa iti puruṣaḥ  sā vā strī   tatkṣaṇāt vāyuvegonāgacchati varastriyāṃ svarupiṇī karavīraraktapuṣpaṃ tu śatajaptaṃ puṣyayogena sādhakaḥ   gorocanayā viliptaṃ puṣpaṃ udakena saṃsthitam avatīrya mahānadyāṃ nābhimātrajale sthitam   karasampuṭamadhyasthaṃ sahastrajaptaṃ ca vidyayā karadvayena sampūrṇajalena sahitaṃ pibet   ata āha  varastriyāṃ vā svarupiṇīti varastriyāmiti varastriyam  vāksiddhiprayogāntaramāha  karavīraraktapuṣpamityādi puṣyanakṣatreṇāṣṭottaraśatajaptaṃ kṛtvāgrahītavyam tato gorocanayā viliptaṃ tamiti tatpuṣpaṃ udakena madanena saṃsthitam tatrāṣṭottaraśatajaptaṃ kurvīta tato mahānadyāṃ nābhimātre jalevatīrya sahastraṃ japet karadvayeneti sahastrajāpānantaramuttarasādhakena sādhakasyāñjalau nikṣiptaṃ sampūrṇamabhagnakeśarādi jaleneti yatra tatpuṣpamuttarasādhakakarasaṃpuṭasthaṃ bhūtaṃ karadvayena svakīyena   tatastasya bhavetsiddhirvācāsiddhistu sādhakaḥ rājānaṃ rājapatnīṃ vā manasākarṣayed dhruvam   vaśaṃ ca kurute kṣipraṃ sa devāsuramānuṣān vācayā mārayet kruddho asyoccāṭanameva ca   nigrahaṃ kurute vācā evameveti sādhakaḥ stambhayennadīṃ śakaṭaṃ yantraṃ vācāmātreṇa sāgaram   gajavājitathāmeghān puruṣaṃ vātha pakṣiṇam vācayā kurute sarvā manasā yanmanepsitam   vāksiddheḥ prayojanamāha  rājānamityādi vācayā mārayet kruddho syoccāṭanameva ceti asamānasyoccāṭanamasyoccāṭanam gajaśca vājī ca tathābhūto meghastathāmeghaḥ gajavājitathāmeghāḥ tān yanmane cchata iti yatra manasa icchā tatkarṣaṇādikurute   ākarṣaṇaprayogaṃ tu sarvastrīmohakārakām raktakusumaṃ tu saṃgṛhya karavīrasya saṃharet   vidyayā saptajaptasya yonimadhye nidhāpayet sampuṭīkṛtya taṃ puṣpaṃ guhyasthāne niyojayet   śatamekaṃ japenmantrī advayajñānayogavān taiḥ puṣpairyonimadhyasthairgṛhyamekaṃ tu sādhakaḥ   yaṃ tāḍayati puṣpeṇa tatkṣaṇāt sa vaśī bhavet vihvalācetanarahitā paravaśā sarvāṅgasandhiṣu   vaśaṃ ca kurute kṣipraṃ pratyayaścennivartate etatpratyayasiddhistu amoghavaśakārakaḥ   iti śrīherukābhidhāne ṣaḍyoginīnāṃ karmavāksiddhyākarṣaṇavidhipaṭalaḥ pañcacālīśatimaḥ   ākarṣaṇetyādinā prayogāntaramāha  tacca subodham pratyayaścet nivartata iti cetanāvati pratyayo na tu kāṣṭhapāṣāṇādau   ṣaḍyoginīkavacamantrāparaṣaḍakṣarātmako mantraḥtasya karma ṣaḍyoginīkarma  taccavāksiddhyā vāṅniṣpattyā ākarṣaṇaṃ tad vidhīyate yenāsau paṭalaśceti sa tathā pañcācālīśatimaḥ pañcacatvāriṃśattamaḥ iti śrīcakrasaṃvaravivṛtau pañcacatvāriṃśattamaḥ paṭalaḥ   pañcahakārakarmavidhipaṭalaḥ ṣaṭcālīśatimaḥatha hakārapañcakasya sarvakarmaprasādhakaḥ yena vijñātamātreṇāśusiddhiḥ pravartate   idānīṃ hakārapañcakasya karmāha  athetyādi atha hakārapañcakakarma prakriyate hakārapañcakasyeti hakārapañcakasya karma kāryaṃ tatprasādhako yogī hakāravistarasyetivā   hā hī hai hau haḥ pañcahakārahastau tu saṃmarddayet codanānvitasya mukhenāpi rudhiraṃvahati tatkṣaṇādeva mārayedripum   sva śva śoṇitaṃ kapālasthamanāmikārudhireṇa marddayet yāvat śoṣamāyāti tataḥ sādhyo vinaśyati   yadi kruddho dīptena japetsaṃraktalocanaḥ rājānaṃ mārayatyāśu sasainyabalavāhanam   hakārapañcakamāha  hā hī hai hau haḥ iti hakārapañcakam ṣaṣṭhaṃ svaraṃ vināṣaḍvīrakavacamantroddhāraśeṣapañcasvaraviśeṣato hakāraḥ pañcahakāreṇa pañcabāṇayuktauhastau sammarddayediti sambandhaḥ ata āha  pañcahakārā rau yau  ha stau cetipañcahakārahastau pañcāraṃ cakraṃ hastayorvicintya sākṣādvā vilikhya tatra pañcākṣarāṇivicintya vilikhya vā tau mṛdrīyāditi samudāyārthaḥ pañcaśabdasya vyaktyarthatvādukārasyāpi grahaṇe hā hī hū hai hau haḥ iti ṣaḍ hakāra eva pañcahakāro mantraścaṣaḍakṣaramiti kecit mukhenāpi rudhiramiti pañcasu śirāsu sūcyākāreṇa mukhenaviddhvā rudhiramākṛṣyamāṇaṃ kapālasthaṃ cintayediti tatastatkṣaṇādeva sa ripuṃ mārayati  prayogāntaramāha  śvaśoṇitamityādi anāmikā anapatyā tasyā rudhiraṃrajaḥ śoṣamāyāti ūṣmāyata ityarthaḥ pañcahakārajapādevaṃ kāryam yadi kruddhaityādinā japamānasiddhimāha  viṣarājikādinā hastataladvayaṃ vilipya tadupari haritālasphaṭikādinā kākapakṣalekhanīgṛhītena pañcahakārān pūrvavad vilikhya dhyānenāpitathā dṛṣṭvā khadirāṅgāravahnau vā sādhyapādadhūlīḥ karadvayena saṃmardya juhuyānnāmaprakaraṇapūrvakam  tenaiva mantreṇa tato mukhena rudhiramudvamya mriyate ripuriti kecit   mārjāra nakulebhyaśvānakākavakajambukaḍākinībali homayet āśusiddhikarā hyete asmin tantre na saṃśayaḥ   homaprayogamāha  mārjārityādi ibhya īśvaraḥ jambuka ārṣatvāt eteṣāṃ māṃsenaḍākinīnāṃ balipūrvako homaḥ taṃ ḍākinībalihomamācaritavya iti ḍākinībalihomayet  tanmāṃsamanena mantreṇa vidarbhaṇapūrvakaṃ juhuyāditi bhāvaḥ āśusiddhikarārājyādisiddhikarāḥ eta iti mārjārādayaḥ   śaśakādīnāṃ romāṇi rajjuṃ kṛtvā sahastrābhimantrya yasya gale badhnāni sa tādṛśo bhavati   hastaṃ sahastrābhimantritaṃ kṛtvā karavīrakusumaire kaikākṣaraṃ saṃyojya gurviṇīṃ saṃspṛśet  garbhaḥ saṃkrāmayati mukte mokṣaḥ yaṃ tarjayati taṃ mārayati punarjīvāpayati   iti śrīherukābhidhāne pañcahakārakarmavidhipaṭalaḥṣaṭcālīśatimaḥ   śaśakādīnāmiti ādiśabdācchṛgālādergrahaṇam sahastreti nirvibhaktikam  hastaṃca sahastrābhimantritaṃ kṛtvā garbhavatīṃ karavīrakusumaiḥ saha tena saṃspṛśet  tena kimityāha  garbhamityādi ekaikākṣaraṃ saṃyojyeti pañcalakṣajāpādanantaraṃ tataḥ karmayogaiti bhāvaḥ  mukte mokṣaḥ iti kareṇa tasyāḥ śarīre mukte garbha  strāvo  mokṣaḥ   ṣaḍyoginīkavacamantraprayogeṣu vajravārāhīyogaḥ anyatra śrīherukayogaḥ  hakārapañcakakarmahastasammarddanāsiddhirvidhīyate yenāsau paṭalaśceti sa tathā  ṣaṭcālīśatimaḥ ṣaṭcatvāriṃśattamaḥ iti śrīcakrasaṃvaravivṛtau ṣaṭcatvāriṃśattamaḥ paṭalaḥ   sarvabuddhaḍākinīmantrasya sarvakarmavidhiṭalaḥ saptacālīśatimaḥathātaḥ saṃpravakṣyāmi sarvaḍākinī taddhṛdi anenoccāritenāpi sarvasiddhiphalodayam   idānīṃ vajravārāhyupahṛdaya mantrakarmaprasaramāha  athāta ityādi atheti hakāra pañcakakarmaprasarakathanānantaram sarvaḍākinī taddhṛdi sampravakṣyāmīti sambandhaḥ  sarva ḍākinīvajravārāhīhṛdayamantraḥtasya hṛdi hṛdayam vajravārāhyā upahṛdayamantra ityarthaḥ om vajravairocanīye svāheti ataḥ sampravakṣyāmi yataḥ sarvasiddhiphalodayo bhavati ata āha  anenetyādi japtenānena sarvasiddhiphalodayaṃ ca saṃpravakṣyāmi  tasyāupahṛdayasya kathayiṣyamāṇatvāt kathaṃ sarvaḍākinī taddhṛdimiti cet tatkarmaprasarasyaniyatabhāvitatvāt   tato ḍākinīmahāvidyājapyamānayā sarvavarṇānāṃ vaśamānayati satatajaptena mahatīṃśrīmutpādayati narāsthimayaṃ kīlakaṃ ṣaḍaṅgulāṣṭaśatābhimantritaṃ kṛtvā yasya dvārenikhanet tasya gotrocchādo bhavati kṣetre goṣṭhe mahiṣahastyaśvasthāne nikhanet tasyavināśo bhavati   tata iti phalahatoḥ ḍākinīmahāvidyā cāsau japyamānā ceti sā tathā tayā ṣaḍaṅguleti nirvibhaktikam gotrocchāda iti tasya jātayopi samucchinnā bhavantītibhāvaḥ   atha rājānaṃ rājamantriṇaṃ vā vaśīkartukāmo rāhadvāre mṛṇmayena pratikṛtiṃ kṛtvāaṣṭāṅgulaṃ sthāpayed budhaḥ prathame dine trīṇi mātuluṅga phalāni kusumamiśrāṇiśatasahastraṃ juhuyāt vaśyo bhavati anenaiva mantreṇā karṣaṇastambhana śoṣaṇamohanajambhanavācāpahārīkaraṇā ndhatvamūkatvaṃ visarjanaṃ ca karoti   mṛṇmayīṃ pratikṛtimiti tasya hṛdi bhūrjādigataṃ tannāma tanmantravidirbhitam  rājadvāre gopayet aṣṭāṅgulamiti tanmānamadhaḥ khātvā gopayedityarthaḥ tatonyatra mātuluṅgakusumāni trīṇi hotavyāni tatonyad dviraṣṭasahastrāṇi tānyeva juhuyāt   atha puruṣaṃ strīkartukāmena mṛtanarapuṣpāṇi kākāṇḍīphalāni bubhukṣitasyapādau carmanakhādisaṃgṛhya samabhāgāni kārayet śaśakarudhireṇa piṣayet  ekādaśaguḍikāṃ chāyāśuṣkāṃ kārayet evaṃ sudivase haste baddhvā dvādaśame divase yasyaśirasi cūrṇaṃ dadāti sa strī bhavati   atha puruṣaṃ śvānaṃ kartukāmaḥ puṣpaloho nakulamastake sthāpya saptarātryāṣṭasahastraṃjapet  aṣṭame divase kuṅkumena samaṃ kṛtvā aṣṭaśatābhimantrya cūrṇaṃ juhuyāt  tadbhasma yasya śirasi dadāti sa śvāno bhavati pratyānayane rātrau sandhyā yāṃ vā ḍākinīṃ mahatīṃ pūjāṃ kṛtvā baliṃ dadyāttataḥ svābhāviko bhavati   dravyamadravyaṃ kartukāmaḥ kanakaphalāni aṣṭaśataṃ juhuyād dravyamadravyaṃ bhavati harītakīṃ juhuyāt svābhāviko bhavati athonmādaṃ kartukāmaḥ mahāśakunivāsaṃjuhuyāt saptame divase anmādaṃ bhavati pratyānayane tuṣān juhuyāt praśamayati viḍāliromāṇi somagrahe saṃgṛhya yasya nāmnā mantreṇa juhoti sa bhasma gṛhya yasyaśirasi dāpayati sa viḍālo bhavati punarjayet svābhāviko bhavati   kākasnāyurajjuṃ gṛgyābhimantrya yasya gale badhnāti sa kāko bhavati  evaṃkākakapotakamayūravakolūkaśa śye nakagṛdhrarupadhārī bhavati govālaṃ rajjuṃkṛtvā aṣṭaśatābhimantrya yasya gale badhnāti sa go bhavati yasya yasya sattvasyasnāyurajjuṃ gṛhyābhimantrya gale badhnāti sa tādṛśo bhavati yasya kasya catuṣpadaḥ rajjuṃkṛtvābhimantrya gale badhnāti tadrūpadhārī bhavati mukte mokṣaḥ dhānyamabhimantryamahādhanapatigṛhe kṣipet śeṣeṇātmānamabhiṣiñcya saptarātrau sarvadhanānyākarṣayati   iti śrīherukābhidhāne sarvabuddhāḍākinīmantrasya sarvakarmavidhipaṭalaḥ saptacālīśatimaḥ   kākāṇḍīphalāni mahākālaphalāni bubhukṣitaḥ kākaḥ puṣpaloho lohakīṭa  kanako dhuttūrakaḥ mahāśakuniḥ pecakaḥ kākasnāyuḥ kākaśirā  śeṣeṇeti paścāt etaduktaṃ syāt dhānyaprakṣepānantaraṃ tanmantrābhimantritena jalenātmābhiṣekāt saptarātrajāpī dhanānyākarṣati   sarvabuddhaḍākinīmantrakarmāṇi vidhīyante yenāsau paṭalaśceti sa tathā  saptacālīśatimaḥ saptacatvāriṃśattamaḥ iti śrīcakrasaṃvaravivṛtau saptacatvāriṃśattamaḥ paṭalaḥ   sarvavīraḍākinyālayagopyamaṇḍalavidhipaṭaloṣṭacālīśatimaḥathānyatsaṃopravakṣyāmi sarvaḍākinī yacchubham hṛdayaṃ sarvayoginyaḥ sarvakāmārthasādhakam   athetyupahṛdayamantrakarmaprasarakathanānantaram anyamantraṃ sampravakṣyāmi tacca hṛdayam ata āha  sarvaḍākinīti sarvaḍākinyo yatra tattathā hṛdayam yacchubhamiti yasmādarthe yataḥ śubhaṃ yataśca ḍākinyo jāyante yajjāpātsākṣād bhavanti  aśeṣāṇāṃsattvānāṃ sarvakāmārthasādhakatvāt sarvakāmārthasādhako yogī yato bhavati   yasya smaraṇamātreṇa trailokyamapi kampate anusmaraṇamātreṇa samyaksiddhiḥ krameṇa tu   yasya smaraṇamātreṇa trailokyamapi kampate yasyāśca smaraṇamātreṇa trailokyamapikampate yataśca samyaksiddhiḥ saṃbodhiriti krameṇa bhavati taddhṛdayaṃ mantraṃ saṃpravakṣyāmīti yojyam   hāsvā ṭpha hū hū yenīrṇavajrava yenīkiḍāddhaburvasa om   taṃ hṛdayamantramāha  hāsvetyādi gopito mantraḥ om sarvabuddhaḍākinīye vajravarṇanīye hū hū phaṭ svāheti pāṭhanīyam   ayaṃ mantraḥ paṭhitasiddhaḥ sarvakarmakarāḥ śubhāḥ ḍākinīnāṃ yoginīnāṃ tu khaṇḍarohā lāmayastathā   ayaṃ mantraḥ paṭhitasiddha iti likhanādirahitaḥ tataśca sarvakarmāṇi prāguktānikartuṃ śīlaṃ yeṣāṃ te sarvakarmakarā yoginaḥ śubhā viśuddhāḥ sarvakarmākaraḥ śubha itipāṭhe mantraviśeṣaṇam kasyāyaṃ mantra ityāha  ḍākinīnāmiti ḍākinyāḥ  yogi nīnāmiti rupiṇyāḥ tuḥ samuccaye khaṇḍarohā lāmayastatheti khaṇḍarohā lāmayorapīti bhāvaḥ   yoginīnāṃ tu sarveṣāmevammantraḥ prakīrtitaḥ pātāle yadi vā svarge martye vāpi tathā punaḥ   yatkiñcit vartate karma  sarvasiddhikaraḥ śubhaḥ  tatsarvaṃ sādhayenmantraḥ sarvasiddhiprasādhakaḥ   nātaḥ parataraṃ kiñcit triṣu lokeṣu vidyate anuttaramidaṃ yasmād divyopāyapradeśakam   tathā sarveṣāmiti sarvāsāmeva vajravārāhyādīnām evammantra īdṛśo mantraḥ sarvakarmakaratvamuddiṣṭaṃ nirdiśati  pātāletyādi vartata iti lokatraye jñāyate  sarvasiddhiprasādhakaḥ nātaḥ paraṃ kimapi sādhanamastītyarthaḥ kuto mantroya sarvasādhakaityāha  anuttaramityādi idamiti hṛdayam divyānupāyān pradiśatīti divyopāyapradeśakam   sarvaḍākinyālayaṃ vakṣye samāsānna tu vistarāt likhitvā parvataṃ divyaṃ nānāpuṣpaphalodayam   tasyopari bhāvayennityaṃ ḍākinyo lāmayastathā yoginyaḥ khaṇḍarohā vai vīrāṇāṃ vīrameva ca   uddiṣṭaṃ yoginīnyāsaṃ nirdiśannāha  sarvetyādi bhāvayitveti vaktavye likitvetiyaduktaṃ tallikhanepyevamapi sādhanāya parvatamiti sumerum tasyopari bhāvayennityamiti  prabandhanityaṃ kūṭāgāramityarthaḥ tatheti kūṭāgāropari ḍākinyādayo bhāvyā sādhanakrameṇa  ata āha  ḍākinya ityādi vīrāṇāmiti vīraiḥ khaṇḍakapālyādibhiḥsaha caturviṃśatiyoginyaḥ pracaṇḍādayo bhāvyā iti jñeyam ḍākinya ityādiṣu bahutvātkākāsyādayopi vīrameva ca śrīherukamevāpi bhāvayediti yojyam   hā hā he heti caturviṃśativīrāṇāṃ ḍākinījālasaṃvaram vajrasattvaṃ vairocanaṃ padyanarteśvaraṃ tathā   śrīvajraherukaṃ caiva ākāśagarbhaṃ hayagrīvameva ca ratnavajraṃ mahābalaṃ virupākṣaṃ bhairavaṃ tathā   vajrabhadraṃ subhadraṃ vai vajrahūkārameva ca mahāvīraṃ vajrajaṭilaṃ tu aṅkuriṃ vajradehakam   vajraprabhamamitābhaṃ surāvairiṇaṃ vikaṭadaṃṣṭriṇameva ca kaṅkālaṃ mahākaṅkālaṃ khaṇḍakapālinamādi tu   caturviṃśativīrāṇāṃ sarvaṃ vyāptamakhiolaṃ jagat vīrāṇāṃ ḍākinīścaiva yoginyaḥ pracaṇḍādayastathā   cakrasthāstu draṣṭavyāḥ sarvakāryeṣu ca sādhakaḥ cakrātmaṃ bhāvayennityaṃ siddhikāmaḥ susamāhitaḥ   kīdṛśāḥ kiyantaste vīrā ityāha  hā hā he he ityādi hāsopalakṣitāṃścaturviṃśativīrāṇāṃ vīrānityarthaḥ ḍākinījālasaṃvaraṃ vibhāvayediti pūrvoddeśanirddeśaḥ vīrāṇāṃ vyatikrameṇa pratinirdeśamāha  vajrasattvamityādi bhāvayeditisambandhe sarvatradvitīyā  khaṇḍakapālinā namādi  tviti ādītyādau ādau sthitena khaṇḍakapālinā saha mahākaṅkālādīn bhāvayedityarthaḥ saṃkhyādvāreṇopasaṃhāramāha  caturviṃśativīrāṇāmiti caturviṃśatyā vīraiḥ sarvamāṇḍalaṃ śarīraṃ ca  ata āhajagaditi  asya śarīravācakatvāt khaṇḍakapālī mahākaṅkālaḥ kaṅkālo vikaṭadaṃṣṭrī surāvairī amitābho vajraprabho vajradehaḥ aṅkuriko vajrajaṭilaḥ mahāvīrovajrahūkāraḥ subhadro vajrabhadro bhairavo virupākṣaḥ mahābalo ratnavajro hayagrīvaākāśagarbhaḥ śrīherukaḥ padyanarteśvaro vairocano vajrasattvaḥ ityebhiraṣṭabhiḥ khaṇḍakapālādibhirvajradehāntaiḥ kṛṣṇaścittacakraṃ kṛṣṇam aṅkurādibhirvirupākṣāntai raktai raktaṃvākcakram  mahābalādibhirvajrasattvāntaiḥ śvetaiḥ śvetaṃ kāyacakram eteṣāṃ dvibhujatvaṃcaturbhujatvaṃ vā ācāryamatena śiraḥ śikhā dakṣiṇakarṇaśiraḥ pṛṣṭhavāmakarṇabhrūmadhyanetradvayabāhumūladvayakakṣadvayastanayugalanābhināsikāmukhakaṇṭhahṛdayameḍhraliṅgagudorujaṅghāmaṅgulipādapṛṣṭhatadaṅguṣṭhajānudvayeṣu khaṇḍakapālādayaḥ pracaṇḍāyuktā bhāvyāḥ itthamebhiḥśarīravyāptiḥ piṇḍārthamāha  vīrāṇāṃ vīrāḥ ḍākinī ḍākinyaḥ tā eva yoginyaḥ  tāścapracaṇḍādayaḥ cakrasthāstu draṣṭavyā iti cakravyāptiranena sūcitā sarvakāryeṣuśāntyādiṣu kenetyāha  sādhaka iti yadi sādhako bhavati tadānenetyāhatam  etadupasaṃharannāha  cakrātmaṃ bhāvayennityamiti vīravīriṇījātaṃ cakrātmakaṃ bhāvayedityarthaḥ   pūrvoktena vidhānena japed ḍākinījālasaṃvaram mahācakraṃ sarvasiddhisthānaṃ sarvasiddhyālayaṃ tathā   pūjopasaṃhāramāha  pūrvoktenetyādi bāhyaguhyamanomayatatsvarupābhiḥ pūjābhirityarthaḥ pūjyamāha  ḍākinījālasaṃvaramiti mahācakraṃ mahāsiddhyālāṃ tatheti paryāya kathā   subhāṣitaṃ buddhakoṭīnāṃ vīrāṇāṃ koṭimeva ca ekaikasya tu yoginyaḥ koṭisaṃkhyā tu parivṛtāḥ   atītādīnāṃ tathāgatānāmitthaṃ matamāha  subhāṣitamityādi buddhakoṭīnāṃsubhāṣitaṃ tantramidam kartari ṣaṣṭhī vīrāṇāṃ koṭimeva ceti koṭyaiva yoginīnāṃbahutvamāha  ekaikasya tu yoginyaḥ koṭisaṃkhyā tu parivṛtā iti ekaikā yoginyaḥkoṭisaṃkhyābhiryoginībhiḥ parivṛtāḥ   yoginīnāṃ ḍākinīścaiva khaṇḍarohā ca rupiṇī lāmādayastathā  cāpi  sarvasiddhikarāḥ śubhāḥ   iti śrīherukābhidhāne sarvavīrāḍākinyālayagopyamaṇḍalavidhipaṭalaḥ aṣṭacālīśatimaḥ   tā ḍākinyādayo dvādaśa pracaṇḍādayaścaturviṃśati vajravārāhī ca  tā evāhayoginītyādi tathāśabdena sarvāsāmeva grahaṇam etāḥ kutaḥ pūjyā ityāha sarvasiddhikarāḥ śubhāḥ iti   sarvaḍākinyālayo vajravārāhīhṛdayamantraḥ gopyañca tanmaṇḍalaṃ ceti dve vidhīyete yenāsau paṭalaśceti sa tathā aṣṭacālīśatimoṣṭacatvāriṃśattamaḥ iti śrīcakrasaṃvaravivṛtāvaṣṭacatvāriṃśattamaḥ paṭalaḥ   saptajanmasādhyarupaparivartanavidhipaṭala ūnapañcāśatimaḥathānyatamaṃ vakṣye paśukarma yathāvidhi yena vijñātamātreṇāśusiddhiḥ pravartate   śālipiṣṭakamayaṃ mantrī paśuṃ kṛtvā yathākramam kharamānuṣakūrmoṣṭraśrṛgālahayādibhiḥ   tatra viśvavarāhaśca ete vai paśavaḥ smṛtāḥ ebhyaḥ karma pravakṣyāmi lakṣaṇaṃ yathā bhavet   idānīṃ śrīherukīkaraṇaṃ spaṣṭayannāha  athetyādi atheti vajravārāhīhṛdaya mantrādikathanānantaramāha  paśukarmeti paśubhiḥ karma paśukarma saptajanmopalambhalakṣaṇam  śālipiṣṭakamayamiti śālirhemantajo vrīhiviśeṣaḥ tattaṇḍulapiṣṭakaṃvikāro yasya sa tathā paśuḥ paśumāha  kharetyādi tatreti saptajanma viśvavarāho nānāvarṇo mṛgaviśeṣaḥ  sasaṃskāryaḥ kharādibhiḥ saha eṣāṃ madhye kaścideka ityarthaḥ ebhiśca karma prāgevaviśadīkṛtam kharādirmanuṣyoṣṭrakajanmādiryāvat saptajanma lakṣyate taccaibhireva  ebhyaityādi  ebhyaḥ saptamanuṣyajanmabhyaḥ karma tallakṣaṇaṃ ca yathā bhavati tad vakṣyāmītiyojyam   ekajanmadvijanmaśca tricatuḥpañcameva ca ṣaṭsaptajanma ta ścāpi paśavaste na saṃśayaḥ   yasya susvanī vāṇī animiṣaṃ cāpi vīkṣyate satyavāk priyadarśī ca saddharmarataḥ sadā bhavet   vindate hyātmano janma sugandhitatanuḥ sadā ebhistu lakṣaṇairyuktaṃ saptajanmabhavodbhavaḥ   tena prāśitamātreṇa divyarupadharo bhavet āghrātaṃ spṛṣṭamātraṃ vā tilakaṃ yaḥ kariṣyati   siddho bhavatyasau sadyaḥ svecchā rupadharo bhavet rocanā hṛdaye ta  sya gṛhītvā tu budhena  vām    etadeva spaṣṭayannāha  ekajanmadvijanmaśca tricatuḥpañcameva ca ṣaṭ sapta janmataścāpi paśavaste na saṃśayaḥ iti ārṣatvāt paśusādharmyāt paśavaḥ lakṣaṇamāha sugandhītyādi karmāha  tenetyādi āghrāte spṛṣṭamātre vā divyarupadharo bhavedityarthaḥ tilakaṃ yaḥ kariṣyati siddho bhavatyasau sadyaḥ svecchārupaṃ dharatyasau  svecchārupadharo hyasāviti pāṭhāntaram kena tilakaḥ kārya ityāha  rocanetyādi  gṛhītveti vāmiti vibhaktivipariṇāmāt   japtvā hṛdayamantreṇa tilakaṃ tasya kārayet yasya yasya ca sattvasya dhartukāmaḥ svarupakam   tattadrūpo tilakena bhavati nātra saṃśayaḥ vṛkṣaparṇīrasaṃ gṛhya rocanayā budhena ca   lalāṭe tilakaṃ kṛtvā tadrūpaḥ syānna saṃśayaḥ paśoreva hi romāṇāṃ karamūrdhni ca bandhayet   pañcāṅgaṃ vā tarormiśrya tasya romṇā yutaṃ tathā karamūrdhni bandhayeccet tadrūpaḥ syānna saṃśayaḥ   yogābhyāsitajāpī ca nāsamarthaḥ narotha hi kaṣṭakleśaprasādādisiddhimārgaṃ nirodhayet   hṛdayamantreṇeti śrīherukavajravārāhyāḥ kīdṛśaḥ svecchārupatvamityāha  yasyetyādi  karamūrdhni bāhumūle karaśabdena bāhusametaḥ karaḥ tatpañcāṅgeti  yasya paśorvṛkṣasya ca rupamicchati tasya vairocanādīni pañcāṅgāni patrapuṣpādīni ca yogābhyāsitajāpī bhāvījāpītyarthaḥ nāsamarthaḥ samartha eva mukte mokṣa iti prayojanamihāpipaśvādirupeṇaiva kuto na sthīyata ityāha  kaṣṭetyādi tiryaggatirityarthaḥ   hastyaśvakharakūrmoṣṭravarāhajambūkena vā kākolūkādigṛdhraśca krauñcaḥ śyenaśca sārasaḥ  abhirupo virupaśca divyarupo bhaveddhi saḥ kāmarupo mahāvīrayogī syānnātra saṃśayaḥ   nātaḥ paratarā siddhistriṣu lokeṣu vidyate   iti śrīherukābhidhāne saptajanmasādhyarupaparivartanavidhipaṭala ūnapañcāśatimaḥ   keṣāṃ rupadhārītyāha  hastyaśvetyādi ṣaṣṭyarthe tṛtīyā eṣāṃ rupadhārītyarthaḥabhirupādi ca dhārītyarthaḥ  teṣāmapi nirdeśaḥ  etatkriyāyāṃ hastyādibhirbalirbhogaśca kāryaḥ tatobhirupatvādi labhate ihāpyubhayahṛdayavyāpāraḥ nātaḥ paramiti saptajanmanaḥ siddhaṃ prakṛtisiddhaṃ sāmarthyam   saptajanmanā sādhyaṃ rupaparivartanaṃ paśvādirupatvaṃ vidhīyate yenāsau paṭalaśceti satathā  ūnapañcāśatima ūnapañcāśattamaḥ iti śrīcakrasaṃvaravivṛtāvūnapañcāśattamaḥ paṭalaḥ   vaśyahomapīṭhādibhūminirdeśavidhipaṭalaḥ pañcāśatimaḥatha homavidhiṃ vakṣye dhruvaṃ vaśyasya jāyate yena sanyagvidhānenāśusiddhiḥ pravartate   atheti  saptajanmasādhyarupaparivartanakathanānantaram hā hā he he ityādyaṣṭavidhasyahāsamantrasya homavidhiṃ vakṣye yena gomāṃsahomena vidhānasya vaśyasya karmaṇa āśusiddhiḥ pravartate tamityarthaḥ   gomāṃsaṃ surayāloḍya vāmakareṇa homayet buddhopi vaśamāyāti kiṃ punaḥ kṣudramānuṣāḥ   niṣṭhīvanaṃ dantakāṣṭhaṃ svadehodvartanaṃ tathā sanāmasurayā homāt trailokyaṃ vaśamānayet   rajoraktaṃ bhuktodgīrṇaṃ śvakeśasaṃyutam etena kṛtahomena sadyamākarṣaṇaṃ bhavet   śvakāyodgīrṇakeśena yadi vā homayet sudhīḥ nimbavṛkṣaprayoge tu sadyo vidveṣamāpnuyāt   samāhito dhutūrāgnau yannāmnā kaṭutailakam homayet kākapakṣaistu sadyoccāṭanamāraṇam   homamāha  gavityādi niṣṭhīvanaṃ galanirgataḥ śleṣmā śunaḥ keśāḥ śvakeśāḥ sadyamākarṣaṇamiti sīdati gacchatyāgacchatīti sat yakārabījam tadevākarṣayatiyena tadākarṣaṇam yakārajavāyumaṇḍalasthasādhyamāgacchantaṃ paśyan rajasvalāraktādibhirhomaṃ kuryāditi saṃkṣepaḥ śunaḥ kāyaḥ śvakāyaḥ sadyātīti sadyo jīvan tasyoccāṭanamāraṇam   jāgratasuptakṛtottiṣṭhabhuñjāno mithunopi vā sadā kāle japenmantrī tasya māraṃ na jāyate   samyagjambūkamāṃsena juhuyādāhutīśatam tasya māsatrayeṇaiva kuladāridrayanāśanam    yadi  kaścit samadanamahāmāṃsena homayet aṣṭottaraśatāvṛttyā sādhakaḥ praharatrayam   aśeṣabhūmicaryāvān ṣaṇmāsena vaśīkṛtā tuṣṭā ca ḍākinī tasmai rājyaṃ dadyānna saṃśayaḥ   dhyāyecca devatāḥ sarvā homayet praharadvayam tenaiva ca svakāyena khecaratvamavāpnuyāt   gomāyudyamāṃsena hotavyodhyātmabāhyataḥ bhavedāśu kare tasya sarvasiddhipravartakam   satatajāpinaḥ phalamāha  jāgrato jāgaritaḥ supteti suptaḥ śayanagataḥ  kṛtetikāryaṃ kurvan uttiṣṭheti suptopaviśya cotthitaḥ maithanumasyāstīti mithunaḥ  māramitiskandhādayo mārāḥ santyasyeti māraṃ cittam  cittameva mahāmāram  iti vacanāt mahākālo japenmantrī sanyagvelā na vidyate iti pāṭhāntaram tatra japāya samyakkālanirīkṣaṇaṃ na kāryamiti bhāvaḥ hāsamantraśca  om hā hā he he ho ho haṃ haṃ phaṭsvāheti  om kili kili sili sili cili cili dhili dhili phaṭ svāhetica  āhutīśatamiti arkatvagādiṣu bhīḥ nityaṃ śatamāhutīrvāratrayaṃ dadyāt  dhyāyecca devatāḥ sarvā homayet praharadvayamiti tadā devatādhyānaṃ sarvagomāṃsamadyasaṃyutam gomāyumadyamāṃseneti śrṛgālasya śīrṇaṃ māṃsam hotavyeti devatā ādhyātmabāhyataiti  upayogāt kuṇḍāgnau homārthī sarvasiddhipravartakamiti   rātrau mantrajapaṃ kuryāt rāṣṭrakāni nipātayet evaṃ pratidinaṃ kṛtvā svayaṃ rājā bhaviṣyati   nātaḥ parataraṃ kiñcit triṣu lokeṣu vidyate nānārupadharo yogī mriyate svecchayā tathā   bilvasya ca palāśasya tathaivo  dumbarasya ca lakṣaṃ homayatyāśu mahādhanapatirbhavati   gomāṃsaṃ surayāloḍya hotavyaṃ rājakāṃkṣiṇā yogeśvarīṃ samāsādya ko hi nāma daridratā   mantrajapam japo dhyānaṃ mantrakṛtaṃ mantrasevā neha ratrau ekata ityāha  rāṣṭrakāninipātayet  yuktimāha  yogīśvarīṃ samāsādya ko hi nāma draridrateti yogīśvaryodevatā īśā yatra sa tathā hāsamantraḥ daridra eva daridratā   yathāsukhena siddhyanti gomāyuhomakāraṇāt gomāyuhomayatyāśu dhanadena samo bhavati   avratācāraśaucopi āviṣṭāṃ siddhimāpnuyāt adhikāyukūṣmāṇḍaṃ mudgamāṣacaṇakam   madhucchardirājikāgṛhatamālapatrairmukhabandhanam svecchākārī bhavedyogī yatra tatra vyavasthitaḥ   yathāsukheneti niyamābhāvāt avratācāretyādinā yathāsukhatvameva nirdiśati āviṣṭāṃ devatānujñātām svapnena nimittadarśanāt adhikāyurdūrvāmadhucchardirmadhūtsiṣṭam  gṛhatamālapatramavalambo dhūmaḥ tatsarvaṃ yasya gṛhaikadeśe japtamantraṃ gopayettasya yathoktaṃ bhavati   athāparaṃ pravakṣyāmi bhūmipīṭhādiyoginī śrīherukasyāṅgāṅgaṃ sthiracalātmakam   pīṭhaṃ  pra muditābhūmau papīṭhaṃ vimalā tathā kṣetraṃ prabhākarī jñeyā arciṣmatyupakṣetrakam   chandohamabhimukhaṃ khī caiva upacchandohaṃ sudurjayā dūraṅgameti melāyāṃ acalasyopamelakam   śmaśānaṃ sādhumatiścaiva dharmameghopaśmaśānakam śrīherukamabhiścārya eṣā adhyātmabhūmayaḥ   atheti  sarvaprayogakathanānantaram aparaṃ pravakṣyāmi kiṃ tadityāha  bhūmipīṭhādiyoginīti pīṭhamādiryeṣāṃ tāni pīṭhādīnyupapīṭhādīni sthānāni bhūmaya evapīṭhādīni  dvitīyālopāt yoginīti yoginīnām aṅgāṅgamiti aṅgaṃ karāditasyāṅgaṃ parvādi śiro rupaskandhaḥ balā vedanādayaḥ bhūmipīṭhādiskandhādyātmakaṃśrīherukasyāṅgāṅgam sarvāṅgamupāyabhūtaṃ pravakṣyāmīti sambandhaḥ upapīṭhameva papīṭhamukāralopāt śrīherukamavadhārya niścitya bhūmaya etā tadaṅge nyasanīyā ityāha eṣā adhyātmabhūmaya iti etā adhyātmabhūmaya ityarthaḥ   daśapāramitā bhūmau mlecchā bhāṣantu yoginī svarge marttyeṣu pātāle vīrāṅgasthiracalātmakaḥ   pullīrādiṣu yathoddiṣṭaṃ bāhyādhyātme saṃsthitam śrīheruka mahāyogaṃ sarvakāmeśvaraṃ prabhum   sarvataḥ pāṇipādāntaṃ sarvatokṣiśiromukham sarvatra śrūyate loke sarvamāvṛtya tiṣṭhati   tatastu sādhayet siddhiṃ dhyānayuktena cetasā sādhakānāṃ hitārthāya guhyatattvamudāhṛtam   iti śrīherukābhidhāne vaśyahomapīṭhādibhūminirdeśavidhipaṭalaḥ pañcāśatimaḥ   daśapāramitā bhūmāviti pramuditādayo daśabhūmayo dānaśīlakṣāntivīryadhyānaprajñāpraṇidhibalopāyajñānāni daśapāramitāḥ mlecchā bhāṣantviti yoginīnāṃ mlecchabhāṣayā  svargetyādinā cakratrayam śrīherukamahāyogamavadhārya siddhiṃ sādhayeditiyojyam  sarvata ityādiviśeṣaṇamasyaivānena siṃhavikrīḍitāmudreti kecit  tatra pāṇi rvajraṃ pādaḥ pāyuḥ   vaśyahomaḥ pīṭhādibhūmayaśca nirdiśyante yena granthena sa vaśyahomapīṭhādibhūminirdeśaḥ sa eva vividhena prakāreṇārthatattvaṃ vidhīyateneneti vidhiḥ tadātmakaḥ paṭalaḥ pañcāśatimaḥ pañcāśattamaḥ iti śrīcakrasaṃvaravivṛtau pañcāśattamaḥ paṭalaḥ    bhāvanāpiṇḍārthādi  ekapañcāśatimaḥ paṭalaḥathātaḥ saṃpravakṣyāmi āmnāyaṃ sudurlabham gopanīyaṃ mayā tantre vīrasaṅketabhāṣitaḥ   idānīṃ bhāvanāpīṇḍārthādipaṭalamāha  athetyādi atheti deśanopasaṃhāre  ataiti  yato devatāniṣpattiṃ vinā kiñcinna siddhyati ata āmnāyaṃ pravakṣyāmītisambandhaḥ āmnāya āptopadeśanāparamparā sudurlabhamiti śobhanāḥ parijñātāro durlabhāyatra sa tathā āmnāyaḥ gopanīyaṃ viheṭhakāvadyanirāsārtham mayā mayaiva  kutaityāha  tantra iti tantryante saṃskriyante yena tattathāśrīcakrasaṃvarākhyam  saṅketenabhāṣitaḥ saṅketabhāṣitaḥ vīraistathāgataiḥ saṅketabhāṣitaḥ apūrva evātra saṅketa itibhāvaḥ  ataśca śabdāpaśabdau nāśaṅkanīyauna hi śabdaśca kevalorthapratipādakaḥ  kiṃtarhi saṅketasahāyaḥ sa ca vīrairapi kṛta iti vīrasaṅketabhāṣitamiti sūktaḥ   nivasanaṃ pañcamudrādi prajñāṅgaṃ kīlapañjaram ālikālīti  sa muccārya hetvādiśūnyapūrvakam   tataḥ saṅketenāpi śabdena kimityākūtam nivasanaṃ vyāghracarma gajacarma ca pañcamudrādīti kaṇṭḥikācūḍakeyūrakuṇḍalabrahmasūtrāṇīti pañcamudrā ādubhūtā yasyatatkaṇṭhālaṅkṛtaśiromālāmekhalādi  prajñāṅgaṃ  vajravajraghaṇṭābhyāmāliṅganam kīleti  kīlanam pañjaraṃ vajramayam asyopalakṣaṇatvād vajraprākārādi   pravṛttinādamādīni yāvatsaṃhārayogataḥ amṛtāpyāyananirvṛtiṃ tu hastābhiṣecanam   mahākavacena saṃrakṣyo sarvamantreṇārccanam etaccaturdaśaṃ tattvaṃ saṃkṣepeṇa tu bhāṣitam   pravṛtinādamādīnīti pravṛttī rupaskandhādiviśuddhiḥ nādo binduya ryaḥ  pūrvarekhākāraḥ hūkāramūrdhni makāro jahitotra grāhyaḥ sa ca bindurupa eva boddhavyāḥ nādaścah makāraśca nādamau tāvādī yeṣāmarddhacandrādīnāṃ tāni nādamādīni pravṛtiścanādamādīni ca pravṛttinādamādīni yāvatsaṃhārayogata iti spharaṇapūrvakaḥ saṃhāraḥasya tanniṣṭhatvāt amṛtāpyāyananirvṛtiḥ pañcāmṛtāpyāyananiṣpattiḥ nivasanaṃ pañcamudrādikīlaṃ pañjaram ālikālyuccāraṇahetvādiśūnyatāpravṛtirnādo binduḥ saṃhārayogomṛtāpyāyananirvṛtiḥ hastapūjābhiṣecanaṃ mahākavacarakṣāpūrvakaṃ mantrārcanamiticaturdaśatattvāni prādhānyenoktāni ta āha  etaccaturdaśaṃ tattvamiti catvaro daśacāvayavā yasya sa tattahā tantrābhidheyaṃ saṃkṣiptam ata āha  saṃkṣepeṇeti   yaḥ samācarati naraśreṣṭhaḥ sarvapāpaviśuddhātmā tāthāgatīṃ ca labhate bhūmiṃ janmani janmani   tathāgatakulotpadya rājā bhavati dhārmikaḥ yathāpūrvādi pāpasya hīno  hi  sarvalakṣaṇaḥ   etena yaḥ samācarati vyavaharati eatdeva śikṣata iti yāvat sa sarvapāpaviśiddhātmā bhavatīti yattadornityamabhisambandhāt sarvāṇi pañcānantaryādīni pāpāniviśuddhāni yasya sa tathā ātmā cittaṃ yasya niṣṭhāntaranipātāt sa tathā yogī na karmāṇi praṇaśyanti kalpaloṭiśatairapi sāmagrīṃ prāpya kālaṃ no ca phalanti khalu dehinām  iti karmaṇaḥ phalaṃ vinā vināśābhāva upāyenāpi viśuddhireva na tadvināśe kaścidupāyaḥ   nāphalitvā vinaśyanti  iti vacanāt khaluśabdasya niścitārthatvāt phalameva hi tadvināśopāyaḥ kiṃ ca karmasvabhāvamevopāyāntaramapi tena pūrvasyakarmaṇo vināśalakṣaṇe phale janite phalāntarajananaśaktyabhāvāduccheda eva syāt athedṛśo yadyupāyaviśeṣastadvināśaṃ janayan paramānāstravamahāsukhasvabhāvaṃ samakālaṃjanayati yathā pradīpastimiramapanayan prakāśaṃ janayatīti cet na hi sa timiramapaharatikiṃtarhi prakāśata eva kevalam tatra prakāśamāne svayaṃ timiramapagacchati  upāyamā hā tmyamapi kuto nāṅgīkāryaṃ yena tadviphalamapi syāt  nupāyajñaṃ prati nakarmāṇītyādi na virudhyate tāthāgatīṃ ca labhate bhūmimiti sarvāstravakṣayarupāṃtāthāgatīṃ jñānabhūmiṃ labhate bhāvanāprakarṣaparyantagamanābhāvādyadīdaṃ na syāttadā kimityāha  janmani janmani tathāgatakulotpadya iti tathāgataḥ kule yasya sa tathājanakastasmājjāyate itaśca pañcamīloapḥ janmani janmani devajanmani manuṣyajanmani rājā bhavati dhārmika iti sumatikośalādivat yasyatyantapāpiṣṭhopi kathamapicaturdaśatattvābhyāsī syāttadā kiṃ syādityāha  yathetyādi yathāvatkāyavāṅmanovyāpārāt kṛtamupacitaṃ pūrvamadhyāntapratibaddhaṃ pāpakarma yasya sa yathāpūrvādipāpaḥ sayathāpūrvādipāpasyeti prathamārthe ṣaṣṭhī sarvaiśca puruṣalakṣaṇairhīno yaḥ   ya iyaṃ dhyāyate nityaṃ sarvakāmeśvaraḥ kṣitau ghṛtapūrṇaṃ yathā bhāṇḍaṃ sthāpitamagnimadhyake   dravantaṃ dravate sarpiḥ kālaṃ naśyati bhāṇḍayoḥ tathā pāpaṃ ca naśyati śrīheruketi nāmataḥ   atha cemaṃ caturdaśatattvarupaṃ śrīherukaṃ dhyāyate sa sarfvakāmeśvaraḥ kṣitau  tasyapāparāśerakiñcitkaratve kṛte dhyānajameva karma phalati athavā yathāpūrvādipāpasyadhyānena kṣitau kṣaye kṛtāyāṃ satyāṃ sarvakāmeśavro bhavati kathaṃ bhujamukhādyākāravatāśrīherikeṇa bhāvyamānena prāktanaṃ pāpakarma kṣīyata ityāha  ghṛtetyādi yathā ghṛtapūrṇaṃbhāṇḍaṃ sthāpitamagnimadhyale evaṃ kiṃ syādityāha  dravantaṃ dravate sarpiriti  tadyadibhāṇḍe sarpirdravantaṃ jalalakṣaṇaṃ padārthaṃ dravate dravati tvaṃ prāpnoti jalamiśrībhūtaṃbhavatītyarthah tadā kimityāha  kālaṃ naśyatītyi kālaṃ cirakā laṃ  prāpya jalaṃnaśyati  yāvajjalaṃ na naśyati tāvanna sarpirnaśyati vastuśaktireṣeti bhvah  bhāṇḍayorapi bhāṇḍādhāratvādagnirapi bhāṇḍamucyate tathā karnma kṣīyata ityetadevāha  tathā pāpaṃvinaśyatīti pātayati saṃsārasāgare sattvānabhiniviṣṭāniti pāpaṃ sāmānyaṃ karma śūnyatājñānavahnau śrīherukākṛtibhāṇḍe ca bhāvyamāne skandhāderniveśitasya grāhyādyabhiniveśalakṣitasya karmaṇaśca kṣyāt skandhādikaṃ nirdve rdo ṣī bhavati atha ca śūnyatā hiniveśāttadeva sadoṣaṃ yathāvadarthakriyāvirahāt  tathā cāha bhāvenaiva vimucyante vajragarbha mahākṛpa vadhyante  caiva  bhāvena mucyante tatparijñayā  iti na bodhiṃ niṣkleśaḥ kṣatagatiravāpnoti paramāmudīrṇakleśastu svahitamapi kartuṃ na labhate iti prāptuṃ bodhiṃ sthiravihitavīryeṇa bhavatāna nirdagdhāḥ kleśāstṛṇalavalaghutvaṃ tu gamitāḥ  iti ca śrīheruketi  śrīkāramadvayaṃ jñānaṃ heti hetvādiśūnyatā rukārāpagataṃ vyūhaṃ ka iti na kvacitsthitam iti prajñopāyātmakaḥ tasya nāmato nāmāt ata eva itiśabdaḥ ṣaṣṭyarthe  namanaṃnāmaḥ prabhutvamāyattībhāvaz   dhyāne cintitamātraṃ vā pāṭhaḥ svādhyāyalekhanāt svargabhogamanāpnoti athavā cakravartinam   cyutikāle tu yogī nā śrīherukādivīrayoginī nānāpuṣpakaravyagrā nānādhvajapatākinam   nānātūryanirghoṣairnānāgītopahārataḥ mṛtyurnāma viklapasya nīyate khecarīpade   kasminsatītyāha  dhyāna iti dhyānaṃ cintā pāṭhaḥ sāmānyaḥ svādhyāya ekāgracintā likhanam svayaṃ cakravartinaṃ cakravartitvam śrīherukayoginyāḥ yogepyasiddhepāṭhādikaraṇe vāsamagrībhūte yadi mṛtyuḥ syāttadā kimityāha  cytītyādi  yogīnā yogīpuruṣaḥ śrīherukādivīrayoginīti tṛtīyābahuvacanalopāt  nānā iti tūryādiṣvadhiṣṭhānācchrīherukādikriyā leśato lakṣayte   evaṃ devamahāvīrayoginyo bhuvi durlabham śrīcakrasaṃvaramahātantaṃ yo jñātvā pya bhaktitaḥ   dārudryaṃ duḥkhasantāpaṃ tasya nityaṃ sadā bhavet kaṇṭhicūḍakeyūraṃ kuṇḍalaṃ brahmasūtrakam   kaṇṭhālaṅkṛtaśiromālāmekhalāghurghurāravaiḥ girimastakakiñjalke viśvapadyalikālyaṃ ca   etadevāha  evamityādi devaḥ śrīherukaḥ mahāvīrāḥ khaṇḍakapālyādayaḥ yoginyo vajravārāhyādayaḥ māṃsacakṣubhirdurdarśāḥ śrīcakrasaṃvaraṃ mahātantraṃ yo jñātvābudhvāpi abhaktitobhaktirbhavati puruṣaḥ tasya dāridryaṃ jāyate duḥkhaiḥ saṃtāpoyatastattathā v kaṇṭhiketyādi deśanopasaṃhāre darśayati kaṇṭhikācūḍakeyūramiti samāhārādekatvam kaṇṭhetyādi pūrvavaditi bhūṣaṇopasaṃhāraḥ girimastakakiñjalke viśvapadyeti sthānopasaṃhāraḥ ālikālyaṃ ceti pañcākāropasaṃhāraḥ ālikālītyarthaḥ cakāraḥ śeṣākāramuccaye   gauryāpatiṃ samakramya vajraghaṇṭāṅgaliṅgitam caturviṃśārdhasaṃyuktaṃ vīrayoginivṛndakaiḥ   gauryeti sahārthe tṛtīyā āsanopasaṃhāraḥ vajraghaṇṭāṅgaliṅgitamiti cihnāliṅganopasaṃhāraḥ anyacihnopalakṣaṇamidaṃ cihnadvayam caturviṃśārdheti kākāsyādayodvādaśacaturviṃśaterarddham vīrayuktā yoginyo vīrayoginyaścaturviṃśati tāsāṃ vṛndānivīrayoginivṛndāni hrasvatvamārṣatvāt saṃyuktamiti ṣaṭtriṃśayoginyupasaṃhāraḥ   śrīherukamahārājaṃ bhāvayet paramaṃ padam sarvavīrasya yoginyaḥ saparṣanma thyayogavān   sarve tuṣṭādvayībhūtā sṛṣṭisaṃhārakārakāḥ nānādhimuktikāḥ sattvā nānācaryāvibodhitāḥ   śrīheruko mahārājo yatra tacchrīherukamahārājamiti nāyakopasaṃhāraḥ  padamitiviśeṣyam  etaccādhārādheyarupasamagramaṇḍalopasaṃharaṇam saṃkṣepamuktvā punaratisaṃkṣepamāha  sarvetyādi sarve vīrā ityarthe ṣaṣṭyekavacanam yoginyaḥ itthaṃ saparṣat sahaparṣadā vartata iti saparṣat mathyā vajravārāhī tayā yogavān hrasvatvamārṣatvāt madhyayogavāniti pāṭhe madhyamanāstravaṃ sukham  athāto rahasyam  ityādi mathyayogavān  ityantaṃ dharmaṃ śrutvā prāguktāḥ sarve vīravīreśvaryaśca tuṣṭālabdhadharmasāratvāt dvayībhūtāstoṣeṇa dviguṇībhūtāḥ sṛṣṭiḥ spharaṇaṃ saṃhāraḥ sphāritānāṃsaṃkḥiptīkaraṇam vīrā yoginyaśca parārthārthaṃ dharmaṃ śrṛṇvanti śrīherukavineyānāmarthāyabhagavānapi vajravārāhyādhyeṣitastādṛśīṃ parrthāṃ dharmaśravaṇapravṛtāṃ goṣṭīmabhinirmāya dharmaṃ di deśa  śrīherukādhimuktireva kuta ityāha  nānetyādi nānārthāvadhārakāḥ  caryāścaritrāṇi nānārupā gṛhasthatvādilakṣaṇāḥ nānācaryābhirvibodhitā bodhaṃ nītā idaṃkuruteti sthirīkṛtāḥ   nānānayavineyānāṃ nānopāyena deśitā gambhīradharmanirdeśenādhimuktirbhavedyadi   adhikṣepo na kartavyaḥ smartavyācintyadharmatā nātra me viṣayo hyeṣa nāhaṃ jānāmi dharmatām   kuta evamityāha  nānānayavineyānāṃ nānopāyena deśitā gambhīradharmanirdeśenādhimuktirbhavedyadīti śrāvakādinayavineyānāmadhimuktiryadi yā kācid bhavettadā nānopāyena nānāvidhena mārgeṇa deśitādhimuktiḥ kimabhisandhāyāmuktistādṛśītyāha gambhīradharmanirdeśeneti gambhīradharmasya prajñopāyādvayarupasya nirdeśo deśanā tena hetunānānānayairadhumuktirdeśitā yena yā dharmādhimuktiḥ sā tasmai deśitā ityarthaḥ  nānādhimuktitā kimarthamiti adhikṣepo na kartavyaḥ yataḥ smartavyācintyadharmatā athavānānopāyena nānādevatārupeṇa deśitāḥ sattvā eva devatārupeṇa deśyīkṛtā iti bhāvaḥ prajñopāyātmake mantramahāyāne yathārucitaceṣṭitatvādadhimokṣo yujyate tāvat tathāpi nasyāccet kiṃ syādityāha  gambhīretyādi gambhīraśūnyatāsvabhāvaḥ prajñāṅgaḥ  dharmobhujamukhākārādyā upāyāṅgaḥ gambhīraścāsau dharmaśceti gambhīradharmaḥ sa nirdiśyateyenānuttareṇa srīcakrasaṃvarākhyena tantreṇa tad gambhīradharmanirdeśaḥ iha yadyadhimuktirnabhavet vineyānāṃ tadā pratikṣepo na karyaḥ teṣuḥ kinnāma kāryamityāha  smartavyācintyadharmateti acintyānāṃ dharmāṇāṃ bhāvanānāṃ prakṛtiḥ smartavyā deśitavyā  bhāvanānāmacintyarupataiva sarvadeti bhāvaḥ nātra dharmeṣu skandhādiṣu mama viṣayo grāhyādiruposti kena kāraṇenetyāha  yenetyādi dharmatātathatāśūnyatānāṃ na jānāmi dharmatārupatvena svātmani kriyāvirodhāt tathā cāha   na hi cittaṃ cittaṃ jānāti  iti grāhyādiviviktajñānaṃ cittamātraṃ śūnyatā  taduktam vijñānācchūnyatānāma kācidanyā na vidyate vuatiriktā vyatirekitvaṃ vivekasya yato matam  iti   jānanti te mahātmānaḥ saṃbuddhā tatsutā api utpādādapi buddhānāmanutpādepi vā sthitaḥ   dharmatā sarvadācintyā hānivṛddhivivarjitā ityevaṃ tulayitvā tu na nindyāḥ sarvalaukikāḥ   ke tarhi jānantītyāha  jānantītyādi te samyagbuddhāḥ samyagbuddhivantaḥ  mahātmāno vistīrṇabuddhayaḥ te buddhāḥ sutā yeṣāṃ te tatsutā bodhisattvāḥ  yato bodhisattvībhūya buddhībhavanti teṣāṃ buddhānāṃ vā sutāstatsutāstadātmajatvāt buddhānāmātmādharmaḥ  dharmatābodhād buddhāstāmabhisambhotsyanta iti bodhisattvā api budhyanta itivyapadeśo niyutābhāvito bodhāt dharmatāṃ jānanti dharmatā kadā saṃbhavedityāha utpādādityādi buddhānāmutpādamāgamya sthitā anubadhyāvasthitā  nutpādepi vāprākṛtāvasthāyāmapīti bhāvaḥ sarvadeti prakṛtipravāhaprabandharupeṇa sadāvasthāpayitvāt  acintyā kimevaṃbhūte vicintayitumaśakyā iyantaṃ kālaṃ ca varddhata itihānivṛddhibhyāṃ varjitā ityevaṃ tulayitvā buddhābuddhau samīkṛtya na nindyāḥ sarvalaukikāḥ   acintyā  hi  gatisteṣāmacintyaṃ buddhanāṭakam sūtrakriyābhicartyāṇāṃ yogaguhyaṃ tu bhedataḥ sattvāvatāraśīlaṃ tu tatra tatra ratā iva   iti śrīherukābhidhāne mahātantrarājaṃ lakṣāntaāḥpāti cottarottaraṃ rājāsarva śāstrāṇāṃ śrīherukamahāvīrapaṭhitasiddhisarvajñāparājita  ādisiddhicottaratantraṃ śrīcakrasaṃvaraṃ nāma mahāyoginītantrarāja ekapañcāśatimaḥpaṭalaḥ samāptaḥ   ye dharmā hetuprabhavā hetusteṣāṃ tathāgato hyavadat teṣāṃ ca yo nirodha evaṃvādī mahāśramaṇaḥ deyadharmoyaṃ pravaramahā yā nayāyinaḥ teṣāṃ laukikānāmapi gativyavasthitiracintyā kuta ityāha  acintyaṃ buddhanāṭakamiti buddhā eva nānārupā vyavasthitā iti nāṭakam etadevāha  sūtretyādi sūtraṃ sūtrāntam kriyate kriyātantram abhītyabhidharmaḥ prathamārthe ṣaṣṭhī caryeti caryātantram  yogatantraṃ guhyatantram tuḥ samuccaye sattvāvatāreti caturthīlope  muktiḥkleśabandhanāpagamaḥ turityarthe iti sarvabhedabhinnamacintyasattvāvatārārtham sattvāvatāraṃcācintyam  sambuddhā janantīti pūrveṇa sambandahḥ tatra tatra ca laukikādau ratā ivaratavatsaṃbuddhāḥ ratasamatā cācintyeti bhāvaḥ atha sūtraṃ sūtrāntāḥ kriyā vibhāṣā abhidharmo madhyamā yogaguhyaṃ yogācāraḥ  athāto rahasyaṃ vakṣye  ityādinārahasyaṃ pratijñātam  madhyamottamaśvāsena  ityādinā granthena bhagavān deśitavān  sarveti kartrī tu  sarve tuṣṭā  ityādinā  tatra tatra ratā ityantena vineyasantoṣādikaṃ pratipāditavatīti bhagavataiva darśitaṃ yanmahātantrarājamityādiviśeṣaṇaviśiṣṭaṃ tatraikapañcāśatima ekapañcāśattamaḥ paṭalaḥ samāptaḥ iti sambandhaḥ   tatra kimbhūte śrīherukābhidhāne tatra śabdasyādhyāhṛtatacchabdaviśiṣṭāni prathamāntaviśeṣapadāni darśayannāha  mahetyādi mahacca tantrayati puṣṇāti buddhadharmānanenetitattantraṃ ceti paramānāstravaṃ mahāsukhaṃ tadrājate yatra tanmahātantrarājamityādiviśeṣaṇaviśiṣṭaṃ syāt lakṣātmakaṃ khasamaṃ tanmadhyātaḥ pāto nirgamanaṃ sosyāstīti lakṣāntaḥ pāti cakārāttantrāntarārthasamuccāyakam uttarottaraṃ vyākhyātam rājeva rājā sarvaśāstrāṇāṃ sarvatantrāṇāmuparibhutatvāt prakāśakatvācca ata eva bhagavataścandradhāritvam itaśca candrobhidheya mekāśaṃ  uktaḥ vārāhyā saha śrīherukaḥ mahatīti mahāyoginyoḍākinyādayaḥ ṣaṭtriṃśad vīrāḥ khaṇḍakapālādayaścaturviṃśati paṭhitasiddhā mantrāḥ sarvajñaṃ yoginīnāṃ lakṣaṇādijñānaṃ pratyakṣādijñānam ca aparājito durgāsahitaḥ śaṅkaraḥādibhūtāḥ siddhyaścghādisiddhayaḥ śrīherukamahāvīrapaṭhitasiddhasarvajñāparajitāsiddhyabhidhāyakatvāttathoktatantram cakārādbhūmyādiviśuddhyādyabhidhāyi uttaranti bhavodadhimanenetyuttaram pacaādyac tantraṃ śrīpuṇyajñānasaṃbhāraḥ cakraṃ dharmacakram śrīmaccakraṃ śrīcakraṃ tena kāpathāt sattvānāṃ manaḥ saṃvṛṇotīti śrīcakrasaṃvara śrīherukaḥ tadabhidhāyitvāttantramapi tathocyate nāma prakāśye mahacca tad yoginītantrarājaṃ ceti mahāyoginītantrarājeti nirvibhaktikaṃ padam yoginyupadeśabahutvāt śrīherukābhidhāne mahātantrarāje lakṣāntaḥ pātini cotarottare rājñi sarvaśāstrāṇām śrīherukamahāvīrapaṭhitasiddhasarvajñāparātamiti cottama ra tantre śrīcakarsamvaranāmnimahāuoginītantrarāje tatraikapañcāśatima ekapañcāśattamaḥ samyagāptaḥ samāpta ityarthaḥ mahātantrarāja ityādirmahāyoginītantrarāja ityantaḥ supti ṅntaḥ  padasamuccyaḥ  samāptaiti padamekapañcāśatapaṭaleṣu śrīherukābhidhāna ityante yojya iti yathā smaraṇatolekhi gurorvyākhyāpadaṃ mayā arthagrahaṇato vākyameti tadvakyao mama heyopādeyabhāgesminniścitepi pramāṇataḥ na saṃkucati sandeha upadeśaṃ vinā guroḥ mālāmiva gurorājñāṃ nānāvāṅmanoharīm tatsambandhinīṃ mūrdhnā dadhāmi bhramanodanīm svacittavispanditasaṃjñayā jagatsvacittamevāvadhṛtaṃ vibhāvyatām svacittato nānyadihāsti maṇḍagrahaṃ vinā  bhāva  yatāśu maṇḍalam śriyaḥ padaṃ bhāvaya devatāpadaṃpadaṃ yato yāsyasi nirmalaṃ sthitam bhavaṃ vinā nāsti śamaḥ śamaṃ vinābhavo viśuddhāvanayrabhinnatā śrīcakrasaṃvarasaroruhasaṃbhaveṣugūḍhopadeśamakarandarasākareṣu tattveṣvabhūdgadayitā iva sāṃprateṣuśraddhāṃ vahantyamalapuṇyamanomanīṣāḥ vīkṣyāparān kavivarān hi vṛhantikārānbuddhirmamāpi ramati sma tadarthasiddhau parvakṣaṇe naṭati gāyati yatra yogyaautsukyato na kimu tatra janopyayogyaḥ viśadapadārthaṃ ravivi bhuvanaṃ śrīcakrasaṃvaraṃ kṛtvā adhyagamaṃ yatsukṛtaṃ tena janāstadguṇānvahantu iti śrīcakrasaṃvaravivṛtāve kapañcāśattamaḥ paṭalaḥ samāptaḥ   paṇḍitācārya bhava bhaṭṭakṛtā śrīcakrasaṃvarapañjikā samāpteti yathā dīpo ghaṭāntaḥstho bāhye naivāvabhāsate bhinne tu tadghaṭe paścād dīpajvālābhibhāsate svakāya eva hi ghaṭo dīpa eva hi tattvakam guruvaktreṇa saṃbhinne buddhajñānaṃ sphuṭaṃ bhavet gaganaṃ gaganodbhūtamākāśākāśaṃ sa paśyati tathaiva hi gurirvaktrātprayopgoyaṃ pradarśitaḥ 