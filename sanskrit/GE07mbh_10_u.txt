 nārāyaṇaṃ namaskṛtya naraṃ caiva narottamam
 devīṃ sarasvatīṃ caiva tato jayam udīrayet
 oṃ namaḥ sakalakalyāṇadāyine cakrapāṇaye
 viṣayārṇavamagnānāṃ samuddharaṇasetave
 saṃjaya uvāca
a tatas te sahitā vīrāḥ prayātā dakṣiṇāmukhāḥ
c upāstamayavelāyāṃ śibirābhyāśam āgatāḥ
c   sarve sumanasas tadā
c samīpe pāṇḍavāv etya vāsudevo 'bravīd idam
a vimucya vāhāṃs tvaritā bhītāḥ samabhavaṃs tadā
c gahanaṃ deśam āsādya pracchannā nyaviśanta te
a senāniveśam abhito nātidūram avasthitāḥ
c nikṛttā niśitaiḥ śastraiḥ samantāt kṣatavikṣatāḥ
a dīrgham uṣṇaṃ ca niḥśvasya pāṇḍavān anvacintayan
c śrutvā ca ninadaṃ ghoraṃ pāṇḍavānāṃ jayaiṣiṇām
a anusārabhayād bhītāḥ prāṅmukhāḥ prādravan punaḥ
c te muhūrtaṃ tato gatvā śrāntavāhāḥ pipāsitāḥ
a nāmṛṣyanta maheṣvāsāḥ krodhāmarṣavaśaṃ gatāḥ
c rājño vadhena saṃtaptā muhūrtaṃ samavasthitāḥ
 dhṛtarāṣṭra uvāca
a aśraddheyam idaṃ karma kṛtaṃ bhīmena saṃjaya
c yat sa nāgāyutaprāṇaḥ putro mama nipātitaḥ
a avadhyaḥ sarvabhūtānāṃ vajrasaṃhanano yuvā
c pāṇḍavaiḥ samare putro nihato mama saṃjaya
a na diṣṭam abhyatikrāntuṃ śakyaṃ gāvalgaṇe naraiḥ
c yat sametya raṇe pārthaiḥ putro mama nipātitaḥ
a adrisāramayaṃ nūnaṃ hṛdayaṃ mama saṃjaya
c hataṃ putraśataṃ śrutvā yan na dīrṇaṃ sahasradhā
a kathaṃ hi vṛddhamithunaṃ hataputraṃ bhaviṣyati
c na hy ahaṃ pāṇḍaveyasya viṣaye vastum utsahe
a kathaṃ rājñaḥ pitā bhūtvā svayaṃ rājā ca saṃjaya
c preṣyabhūtaḥ pravarteyaṃ pāṇḍaveyasya śāsanāt
a ājñāpya pṛthivīṃ sarvāṃ sthitvā mūrdhni ca saṃjaya
c katham adya bhaviṣyāmi preṣyabhūto durantakṛt
a kathaṃ bhīmasya vākyāni śrotuṃ śakṣyāmi saṃjaya
c yena putraśataṃ pūrṇam ekena nihataṃ mama
a kṛtaṃ satyaṃ vacas tasya vidurasya mahātmanaḥ
c akurvatā vacas tena mama putreṇa saṃjaya
a adharmeṇa hate tāta putre duryodhane mama
c kṛtavarmā kṛpo drauṇiḥ kim akurvata saṃjaya
 saṃjaya uvāca
a gatvā tu tāvakā rājan nātidūram avasthitāḥ
c apaśyanta vanaṃ ghoraṃ nānādrumalatākulam
a te muhūrtaṃ tu viśramya labdhatoyair hayottamaiḥ
c sūryāstamayavelāyām āseduḥ sumahad vanam
a nānāmṛgagaṇair juṣṭaṃ nānāpakṣisamākulam
c nānādrumalatācchannaṃ nānāvyālaniṣevitam
a nānātoyasamākīrṇaṃ taḍāgair upaśobhitam
c padminīśatasaṃchannaṃ nīlotpalasamāyutam
a praviśya tad vanaṃ ghoraṃ vīkṣamāṇāḥ samantataḥ
c śākhāsahasrasaṃchannaṃ nyagrodhaṃ dadṛśus tataḥ
a upetya tu tadā rājan nyagrodhaṃ te mahārathāḥ
c dadṛśur dvipadāṃ śreṣṭhāḥ śreṣṭhaṃ taṃ vai vanaspatim
a te 'vatīrya rathebhyas tu vipramucya ca vājinaḥ
c upaspṛśya yathānyāyaṃ saṃdhyām anvāsata prabho
a tato 'staṃ parvataśreṣṭham anuprāpte divākare
c sarvasya jagato dhātrī śarvarī samapadyata
a grahanakṣatratārābhiḥ prakīrṇābhir alaṃkṛtam
c nabho 'ṃśukam ivābhāti prekṣaṇīyaṃ samantataḥ
a īṣac cāpi pravalganti ye sattvā rātricāriṇaḥ
c divācarāś ca ye sattvās te nidrāvaśam āgatāḥ
a rātriṃcarāṇāṃ sattvānāṃ ninādo 'bhūt sudāruṇaḥ
c kravyādāś ca pramuditā ghorā prāptā ca śarvarī
a tasmin rātrimukhe ghore duḥkhaśokasamanvitāḥ
c kṛtavarmā kṛpo drauṇir upopaviviśuḥ samam
a tatropaviṣṭāḥ śocanto nyagrodhasya samantataḥ
c tam evārtham atikrāntaṃ kurupāṇḍavayoḥ kṣayam
a nidrayā ca parītāṅgā niṣedur dharaṇītale
c śrameṇa sudṛḍhaṃ yuktā vikṣatā vividhaiḥ śaraiḥ
a tato nidrāvaśaṃ prāptau kṛpabhojau mahārathau
c sukhocitāv aduḥkhārhau niṣaṇṇau dharaṇītale
c mahārhaśayanopetau bhūmāv eva hy anāthavat
e tau tu suptau mahārāja śramaśokasamanvitau
a krodhāmarṣavaśaṃ prāpto droṇaputras tu bhārata
c naiva sma sa jagāmātha nidrāṃ sarpa iva śvasan
a na lebhe sa tu nidrāṃ vai dahyamāno 'timanyunā
c vīkṣāṃ cakre mahābāhus tad vanaṃ ghoradarśanam
a vīkṣamāṇo vanoddeśaṃ nānāsattvair niṣevitam
c apaśyata mahābāhur nyagrodhaṃ vāyasāyutam
a tatra kākasahasrāṇi tāṃ niśāṃ paryaṇāmayan
c sukhaṃ svapantaḥ kauravya pṛthak pṛthag apāśrayāḥ
a supteṣu teṣu kākeṣu visrabdheṣu samantataḥ
c so 'paśyat sahasāyāntam ulūkaṃ ghoradarśanam
a mahāsvanaṃ mahākāyaṃ haryakṣaṃ babhrupiṅgalam
c sudīrghaghoṇānakharaṃ suparṇam iva veginam
a so 'tha śabdaṃ mṛduṃ kṛtvā līyamāna ivāṇḍajaḥ
c nyagrodhasya tataḥ śākhāṃ prārthayām āsa bhārata
a saṃnipatya tu śākhāyāṃ nyagrodhasya vihaṃgamaḥ
c suptāñ jaghāna subahūn vāyasān vāyasāntakaḥ
a keṣāṃ cid acchinat pakṣāñ śirāṃsi ca cakarta ha
c caraṇāṃś caiva keṣāṃ cid babhañja caraṇāyudhaḥ
a kṣaṇenāhan sa balavān ye 'sya dṛṣṭipathe sthitāḥ
c teṣāṃ śarīrāvayavaiḥ śarīraiś ca viśāṃ pate
e nyagrodhamaṇḍalaṃ sarvaṃ saṃchannaṃ sarvato 'bhavat
a tāṃs tu hatvā tataḥ kākān kauśiko mudito 'bhavat
c pratikṛtya yathākāmaṃ śatrūṇāṃ śatrusūdanaḥ
a tad dṛṣṭvā sopadhaṃ karma kauśikena kṛtaṃ niśi
c tadbhāvakṛtasaṃkalpo drauṇir eko vyacintayat
a upadeśaḥ kṛto 'nena pakṣiṇā mama saṃyuge
c śatrūṇāṃ kṣapaṇe yuktaḥ prāptakālaś ca me mataḥ
a nādya śakyā mayā hantuṃ pāṇḍavā jitakāśinaḥ
c balavantaḥ kṛtotsāhā labdhalakṣāḥ prahāriṇaḥ
e rājñaḥ sakāśe teṣāṃ ca pratijñāto vadho mayā
a pataṃgāgnisamāṃ vṛttim āsthāyātmavināśinīm
c nyāyato yudhyamānasya prāṇatyāgo na saṃśayaḥ
e chadmanā tu bhavet siddhiḥ śatrūṇāṃ ca kṣayo mahān
a tatra saṃśayitād arthād yo 'rtho niḥsaṃśayo bhavet
c taṃ janā bahu manyante ye 'rthaśāstraviśāradāḥ
a yac cāpy atra bhaved vācyaṃ garhitaṃ lokaninditam
c kartavyaṃ tan manuṣyeṇa kṣatradharmeṇa vartatā
a ninditāni ca sarvāṇi kutsitāni pade pade
c sopadhāni kṛtāny eva pāṇḍavair akṛtātmabhiḥ
a asminn arthe purā gītau śrūyete dharmacintakaiḥ
c ślokau nyāyam avekṣadbhis tattvārthaṃ tattvadarśibhiḥ
a pariśrānte vidīrṇe ca bhuñjāne cāpi śatrubhiḥ
c prasthāne ca praveśe ca prahartavyaṃ ripor balam
a nidrārtam ardharātre ca tathā naṣṭapraṇāyakam
c bhinnayodhaṃ balaṃ yac ca dvidhā yuktaṃ ca yad bhavet
c na śatrughāte vidvadbhir dharmo draṣṭavya ity uta
c yena kena prakāreṇa ripuṃ hanyāt tad ācaret
c na ca vadhyaḥ kadā cid dhi ripur nyāyam avekṣatā
c yadi śakyo bhavet kaś cic chettum āmūlato ripuḥ
c tatra yatnaḥ prakartavyas tasya siddhir bhaved yathā
a ity evaṃ niścayaṃ cakre suptānāṃ yudhi māraṇe
c pāṇḍūnāṃ saha pāñcālair droṇaputraḥ pratāpavān
c tau prabuddhau mahātmānau kṛpabhojau mahābalau
a sa krūrāṃ matim āsthāya viniścitya muhur muhuḥ
c suptau prābodhayat tau tu mātulaṃ bhojam eva ca
a nottaraṃ pratipede ca tatra yuktaṃ hriyā vṛtaḥ
c sa muhūrtam iva dhyātvā bāṣpavihvalam abravīt
a hato duryodhano rājā ekavīro mahābalaḥ
c yasyārthe vairam asmābhir āsaktaṃ pāṇḍavaiḥ saha
a ekākī bahubhiḥ kṣudrair āhave śuddhavikramaḥ
c pātito bhīmasenena ekādaśacamūpatiḥ
a vṛkodareṇa kṣudreṇa sunṛśaṃsam idaṃ kṛtam
c mūrdhābhiṣiktasya śiraḥ pādena parimṛdnatā
a vinardanti sma pāñcālāḥ kṣveḍanti ca hasanti ca
c dhamanti śaṅkhāñ śataśo hṛṣṭā ghnanti ca dundubhīn
a vāditraghoṣas tumulo vimiśraḥ śaṅkhanisvanaiḥ
c anilenerito ghoro diśaḥ pūrayatīva hi
a aśvānāṃ heṣamāṇānāṃ gajānāṃ caiva bṛṃhatām
c siṃhanādaś ca śūrāṇāṃ śrūyate sumahān ayam
a diśaṃ prācīṃ samāśritya hṛṣṭānāṃ garjatāṃ bhṛśam
c rathanemisvanāś caiva śrūyante lomaharṣaṇāḥ
a pāṇḍavair dhārtarāṣṭrāṇāṃ yad idaṃ kadanaṃ kṛtam
c vayam eva trayaḥ śiṣṭās tasmin mahati vaiśase
a ke cin nāgaśataprāṇāḥ ke cit sarvāstrakovidāḥ
c nihatāḥ pāṇḍaveyaiḥ sma manye kālasya paryayam
a evam etena bhāvyaṃ hi nūnaṃ kāryeṇa tattvataḥ
c yathā hy asyedṛśī niṣṭhā kṛte kārye 'pi duṣkare
a bhavatos tu yadi prajñā na mohād apacīyate
c vyāpanne 'smin mahaty arthe yan naḥ śreyas tad ucyatām
 kṛpa uvāca
a śrutaṃ te vacanaṃ sarvaṃ hetuyuktaṃ mayā vibho
c mamāpi tu vacaḥ kiṃ cic chṛṇuṣvādya mahābhuja
a ābaddhā mānuṣāḥ sarve nirbandhāḥ karmaṇor dvayoḥ
c daive puruṣakāre ca paraṃ tābhyāṃ na vidyate
a na hi daivena sidhyanti karmāṇy ekena sattama
c na cāpi karmaṇaikena dvābhyāṃ siddhis tu yogataḥ
a tābhyām ubhābhyāṃ sarvārthā nibaddhā hy adhamottamāḥ
c pravṛttāś caiva dṛśyante nivṛttāś caiva sarvaśaḥ
c na vā puruṣakāreṇa saṃsiddhiś caiva sarvaśaḥ
a parjanyaḥ parvate varṣan kiṃ nu sādhayate phalam
c kṛṣṭe kṣetre tathāvarṣan kiṃ nu sādhayate phalam
a utthānaṃ cāpy adaivasya hy anutthānasya daivatam
c vyarthaṃ bhavati sarvatra pūrvaṃ kas tatra niścayaḥ
a pravṛṣṭe ca yathā deve samyak kṣetre ca karṣite
c bījaṃ mahāguṇaṃ bhūyāt tathā siddhir hi mānuṣī
a tayor daivaṃ viniścitya svavaśenaiva vartate
c prājñāḥ puruṣakāraṃ tu ghaṭante dākṣyam āsthitāḥ
a tābhyāṃ sarve hi kāryārthā manuṣyāṇāṃ nararṣabha
c viceṣṭantaś ca dṛśyante nivṛttāś ca tathaiva hi
a kṛtaḥ puruṣakāraḥ san so 'pi daivena sidhyati
c tathāsya karmaṇaḥ kartur abhinirvartate phalam
a utthānaṃ tu manuṣyāṇāṃ dakṣāṇāṃ daivavarjitam
c aphalaṃ dṛśyate loke samyag apy upapāditam
a tatrālasā manuṣyāṇāṃ ye bhavanty amanasvinaḥ
c utthānaṃ te vigarhanti prājñānāṃ tan na rocate
a prāyaśo hi kṛtaṃ karma aphalaṃ dṛśyate bhuvi
c akṛtvā ca punar duḥkhaṃ karma dṛśyen mahāphalam
a ceṣṭām akurvaṃl labhate yadi kiṃ cid yadṛcchayā
c yo vā na labhate kṛtvā durdaśau tāv ubhāv api
a śaknoti jīvituṃ dakṣo nālasaḥ sukham edhate
c dṛśyante jīvaloke 'smin dakṣāḥ prāyo hitaiṣiṇaḥ
a yadi dakṣaḥ samārambhāt karmaṇāṃ nāśnute phalam
c nāsya vācyaṃ bhavet kiṃ cit tattvaṃ cāpy adhigacchati
a akṛtvā karma yo loke phalaṃ vindati viṣṭitaḥ
c sa tu vaktavyatāṃ yāti dveṣyo bhavati prāyaśaḥ
a evam etad anādṛtya vartate yas tv ato 'nyathā
c sa karoty ātmano 'narthān naiṣa buddhimatāṃ nayaḥ
a hīnaṃ puruṣakāreṇa yadā daivena vā punaḥ
c kāraṇābhyām athaitābhyām utthānam aphalaṃ bhavet
e hīnaṃ puruṣakāreṇa karma tv iha na sidhyati
a daivatebhyo namaskṛtya yas tv arthān samyag īhate
c dakṣo dākṣiṇyasaṃpanno na sa moghaṃ vihanyate
a samyag īhā punar iyaṃ yo vṛddhān upasevate
c āpṛcchati ca yac chreyaḥ karoti ca hitaṃ vacaḥ
a utthāyotthāya hi sadā praṣṭavyā vṛddhasaṃmatāḥ
c te 'sya yoge paraṃ mūlaṃ tanmūlā siddhir ucyate
a vṛddhānāṃ vacanaṃ śrutvā yo hy utthānaṃ prayojayet
c utthānasya phalaṃ samyak tadā sa labhate 'cirāt
a rāgāt krodhād bhayāl lobhād yo 'rthān īheta mānavaḥ
c anīśaś cāvamānī ca sa śīghraṃ bhraśyate śriyaḥ
a so 'yaṃ duryodhanenārtho lubdhenādīrghadarśinā
c asamarthya samārabdho mūḍhatvād avicintitaḥ
a hitabuddhīn anādṛtya saṃmantryāsādhubhiḥ saha
c vāryamāṇo 'karod vairaṃ pāṇḍavair guṇavattaraiḥ
a pūrvam apy atiduḥśīlo na dainyaṃ kartum arhati
c tapaty arthe vipanne hi mitrāṇām akṛtaṃ vacaḥ
a anvāvartāmahi vayaṃ yat tu taṃ pāpapūruṣam
c asmān apy anayas tasmāt prāpto 'yaṃ dāruṇo mahān
a anena tu mamādyāpi vyasanenopatāpitā
c buddhiś cintayataḥ kiṃ cit svaṃ śreyo nāvabudhyate
a muhyatā tu manuṣyeṇa praṣṭavyāḥ suhṛdo budhāḥ
a tatrāsya buddhir vinayas tatra śreyaś ca paśyati
a tato 'sya mūlaṃ kāryāṇāṃ buddhyā niścitya vai budhāḥ
c te ca pṛṣṭā yathā brūyus tat kartavyaṃ tathā bhavet
a te vayaṃ dhṛtarāṣṭraṃ ca gāndhārīṃ ca sametya ha
c upapṛcchāmahe gatvā viduraṃ ca mahāmatim
a te pṛṣṭāś ca vadeyur yac chreyo naḥ samanantaram
c tad asmābhiḥ punaḥ kāryam iti me naiṣṭhikī matiḥ
a anārambhāt tu kāryāṇāṃ nārthaḥ saṃpadyate kva cit
c kṛte puruṣakāre ca yeṣāṃ kāryaṃ na sidhyati
e daivenopahatās te tu nātra kāryā vicāraṇā
 saṃjaya uvāca
a kṛpasya vacanaṃ śrutvā dharmārthasahitaṃ śubham
c aśvatthāmā mahārāja duḥkhaśokasamanvitaḥ
a dahyamānas tu śokena pradīptenāgninā yathā
c krūraṃ manas tataḥ kṛtvā tāv ubhau pratyabhāṣata
a puruṣe puruṣe buddhiḥ sā sā bhavati śobhanā
c tuṣyanti ca pṛthak sarve prajñayā te svayā svayā
a sarvo hi manyate loka ātmānaṃ buddhimattaram
c sarvasyātmā bahumataḥ sarvātmānaṃ praśaṃsati
a sarvasya hi svakā prajñā sādhuvāde pratiṣṭhitā
c parabuddhiṃ ca nindanti svāṃ praśaṃsanti cāsakṛt
a kāraṇāntarayogena yoge yeṣāṃ samā matiḥ
c te 'nyonyena ca tuṣyanti bahu manyanti cāsakṛt
a tasyaiva tu manuṣyasya sā sā buddhis tadā tadā
c kālayogaviparyāsaṃ prāpyānyonyaṃ vipadyate
a acintyatvād dhi cittānāṃ manuṣyāṇāṃ viśeṣataḥ
c cittavaikalyam āsādya sā sā buddhiḥ prajāyate
a yathā hi vaidyaḥ kuśalo jñātvā vyādhiṃ yathāvidhi
c bheṣajaṃ kurute yogāt praśamārtham ihābhibho
a evaṃ kāryasya yogārthaṃ buddhiṃ kurvanti mānavāḥ
c prajñayā hi svayā yuktās tāṃ ca nindanti mānavāḥ
a anyayā yauvane martyo buddhyā bhavati mohitaḥ
c madhye 'nyayā jarāyāṃ tu so 'nyāṃ rocayate matim
a vyasanaṃ vā punar ghoraṃ samṛddhiṃ vāpi tādṛśīm
c avāpya puruṣo bhoja kurute buddhivaikṛtam
a ekasminn eva puruṣe sā sā buddhis tadā tadā
c bhavaty anityaprajñatvāt sā tasyaiva na rocate
a niścitya tu yathāprajñaṃ yāṃ matiṃ sādhu paśyati
c tasyāṃ prakurute bhāvaṃ sā tasyodyogakārikā
a sarvo hi puruṣo bhoja sādhv etad iti niścitaḥ
c kartum ārabhate prīto maraṇādiṣu karmasu
a sarve hi yuktiṃ vijñāya prajñāṃ cāpi svakāṃ narāḥ
c ceṣṭante vividhāś ceṣṭā hitam ity eva jānate
a upajātā vyasanajā yeyam adya matir mama
c yuvayos tāṃ pravakṣyāmi mama śokavināśinīm
a prajāpatiḥ prajāḥ sṛṣṭvā karma tāsu vidhāya ca
c varṇe varṇe samādhatta ekaikaṃ guṇavattaram
a brāhmaṇe damam avyagraṃ kṣatriye teja uttamam
c dākṣyaṃ vaiśye ca śūdre ca sarvavarṇānukūlatām
a adānto brāhmaṇo 'sādhur nistejāḥ kṣatriyo 'dhamaḥ
c adakṣo nindyate vaiśyaḥ śūdraś ca pratikūlavān
a so 'smi jātaḥ kule śreṣṭhe brāhmaṇānāṃ supūjite
c mandabhāgyatayāsmy etaṃ kṣatradharmam anu ṣṭhitaḥ
a kṣatradharmaṃ viditvāhaṃ yadi brāhmaṇy asaṃśritam
c prakuryāṃ sumahat karma na me tat sādhu saṃmatam
a dhārayitvā dhanur divyaṃ divyāny astrāṇi cāhave
c pitaraṃ nihataṃ dṛṣṭvā kiṃ nu vakṣyāmi saṃsadi
a so 'ham adya yathākāmaṃ kṣatradharmam upāsya tam
c gantāsmi padavīṃ rājñaḥ pituś cāpi mahādyuteḥ
a adya svapsyanti pāñcālā viśvastā jitakāśinaḥ
c vimuktayugyakavacā harṣeṇa ca samanvitāḥ
c adya tān sūditān sarvān dhṛṣṭadyumnapurogamān
e vayaṃ jitā matāś caiṣāṃ śrāntā vyāyam anena ca
a teṣāṃ niśi prasuptānāṃ svasthānāṃ śibire svake
c avaskandaṃ kariṣyāmi śibirasyādya duṣkaram
a tān avaskandya śibire pretabhūtān vicetasaḥ
c sūdayiṣyāmi vikramya maghavān iva dānavān
a adya tān sahitān sarvān dhṛṣṭadyumnapurogamān
c sūdayiṣyāmi vikramya kakṣaṃ dīpta ivānalaḥ
e nihatya caiva pāñcālāñ śāntiṃ labdhāsmi sattama
a pāñcāleṣu cariṣyāmi sūdayann adya saṃyuge
c pinākapāṇiḥ saṃkruddhaḥ svayaṃ rudraḥ paśuṣv iva
a adyāhaṃ sarvapāñcālān nihatya ca nikṛtya ca
a gamiṣyāmy atha pañcānāṃ padavīm adya durgamām
c ardayiṣyāmi saṃkruddho raṇe pāṇḍusutāṃs tathā
c sūdayiṣyāmi saṃhṛṣṭaḥ paśūn iva pinākadhṛk
a adyāhaṃ sarvapāñcālaiḥ kṛtvā bhūmiṃ śarīriṇīm
c prahṛtyaikaikaśas tebhyo bhaviṣyāmy anṛṇaḥ pituḥ
a duryodhanasya karṇasya bhīṣmasaindhavayor api
c gamayiṣyāmi pāñcālān padavīm adya durgamām
a adya pāñcālarājasya dhṛṣṭadyumnasya vai niśi
c virātre pramathiṣyāmi paśor iva śiro balāt
a adya pāñcālapāṇḍūnāṃ śayitān ātmajān niśi
c khaḍgena niśitenājau pramathiṣyāmi gautama
c virātre pramathiṣyāmi khaḍgena niśi gautama
a adya pāñcālasenāṃ tāṃ nihatya niśi sauptike
c kṛtakṛtyaḥ sukhī caiva bhaviṣyāmi mahāmate
c śrūyate jāmadagnyena pitur vadham amṛṣyatā
c triḥsaptakṛtvaḥ pṛthivī kṛtā niḥkṣatriyā purā
 kṛpa uvāca
a diṣṭyā te pratikartavye matir jāteyam acyuta
c na tvā vārayituṃ śakto vajrapāṇir api svayam
a anuyāsyāvahe tvāṃ tu prabhāte sahitāv ubhau
c adya rātrau viśramasva vimuktakavacadhvajaḥ
a ahaṃ tvām anuyāsyāmi kṛtavarmā ca sātvataḥ
c parān abhimukhaṃ yāntaṃ rathāv āsthāya daṃśitau
a āvābhyāṃ sahitaḥ śatrūñ śvo 'si hantā samāgame
c vikramya rathināṃ śreṣṭha pāñcālān sapadānugān
a śaktas tvam asi vikrāntuṃ viśramasva niśām imām
c ciraṃ te jāgratas tāta svapa tāvan niśām imām
a viśrāntaś ca vinidraś ca svasthacittaś ca mānada
c sametya samare śatrūn vadhiṣyasi na saṃśayaḥ
a na hi tvā rathināṃ śreṣṭha pragṛhītavarāyudham
c jetum utsahate kaś cid api deveṣu pāvakiḥ
a kṛpeṇa sahitaṃ yāntaṃ yuktaṃ ca kṛtavarmaṇā
c ko drauṇiṃ yudhi saṃrabdhaṃ yodhayed api devarāṭ
a te vayaṃ pariviśrāntā vinidrā vigatajvarāḥ
c prabhātāyāṃ rajanyāṃ vai nihaniṣyāma śātravān
a tava hy astrāṇi divyāni mama caiva na saṃśayaḥ
c sātvato 'pi maheṣvāso nityaṃ yuddheṣu kovidaḥ
a te vayaṃ sahitās tāta sarvāñ śatrūn samāgatān
c prasahya samare hatvā prītiṃ prāpsyāma puṣkalām
e viśramasva tvam avyagraḥ svapa cemāṃ niśāṃ sukham
a ahaṃ ca kṛtavarmā ca prayāntaṃ tvāṃ narottama
c anuyāsyāva sahitau dhanvinau paratāpinau
e rathinaṃ tvarayā yāntaṃ rathāv āsthāya daṃśitau
a sa gatvā śibiraṃ teṣāṃ nāma viśrāvya cāhave
c tataḥ kartāsi śatrūṇāṃ yudhyatāṃ kadanaṃ mahat
a kṛtvā ca kadanaṃ teṣāṃ prabhāte vimale 'hani
c viharasva yathā śakraḥ sūdayitvā mahāsurān
a tvaṃ hi śakto raṇe jetuṃ pāñcālānāṃ varūthinīm
c daityasenām iva kruddhaḥ sarvadānavasūdanaḥ
a mayā tvāṃ sahitaṃ saṃkhye guptaṃ ca kṛtavarmaṇā
c na saheta vibhuḥ sākṣād vajrapāṇir api svayam
a na cāhaṃ samare tāta kṛtavarmā tathaiva ca
c anirjitya raṇe pāṇḍūn vyapayāsyāva karhi cit
a hatvā ca samare kṣudrān pāñcālān pāṇḍubhiḥ saha
c nivartiṣyāmahe sarve hatā vā svargagā vayam
a sarvopāyaiḥ sahāyās te prabhāte vayam eva hi
c satyam etan mahābāho prabravīmi tavānagha
a evam uktas tato drauṇir mātulena hitaṃ vacaḥ
c abravīn mātulaṃ rājan krodhād udvṛtya locane
a āturasya kuto nidrā narasyāmarṣitasya ca
c arthāṃś cintayataś cāpi kāmayānasya vā punaḥ
a tad idaṃ samanuprāptaṃ paśya me 'dya catuṣṭayam
c yasya bhāgaś caturtho me svapnam ahnāya nāśayet
a kiṃ nāma duḥkhaṃ loke 'smin pitur vadham anusmaran
c hṛdayaṃ nirdahan me 'dya rātryahāni na śāmyati
a yathā ca nihataḥ pāpaiḥ pitā mama viśeṣataḥ
c pratyakṣam api te sarvaṃ tan me marmāṇi kṛntati
a kathaṃ hi mādṛśo loke muhūrtam api jīvati
c droṇo hateti yad vācaḥ pāñcālānāṃ śṛṇomy aham
a dṛṣṭadyumnam ahatvājau nāhaṃ jīvitum utsahe
c sa me pitṛvadhād vadhyaḥ pāñcālā ye ca saṃgatāḥ
a vilāpo bhagnasakthasya yas tu rājño mayā śrutaḥ
c sa punar hṛdayaṃ kasya krūrasyāpi na nirdahet
a kasya hy akaruṇasyāpi netrābhyām aśru nāvrajet
c nṛpater bhagnasakthasya śrutvā tādṛg vacaḥ punaḥ
a yaś cāyaṃ mitrapakṣo me mayi jīvati nirjitaḥ
c śokaṃ me vardhayaty eṣa vārivega ivārṇavam
e ekāgramanaso me 'dya kuto nidrā kutaḥ sukham
a vāsudevārjunābhyāṃ hi tān ahaṃ parirakṣitān
c aviṣahyatamān manye mahendreṇāpi mātula
a na cāsmi śakyaḥ saṃyantum asmāt kāryāt kathaṃ cana
c na taṃ paśyāmi loke 'smin yo māṃ kāryān nivartayet
e iti me niścitā buddhir eṣā sādhumatā ca me
a vārttikaiḥ kathyamānas tu mitrāṇāṃ me parābhavaḥ
c pāṇḍavānāṃ ca vijayo hṛdayaṃ dahatīva me
a ahaṃ tu kadanaṃ kṛtvā śatrūṇām adya sauptike
c tato viśramitā caiva svaptā ca vigatajvaraḥ
 kṛpa uvāca
a śuśrūṣur api durmedhāḥ puruṣo 'niyatendriyaḥ
c nālaṃ vedayituṃ kṛtsnau dharmārthāv iti me matiḥ
a tathaiva tāvan medhāvī vinayaṃ yo na śikṣati
c na ca kiṃ cana jānāti so 'pi dharmārthaniścayam
c ciraṃ hy api jaḍaḥ śūraḥ paṇḍitaṃ paryupāsya ha
c na sa dharmān vijānāti darvī sūparasān iva
c muhūrtam api taṃ prājñaḥ paṇḍitaṃ paryupāsya ha
c kṣipraṃ dharmān vijānāti jihvā sūparasān iva
a śuśrūṣus tv eva medhāvī puruṣo niyatendriyaḥ
c jānīyād āgamān sarvān grāhyaṃ ca na virodhayet
a aneyas tv avamānī yo durātmā pāpapūruṣaḥ
c diṣṭam utsṛjya kalyāṇaṃ karoti bahupāpakam
a nāthavantaṃ tu suhṛdaḥ pratiṣedhanti pātakāt
c nivartate tu lakṣmīvān nālakṣmīvān nivartate
a yathā hy uccāvacair vākyaiḥ kṣiptacitto niyamyate
c tathaiva suhṛdā śakyo naśakyas tv avasīdati
a tathaiva suhṛdaṃ prājñaṃ kurvāṇaṃ karma pāpakam
c prājñāḥ saṃpratiṣedhante yathāśakti punaḥ punaḥ
a sa kalyāṇe matiṃ kṛtvā niyamyātmānam ātmanā
c kuru me vacanaṃ tāta yena paścān na tapyase
a na vadhaḥ pūjyate loke suptānām iha dharmataḥ
c tathaiva nyastaśastrāṇāṃ vimuktarathavājinām
a ye ca brūyus tavāsmīti ye ca syuḥ śaraṇāgatāḥ
c vimuktamūrdhajā ye ca ye cāpi hatavāhanāḥ
a adya svapsyanti pāñcālā vimuktakavacā vibho
c viśvastā rajanīṃ sarve pretā iva vicetasaḥ
a yas teṣāṃ tadavasthānāṃ druhyeta puruṣo 'nṛjuḥ
c vyaktaṃ sa narake majjed agādhe vipule 'plave
a sarvāstraviduṣāṃ loke śreṣṭhas tvam asi viśrutaḥ
c na ca te jātu loke 'smin susūkṣmam api kilbiṣam
a tvaṃ punaḥ sūryasaṃkāśaḥ śvobhūta udite ravau
c prakāśe sarvabhūtānāṃ vijetā yudhi śātravān
a asaṃbhāvitarūpaṃ hi tvayi karma vigarhitam
c śukle raktam iva nyastaṃ bhaved iti matir mama
 aśvatthāmovāca
a evam etad yathāttha tvam anuśāsmīha mātula
c tais tu pūrvamayaṃ setuḥ śatadhā vidalīkṛtaḥ
a pratyakṣaṃ bhūmipālānāṃ bhavatāṃ cāpi saṃnidhau
c nyastaśastro mama pitā dhṛṣṭadyumnena pātitaḥ
a karṇaś ca patite cakre rathasya rathināṃ varaḥ
c uttame vyasane sanno hato gāṇḍīvadhanvanā
a tathā śāṃtanavo bhīṣmo nyastaśastro nirāyudhaḥ
c śikhaṇḍinaṃ puraskṛtya hato gāṇḍīvadhanvanā
a bhūriśravā maheṣvāsas tathā prāyagato raṇe
c krośatāṃ bhūmipālānāṃ yuyudhānena pātitaḥ
a duryodhanaś ca bhīmena sametya gadayā mṛdhe
c paśyatāṃ bhūmipālānām adharmeṇa nipātitaḥ
a ekākī bahubhis tatra parivārya mahārathaiḥ
c adharmeṇa naravyāghro bhīmasenena pātitaḥ
a vilāpo bhagnasakthasya yo me rājñaḥ pariśrutaḥ
c vārttikānāṃ kathayatāṃ sa me marmāṇi kṛntati
a evam adhārmikāḥ pāpāḥ pāñcālā bhinnasetavaḥ
c tān evaṃ bhinnamaryādān kiṃ bhavān na vigarhati
c yāsyāmy apacitiṃ rājñaḥ kauravasya pitus tathā
a pitṛhantṝn ahaṃ hatvā pāñcālān niśi sauptike
c kāmaṃ kīṭaḥ pataṃgo vā janma prāpya bhavāmi vai
a tvare cāham anenādya yad idaṃ me cikīrṣitam
c tasya me tvaramāṇasya kuto nidrā kutaḥ sukham
a na sa jātaḥ pumāṃl loke kaś cin na ca bhaviṣyati
c yo me vyāvartayed etāṃ vadhe teṣāṃ kṛtāṃ matim
 saṃjaya uvāca
a evam uktvā mahārāja droṇaputraḥ pratāpavān
c ekānte yojayitvāśvān prāyād abhimukhaḥ parān
a tam abrūtāṃ mahātmānau bhojaśāradvatāv ubhau
c kim ayaṃ syandano yuktaḥ kiṃ ca kāryaṃ cikīrṣitam
a ekasārthaṃ prayātau svas tvayā saha nararṣabha
c samaduḥkhasukhau caiva nāvāṃ śaṅkitum arhasi
a aśvatthāmā tu saṃkruddhaḥ pitur vadham anusmaran
c tābhyāṃ tathyaṃ tadācakhyau yad asyātmacikīrṣitam
a hatvā śatasahasrāṇi yodhānāṃ niśitaiḥ śaraiḥ
c nyastaśastro mama pitā dhṛṣṭadyumnena pātitaḥ
a taṃ tathaiva haniṣyāmi nyastavarmāṇam adya vai
c putraṃ pāñcālarājasya pāpaṃ pāpena karmaṇā
a kathaṃ ca nihataḥ pāpaḥ pāñcālaḥ paśuvan mayā
c śastrāhavajitāṃ lokān prāpnuyād iti me matiḥ
a kṣipraṃ saṃnaddhakavacau sakhaḍgāv āttakārmukau
c samāsthāya pratīkṣetāṃ rathavaryau paraṃtapau
a ity uktvā ratham āsthāya prāyād abhimukhaḥ parān
c tam anvagāt kṛpo rājan kṛtavarmā ca sātvataḥ
a te prayātā vyarocanta parān abhimukhās trayaḥ
c hūyamānā yathā yajñe samiddhā havyavāhanāḥ
a yayuś ca śibiraṃ teṣāṃ saṃprasuptajanaṃ vibho
c dvāradeśaṃ tu saṃprāpya drauṇis tasthau rathottame
c saṃjaya uvāca
c tatas tau saṃvidaṃ kṛtvā vāsudevavṛṣadhvajau
c niścitau tu vadhe teṣāṃ pāñcālānāṃ mahāvratau
c tato 'bravīn mahādevaṃ kṛṣṇam akliṣṭakāriṇam
c yogamūrtidharo bhūtvā praviśyābhyantaraṃ manaḥ
c tāvat kāryam idaṃ yuktaṃ sādhayāmy aham añjasā
c evaṃ tu saṃvidaṃ kṛtvā ekamūrtidharau sthitau
 dhṛtarāṣṭra uvāca
a dvāradeśe tato drauṇim avasthitam avekṣya tau
c akurvatāṃ bhojakṛpau kiṃ saṃjaya vadasva me
 saṃjaya uvāca
a kṛtavarmāṇam āmantrya kṛpaṃ ca sa mahāratham
c drauṇir manyuparītātmā śibiradvāram āsadat
a tatra bhūtaṃ mahākāyaṃ candrārkasadṛśadyutim
c so 'paśyad dvāram āvṛtya tiṣṭhantaṃ lomaharṣaṇam
a vasānaṃ carma vaiyāghraṃ mahārudhiravisravam
c kṛṣṇājinottarāsaṅgaṃ nāgayajñopavītinam
a bāhubhiḥ svāyataiḥ pīnair nānāpraharaṇodyataiḥ
c baddhāṅgadamahāsarpaṃ jvālāmālākulānanam
a daṃṣṭrākarālavadanaṃ vyāditāsyaṃ bhayāvaham
c nayanānāṃ sahasraiś ca vicitrair abhibhūṣitam
a naiva tasya vapuḥ śakyaṃ pravaktuṃ veṣa eva vā
c sarvathā tu tad ālakṣya sphuṭeyur api parvatāḥ
a tasyāsyān nāsikābhyāṃ ca śravaṇābhyāṃ ca sarvaśaḥ
c tebhyaś cākṣisahasrebhyaḥ prādurāsan mahārciṣaḥ
a tathā tejomarīcibhyaḥ śaṅkhacakragadādharāḥ
c prādurāsan hṛṣīkeśāḥ śataśo 'tha sahasraśaḥ
a tad atyadbhutam ālokya bhūtaṃ lokabhayaṃkaram
c drauṇir avyathito divyair astravarṣair avākirat
a drauṇimuktāñ śarāṃs tāṃs tu tad bhūtaṃ mahad agrasat
c udadher iva vāryoghān pāvako vaḍavāmukhaḥ
c agrasat tāṃs tathā bhūtaṃ drauṇinā prahitāñ śarān
a aśvatthāmā tu saṃprekṣya tāñ śaraughān nirarthakān
c rathaśaktiṃ mumocāsmai dīptām agniśikhām iva
a sā tadāhatya dīptāgrā rathaśaktir aśīryata
c yugānte sūryam āhatya maholkeva divaś cyutā
a atha hematsaruṃ divyaṃ khaḍgam ākāśavarcasam
c kośāt samudbabarhāśu bilād dīptam ivoragam
a tataḥ khaḍgavaraṃ dhīmān bhūtāya prāhiṇot tadā
c sa tadāsādya bhūtaṃ vai vilayaṃ tūlavad yayau
a tataḥ sa kupito drauṇir indraketunibhāṃ gadām
c jvalantīṃ prāhiṇot tasmai bhūtaṃ tām api cāgrasat
a tataḥ sarvāyudhābhāve vīkṣamāṇas tatas tataḥ
c apaśyat kṛtam ākāśam anākāśaṃ janārdanaiḥ
a tad adbhutatamaṃ dṛṣṭvā droṇaputro nirāyudhaḥ
c abravīd abhisaṃtaptaḥ kṛpavākyam anusmaran
a bruvatām apriyaṃ pathyaṃ suhṛdāṃ na śṛṇoti yaḥ
c sa śocaty āpadaṃ prāpya yathāham ativartya tau
a śāstradṛṣṭān avadhyān yaḥ samatītya jighāṃsati
c sa pathaḥ pracyuto dharmyāt kupathaṃ pratipadyate
a gobrāhmaṇanṛpastrīṣu sakhyur mātur guros tathā
c vṛddhabālajaḍāndheṣu suptabhītotthiteṣu ca
a mattonmattapramatteṣu na śastrāṇy upadhārayet
c ity evaṃ gurubhiḥ pūrvam upadiṣṭaṃ nṛṇāṃ sadā
a so 'ham utkramya panthānaṃ śāstradṛṣṭaṃ sanātanam
c amārgeṇaivam ārabhya ghorām āpadam āgataḥ
a tāṃ cāpadaṃ ghoratarāṃ pravadanti manīṣiṇaḥ
c yad udyamya mahat kṛtyaṃ bhayād api nivartate
a aśakyaṃ caiva kaḥ kartuṃ śaktaḥ śaktibalād iha
c na hi daivād garīyo vai mānuṣaṃ karma kathyate
a mānuṣaṃ kurvataḥ karma yadi daivān na sidhyati
c sa pathaḥ pracyuto dharmyād vipadaṃ pratipadyate
a pratighātaṃ hy avijñātaṃ pravadanti manīṣiṇaḥ
c yad ārabhya kriyāṃ kāṃ cid bhayād iha nivartate
a tad idaṃ duṣpraṇītena bhayaṃ māṃ samupasthitam
c na hi droṇasutaḥ saṃkhye nivarteta kathaṃ cana
a idaṃ ca sumahad bhūtaṃ daivadaṇḍam ivodyatam
c na caitad abhijānāmi cintayann api sarvathā
a dhruvaṃ yeyam adharme me pravṛttā kaluṣā matiḥ
c tasyāḥ phalam idaṃ ghoraṃ pratighātāya dṛśyate
a tad idaṃ daivavihitaṃ mama saṃkhye nivartanam
c nānyatra daivād udyantum iha śakyaṃ kathaṃ cana
a so 'ham adya mahādevaṃ prapadye śaraṇaṃ prabhum
c daivadaṇḍam imaṃ ghoraṃ sa hi me nāśayiṣyati
a kapardinaṃ prapadyātha devadevam umāpatim
c kapālamālinaṃ rudraṃ bhaganetraharaṃ haram
a sa hi devo 'tyagād devāṃs tapasā vikrameṇa ca
c tasmāc charaṇam abhyeṣye giriśaṃ śūlapāṇinam
 saṃjaya uvāca
a sa evaṃ cintayitvā tu droṇaputro viśāṃ pate
c avatīrya rathopasthād dadhyau saṃprayataḥ sthitaḥ
 drauṇir uvāca
a ugraṃ sthāṇuṃ śivaṃ rudraṃ śarvam īśānam īśvaram
c giriśaṃ varadaṃ devaṃ bhavaṃ bhāvanam avyayam
a śitikaṇṭham ajaṃ śakraṃ krathaṃ kratuharaṃ haram
c viśvarūpaṃ virūpākṣaṃ bahurūpam umāpatim
a śmaśānavāsinaṃ dṛptaṃ mahāgaṇapatiṃ prabhum
c khaṭvāṅgadhāriṇaṃ muṇḍaṃ jaṭilaṃ brahmacāriṇam
a manasāpy asucintyena duṣkareṇālpacetasā
c so 'ham ātmopahāreṇa yakṣye tripuraghātinam
a stutaṃ stutyaṃ stūyamānam amoghaṃ carmavāsasam
c vilohitaṃ nīlakaṇṭham apṛktaṃ durnivāraṇam
a śukraṃ viśvasṛjaṃ brahma brahmacāriṇam eva ca
c vratavantaṃ taponityam anantaṃ tapatāṃ gatim
a bahurūpaṃ gaṇādhyakṣaṃ tryakṣaṃ pāriṣadapriyam
c gaṇādhyakṣekṣitamukhaṃ gaurīhṛdayavallabham
a kumārapitaraṃ piṅgaṃ govṛṣottamavāhanam
c tanuvāsasam atyugram umābhūṣaṇatatparam
a paraṃ parebhyaḥ paramaṃ paraṃ yasmān na vidyate
c iṣvastrottamabhartāraṃ digantaṃ caiva dakṣiṇam
a hiraṇyakavacaṃ devaṃ candramaulivibhūṣitam
c prapadye śaraṇaṃ devaṃ parameṇa samādhinā
a imāṃ cāpy āpadaṃ ghorāṃ tarāmy adya sudustarām
c sarvabhūtopahāreṇa yakṣye 'haṃ śucinā śucim
a iti tasya vyavasitaṃ jñātvā tyāgātmakaṃ manaḥ
c purastāt kāñcanī vediḥ prādurāsīn mahātmanaḥ
a tasyāṃ vedyāṃ tadā rājaṃś citrabhānur ajāyata
c dyāṃ diśo vidiśaḥ khaṃ ca jvālābhir abhipūrayan
c ratnacitrāṅgadadharāḥ samudyatakarās tathā
a dīptāsyanayanāś cātra naikapādaśirobhujāḥ
c dvipaśailapratīkāśāḥ prādurāsan mahānanāḥ
a śvavarāhoṣṭrarūpāś ca hayagomāyugomukhāḥ
c ṛkṣamārjāravadanā vyāghradvīpimukhās tathā
a kākavaktrāḥ plavamukhāḥ śukavaktrās tathaiva ca
c mahājagaravaktrāś ca haṃsavaktrāḥ sitaprabhāḥ
a dārvāghāṭamukhāś caiva cāṣavaktrāś ca bhārata
a śataśaś ca sahasrākṣās tathaiva ca ghaṭodarāḥ
c kūrmanakramukhāś caiva śiśumāramukhās tathā
a mahāmakaravaktrāś ca timivaktrās tathaiva ca
c harivaktrāḥ krauñcamukhāḥ kapotebhamukhās tathā
a pārāvatamukhāś caiva madguvaktrās tathaiva ca
c pāṇikarṇāḥ sahasrākṣās tathaiva ca śatodarāḥ
a nirmāṃsāḥ kokavaktrāś ca śyenavaktrāś ca bhārata
c tathaivāśiraso rājann ṛkṣavaktrāś ca bhīṣaṇāḥ
a pradīptanetrajihvāś ca jvālāvaktrās tathaiva ca
a jvālākeśāś ca rājendra jvaladromacaturbhujāḥ
c meṣavaktrās tathaivānye tathā chāgamukhā nṛpa
a śaṅkhābhāḥ śaṅkhavaktrāś ca śaṅkhakarṇās tathaiva ca
c śaṅkhamālāparikarāḥ śaṅkhadhvanisamasvanāḥ
a jaṭādharāḥ pañcaśikhās tathā muṇḍāḥ kṛśodarāḥ
c caturdaṃṣṭrāś caturjihvāḥ śaṅkukarṇāḥ kirīṭinaḥ
a maulīdharāś ca rājendra tathākuñcitamūrdhajāḥ
c uṣṇīṣiṇo mukuṭinaś cāruvaktrāḥ svalaṃkṛtāḥ
c cārukuṇḍalinaś caiva tathā mukuṭadhāriṇaḥ
a padmotpalāpīḍadharās tathā kumudadhāriṇaḥ
c māhātmyena ca saṃyuktāḥ śataśo 'tha sahasraśaḥ
a śataghnīcakrahastāś ca tathā musalapāṇayaḥ
c bhuśuṇḍīpāśahastāś ca gadāhastāś ca bhārata
a pṛṣṭheṣu baddheṣudhayaś citrabāṇā raṇotkaṭāḥ
c sadhvajāḥ sapatākāś ca saghaṇṭāḥ saparaśvadhāḥ
a mahāpāśodyatakarās tathā laguḍapāṇayaḥ
c sthūṇāhastāḥ khaḍgahastāḥ sarpocchritakirīṭinaḥ
e mahāsarpāṅgadadharāś citrābharaṇadhāriṇaḥ
a rajodhvastāḥ paṅkadigdhāḥ sarve śuklāmbarasrajaḥ
a karālākṣāḥ sakṛdbhāsvacchatavakrās tathaiva ca
c nīlāṅgāḥ kamalāṅgāś ca muṇḍavaktrās tathaiva ca
a bherīśaṅkhamṛdaṅgāṃs te jharjharānakagomukhān
c avādayan pāriṣadāḥ prahṛṣṭāḥ kanakaprabhāḥ
a gāyamānās tathaivānye nṛtyamānās tathāpare
c laṅghayantaḥ plavantaś ca valgantaś ca mahābalāḥ
a dhāvanto javanāś caṇḍāḥ pavanoddhūtamūrdhajāḥ
c mattā iva mahānāgā vinadanto muhur muhuḥ
a subhīmā ghorarūpāś ca śūlapaṭṭiśapāṇayaḥ
c nānāvirāgavasanāś citramālyānulepanāḥ
a ratnacitrāṅgadadharāḥ samudyatakarās tathā
c hantāro dviṣatāṃ śūrāḥ prasahyāsahyavikramāḥ
a pātāro 'sṛgvasādyānāṃ māṃsāntrakṛtabhojanāḥ
c cūḍālāḥ karṇikālāś ca prakṛśāḥ piṭharodarāḥ
a atihrasvātidīrghāś ca prabalāś cātibhairavāḥ
c vikaṭāḥ kālalamboṣṭhā bṛhacchephāsthipiṇḍikāḥ
a mahārhanānāmukuṭā muṇḍāś ca jaṭilāḥ pare
c sārkendugrahanakṣatrāṃ dyāṃ kuryur ye mahītale
a utsaheraṃś ca ye hantuṃ bhūtagrāmaṃ caturvidham
c ye ca vītabhayā nityaṃ harasya bhrukuṭībhaṭāḥ
a kāmakārakarāḥ siddhās trailokyasyeśvareśvarāḥ
c nityānandapramuditā vāgīśā vītamatsarāḥ
a prāpyāṣṭaguṇam aiśvaryaṃ ye na yānti ca vismayam
c yeṣāṃ vismayate nityaṃ bhagavān karmabhir haraḥ
a manovākkarmabhir bhaktair nityam ārādhitaś ca yaiḥ
c manovākkarmabhir bhaktān pāti putrān ivaurasān
a pibanto 'sṛgvasās tv anye kruddhā brahmadviṣāṃ sadā
c caturviṃśātmakaṃ somaṃ ye pibanti ca nityadā
a śrutena brahmacaryeṇa tapasā ca damena ca
c ye samārādhya śūlāṅkaṃ bhavasāyujyam āgatāḥ
a yair ātmabhūtair bhagavān pārvatyā ca maheśvaraḥ
c saha bhūtagaṇān bhuṅkte bhūtabhavyabhavatprabhuḥ
a nānāvicitrahasitakṣveḍitotkruṣṭagarjitaiḥ
c saṃnādayantas te viśvam aśvatthāmānam abhyayuḥ
a saṃstuvanto mahādevaṃ bhāḥ kurvāṇāḥ suvarcasaḥ
c vivardhayiṣavo drauṇer mahimānaṃ mahātmanaḥ
a jijñāsamānās tattejaḥ sauptikaṃ ca didṛkṣavaḥ
c bhīmograparighālātaśūlapaṭṭiśapāṇayaḥ
e ghorarūpāḥ samājagmur bhūtasaṃghāḥ samantataḥ
a janayeyur bhayaṃ ye sma trailokyasyāpi darśanāt
c tān prekṣamāṇo 'pi vyathāṃ na cakāra mahābalaḥ
a atha drauṇir dhanuṣpāṇir baddhagodhāṅgulitravān
c svayam evātmanātmānam upahāram upāharat
a dhanūṃṣi samidhas tatra pavitrāṇi śitāḥ śarāḥ
c havir ātmavataś cātmā tasmin bhārata karmaṇi
a tataḥ saumyena mantreṇa droṇaputraḥ pratāpavān
c upahāraṃ mahāmanyur athātmānam upāharat
a taṃ rudraṃ raudrakarmāṇaṃ raudraiḥ karmabhir acyutam
c abhiṣṭutya mahātmānam ity uvāca kṛtāñjaliḥ
a imam ātmānam adyāhaṃ jātam āṅgirase kule
c agnau juhomi bhagavan pratigṛhṇīṣva māṃ balim
a bhavadbhaktyā mahādeva parameṇa samādhinā
c asyām āpadi viśvātmann upākurmi tavāgrataḥ
a tvayi sarvāṇi bhūtāni sarvabhūteṣu cāsi vai
c guṇānāṃ hi pradhānānām ekatvaṃ tvayi tiṣṭhati
a sarvabhūtāśaya vibho havirbhūtam upasthitam
c pratigṛhāṇa māṃ deva yady aśakyāḥ pare mayā
a ity uktvā drauṇir āsthāya tāṃ vedīṃ dīptapāvakām
c saṃtyaktātmā samāruhya kṛṣṇavartmany upāviśat
a tam ūrdhvabāhuṃ niśceṣṭaṃ dṛṣṭvā havir upasthitam
c abravīd bhagavān sākṣān mahādevo hasann iva
a satyaśaucārjavatyāgais tapasā niyamena ca
c kṣāntyā bhaktyā ca dhṛtyā ca buddhyā ca vacasā tathā
a yathāvad aham ārāddhaḥ kṛṣṇenākliṣṭakarmaṇā
c tasmād iṣṭatamaḥ kṛṣṇād anyo mama na vidyate
a kurvatā tasya saṃmānaṃ tvāṃ ca jijñāsatā mayā
c pāñcālāḥ sahasā guptā māyāś ca bahuśaḥ kṛtāḥ
a kṛtas tasyaiṣa saṃmānaḥ pāñcālān rakṣatā mayā
c abhibhūtās tu kālena naiṣām adyāsti jīvitam
a evam uktvā maheṣvāsaṃ bhagavān ātmanas tanum
c āviveśa dadau cāsmai vimalaṃ khaḍgam uttamam
a athāviṣṭo bhagavatā bhūyo jajvāla tejasā
c varṣmavāṃś cābhavad yuddhe devasṛṣṭena tejasā
a tam adṛśyāni bhūtāni rakṣāṃsi ca samādravan
c abhitaḥ śatruśibiraṃ yāntaṃ sākṣād iveśvaram
e   yāntaṃ drauṇiṃ mahāratham
e devadevaṃ haraṃ sthāṇuṃ
e yaś cedaṃ paṭhate stotraṃ śrutvā bhaktisamanvitaḥ
e sarvapāpaviśuddhātmā rudralokaṃ sa gacchati
 dhṛtarāṣṭra uvāca
a tathā prayāte śibiraṃ droṇaputre mahārathe
c kaccit kṛpaś ca bhojaś ca bhayārtau na nyavartatām
a kaccin na vāritau kṣudrai rakṣibhir nopalakṣitau
c asahyam iti vā matvā na nivṛttau mahārathau
a kaccit pramathya śibiraṃ hatvā somakapāṇḍavān
a kṛtā pratijñā saphalā kaccit saṃjaya sā niśi
c duryodhanasya padavīṃ gatau paramikāṃ raṇe
c balair vā nihatau tau tu kaccin na patitau kṣitau
c gatvā tiṣṭhaty asau drauṇiḥ kṛtvā karma suduṣkaram
c dhṛṣṭadyumnaśikhaṇḍibhyāṃ draupadyāś ca sutaiḥ kila
c saṃchannā medinī suptair nihataiḥ pāṇḍusainikaiḥ
a pāñcālair vā vinihatau kaccin nāsvapatāṃ kṣitau
c kaccit tābhyāṃ kṛtaṃ karma tan mamācakṣva saṃjaya
 saṃjaya uvāca
a tasmin prayāte śibiraṃ droṇaputre mahātmani
c kṛpaś ca kṛtavarmā ca śibiradvāry atiṣṭhatām
a aśvatthāmā tu tau dṛṣṭvā yatnavantau mahārathau
c prahṛṣṭaḥ śanakai rājann idaṃ vacanam abravīt
a yattau bhavantau paryāptau sarvakṣatrasya nāśane
c kiṃ punar yodhaśeṣasya prasuptasya viśeṣataḥ
a ahaṃ pravekṣye śibiraṃ cariṣyāmi ca kālavat
c yathā na kaś cid api me jīvan mucyeta mānavaḥ
c tathā bhavadbhyāṃ kāryaṃ syād iti me niścitā matiḥ
a ity uktvā prāviśad drauṇiḥ pārthānāṃ śibiraṃ mahat
c advāreṇābhyavaskandya vihāya bhayam ātmanaḥ
a sa praviśya mahābāhur uddeśajñaś ca tasya ha
a drauṇiḥ paramasaṃkruddhaḥ tejasā prajvalann iva
a tataḥ paryacarat sarvaṃ saṃprasuptajanaṃ niśi
c dhṛṣṭadyumnasya nilayaṃ śanakair abhyupāgamat
a te tu kṛtvā mahat karma śrāntāś ca balavad raṇe
c prasuptā vai suviśvastāḥ svasainyaparivāritāḥ
a atha praviśya tad veśma dhṛṣṭadyumnasya bhārata
c pāñcālyaṃ śayane drauṇir apaśyat suptam antikāt
a kṣaumāvadāte mahati spardhyāstaraṇasaṃvṛte
c mālyapravarasaṃyukte dhūpaiś cūrṇaiś ca vāsite
a taṃ śayānaṃ mahātmānaṃ visrabdham akutobhayam
c prābodhayata pādena śayanasthaṃ mahīpate
a sa buddhvā caraṇasparśam utthāya raṇadurmadaḥ
c abhyajānad ameyātmā droṇaputraṃ mahāratham
a tam utpatantaṃ śayanād aśvatthāmā mahābalaḥ
c keśeṣv ālambya pāṇibhyāṃ niṣpipeṣa mahītale
a sa balāt tena niṣpiṣṭaḥ sādhvasena ca bhārata
c nidrayā caiva pāñcālyo nāśakac ceṣṭituṃ tadā
c niṣpiṣya tu tato bhūmau pāñcālaṃ drauṇir ojasā
c dhanuṣo jyāṃ vimucyāśu krūrabuddhir amarṣaṇaḥ
c tasya kaṇṭhe 'tha baddhvā tāṃ tvaritaḥ krodhamūrchitaḥ
c drauṇiḥ krūraṃ manaḥ kṛtvā pāñcālyam avadhīt tadā
a tam ākramya tadā rājan kaṇṭhe corasi cobhayoḥ
c nadantaṃ visphurantaṃ ca paśumāram amārayat
c sa vāryamāṇas tarasā balād balavatā balī
a tudan nakhais tu sa drauṇiṃ nātivyaktam udāharat
c ācāryaputra śastreṇa jahi mā mā ciraṃ kṛthāḥ
c evam uktvā tu vacanaṃ virarāma paraṃtapaḥ
c sutaḥ pāñcālarājasya ākrānto balinā bhṛśam
e tvatkṛte sukṛtāṃl lokān gaccheyaṃ dvipadāṃ vara
a tasyāvyaktāṃ tu tāṃ vācaṃ saṃśrutya drauṇir abravīt
c ācāryaghātināṃ lokā na santi kulapāṃsana
c nṛśaṃsenātivṛttena tvayā me nihataḥ pitā
c tasmāt tvam api vadhyas tu nṛśaṃsena nṛśaṃsakṛt
e tasmāc chastreṇa nidhanaṃ na tvam arhasi durmate
a evaṃ bruvāṇas taṃ vīraṃ siṃho mattam iva dvipam
c marmasv abhyavadhīt kruddhaḥ pādāṣṭhīlaiḥ sudāruṇaiḥ
a tasya vīrasya śabdena māryamāṇasya veśmani
c abudhyanta mahārāja striyo ye cāsya rakṣiṇaḥ
a te dṛṣṭvā varṣmavantaṃ tam atimānuṣavikramam
c bhūtam eva vyavasyanto na sma pravyāharan bhayāt
a taṃ tu tenābhyupāyena gamayitvā yamakṣayam
c adhyatiṣṭhat sa tejasvī rathaṃ prāpya sudarśanam
a sa tasya bhavanād rājan niṣkramyānādayan diśaḥ
c rathena śibiraṃ prāyāj jighāṃsur dviṣato balī
a apakrānte tatas tasmin droṇaputre mahārathe
c saha tai rakṣibhiḥ sarvaiḥ praṇedur yoṣitas tadā
a rājānaṃ nihataṃ dṛṣṭvā bhṛśaṃ śokaparāyaṇāḥ
c vyākrośan kṣatriyāḥ sarve dhṛṣṭadyumnasya bhārata
a tāsāṃ tu tena śabdena samīpe kṣatriyarṣabhāḥ
c kṣipraṃ ca samanahyanta kim etad iti cābruvan
a striyas tu rājan vitrastā bhāradvājaṃ nirīkṣya tam
c abruvan dīnakaṇṭhena kṣipram ādravateti vai
a rākṣaso vā manuṣyo vā nainaṃ jānīmahe vayam
c hatvā pāñcālarājaṃ yo ratham āruhya tiṣṭhati
a tatas te yodhamukhyās taṃ sahasā paryavārayan
c sa tān āpatataḥ sarvān rudrāstreṇa vyapothayat
a dhṛṣṭadyumnaṃ ca hatvā sa tāṃś caivāsya padānugān
c apaśyac chayane suptam uttamaujasam antike
a tam apy ākramya pādena kaṇṭhe corasi caujasā
c tathaiva mārayām āsa vinardantam ariṃdamam
a yudhāmanyus tu saṃprāpto mattvā taṃ rakṣasā hatam
c gadām udyamya vegena hṛdi drauṇim atāḍayat
c gadāprahārābhihato nākampad drauṇir āhave
a tam abhidrutya jagrāha kṣitau cainam apātayat
c visphurantaṃ ca paśuvat tathaivainam amārayat
a tathā sa vīro hatvā taṃ tato 'nyān samupādravat
c saṃsuptān eva rājendra tatra tatra mahārathān
c pāñcālavīrān ākramya kruddho nyahanad antike
e sphurato vepamānāṃś ca śamiteva paśūn makhe
a tato nistriṃśam ādāya jaghānānyān pṛthagjanān
c bhāgaśo vicaran mārgān asiyuddhaviśāradaḥ
a tathaiva gulme saṃprekṣya śayānān madhyagaulmikān
c śrāntān nyastāyudhān sarvān kṣaṇenaiva vyapothayat
a yodhān aśvān dvipāṃś caiva prācchinat sa varāsinā
c rudhirokṣitasarvāṅgaḥ kālasṛṣṭa ivāntakaḥ
a visphuradbhiś ca tair drauṇir nistriṃśasyodyamena ca
c ākṣepeṇa tathaivāses tridhā raktokṣito 'bhavat
a tasya lohitasiktasya dīptakhaḍgasya yudhyataḥ
c amānuṣa ivākāro babhau paramabhīṣaṇaḥ
a ye tv ajāgrata kauravya te 'pi śabdena mohitāḥ
c nirīkṣyamāṇā anyonyaṃ drauṇiṃ dṛṣṭvā pravivyathuḥ
a tad rūpaṃ tasya te dṛṣṭvā kṣatriyāḥ śatrukarśanāḥ
c rākṣasaṃ manyamānās taṃ nayanāni nyamīlayan
a sa ghorarūpo vyacarat kālavac chibire tataḥ
c apaśyad draupadīputrān avaśiṣṭāṃś ca somakān
a tena śabdena vitrastā dhanurhastā mahārathāḥ
c dhṛṣṭadyumnaṃ hataṃ śrutvā draupadeyā viśāṃ pate
e avākirañ śaravrātair bhāradvājam abhītavat
a tatas tena ninādena saṃprabuddhāḥ prabhadrakāḥ
c śilīmukhaiḥ śikhaṇḍī ca droṇaputraṃ samārdayan
a bhāradvājas tu tān dṛṣṭvā śaravarṣāṇi varṣataḥ
c nanāda balavan nādaṃ jighāṃsus tān sudurjayān
a tataḥ paramasaṃkruddhaḥ pitur vadham anusmaran
c avaruhya rathopasthāt tvaramāṇo 'bhidudruve
a sahasracandraṃ vipulaṃ gṛhītvā carma saṃyuge
c khaḍgaṃ ca vipulaṃ divyaṃ jātarūpapariṣkṛtam
e draupadeyān abhidrutya khaḍgena vyacarad balī
a tataḥ sa naraśārdūlaḥ prativindhyaṃ tam āhave
c kukṣideśe 'vadhīd rājan sa hato nyapatad bhuvi
a prāsena viddhvā drauṇiṃ tu sutasomaḥ pratāpavān
c punaś cāsiṃ samudyamya droṇaputram upādravat
c prāsaprahāraṃ tu tadā vigṛhya drauṇir āhave
a sutasomasya sāsiṃ tu bāhuṃ chittvā nararṣabhaḥ
c punar abhyahanat pārśve sa bhinnahṛdayo 'patat
a nākulis tu śatānīko rathacakreṇa vīryavān
c dorbhyām utkṣipya vegena vakṣasy enam atāḍayat
a atāḍayac chatānīkaṃ muktacakraṃ dvijas tu saḥ
c sa vihvalo yayau bhūmiṃ tato 'syāpāharac chiraḥ
a śrutakarmā tu parighaṃ gṛhītvā samatāḍayat
c abhidrutya tato drauṇiṃ savye sa phalake bhṛśam
a sa tu taṃ śrutakarmāṇam āsye jaghne varāsinā
c sa hato nyapatad bhūmau vimūḍho vikṛtānanaḥ
a tena śabdena vīras tu śrutakīrtir mahādhanuḥ
c aśvatthāmānam āsādya śaravarṣair avākirat
c śarair ācchāditas tena droṇaputro mahārathaḥ
c adṛśyata mahārāja śvāviṭ śalalito yathā
a tasyāpi śaravarṣāṇi carmaṇā prativārya saḥ
c sakuṇḍalaṃ śiraḥ kāyād bhrājamānam apāharat
a tato bhīṣmanihantā taṃ saha sarvaiḥ prabhadrakaiḥ
c ahanat sarvato vīraṃ nānāpraharaṇair balī
e śilīmukhena cāpy enaṃ bhruvor madhye samārdayat
a sa tu krodhasamāviṣṭo droṇaputro mahābalaḥ
c śikhaṇḍinaṃ samāsādya dvidhā ciccheda so 'sinā
a śikhaṇḍinaṃ tato hatvā krodhāviṣṭaḥ paraṃtapaḥ
c prabhadrakagaṇān sarvān abhidudrāva vegavān
e yac ca śiṣṭaṃ virāṭasya balaṃ tac ca samādravat
a drupadasya ca putrāṇāṃ pautrāṇāṃ suhṛdām api
c cakāra kadanaṃ ghoraṃ dṛṣṭvā dṛṣṭvā mahābalaḥ
a anyān anyāṃś ca puruṣān abhisṛtyābhisṛtya ca
c nyakṛntad asinā drauṇir asimārgaviśāradaḥ
a kālīṃ raktāsyanayanāṃ raktamālyānulepanām
c raktāmbaradharām ekāṃ pāśahastāṃ śikhaṇḍinīm
a dadṛśuḥ kālarātriṃ te smayamānām avasthitām
c narāśvakuñjarān pāśair baddhvā ghoraiḥ pratasthuṣīm
c tathaiva ca mahārāja nyastaśastrān mahārathān
e harantīṃ vividhān pretān pāśabaddhān vimūrdhajān
a svapne suptān nayantīṃ tāṃ rātriṣv anyāsu māriṣa
c dadṛśur yodhamukhyās te ghnantaṃ drauṇiṃ ca nityadā
a yataḥ pravṛttaḥ saṃgrāmaḥ kurupāṇḍavasenayoḥ
c tataḥ prabhṛti tāṃ kṛtyām apaśyan drauṇim eva ca
a tāṃs tu daivahatān pūrvaṃ paścād drauṇir nyapātayat
c trāsayan sarvabhūtāni vinadan bhairavān ravān
a tad anusmṛtya te vīrā darśanaṃ paurvakālikam
c idaṃ tad ity amanyanta daivenopanipīḍitāḥ
a tatas tena ninādena pratyabudhyanta dhanvinaḥ
c śibire pāṇḍaveyānāṃ śataśo 'tha sahasraśaḥ
a so 'cchinat kasya cit pādau jaghanaṃ caiva kasya cit
c kāṃś cid bibheda pārśveṣu kālasṛṣṭa ivāntakaḥ
a atyugrapratipiṣṭaiś ca nadadbhiś ca bhṛśāturaiḥ
c gajāśvamathitaiś cānyair mahī kīrṇābhavat prabho
a krośatāṃ kim idaṃ ko 'yaṃ kiṃ śabdaḥ kiṃ nu kiṃ kṛtam
c evaṃ teṣāṃ tadā drauṇir antakaḥ samapadyata
a apetaśastrasaṃnāhān saṃrabdhān pāṇḍusṛñjayān
c prāhiṇon mṛtyulokāya drauṇiḥ praharatāṃ varaḥ
a tatas tacchastravitrastā utpatanto bhayāturāḥ
c nidrāndhā naṣṭasaṃjñāś ca tatra tatra nililyire
a ūrustambhagṛhītāś ca kaśmalābhihataujasaḥ
c vinadanto bhṛśaṃ trastāḥ saṃnyapeṣan parasparam
a tato rathaṃ punar drauṇir āsthito bhīmanisvanam
c dhanuṣpāṇiḥ śarair anyān preṣayad vai yamakṣayam
a punar utpatataḥ kāṃś cid dūrād api narottamān
c śūrān saṃpatataś cānyān kālarātryai nyavedayat
a tathaiva syandanāgreṇa pramathan sa vidhāvati
c śaravarṣaiś ca vividhair avarṣac chātravāṃs tataḥ
a punaś ca suvicitreṇa śatacandreṇa carmaṇā
c tena cākāśavarṇena tadācarata so 'sinā
a tathā sa śibiraṃ teṣāṃ drauṇir āhavadurmadaḥ
c vyakṣobhayata rājendra mahāhradam iva dvipaḥ
a utpetus tena śabdena yodhā rājan vicetasaḥ
c nidrārtāś ca bhayārtāś ca vyadhāvanta tatas tataḥ
c vikrośaṃ cukruśuś cānye bahubaddhaṃ tatas tataḥ
a visvaraṃ cukruśuś cānye bahvabaddhaṃ tathāvadan
c na ca sma pratipadyante śastrāṇi vasanāni ca
a vimuktakeśāś cāpy anye nābhyajānan parasparam
c utpatantaḥ pare bhītāḥ ke cit tatra tathābhraman
e purīṣam asṛjan ke cit ke cin mūtraṃ prasusruvuḥ
a bandhanāni ca rājendra saṃchidya turagā dvipāḥ
c samaṃ paryapataṃś cānye kurvanto mahad ākulam
a tatra ke cin narā bhītā vyalīyanta mahītale
c tathaiva tān nipatitān apiṃṣan gajavājinaḥ
a tasmiṃs tathā vartamāne rakṣāṃsi puruṣarṣabha
c tṛptāni vyanadann uccair mudā bharatasattama
a sa śabdaḥ prerito rājan bhūtasaṃghair mudā yutaiḥ
c apūrayad diśaḥ sarvā divaṃ cāpi mahāsvanaḥ
a teṣām ārtasvaraṃ śrutvā vitrastā gajavājinaḥ
c muktāḥ paryapatan rājan mṛdnantaḥ śibire janam
a tais tatra paridhāvadbhiś caraṇodīritaṃ rajaḥ
c akaroc chibire teṣāṃ rajanyāṃ dviguṇaṃ tamaḥ
a tasmiṃs tamasi saṃjāte pramūḍhāḥ sarvato janāḥ
c nājānan pitaraḥ putrān bhrātṝn bhrātara eva ca
a gajā gajān atikramya nirmanuṣyā hayā hayān
c atāḍayaṃs tathābhañjaṃs tathāmṛdnaṃś ca bhārata
a te bhagnāḥ prapatantaś ca nighnantaś ca parasparam
c nyapātayanta ca parān pātayitvā tathāpiṣan
a vicetasaḥ sanidrāś ca tamasā cāvṛtā narāḥ
c jaghnuḥ svān eva tatrātha kālenābhipracoditāḥ
a tyaktvā dvārāṇi ca dvāḥsthās tathā gulmāṃś ca gaulmikāḥ
c prādravanta yathāśakti kāṃdiśīkā vicetasaḥ
a vipranaṣṭāś ca te 'nyonyaṃ nājānanta tadā vibho
c krośantas tāta putreti daivopahatacetasaḥ
a palāyatāṃ diśas teṣāṃ svān apy utsṛjya bāndhavān
c gotranāmabhir anyonyam ākrandanta tato janāḥ
a hāhākāraṃ ca kurvāṇāḥ pṛthivyāṃ śerate pare
c tān buddhvā raṇamatto 'sau droṇaputro vyapothayat
a tatrāpare vadhyamānā muhur muhur acetasaḥ
c śibirān niṣpatanti sma kṣatriyā bhayapīḍitāḥ
a tāṃs tu niṣpatatas trastāñ śibirāñ jīvitaiṣiṇaḥ
c kṛtavarmā kṛpaś caiva dvāradeśe nijaghnatuḥ
a viśastrayantrakavacān muktakeśān kṛtāñjalīn
c vepamānān kṣitau bhītān naiva kāṃś cid amuñcatām
a nāmucyata tayoḥ kaś cin niṣkrāntaḥ śibirād bahiḥ
c kṛpasya ca mahārāja hārdikyasya ca durmateḥ
a bhūyaś caiva cikīrṣantau droṇaputrasya tau priyam
c triṣu deśeṣu dadatuḥ śibirasya hutāśanam
a tataḥ prakāśe śibire khaḍgena pitṛnandanaḥ
c aśvatthāmā mahārāja vyacarat kṛtahastavat
a kāṃś cid āpatato vīrān aparāṃś ca pradhāvataḥ
c vyayojayata khaḍgena prāṇair dvijavaro narān
a kāṃś cid yodhān sa khaḍgena madhye saṃchidya vīryavān
c apātayad droṇasutaḥ saṃrabdhas tilakāṇḍavat
a vinadadbhir bhṛśāyastair narāśvadviradottamaiḥ
c patitair abhavat kīrṇā medinī bharatarṣabha
a mānuṣāṇāṃ sahasreṣu hateṣu patiteṣu ca
c udatiṣṭhan kabandhāni bahūny utthāya cāpatan
a sāyudhān sāṅgadān bāhūn nicakarta śirāṃsi ca
c hastihastopamān ūrūn hastān pādāṃś ca bhārata
a pṛṣṭhacchinnāñ śiraśchinnān pārśvacchinnāṃs tathāparān
c samāsādyākarod drauṇiḥ kāṃś cic cāpi parāṅmukhān
a madhyakāyān narān anyāṃś cicchedānyāṃś ca karṇataḥ
c aṃsadeśe nihatyānyān kāye prāveśayac chiraḥ
a evaṃ vicaratas tasya nighnataḥ subahūn narān
c tamasā rajanī ghorā babhau dāruṇadarśanā
a kiṃ cit prāṇaiś ca puruṣair hataiś cānyaiḥ sahasraśaḥ
c bahunā ca gajāśvena bhūr abhūd bhīmadarśanā
a yakṣarakṣaḥsamākīrṇe rathāśvadvipadāruṇe
c kruddhena droṇaputreṇa saṃchinnāḥ prāpatan bhuvi
a mātṝr anye pitṝn anye bhrātṝn anye vicukruśuḥ
c ke cid ūcur na tat kruddhair dhārtarāṣṭraiḥ kṛtaṃ raṇe
a yat kṛtaṃ naḥ prasuptānāṃ rakṣobhiḥ krūrakarmabhiḥ
c asāṃnidhyād dhi pārthānām idaṃ naḥ kadanaṃ kṛtam
a na devāsuragandharvair na yakṣair na ca rākṣasaiḥ
c śakyo vijetuṃ kaunteyo goptā yasya janārdanaḥ
a brahmaṇyaḥ satyavāg dāntaḥ sarvabhūtānukampakaḥ
c na ca suptaṃ pramattaṃ vā nyastaśastraṃ kṛtāñjalim
e dhāvantaṃ muktakeśaṃ vā hanti pārtho dhanaṃjayaḥ
a tad idaṃ naḥ kṛtaṃ ghoraṃ rakṣobhiḥ krūrakarmabhiḥ
c iti lālapyamānāḥ sma śerate bahavo janāḥ
a stanatāṃ ca manuṣyāṇām apareṣāṃ ca kūjatām
c tato muhūrtāt prāśāmyat sa śabdas tumulo mahān
a śoṇitavyatiṣiktāyāṃ vasudhāyāṃ ca bhūmipa
c tad rajas tumulaṃ ghoraṃ kṣaṇenāntaradhīyata
a saṃveṣṭamānān udvignān nirutsāhān sahasraśaḥ
c nyapātayan narān kruddhaḥ paśūn paśupatir yathā
a anyonyaṃ saṃpariṣvajya śayānān dravato 'parān
c saṃlīnān yudhyamānāṃś ca sarvān drauṇir apothayat
a dahyamānā hutāśena vadhyamānāś ca tena te
c parasparaṃ tadā yodhā anayan yamasādanam
a tasyā rajanyās tv ardhena pāṇḍavānāṃ mahad balam
c gamayām āsa rājendra drauṇir yamaniveśanam
a niśācarāṇāṃ sattvānāṃ sa rātrir harṣavardhinī
c āsīn naragajāśvānāṃ raudrī kṣayakarī bhṛśam
a tatrādṛśyanta rakṣāṃsi piśācāś ca pṛthagvidhāḥ
c khādanto naramāṃsāni pibantaḥ śoṇitāni ca
a karālāḥ piṅgalā raudrāḥ śailadantā rajasvalāḥ
c jaṭilā dīrghasakthāś ca pañcapādā mahodarāḥ
a paścād aṅgulayo rūkṣā virūpā bhairavasvanāḥ
c ghaṭajānavo 'tihrasvāś ca nīlakaṇṭhā vibhīṣaṇāḥ
a saputradārāḥ sukrūrā durdarśanasunirghṛṇāḥ
c vividhāni ca rūpāṇi tatrādṛśyanta rakṣasām
a pītvā ca śoṇitaṃ hṛṣṭāḥ prānṛtyan gaṇaśo 'pare
c idaṃ varam idaṃ medhyam idaṃ svādv iti cābruvan
a medomajjāsthiraktānāṃ vasānāṃ ca bhṛśāsitāḥ
c paramāṃsāni khādantaḥ kravyādā māṃsajīvinaḥ
a vasāṃ cāpy apare pītvā paryadhāvan vikukṣilāḥ
c nānāvaktrās tathā raudrāḥ kravyādāḥ piśitāśinaḥ
a ayutāni ca tatrāsan prayutāny arbudāni ca
c rakṣasāṃ ghorarūpāṇāṃ mahatāṃ krūrakarmaṇām
a muditānāṃ vitṛptānāṃ tasmin mahati vaiśase
c sametāni bahūny āsan bhūtāni ca janādhipa
a pratyūṣakāle śibirāt pratigantum iyeṣa saḥ
c nṛśoṇitāvasiktasya drauṇer āsīd asitsaruḥ
e pāṇinā saha saṃśliṣṭa ekībhūta iva prabho
a sa niḥśeṣān arīn kṛtvā virarāja janakṣaye
c yugānte sarvabhūtāni bhasma kṛtveva pāvakaḥ
a yathāpratijñaṃ tat karma kṛtvā drauṇāyaniḥ prabho
c durgamāṃ padavīṃ kṛtvā pitur āsīd gatajvaraḥ
a yathaiva saṃsuptajane śibire prāviśan niśi
c tathaiva hatvā niḥśabde niścakrāma nararṣabhaḥ
a niṣkramya śibirāt tasmāt tābhyāṃ saṃgamya vīryavān
c ācakhyau karma tat sarvaṃ hṛṣṭaḥ saṃharṣayan vibho
a tāv apy ācakhyatus tasmai priyaṃ priyakarau tadā
c pāñcālān sṛñjayāṃś caiva vinikṛttān sahasraśaḥ
e prītyā coccair udakrośaṃs tathaivāsphoṭayaṃs talān
a evaṃvidhā hi sā rātriḥ somakānāṃ janakṣaye
c prasuptānāṃ pramattānām āsīt subhṛśadāruṇā
a asaṃśayaṃ hi kālasya paryāyo duratikramaḥ
c tādṛśā nihatā yatra kṛtvāsmākaṃ janakṣayam
 dhṛtarāṣṭra uvāca
a prāg eva sumahat karma drauṇir etan mahārathaḥ
c nākarod īdṛśaṃ kasmān matputravijaye dhṛtaḥ
a atha kasmād dhate kṣatre karmedaṃ kṛtavān asau
c droṇaputro maheṣvāsas tan me śaṃsitum arhasi
 saṃjaya uvāca
a teṣāṃ nūnaṃ bhayān nāsau kṛtavān kurunandana
c asāṃnidhyād dhi pārthānāṃ keśavasya ca dhīmataḥ
a sātyakeś cāpi karmedaṃ droṇaputreṇa sādhitam
c na hi teṣāṃ samakṣaṃ tān hanyād api marutpatiḥ
a etad īdṛśakaṃ vṛttaṃ rājan suptajane vibho
c tato janakṣayaṃ kṛtvā pāṇḍavānāṃ mahātyayam
e diṣṭyā diṣṭyeti cānyonyaṃ sametyocur mahārathāḥ
a paryaṣvajat tato drauṇis tābhyāṃ ca pratinanditaḥ
c idaṃ harṣāc ca sumahad ādade vākyam uttamam
a pāñcālā nihatāḥ sarve draupadeyāś ca sarvaśaḥ
c somakā matsyaśeṣāś ca sarve vinihatā mayā
a idānīṃ kṛtakṛtyāḥ sma yāma tatraiva māciram
c yadi jīvati no rājā tasmai śaṃsāmahe priyam
 saṃjaya uvāca
a te hatvā sarvapāñcālān draupadeyāṃś ca sarvaśaḥ
c agacchan sahitās tatra yatra duryodhano hataḥ
a gatvā cainam apaśyaṃs te kiṃ cit prāṇaṃ narādhipam
c tato rathebhyaḥ praskandya parivavrus tavātmajam
a taṃ bhagnasakthaṃ rājendra kṛcchraprāṇam acetasam
c vamantaṃ rudhiraṃ vaktrād apaśyan vasudhātale
a vṛtaṃ samantād bahubhiḥ śvāpadair ghoradarśanaiḥ
c śālāvṛkagaṇaiś caiva bhakṣayiṣyadbhir antikāt
a nivārayantaṃ kṛcchrāt tāñ śvāpadān saṃcikhādiṣūn
c viveṣṭamānaṃ mahyāṃ ca subhṛśaṃ gāḍhavedanam
a taṃ śayānaṃ mahātmānaṃ bhūmau svarudhirokṣitam
c hataśiṣṭās trayo vīrāḥ śokārtāḥ paryavārayan
e aśvatthāmā kṛpaś caiva kṛtavarmā ca sātvataḥ
a tais tribhiḥ śoṇitādigdhair niḥśvasadbhir mahārathaiḥ
c śuśubhe saṃvṛto rājā vedī tribhir ivāgnibhiḥ
a te taṃ śayānaṃ saṃprekṣya rājānam atathocitam
a duḥkhād aśrūṇy amuñcanta niḥśvāsaparamā nṛpaḥ
c aviṣahyena duḥkhena tatas te rurudus trayaḥ
a tatas te rudhiraṃ hastair mukhān nirmṛjya tasya ha
c raṇe rājñaḥ śayānasya kṛpaṇaṃ paryadevayan
 kṛpa uvāca
a na daivasyātibhāro 'sti yad ayaṃ rudhirokṣitaḥ
c ekādaśacamūbhartā śete duryodhano hataḥ
a paśya cāmīkarābhasya cāmīkaravibhūṣitām
c gadāṃ gadāpriyasyemāṃ samīpe patitāṃ bhuvi
a iyam enaṃ gadā śūraṃ na jahāti raṇe raṇe
c svargāyāpi vrajantaṃ hi na jahāti yaśasvinam
a paśyemāṃ saha vīreṇa jāmbūnadavibhūṣitām
c śayānāṃ śayane dharme bhāryāṃ prītimatīm iva
a yo vai mūrdhāvasiktānām agre yātaḥ paraṃtapaḥ
c sa hato grasate pāṃsūn paśya kālasya paryayam
a yenājau nihatā bhūmāv aśerata purā dviṣaḥ
c sa bhūmau nihataḥ śete kururājaḥ parair ayam
a bhayān namanti rājāno yasya sma śatasaṃghaśaḥ
c sa vīraśayane śete kravyādbhiḥ parivāritaḥ
a upāsata nṛpāḥ pūrvam arthahetor yam īśvaram
c dhik sadyo nihataḥ śete paśya kālasya paryayam
c tam upāsyanty araṇye 'dya mṛgagomāyavaḥ sma ha
c upāsate ca taṃ hy adya kravyādā māṃsahetavaḥ
c tam upāsanta kauravyaṃ kravyādā māṃsagṛddhinaḥ
 saṃjaya uvāca
a taṃ śayānaṃ nṛpaśreṣṭhaṃ tato bharatasattama
c aśvatthāmā samālokya karuṇaṃ paryadevayat
a āhus tvāṃ rājaśārdūla mukhyaṃ sarvadhanuṣmatām
c dhanādhyakṣopamaṃ yuddhe śiṣyaṃ saṃkarṣaṇasya ha
a kathaṃ vivaram adrākṣīd bhīmasenas tavānagha
c balinaḥ kṛtino nityaṃ sa ca pāpātmavān nṛpa
a kālo nūnaṃ mahārāja loke 'smin balavattaraḥ
c paśyāmo nihataṃ tvāṃ ced bhīmasenena saṃyuge
a kathaṃ tvāṃ sarvadharmajñaṃ kṣudraḥ pāpo vṛkodaraḥ
c nikṛtyā hatavān mando nūnaṃ kālo duratyayaḥ
a dharmayuddhe hy adharmeṇa samāhūyaujasā mṛdhe
c gadayā bhīmasenena nirbhinne sakthinī tava
a adharmeṇa hatasyājau mṛdyamānaṃ padā śiraḥ
c yad upekṣitavān kṣudro dhik tam astu yudhiṣṭhiram
c dhig astu tasya pāpasya mithyā dharmiṣṭhavādinaḥ
c idaṃ pāpaṃ bhīmasenaḥ kṛtavāñ chadmanā ca yat
a yuddheṣv apavadiṣyanti yodhā nūnaṃ vṛkodaram
c yāvat sthāsyanti bhūtāni nikṛtyā hy asi pātitaḥ
a nanu rāmo 'bravīd rājaṃs tvāṃ sadā yadunandanaḥ
c duryodhanasamo nāsti gadayā iti vīryavān
a ślāghate tvāṃ hi vārṣṇeyo rājan saṃsatsu bhārata
c suśiṣyo mama kauravyo gadāyuddha iti prabho
a yāṃ gatiṃ kṣatriyasyāhuḥ praśastāṃ paramarṣayaḥ
c hatasyābhimukhasyājau prāptas tvam asi tāṃ gatim
a duryodhana na śocāmi tvām ahaṃ puruṣarṣabha
c hataputrāṃ tu śocāmi gāndhārīṃ pitaraṃ ca te
c yāv anāthau kṛtau vīra tvayā nāthena vadhyatā
e bhikṣukau vicariṣyete śocantau pṛthivīm imām
a dhig astu kṛṣṇaṃ vārṣṇeyam arjunaṃ cāpi durmatim
c dharmajñamāninau yau tvāṃ vadhyamānam upekṣatām
a pāṇḍavāś cāpi te sarve kiṃ vakṣyanti narādhipān
c kathaṃ duryodhano 'smābhir hata ity anapatrapāḥ
a dhanyas tvam asi gāndhāre yas tvam āyodhane hataḥ
c prayāto 'bhimukhaḥ śatrūn dharmeṇa puruṣarṣabha
a hataputrā hi gāndhārī nihatajñātibāndhavā
c prajñācakṣuś ca durdharṣaḥ kāṃ gatiṃ pratipatsyate
a dhig astu kṛtavarmāṇaṃ māṃ kṛpaṃ ca mahāratham
c ye vayaṃ na gatāḥ svargaṃ tvāṃ puraskṛtya pārthivam
a dātāraṃ sarvakāmānāṃ rakṣitāraṃ prajāhitam
c yad vayaṃ nānugacchāmas tvāṃ dhig asmān narādhamān
a kṛpasya tava vīryeṇa mama caiva pituś ca me
c sabhṛtyānāṃ naravyāghra ratnavanti gṛhāṇi ca
a bhavatprasādād asmābhiḥ samitraiḥ sahabāndhavaiḥ
c avāptāḥ kratavo mukhyā bahavo bhūridakṣiṇāḥ
a kutaś cāpīdṛśaṃ sārtham upalapsyāmahe vayam
c yādṛśena puraskṛtya tvaṃ gataḥ sarvapārthivān
a vayam eva trayo rājan gacchantaṃ paramāṃ gatim
c yad vai tvāṃ nānugacchāmas tena tapsyāmahe vayam
a tvatsvargahīnā hīnārthāḥ smarantaḥ sukṛtasya te
c kiṃ nāma tad bhavet karma yena tvānuvrajema vai
a duḥkhaṃ nūnaṃ kuruśreṣṭha cariṣyāmo mahīm imām
c hīnānāṃ nas tvayā rājan kutaḥ śāntiḥ kutaḥ sukham
a gatvaitāṃs tu mahārāja sametya tvaṃ mahārathān
c yathāśreṣṭhaṃ yathājyeṣṭhaṃ pūjayer vacanān mama
a ācāryaṃ pūjayitvā ca ketuṃ sarvadhanuṣmatām
c hataṃ mayādya śaṃsethā dhṛṣṭadyumnaṃ narādhipa
a pariṣvajethā rājānaṃ bāhlikaṃ sumahāratham
c saindhavaṃ somadattaṃ ca bhūriśravasam eva ca
a tathā pūrvagatān anyān svargaṃ pārthivasattamān
c asmad vākyāt pariṣvajya pṛcchethās tvam anāmayam
a ity evam uktvā rājānaṃ bhagnasaktham acetasam
c aśvatthāmā samudvīkṣya punar vacanam abravīt
a duryodhana jīvasi ced vācaṃ śrotrasukhāṃ śṛṇu
c sapta pāṇḍavataḥ śeṣā dhārtarāṣṭrās trayo vayam
a te caiva bhrātaraḥ pañca vāsudevo 'tha sātyakiḥ
c ahaṃ ca kṛtavarmā ca kṛpaḥ śāradvatas tathā
a draupadeyā hatāḥ sarve dhṛṣṭadyumnasya cātmajāḥ
c pāñcālā nihatāḥ sarve matsyaśeṣaṃ ca bhārata
a kṛte pratikṛtaṃ paśya hataputrā hi pāṇḍavāḥ
c sauptike śibiraṃ teṣāṃ hataṃ sanaravāhanam
a mayā ca pāpakarmāsau dhṛṣṭadyumno mahīpate
c praviśya śibiraṃ rātrau paśumāreṇa māritaḥ
a duryodhanas tu tāṃ vācaṃ niśamya manasaḥ priyām
c pratilabhya punaś ceta idaṃ vacanam abravīt
a na me 'karot tad gāṅgeyo na karṇo na ca te pitā
c yat tvayā kṛpabhojābhyāṃ sahitenādya me kṛtam
a sa cet senāpatiḥ kṣudro hataḥ sārdhaṃ śikhaṇḍinā
c tena manye maghavatā samam ātmānam adya vai
a svasti prāpnuta bhadraṃ vaḥ svarge naḥ saṃgamaḥ punaḥ
c ity evam uktvā tūṣṇīṃ sa kururājo mahāmanāḥ
c samutsṛṣṭeṣu vidhinā prāṇeṣu gaganaṃ gate
c vidyuttejaḥsamaḥ prāyāt kṛpādyāḥ kautukānvitāḥ
c ākrāmata divaṃ puṇyāṃ śarīraṃ kṣitim āviśat
c evaṃ te nidhanaṃ yātaḥ putro duryodhano nṛpa
c agre yātvā raṇe śūraḥ paścād vinihataḥ paraiḥ
e prāṇān udasṛjad vīraḥ suhṛdāṃ śokam ādadhat
a tatheti te pariṣvaktāḥ pariṣvajya ca taṃ nṛpam
a vimānasaṃstham ākāśe dadṛśus te suyodhanam
a aindrair gaṇaiḥ parivṛtaṃ divyamālyānulepanam
a sādhu sādhv iti bhāṣantaṃ kṛpādīnāṃ punaḥ punaḥ
c punaḥ punaḥ prekṣamāṇāḥ svakān āruruhū rathān
a ity evaṃ tava putrasya niśamya karuṇāṃ giram
c pratyūṣakāle śokārtaḥ prādhāvaṃ nagaraṃ prati
c evam eṣa kṣayo vṛttaḥ kurupāṇḍavasenayoḥ
c ghoro viśasano raudro rājan durmantrite tava
a tava putre gate svargaṃ śokārtasya mamānagha
c ṛṣidattaṃ pranaṣṭaṃ tad divyadarśitvam adya vai
 vaiśaṃpāyana uvāca
a iti śrutvā sa nṛpatiḥ putrajñātivadhaṃ tadā
c niḥśvasya dīrgham uṣṇaṃ ca tataś cintāparo 'bhavat
 nārāyaṇaṃ namaskṛtya naraṃ caiva narottamam
 devīṃ sarasvatīṃ caiva tato jayam udīrayet
 vaiśaṃpāyana uvāca
a tasyāṃ rātryāṃ vyatītāyāṃ dhṛṣṭadyumnasya sārathiḥ
c śaśaṃsa dharmarājāya sauptike kadanaṃ kṛtam
a draupadeyā mahārāja drupadasyātmajaiḥ saha
c pramattā niśi viśvastāḥ svapantaḥ śibire svake
a kṛtavarmaṇā nṛśaṃsena gautamena kṛpeṇa ca
c aśvatthāmnā ca pāpena hataṃ vaḥ śibiraṃ niśi
a etair naragajāśvānāṃ prāsaśaktiparaśvadhaiḥ
c sahasrāṇi nikṛntadbhir niḥśeṣaṃ te balaṃ kṛtam
c vighuṣṭanānāvihagaphalabhārānatasya ha
a chidyamānasya mahato vanasyeva paraśvadhaiḥ
c śuśruve sumahāñ śabdo balasya tava bhārata
a aham eko 'vaśiṣṭas tu tasmāt sainyān mahīpate
c muktaḥ kathaṃ cid dharmātman vyagrasya kṛtavarmaṇaḥ
a tac chrutvā vākyam aśivaṃ kuntīputro yudhiṣṭhiraḥ
c papāta mahyāṃ durdharṣaḥ putraśokasamanvitaḥ
a taṃ patantam abhikramya parijagrāha sātyakiḥ
c bhīmaseno 'rjunaś caiva mādrīputrau ca pāṇḍavau
a labdhacetās tu kaunteyaḥ śokavihvalayā girā
c jitvā śatrūñ jitaḥ paścāt paryadevayad āturaḥ
a durvidā gatir arthānām api ye divyacakṣuṣaḥ
c jīyamānā jayanty anye jayamānā vayaṃ jitāḥ
a hatvā bhrātṝn vayasyāṃś ca pitṝn putrān suhṛdgaṇān
c bandhūn amātyān pautrāṃś ca jitvā sarvāñ jitā vayam
a anartho hy arthasaṃkāśas tathārtho 'narthadarśanaḥ
c jayo 'yam ajayākāro jayas tasmāt parājayaḥ
a yaṃ jitvā tapyate paścād āpanna iva durmatiḥ
c kathaṃ manyeta vijayaṃ tato jitataraḥ paraiḥ
a yeṣām arthāya pāpasya dhig jayasya suhṛdvadhe
c nirjitair apramattair hi vijitā jitakāśinaḥ
a karṇinālīkadaṃṣṭrasya khaḍgajihvasya saṃyuge
c cāpavyāttasya raudrasya jyātalasvananādinaḥ
a kruddhasya narasiṃhasya saṃgrāmeṣv apalāyinaḥ
c ye vyamucyanta karṇasya pramādāt ta ime hatāḥ
a rathahradaṃ śaravarṣormimantaṃ
ratnācitaṃ vāhanarājiyuktam
c śaktyṛṣṭimīnadhvajanāganakraṃ
śarāsanāvartamaheṣuphenam
a saṃgrāmacandrodayavegavelaṃ
droṇārṇavaṃ jyātalanemighoṣam
c ye terur uccāvacaśastranaubhis
te rājaputrā nihatāḥ pramādāt
a na hi pramādāt paramo 'sti kaś cid
vadho narāṇām iha jīvaloke
c pramattam arthā hi naraṃ samantāt
tyajanty anarthāś ca samāviśanti
a dhvajottamāgrocchritadhūmaketuṃ
śarārciṣaṃ kopamahāsamīram
c mahādhanurjyātalanemighoṣaṃ
tanutranānāvidhaśastrahomam
a mahācamūkakṣavarābhipannaṃ
mahāhave bhīṣmamahādavāgnim
c ye sehur āttāyataśastravegaṃ
te rājaputrā nihatāḥ pramādāt
a na hi pramattena nareṇa labhyā
vidyā tapaḥ śrīr vipulaṃ yaśo vā
c paśyāpramādena nihatya śatrūn
sarvān mahendraṃ sukham edhamānam
a indropamān pārthivaputrapautrān
paśyāviśeṣeṇa hatān pramādāt
c tīrtvā samudraṃ vaṇijaḥ samṛddhāḥ
sannāḥ kunadyām iva helamānāḥ
e amarṣitair ye nihatāḥ śayānā
niḥsaṃśayaṃ te tridivaṃ prapannāḥ
a kṛṣṇāṃ nu śocāmi kathaṃ na sādhvīṃ
śokārṇave sādya vinaṅkṣyatīti
c bhrātṝṃś ca putrāṃś ca hatān niśamya
pāñcālarājaṃ pitaraṃ ca vṛddham
e dhruvaṃ visaṃjñā patitā pṛthivyāṃ
sā śeṣyate śokakṛśāṅgayaṣṭiḥ
a tac chokajaṃ duḥkham apārayantī
kathaṃ bhaviṣyaty ucitā sukhānām
c putrakṣayabhrātṛvadhapraṇunnā
pradahyamāneva hutāśanena
a ity evam ārtaḥ paridevayan sa
rājā kurūṇāṃ nakulaṃ babhāṣe
c gacchānayainām iha mandabhāgyāṃ
samātṛpakṣām iti rājaputrīm
a mādrīsutas tat parigṛhya vākyaṃ
dharmeṇa dharmapratimasya rājñaḥ
c yayau rathenālayam āśu devyāḥ
pāñcālarājasya ca yatra dārāḥ
a prasthāpya mādrīsutam ājamīḍhaḥ
śokārditas taiḥ sahitaḥ suhṛdbhiḥ
c rorūyamāṇaḥ prayayau sutānām
āyodhanaṃ bhūtagaṇānukīrṇam
a sa tat praviśyāśivam ugrarūpaṃ
dadarśa putrān suhṛdaḥ sakhīṃś ca
c bhūmau śayānān rudhirārdragātrān
vibhinnabhagnāpahṛtottamāṅgān
a sa tāṃs tu dṛṣṭvā bhṛśam ārtarūpo
yudhiṣṭhiro dharmabhṛtāṃ variṣṭhaḥ
c uccaiḥ pracukrośa ca kauravāgryaḥ
papāta corvyāṃ sagaṇo visaṃjñaḥ
 vaiśaṃpāyana uvāca
a sa dṛṣṭvā nihatān saṃkhye putrān bhrātṝn sakhīṃs tathā
c mahāduḥkhaparītātmā babhūva janamejaya
a tatas tasya mahāñ śokaḥ prādurāsīn mahātmanaḥ
c smarataḥ putrapautrāṇāṃ bhrātṝṇāṃ svajanasya ha
a tam aśruparipūrṇākṣaṃ vepamānam acetasam
c suhṛdo bhṛśasaṃvignāḥ sāntvayāṃ cakrire tadā
c kṛtvā tu vidhivat teṣāṃ putrāṇām amitaujasām
c pretakāryāṇi sarveṣāṃ babhūva bhṛśaduḥkhitaḥ
a tatas tasmin kṣaṇe kālye rathenādityavarcasā
a tasmin muhūrte javanair vājibhir hemamālibhiḥ
c nakulaḥ kṛṣṇayā sārdham upāyāt paramārtayā
a upaplavyagatā sā tu śrutvā sumahad apriyam
c tadā vināśaṃ putrāṇāṃ sarveṣāṃ vyathitābhavat
a kampamāneva kadalī vātenābhisamīritā
c kṛṣṇā rājānam āsādya śokārtā nyapatad bhuvi
a babhūva vadanaṃ tasyāḥ sahasā śokakarśitam
c phullapadmapalāśākṣyās tamodhvasta ivāṃśumān
a tatas tāṃ patitāṃ dṛṣṭvā saṃrambhī satyavikramaḥ
c bāhubhyāṃ parijagrāha samupetya vṛkodaraḥ
a sā samāśvāsitā tena bhīmasenena bhāminī
c rudatī pāṇḍavaṃ kṛṣṇā sahabhrātaram abravīt
a diṣṭyā rājaṃs tvam adyemām akhilāṃ bhokṣyase mahīm
c ātmajān kṣatradharmeṇa saṃpradāya yamāya vai
a diṣṭyā tvaṃ pārtha kuśalī mattamātaṅgagāminam
b rājan rājyaṃ pradāya tvam anujānāṃ mayā saha
b vanaṃ vraja parityajya kaṣṭāṃ rājyaspṛhāṃ vibho
b evaṃvidhaṃ phalaṃ kaṣṭaṃ rājyasya kaṭukodayam
b yatra jñātivadhaṃ kṛtvā rājyena sukham īpsyate
b yadartham iṣyate rājyaṃ bhogāś cārthā dhanāni ca
b drauṇirūpeṇa daivena hatāḥ paśuvad eva te
b nūnaṃ vajreṇa ghaṭitaṃ hṛdayaṃ tava pārthiva
b tathā hi mandabhāgyāyā mama duḥkhāni sarvadā
b paśyantyā lokanāthebhyo bhartṛbhyaḥ surasaṃmite
b smṛtvā teṣāṃ sukhaṃ cādya yauvanaṃ ca narādhipa
b ceṣṭāś ca vividhās teṣāṃ vayaḥkālānurūpikāḥ
b kathaṃ śakṣyasi rājendra muhūrtam api jīvitum
b bhrātaro mama rājendra bhṛtyā iva vaśe tava
b tān apaśyan kathaṃ rājan bhaviṣyasi vicintya vai
b katham āsthāya kāle tvaṃ ratiṃ prāpsyasi pārthiva
b putrapautrair vihīno hi śyālair bandhubhir eva ca
b bāndhavaiḥ kṛtakṛtyaiś ca suhṛdbhir jñātibhis tathā
b atha vā rājyalabdhastho bhogecchaḥ kṛpaṇo 'si cet
b kāmaṃ te 'stu yathājoṣam ahaṃ tyakṣyāmi jīvitam
b citāṃ kuruta me kṣipraṃ pravekṣyāmi hutāśanam
b na kariṣyatha me jātu vacanaṃ hy etad eva hi
b viṣeṇa rajjvā pātena parityakṣyāmi jīvitam
b tasya pāpakṛto drauṇer jīvato jīvitaṃ na me
b nimeṣam api ca sthātuṃ kathaṃ yuktaṃ nareśvara
b ihaiva prāyam āsiṣye darbhān saṃstara vā śubhe
b vajrapātopamaṃ duḥkhaṃ sāhaṃ śakṣye kathaṃ tv aham
b hā heti paridevantyāḥ smṛtvā putrāṃs tathāgatān
b maraṇaṃ sarvathā śreṣṭhaṃ na tu me jīvitaṃ kṣamam
b yena me niśi suptasya bhrātṛvargasya pārthiva
b jīvitaṃ dūhṛtam eveha paśūnām iva tasya tu
b jīvato jīvituṃ nāhaṃ dhārayiṣye muhūrtakam
b eṣā tyajāmy ahaṃ prāya āsthāyedaṃ tavāgrataḥ
c avāpya pṛthivīṃ kṛtsnāṃ saubhadraṃ na smariṣyasi
a ātmajāṃs tena dharmeṇa śrutvā śūrān nipātitān
c upaplavye mayā sārdhaṃ diṣṭyā tvaṃ na smariṣyasi
a prasuptānāṃ vadhaṃ śrutvā drauṇinā pāpakarmaṇā
c śokas tapati māṃ pārtha hutāśana ivāśayam
a tasya pāpakṛto drauṇer na ced adya tvayā mṛdhe
c hriyate sānubandhasya yudhi vikramya jīvitam
a ihaiva prāyam āsiṣye tan nibodhata pāṇḍavāḥ
c na cet phalam avāpnoti drauṇiḥ pāpasya karmaṇaḥ
a evam uktvā tataḥ kṛṣṇā pāṇḍavaṃ pratyupāviśat
c yudhiṣṭhiraṃ yājñasenī dharmarājaṃ yaśasvinī
a dṛṣṭvopaviṣṭāṃ rājarṣiḥ pāṇḍavo mahiṣīṃ priyām
c pratyuvāca sa dharmātmā draupadīṃ cārudarśanām
a dharmyaṃ dharmeṇa dharmajñe prāptās te nidhanaṃ śubhe
c putrās te bhrātaraś caiva tān na śocitum arhasi
c taṃ śrutvāgatamanyutatkampamānābhyapadyatasic
a droṇaputraḥ sa kalyāṇi vanaṃ dūram ito gataḥ
c tasya tvaṃ pātanaṃ saṃkhye kathaṃ jñāsyasi śobhane
 draupady uvāca
a droṇaputrasya sahajo maṇiḥ śirasi me śrutaḥ
c nihatya saṃkhye taṃ pāpaṃ paśyeyaṃ maṇim āhṛtam
e rājañ śirasi taṃ kṛtvā jīveyam iti me matiḥ
 vaiśaṃpāyana uvāca
a ity uktvā pāṇḍavaṃ kṛṣṇā rājānaṃ cārudarśanā
c bhīmasenam athābhyetya kupitā vākyam abravīt
a trātum arhasi māṃ bhīma kṣatradharmam anusmaran
c jahi taṃ pāpakarmāṇaṃ śambaraṃ maghavān iva
e na hi te vikrame tulyaḥ pumān astīha kaś cana
a śrutaṃ tat sarvalokeṣu paramavyasane yathā
c dvīpo 'bhūs tvaṃ hi pārthānāṃ nagare vāraṇāvate
e hiḍimbadarśane caiva tathā tvam abhavo gatiḥ
a tathā virāṭanagare kīcakena bhṛśārditām
c mām apy uddhṛtavān kṛcchrāt paulomīṃ maghavān iva
a yathaitāny akṛthāḥ pārtha mahākarmāṇi vai purā
c tathā drauṇim amitraghna vinihatya sukhī bhava
c visphārya saśaraṃ cāpaṃ tūrṇam aśvāṃś ca nodayan
c taṃ pāpaṃ puruṣavyāghra vinihatya sukhī bhava
a tasyā bahuvidhaṃ duḥkhān niśamya paridevitam
c nāmarṣayata kaunteyo bhīmaseno mahābalaḥ
a sa kāñcanavicitrāṅgam āruroha mahāratham
c ādāya ruciraṃ citraṃ samārgaṇaguṇaṃ dhanuḥ
a nakulaṃ sārathiṃ kṛtvā droṇaputravadhe vṛtaḥ
c visphārya saśaraṃ cāpaṃ tūrṇam aśvān acodayat
a te hayāḥ puruṣavyāghra coditā vātaraṃhasaḥ
c vegena tvaritā jagmur harayaḥ śīghragāminaḥ
a śibirāt svād gṛhītvā sa rathasya padam acyutaḥ
c droṇaputrarathasyāśu yayau mārgeṇa vīryavān
 vaiśaṃpāyana uvāca
a tasmin prayāte durdharṣe yadūnām ṛṣabhas tataḥ
c abravīt puṇḍarīkākṣaḥ kuntīputraṃ yudhiṣṭhiram
a eṣa pāṇḍava te bhrātā putraśokam apārayan
c jighāṃsur drauṇim ākrande yāti bhārata bhārataḥ
a bhīmaḥ priyas te sarvebhyo bhrātṛbhyo bharatarṣabha
c taṃ kṛcchragatam adya tvaṃ kasmān nābhyavapadyase
c syās tu me paramaṃ guhyaṃ śrutvā ca kriyatāṃ punaḥ
c taṃ prayāntaṃ mahābāhuṃ bhīmasenaṃ mahābalam
c droṇaputravadhaprepsuṃ kasmān nābhyavapatsyase
c sa hi krodhaparītātmā śāṃkaraṃ vapur āsthitaḥ
c avadhyaḥ sarvalokānāṃ drauṇiḥ paramakopanaḥ
c krodhena paramāviṣṭaṃ bhīmaṃ putravadhārditam
c dṛṣṭamātreṇa taṃ śūro vadhiṣyati mahāstravit
c sa śūraḥ sa ca vikrāntaḥ samanyur nāśayiṣyati
c tasmād bhīmaṃ mahārāja prayāma bharatarṣabha
a yat tad ācaṣṭa putrāya droṇaḥ parapuraṃjayaḥ
c astraṃ brahmaśiro nāma dahed yat pṛthivīm api
a tan mahātmā mahābhāgaḥ ketuḥ sarvadhanuṣmatām
c pratyapādayad ācāryaḥ prīyamāṇo dhanaṃjayam
a tatputro 'syaivam evainam anvayācad amarṣaṇaḥ
a athārjunasya saṃprāptaṃ dṛṣṭvā brahmaśiras tathā
a tam uvāca svapitaram aśvatthāmā mahābalaḥ
a krodhena mahatāviṣṭo dṛṣṭvā snehaviparyayam
a putro 'haṃ guṇavāṃs tāta kimarthaṃ me na dattavān
a brahmāstraṃ sarahasyaṃ ca arjunāyopapāditam
a taṃ kruddham iti sa jñātvā putrasnehāc ca bhārata
c tataḥ provāca putrāya nātihṛṣṭamanā iva
a viditaṃ cāpalaṃ hy āsīd ātmajasya mahātmanaḥ
a kruddharūpasya śūrasya vīrasyāpy atyamarṣiṇaḥ
c sarvadharmavid ācāryo nānviṣat satataṃ sutam
a paramāpadgatenāpi na sma tāta tvayā raṇe
c idam astraṃ prayoktavyaṃ mānuṣeṣu viśeṣataḥ
a ity uktavān guruḥ putraṃ droṇaḥ paścād athoktavān
c na tvaṃ jātu satāṃ mārge sthāteti puruṣarṣabha
a sa tad ājñāya duṣṭātmā pitur vacanam apriyam
c nirāśaḥ sarvakalyāṇaiḥ śocan paryapatan mahīm
a tatas tadā kuruśreṣṭha vanasthe tvayi bhārata
c avasad dvārakām etya vṛṣṇibhiḥ paramārcitaḥ
a sa kadā cit samudrānte vasan drāravatīm anu
c eka ekaṃ samāgamya mām uvāca hasann iva
a yat tad ugraṃ tapaḥ kṛṣṇa caran satyaparākramaḥ
c agastyād bhāratācāryaḥ pratyapadyata me pitā
a astraṃ brahmaśiro nāma devagandharvapūjitam
c tad adya mayi dāśārha yathā pitari me tathā
a asmattas tad upādāya divyam astraṃ yadūttama
c mamāpy astraṃ prayaccha tvaṃ cakraṃ ripuharaṃ raṇe
a sa rājan prīyamāṇena mayāpy uktaḥ kṛtāñjaliḥ
c yācamānaḥ prayatnena matto 'straṃ bharatarṣabha
a devadānavagandharvamanuṣyapatagoragāḥ
c na samā mama vīryasya śatāṃśenāpi piṇḍitāḥ
a idaṃ dhanur iyaṃ śaktir idaṃ cakram iyaṃ gadā
c yad yad icchasi ced astraṃ mattas tat tad dadāni te
a yac chaknoṣi samudyantuṃ prayoktum api vā raṇe
c tad gṛhāṇa vināstreṇa yan me dātum abhīpsasi
a sa sunābhaṃ sahasrāraṃ vajranābham ayasmayam
c vavre cakraṃ mahābāho spardhamāno mayā saha
a gṛhāṇa cakram ity ukto mayā tu tadanantaram
c jagrāhopetya sahasā cakraṃ savyena pāṇinā
e na caitad aśakat sthānāt saṃcālayitum acyuta
a atha tad dakṣiṇenāpi grahītum upacakrame
c sarvayatnena tenāpi gṛhṇann etad akalpayat
a tataḥ sarvabalenāpi yac caitan na śaśāka saḥ
c uddhartuṃ vā cālayituṃ drauṇiḥ paramadurmanāḥ
e kṛtvā yatnaṃ paraṃ śrāntaḥ sa nyavartata bhārata
a nivṛttam atha taṃ tasmād abhiprāyād vicetasam
c aham āmantrya susnigdham aśvatthāmānam abruvam
a yaḥ sa devamanuṣyeṣu pramāṇaṃ paramaṃ gataḥ
c gāṇḍīvadhanvā śvetāśvaḥ kapipravaraketanaḥ
a yaḥ sākṣād devadeveśaṃ śitikaṇṭham umāpatim
c dvaṃdvayuddhe parājiṣṇus toṣayām āsa śaṃkaram
a yasmāt priyataro nāsti mamānyaḥ puruṣo bhuvi
c nādeyaṃ yasya me kiṃ cid api dārāḥ sutās tathā
a tenāpi suhṛdā brahman pārthenākliṣṭakarmaṇā
c noktapurvam idaṃ vākyaṃ yat tvaṃ mām abhibhāṣase
a brahmacaryaṃ mahad ghoraṃ cīrtvā dvādaśavārṣikam
c himavatpārśvam abhyetya yo mayā tapasārcitaḥ
a samānavratacāriṇyāṃ rukmiṇyāṃ yo 'nvajāyata
c sanatkumāras tejasvī pradyumno nāma me sutaḥ
a tenāpy etan mahad divyaṃ cakram apratimaṃ mama
c na prārthitam abhūn mūḍha yad idaṃ prārthitaṃ tvayā
a rāmeṇātibalenaitan noktapūrvaṃ kadā cana
c na gadena na sāmbena yad idaṃ prārthitaṃ tvayā
a dvārakāvāsibhiś cānyair vṛṣṇyandhakamahārathaiḥ
c noktapūrvam idaṃ jātu yad idaṃ prārthitaṃ tvayā
a bhāratācāryaputraḥ san mānitaḥ sarvayādavaiḥ
a dhāraṇe na samarthas tvaṃ kutaḥ kṣeptuṃ mahāhave
c cakreṇa rathināṃ śreṣṭha kiṃ nu tāta yuyutsase
a evam ukto mayā drauṇir mām idaṃ pratyuvāca ha
c prayujya bhavate pūjāṃ yotsye kṛṣṇa tvayety uta
a tatas te prārthitaṃ cakraṃ devadānavapūjitam
c ajeyaḥ syām iti vibho satyam etad bravīmi te
a tvatto 'haṃ durlabhaṃ kāmam anavāpyaiva keśava
c pratiyāsyāmi govinda śivenābhivadasva mām
a etat sunābhaṃ vṛṣṇīnām ṛṣabheṇa tvayā dhṛtam
c cakram apraticakreṇa bhuvi nānyo 'bhipadyate
a etāvad uktvā drauṇir māṃ yugyam aśvān dhanāni ca
c ādāyopayayau bālo ratnāni vividhāni ca
a sa saṃrambhī durātmā ca capalaḥ krūra eva ca
c veda cāstraṃ brahmaśiras tasmād rakṣyo vṛkodaraḥ
 vaiśaṃpāyana uvāca
a evam uktvā yudhāṃ śreṣṭhaḥ sarvayādavanandanaḥ
c sarvāyudhavaropetam āruroha mahāratham
e yuktaṃ paramakāmbojais turagair hemamālibhiḥ
a ādityodayavarṇasya dhuraṃ rathavarasya tu
c dakṣiṇām avahat sainyaḥ sugrīvaḥ savyato 'vahat
e pārṣṇivāhau tu tasyāstāṃ meghapuṣpabalāhakau
a viśvakarmakṛtā divyā nānāratnavibhūṣitā
c ucchriteva rathe māyā dhvajayaṣṭir adṛśyata
a vainateyaḥ sthitas tasyāṃ prabhāmaṇḍalaraśmivān
c tasya satyavataḥ ketur bhujagārir adṛśyata
a anvārohad dhṛṣīkeśaḥ ketuḥ sarvadhanuṣmatām
c arjunaḥ satyakarmā ca kururājo yudhiṣṭhiraḥ
a aśobhetāṃ mahātmānau dāśārham abhitaḥ sthitau
c rathasthaṃ śārṅgadhanvānam aśvināv iva vāsavam
a tāv upāropya dāśārhaḥ syandanaṃ lokapūjitam
c pratodena javopetān paramāśvān acodayat
a te hayāḥ sahasotpetur gṛhītvā syandanottamam
c āsthitaṃ pāṇḍaveyābhyāṃ yadūnām ṛṣabheṇa ca
a vahatāṃ śārṅgadhanvānam aśvānāṃ śīghragāminām
c prādurāsīn mahāñ śabdaḥ pakṣiṇāṃ patatām iva
a te samārchan naravyāghrāḥ kṣaṇena bharatarṣabha
c bhīmasenaṃ maheṣvāsaṃ samanudrutya vegitāḥ
a krodhadīptaṃ tu kaunteyaṃ dviṣadarthe samudyatam
c nāśaknuvan vārayituṃ sametyāpi mahārathāḥ
a sa teṣāṃ prekṣatām eva śrīmatāṃ dṛḍhadhanvinām
c yayau bhāgirathīkacchaṃ haribhir bhṛśavegitaiḥ
e yatra sma śrūyate drauṇiḥ putrahantā mahātmanām
a sa dadarśa mahātmānam udakānte yaśasvinam
c kṛṣṇadvaipāyanaṃ vyāsam āsīnam ṛṣibhiḥ saha
a taṃ caiva krūrakarmāṇaṃ ghṛtāktaṃ kuśacīriṇam
c rajasā dhvastakeśāntaṃ dadarśa drauṇim antike
a tam abhyadhāvat kaunteyaḥ pragṛhya saśaraṃ dhanuḥ
c bhīmaseno mahābāhus tiṣṭha tiṣṭheti cābravīt
a sa dṛṣṭvā bhīmadhanvānaṃ pragṛhītaśarāsanam
c bhrātarau pṛṣṭhataś cāsya janārdanarathe sthitau
e vyathitātmābhavad drauṇiḥ prāptaṃ cedam amanyata
a sa tad divyam adīnātmā paramāstram acintayat
b pradhakṣann iva kopena drauṇiḥ paramamanyumān
c jagrāha ca sa caiṣīkāṃ drauṇiḥ savyena pāṇinā
e sa tām āpadam āsādya divyam astram udīrayat
a amṛṣyamāṇas tāñ śūrān divyāyudhadharān sthitān
c apāṇḍavāyeti ruṣā vyasṛjad dāruṇaṃ vacaḥ
a ity uktvā rājaśārdūla droṇaputraḥ pratāpavān
c sarvalokapramohārthaṃ tad astraṃ pramumoca ha
a tatas tasyām iṣīkāyāṃ pāvakaḥ samajāyata
c pradhakṣyann iva lokāṃs trīn kālāntakayamopamaḥ
 vaiśaṃpāyana uvāca
a iṅgitenaiva dāśārhas tam abhiprāyam āditaḥ
c drauṇer buddhvā mahābāhur arjunaṃ pratyabhāṣata
a arjunārjuna yad divyam astraṃ te hṛdi vartate
c droṇopadiṣṭaṃ tasyāyaṃ kālaḥ saṃprati pāṇḍava
a bhrātṝṇām ātmanaś caiva paritrāṇāya bhārata
c visṛjaitat tvam apy ājāv astram astranivāraṇam
a keśavenaivam uktas tu pāṇḍavaḥ paravīrahā
c avātarad rathāt tūrṇaṃ pragṛhya saśaraṃ dhanuḥ
a pūrvam ācāryaputrāya tato 'nantaram ātmane
c bhrātṛbhyaś caiva sarvebhyaḥ svastīty uktvā paraṃtapaḥ
a devatābhyo namaskṛtya gurubhyaś caiva sarvaśaḥ
c utsasarja śivaṃ dhyāyann astram astreṇa śāmyatām
a tatas tad astraṃ sahasā sṛṣṭaṃ gāṇḍīvadhanvanā
c prajajvāla mahārciṣmad yugāntānalasaṃnibham
a tathaiva droṇaputrasya tad astraṃ tigmatejasaḥ
c prajajvāla mahājvālaṃ tejomaṇḍalasaṃvṛtam
a nirghātā bahavaś cāsan petur ulkāḥ sahasraśaḥ
c mahad bhayaṃ ca bhūtānāṃ sarveṣāṃ samajāyata
a saśabdam abhavad vyoma jvālāmālākulaṃ bhṛśam
c cacāla ca mahī kṛtsnā saparvatavanadrumā
a te astre tejasā lokāṃs tāpayantī vyavasthite
c maharṣī sahitau tatra darśayām āsatus tadā
a nāradaḥ sa ca dharmātmā bharatānāṃ pitāmahaḥ
c ubhau śamayituṃ vīrau bhāradvājadhanaṃjayau
a tau munī sarvadharmajñau sarvabhūtahitaiṣiṇau
c dīptayor astrayor madhye sthitau paramatejasau
a tadantaram anādhṛṣyāv upagamya yaśasvinau
c āstām ṛṣivarau tatra jvalitāv iva pāvakau
a prāṇabhṛdbhir anādhṛṣyau devadānavasaṃmatau
c astratejaḥ śamayituṃ lokānāṃ hitakāmyayā
 ṛṣī ūcatuḥ
a nānāśastravidaḥ pūrve ye 'py atītā mahārathāḥ
a saṃjahāra haṃ śaraṃ divyaṃ tvaramāṇo mahārathāḥthaḥ
c naitad astraṃ manuṣyeṣu taiḥ prayuktaṃ kathaṃ cana
c kim idaṃ sāhasaṃ vīrau kṛtavantau mahātyayam
 vaiśaṃpāyana uvāca
a dṛṣṭvaiva naraśārdūlas tāv agnisamatejasau
a gāṇḍīvadhanvā saṃcintya prāptakālaṃ mahārathaḥ
c saṃjahāra śaraṃ divyaṃ tvaramāṇo dhanaṃjayaḥ
a uvāca vadatāṃ śreṣṭhas tāv ṛṣī prāñjalis tadā
c prayuktam astram astreṇa śāmyatām iti vai mayā
a saṃhṛte paramāstre 'smin sarvān asmān aśeṣataḥ
c pāpakarmā dhruvaṃ drauṇiḥ pradhakṣyaty astratejasā
a atra yad dhitam asmākaṃ lokānāṃ caiva sarvathā
c bhavantau devasaṃkāśau tathā saṃhartum arhataḥ
a ity uktvā saṃjahārāstraṃ punar eva dhanaṃjayaḥ
c saṃhāro duṣkaras tasya devair api hi saṃyuge
a visṛṣṭasya raṇe tasya paramāstrasya saṃgrahe
c na śaktaḥ pāṇḍavād anyaḥ sākṣād api śatakratuḥ
a brahmatejobhavaṃ tad dhi visṛṣṭam akṛtātmanā
c na śakyam āvartayituṃ brahmacārivratād ṛte
a acīrṇabrahmacaryo yaḥ sṛṣṭvāvartayate punaḥ
c tad astraṃ sānubandhasya mūrdhānaṃ tasya kṛntati
a brahmacārī vratī cāpi duravāpam avāpya tat
c paramavyasanārto 'pi nārjuno 'straṃ vyamuñcata
a satyavratadharaḥ śūro brahmacārī ca pāṇḍavaḥ
c guruvartī ca tenāstraṃ saṃjahārārjunaḥ punaḥ
a drauṇir apy atha saṃprekṣya tāv ṛṣī purataḥ sthitau
c na śaśāka punar ghoram astraṃ saṃhartum āhave
a aśaktaḥ pratisaṃhāre paramāstrasya saṃyuge
c drauṇir dīnamanā rājan dvaipāyanam abhāṣata
a uttamavyasanārtena prāṇatrāṇam abhīpsunā
c mayaitad astram utsṛṣṭaṃ bhīmasenabhayān mune
a adharmaś ca kṛto 'nena dhārtarāṣṭraṃ jighāṃsatā
c mithyācāreṇa bhagavan bhīmasenena saṃyuge
a ataḥ sṛṣṭam idaṃ brahman mayāstram akṛtātmanā
c tasya bhūyo 'dya saṃhāraṃ kartuṃ nāham ihotsahe
a visṛṣṭaṃ hi mayā divyam etad astraṃ durāsadam
c apāṇḍavāyeti mune vahnitejo 'numantrya vai
a tad idaṃ pāṇḍaveyānām antakāyābhisaṃhitam
c adya pāṇḍusutān sarvāñ jīvitād bhraṃśayiṣyati
a kṛtaṃ pāpam idaṃ brahman roṣāviṣṭena cetasā
c vadham āśāsya pārthānāṃ mayāstraṃ sṛjatā raṇe
 vyāsa uvāca
a astraṃ brahmaśiras tāta vidvān pārtho dhanaṃjayaḥ
c utsṛṣṭavān na roṣeṇa na vadhāya tavāhave
a astram astreṇa tu raṇe tava saṃśamayiṣyatā
c visṛṣṭam arjunenedaṃ punaś ca pratisaṃhṛtam
a brahmāstram apy avāpyaitad upadeśāt pitus tava
c kṣatradharmān mahābāhur nākampata dhanaṃjayaḥ
a evaṃ dhṛtimataḥ sādhoḥ sarvāstraviduṣaḥ sataḥ
c sabhrātṛbandhoḥ kasmāt tvaṃ vadham asya cikīrṣasi
a astraṃ brahmaśiro yatra paramāstreṇa vadhyate
c samā dvādaśa parjanyas tad rāṣṭraṃ nābhivarṣati
a etadarthaṃ mahābāhuḥ śaktimān api pāṇḍavaḥ
c na vihanty etad astraṃ te prajāhitacikīrṣayā
a pāṇḍavās tvaṃ ca rāṣṭraṃ ca sadā saṃrakṣyam eva naḥ
c tasmāt saṃhara divyaṃ tvam astram etan mahābhuja
a aroṣas tava caivāstu pārthāḥ santu nirāmayāḥ
c na hy adharmeṇa rājarṣiḥ pāṇḍavo jetum icchati
a maṇiṃ caitaṃ prayacchaibhyo yas te śirasi tiṣṭhati
c etad ādāya te prāṇān pratidāsyanti pāṇḍavāḥ
 drauṇir uvāca
a pāṇḍavair yāni ratnāni yac cānyat kauravair dhanam
c avāptānīha tebhyo 'yaṃ maṇir mama viśiṣyate
a yam ābadhya bhayaṃ nāsti śastravyādhikṣudhāśrayam
c devebhyo dānavebhyo vā nāgebhyo vā kathaṃ cana
a na ca rakṣogaṇabhayaṃ na taskarabhayaṃ tathā
c evaṃvīryo maṇir ayaṃ na me tyājyaḥ kathaṃ cana
a yat tu me bhagavān āha tan me kāryam anantaram
c ayaṃ maṇir ayaṃ cāham iṣīkā nipatiṣyati
c na ca śakto 'smi bhagavan saṃhartuṃ punar udyatam
c etad astram ataś caiva garbheṣu visṛjāmy aham
c na ca vākyaṃ bhagavato na kariṣye mahāmune
c prāha droṇasutaṃ tatra vyāsaḥ paramadurmanāḥ
e garbheṣu pāṇḍaveyānām amoghaṃ caitad udyatam
 vyāsa uvāca
a evaṃ kuru na cānyā te buddhiḥ kāryā kadā cana
c garbheṣu pāṇḍaveyānāṃ visṛjyaitad upārama
 vaiśaṃpāyana uvāca
a tataḥ paramam astraṃ tad aśvatthāmā bhṛśāturaḥ
c dvaipāyanavacaḥ śrutvā garbheṣu pramumoca ha
c tam uvāca hṛṣīkeśaḥ pāṇḍavānāṃ hite rataḥ
c bhaviṣyam ekam utsṛjya garbheṣv astraṃ nipātyatām
c aham ekaṃ dadāmy eṣāṃ piṇḍadaṃ kīrtivardhanam
c rājarṣiṃ puṇyakarmāṇam anekakratuyājinam
c evaṃ kuru na cānyā te buddhiḥ kāryā kathaṃ cana
c ā garbhāt pāṇḍaveyānāṃ kṛtvā pātaṃ vinaṅkṣyati
 vaiśaṃpāyana uvāca
a tad ājñāya hṛṣīkeśo visṛṣṭaṃ pāpakarmaṇā
c hṛṣyamāṇa idaṃ vākyaṃ drauṇiṃ pratyabravīt tadā
a virāṭasya sutāṃ pūrvaṃ snuṣāṃ gāṇḍīvadhanvanaḥ
c upaplavyagatāṃ dṛṣṭvā vratavān brāhmaṇo 'bravīt
a parikṣīṇeṣu kuruṣu putras tava janiṣyati
c etad asya parikṣittvaṃ garbhasthasya bhaviṣyati
a tasya tad vacanaṃ sādhoḥ satyam eva bhaviṣyati
c parikṣid bhavitā hy eṣāṃ punar vaṃśakaraḥ sutaḥ
a evaṃ bruvāṇaṃ govindaṃ sātvatapravaraṃ tadā
c drauṇiḥ paramasaṃrabdhaḥ pratyuvācedam uttaram
a naitad evaṃ yathāttha tvaṃ pakṣapātena keśava
c vacanaṃ puṇḍarīkākṣa na ca madvākyam anyathā
a patiṣyaty etad astraṃ hi garbhe tasyā mayodyatam
c virāṭaduhituḥ kṛṣṇa yāṃ tvaṃ rakṣitum icchasi
 vāsudeva uvāca
a amoghaḥ paramāstrasya pātas tasya bhaviṣyati
a abhimanyoḥ sṛjaiṣīkāṃ garbhasthaḥ śāmyatāṃ śiśuḥ
a aham etaṃ mṛtaṃ jātaṃ jīvayiṣyāmi bālakam
c sa tu garbho mṛto jāto dīrgham āyur avāpsyati
c ity uktaḥ pratyuvācedaṃ droṇaputraḥ smayann iva
c yady astradagdhaṃ govinda jīvayasy evam astv iti
a tvāṃ tu kāpuruṣaṃ pāpaṃ viduḥ sarve manīṣiṇaḥ
c asakṛt pāpakarmāṇaṃ bālajīvitaghātakam
a tasmāt tvam asya pāpasya karmaṇaḥ phalam āpnuhi
c trīṇi varṣasahasrāṇi cariṣyasi mahīm imām
e aprāpnuvan kva cit kāṃ cit saṃvidaṃ jātu kena cit
a nirjanān asahāyas tvaṃ deśān pravicariṣyasi
c bhavitrī na hi te kṣudra janamadhyeṣu saṃsthitiḥ
a pūyaśoṇitagandhī ca durgakāntārasaṃśrayaḥ
c vicariṣyasi pāpātman sarvavyādhisamanvitaḥ
a vayaḥ prāpya parikṣit tu vedavratam avāpya ca
c kṛpāc chāradvatād vīraḥ sarvāstrāṇy upalapsyate
a viditvā paramāstrāṇi kṣatradharmavrate sthitaḥ
c ṣaṣṭiṃ varṣāṇi dharmātmā vasudhāṃ pālayiṣyati
a itaś cordhvaṃ mahābāhuḥ kururājo bhaviṣyati
b prayayau jāhnavīkacchāt kṣiptāstraś cottarāṃ diśam
c parikṣin nāma nṛpatir miṣatas te sudurmate
c ahaṃ taṃ jīvayiṣyāmi dagdham astrāgnitejasā
e paśya me tapaso vīryaṃ satyasya ca narādhama
 vyāsa uvāca
a yasmād anādṛtya kṛtaṃ tvayāsmān karma dāruṇam
c brāhmaṇasya sataś caiva yasmāt te vṛttam īdṛśam
a tasmād yad devakīputra uktavān uttamaṃ vacaḥ
c asaṃśayaṃ te tad bhāvi kṣudrakarman vrajāśv itaḥ
 aśvatthāmovāca
a sahaiva bhavatā brahman sthāsyāmi puruṣeṣv aham
c satyavāg astu bhagavān ayaṃ ca puruṣottamaḥ
 vaiśaṃpāyana uvāca
a pradāyātha maṇiṃ drauṇiḥ pāṇḍavānāṃ mahātmanām
c jagāma vimanās teṣāṃ sarveṣāṃ paśyatāṃ vanam
a pāṇḍavāś cāpi govindaṃ puraskṛtya hatadviṣaḥ
c kṛṣṇadvaipāyanaṃ caiva nāradaṃ ca mahāmunim
a droṇaputrasya sahajaṃ maṇim ādāya satvarāḥ
c draupadīm abhyadhāvanta prāyopetāṃ manasvinīm
a tatas te puruṣavyāghrāḥ sadaśvair anilopamaiḥ
c abhyayuḥ sahadāśārhāḥ śibiraṃ punar eva ha
a avatīrya rathābhyāṃ tu tvaramāṇā mahārathāḥ
c dadṛśur draupadīṃ kṛṣṇām ārtām ārtatarāḥ svayam
a tām upetya nirānandāṃ duḥkhaśokasamanvitām
c parivārya vyatiṣṭhanta pāṇḍavāḥ sahakeśavāḥ
a tato rājñābhyanujñāto bhīmaseno mahābalaḥ
c pradadau tu maṇiṃ divyaṃ vacanaṃ cedam abravīt
a ayaṃ bhadre tava maṇiḥ putrahantā jitaḥ sa te
c uttiṣṭha śokam utsṛjya kṣatradharmam anusmara
a prayāṇe vāsudevasya śamārtham asitekṣaṇe
c yāny uktāni tvayā bhīru vākyāni madhughātinaḥ
a naiva me patayaḥ santi na putrā bhrātaro na ca
c naiva tvam api govinda śamam icchati rājani
a uktavaty asi dhīrāṇi vākyāni puruṣottamam
c kṣatradharmānurūpāṇi tāni saṃsmartum arhasi
a hato duryodhanaḥ pāpo rājyasya paripanthakaḥ
c duḥśāsanasya rudhiraṃ pītaṃ visphurato mayā
a vairasya gatam ānṛṇyaṃ na sma vācyā vivakṣatām
c jitvā mukto droṇaputro brāhmaṇyād gauraveṇa ca
a yaśo 'sya pātitaṃ devi śarīraṃ tv avaśeṣitam
c viyojitaś ca maṇinā nyāsitaś cāyudhaṃ bhuvi
 draupady uvāca
a kevalānṛṇyam āptāsmi guruputro gurur mama
c śirasy etaṃ maṇiṃ rājā pratibadhnātu bhārata
 vaiśaṃpāyana uvāca
a taṃ gṛhītvā tato rājā śirasy evākarot tadā
c guror ucchiṣṭam ity eva draupadyā vacanād api
a tato divyaṃ maṇivaraṃ śirasā dhārayan prabhuḥ
c śuśubhe sa mahārājaḥ sacandra iva parvataḥ
a uttasthau putraśokārtā tataḥ kṛṣṇā manasvinī
c kṛṣṇaṃ cāpi mahābāhuṃ paryapṛcchata dharmarāṭ
 vaiśaṃpāyana uvāca
a hateṣu sarvasainyeṣu sauptike tai rathais tribhiḥ
c śocan yudhiṣṭhiro rājā dāśārham idam abravīt
a kathaṃ nu kṛṣṇa pāpena kṣudreṇākliṣṭakarmaṇā
c drauṇinā nihatāḥ sarve mama putrā mahārathāḥ
a tathā kṛtāstrā vikrāntāḥ sahasraśatayodhinaḥ
c drupadasyātmajāś caiva droṇaputreṇa pātitāḥ
a yasya droṇo maheṣvāso na prādād āhave mukham
c taṃ jaghne rathināṃ śreṣṭhaṃ dhṛṣṭadyumnaṃ kathaṃ nu saḥ
a kiṃ nu tena kṛtaṃ karma tathāyuktaṃ nararṣabha
c yad ekaḥ śibiraṃ sarvam avadhīn no guroḥ sutaḥ
 vāsudeva uvāca
a nūnaṃ sa devadevānām īśvareśvaram avyayam
c jagāma śaraṇaṃ drauṇir ekas tenāvadhīd bahūn
a prasanno hi mahādevo dadyād amaratām api
c vīryaṃ ca giriśo dadyād yenendram api śātayet
a vedāhaṃ hi mahādevaṃ tattvena bharatarṣabha
c yāni cāsya purāṇāni karmāṇi vividhāny uta
a ādir eṣa hi bhūtānāṃ madhyam antaś ca bhārata
c viceṣṭate jagac cedaṃ sarvam asyaiva karmaṇā
a evaṃ sisṛkṣur bhūtāni dadarśa prathamaṃ vibhuḥ
c pitāmaho 'bravīc cainaṃ bhūtāni sṛja māciram
a harikeśas tathety uktvā bhūtānāṃ doṣadarśivān
c dīrghakālaṃ tapas tepe magno 'mbhasi mahātapāḥ
a sumahāntaṃ tataḥ kālaṃ pratīkṣyainaṃ pitāmahaḥ
c sraṣṭāraṃ sarvabhūtānāṃ sasarja manasāparam
a so 'bravīt pitaraṃ dṛṣṭvā giriśaṃ magnam ambhasi
c yadi me nāgrajas tv anyas tataḥ srakṣyāmy ahaṃ prajāḥ
a tam abravīt pitā nāsti tvad anyaḥ puruṣo 'grajaḥ
c sthāṇur eṣa jale magno visrabdhaḥ kuru vai kṛtim
a sa bhūtāny asṛjat sapta dakṣādīṃs tu prajāpatīn
c yair imaṃ vyakarot sarvaṃ bhūtagrāmaṃ caturvidham
a tāḥ sṛṣṭamātrāḥ kṣudhitāḥ prajāḥ sarvāḥ prajāpatim
c bibhakṣayiṣavo rājan sahasā prādravaṃs tadā
a sa bhakṣyamāṇas trāṇārthī pitāmaham upādravat
c ābhyo māṃ bhagavān pātu vṛttir āsāṃ vidhīyatām
a tatas tābhyo dadāv annam oṣadhīḥ sthāvarāṇi ca
c jaṅgamāni ca bhūtāni durbalāni balīyasām
a vihitānnāḥ prajās tās tu jagmus tuṣṭā yathāgatam
c tato vavṛdhire rājan prītimatyaḥ svayoniṣu
a bhūtagrāme vivṛddhe tu tuṣṭe lokagurāv api
c udatiṣṭhaj jalāj jyeṣṭhaḥ prajāś cemā dadarśa saḥ
a bahurūpāḥ prajā dṛṣṭvā vivṛddhāḥ svena tejasā
c cukrodha bhagavān rudro liṅgaṃ svaṃ cāpy avidhyata
a tat praviddhaṃ tadā bhūmau tathaiva pratyatiṣṭhata
c tam uvācāvyayo brahmā vacobhiḥ śamayann iva
a kiṃ kṛtaṃ salile śarva cirakālaṃ sthitena te
c kimarthaṃ caitad utpāṭya bhūmau liṅgaṃ praveritam
a so 'bravīj jātasaṃrambhas tadā lokagurur gurum
c prajāḥ sṛṣṭāḥ pareṇemāḥ kiṃ kariṣyāmy anena vai
a tapasādhigataṃ cānnaṃ prajārthaṃ me pitāmaha
c oṣadhyaḥ parivarteran yathaiva satataṃ prajāḥ
a evam uktvā tu saṃkruddho jagāma vimanā bhavaḥ
c girer muñjavataḥ pādaṃ tapas taptuṃ mahātapāḥ
 vāsudeva uvāca
a tato devayuge 'tīte devā vai samakalpayan
c yajñaṃ vedapramāṇena vidhivad yaṣṭum īpsavaḥ
a kalpayām āsur avyagrā deśān yajñocitāṃs tataḥ
c bhāgārhā devatāś caiva yajñiyaṃ dravyam eva ca
a tā vai rudram ajānantyo yāthātathyena devatāḥ
c nākalpayanta devasya sthāṇor bhāgaṃ narādhipa
a so 'kalpyamāne bhāge tu kṛttivāsā makhe 'maraiḥ
c tarasā bhāgam anvicchan dhanur ādau sasarja ha
a lokayajñaḥ kriyāyajño gṛhayajñaḥ sanātanaḥ
c pañcabhūtamayo yajño nṛyajñaś caiva pañcamaḥ
a lokayajñena yajñaiṣī kapardī vidadhe dhanuḥ
c dhanuḥ sṛṣṭam abhūt tasya pañcakiṣkupramāṇataḥ
a vaṣaṭkāro 'bhavaj jyā tu dhanuṣas tasya bhārata
c yajñāṅgāni ca catvāri tasya saṃhanane 'bhavan
a tataḥ kruddho mahādevas tad upādāya kārmukam
c ājagāmātha tatraiva yatra devāḥ samījire
a tam āttakārmukaṃ dṛṣṭvā brahmacāriṇam avyayam
c vivyathe pṛthivī devī parvatāś ca cakampire
a na vavau pavanaś caiva nāgnir jajvāla caidhitaḥ
c vyabhramac cāpi saṃvignaṃ divi nakṣatramaṇḍalam
a na babhau bhāskaraś cāpi somaḥ śrīmuktamaṇḍalaḥ
c timireṇākulaṃ sarvam ākāśaṃ cābhavad vṛtam
a abhibhūtās tato devā viṣayān na prajajñire
c na pratyabhāc ca yajñas tān vedā babhraṃśire tadā
a tataḥ sa yajñaṃ raudreṇa vivyādha hṛdi patriṇā
c apakrāntas tato yajño mṛgo bhūtvā sapāvakaḥ
a sa tu tenaiva rūpeṇa divaṃ prāpya vyarocata
c anvīyamāno rudreṇa yudhiṣṭhira nabhastale
a apakrānte tato yajñe saṃjñā na pratyabhāt surān
c naṣṭasaṃjñeṣu deveṣu na prajñāyata kiṃ cana
a tryambakaḥ savitur bāhū bhagasya nayane tathā
c pūṣṇaś ca daśanān kruddho dhanuṣkoṭyā vyaśātayat
a prādravanta tato devā yajñāṅgāni ca sarvaśaḥ
c ke cit tatraiva ghūrṇanto gatāsava ivābhavan
a sa tu vidrāvya tat sarvaṃ śitikaṇṭho 'vahasya ca
c avaṣṭabhya dhanuṣkoṭiṃ rurodha vibudhāṃs tataḥ
a tato vāg amarair uktā jyāṃ tasya dhanuṣo 'cchinat
c atha tat sahasā rājaṃś chinnajyaṃ visphurad dhanuḥ
a tato vidhanuṣaṃ devā devaśreṣṭham upāgaman
c śaraṇaṃ saha yajñena prasādaṃ cākarot prabhuḥ
a tataḥ prasanno bhagavān prāsyat kopaṃ jalāśaye
c sa jalaṃ pāvako bhūtvā śoṣayaty aniśaṃ prabho
a bhagasya nayane caiva bāhū ca savitus tathā
c prādāt pūṣṇaś ca daśanān punar yajñaṃ ca pāṇḍava
a tataḥ sarvam idaṃ svasthaṃ babhūva punar eva ha
c sarvāṇi ca havīṃṣy asya devā bhāgam akalpayan
a tasmin kruddhe 'bhavat sarvam asvasthaṃ bhuvanaṃ vibho
c prasanne ca punaḥ svasthaṃ sa prasanno 'sya vīryavān
a tatas te nihatāḥ sarve tava putrā mahārathāḥ
c anye ca bahavaḥ śūrāḥ pāñcālāś ca sahānugāḥ
a na tan manasi kartavyaṃ na hi tad drauṇinā kṛtam
c mahādevaprasādaḥ sa kuru kāryam anantaram
