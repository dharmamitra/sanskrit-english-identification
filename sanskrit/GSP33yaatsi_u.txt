ātmasiddhiḥ 
siddhāñjananāmakavyākhyopetā 
yatpadāmbhoruhadhyānavidhvastāśeṣakalmaṣaḥ 
vastutāmupayāto 'haṃ yāmuneyaṃ namāmi tam   
mūlam
prakṛtipuruṣakālavyaktamuktā yadicchā
manuvidadhati nityaṃ nityasiddhairanekaiḥ
svaparicaraṇabhogaiḥ śrīmati prīyamāṇe
bhavatu mama parasmin puruṣe bhaktibhūyā   
vyākhyānam
jagajjanmasthitilayai ramamāṇaṃ parātparam 
svāmin sarvajagatāṃ śriyaḥpatimupāsmahe   
jñānavairāgyabhaktīnāṃ śevadhiṃ karuṇārṇavam 
yāmunārthaṃ munivaraṃ paramācāryamāśraye   
śrībhāṣyādiprabandhena tattvaṃ sandarśayan param 
rāmānujāryo bhagavān dayatā mayi saṃśriye   
deśikendradayāsāramavalambya vidhīyate 
siddhitrayasya vyākhyānaṃ rītyā saralayā mayā   
kka yāmunāryaśrīsūktisandarbhaḥ kka ca me matiḥ 
atyalpaviṣayāthāpi cāpalaṃ tvaparādhyati   
viśiṣṭadvaitasiddhāntanirdhāraṇadhurandharāḥ 
saṃśriteṣu dayāsārā deśikāḥ śaraṇaṃ mama   
vātsyaṃ śrīvādibhīkṛdgurukulatilakaṃ kṛṣṇamāryaṃ guṇāḍhyaṃ
tātaṃ mannapradaṃ me draviḍanigamasūktyarthasandarśakaṃ tam 
natvā rāmānujāryaṃ guruvaramapi me bhāṣyakṛdvaṃśadīpaṃ
hārītaṃ cārukīrtiṃ budhakulatilakaṃ yāmunoktīrvivṛṇve   
śrīmannāgapurābhikhyābhijano vādibhīkaraḥ 
aṇṇaṅgarāryadāso 'haṃ vivṛṇomi gurorgiraḥ   
atha khalu bhagavān śrīmadyāmunaminiḥ śrīvaiṣṇavasaṃpradāyapravartakācāryeṣu prathamaparigāṇitasya
yogarahasyanyāyatattvaśāstrapraṇeturbhagavataḥ śrīmannāthamuneḥ pautra riśvaramunitanujanmā
viśiṣṭādvaitasiddhāntapravartanadhurandharaḥ prativādivāraṇaprakaṭāṭopavipāṭanakṣamaḥ
paramācārya ātmasiddhināmakaṃ vedāntaprakaraṇamupakramamāṇo 'vighnaparisamāptipracayagamanādiphalaṃ
maṅgalamāśīrūpaṃ vastunirdeśaṃ ca kurvāṇaḥ śiṣyaśikṣāyai nibadhnāti prakṛtī' ti 
prakṛtirmāyā
tatkāryāṇi samaṣṭivyaṣṭirūpāṇi vyaktāni
prakṛtiprākṛtapariṇāmahetuḥ kālaḥ
tadbaddho jīvarāśiśreti līlāvibhūtisthāḥ sarve saṅgṛhītāḥ śabdacatuṣṭayena 
muktāḥ bhagavadupāsanāprabhāvādbhavabandhanātkarmapāśapragrathitādvinirmuktāḥ 
ete prakṛtyādayo yasyaiva paramapuruṣasyecchāṃ saṅkalparūpāṃ sadā samanusaranti svarūpasthitipravṛttiṣu
tasmin pūruṣa ityanvayaḥ  imāni ca
sarjanāvanasaṃharaṇasaṃsāravimocanāni saṅkalpaikaniṣpādyāni bhagavato līlārasāya kalpante 
evaṃ līlāvibhūtiyoga uktaḥ 
atha nityavibhūtiyogamāha 'nityam' iti 
nityamiti pūrvottarayoranvitaṃ madhyamaṇinyāyena 
sadodbhūtāpahatapāpmatvādisvarūpaiḥ sarvajñairbhagavadanubhavajanitaprītikāritāśeṣaśeṣavṛttyanvayata
evādhigatabhogairanantairanantagaruḍaviṣvaksenādibhirnityasūribhiḥ śrīmati mahāvaikuṇṭhe
divye 'kṣare dhāmni sadā niratiśayaprītimanubhavati nārīṇāmuttamāyāḥ śriyo vallabhe
puruṣottame parabrahmaṇi mama bhaktipracayo bhūyādityāśaṃsā 
ubhayavibhūtināthe ramānāthe bhaktirhi sarvaśreyaskarī 
tattadbhaktyāśaṃsanamucitataram 
bhaktireva bhagavati prārthyā cetanaiḥ 
sa hi svayameva śreyo vidadhāti 
tattasmin śvaśreyaḥprārthanā nocitatarā bhaktānāmiti cānena jñāpyate 
acetanabhedaścetanabhedaśca paramārthataḥ
śrīmannārāyaṇasyaiva pāramyaṃ
sarvacetanācetanānāṃ tadvibhūtitvaṃ
 niratiśayapremagarbhatadupāsanasyaivāpavargahetutvamavicchinnapūrṇabhagavadanubhavagarbhasevāyā eva paramapumarthatvaṃ ceti svābhimatāḥ prakaraṇārthā  
atra saṃsūcitāḥ    
viruddhamatayo 'nekāḥ santyātmaparamātmanoḥ 
atastatpariśuddhyarthamātmasiddhirvidhīyate   
saṃmataṃ hi sarvasamayeṣu ātmajñānaṃ niḥśreyasaheturiti 
śrūyate ca 'pṛthagātmānaṃ preritāraṃ ca matvā juṣṭustatastenāmṛtatvameti' 'ātmānaṃ
cedvijānīyāt' 'taratiśoka mātmavit' 'brahmavidāpnoti para' mityādiḥ parāvarātmatattvajñānasyāpavargasādhanatvaṃ
pratipādayan vedāntavākyagaṇaḥ 
tatrāsminnātmani parasmiṃścānekavidhā vipratipattayaḥ tīrthakarāṇām 
tadyathā  ātmaviṣaye tāvat dehameva kecidātmānamācakṣate 
indriyāṇyanye 
mana ityanye 
prāṇamapare 
adhyastajñātṛ bhāvamanahaṅkāraṃ bodhamātramitare 
dehendriyamanaḥprāṇabodhavilakṣaṇamākāśādivadacitkhabhāvamāgantukabodhasukhaduḥkhādyasādhāraṇaguṇādhāramahaṅkāragocaramapare 
apare tu bodhaikasvabhāvameva
 svabhāvadhavalamiva sphuṭikamaṇimupadhānaviśeṣāpāditāruṇimaguṇādinirbhāsamantaḥkaraṇopadhānāpāditarāgadveṣasukhaduḥkhādyaśivaguṇanirbhāsamanuditāvastamitasvarūpaprakāśaṃ 
svayañjyotiṣamimamabhidadhati 
anye tu jñānānandasvabhāvam 
āśrayānukūlyapratilabdhānandasukhādivyapadeśabodhaviśeṣa evāsya svābhāvika ityanye 
tathā  anumānasamadhigamyaḥ 
āgamaikavedyaḥ 
mānasapratyakṣavedyaḥ 
grāhakatayaiva sakalaviṣayavittiṣu pratyakṣaḥ 
jñānasvabhāvatayānuditānastamitasvarūpaprakāśaḥ svayañjyotiḥ 
ridṛśo 'pyugamānumānayogajapratyakṣaiḥ svetarasakalavilakṣaṇasvābhāvyena viśadaviśadataraviśadatamatayāntato yathāvadaparokṣyata iti 
tathā  paramamahān 
aṇuparimāṇaḥ 
śarīraparimāṇaḥ 
svataḥ parimāṇarahito 'pi vyāpyavastuparimitikṛtapariccheda iti 
vyāptirapicaitanyamātreṇa 
svarūpeṇeti 
tathā kṣaṇikaḥ 
yāvaccharīroṣmastāyī 
āprakṛtapralayāvasthīyī 
āmokṣasthāyī 
kūṭastho nitya iti 
sarvaśarīreṣvekaḥ 
pratikṣetraṃ nānābhūta iti ca tathā tathā pratipadyante 
tathā paramātmaviṣaye 'pi  kecit samastavastusākṣātkāriṇaṃ sarvaśaktimīśvarameva nābhyupagacchanti 
 abhyupagacchanto 'pyeke pratyastamitamitimānamātṛmeyeśvareśitavyādibhedavikalpakūṭasthavijñā naikarasamanādyavidyopadarśitaviyadādibhedāvacchinnajñānaiśvaryādimahimavika 
lpatayā kālpanikamācakṣate 
apare tu yathoktasvarūpamevāvidyopadhānena tadguṇasāratayā prakalpitabrahmādisthāvaraparyantavividhajīvabhedaṃ
svādhīnavicitravartasvabhāvamāyopahitatayā samāsāditasārvajñyādisaṃpadamupahitamimamabhidadhati 
tathānye prakṛṣṭasattavopādānanimittasvatantrapradhānapariṇāmaviśeṣamātrani yamanirvāhitarvaiśvarya maryādamādriyante 
anupahitamapi pariṇāminamapare pratipedire 
 apariṇāminamapi svamāyāṃśabhūtavicitrāntaḥkaraṇadarpaṇatalapratibimbitatayā pratipannaviśvataijasaprājñabhāvaṃ tamekameva cetanamitare rocayante  
 anye tu 
 svādhīnatrividhacetanācetanasvarūpasthitipravṛttibhedaṃ svābhāvikaniravadhikātiśayajñānabalaiśvaryavīryaśaktitejaḥprabhṛtisakalakalyāṇaguṇagaṇamahārṇavaṃ 
puruṣaviśeṣamīśvaramātiṣṭhante 
tathā tadviśeṣe 'pi hariharaviriñcabhāskarātmanā anabhimata tattanmūrtiparityāgena ca catusridvyekamūrtitayā vivadante 
mūrtiviśeṣaviṣayāśca nityatvānityatvabhotakatvābhautikatvasvārthaparārthatvādivitarkāḥ prādurbhavanti 
parijanasthānādigocarāśca 
tathā pramāṇato 'pi  ānuśrāvika evetyeke 
ānumānikaścetyanye 
viśiṣṭapratyakṣasamadhigamyaścetyapare 
tathā ātmaparamātmanoḥ saṃbandhe 'pi  anādyavidyopādānabhedāspado 'yamīśvareśitavyatādirūpasaṃbandhaḥ 
paramārthatatsvekaṃ tattvamiti kecit 
vyatirekābhāve 'pyatirikto jīva ityanye 
svatastvaikyam
upādhito bheda iti viśiṣṭasvarūpabhāvena bhinnābhinnatvamitare 
nānātve satyevābhedo nāmānvayaḥ aṃśāśibhāvalakṣaṇaḥ
samavāyaḥ paratantratālakṣaṇaḥ
śeṣaśeṣitvarūpaḥ
svasvāmibhāvaḥ
bhṛtyasvāmilakṣaṇa iti ca nānāvidyā vādāḥ 
tathā paramapuruṣārthabhūte brahmaprāptilakṣaṇamokṣe 'pi  svarūpocchittilakṣaṇaḥ
avidyāstamayalakṣaṇaḥ
niśeṣavaiśeṣikātmaguṇocchedalakṣaṇaḥ
kaivalyarūpaḥ
tadbhāvasādharmyalakṣaṇaḥ
tadguṇasaṅkāntilakṣaṇaḥ
catthāyāpattilakṣaṇaḥ
sāṃsiddhikānandādisvarūpāvirbhāvalakṣaṇaḥ
tadguṇānubhavajanitaniratiśayasukhasamunmeṣopanītātyantikatatkiṅkaratvalakṣaṇa iti tathā tathā vivadante 
tatsādhanato 'pi  karmayogalabhyaḥ
jñānayogalabhyaḥ
anyatarānugṛhītānyataralabhyaḥ
ubhayalabhyaḥ
ubhayaparikarmitakhāntasyaikāntikātyantika bhaktiyogalabhya iti 
tadevamanavasitaviśeṣavimarśakajanavimatidarśanāt
tatttatpakṣasādhanabalābalānagamācca tatastataḥ sandihānāḥ prekṣāvanto na tāvatparamapuruṣārthāya ghaṭeran
yāvadayamātmā paramātmā ca svarūpataḥ pramāṇataḥ saṃbandhataḥ prāptitaḥ tatsādhanataśca na nirṇiyeteti tatpratibodhāyedamārabhyate 
yadyapi bhagavatā bādarāyaṇenedamarthānyeva sūtrāṇi praṇītāni 
vivṛtāni ca tāni pari
mitagambhīrabhāṣiṇā dramiḍabhāṣyakṛtā 
vistṛtāni ca tāni gambhīranyāyasāga
rabhāṣiṇā śrīvatsāṅkamiśreṇāpi 
 tathāpi ācāryaṭaṅkabhartṛprapañcabhartṛmitrabhartṛharibrahmadaktaśaṅkaraśrīvatsāṅkabhāskarādiviracitasitāsitavividhanibandhana śraddhāvipralabdhabuddhayo  
na yathāvat 
anyathā ca pratipadyanta iti yuktaḥ prakaraṇaprakramaḥ 
ityupoddhātaprakaraṇam
prakaraṇārambhaprayojanasabhidhatte 'viruddhe'ti 
ātmaparamātmaviṣaye hi nānā vipratipattayaḥ santi 
matīnāṃ viruddhatvaṃ viruddhārakārāvagāhitvam 
yato mumukṣūṇāmātmaparamātmatattvaṃ jijñāsamānānāṃ tadviṣaye vādivivādinimittā vipratipattayaḥ santi
atastatpariśuddhyarthaṃ  ātmaparamātmatattvamateḥ tattadvādaprayuktāsadviruddhākāraprakārakatvarūpadoṣanirasanena
yathāvasthitākārāvagāhitvalakṣaṇaśuddhiyogasaṃpādanārthamātmasiddhināmakaṃ prakaraṇaṃ
viraccate satpramāṇatarkairātmaparātmatattvanirṇayaphalamiryarthaḥ 
parāvarātmatattvaṃ pradhānaviṣayaḥ 
parapakṣapratikṣepo nāntarīyakaḥ 
ātmatattvanirṇayaśca sākṣātprayojanametatprakaraṇasyeti sūcitam 
paramparayā niḥśreyasābhiṣvaṅgaścāsyābhipretaḥ 
viṣayaprayojanokteḥ saṃbandhādhikāriṇau cākṣepagamyau 
evamanubandhicatuṣṭayasaṃpattiranusaṃhitā 
parāvarātmatattvapratipādakaścutyantānugrāhakanyāyaprapañcanaṃ prakaraṇasyāsya mukhyaṃ kṛtyam 
tataścātmaparamātmamananopayogīdaṃ saṃpadyata iti bodhyam   
anarthakāyātmatattva na ko 'pi prekṣāpūrvakārī pravarteteti svagranthaphalasyāsya niḥśreyasābhiṣvaṅgamāviṣkaroti 'saṃmatam' iti 
nanvastu nāmā'majñānasya mokṣasādhanatvam
atiriktaparamātmajñānasya tatkula ityatrā'ha 'śrūyate' iti 
bāhyānāṃ vimatyāmapi vaidikavaryāṇāmātmana iva paramātmano 'pi tattvajñānasya mokṣasādhanatve na vimatiriti bhāvaḥ 
parātmāparaṃbrahma puruṣottamaḥ śrīmannārāyaṇaḥ 
avarātmājīvātmā 
śiṣṭaṃ spaṣṭam 
nanu sandhigdhe hi nyāyapravṛttiḥ 
vedāntaireva parāvarātmatattvaṃ suniścitamiti kathaṃ tatra śaṅkā
kathantarāṃ ca
nyāyapravṛttiḥ  ucyate 
 śrutibhirarthāvagame 'pi prasiddhamativibhavānāṃ tīrthakarāṇāṃ vividhavādaśravaṇataḥ śrutitātparya eva sandehapravṛtteḥ śrutyarthayāthātmye  
'pi śaṅkā saṃbhavadudayā  
imamevā'śayaṃ hṛdi nidhāyātmatattve sandehasandohikā vipratipattīrupakṣapati 'tatre' ti 
tīrthaṃ  darśanaṃ tīrthasāmyāt 
darśanaṃ hi āntarājñānamalanirharaṇapūrvakaṃ tattvajñānarūpāṃ śuddhimātmanāmupajanayati 
tatkurvantīti tīrthakārāḥ  dārśanikāḥ 
tadyathā  uktaṃ vipratipaccibāhuvidhyaṃ yathā  yena prakāreṇa
tadvarṇyata iti yāvat 
'dehameve'ti 
dehādyātmatvavādinaścārvāka
bhedāḥ  'mana ityanye' iti 
mana ityaprasiddhaṃ kimapi kecidātmetyācakṣata ityarthaḥ 
'ātmānamācakṣata' ityuttaratrāpyanveti 
saugatamataṃ śāṅkaramataṃ cāha tantreṇa 'adhyaste' ti 
bodhamātrañcaitanyamātram 
anahaṅkāram  ahaṃbuddhiśabdāviṣayam 
āvidyamahaṅkāra granthisthaṃ jñātṛtvamātmanyāropyata ityekaḥ pakṣaḥ 
anādivāsanayā jñānasyaiva jñātṛbhāvādyāropa iti cāparaḥ 
tārkikamatamāha 'dehendriye' ti 
bodhaḥ  jñānam 
 dehendriyamanaḥprāṇadhībhyo 'nyamacaitanyasvarūpamāgantukajñānasukhādiv iśeṣaguṇavantamahaṃbuddhiśabdagocaramātmānaṃ kāṇādā gautamāścācakṣata  
ityarthaḥ  
acitsvabhāvamityanenākāśāderivātmasvarūpasya jaḍatvaṃ vivikṣitam 
ahaṅkāraḥ  ahamiti buddhiḥ śabdaśca 
sāṅkhyamatamāha 'apare' iti 
bodhaikasvabhāvamevabodhaścaitanyaṃ
tadeva svo bhāvaḥ svarūpaṃ yasya tam
jñānasvarūpameva 
upadhānamupodhaḥ sannidhānam 
imam  ātmānam 
yathā svabhāvato dhavala eva sphaṭikādirjapākusumādyupādhisnidhānenāropitatattadraktādirūpeṇa pratibhāsate
evaṃ nityasvaprakāśaḥ svayañjyotirātmāntaḥkaraṇasannidhānata āropitasukhaduḥkhāditadguṇavattayā bhāsate kevalam 
vastuto nityanirduṣṭa evāyamiti bhāvaḥ 
'anye tvi' ti 
mīmāṃsakaikadeśinaḥ siddhāntyekadeśino vā 
jñānānandau svābhāvikadharmāvātmana ityamīṣāmāśayaḥ 
siddhāntināṃ matamāha 'āśraye'ti 
ānando 'pi nātiriktaḥ
kintu ātmanaḥ anukūlatvena prāpta ānandasukhādinirdeśo yena
evaṃbhūto jñānaviśeṣa eva saḥ 
sa eva cātmanaḥ svabhāvaḥ 
saṃsāritvaduḥ khitvādi tu karmopādhikamiti bhāvaḥ 
yāvaduktopapannaścātmeti hārdam 
tattadvādyukteṣu yāvadupapannam
tāvadākāravattvaṃ cātmanaḥ saṃmatameva hi siddhānte 
ātmasvarūpe vipratipattīrūktvā tadgrāhakapramāṇe tā upakṣipati 'tathā anumāne'ti 
sautrāntikīya ānumānikatvapakṣo 'yam 
anumānaṃ ca ahaṃvijñānaṃ sālambanaṃ vijñānatvānnīlapītādivijñānavadityādyudāhāryam 
vilakṣaṇa ātamā anumānagacara iti naiyāyikapakṣo vātrakīrtitaḥ syāt 
agnimavivaraṇānusārāt 
'āgamaikavedya' iti 
śrotriyāṇāṃ pakṣo 'yam 
ahaṃbuddherdehālambanatayaivopapatteḥ saṅgātaparārthatvādyunumānasyāprayojakatvādinā ca śāstraikagamya ātmaityamīṣāmāśayaḥ 
'mānase'ti 
tārkikāṇāṃ bhāṭṭānāṃ ca pakṣo 'yam 
'grāhakataive'ti
prābhākarapakṣo 'yam 
grāhakatayājñātṛtayā 
jñānasya tritayāvabhāsakatvāddhaṭapratyakṣa eva ghaṭa iva tañjñānaṃ jñātā cātmā prakāśete ityamī 
sāṅkyādimatamāha 'jñānasvabhāvataye' ti 
svo bhāvaḥ svabhāvaḥ svarūpam 
nityasyā'tmano jñānasvarūpatayā
itarānadhīnanityasvaprakāśo 'yamityete siddhāntināmāśayamāhar 'idṛśo 'pī'ti 
viśadatamatayetyanantaraṃ 'gṛhīta' iti śeṣaḥ 
pratyaktvādinaivāsya svaprakāśatvāddehādivyāvartakanityatvāṇutvajñātṛtvādiprakāreṇā'gamena viśadatayā
mananato viśadataratayā
yogajapratyakṣato viśadatamatayā ca gṛhīto 'yaṃ muktau svābhāvikāsaṅkucitāparokṣajñānaprabhayā kāstnaryenānubhūyata ityarthaḥ 
ātmanaḥ parimāṇe 'pi tā nirdiśati 'tathe'ti 
naiyāyikapakṣamāha 'paramamahā' niti 
tattvaṃ cāpakarṣānāśrayamahatparimāṇam 
bibhutvasahacaritam 
tatpratibhaṭaṃ siddhāntināṃ pakṣamāha 'aṇuparimāṇa' iti 
mādhyamaṃ paramāṇaṃ manyamānānāmanaikāntyavādināṃ matamāha 'śarīraparimāṇa' iti 
sasattvaikāntyavādināṃ sāṅkhyānāṃ matamāha 'svata' iti 
parimāṇarāhityaṃ vibhutvādātmanām 
parimāṇavattve hi paricchinnatvamavibhutvaṃ prasajyata ityeṣāṃ hārdam 
aupādhikaṃ cāsya parimāṇamityāha 'vyāpye'ti 
vyāpyāntaḥkaraṇaparimāṇaupādhikaparimāṇo 'yaṃ bandhe ityarthaḥ 
vyāptāvapi tāmāha 'caitanye'ti 
svadharmabhūtajñānadvārikaiva vyāptiriti siddhāntipakṣaḥ 
yathāntaḥkaraṇādhīnaṃ parimāṇam
tathā jñānādhīnaṃ vyāpakatvamiti sādṛśyenopastitatvāt siddhāntapakṣasya
prathamanirdeśo 'tra 
'svarūpeṇe'ti 
ātmā svarūpataḥ sarvagata iti naiyāyikādayaḥ 
kālasaṃbandhe 'pi tā upakṣipati 'tathe'ti 
kṣaṇikatvaṃ saugatānāmabhimatam 
yāvaccharīroṣmasthāyitvaṃ cārvākāṇām 
āprākṛtapralasthāyitvaṃ brahmadevādīnām
āmokṣasthāyitvāmauḍulomyupajñānām 
kūṭasthanityatvaṃ naiyāyikādīnāṃ siddhāntināṃ ca 
kūṭasthatvamnirvikāratvam 
nityatvaṃ sarvakālasattā 
saṅkhyāyāmapi tāmāha 'sarve'ti 
ekajīvavādo māyāvādyekadeśinām 
pratiśarīramātmabhedo naiyāyikādīnāṃ siddhāntināṃ ca 
cakāro 'nuktavipratipattisamuccāyakaḥ 
'tathā tathe'ti 
svasvābhimatatattadviruddhākāreṇātmānaṃ tete vādino manyanta ityarthaḥ 
jīghātmasvarūpādau vipratipattīruktvā paramātmasvarūpādau tā upakṣipati 'tathā parame'ti 
'nānaiva vipratipattayaḥ tīrthakarāṇā'miti śeṣaḥ 
'keci'diti 
cārvākā bauddhā ārhatāḥ karmaḍāścetyarthaḥ 
saśvaravādiṣvapi naikamatyamityāha 'abhyupagacchanto 'pī'ti 
ekekecidadvaitinaḥ 
kālpanikaṃ kalpiteśvarabhāvam 
kalpanāprakāramāha 'pratyastamite'ti 
kūṭasthamavikāri nityaṃ vijñānamātraṃ satyam 
yatreśeśitavyādibhedaprapañco mātṛmeyatadavacchinnamititvādirapi naivāsti 
evaṃbhūte 'dhi
ṣṭhāne 'vidyayaiva nānāśaktimatyā viyadādinānācitpratibhāso rajjvāmiva sarpādyavabhāsaḥ 
āvidyabhūtasamaṣṭivyaṣṭyavacchinnajñānaiśvaryādimahimabhedapratibhāsaśca 
tat samaṣṭhyavacchinnajñānaiśvaryādimattayā bhāsamānaṃ caitanyamīśvaraḥ 
vyaṣṭirūpadevādidehādyavacchinnajñānādimattayā nānātvena ca bhāsamānaṃ tadeva jīvajātamityeṣāmāśayaḥ 
avidyāyā eva jīveśvarabhāvakalpakopādhitvametanmate 
māyāvidyopādhibhedavādināṃ matamāha 'apare tvi'ti 
nirbhedacaitanyamātramevāvidyopahitaṃ nānājīvabhāvena māyopahitaṃ ceśvarabhāvena parisphurati 
tatrāvidyākṛtatvājjīvabhedaḥ kāmakrodhalobhādyāvidyaguṇapradhāno 'vidyāparavaśaścar 
iśvarastu svavaśavartivividhapariṇāmaśīlamāyāśaktyādhigatasārvajñyasarvaiśvayārdimahimetyamīṣāmāśayaḥ 
yogatantraniṣṭhānāmīśvarasamādaraṇarītimāha 'tathānye' iti 
aupādhikameveśvaratvametanmate 'pīti tathetyanenābhipretam 
svatantraprakṛtipariṇāmaviśeṣasya yo viśeṣo nityodriktasattvakatvarūpaḥ prakṛṣṭasattvapradhānāṃśopādānatvaprayuktaḥ
tena saṃpāditā sarvaiśvaryavyavasthā yasya tamīśvaramādriyanta ityarthaḥ 
sadā śudadhasattvātmakāntaḥkaraṇādirīśvaropādhiḥ 
tadupahitacaitanyamātravapuḥ puruṣaviśeṣar iśvaraḥ 
upādhiviśeṣādhīnameva tasyaiśvaryamiti bhāvaḥ 
yādavaprakāśapakṣamāga 'anupahitamapī'ti 
sindhuriva phenabudbudataraṅgabhedena brahmaiva jaḍajīveśvarūpeṇa bhavatīti pariṇāmavādo 'yam 
pratibimbavādamāha 'apariṇāminamapī'ti 
'tamekameva cetana'mityanena māyopahitaṃ caitanyamīśvaraḥ 
antaḥkaraṇeṣu tasyaiva pratibimbabhedā jīvā ityābhāsalakṣaṇatvaṃ jīvānāṃ vijñāyate 
yadvā māyāyāṃ pratibimbitaṃ caitanyamīśvaraḥ 
tasya māyāśabhūtavicitrāntaḥkaraṇeṣu pratibimbabhedā jīvā iti bhāvaḥ 
viśvādirjāgṛtisvapnasuṣuptyabhimānī 
siddhāntināṃ matamāha 'anye' tviti 
trividhāścetanāḥjñātṛtvavanto baddhamuktanityāḥ 
trividhāścātetanāḥ  jñātṛtvarahitāḥ prakṛtikālanityavibhūtayaḥ 
jñānarūpatve 'pi nityavibhūterajñātṛtvādacetanatvam 
teṣāṃ sarveṣāṃ svasvākārasaṃpattiḥ
niṣpannasvarūpāṇāmuttarottarakālānuvṛttirūpā sthitiḥ
pravṛttiviśeṣāśca tattatkāryānuguṇā yadadhīnā eva sadā
sar iśvaraḥ 
sa ca na nirguṇaḥ 
kintu svābhāvikotkṛṣṭatamaṣāṅguṇyaprabhṛtyanantakalyāṇaguṇagaṇaratnākaraḥ 
nirguṇatvaṃ cāsya heyagandhābhāvāt 
ayaṃ ca puruṣaviśeṣaḥ  trividhajīvātmavilakṣaṇaḥ puruṣottamaḥ śriyaḥ  patirityeteṣāṃ hārdam 
puruṣaviśeṣar iśvara ityuktama 
sa kiṃnāmarūpa ityapekṣāyāmāha 'tathā tadviśeṣe 'pī'tir 
iśvarīyanāmarūpādiviṣaye 'pi naikamatyaṃ vādināmityarthaḥ 
tathāhieka evaiśvaro mūrticatuṣṭayaṃ
gṛhṇāti kāryavaśādityeke 
trimūrtivādinastvādityarūpaṃ parityajanti 
hariharaikyavādinastu brahmarūpamapi 
śaivāstu hara evaiśvara ityabhimanyante 
śrīvaiṣṇavastu harirevetyāmananti 
evaṃ hairaṇyagarbhāṇāṃ saurāṇāṃ ca tattadekamūrtipakṣo 'pyanusandheyaḥ 
riśvaramūrtigataviśeṣeṣvapi vipratipattīrāha 'mūrtī'ti 
sārthatvam  svabogasiddhyarthatvam 
parārthatvam  jīvānugrahaikārthatvam 
vitarkāḥ  vipratipattayaḥ 
'parijane'ti 
parijanādayaḥ santi neti
nityāḥ anityā iti
prākṛtā aprākṛtā iti ca pakṣabhedāḥ parijanasthānādāvanusandheyāḥ 
'pramāṇato 'pī'ti 
sārvavibhaktikastasil 
pramāṇaviṣaye 'pītyarthaḥ 
śāstraikapramāṇaka ityeke 
āgamānumānapramāṇaka ityapare 
śruto mataśca śrutito 'numānataśca premapūrvānudhyānasaṃskṛtamanogrāhyaśceti tu siddhāntinaḥ 
atha jīvaparayoḥ saṃbandhe 'pi vipratipattīrnirdiśati 'tathā ātme'ti 
advaitināṃ pakṣamāha 'anādī'ti 
avidyākṛtabhedāvalaṃbanatvādīśeśitavyatvādevyarvihārikatvameva na paramārthatvamityāśayo 'mīṣām 
pratibimbapakṣābhiprāyeṇā'h 'vyatireke'ti 
bimbato bhedābhāve 'pi pratibiṃbānāṃ bhedapratipattyādigocaratvalakṣaṇo 'tirekoviśeṣo 'stīti bhāvaḥ 
bhāskarapakṣamāha 'svata' iti 
svarūpato 'bhedaḥ 
aupādhiko bhedaḥ 
bhedābhedayorviruddhayoḥ kevalasvarūpa evāsaṃbhavādityāśayaḥ 
yādavaprakāśapakṣamāha 'nānātva' iti 
aṃśāṃśibhāvalakṣaṇa ityasyānvaya ityanena saṃbandhaḥ 
aṃśāṃśitvādbhedābhedopapattiḥ 
bhedasamānādhikaraṇābhedasyaiva tādātmyasya sāmānadhikaraṇyārthatvamiti hārdameteṣām 
'samavāya' ityādiḥ siddhāntinā pakṣaḥ 
nānāsaṃbandhopagamājjīvaparayoḥ siddhānte nānasaṃbandhakīrtanam 
aṃśāṃśibhāvalakṣaṇa ityasya siddhāntapakṣatvamapi saṃbhavati 
paratantratāapṛthaksiddhiḥ tadrūpaḥ samavāyaḥ
na tvatirikto vaiśeṣikamatavaditi bhāvaḥ 
paragatātiśayādhānecchāprakḷptasvarūpādikatvaṃ śeṣatvam 
yatheṣṭaviniyogārhatvaṃ svatvam 
preryacetanatvaṃ bhṛtyatvamiti bhidā 
etatpratisaṃbandhitvalakṣaṇaṃ ca śeṣitvādīti bodhyam 
bhṛtyasvāmīti bhāvapradhānanirdeśaḥ 
bhṛtyasvāmitvalakṣaṇa iti yāvat 
tathaiva vā pāṭhaḥ saṃbhāvyate 
atha muktisvarūpe vipratipattīrāha 'tathā parame'ti 
brahmaprāptilakṣaṇeti svābhimatoktiḥ parābhimatānāṃ muktisvarūpāṇāṃ puruṣārthatvāyogasūcanārthā 
cārvākāṇāṃ śūnyavādināṃ ca svarūpocchittipakṣaḥ 
yogācārāṇāṃ māyināṃ vā pakṣo dvitīyaḥ 
kaṇādādipakṣastṛtīyaḥ  viśeṣaḥ
eva vaiśeṣikaḥ 
sāṅkhyapakṣasturīyaḥ 
tadbhāvasādharmya lakṣaṇa ityadvaitināṃ syāt 
tacchabdo brahmaparaḥ 
brahmabhāva eva sādharmyaṃ muktiriti 
yadvā  brahmarūpasāmyaprāpti
brāhmaguṇaprāpti
brahmakāntiprāptilakṣaṇamuktibhedaparaṃ padatrayam 
'sāṃsiddhike'ti mīmāṃsakādīnāṃ matam 
'tadguṇe'tyādi siddhāntinām 
svarūpāvirbhāvo 'pyatra garbhitaḥ 
kiṅkaratvaṃ sevākaraṇam 
muktyupāye 'pi tā āha 'tatsādhanato 'pī'ti 
karmajñānasamuccayapakṣo yādavaprakāśīyaḥ 
'ubhaye'ti siddhāntipakṣaḥ 
karmayogajñānayogābhyāṃ saṃskṛtacetasa eva bhaktiyogo nāma parabhaktirudaiti 
karmajñānādyaṅgikā saiva parabrahmaprāptilakṣaṇamokṣasādhanam 
tasyāścaikāntikatvaṃ bhagavadekaviṣayatvam 
ātyatnikatvaṃ cāvicchinnatvam 
parajñānaparamabhaktyoretadvipākarūpatvameveti bhāvaḥ 
vipratipattipradarśanasya vicārāmbhopayogitāṃ samarthayati 'tadeva'miti 
parīkṣakāṇāṃ vipratipattibhede kasmiṃścidapi vā pakṣe yāvatsatpramāṇatarkamūlakatvādiviśeṣo nāvadhāryate
tāvattattve sandeho na nivartate 
yāvacca niruktaviśeṣānavadhāraṇam
na tāvattattatsādhane vyāptipakṣadharmatāyogitvalakṣamabalanirdhāraṇam 
na ca viruddhasādhyasādhanayorvāstavikavyāptipakṣadharmatopapattirekasminneva dharmiṇi 
tathā ca samabalatayā pratīyamānānāṃ nānāpakṣasādhanānāṃ satpratipakṣabhāvena sādhyanirṇayo durghaṭaḥ 
na cārthasandehādeva muktiḥ 
tathā ca pakṣabhede jāgrati yatra vāstavo viśeṣa iti vicāraḥ prāptāvasaraḥ 
vicāreṇānyatamapakṣe viśeṣāvadhāraṇe tu tatpakṣasādhanasyādhikabalatvajñānātsatpratipakṣabhāvanivṛttestenārthatattvanirṇayopapattiḥ 
tat muktisādhanopayogyarthatattvanirṇayāyā'tmasvarūpādigocarānyatamapakṣasya satpramāṇatarkamūlakatvādiviśeṣavyavasthāpanaparasya
vicāragranthasyā'rambho yukta eveti samuditāśayaḥ 
nanu  ātmaparamātmanornānāvipratipattinirasanārthaṃ pūrvācāryaprabandhānāṃ pravartanameva karyam 
kṛtaṃ nūtnaprabandhapraṇayanapravṛttyetyāśaṅkāmantarnidhāyāha 'yadyapī'ti 
idamarthānyeva  ātmaparamātmatatsaṃbandhādyarthatattvanirṇayārthānyeva
sūtrāṇi  brahmamīmāṃsāsūtrāṇi 
eṣāmeva mukhyaṃ sūtratvamiti skāndoktam nirviśeṣitasūtratvaṃ brahmasūtrasya cāpyataḥ 
saviśeṣāṇi sūtrāṇi hyaparāṇi vido viduḥ  mukhyasya
nirviśeṣeṇa śabdo 'nyeṣāṃ viśeṣataḥ 
iti vedavidaḥ prāhuḥ śabdatattvārthavedinaḥ 
 iti 
'vivṛtānī'ti 
parimitatvaṃ  śabdasaṅkṣepaḥ 
gabhīratvam  arthagāṃbhūryaśālitvam 
dramiḍabhāṣyakṛt  dramiḍācārya saṃjñakaḥ chāndogyavyānasya
vākyābhidhasya ṭaṅkācāryāparābhidhānabrahmanandikṛtasya bhāṣyakartā 
brahmasūtrāṇāmapi bāṣyaṃ kṛtamaneneti etachrīsūktisandarbhādavagamyate 
'vistṛtāni ce' ti 
tāni  dramiḍācāryakṛtabrahmasūtrabhāṣyavākyāni 
'vivaraṇagranthe' iti śeṣaḥ 
tānibrahmasūtrāṇi vā 
śrīviṣṇupurāṇavyākhyāne viṣṇucittīye vivaraṇavākyāni samuddhṛtāni santi 
'tathāpī'ti 
ayaṃ bhāvaḥ  yadyapi pūrvācāryaprabndheṣvadhyātmatattvaṃ saparikaraṃ nirūpitamevāsti
athāpi pāścātyaiḥ brahmamīmāṃsādivyākhyācchalena nānāmatānāṃ pravartitatvādā cāprāmāṇyahetvavadhāraṇāt
tadgrantheṣvapi śraddhāyāḥ siddhāntagrantheṣviva saṃbhavāt teṣu ca vipratipattibāhulyena
vicalitabuddhayo nāñjasā tattvajñānaṃ prāpnuyuriti tattanmatasārāsāravivekopayogitattanmataparīkṣātmakaprakaraṇārambha āvaśyaka eveti 
ācāryaṭaṅkādiṣu nirdiṣṭeṣu kecit siddhāntinaḥ
anye tu matāntarānuyāyinaḥ syuḥ 
tatprabandheṣu ca sitāsitatvam  asphuṭapratipādakatvamanyathāpratipādakatvaṃ ca yathāsaṃbhavaṃ yojyam 
yadvā  ṭaṅkaśrīvatsāṅkāvapi atra nirdiṣṭau matāntarasthau vākyavivaraṇakartṛbhinnau syātām 
vākyakarturṭaṅkasaṃjñā ca vedārthasaṅgraṭīkāto 'vagamyate 
'tatpratipattaye ce'ti 
kecidasphaṭatayār'thatattvamavagacchanti
kecitpunaḥ kenāpi hetunā matāntaragrantheṣu śraddhālavo 'ta eva vañcitabudadhayo
'nyathaiva pratipadyanta iti sphuṭapratipattaye anyaprabandhānāṃ sitāsitatvapratipattaye
ca prakaraṇārambho yukta evetyāśayaḥ 
pūrvācāryaprabandhānāṃ śāstrarūpāṇāṃ prakaraṇamidamātmasiddhyādīti ca hārdam 
prakaraṇaṃ cedaṃ śārīrakamīmāṃsāyāḥ
nyāyatattvaśastrasya ca 
śāstraikadeśārthapratipādanatatparatve sati śāstrārthapratipattyupayogi virodhimatanirāsādi
kāryāntaravyāpṛtimattvaṃ prakaraṇatvam 
taduktam śāstrai kadeśasaṃbaddha śāstrakāryāntare sthitam 
mataṃ prakaraṇaṃ nāma iti 
prathamaṃ tāvadātmatattvamupavarṇayati 'tatre'ti 
'deha' iti 
 nirūpaṇīyatayopakṣitpeṣu ghaṭakībhūta ātmā dehādito vilakṣaṇaḥ svayaṃprakāśaḥ nityaḥ sūkṣmatayā sarvavyāptikṣamaḥ pratiśarīraṃ bhinnaḥ ānandasvabhāva  
ityarthaḥ  
dhīḥ  viṣayaprakāśakaṃ jñānamātmano dharmabhūtam 
tadādhāratvāttadvilakṣaṇatvam 
ananyena svena sādhanaṃ siddhiḥ prakāśo yasya so 'nanyasādhanaḥ 
nityatvamutpattivināśarahitatvam 
vyāpītyanenāṇusūkṣmatvaṃ phalitam 
svataḥ sukhī  svarūpata evānukūlaprakāśalakṣaṇa sukhavān 
sukhasvarūpa iti yāvat 
yadvā svābhāvikamānanditvamasya
duḥkhitvaṃ tvaupādhikameveti bhāvaḥ   
tatra  dehendriyamanaḥprāṇadhībhyo 'nyo 'nanyasādhanaḥ 
nityo vyāpī pratikṣetramātmā bhinnaḥ svataḥ sukhī   
nanu dehamevātmānaṃ pratyakṣataḥ pratidyāmahe 
ahaṃ jānāmīti jñātā hyātmā ahamiti cakāsti 
dehaścāhaṅkāragocaraḥ
sthūlo 'haṃ kṛśo 'hamiti darśanāt 
dehasya hi sthaulyādiyogaḥ 
atastatsamānādhikaraṇatayāyamahaṅkāraḥ śarīrālambana ityavaśyāśrayaṇīyam 
itarathā sakalalaukikaparīkṣakavyavahāroparodhaśca 
na cāyaṃ lākṣaṇiko vyavahāraḥ
mukhyavṛttibhūmeḥ pṛthagasiddhatvāt 
na cānekāvayavayogiśarīrālambanatve jñātravabhāsasya tadīyarūpāvayavādyavabhāsenānvayinā bhavitavyam
yena tadanvayābhāvāt jānāmīti pratyayaḥ śarīrātiriktamavagamayet 
bāhyendriyapratyakṣa eva tathā niyamadarśanāt 
svānta syā'ntaraguṇādhāratāvabhāsa eva sāmarthyaniyamāt 
anavadhṛtāvayavaviśeṣasyāpyanekāvayavayogino mahimaguṇaśālinaḥ tryaṇukasya prathamapratyakṣābhyupagamāt 
vāyośca tvagindriyeṇa sparśādhiṣṭhānamātratayopalambhadarśanācca 
dehavyatiriktātmagocaratve 'pi yathā tadīyaguṇāntarāgrahaṇam tathehāpi 
yathā tatra bāhyapratyakṣagocara eva saṅkyāparimāṇādigrahaṇaniyamaḥ 
evaṃ ca pratyekaṃ paramāṇuṣu caitanyānupalabdheḥ
tadabhyupagame caikaśarīra evānekasahasracetanāpātāt
akāraṇaguṇapūrvakasya kāryadravyavartino viśeṣaguṇasyāsambhavānna śarīraviśeṣaguṇaścetanyam
ayāvaccharīrabhāvitvāccetyādayo 'numānabedāḥ pratyakṣabādhitaviṣayatayā na parākramituṃ kṣamante 
viśeṣaguṇatve ca
prītiṣidhyamāne dehaguṇatvābhyu pagamaprasaṅgaśca 
 api cecchānuvidhāyikriyatvendriyavattvādayaḥ śarīre dṛśyamānāḥ saṃpratipannācaitanyāddhaṭāderatyantavyāvartamānāḥ śarīrameva cetanamavagamayanti 
kramukaphalatāmbhūladalāvayavādiṣu pratyekamavidyamānasyāpi rāgasyevāvayavini saṃyogaviśeṣāt
dehārambhakaparamāṇusaṃśleṣaviśeṣādeva dehe caitanyasyāpyāvirbhāvo nānupapannaḥ 
carvaṇajanitahutavahasaṃyogasaṃpāditapāṭalimabhiḥ paramāṇubhirdvyaṇukādikrameṇa kāraṇaguṇapūrva eva tatra rāgodaya iti cet na
pramāṇābhāvāt 
 api ca sitāsitāditantuṣu pratyekamavidyamānamapi citrarūpaṃ viśeṣaguṇaṃ tadārabdhe paṭe sphaṭamupalabhamānāḥ kathaṃ kāraṇaguṇapūrvakatvamuktaguṇasyādhyavasyema 
na cāvayarūpātirekeṇāvavini citraṃ nāma rūpāntaraṃ nāstyeva 
avayavino 'cākṣuṣatvaprasaṅgāt 
avayavarūpaireva tadupapādane sarvameva kāryadravyaṃ nīrūpamāpadyet 
anubhavaviredhaḥ
sarvavyavahā
ravirodhaśca 
viśaṣaguṇaśca kāṭhinya karakadravyavarti akāraṇaguṇapūrvakaṃ dṛśyata ityanekāntaśca 
na ca saṃyogaviśeṣaḥ kāṭhinyam 
tasya dviṣṭhatvāt 
asya tu karakadravyaikavartitvāt 
sparśaviśeṣatayā padārthavidbhirabhyupagamācca 
dṛśyasya dehasya kathaṃ draṣṭṛtvamiti cet 
ko virodhaḥ 
ayameva yadekasyāṃ kriyāṃyāmekasya karmatvaṃ kartṛtvaṃ ca na ghaṭata iti 
yadyevam vyatirekavāde vā kathamātmani ahamiti pratyayaḥ 
rūpabhedāditi cet
samānamidaṃ dehātmavāde 'pi 
api ca parasamavāyikriyāphalagāmi karma 
svasamanetajñānaphalabhāginaḥ śarīrasya karmatvameva nāstīti na paryanuyogāvakāśaḥ 
ato deha evātmeti bārhaspatyāḥ 
tathāca  pṛthivyāpastejo vāyuriti tattvāni
tebhyaścaitanyaṃ
kiṇvādibhyo madaśaktivat  iti sūtram 
prathamaṃ tāvadātmatattvamupavarṇayati 'tatre'ti 
'deha' iti 
 nirūpaṇīyatayopakṣipteṣu ghaṭakībhūta ātmā dehādito vilakṣaṇaḥ svayaṃprakāśaḥ nityaḥ sūkṣmatayā sarvavyāptikṣamaḥ pratiśarīraṃ bhinnaḥ ānandasvabhāva  
ityarthaḥ  
dhīḥ  viṣayaprakāśakaṃ jñānamātmano dharmabhūtam 
tadādhāratvāttadvilakṣaṇatvam 
ananyena svena sādhanaṃ siddhiḥ prakāśo yasya so 'nanyasādhanaḥ 
nityatvamutpattivināśarahitatvam 
vyāpītyaneneṇasūkṣmatvaṃ phalitam 
svataḥ sukhī  svarūpata evānukūlaprakāśalakṣaṇasukhavān 
sukhasvarūpa iti yāvat 
yadvā svābhāvikamānanditvamasya
duḥkhitvaṃ tvaupādhikameveti bhāvaḥ   
uktamātmatattvamasahamānaḥ śarīrātmavātī cārvākaḥ pratyavatiṣṭhate 'nanu dehameve'ti 
pratyakṣaṃ hi mukhyaṃ pramāṇam 
na ca tadatilaṅghanena kaścanārthaḥ sādhayituṃ śakyate 
pratyakṣaṃ ca sathaulyādiyoginaṃ dehameva jñātāramahamarthamātmānaṃ pratipādayatīti deha evātmeti bhāvaḥ 
dehasyaivāhaṃbuddhiviṣayatvamupapādayati 'dehaśce'tyādivākyadvayena 
'ata' iti 
tatsamānādhikaraṇatayādehābhinnārthaviṣayakatayā 
itthaṃ bhāve tṛtīyā 
ayamahaṅkāraḥ  sthūlo 'hamityahapratyayaḥ pratyakṣarūpaḥ 
śarīrālambanaḥ  śarīraviṣayakaḥ 
śiṣṭaṃ spaṣṭam 
pratyakṣātikrame doṣamāha 'itarathe'ti 
pratyakṣamūlā hi vyavahārāḥ samupalabhyante paṇḍitapāmarasādhāraṇā arthakriyākārimo mukhyā eva 
tadvirodhaḥ pratyakṣātikrame prasajyata ityarthaḥ 
nanu 'sthūlo 'haṃ jānāmī'ti pratītirbhrāntireva pāmarāṇām 
paṇḍitānāṃ tvaritiktātmagocaraivāhaṃ jānāmīti 
ahaṃ sthūla iti tu vyavahāraḥ paṇḍitānāṃ lākṣaṇika ityāśaṅkāmanūdya pratikṣipati 'na cāya'miti 
ayaṃ vyavahāro lakṣaṇika ca netyanvayaḥ 
vācyamiti śeṣaḥ 
pratikṣepayuktimāha 'mukhye'ti 
ahaṃpadaśaktiviṣayasya dehavyatiriktasyānupalambhanirastatvāddeha eva mukhyatvamahampratyayavyavahahārayoriti bhāvaḥ 
jānāmyahamiti jñātṛtvapratīterdehagocaratve 'nupapattimāśaṅkate 'na ce' tyādinā 
anvayinā  niyatena 
sāvayavārthapratyakṣatvavyāpakaṃ tadavayavādiprakāśakatvamiti niyamo neti bhāvaḥ 
sati niyame yatprasaktaṃ tadā 'yene'ti 
iti sidhyediti śeṣaḥ 
tadanvayābhāvātśarīrāvayavādiprakāśānvayābhāvāttadaprakāśakatvāccharīrātiriktamevāvagamayedahaṃ jānāmīti 
na tu śarīraṃ sāvayavamiti niyamaphalam 
jñātṛtvapratyakṣaṃ śarīrāviṣayakam
tadavayavāviṣayakatvāt 
yadyadakyaviviṣayaṃ tattadvayavagocaram
yathā ghaṭādi pratyakṣamityatra prayoge niruktaniyamasyopayogaḥ 
niruktaniyamasyāsaṃbhave hetumāha
'bāhye'ti  sahacāradṛṣṭerhi niyamavijñānam 
sahacāraśca bāhyapratyakṣa eva dṛṣṭa iti tadviṣaya eva niruktaniyama iti bhāvaḥ 
nanu bhavatu sahacāradarśanaṃ bāhya eva 
niyamastvasaṅkocātpratyakṣamātrāgocaro 'stvityatrāha 'svāntasye'ti 
āntaro guṇo jñānasukhādiryogyaḥ 
tadādhāratvamātreṇa dharmyavabhāsakatvaṃ manasaḥ 
natu dharmāntarasya 
bahirasvātatryānmanasaḥ 
tathāca rūpasāvayavatvadigrahāsaṃbhavāt manasā jñātṛtvamātreṇa śarīragraha iti pratyakṣasāmānye niyamo nopasaṃhartuṃ śakyata iti bhāvaḥ 
bāhyatve 'pi śarīrasya jñānādyuparāgoṇāntaratvamityabhimānaḥ 
avayavigocarabāhyapratyakṣatvavyāpakaṃ tadavayavagocaratvamiti niyame 'pi vyabhicāramāha 'anavadhṛte'ti 
tryaṇukacākṣuṣe 'tīndriyatvena tadavayavasyāgrahāvdyabhicāra iti bhāvaḥ 
anekāvayavayoginaḥ  anekāvayavasamavetasya
svasamavetasamavāyenānekāvayavaviśiṣṭasya 
mahimaguṇaśālinaḥ  mahatparimāṇavataḥ 
trasareṇupratyakṣānantaraṃ cākṣuṣadravyatvādinā tasya sāvayavatvānumānādupanītadvyaṇukabhānaṃ
dvitīyāditryaṇukapratyakṣe saṃbhavatīti vyabhicārasthalaṃ tryaṇukapratyakṣaṃ prathamatvena viśeṣitam 
nanu yogyāvayavakāvayavibāhyapratyakṣasya tadavayavagocaratvamiti niyamo 'stviti cettatrāpi taṃ doṣamāha 'vāyośce'ti 
sparśavattvamātreṇa vāyuspārśane tadavayavaviṣayakatvābhāvāttatra vyabhicāro niruktaniyamasyeti bhāvaḥ 
satyevāvadhāne vāyvavayavādigrahaḥ 
anyadā tu tvaksannikṛṣṭasya vāyoḥ sparśavattvenaivopalambha ityabhimānaḥ 
ahañjānāmīti pratīte rūpādyaviṣayatvena śarīrāviṣayatvasādhane 'prayojakatvamāha 'dehavyatirikte'ti 
jñātṛtvapratīterityādiḥ 
tadīyaguṇāntaram  ātmaniṣṭhasaṅkhyādi 
'tathehāpī'tyanantaramupapadyata iti śeṣaḥ 
ayaṃ bhāvaḥ  dravyagrāhīndriyasya yogyasannikṛṣṭatadguṇagrāhakatvamiti niyamaḥ 
tathā cātiriktātmaṃvāde yathā saṅkyā
dīnāṃ tadguṇānāmayogyatvānna manasā grahaḥ evaṃ dehātmavāde 'pi tadīyarūpāderayogyatvādeva na manasā graha iti 
na ca rūpavaddravyapratyakṣe rūpagrahaṇaṃ niyatamiti vācyam 
ghaṭādisparśane 'naikāntyān 
'yathā tatre'ti 
yathā tatra  atiriktātmavāde bāhyapratyakṣa eva dravyagrāhiṇastadgatasaṅkyādigrāhitvamiti niyamyate
tathā dehātmavāde 'pi niyamyatāmiti bhāvaḥ 
'tathehāpī'ti punaranusandheyam 
evamahaṃ jānāmīti pratyakṣasya dehaviṣayakatvaṃ samarthitam 
anena dehacaitanyabādhakānumānānāṃ bādhitatvamāha 'evaṃ ce'ti 
caitanyaṃ na śarīraviśeṣaguṇaḥ ākāraṇaguṇapūrvakatatvāt
ayāvaddravyabhāvitvādvā saṃyogavaditi dehacaitanye bādhakamanumānam 
tatra prathamahetorasiddhiṃ pariharati 'pratyeka'mityādinā 
nanu paramāṇuṣu dehāraṃbhakeṣu caitanyaṃ māstu 
yenānekacetanaprasaṅga ekasmin dehe 
akāraṇaguṇapūrvakaśca rūpādiḥ pākajo dṛṣṭaḥ 
tadvadbhavatu caitanyamityatrāha 'kāryadravye'ti 
pīlupāko 'trābhimataḥ 
tathā ca kāryadravyaviśeṣaguṇatvavyāpakaṃ svasamavāyisamavāyivṛttisajātīyaguṇāsamavāyikāraṇakatvarūpaṃ kāraṇaguṇapūrvakatvam 
vyāpakanivṛttyā ca caitanye śarīraviśeṣaguṇatvasya nivṛttiriti bhāvaḥ 
dvitīyānumāne ca yo yaḥ kāryadravyaviśeṣaguṇaḥ sa sa yāvaddravyabhāvīti sāmānyato vyatirekavyāptiḥ pīlupākanayena vācyā 
'ityādaya' ityādipadena caitanyaṃ na dehasya viśeṣaguṇaḥ tanniṣṭhaviśeṣaguṇāntaravaidharmyādityanumānaṃ grāhyam 
na parākramituṃ kṣamantedehacaitanyaṃ bādhituṃ na pragalbhante 
kutaḥ  pratyakṣabādhitaviṣayatayā 
pratyakṣabādhena niruktānumānānāmeva nodayaḥ
saṃbhavati 
prabala upajīvyatvena pratyakṣapramāṇabādhanaṃ ca durbalairetairanumānanairduṣkaramiti bhāvaḥ 
 ayāvaddravyabhāvināmakāraṇaguṇapūrvakāṇāmapi saṃyogādīnāṃ śarīraguṇatvadṛṣṭerniruktahetubhirapi caitanye śarīraguṇatvasyābhāvo na sādhayituṃ  
śakyata ityāśayenāha 'viśeṣe'ti  
śarīra evopambhāccaitanyaṃ tadguṇa eva 
niruktahetubhistadviśeṣaguṇatvaniṣedhane 'pi na kṣatiḥ 
paribhāṣikaṃ hi viśeṣaguṇatvam 
 bhāvanānyo yo vāyuvṛttivṛttidharmasamavāyī tadanyatve sati gurutvājaladravatvānyaguṇatvaṃ viśeṣaguṇatvamityatra garutvādereva jñānāderapyanyatvaṃ  
prakṣipyatāmiti bhāvaḥ  
akāraṇaguṇapūrvakatvādihetūnāmaprayojakatvāccharīraviśeṣaguṇatve 'pi jñānārdane kṣatirityabhiprayannāha 'api cecche'ti 
śarīraviśeṣaguṇāntaravaidharmyājjñānasyāśarīraviśeṣagutvaṃ cediṣyate
tarhi saṃpratipannācetanaghaṭādividharmatvāddehasya caitanyavattvameva kuto neṣyate lāghavāditi bhāvaḥ 
indriyavāttvādaya ityādipadena prāṇavattvaṃ grāhyam 
icchānuvidhāyikriyatvaṃ  sākṣādicchādhīnapravṛttimattvaṃ dehasya 
ghaṭādestu dehavyāpāradvārakameva taditi bhāvaḥ 
śarīraṃ cetanāvat icchānuvidhāyikriyatvādindriyādimattvādvā yannaiva tannaivaṃ yathā
ghaṭādīti vyatirekānumānaṃ ca dehasya caitanye 'tra vākye garbhitam 
kāryadravyaviśeṣaguṇatvasya kāraṇaguṇapūrvakatvavyāptāvanaikāntyamapyāha 'kramuke'ti 
kramukaphalasaṃmiśricūrṇakopaliptatāmbūlapatrasya dantasaṅghaṭṭanaiḥ pūrvāvayavavināśe
tadavayavānāṃ saṃśleṣaviśeṣato niṣpanne piṇḍitāvayavini raktaṃ rūpamavayaveṣvavidyamānaṃ
saṃśleṣaviśeṣata eva teṣāmutpannamiti tatra vyabhicāra iti bhāvaḥ 
ākṣipati 'carvaṇe'ti 
 dantasaṃmardaiḥ pūrvāvayavino vdyuṇukaparyantasya nāśe paramāṇuṣu svatantreṣu carvaṇodbhūtamukhyāgnisaṃyogalakṣaṇapākavaśādraktarūpasyotpatteḥ 
kāraṇaguṇapūrvakameva piṇḍitāvayavini raktaṃ rūpamiti na vyabhicāra iti bhāva ākṣeptuḥ 
pariharati 'na pramāṇābhāva'diti 
saṃśleṣaviśeṣasyaiva kvacidrūpāntaraprayojanakatvameṣṭavyam 
yathā haridrācūrṇe cūrṇakajalasaṃyogenaiva hi raktaṃ rūpaṃ dṛṣṭam 
tathātrāpi saṃbhavāt pākakalpanāyāṃ mānābhāva
iti bhāvaḥ  carvaṇasthale pīlupākenaiva rūpāntaramityāgrahe 'pi sthalāntare vyabhicāramāha 'sitāsite'ti 
na hi citrapaṭasthale 'vayaveṣu pākasaṃbhavaḥ 
na cāvayaveṣu citraṃ rūpam 
tathā cacāvayaviviśeṣaguṇasya svasajātīyāvayavaguṇapūrvakatvamiti niyamasya citrarūpe 'naikāntyamiti bhāvaḥ 
sājātyaṃ rūpatvādyavāntarajātyā vivakṣitam 
na hi nīlatantubhiḥ śuklapaṭāraṃbhaḥ 
rūpatvādinā sājātyavivakṣāyāṃ tu tasyāpi prasaṅga iti 
nanu citraṃ nāma rūpāntaraṃ neṣyate 
na caivaṃ nānārūpatantubhirārabdhaścintrapaṭo nīrūpaḥ syāt 
rūpādervyāpyavṛttitvaniyamādavyāpyavṛttinānārūpavattvasya satminnupagamāsaṃbhavāditi vācyam 
avayavarūpeṇaiva cākṣuṣatvopapattau citrapaṭasya nīrūpatve 'pi kṣativirahāt 
samavāyasvasamavāyisamavetatvānyatarasaṃbandhenodbhūtarūpasya dravyacākṣuṣe hetutvopagamāditi cedatrāha 'sarvameve'ti 
evamavayavarūpeṇaiva cākṣaṣopapatteḥ sarvasyāpyavayavino rūpavattavaṃ neṣyatāmityarthaḥ 
iṣyata evameva lāghavādityatrāha 'anubhave'ti 
sākṣādrūpavattvopalambhavyavahārayorabādhitayoḥ sattvādiṣṭāpattirnīrūpatve 'vayavinaḥ kartuṃ na śakyata ityarthaḥ 
citraḥ paṭa iti cābādhitapratītivyavahārataśritraṃ rūpamapyeṣṭavyayamiti bhāvaḥ 
nanvayavanānārūpairavyāpyavṛttyeva nānārūpaṃ citrapaṭa upeyate pratītibalāt 
tathā ca na tatra vyabhicāra ityatrāha  'viśeṣaguṇaśce'ti 
jalīyasya karakasyāvayavasaṃśleṣaviśeṣādārambhakasahakārivaicitryācca dravatvarahitasya kaṭhinasparśa upalabhyamāno na kāraṇaguṇapūrvakaḥ 
jalaparamāṇuṣukaṭhinasparśasyābhāvāt 
tathā ca karakasparśe kāraṇaguṇapūrvakatvaniyamasya vyabhicāra iti bhāvaḥ 
nanvavayavasaṃyogaviśeṣa evāstu kāṭhinyam 
tathā ca kkānaikāntyamityatrāha 'na ca saṃyoge'ti 
avayavasaṃyogaviśeṣasya kāṭhinyarūpatve tasyāvayavinyavṛtteḥ kaṭhinaḥ karaka iti pratītivyavahārau na syātām 
kathañcittadupapādane 'pi cākṣuṣadravyavṛttisaṃyogasya cākṣuṣatvātkāṭhinyasya cakṣuṣāpyupalaṃbhaprasaṅga iti bhāvaḥ 
'sparśaviśeṣataye'ti 
tvaṅbhātragrāhyaguṇatvātkāṭhinyaṃ sparśaviśeṣa
eveti sāmpratam 
padārthavidbhiḥ kāṇādaiḥ sparśaviśeṣatayaiva ca tadabhyupagatamiti bhāvaḥ 
dehātmavāde kartṛkarmabhāvavirodhamāśaṅkya pariharati  'dṛśyasye'tyādinā 
'ko viredha' iti 
viruddhārthe hi kathantā 
draṣṭurdṛśyatve 'virodhātkā nāma kathanteti bhāvaḥ 
virodhamāha 'ayameve'ti 
tatkriyāyāṃ tadaiva kasyacitkartṛtvaṃ karmatvaṃ ca na yuktam 
kriyayā āptumiṣṭatamaṃ hi karma sādhyarūpam 
kriyāśrayaḥ karttā ca siddharūpaḥ 
siddhasādhyayornaikyaṃ saṃbhavatīti virodhaḥ kartṛkarmatvayoriti bhāvaḥ 
ākṣepturmukhenaiva samādhiṃ vācayituṃ pratibandīmāha 'yadyeva'miti 
samādhimāhākṣeptā 'rūpabhedā'diti 
samādhitaulyamuttaramāha dehātmavādī 'samāna'miti 
yathā ātariktātmavāde 'hantvādinā karmatvam
manaḥsaṃyogattvādinā ca kartṛtvaṃ jñānakriyāyāmityākārabhedādavirodha ucyate
tannyāyasya na dehātmavāde daṇḍanivāraṇamiti bhāvaḥ 
vastuto yādṛśasya karmatvasya kartṛtvena virodhaḥ
na tādṛśaṃ jñānakarmatvam 
ato 'pi na doṣa ityāha  'api ca pare'ti 
'svasamavetajñānaphalabhāgini' iti 
svaniṣṭhajñānanirūpitaviṣayatāvata ityarthaḥ 
viṣayatāyā viṣayinirūpyatvāt jñānaphalatvopacāraḥ 
'karmatvameva nāstī'ti 
mukhyaṃ karmatvaṃ nāstītyarthaḥ 
ayaṃ bhāvaḥ  parasamavetakriyājanmaphalāśrayatvaṃ mukhyaṃ karmatvam 
yathā grāmasya gamanakarmatvam 
viṣayaviṣayibhāvalakṣaṇamamukhyameva tu jñānādikarmatvam 
saviṣayārthadhātuyoge karmatvaṃ viṣayatārūpamiti hi tārkikāṇāṃ samayaḥ 
asya jñānakartaryapyupagamānnātmānaṃ jānātītyāderanupapattiḥ 
mukhyasyaiva
tu kartṛtvena virodha iti 
nacāmukhyamidaṃ karmatvaṃ nānuśāsanasiddhamiti vācyam 
'karturīpsitatamaṃ karme'tyasyaiva tantreṇāsminnapi pramāṇatvopagamāt 
kartuḥ jñātuḥ
kriyayājñānena
āptumiṣṭatamaṃ  jñātavyatvenābhimataṃ karmeti cātra pakṣe 'kṣarārtho vācyaḥ 
aniṣṭasya jñātasya tu 'tathā yuktaṃ cānīpsita'mityanenaiva kriyāyuktaṃ  jñānena viṣayatayā saṃbaddhaṃ anīpsitaṃ jñeya
tvenecchāviṣayabhūtamapi karmeti cārtho 'mukhyakarmatvapakṣe 
vyavahārasya jñānaphasatve 'pi tadāśrayatvābhāvānna viṣayasya mukhyaṃ karmatvam 
ātmanaḥ svavyavahārāśrayatve 'pi taddhetusvagocarasvaniṣṭhajñānasya na parasamavetatvamiti na tat 
vyavahārānuguṇyalakṣaṇajñānaphalavivakṣāyāṃ tu viṣayasya ghaṭāderjñānakarmatvaṃ mukhyaṃ syānnāma 
adhikamarge vakṣyāmaḥ 
samarthitaṃ dehātmatvaṃ nigamayati 'ata' iti 
bārhaspatyāḥ  bṛhaspatipraṇītalokāyatatantraniṣṭhāścārvākāḥ 
aiśvaryamahimakṣayāyāsurāṇāṃ vaidikaścaddhāvilopakaṃ mohakaṃ tantraṃ nirmitaṃ suraguruṇāsurendrānunayavivaśeneti ca prasiddhiḥ 
dehasyaiva caitanye tatsūtraṃ pramāṇayati 'tathā ce'ti 
pṛthivyādīti catvāryeva bhūtāni tattvāni 
taiḥ saṃhatya niṣpādite dehe pratyekamasadapi caitanyamudbhavati 
kiṇvādibhyo niṣpādite surādravya ivāpūrvā madaśaktiriti sūtrārthaḥ 
atra pratividhirdeho nātmā pratyakṣabādhataḥ 
na khalvahamidaṅkārāvekasyaikatra vastuni   
ahaṃ jānāmīti pratyagūvṛttirahamiti matiridaṅkāragocarāccharīrānnīṣkṛṣṭameva svaviṣayamupasthāpayati 
ghaṭāderiva 
parāgvṛttiridamiti śarīraviṣayiṇī ca śemuṣī svaviṣayamahaṅkāragocarādvivecayati yathāyaṃ ghaṭa iti 
itarathā svaparavibhāgānupapatteḥ 
na caikasminneva rūpabhedādevaṃ pratītiḥ 
na hi devadatto daṇḍinamātmānaṃ daṇḍyayamiti pratyeti 
anyacca niyamitabahirindriyavṛtteravahitamanaso 'hamiti svātmānamavayataḥ karacaraṇodarādyavayavā na bhāsante 
svathīyasi cāvayavini śarīre 'hamiti matigocare 'bhyupagabhyamāne 'vaśyamavayavapratibhāsenāpyanvayinā bhāṣyam 
na hyāsti saṃbhavaḥ  avayavī sthavīyān pracakāsti 
avayavāstu na kecana prathanta iti 
yattu tryaṇuke vyabhicāra iti  tanna 
vātāyanavivaradṛśyani
rbhāgatrasareṇuvyatirekeṇa paramāṇusvīkāre kāraṇābhāvāt 
pratyakṣayogyāvayavasya tathā pratibhāsaniyamādvā na vyabhicāraḥ 
na cāvayavini bahirandriyagrāhya evāyaṃ niyama ityutprekṣyam 
pramāṇābhāvāt 
antaḥkaraṇasya ca kevalasyāvayavini vṛttyasambhavācca 
vāyostu rūpādyabhāvāt kevalasparśādhāratayopalambhaḥ 
tatrāpi tādṛśānekāvayavapratibhāso 'styeva spṛśyamāna iva ghaṭādāviti na tena vyabhicāraḥ 
yattu sthūlo 'haṃ kṛśo 'hamiti śarīre 'haṃpratyayo dṛśyata iti 
tadapi paryālocanīyam 
tatrāpyantaḥśarīramahamākārameva kimapi vastu ahaṅkāro gocayati
na punaścākṣuṣa iva dehapratyayaḥ sthaulyabālyādiyogidehamātram 
ata eva mamedaṃ gṛhamitivāt mamedaṃ śarīramiti bhedapratibhāso vyavahāraśca 
na hyasau sākṣātpratītabhedanimittaḥ pratāyamānaḥ śilāputrakaśīravyapadeśavadaupacāriko yukta āśriyituṃ mamātmetivat 
tatrā'tmaśabdasyātmani vṛttairaikārthyādavivādācca yuktaṃ tathā'śrayaṇam 
na caivamatra 
ato dehavyatirekiṇaḥ cetanasya pratyakṣasiddhatvāccatsaṃbandhini lākṣaṇiko dehe 'haṃśabdaprayogaḥ 
 bāhyaviṣayeṣu parasparaviruddharūpaparimāṇasaṅkhayāsanniveśagrahaṇena vyatirekasya sphaṭatvāt ātmani tādṛśarūpāntarāgrahaṇena dehābhedapratibhāsabhramo  
'vivekinām  
itaśca  icchānuvidhāyisvavyāpāro 'yamātmā 
icchayaiva hi saṅkalpayati smaratyabhyūhati ca 
śarīramapi tadicchānuvidhāyiśayanāsanotthānādiceṣṭamiti bhavatyabhedabhramaḥ
śuktirajatādāviva 
praṇihitamanasastu jñātṛtayā siddhyantamahamākāramarthamanavayavamidamiti parisphurataḥ sthūlādavayavinaḥ śarīrāt pṛthagaparokṣayantyeva 
bhavanti ca  jānāmīti pratyayaḥ śarīraviṣayo na bhavati 
arthāntaraviṣayo vāyam 
aprakāśamānatadavayavapratibhāsatvāt 
ya evaṃprakāraḥ sa tathā
yathāyamiti pratibhāsaḥ 
yaccharīraviṣayaṃ na tat
tathā  yathobhayasaṃ
mataṃ śarīrajñānam 
tathā  śarīramahaṃpratyayagocaro na bhavati
idamiti gṛhyamāṇatvāt
bāhyendriyagrāhyatvādvā
ghaṭādivaditi 
atha dehātmavādamirāsaḥ 'atra pratividhi'rityādinā 
atra  dehasyātmatve
pratividhiḥ  pratividhānam
bādhakapramāṇam 
bādho vā 
upanyasyata iti śeṣaḥ 
'pratyakṣabādhataḥ' iti 
idantvena grahaṇameva hastagehāderiva dehasyātmabhedagrahalakṣaṇaṃ tasyātmatve bādhakamityarthaḥ 
etadevopapādayati 'na khalu' iti 
ahamidaṅkārau  ahamidaṃpratyayau 
svātmagocaro 'haṃpratyayaḥ
svānyagocaraścedaṃpratyayaḥ ekasya puṃsa ekasminnevārthe na ghaṭata ityarthaḥ 
vivṛṇotyetat 'ahaṃ jānāmī'tyādinā 
pratyagvṛttiḥ  pratyagarthātmaviṣayiṇī 
niṣkṛṣṭaṃ  vilakṣaṇam 
parāgvṛttiḥ ātmānyaviṣayā 
ahaṅkāragocarāt  ahaṃpratyayaviṣayāt svātmanaḥ 
śiṣṭaṃ spaṣṭam 
'itarathe'ti 
itarathā  ahamidaṃpratītyorvilakṣaṇārthaviṣayakatvābhāve 
ayaṃbhāvaḥ  ahamiti svasmai bhāsamānaḥ pratyagarthaḥ svātmā 
svasmā idantvenaṃ bhāsamānaśca parāgarthaḥ para iti svaparavibhāgo hi ahamidaṃbuddhiśabdābhyāmeva nirūpyaḥ 
arthavailakṣaṇyābhāve tayorayaṃ na ghaṭata iti 
ahamarthasyaiva bhavatvākārāntareṇa bhānamidantvenetyatrāha 'nahī'ti 
pratyaktvenāhamiti bhāsamānasyaiva svātmanoḥ daṇḍitvenedamiti bhānaṃ syāddaṇḍyayamitītyarthaḥ 
nanvayamahasmītyādipratyayo bhavatyeva svātmani 
satyam 
tatrāpapīdaṃśabdena parāgrūpadharmollekhaḥ 
ātmasvarūpasyollekho 'hamiti 
tathā ca pratyagvṛttirahaṅkāraḥ
parāgvṛttiridaṅkāra iti vyavasthāyāṃ nānupapattiriti hārdam 
nanu mamedaṃ vapuriti mamāyamātmetivatsyādityarucerāha 'anyecce' ti 
hetvantaraṃ ca dehasyānātmatve 'stīti yāvat 
tadevāha 'niyamite' ti 
nivāritabahirindriyapravṛttermānasamahamiti svātmānusandhānaṃ na dehagocaram
karacaraṇādya
viṣayakatvāt 
avayavinaḥ sthūlam grahaṇe katipayatadavayavabhānasyāvarjanīyatvāditi bhāvaḥ 
avahitamanasaḥ  ātmagrahaṇedaṃparamanasaḥ 
avayataḥ  jānataḥ 
sthavīyān  atiśayena sthūlaḥ 
pratyakṣagrāhyāvayavasamaveta iti vivakṣitam 
avayavigrahamasya tadavayavagocaratvamiti niyamasya tryaṇukagrahaṇe 'naikāntyaṃ vārayati 'vātāyane'ti 
jālarandhrapraviṣṭaravikaragrāhyaniravayavatryaṇukātirekeṇa tadavayavāvayavaparamāṇukalpanāyāṃ pramāṇābhāvādityarthaḥ 
trasareṇorniravayavatvānna tadgrūhaṇe niruktaniyamasya vyabhicāra iti bhāvaḥ 
paramāṇukalpanāmupagamyāpyāha 'pratyakṣe'ti 
pratyakṣayogyā avayavā yasya
tasyāvayavinaḥ avayavabhānavyāpyabhānavattvaniyamānna tryaṇukapratyakṣe vyabhicāraḥ 
tadavayavasyātīndriyatvāditi bhāvaḥ 
'na cāvayavinī'ti 
bāhyendriyajapratyakṣa evāvayavibhānaniyatatvamavayavabhānasyeti kalpanaṃ svoptekṣaṇamātram 
avayavipratyakṣatvavyāpakatvasyāvayavabhāne svīkāre bādhakopalambho hi bāhyatatpratyakṣamātraviṣayakatayā niyamasaṅkoce mānam 
tadabhāvāditi bhāvaḥ 
nanu manasā kevalamavayavi gṛhyate vināvayavamityata eva niyamaḥ saṅkocanīya iti cettatrāha 'antakaraṇasye'ti 
advārīkṛtabahirindriyasya manasaḥ kevale 'vayavaviśeṣṭa vā śarīrādau bāhyārthe grahaṇapravṛtterasaṃbhavāccetyarthaḥ 
bāhyārthe svāntasyāsvātantryamiti hi tārkikāḥ 
ato na manasā śarīrasya grahaṇaṃ ghaṭeta kevalena 
caitanyavattvena tasyābāhyatvānmanasā grahaṇaṃ bavedvināvayaveneti tu na kalpanīyam 
taccaitanya eva vigānāditi bhāvaḥ 
niruktaniyamasya vāyuspārśane 'naikāntyaṃ pariharati 'vāyostu' iti 
 rūpādimadavayavipratyakṣasya tadavayavagocaratvamiti niyame naiva doṣaḥ nīrūpatvādvāyoḥ sparśavattvamātreṇa tasya spārśanopagame 'pīti bhāvaḥ 
vastutaḥ vāyuspārśanasyāpi tadavayavagocaratvamityāha 'tatrāpī'ti 
 avayavisannikarṣe tadavayavasannikarṣasyāvarjanīyatvādyogyasannikṛṣṭāvayavabhānasyāvayavibhānaniyatatvenāvayavavipratyakṣasya tadavayavagocaratvamiti  
niyame 'pi na vāyuspārśane 
vyabhicāraḥ 
tatra tadavayavasyāpi bhānāt
ghaṭaspārśana iva ghaṭāvayavasyeti bhāvaḥ 
dehātmatvasādhikāṃ pratyakṣapratītaṃ 'yattuṃ' ityādinānūdya samādhatte 'tadapī'tyādinā 
śarīrāntarvartamānamahamākāram  ahantālakṣaṇaṃ
pratyagātmānamevāhaṃpratyayo viṣayīkaroti 
sthūlo 'haṃ jānāmītyahaṃpratyayo dehadvārā sthaulyānvitāntarātmagocara eveti bhāvaḥ 
mānase pratyaye dehabhānaṃ tūpanayamaryādayā 
sthūlo 'haṃ jānāmīti vyavahāre 'pi śarīravācī sthūlaśabdastatsabandhinyantarātmanyaupacārikaḥ 
siddhānte tu mukhya eva 
śarīrasya cetanaṃ pratyapṛthaksiddhaprakāratvāt
apṛthaksiddhaprakāravācināṃ ca niṣkarṣakabhinnānāṃ śabdānāṃ dharmiṇi mukhyavṛtterupagamāt 
abhrāntīyapratyayavyavahārayoritthaṃ gatirnirūpitā 
samānādhikaraṇapratyayasya dehavadātmagocaratve vyadhikaraṇapratyayavyapadeśānugraho 'pyastītyāha 'ata eve'ti 
mamedaṃ śarīramiti bhedavyapadeśasya śilāputrakasya śarīramitivadaupacārikatvamastvityāśaṅkāṃ vyudasyati 'na hyasā'viti 
pratāyamānaḥ  pratanyamānaḥ vistāryamāṇaḥ 
pracuraṃ prayujyamāno lokeneti yāvat 
pracuravyapadeśasyaupacārikatvakalpanā na sādhīyasīti bhāvaḥ 
'mamāyamātme'tyasya tu matadvaye 'pi aupacārikatvamagatyā vācyamevetyāha 'tatre'ti 
aikārthyāt  ahamātmaśabdayorabhinnārthakatvāt 
avivādācca  ahamarthātmanauraikye vivādābhāvācca 
'na caivamatre'ti 
śarīrāhaṃśabdayoraikārthyāsiddhestadarthaikye vivādācca 'mamedaṃ śarīraṃ'miti nopacaritārthaṃ kalpyam 
kintu 'mamedaṃ gṛha'mitivanmukhyārthameva svīkāryamiti bhāvaḥ 
dehe cāhaṃśabda aupacārika ityāha 'ata' iti 
ahaṃ gacchāmītyādāvahaṃśabda ātmavati dehe lākṣaṇika iti yāvat 
dehātmabhramavatāṃ tu śaktibhramamūlastathā prayoga iti bodhyam 
evaṃ tarkabalādahaṃ jānāmīti mānasapratyakṣasya sāvayavadehavyatiriktātmaparatvaṃ vyavasthāpitam 
evaṃ dehavyatiriktasyātmano bhāne sati kathaṃ dehābhedabhrama udetītyatrāha 'bāhye'ti 
sanniveśaḥ  ākṛtiḥ  avayava  saṃsthānam 
sphuṭatvāditya
syānantaramabhedabhramasyānudaye 'pīti śeṣaḥ 
dehābhedapratibhāsaścāsau bhramaśceti karmadhārayaḥ 
bhedakākārāgrahādabhedabhramo dehātmanoravivekināṃ bhedakākāragraharahitānāmityarthaḥ 
ayamāśayaḥ  yadyapi dehato vibhinnaparimāṇa ātmā 
athāpi tatparimāṇaṃ na pratyakṣam 
jñānasukhādi pratyakṣamapi na yāvaddehe tadasaṃbhavagrahaḥ
tāvattannabhedakam 
rūpādyapyevamātmani tadasaṃbhavagrahamantarā na bhedakam 
saṅkhyādistu sādhāramatvānna bhedaka iti 
bādhakasya bhedakakāragrahasyābhāvamupapādya aikyabhrame sādhakaṃ sādṛśyajñānaṃ copapādayati itaśce ti 
ātmecchānuvidhāyisvavyāpārakatvaṃ dehasyātmanā taulyamityarthaḥ 
abhyūha ti iti upasargādasyatyūhyorveti vācya siti vārtikeṇa vaikalpikaṃ parasmaipadam 
abhyūhanamvitarkaṇamutprekṣaṇaṃ vā 
samānadharmadarśanātprasaktasyaikyabhramasya bhedakākāradarśanato nivṛttiṃ darśayati praṇihite ti 
praṇidhānamavadhānam 
jñātṛtayā siddhyantaṃjñātṛtvaikākāreṇa prakāśamānam 
anavayavamniravayavam 
ātmā hi manogocaraḥ
sa cet sāvayavaḥ
tathā gṛhyate 
na ca tathā gṛhyate 
kintu jñātṛtvaikākāraḥ 
ato niravayavaḥ 
ekarūpatayānavayavatayā graha eva ca bhedakākāragrahaḥ 
avahitamanaso niruktaparāmarśavataśca manasā dehavailakṣaṇyenātmanaḥ pratyakṣaṃ bhavatyeveti bhāvaḥ 
praṇihitetivākyaṃ yogipratyakṣaviṣayatayāpi yojayituṃ śakyate 
evamahaṃ jānāmīti pratyakṣasya dehātiriktātmaviṣayatvaṃ tarkabalena vyavasthāpitam 
idameva prayogārūḍhaṃ pradarśayati bhavanti ce ti 
prayogā iti śeṣaḥ 
prathamaprayoge śarīraviṣayakatvābhāvaḥ
anantaraprayoge śarīrātiriktaviṣayakatvaṃ cāhaṃ jānāmītyaparokṣasya pradidarśayiṣitam 
ubhayatrāpi hetureka eva śarīrāvayavāviṣayakapratibhāsatvarūpaḥ 
anvayyudāharaṇamubhayatra ya evam iti 
ayamiti pratibhāsaḥghaṭo 'yamityādipratibhāsaḥ 
ādye vyatirekyudāharaṇa yaccharīre tyādinā pradarśyate 
pratyakṣapakṣakamuktvā śarīrapakṣakamanvayinamāha tathāśarīram iti  idamiti
gṛhyamāṇatvaṃbāhyatvena gṛhyamāṇatvam 
bāhyatvamiti phalito hetuḥ 
kiṃ ca aparārthaṃ svamātmānamātmārthe 'nyacca jānataḥ 
saṅghātatvāt parārthe 'smin dehe kathamivātmadhīḥ 
sarvasya bāhyābhyantarabhogyavargasya śabdasukhāderātmārthatāṃ
bhoktuścātmano 'nanyārthatāṃ
sarvasya śeṣitāṃ pratyakṣataḥ pratipadyāmahe 
na ca śarīramananyārtham 
saṅghātatvāt 
saṅghātā hi sarve parārthā dṛṣṭāḥ śayanāsanarathādayaḥ 
na ca saṅghātāḥ saṃhataśarīrādyarthā dṛśyanta ityātmano 'pi saṃhatatvamāpadyata iti vācyam 
tathā sati tasyāpi parārthatvaprasaṅgāt 
aparārthaścāyamātmā pratyakṣataḥ prakāśata ityuktam 
yogyānupalambhabādhitaṃ cātmani saṅghātatvam 
saṅghātāntarārthatve ca tasyāpi tathā
tato 'nyasyāpi tatheti na vyavatiṣṭheta 
na ca vyavasthāyāṃ satyāmavyavasthā yuktā 
na ca saṅghātasya parārthatve parasya saṃhatatvamapi prayojakam 
bhoktṛtayaivātmanaḥ svārthasaṅghātaṃ prati paratvopapatteḥ 
vyāptyanupayogino 'pi dṛṣṭāntadṛṣṭadharmamātrasyānurodhenānumānamicchataḥ sarvānumānocchedaprasaṅgaḥ 
śarīrapakṣakānātmatvasādhakaprayoge tṛtīyaṃ saṅghātatvarūpaṃ hetumupakṣipati kiṃ ce ti 
aparārtham iti 
aparārthaṃsvapradhānam
svamātmānamahamarthabhūtamātmānam
ātmārthebhoktṛbhūtāhamarthātmārthe
anyaccaparāgarthajātaṃ ca
jānataḥvidataḥ
saṅghātatvātavayavasanniveśavattvāt
parārthesvabhinnabhoktṛbhogārthe
dehe 'smin
ātmabuddhiḥ kathaṃ jāyeteti ślokārthaḥ 
atrāyaṃ prayogaḥdeho nātmā parārthatvādrathādivat 
na ca svarūpāsiddhiḥ 
saṅghātatvāddehasya pārārthyasiddheriti bhāvaḥ 
ātmatvāparārthatvayoḥ parārthatvānātmatvayośca vyāpyavyāpakabhāvaṃ śloke pūrvārdhoktaṃ vivṛṇoti sarvasye ti 
ātmārthatāmbhoktrātmabhogaphalasādhanatām 
ananyārthatayā phalitaṃ sarvasya śeṣitām iti 
sarvasya bhogyasya bhoktṛtvena
svāmitāṃ pradhānatāmityarthaḥ 
śarīrasyātmatvavyāpikāmananyārthatāṃ vārayati naca śarīram iti 
saṅghātatvasya pārārthyenāvinābhāvagrahasthalamudāharati saṅghātā hī ti 
parārthāḥbhoktaparabhogārthaḥ 
saṅghātaparasya saṃhatatvadṛṣṭeḥ śarīraparatvenānumitasyā'tmano 'pi saṅghātatvaṃ syādityāśaṅkāmanūdya pratikṣipati na ca saṅgātā iti 
tathā sati ti 
ātmā saṅghātarūpaṃ saṃhataparatvādityanumāne pratitarko 'tra vivakṣitaḥ ātmā yadi saṅgātaḥ syāttarhiparārthaḥ syāditi 
ātmā na saṅghātaḥ aparārthatvāditi pratyanumānaṃ vā 
saṅghātadehaparatvenānumitasyā'tmanaḥ saṅghātarūpatve pratyakṣabādhamapyāha yogyānupalambhe ti 
yadvā anumānabalātprasaktamapi saṅghātatvamātmanaḥ pramāṇāntaraviṣayīkārato nivartsyatītyāha yogyānupalambhe ti 
śarīraṃ saṃhataparārtham
saṅghātatvāt khaṭvādivadityatra śarīrabhinnatvamupādhiśca 
na ca pakṣabhinnatvasyopādhitve 'numānavilopaprasaṅga iti vācyam 
yatra pakṣe sādhyābhāvaḥ pramāṇāntareṇa niścitaḥ tatra vahneranuṣṇatvānumāna iva pakṣabhinnatvasyopādhitvasaṃbhavāt 
 prakṛte 'pi śarīrātmavādināṃ tadatiriktātmavādināṃ vā saṃhataparārthatvābhāva evopeyate śarīrasyeti tadbhinnatvasyopādhitve na doṣa ityabhimatam 
saṅghātatvasya saṃhataparārthatvena na vyāptiḥ 
anavasthāpādakatvādityāha saṅghātāntare ti 
tasyāpisādhyaghaṭakasyāpi saṅghātasya
tathā saṅghātāntarārthatvam 
tato 'nyasyāpisādhyaghaṭakasaṅgātānumitasya 
saṅghātāntarasyāpi
tathāsaṅghātāntarārthatvam 
na ca vyavasthāyām iti 
 saṅghātatvasya parārthatvena vyāptau iṣyamāṇāyāṃ vyavasthāyāṃ saṃbhavatyāṃ saṃhataparārthatvena tasya vyāpterāśrayaṇamanavasthāprayojakatvānna  
yuktamiti bhāvaḥ  
nanu bhūyaḥsahacāradarśanādhīno hi vyāptigrahaḥ 
sa ca saṃhataparārthatvenaiva saṅghātatvasya bhavet
khaṭvādau tathā darśanādityata āha na ca saṅghātasye ti 
parasya saṃhatatvamantaraiva saṅghātaprayojyaniyatabhogarūpātiśayabhāktvena taṃ prati
śeṣitvalakṣaṇaṃ paratvaṃ prādhānyaṃ saṃbhavatīti parārthatvaniyamasya saṅgāta upapatteḥ
sapakṣadṛṣṭamapi parasya saṃhatatvaṃ nāvinābhāvagrahopayogi
 saṃhataparārthatve sādhye saṅghātatvahetoraprayojakatvamiti ca bhāvaḥ 
sapakṣe darśanamātreṇa vyāptyanupayogisarvagharmoparāgeṇa sādhyasya pakṣe 'numāne 'numānāprāmāṇyaprasaṅgaśvetyāha vyāptyanupayogino 'pī ti
pakṣe parvate sapakṣadṛṣṭamahānasīyatvakārīṣatvādyuparaktahneranumāne 'prāmāṇyaprasaṅga iti bhāvaḥ 
dharmamātrasyakṛtsnasya dharmasya 
anurodhenavyāpakatāvacchedakakoṭighaṭanena 
anumānampakṣe tāvadākāroparaktasādhyānumānam 
sarvānumānocchedaprasaṅgaḥ anumānamātraprāmāṇyavilopaprasaṅgaḥ 
śiṣṭaṃ spaṣṭam 
evamahaṃ jānāmītyāderahaṃpratyayasya pratyakṣarūpasya dehātiriktaviṣayatvaṃ vyavasthāpitaṃ tarkeṇa 
tathā cāhaṃpratyaya eva dehabhedapratyayarūpa itīdaṅkāragocare dehe ātmabhedo 'pi pratyakṣasiddha ityavarṇi 
asphuṭatve 'pi bhedasya śarīre tadasaṃbhavāt 
tadguṇāntaravaidharbhyādapi jñānaṃ na tadguṇaḥ 
sarva eva kāryadravyagataviśeṣaguṇaḥ kāraṇaguṇapūrvaka iti kathamatatpūrvakaḥ śarīre caitanyaguṇaḥ saṃbhavet 
yattu bārhaspatya vacanam  pṛthivyāpastejo vāyuriti tattvāni
tebhyaścaitanyam
kiṇvādibhyo madaśaktivat iti
tadanupapannam 
śakteraviśeṣaguṇatvena tathopapatteḥ 
sarvadravyeṣu tattatkāryasamadhigabhyaḥ tatpratiyogī śaktayākhyo guṇaḥ sādhāraṇaḥ 
naivaṃ caitanyam
dehaikaguṇatvābhyupagamāt 
kāryatve satyekavidhapratyakṣasiddhatayā ca viśeṣaguṇatvāt 
dravyāntarasaṃyogasamāsāditamadaśaktibhirakāryabhūtaiḥ paramāṇubhirnijaguṇapuraskāreṇa svakāryadravyeṣu madaśaktayutpādo 'pi nānupapannaḥ 
tāmbūlarāgastu pūrvadravyāvayavavibhāgānantaraṃ dravyāntarasaṃyogajanitaraktimaguṇaiḥ kāraṇaiḥ kriyate 
dṛśyate hi tatrāvayaveṣvapi pratyekaṃ raktimaguṇaḥ 
naca śarīrāvayaveṣu pratyekaṃ caitanyaguṇaḥ prajñāyate pratijñāyate vā 
tadupagame ca ekaśarīra evānekacetanāpātādaṅgāṅgitvābhāvaḥ
pratisandhānavyavahāralopaśca
 devadattadṛṣṭa iva yajñadattādeḥ 
yattu akāraṇaguṇapūrvakaṃ citrarūpaṃ paṭe iti  tanna 
nānārūpatā hi citratā 
sā ca nānārūpaiḥ tantubhiḥ kriyata iti kimanupapannamiti 
pratyekamavidyamānamapi taccitrarūpaṃ tantuṣu saṃhateṣu dṛśyata eva citrā ime tantava iti 
saṃbhūya ca teṣāṃ paṭārambhakatvam 
evaṃ tatkāraṇeṣvapi taditi na kvacivdyabhicāraḥ 
na caikarūpaniyamābhāvenāvayavino 'cākṣuṣatvam 
mahacvaikārthasamavāyinā rūpavattvenaiva cākṣuṣatvasiddheḥ 
astu vā citraṃ nāmaiko rūpaviśeṣaḥ 
sa tu rūpaireva kāraṇagatairnānāvidhairārabhyata iti dṛṣṭam 
na caivamavayavavartibhireva caitanyairavayavini śarīre caitanyaviśeṣārambhaḥ 
cititanmātrasyaiva teṣvasaṃbhavāt 
ato na dehaguṇaḥ caitanyam 
etena sukhādayo 'pi śarīraguṇāḥ pratyuktāḥ 
api ca dṛḍha eva śarīre virodhiguṇāpātamantareṇa kusumavilepanagandha iva nivartamānaḥ caitanyasukhādirna tadguṇo bhavitumarhati 
na khalu tadviśeṣaguṇā rūpādayastathā nivartante 
ātmanaḥ pareṣāṃ ca śarīraguṇāḥ pratyakṣayogyāḥ
bāhyendriyagrāhyāśca
na ca tathā jñānādiriti nāso tadguṇaḥ 
atha deha ātmabhedasyāpratyakṣatve 'pi tasyānātmatvamacetanatvalakṣaṇamanu mānāt setsyatītyāha asphuṭatve 'pī ti 
yadvānanu saṅghātarūpo 'pi deha evātmopeyate lāghavāt 
dehabhinnasaṅghātatvameva bhavatu parārthatvavyāpyamityatrāha asphuṭatve ti 
prathamāvataraṇikāyāṃ bhedasyā'tmabhedasya śarīre 'sphuṭatveapratyakṣatve 'pītyarthaḥ 
dvitīyasyāṃ ca parārthatvena śarīra ātmabhedasyāprasiddhatve 'pītyarthaḥ 
tadasaṃbhavāt  tasminśarīre asaṃbhavaḥudayāyogaḥ tadasaṃbhavaḥ tasmāt 
yadvā śarīra iti madhyamaṇinyāyenobhayānvayi 
tadasaṃbhavātjñānasyāsaṃbhavādityarthaḥ 
atra ca tacchabdayoravairūpyaṃ sahyam 
tadguṇāntare tyatra tadruṇa ityatra ca tacchabdena śarīrasya
parāmarśanīyatvāt 
śarīre jñānaguṇasyotpatterayogāccharīraviśeṣaguṇāntaravaidharmyācca na jñānaṃ śarīraviśeṣaguṇa iti kārikārthaḥ 
śarīre jñānasyāsaṃbhavaṃ tāvadupapādayati sarva eve ti 
kāraṇaguṇapūrvakaḥsvasajātīyasvāśrayasamavāyisamavetaguṇāsamavāyihetukaḥ 
saṃbhave diti 
śarīrāvayaveṣu jñānasyābhāvāt
bhāve vā ekasminneva dehe 'nekacetanaprasaṅgāt na kāraṇaguṇapūrvakaṃ śarīre caitanyaṃ bhavet 
viśeṣaguṇatvādakāraṇaguṇapūrvakatvamapi dehe jñānasyāsaṃbhavīti bhāvaḥ 
śakte riti 
sāmānyaguṇatvena śakterakāraṇaguṇapūrvakatvamupapadyate 
sarvadravyavṛttitvācca sāmānyaguṇatvam 
dṛśyatattatkāryeṇānumeyaḥ tatprati yogī tattatkāryeṇa nirūpyasvarūpaḥ prayojakatvena
śaktayākhyo guṇaḥ sarvasminnapi dravye tattatkāryapratiniyato 'stīti ca śaktyaḥ sarvabhāvānāmacintyajñānagocarāḥ
iti purāṇaratnavacanato 'vagamyata iti bhāvaḥ 
naivam iti 
naivaṃna sāmānyaguṇo jñānam 
kintu śarīra evopagamādviśeṣaguṇaḥ 
dravyatvanyūnavṛttiguṇatvaṃ ca tattvam 
siddhāntaprakriyayedam 
siddhānte paratvādi ca na guṇāntaram 
kṣaṇasaṃbandhādhikyādinaiva
paratvādivyavahāranirvāhāditi bhāvaḥ 
vaiśeṣikaprakriyayāpyāha kāryatvesatī ti 
jñānaṃ viśeṣaguṇaḥ kāryatve sati ekavidhapratyakṣaviṣayatvādrūpādivat 
saṅkhyāderdvīndriyagrāhyatvāttatra vyabhicāravāraṇāya ekavidheti pratyakṣaviśeṣaṇam 
prabhābhittisaṃyoge vyabhicāravāraṇāya ekavidhapratyakṣaviṣayajātimattvaṃ vaktavyam 
saṃyogatvajāterdvīndriyagrāhyatvānna doṣaḥ 
ātmano mānasapratyakṣaviṣayatvāttatra vyabhicāravāraṇāya kāryatve satīti 
evamapi prabhātvajātisvīkāre prabhāyāṃ
vāyoḥ spārśanopagame vā vāyau vyabhicāravāraṇāya ekavidhapratyakṣagrāhyajātīyaguṇatvāditi vaktavyam 
guṇatvapraveśe ca kāryatve satīti cintyaprayojanamiti bodhyam 
viśeṣaguṇalakṣaṇe ca jñānādibhinnatvaṃ na dātuṃ śakyaṃ jñānāderviśeṣaguṇatve prāmāṇike satīti ca bhāvaḥ 
saṅghātaviśeṣāvayavivāde tu avayaveṣu caitanyābhāvādeva dehasya
caitanyaṃ na saṃbhavatīti cānusandheyamatra 
nanu rasaviśeṣo gandhaviśeṣo vā mādako madaśabdavācyaḥ 
sa ca viśeṣaguṇo na kāraṇaguṇapūrvaka iti kāryadravyaviseṣaguṇasya kāraṇaguṇapūrvakatvaniyamo durvaca ityatrā'ha dravyādīnā mīti 
 kiṇvādīnāṃ sammardanādināvdyaṇukaparyantanāśe svatantraiḥ paramāṇubhirdravyāntarāvayavasaṃśleṣajanitamadairārabdhe surādravye kāraṇaguṇapūrvaka  
eva guṇa iti bhāvaḥ  
atha tāmbūlarasarāge 'naikāntyamuktaniyamasya pariharati tāmbūle ti 
spaṣṭor'thaḥ 
na ca śarīre ti 
prajñāyateupalabhyate 
pratijñāyatesādhyate 
dehāvayaveṣu caitanye sādhakābhāvamuktvā bādhakamapyāha tadupagama iti 
aṅgāṅgitvābhāvaḥ  niyāmyaniyāmakabhāvalakṣaṇaguṇapradhānabhāvābhāvaḥ 
ekacetananiyāmyatve hi śarīrāvayavānāṃ vyavahārāvisaṃvādo ghaṭate 
teṣāmeva cetanatve tu parasparāniyamyatayā parasparavārtānabhijñatayā ca vyavahāravisaṃvādaḥ prasajyata iti bhāvaḥ 
pratisandhāne ti 
yamadrākṣaṃ taṃ spṛśāmītyādipratisandhānasya tanmūlavyavahārasya ca vilopaḥ prasajyate 
avayavacaitanye draṣṭuḥ spraṣṭuścānyānyatvāditi bhāvaḥ 
aniṣṭāpattiriṣṭahāniścātrokte padadvayena 
nānārūpatāvibhinnajātīyarūpasamavīyitā 
vijātīyarūpeṣu tantuṣu saṃhateṣu citrapratītimāha pratyekam iti 
evam iti 
tatkāraṇeṣvapicitrapaṭakāraṇeṣu tantuṣvapi 
tatcitraṃ rūpam 
ekarūpaniyamābhāvene ti 
avyāpyavṛttinānārūpavaticitrapaṭe vyāpyavṛttyekarūpābhāvenetyarthaḥ 
mahattvaikārthe ti 
 laukikaviṣayatayā dravyacākṣuṣe sāmānādhikaraṇyena mahattvaviśiṣṭodbhūtarūpasya samavāyena hetutvasaṃbhave hetutāvacchedakakoṭau vyāpyavṛttitvaviśeṣaṇe  
prayojanābhāvaḥ  
tathā ca citrapaṭasya na cākṣuṣatvānupapattiriti bhāvaḥ 
rūpasya vyāpyavṛttitvaniyame 'pyāha astu ve ti 
na caivam iti 
tantugatavividharūpaiḥ paṭe citrarūpārambhavadavayavagatairanudbhūtacaitanyairdehe udbhūtacaitanyārambho 'stviti ca na śaṅkyam 
cititanmātrasyaivacaitanyasāmānyasyaiva mānābhāvena dehāvayaveṣvasaṃbhavāt 
śarīrasya caitanyetadavayaveṣu caitanyakalpanā tatkalpa
nāyāmeva śarīre caitanyasiddhirityanyo 'nyasaṃśrayāśceti bhāvaḥ 
etene ti 
jñānasyeva sukhāderapi viśeṣaguṇasya na śarīradharmatvasaṃbhava iti bhāvaḥ 
evaṃ śarīre tadasaṃbhavāṃ diti vyākhyātam 
atha tadguṇāntaravaidharmyā dityetadvivṛṇoti api ce ti 
virodhiguṇāpātamantarāpūrvaguṇanivartakaguṇaprasaṅgaṃ vinā 
kusumavilepanagandhaḥ strakcandanagandhaḥ 
na khalu ta diti 
ayaṃ bhāvaḥ agnisaṃyogena rūpaparāvṛttāvapi tadaprasaṅge rūpasya yāvaddravyabhāvitvaṃ dṛṣṭam 
na ca jñānādi sthiramevam 
na cottarottaraviśeṣaguṇa eva pūrvapūrvajñānādivirodhīti vācyam 
evamapi antyasya ciramavasthānaprasaṅgāditi 
ayāvaddravyabhāvittvaṃ jñānādeḥ śarīraviśeṣaguṇāntarato vaidharmyamityuktaṃ bhavati 
atha vaidharmyāntaraṃ dvidhā'ha ātmana iti 
svātmamātragrāhyatvaṃ manomātragrāhyatvaṃ ca jñānādeḥ śarīraviśeṣaguṇāntaravaidharmyamiti phalitam 
rūpādayo hi śarīraguṇāḥ svaparagrāhyā bahirindriyagrāhyāśca 
na ca tathā jñānādī ti 
atra prayogaḥjñānaṃ na śarīraviśeṣaguṇaḥ ayāvaddravyabhāvitvānmanomātragrāhyatvādvā yannaivaṃ tannaivaṃ yathā rūpādīti 
evaṃ jñānasya śarīradharmatvābhāvasādhanena śarīrasyātmatvaṃ pratikṣiptaṃ bhavati 
yathādeho nātmā ājñātṛtvāddhaṭādivaditi 
kiñcautpattimattvāt sanniveśaviśeṣataḥ 
rūpādimattvādbhūtatvāddeho nātmā ghaṭādivat 
sacchidratvādadehitvāddehatvānmṛtadehavat 
ityādisādhanairnyāyyairniṣedhyā varṣmaṇaścitiḥ 
evaṃ pratyakṣavirodhāt
anvayamukhena sādhyamupasthāpadbhirudīritasādhanairapahṛtaviṣayatayā indriyāśrayatvādivyatirekihetavo na sādhyamupasthāpayitumīśate 
iti dehātmavādanirāsaprakaraṇam
santu tarhīndriyāṇyevātmā 
na ca tānīdantayā prathante
yena dehavadaha
ṅkāragocarādbahiṣkrriyeran 
nāpi tathodbhūtarūpādiguṇāni sthūlāni
yena tatpratibhāsa ivendriyagocaratve 'haṃpratyayasya rūpāvayavādipratītiḥ prasajyeta 
tavdyāpāraphalaṃ ca jñānaṃ tadgāmi yuktaṃ snānādhyayanādiphalavat 
ata eva satyapatāḥ draṣṭuścakṣuṣaḥ iti 
itīndriyātmatvapūrvapakṣaprakaraṇam
tanna  vikalpāsahatvāt 
tathā hikiṃ pratyekamindriyāṇi cetanāni
saṃbhūya vā 
yadi pratyekam
indriyāntaradṛṣṭasyendriyāntareṇa pratisandhānaṃ na syāt 
asti ca tat yamahamadrākṣaṃ tamahaṃspṛśāmīti 
ata eva na saṃbhūyāpi cetanatvam 
na hi pañcabhirindriyaiḥ saṃbhūyaikaṃ vastvanubhūyate 'nusandhīyate vā 
ekendriyavigame ca prāyaṇaprasaṅgaśca 
indriyacaitanye ca tattadindriyāpāye tattadindriyārthasmaraṇamapi na bhavet 
na ca tavdyāpāraphalatayā tatsamavāyitvaṃ jñānasya 
śastrādivyāpārajanmano 'pi pāpādeḥ parasamavāyitvāt 
anyathā ca praṣṭurmṛtyupapattiṃ śaraṇāgataparityāgasya nṛśaṃsatāṃ cā'locya satyatapasastathā vacanam 
itīndriyātmavādanirāsaprakaraṇam
astu tarhi mana eva cetanam 
tathā sati hi pūrvoktā doṣāḥ parihṛtā bhavanti 
taddhi sarvendriyādhyakṣaṃ prajñāyate pratijñāyate ca 
upapadyate cendriyāntareṇa pratisandhānam 
darśanānusandhānādhārasya manasa ekatvāt 
tattadindriyāpāye 'pi smaraṇamapyupapadyata eva
manaso nityatvāt 
iti mana ātmatvapūrvapakṣaprakaraṇam
tadapi na karaṇatvāccakṣurādivat 
bāhyāntarasakalaviṣayasaṃvedanakaraṇatayā hi manaḥ prakalpyate 
bāhyendriyeṣu yathāyathaṃ nijaviṣayasannikarṣabhāgiṣvapi yato na yugapadeva sarve viṣayāḥ pratīyante
ato 'vagacchāmaḥasti
kiñcidaparamapi sādhanam
yatsāhāyakavirahānna sarve prakāśante
kaścidevaikaḥ pratīyate iti 
tathā sukhādisaṃvedanānyapi karaṇavanti
kriyātvāt
saṃvedanatvādvā
rūpādijñānavaditi 
tadevaṃ jñānakaraṇatayāvagatasya manasaḥ kathamiva jñāne kartṛtvam 
svātantryalakṣaṇaṃ hi tat 
tacca svacchandānurodhena sādhyasiddhyanuguṇopakaraṇasaṃpādanasāmarthyam 
svasamavetameva vā guṇāntaraṃ tantrīkṛtya pravṛttiḥ 
 karaṇatvaṃ tu parādhiṣṭhānādhīnavyāpāratārūpapāra tantryaniyataṃ sādhakatamatvamiti kathamivaikatra manasi parasparaviruddha tadubhayadharmasaṃbandhaṃ  
pratipadyemahi   
atha tadapi manaḥ karaṇāntareṇa smaraṇādiṣu kartṛbhāvamanubhavati
tathā sati saṃjñāmātre vivādaḥ 
ya eva hi cakṣurādibhī rūpādin āntarakaraṇena ca sukhādīṃścetayate sa evā'tmā 
tasminneva cet manaḥsaṃjñā niveśyate
kāmaṃ niveśyatām 
na naḥ kiñciddhīnam 
kintu tadā sarvalaukikavyavahāro bādhyetetyalamanena 
iti mana ātmavādakhaṇḍanaprakaraṇam
āha kimidaṃ mano nāma  
nanūktamāntaraṃ jñānakaraṇaṃ dravyamiti 
kiṃ punarasya sādhanam  
nanuktaṃ yugapajjñānānutpattirmanaso liṅgamiti 
uktaṃ nāma tathāpi kathaṃ tattvāntarasiddhiḥ 
kalpayitvāpi hi tat yugapatsmaraṇānutpattyupapattaye 'vaśyāśrayaṇīyameva nimittāntaram 
santi hi yugapadasya smartṛrnānārthānubhavabhāvitāḥ saṃskārāḥ 
atha ca na sarve smaryante 
kiñcideva kadācit smaryate 
saṃskāronmeṣahetūpanipātakramāttathātvamiti cet
evamapi praṇidhānamātrodbodhanīyasaṃskārasya smṛtiyaugapadyamāpadyeta 
yāvadanubhūtasakalaviṣayasusmūrṣayā sarvataḥ pratyāhṛtacetasaḥ sādhāraṇyena praṇidadhayo 'pi na sarva evārthāḥ smṛtimadhirohanti 
yadi tu śubhāśubharūpatayā smaraṇānāmadṛṣṭavaśāvdyavasthā
kramajñānasvābhāvyādvā
ātmanaḥ  tathā sati bahirindriyeṣu ca yathā
yathaṃ svaviṣayasaṃprayukteṣu tathaiva yugapajjñānānutpattirupapadyata iti kṛtamindriyāntareṇa 
syānmatam kādācitkasya sukhāderātmasamavāyino bāhyaviṣayādṛṣṭādinimittakāraṇasyāsamavāyikāraṇena bhāvyam 
taccātmamanaḥ sannikarṣa iti manodravyasiddhiriti 
tadasat 
sukhaduḥkhādipūrvakālajanmano 'bhimatānabhimataviṣayasaṃparkajajñānasyā'tmasamavāyina evāsamavāyikāraṇatvāt 
tasya ca viṣayasaṃprayuktendriyasaṃprayoga evā'tmasamaveto 'samavāyikāraṇam 
taddheturapīndriyavyāpāraḥ prayatnamadṛṣṭaṃ cā'tmasamavetamapekṣamāṇādātmendriyasānnikarṣādasamavāyikāraṇāt 
prayatnasya tu svapūrvakṣaṇavarti kartavyatājñānam 
prayatna eva tvadṛṣṭasyāpīti nātmaviśeṣaguṇānāṃ buddhisukhaduḥkhecchādīnāmasamavāyikāraṇasāpekṣatayāpi dravyāntaraparikalpanaṃ nyāyyam 
yattunityadravyaviśeṣaguṇasya dravyāntarasaṃyoga evāsamavāyikāraṇam
pārthivaparamāṇuṣvagnisaṃyogādasamavāyikāraṇādrūpotpatteriti
tadapi sthavīyaḥ 
pārthivaparamāṇuṣu rūpādayo dahanasaṃyogāditi kṛto 'vagatam  
kāryadravye tathā darśanāditi cet
iha vā tahri kiṃ na dṛśyate iṣṭāniṣṭaprāptyavagamānantaraṃ sukhādirjāyata iti 
dṛṣṭakāraṇavyabhicāre hi kāraṇāntarānumānāvasaraḥ 
na cehāsti vyabhicāraḥ 
ataḥ prasiddhakāraṇabhāveṣveva yatra kāryasamavāyaḥ tat samavāyikāraṇam
yattu tatpratyāsannaṃ tadasamavāyi
yadanyat tannimittimiti vyavasthāśrayaṇamucitam 
na tvanapekṣitāprasiddhadravyāntarasaṃyogābhyupagamena tasyāsamavāyikāraṇatvāśrayaṇam 
kāraṇāntarānupalabdheḥ
dṛṣṭānusārāccāṇugatarūpādau tathābhyupagamaḥ 
iha tu tadviparyayaḥ pradārśita eva 
evamapi vyāptibalena yadi dravyāntarasaṃyogo 'numātavyaḥ
sa tarhi sparśavaddravyasamaveto bhautika eva copalabdha iti prasiddhadehādisaṃyoga evānumānaparyavasānānna navama
dravyasiddhiḥ 
athocyetabhautikatve hi manasaḥ pṛthivyādyanyatamatvena bhavitavyam 
taccānumānāntarairvyatirekamāpādayadbhiḥ pratyāsiddham 
tathā hina pārthivaṃ manaḥ rasāvagamanimittendriyatvādrasanāvat 
na pāthasīyam
gandhagrahaṇanimittondriyatvāk ghrāṇavat 
evamataijasatvādyapi tattadindriyāgocaragrahaṇanimittatayā śakyādhyavasānamityabhautikatvaṃ manasa iti 
tadanupapannam 
dharmiviśeṣaviparītasādhanāt 
rasāvagamanimittendriyatvamapārthivatvamiva pāthasīyatvamapi samarthayati 
evaṃ sādhanāntarāṇyapi bhūtāntaravyatikeramivā'mīyabhūtabhāvamāpādayanti 
atha śabdasparśarūparasagandheṣu yadguṇagrāhi yadindriyam
tadeva tadguṇakabhūtārabdham
hanta tarhi tadeva taditarabhūtavyatirekitayāpyavagatamiti na tadavagamakatāmātreṇābhimatavyatirekasiddhiḥ 
api ca śabdādiguṇāvagamasādhāraṇasādhanatayā śarīramiva pāñcabhautikam
ekadvitrādimayaṃ vā itarabhūtasaṃsṛṣṭamastu manaḥ 
yathā'mnāyate annamayaṃ hi somya mana iti 
tanna tatprakṛtitvapratipādanaparam
apitu tadadhīnavṛttitāmātrapradarśanārtham āpomayaḥ prāṇaḥ ityādivat 
ata evāpavargadaśāyāmapi mano 'nuvṛttiḥ 
darśitaṃ hi tatraivāṣṭame manasaitān kāmān paśyan ramate mano 'sya daivaṃ cakṣuriti 
tathā parasyāśca devatāyāḥ so 'nyaṃ kāmaṃ manasā dhyāyīteti mahopaniṣadi 
manasaiva jagatsṛṣṭimiti ca purāṇe 
ucyatesatyamevam 
dravyāntaraparikalpanāto varamevaṃ vā'śrayaṇamityuktam 
paramārthatastu na bhautikam
nāpi navamaṃ dravyam 
kva tarhīdānīṃ manaḥśabdaḥ 
buddhāveva 
ata eva hi buddhimān manasvīti vyapadiśyate 
manaso 'vasthābhaidāśca drāgevāparokṣyante kṣubhitaṃ me manaḥ
prasannaṃ me mana iti 
evaṃ ca manasaḥ karaṇatayā vyapadeśo buddhyahaṅkārayoriva vṛttibhedapradarśanaparaḥ pūrveṣāmiti 
ucyateyadi buddhireva manaḥ 
yadi vā dravyāntaram
ubhayadhāpi tasya na cetanatvamiti kimanenāpratijñātasvarūpavimarśena 
iti prāsaṅgikamanastattvavimarśaprakaraṇam
astu tarhi prāṇa evā'tmā
tathā sati tadanvayini śarīre sātmakatvapratītiḥ
tadvirahiṇi nirātmakatvapratītiścopapadyeyātām 
dehādutkrāntirlokāntaragamanaṃ dehāntarasañcāraścopapadyantetarām
gatvarasvābhāvyāt prāṇasya 
itarathā paramamahato mahataśca sparśavirahiṇaḥ parispandānupapatterutkrāntigatyāgatiśrutayo bhāktāḥ syuḥ 
iti prāṇātmatvapūrvapakṣaprakaraṇam
idamapyasat
vāyutvādeva bāhyavāyuvat prāṇasya caitanyānupapatteḥ 
vṛttihīne 'pyātmani suṣuptau prāṇasya vṛttimattvācca 
tadvṛttyā hi suptasyāpi saptadhātubhāvenāśitapītadravyapariṇāmaḥ 
śvāsapraśvāsau ca 
tanutaratejobannānuviddhaḥ kauṣṭhyamāruto hi prāṇaḥ 
sa ca kaṇṭhamukhanāsābhyantare bahiśca recitaḥ tvacā spṛśyamāno ghaṭādiriva sphuṭamanātmatayā cakāsti 
atraiva sādhye sādhanāntarāṇi cāha utpattimattvā dityādikārikādvayena 
pārārthyaṃ bhrotrkrantarārthatvam 
tacca saṅghātatvāt 
bhūtatvambahirindriyagrāhyaviśeṣaguṇavattvam 
etairhetubhiḥ śarīre cetanabhinnatvaṃ sādhyam 
nyāyyaiḥpratijñādyavayavapañcakātmakanyāyapratipādyarūpapañcakopapanneḥ 
varṣmaṇaḥ śarīrasya 
citiḥ jñānam 
samarthitametāvatā dehasyānātmatvaṃ pratyakṣānumānābhyām 
etadvādhitatvamāha dehe ātmatvaṃ sādhayatāṃ kevalavyatikeriṇām evam iti 
anvayamukhena anvayavyāptyā 
apahṛtaviṣayatayābādhitasādhyakatayā
upasthāpayituṃvyavasthāpayitum 
athendriyātmavādamupakṣipati santu tarhī ti 
dehātmatvapakṣoktāni dūṣaṇāni
nātra pakṣe prasajyanta ityāha na ca tānī tyādivākyadvayena 
bādhakābhāvamuktvā sādhakamapyāha pakṣe 'tra tavdyāpāre ti 
jñānamindriyadharmaḥ
indriyavyāpāraphalatvāt
yavdyāpāraphalaṃ yat tattanniṣṭham
yathā snānādhyayanādivyāpāraphalaṃ śaucākṣararāśigrahaṇādi snātradhyetṛsamavetamiti prayogo bodhyaḥ 
indriyasya vyāpāraḥ arthasannikarṣārthendriyapravṛttiḥ
arthenendriyasya sannikarṣa eva vā 
hetau dravyabhinnabhāvatve satīti viśeṣaṇaṃ deyam 
tena ghaṭataddhvaṃsānukūlavyāpāravato daṇḍāderghaṭavattvādyabhāve 'pi na kṣatiḥ 
indriyātmatve 'numānamuktvā'ptavākyamapi saṃvādarūpaṃ nirdiśati ata eve ti 
indriyāṇāmātmatvaṃ nirasyati tanne ti 
vikalpāsahatvaṃ nāma vikalpadharmiṇaḥ saṃbhāvitayāvatkoṭivikalpena vikalpitayāvatkoṭyanyatamakoṭisaṃbandhasyāpyanarhasvarūpatvam 
kṣodakṣamatvābhāva iti yāvat 
pratyakṣabādhābhāve 'pi yauktikabādho 'stīndriyātmatva iti hārdam 
 pratyekendriyacaitanyapakṣe nānāsvāmika iva grāma ekasminneva dehe nānācetanādhiṣṭānānnityakalahādi prasajyate iti dūṣaṇaṃ hṛdi nādhāya dūṣaṇāntaramāha  
indriyāntare ti  
indriyasaṅghātātmatvapakṣe 'pīdaṃ sādhāraṇam 
tadāha ata eve ti 
ata eva  niruktapratisandhānānupapattereva 
tāmevopapādayati nahī ti 
indriyasaṅghāto nānubhavitā
nāpyanusmartā 
tathā hi  saṅghāto yadi saṃyogo bahutvasaṅkhyā vā
tarhi guṇatvādeva na jñātṛtvasaṃbhavaḥ 
yadi saṃyuktānāṃ bahūnāmeva saṅghātatvena vivakṣā
tadāpi na bahūnāmindriyāṇāṃ cākṣuṣāśrayatā spārśanāśrayatā vā 
tathā ca draṣṭuḥ spraṣṭuścānyānyatvāduktapratisandhānānupapattireveti bhāvaḥ 
indriyasaṅghātasyā'tmatve doṣāntaramāha ekendriye ti 
saṅghātasya tāvataiva vinaṣṭatvānnirātmakatvena dehasya maraṇaprasaktiriti bhāvaḥ 
pratyekasaṅghātapakṣadvayasādhāraṇaṃ doṣāntaramāha indriye ti 
draṣṭuścakṣuṣo vināśe mayedaṃ dṛṣṭamiti smṛteranupapattiḥ 
vidyamānasyādraṣṭṛtvāt 
anyadṛṣṭasyānyena smṛtyayogāditi bhāvaḥ 
indriyacaitanye
bādhakānyuktāni 
atha tatsādhakamanumānaṃ dūṣayati na ca tavyadyāpāre ti 
pāpāderityādipadena dvaidhībhāvo 'pi grāhyaḥ 
tayośchettṛcchaidyagatatayā śastre 'samavetatvāvdyabhicāra iti bhāvaḥ 
atra vipakṣe bādhakavirahādaprayojakatvamapi bodhyam 
atha satyatapaso vacanaṃ karaṇe kartṛtvopacāreṇa pravṛttamanyaparaṃ nendriyacaitanye pramāṇamityāha anyathā ce ti 
svāśramapraviṣṭavanamṛgānveṣaṇapravṛttavyādhakṛtapraśrottararūpaṃ satyatapaso vacanam draṣṭuścakṣuṣo nāsti jihvā ityādi 
etasminnarthe śloko 'yamanugṛhīto 'smadgurucaraṇaiḥ yā paśyati na sā brūte sā na paśyati 
dṛṣṭirvakti kathaṃ vyādha vāṇī vā vīkṣate katham 
iti 
anena praṣṭā vyādha iti gamyate 
akathane 'śanāyāpīḍitasya vyādhasya maraṇaprasaṅgaṃ
kathane ca śaraṇāgataparityāganibandhanaṃ mahatpāpaṃ paryālocya evaṃ
vaktoktiḥ kṛtā maharṣiṇeti bodhyam 
atha mana ātmatvapakṣamupakṣipati astu tarhī ti 
tadvī ti 
mano hi pradhānāṃ sarvendriyaprerakaṃ ca gamyate pramāṇato
vyavahliyate ca tathetyarthaḥ 
indriyātmatvapakṣoktānāṃ smṛtipratisandhānānupapattinānātmaprasaṅgādidoṣāṇāṃ nātra pakṣe prasaṅga ityāha upapadyate ce tyādivākyadvayena 
manasa ātmatvaṃ dūṣayati tadapi ne ti 
karaṇatvā diti sarvatra jñāne karaṇatvānmanaso na tatra kartṛtvamāśrayatvaṃ saṃbhavati 
mano hi na pratyakṣaviṣayaḥ 
kintu yugapajjñānānutpattiliṅgena sakalajñāne karaṇaviśeṣatayānumīyate 
tasya ca na jñātṛtvaṃ cakṣurāderiva saṃbhavatīti bhāvaḥ 
etadevopapādayati bāhyendriyeṣvi ti 
yatsāhāyakavirahātyatsahakāravirahāt 
sahāyasya karmasāhāyakam
yatsannikarṣavirahāditi yāvat 
tattadarthagrāhakendriyasyeti śeṣaḥ 
evaṃ bāhyārtheṣu yugapajjñānānāmanutpattiliṅgena sarvendriyasahakāritvenāṇubhūtasya
manasaḥ karaṇaviśeṣasyānumānamuktvā āntarasukhādisākṣātkāreṣu karaṇatayāpi manaso
'numānamāha tathā sukhādī ti 
nanu karaṇatayānumitasyaiva manaso jñānādau kartṛtvamapyastu lāghavā
diti cettatrāha tadevam iti 
karaṇasya kartṛtvaṃ na saṃbhavati 
karaṇatvakartṛtvayorvirodhāt svātantryapāratantryalakṣaṇayoriti bhāvaḥ 
kartṛtvakaraṇatvasvarūpabhedaṃ vivṛṇoti svātantrye tyādinā 
kartṛtvaṃ nāma svecchādhīnasvapravṛttikatvarūpasvātantryaniyataṃ svecchayaiva sādhyasiddhyaupayikasāmagrīsaṃpādanasāmarthyam 
karaṇatvaṃ ca parecchāprayātnādhīnasvavyāpṛtīkatvalakṣaṇapāratantryaniyataṃ parasya ripsitakriyāniṣpattau prakṛṣṭopakārakatvalakṣaṇam 
na caitayorekatra samāveśaḥ saṃbhavatīti bhāvaḥ 
yadyapi cetanasyaikatra kartṛtvaṃ karaṇatvaṃ ca saṃbhavennāmā'kārabhedataḥ 
 athāpi manasaścaitanye dṛḍhatarapramāṇābhāvāt lokasiddhavyāptyā ca cakṣurādivatparasya cetanasya sukhādyanubhavakaraṇatayaiva siddherna manaso  
jñātṛtvam  
vastutastu atyantātīndriyeṣvartheṣu śāstrameva pramāṇam 
tataśca mano vijñānamayasya jīvasyopakaraṇatayaiva siddhyatīti hārdam 
nanu rūpasukhādibāhyāntarapadārthānubhaveṣu mana eva kartṛ 
āntarasukhādyanubhave karaṇaṃ tvāntaramanyatkalpyata iti śaṅkate atha tadapi ti 
pariharati tathā satī tī 
evaṃ sati asmadiṣṭasya jñātaryantaḥ karaṇabhedasya na kāpyanupapattiḥ 
saṃjñā tu aicchikīti nārthe vivāda ityarthaḥ 
jñāturātmano manaḥsaṃjñāyāṃ vyavahāravirodhamāha kintu iti 
mana iti nātmano vyavahāro laukikānāṃ vaidikānāṃ ca 
ato manaḥsaṃjñā'tmani vyavahāravisaṃvādādapārtheti bhāvaḥ 
athātra paramācāryo 'yaṃ vimarśakabhūmikāmāsthitaḥ prasaṅgāt manasastattvavicāraṃ prakramate āhe ti 
kaścidvimarśaka ityādiḥ 
vimarśaścāyaṃ tārkikābhimatānāṃ manaḥsādhakayuktīnāṃ kṣodakṣamatvābhāvapradarśanārthaḥ 
kimidam iti 
kimiti svarūpapraśnaḥ 
kiṃpunariti pramāṇapraśnaḥ 
manasi pramāṇamākṣipati uktaṃ nāme tyādinā 
yugapajjñānānutpattiliṅgena dravyāntaramāntaraṃ karaṇaṃ na siddhyati 
adṛṣṭādisahakāraviraheṇaiva yugapajjñānānutpattyupapatteriti bhāvaḥ 
yugapatsmaraṇānāmanutpattaye 'dṛṣṭasahakāraviraho 'vaśyameva śaraṇīkaraṇīyaḥ svīkṛte 'pyāntarakaraṇa ityāha
kalpayitvāpī ti 
nānārthānubhavabhāvitāḥnānārthānubhavajanitāḥ 
saṃskāre ti 
saṃskārasyonmeṣaheturudbodhakaḥ 
saṃskārodbodhakasamavadhānakramāt smṛtīnāmayaugapadyam 
udbuddhasaṃskārasyaiva smṛtihetutvāt 
udbodhasya kramabhāvitvācceti bhāvaḥ 
evamapī ti 
praṇidhānaṃmanaso 'vadhānena cintanam 
 yeṣāmarthasaṃskārāṇāṃ sādhāraṇamudbodhakaṃ praṇidhānaṃ kṛtamanubhūtayāvadarthasmṛtīcchayaikadaiva tadāpi na yāvadarthasmṛtayo yugapat jāyante 
tatsatyapi nānārthasmṛtiṣu dṛṣṭakāraṇe 'dṛṣṭasahakāravirahādeva na smṛtiyaugapadyam
kintu ekasyaivaikadā bhavati smṛtiradṛṣṭasahakārādityeṣitavyamiti bhāvaḥ 
śubhāśubharūpatayāsukhaduḥkhajanakatayā 
nanvevamapi sukhahetvarthānāṃ śubhādṛṣṭabalādyugapatsmaraṇāni syuriti cettatrāha krame ti 
kramikajñānabhāktvalakṣaṇātmasvabhāvabalādadṛṣṭasahakāravirahācca smṛtiyaugapadyasyeva
bāhyārthajñānayaugapadyasyāpi pariharaṇasaṃbhavāt nāṇubhūtaṃ manobāhyendriyasahakāri
karaṇāntaramāntaraṃ kalpanīyamiti samuditāśayaḥ 
manasi pramāṇāntaramupakṣipati syānmatam iti 
atra prayogaḥ sukhādi sāsamavāyihetukaṃ bhāvakāryatvātkāryarūpādivaditi 
asamavāyihetuśca sukhādāvātmamanaḥsaṃyoga eva
anyasyāsaṃbhavāditi hṛdayam 
ātmetyādi bāhyetyādi ca ṣaṣṭhyantaṃ padadvayaṃ bahuvrīhivṛttaṃ sukhāderviśeṣaṇam 
padadvayena ca sukhādāvātmanaḥ samavāyikāraṇatvamadṛṣṭādernimittahetutvaṃ coktam 
etannirasyati tadasa dityādinā 
sukhe ti 
anukūlaviṣayasya pratikūlaviṣayasya ca jñānasyaivātmani niyatapūrvavṛtteḥ sukhe duḥkhe ca kāraṇasya tatrāsamavāyihetutvaṃ yuktam 
na tu ātmamanassaṃseyogasyāprasiddhasya 
tattadviṣayasannikṛṣṭendriyātmasaṃyoga eva ca tattajjñāne 'samavāyikāraṇam 
kṛtisādhyatājñānameva prayatne tathā cikīrṣādvārā 
kāryatājñāne ca smṛtirūpe udbuddhasaṃskāraḥ
anubhavarūpe ca liṅgajñānādi tathā 
saṃskāre cānubhavaḥ tathā 
prayatna evādṛṣṭasyāpyasamavāyihetuḥ 
idamupalakṣaṇam 
icchāṃ prati iṣṭajātīyatvasyeṣṭasādhanatvasya vā
jñānaṃ tathā 
dveṣaṃ prati cāniṣṭatvasya tatsādhanatvasya vā jñānaṃ tathā 
ātmaviśeṣaguṇānāṃ kutrāpyasamavāyihetutvaṃ nāstīti pravādastu na śraddheya iti manuditāśayaḥ 
icchādīnāmityādipadena dveṣaprayatnādṛṣṭasaṃskārāṇāṃ grahaṇam 
atra viṣayendriyasaṃyogahetubhūtasyendriyavyāpārasya prayatnavadātmasaṃyogāsamavāyihetukatvakathanaṃ prasaṅgāt 
kutrāpi jñānādau ātmaviseṣaguṇe mano 'pekṣā nāstīti hārdam 
sādhanāntaraṃ manasi śaṅkate yattu nitye ti 
atra prayogaḥ sukhādirdravyasaṃyogāsamavāyihetukaḥ kāryatve sati nityadravyaviśeṣaguṇatvāt pākajaparamāṇurūpavaditi 
dravyāntarasaṃyogasya sukhādau asamavāyihetutvāsaṃbhavānmanaḥsaṃyogasyaiva tathātvena pariśeṣānmanasaḥ siddhiriti bhāvaḥ 
etaddūṣayati tadapī ti 
sthavīyaḥ sthūlataram 
avimṛśyabhāṣitamiti yāvat 
ayaṃ bhāvaḥ anvayavyatirekasahacāradarśanādeva hi sarvatra kāraṇatvādhyavasāyaḥ 
pārthivāṇurūpādau dahanasaṃyogasya hetutvamapi tato dehāvayavādau rūpādiparāvṛtterddaṣṭatvāddṛṣṭānusārādeva kalpyate 
iha cānukūlajñānādereva sukhādau hetutvaṃ dṛṣṭam 
samavāyikāraṇa ātmani pratyāsannatvāttasyaivāsamavāyihetutvaṃ ca yuktaṃ tatreti nādṛṣṭadravyāntarasaṃyogasya tathātvena kalpanāvasara iti 
dṛṣṭakāraṇe ti 
dṛṣṭahetorabhāve 'pi kāryotpatterdarśane hi kāraṇāntarakalpanāvasaraḥ 
na ca dṛṣṭahetorvyabhicāra ityarthaḥ 
ata iti 
dṛṣṭahetuṣveva tattallakṣaṇayogena samavāyihetutvādi vyavasthāpyam 
jñānādidṛṣṭahetubhinnasyānapekṣitasyāprasiddhasya dravyāntarasaṃyogasya hetutvakalpanāyāṃ tu kḷptatyāgo 'kḷptaparikalpanā ca 
jñānāderasamavāyihetutve bādhakasyānupalabdheḥ tadbhinnatvasyāsamavāyihetulakṣaṇe niveśo 'narthakaśceti bhāvaḥ 
ihe ti
sukhādau tu tadviparyayaḥ kāraṇāntaropalambharūpaṃ dṛṣṭāntato vaiṣamyaṃ prādarśīti yāvat 
etāvatā pūrvoktānumāne 'prayojakatvāvdyāpyatvāsiddhirūktā 
vyāptisvīkāre cārthāntaramityāha evamapī ti
sa tarhī ti 
tarhī sa ityanvayaḥ 
dṛṣṭānte saḥ dravyāntarasaṃyogaḥ bhautikaḥ bhūtārabdhaḥ bhautikapratiyogika
 eva dṛṣṭa iti prakṛte 'pi bhautikadehādipratiyogikātmānuyogikasaṃyoga evānumānaparyavasānānna kāṇādābhimatanavamadravyarūpābhautikamanaḥsiddhipratyāśetyarthaḥ 
sparśavaddravyasamaveta iti nidarśanābhiprāyeṇa 
sparśavannityadravyaviśeṣaguṇaṃ pratyevakāryabhūtaṃ dravyāntarasaṃyogasya hetutvaṃ dṛṣṭānusārātkalpyam 
na tvasparśanityadravyaviśeṣaguṇaṃ pratyapīti vyajyate 'nena 
evaṃ sukhādāvasamavāyihetutvena dravyāntasaṃyogasya sādhanaṃ na saṃbhavatītyuktam 
atha tatsādhanābhyupagame 'pi vivakṣitamabhautikaṃ manastattvāntaraṃ na setsyatīti prapañcayati 
tatra śaṅkā athocyete ti 
pratyāsiddhampratiṣiddham 
pāthasīyaṃjalīyam 
śakyādhyavasānaṃśakyaniścayam 
mano na pārthivaṃ taijasādi vā rasāvagamanimittendriyatvādrasanāvat 
mano na jalīyaṃ gandhagrāhakendriyatvādghrāṇavaditi bhautikatvaniṣedhaḥ 
yugapajjñānānutpattiliṅgenāṇutvena siddherna vibhudravyāntarbhāvaḥ 
ato navamadravyatvasiddhirmanasa ityabhimānaḥ 
pariharati tadanupapanna mityādinā 
dharmī ti 
manasi pakṣe 'bhimato yo viśeṣo 'bhautikatvarūpaḥ
tadviparītasādhakatvāduktahetunāmityarthaḥ 
rasagrāhakendriyatvaṃ jalīyatvaṃ gandhagrāhakendriyatvādi pārthivatvādi ca manasaḥ sādhayediti bhāvaḥ 
atra śaṅkate atha śabde ti 
rūpādiṣu madhye gandhamātragrāhakatvaṃ pārthivatvasādhakam 
evaṃ rasamātragrāhakatvādi ca jalīyatvādeḥ 
tathā ca manasaḥ pārthivatvādisādhakahetorasiddhiriti bhāvaḥ 
atrottaraṃ hanta tarhī ti 
yadbhūtaguṇamātragrāhakaṃ yadindriyaṃ tadeva bhūtāntaravyatiriktatvena saṃpratipannamiti
bhūtāntaraguṇagrāhakatāmātreṇa na tattadbhūtaguṇagrāhakasya manasaḥ tattadbhūtavyatirekasiddhirityarthaḥ 
gandhādyagrāhakatvamevāpārthivādisādhakam 
tacca manaso 'bhautikānumāne pakṣe manasyasiddhamiti bhāvaḥ 
apārthivatvādyanumāne tattadbhūtaguṇāgrāhakatvamupādhiriti coktaṃ bhavati 
evamabhautikatvānumānaṃ pradūṣya manaso bhautikatvānumānamupasthāpayati api ca śabdādī ti 
manaḥ pāñcabhautikaṃ pañcabhūtaguṇāvagamasādhanatvāddeha
vaditi prayogaḥ 
pañcabhūtopādanakatve gauravājjātisāṅkaryabhītyā ca pakṣāntaramāha ekadvī ti 
dehasyevaikabhautikasya bhūtāntaropaṣṭabdhatvādbhūtāntaraguṇopalambhasādhanatvopapattirmanasa iti bhāvaḥ 
asya pārthivatve śrutimapi saṃvādarūpeṇodāharati annamayaṃ hī ti 
śruterānyaparyaṃ śaṅkate tanne ti 
nanu ityādiḥ 
tat niruktaśrutivacanam 
tadadhīne ti 
annarasāpyāyitasyaiva manasaḥ saṅkalpanādivyāpārakṣamatayānnamayatvaṃ śrūyate 'nnarasaparipoṣitatvalakṣaṇam
vāyuviśeṣasya prāṇasyevāmmayatvaṃ jalarasāpyāyitatvāditi bhāvaḥ 
mano 'bhautikatve śrutyarthāpattimapyāha ata eve ti 
yadi bhautikaṃ manaḥ
tarhi muktau nānuvarteta dehādivaditi 
muktau mano 'nuvṛttau śrutimāha tatraive ti 
chāndogya evāṣṭame prapāṭhake 
annamayaṃ hī ti tu ṣaṣṭhe 
muktasya manoyogamuktvā nityamuktasvabhāvasyeśvarasyāpi tatra pramāṇamudāharati tathe ti 
purāṇeśrīvaiṣṇave pañcameṃ'śe 
tanne tyādinoktamākṣepamardhāṅgīkāreṇa pariharati ucyate iti 
satyamityardhāṅgīkāre 
śruterānyaparye 'bhyupagamaḥ 
manaso 'tiriktatattvatve 'nupagamaḥ 
evaṃ vā'śrayaṇambhautikatvāśrayaṇaṃ vā 
vākāro 'nāsthāyām 
ata eva svāśayaṃ prakaṭīkaroti manoviṣaye paramārthatastu ityādinā 
buddhāveve ti 
buddhāveva manaḥśabdo vācakatvena vartata ityarthaḥ 
muktasyeśvarasya ca buddhimattvādeva samanaskatvavācoyuktiḥ 
tayoramanaskatvavacanaṃ tu karmakṛtabuddhivṛttiniṣedhābhiprāyamiti bhāvaḥ 
buddhereva manastve laukikavyavahāramuktvā laukikapratyakṣamapi pradarśayati manasaḥ iti 
manaḥ prasannamityādyadhyakṣaṃ pratyakṣabuddhyālambanameva saṃbhavati
na tvatīndriyamanogocaramiti bhāvaḥ 
buddhiśabdena jñānaṃ vivakṣitam 
nanu buddherjñānasyaiva manastve 'ntaḥkaraṇatvoktistasya kathaṃ saṅgacchata ityatrāha evaṃ ce ti 
viṣayasmṛtyādihetubhūtavyāpāravattvapradarśanārthaṃ buddherantaḥkaraṇatvavyapadeśaḥ
adhyavasāyādihetuvyāpāravattvapradarśanārthaṃ buddhyādivyapadeśa iva manaso 'tirekavāde 'pīti bhāvaḥ 
atra vimarśakena sukhādisākṣātkārakaraṇatvena manaso 'numānaṃ tārkikābhimataṃ na vimṛṣṭam 
ayamatrāśayaḥ  indriyasauṣṭhavopaghātayoreva sukhaduḥkharūpatvāttayoścātīndriyatvānna tatsākṣātkārakāraṇatayā mano 'numeyam 
yadvā jñānaviśeṣarūpatvāttayorjñānasvayaṃ prakāśatvabalādeva tatpratibhāsopapattiriti 
āhe tyādinā vimarśakenātiriktamanonirāse kṛte siddhāntīsvāśayamāviṣkaroti ucyata ityādinā 
apratijñāte ti 
manaso 'nātmatvameva pratijñātamprakṛtam 
manaḥsvarūpatattvavicārasyāprakṛtatvānnāsmābhiridānīmatiriktamanaḥsādhane pravartyata ityāśayaḥ 
astu vā muktānāmīśvarasya ca mano buddhirūpameva 
baddhānāṃ tu mana āhaṅkārika mantaḥkaraṇaṃ śrutibalādabhyupagantavyameva 
smṛtyādikaraṇatayā ca tadabhyupagamārham 
paraṃ tu tasya na cetanatvaṃ śakyamadhyavasitumiti hārdam 
prāṇātmavādamupakṣipati astu tarhī ti 
prāṇavati dehe jīvatīti
tadrahite ca mṛta iti vyavahārātprāṇa eva jīvanakartṛtvājjīva iti bhāvaḥ 
itarathe ti 
paramamahataḥ
amahataśca
iti padacchedaḥ 
amahattvamaṇutvam 
niḥsparśatvādātmani na kriyā vibhutve 'ṇutve vā saṃbhavatīti bhāvaḥ 
pratikṣipati vādamenam idamapyasa diti 
atra prayogatrayam prāṇo nātmā
suṣuptau vyāpāravattvarūpādātmavaidharmyāt 
prāṇo nātmā
tvācapratyakṣagrāhyatvāddhaṭādivat 
prāṇo nātmā vāyutvāvdyajanapavanavaditi 
tadvṛttyā iti 
prāṇavyāpārasya bhuktapītāhārapariṇāmahetutvam ahaṃ vaiśvānaro bhūtvā prāṇināṃ dehamāsthitaḥ 
prāṇāpānasamāyuktaḥ pacāmyannaṃ caturvidham 
iti gītāsmṛtisiddham 
tanutare ti 
alpatarapṛthivījalatejoṃśottambhito jaṭharagato vāyuviśeṣaḥ prāṇa ityarthaḥ 
kiñcanirasto dehacaitanyapratiṣedhaprakārataḥ 
prāṇātmavādo na pṛthak prayojayati dūṣaṇam 
 avibhutvenāsyā'tmanaḥ sparśavirahiṇo 'pi prayatnādṛṣṭapreraṇānuguṇyena manasa ivotkrāntigatyādayo yujyanta iti na tannirdeśānāmamuravyārthatā 
parimāṇanirūpaṇe 'pyetadbhaviṣyatītyalamadhunā 
iti prāṇātmavādanirāsaprakaraṇam
bhavatu tarhī saṃvidevā'tmā ajaḍatvāt 
jaḍatvapratibaddhaṃ hyanātbhyaṃ ghaṭādiṣu dṛṣṭam 
jaḍatvaṃ ca saṃvido nivartamānaṃ tadapi nivartayati 
ajaḍatvaṃ ca saṃvidaḥ sattayaiva prakāśamānatvāt 
nahisatī saṃviddhaṭādirivāprakāśamānāvatiṣṭhate
yena parāyattasiddhirāsthīyeta 
iti saṃvidātmatvapakṣopasthāpanam
syānmatamjātāyāmapi saṃvidi viṣayamātraṃ prathate 
na khalunīlamidamiti pratiyantaḥ tadaivānīlamanidaṃrūpamapi saṃvedanaṃ pratīmaḥ 
ataḥ svarūpasatyaiva saṃvidā indriyasannikarṣeṇeva viṣayaḥ prakāśyate 
tataśca tadgatāgantukaprakāśātiśayadarśanena paścāt saṃvidanumāsyate iti 
iti saṃvidanumeyatvapakṣeṇa tadajaḍatvākṣepaḥ
tanna  jñānavyatirekiṇor'thadharmasya prakāśasya nipuṇamapi nirīkṣamāṇānāṃ rūpādivadanupalabdheḥ 
ubhayābhyupetasaṃvidaiva sakalavyavahāropapattau ca tatkalpanānupapatteḥ 
vittiveditṛpratibhāsaśūnyāyāṃ ca viṣayavittāvabhyupagamyamānāyāṃ ghaṭastāvadayam
ahaṃ tu jānāmi na veti
na jñāyate iti ca kadācitpratibhāsaḥ syāt 
nacaivamasti 
atītānāgataviṣayagrahaṇasmaraṇeṣu vyāhāravyavahārayorabhāve
bhāve 'pi
tataḥ prāgeva viditatvapratīteḥ nānumānikī tatra viṣayaprakāśa
siddhiḥ natarāṃ tatpūrvikā tatra buddhisiddhiḥ 
tathāhi kenacitpreritaḥ praṇidhāya smṛtvānantarameva prativadati smṛtamadya mayeti  na cāya
meva vyāhārastatra liṅgam
tatpūrvakatvāt
anyonyāśrayaṇāpatteśca 
svavyāhāreṇa svajñānānumānaṃ ka iva nirapatrapaḥ pratijānīta 
iti saṃvidanumeyatvanirāsaḥ
anyaccayatsaṃbandhādarthāntare yo vyavahāraḥ dharmabhedo vā
sa tasminnupalabhyamānastatsvarūpaprayuktaḥ
na tu tatsaṃbandhanibandhanaḥ 
yathā sattāsaṃbandhāt pṛthivyādiṣu sadvyavahāraḥ
rūpasaṃbandhācca cākṣuṣatvaṃ sattāyāṃ rūpe ca 
 evaṃ saṃvitsaṃbandhātpravartamāno ghaṭādiṣu prakāśata iti vyavahāraḥ prakāśamānatvaṃ vā dharmaḥ saṃvidi tu paridṛśyamāno na saṃvitsaṃbandhāpekṣaḥ 
api tu tatsvarūpaprayukta iti svayaṃprakāśatvāt saivā'tmeti 
kiñca yo 'pi saṃvido 'nyaṃ saṃveditāramabhyupagacchati
abhyupagacchatyevāsau saṃvidam 
nahyasatyāmeva saṃvidi saṃvettītyupapadyate 
evaṃ cet ubhayavādisaṃpratipannatayā saiva varaṃ veditrī bhavatu
kimanyena kalpitena 
iti saṃvidaḥ svayamprakāśatvātmatvasādhanam
nanu ahaṃ jānāmīti jñānātiriktastadāśrayabhūto 'yamātmā pratīyate 
satyam  sa tu vikalparūpatayā sākṣātpratyakṣa iti na śakyaḥ saṃśrayitum 
bhedajñānasiddhavatkāreṇa pṛthagvastutayā gṛhītāvyabhicāreṇa sahopalambhaniyamena
aprakāśātmanaśca svabhāvavirodhādeva prakāśāyogāt
prakāśasvābhāvye ca saṃvedanatvamityādinā vā prakāśātmano 'hamityaṃśasya tattvameva durupagamam 
grāhyavikalpapratyuddhāre 'pyeṣa eva prakāraḥ 
 ato vāsanābhidhānasamanantarapratyayasāmarthyādanādyavidyāvaśācca samāropitāvāstavagrāhyagrāhakavikalpollekhinī svayaṃprakāśā saṃvideva paramārthasatī 
saivā'tmeti saugatāḥ prakaṭāḥ pracchannāśca 
yathā'huḥ prakaṭāḥ  avibhāgo 'pi buddhyātmā viparyāsitadarśanaiḥ 
grāhyagrāhakasaṃvittibhedavāniva lakṣyate  iti 
yathā vā pracchannāḥ  śuddhaṃ tattvaṃ prapañcasya na heturanivṛttitaḥ 
jñātṛjñeyavibhāgasya māyaiva jananī tataḥ  iti 
iti saṃvidātmatvapūrvapakṣaprakaraṇam
atrāhakṣaṇabhaṅginī prativiṣayamanyānyā ca saṃviccakāsti 
saiva cedātmā
pūrvedyurdṛṣṭamaparedyurahamidamadarśamiti kathamiva pratyabhijānīyāt  
na ca nīrālambanapratibhābhedamātratayeha samādheyam nirālambanatvapratijñāyāḥ pratyakṣādisaka
lapratītibādhitaviṣayatvāt 
sādhanasya ca sālambanatve tadaviśeṣādaśeṣaśemuṣīṇāṃ tathātvāpatteḥ
nirālambanatve ca sādhanābhāvādeva sādhyāsiddheḥ 
prapañcitaśca pūrvottaramīmāṃsābhāgayornirālambanatvapratiṣedhaḥ 
yathārtharavyātisamarthanena ca śāstra iti na vyāvarṇyate 
ata eva na santānāśrayaṇenāpi pratyabhijñopapādanaṃ sādhīyaḥ 
vijñānakṣaṇavyatiriktasya sthāyino 'nusandhāyinaḥ santānasyābhyupagame svasiddhāntatyāgaḥ
parasiddhāntābhyupagamaśca 
anabhyupagame pratyabhijñānupapattiḥ 
na hyanyenānubhūte 'nyasya pratisandhānasaṃbhavaḥ 
na ca susadṛśatayā bhedāgrahaṇena pradīpādāviva pramātari pratyabhijñābhrāntiḥ 
yujyate hi tatraikasyaiva pūrvāparavyaktidarśinaḥ tulyasaṃsthānatayā vyaktīnāṃ bhedamaviduṣaḥ tathā bhramaḥ 
iha tu saṃvidvyaktayaḥ parasparavārtānabhijñā niranvayavināśinyaśca sugatamata iti na tāsvekatvabhramasyā'śrayatā viṣayatā vā saṃbhavinī 
 na ca susadṛśatve 'pi anyena kṛtamātmakṛtatayānyo 'nusandhātumalamityāgamāpāyisaṃvitsantānāśrayaḥ pratyabhijñānakṣaṇasthāyī cetano 'bhyupagantavyaḥ 
iti kṣaṇikavijñānātmavādanirāsaprakaraṇam
kaścidāhana saṃvidanityā
prāgabhāvādyasiddheḥ 
tadasiddhiśca tasyāḥ svataḥsiddhatvāt 
nahi svataḥsiddhasya prāgabhāvādayaḥ svato 'nyato vā
siddhyanti 
svayaṃ hi svābhāvamavagamayat sadvā asadvā sādhayet 
sattve 'bhāv eva nāstīti kathaṃ sādhayet  
asattvādeva sādhakasya pakṣāntare natarāṃ sādhakatvamiti na svataḥ tāvattatsiddhiḥ 
nāpyanyataḥ 
ananyagocaratvādanu bhūteḥ 
anubhāvyatve ca ghaṭādivadananubhūtitvaprasaṅgāt 
ataḥ sā na jāyate 
janmābhāvādevetare 'pi bhāvavikārāḥ nirākāryāḥ
tatpratibaddhatvātteṣām 
ata eva nānātvamapi saṃvidi pratyuktam 
utpattimattvavyāpakanivṛttyā tadvyāpyabhūtanānātvasyāpi nivṛttisiddheḥ 
nahyajaṃ vibhāgyasti 
cetyatvācca bhedetaretarābhāvādayo na taddharmāḥ rūpādivat 
ato 'syā na meyaḥ kaścidapi dharmo 'sti 
ato nirdhūtanikhilabhedavikalpanirdharmaprakāśamātraikarasā kūṭasthanityā saṃvidevā'tmā paramātmā ca 
yathā'ha  yānubhūtirajāmeyānantātmā  iti 
saiva ca vedāntavākyatātparyabhūmiriti
teṣāṃ bhāṣā 
yathā'ha tadvārtikakāraḥ  parāgarthaprameyeṣu yā phalatvena saṃmatā 
saṃvit saivaiha meyor'tho vedāntoktipramāṇataḥ 
aprāmāṇyaprasaktiśca syādito 'nyārthakalpane 
vedāntānāmatastasmānnānyamarthaṃ prakalpayet  iti 
iti nirviśeṣanityavijñānātmatvamatopapādanaprakaraṇam
tadidamalaukikamavaidikaṃ ca darśanamityātmavidaḥ 
 tathāhisaṃviditi svāśrayaṃ prati sattayaiva kasyacitprakāśanaśīlo jñānāvagatyanubhūtyādipadaparyāyanāmā sakarmakaḥ saṃvediturātmano dharmaḥ  
prasiddhaḥ  
tathaiva hi sarvaprāṇabhṛtpratyātmasiddho 'yamanubhavaḥ 'ahamidaṃ saṃvedmī'ti 
tasyāsyotpattisthitinirodhāśca sukhaduḥkhāderiva pratyakṣāḥ prakāśante 
svāpamadamūrcchādaśāsu ca yogyānupalambhanirākṛtaḥ tatsadbhāvo nābhyupagamamarhati 
yadi hi tāsvapi daśāsu saṃvedanamavartiṣyata
tataḥ prabodhasamaye 'nusamadhāsyata 
na cānusandhīyate 
ata eva hi 'iyantaṃ kālaṃ na kiñcidahamajñāsiṣa'miti prabuddhaḥ pratyavamṛśati 
 yāvadanubhūtapadārthasmaraṇaniyamābhāve 'pi saṃskāravicchedanimittaprāyaṇādiprabalahetuvirahe 'pi nityavadasmaraṇamanubhavābhāvameva sādhayati 
na ca satyapi saṃvitprakāśe viṣayāvacchedavirahādahaṅkāragocarāpāyādvā tatsmṛtyanudayaḥ 
arthāntarābhāvasya tadagrahaṇasya cārthāntaraprakāśaprayuktakāryapratibandhakatvāyogāt 
tritayāvabhāse 'pi yathāsvamavabhāsānāṃ svagocarasmaraṇahetutvāt 
naca pratyabhijñābalalabdhasthemāhamarthaḥ svāpādidaśāsu nidhanamupagata iti śakyo 'bhidhātum 
ata eva hi 'iyantaṃ kālamahasvāpsa'miti prabodhe parāmarśaḥ 
naca nirviṣayā nirāśrayā vā saṃvinnāma kācit saṃbhavati
atyantānupalabdheḥ 
saṃbandhiśabdāśca saṃvidanubhūtijñānaprakāśādiśabdā iti śabdārthavidaḥ
 na hyakarmakasya jānātyāderakartṛkasya vā prayogo loke vede vā 
yattu svataḥsiddhasya sattve tadvirodhādeva prāgabhāvādeḥ tadānīmavasthānāsaṃbhavānna tataḥ siddhiriti
tadatisthavīyaḥ 
nahi saṃvidāsvakālavartina evārthāḥ siddhyantītyasti niyamaḥ 
atītānāgatayorasaṃvedyatvaprasaṅgāt 
atha saṃvitprāgabhāvādeḥ siddhyataḥ tatsamakālatayā bhavitavyamiti
kimevaṃ kvaciddṛṣṭam  hantaivaṃ
sati tatsiddherna prāgabhāvādyasiddhiḥ 
tatprāgabhāvaḥ tatsamakāla ityunmattavacaḥ 
aindriyikapratyakṣasvabhāvo hyayaṃ svasamakālapadārthaprakāśakatvaṃ nāma 
na jñānamātrasya
pramāṇamātrasya vā 
etena tadapi parākṛtam  mānaṃ svayaṃprakāśatvātsvataḥsaccetsadāstyataḥ 
tanmeyaṃ ca sadāstyeva mānaṃ meyayugeva hi  
iti 
nahi mānasya svasattākāler'thāvinābhāvo meyayogaḥ 
kintu yaddeśakālādimattayā meyamavabhāsate tādṛśatadrūpamithyātvavirodhitvam 
ata eva 'smṛtirnabāhyaviṣayā
naṣṭe 'pyarthe smṛtidarśanā'dityapi pralāpaḥ 
atha saṃvitprāgabhāvāderavartamānatayā na pratyakṣatvam 
liṅgādyabhāvācca na pramāṇāntarataḥ siddhiriti 
yadyevam akāraṇaṃ tarhi svataḥsiddhatvaṃ prāga
bhāvādyasiddheḥ 
pramāṇābhāva eva hīdānīṃ vācyaḥ 
na ca tadabhāvaḥ śakyo 'bhidhātumityuktameva 
yogyānupalabdhyaivābhāvasya samarthitatvāt 
apica pratyakṣasaṃvit svasattākāle svaviṣayasya sadbhāvaṃ sādhayantī yattasya na sarvadā sattāṃ sādhayati
tadavasīyate ahamidānīmevāsmi nānyadeti kālaviśeṣāvacchinnaiva sā cakāstīti 
itarathā ghaṭāderapi nityatvaprasaṅgāt 
evamanumānādisaṃvido 'pi 
naca pratyakṣānumānādibhedaśūnyā nirviṣayā nirāśrayā dhīḥ saṃbhavatītyuktameva 
na cānyāviṣayatvāt saṃvido 'nyataḥ tatprāgabhāvādyasiddhiḥ 
ajñāsiṣamiti prāktanasaṃvido 'dyatanadhiyā viṣayīkriyamāṇatvāt 
pratikūlānuviṣayaniyatahānopādānādiliṅgāvagamyatvācca parasaṃvidaḥ 
tadanabhyupagame ca śabdārthagrahaṇāsaṃbhavena vaidikalaukika samastavyavahārābhāvaprasaṅgaḥ 
gurūpasarpaṇādyanupapattiśca 
jñānavattvena tasyāpratīteḥ 
na cānyaviṣayatve 'nanubhūtitvam 
svāśrayasya svasattayaiva prakāśamānatvaṃ
svaviṣayasādhanatvaṃ vā hyanubhūtitvam 
te ca saṃvidantara viṣayabhāve 'pi svānubhavasiddhe na bhraśyata iti kathamananubhūtitva prasaṅgaḥ 
ghaṭādestu tathāsvābhāvyābhāvādevānanubhūtitvaṃ
nānubhāvyatvāt 
api cānanubhāvyatve 'pi samānaḥ tatprasaṅgaḥ
gaganakusumavat 
na cātmano 'nubhūtitvam
anubhavitṛtvāt 
nāpyasāvananubhāvyaḥ
anubhavasyeva svataḥsiddhyato 'pyasya svaparasaṃvedyatvābhyupagamāt 
vedyatve 'nātmatvāpādanamavedyatve 'pi samānaṃ pūrvavat 
yadi tu gaganakusumasyāsattvamevānātmatvānanubhūtitvaprayojakamāsthīyeta
āsthīyatāṃ tarhī ghaṭāderapi asaṃvidāśrayatvājñānāvirodhitvayoreva tatprayojakatvam 
atha te api viṣayatve syātāmiti cet
aviṣayatve 'pi tathaivetyalamapratiṣṭhitakṛtarkāpahasanena 
yadapi jananavirahādanubhūtervikārāntaranirasanam
vyabhicarati tadapi prāgabhāve 
janmābhāve 'pi tasya vināśadarśanāt 
bhāvaviśeṣaṇopādāne 'pi bhavadabhimatāvidyayānaikāntyam 
sā hyanādirapi vividhavikāravatī vināśavatī ca tattvajñānodayāt 
aparamārthāstadvikārāḥ santīti cet
paramārthāśca te kiṃ vikārāḥ santi
 janmavanto vā paramārthāḥ
yena pāramārthyena viśeṣaṇaṃ sādhyasya sādhanasya vār'thavattāmaśnuvīta 
tathāca sati sādhu samarthitaṃ tarkakuśalenetyamanena 
yadapi nahyajaṃ vibhāgyastīti
tadapi na
ajasyaivātmano dehendriyādibhyo vibhāgasya samarthitatvāt 
anāditvenābhyupagatasyājñānasyā'tmano vyatiriktatayāvaśyāśrayaṇīyatvāt 
aparamārthaḥ sa vibhāga iti cet
paramārthabhedaḥ kiṃ janmapratibaddhaḥ kvaciddṛṣṭaḥ
nirbādhapratītisiddhaśca dṛgdṛśyabhedaḥ paramārtha evetyanantaramevopapādayiṣyāmaḥ 
yadapi nāsyā meyo dharmo 'pyasti
cetyānāṃ na ciddharmatvamiti ca
tadapi śāstrānumānādipramāṇasiddhaiḥ svayaṃprakāśatvanityatvādidharmaiḥ svayamabhyupagatairanaikāntikam 
na ca te citimātramiti vācyam
tatsiddhāvapi teṣu
vimatidarśanāt 
abhyupagamyaiva hi saṃvidaṃ tadanumeyatvakṣaṇikatvādi pratijānate vādinaḥ 
svarūpabhedācca 
svāśrayaṃ prati sattayaiva kasyacit prakāśanaṃ hi saṃvedanam 
svayaṃprakāśatā tu sattayaivā'tmane prakāśamānatā 
prakāśaśca cidacidaśeṣapadārthasādhāraṇo dharma iti saṃvitsiddhāveva sādhitam 
tadanabhyupagame tu vyavahārānuguṇyavacanaḥ prakāśaśabdaḥ 
nityatā tu sarvakālavartamānatā 
ekasaṅkhyāvaccheda ekatvamiti 
naca jaḍatvakāladeśanānātvādyavaccheda śūnyatārūpatvātteṣāṃ na yathoktadoṣa iti yuktam 
tathābhūtairapi taiḥ citidharmabhūtairanaikāntyasyāparihāryatvāt 
saṃvidi ca niṣedhyatvābhimataja
ḍatvānityatvanānātvādivirūddhavividhadharmābhāve niṣedhoktiruktimātrameva 
cetyaṃ cājñānamātmani dṛṣṭamiṣṭaṃ ca bhavatām 
api cāsyā iti ṣaṣṭhyānubhūteḥ saṃbandhamabhidhāya nirdharmatvaṃ pratijñāyamānaṃ vandhyātvamiva jananyā viruddhārthamāpadyeta 
prāṇātmavāde dehātmavādadūṣaṇajātamatidiśannāha nirasta iti 
anirasto 'dūṣito hi pratipakṣitayāvasthitaḥ prāṇātmavādaḥ nirāsakayuktayantarāpādana prayojakībhāvamāpadyeta 
na tu dehātmavādadūṣaṇaireva dūṣito 'satprāya iti bhāvaḥ 
ātmano gatyanupapattiṃ pariharati avibhutvene ti 
vibhutve gatirnopapadyeteti yuktam 
aṇutve tu manasa iva niḥsparśasyāpi gatirātmana upapadyata eva 
na ca sparśasya gatau hetutvaṃ prayatnādṛṣṭādipreraṇamantareti bhāvaḥ 
parimāṇe ti 
etadātmano gatimattvamātmanaḥ parimāṇanirūpaṇaprakaraṇe 'pi nirūpitaṃ bhaviṣyatīti adhunaitāvatā gatimattvavarṇanenālamityarthaḥ 
alamamuneti pāṭhāntaram 
atra saṃvidātmavādī samuttiṣṭhate bhavatu tarhī ti 
saṃvidātmā
ajaḍatvāditi prayogaḥ 
vyatirekavyāptimāha jaḍatve ti 
pratibaddhaṃvyāpyam 
anātmyamanātmatvam 
ātmano bhāva ātmyaṃ tasyābhāva iti vyutpatteḥ 
vyatirekopanayanigamane āha jaḍatvaṃ ce ti 
tadapianātmyamapi 
vyāpakanivṛttervyāpyanivṛttyākṣepakatvāt vyāpaka jaḍatvanivṛttyā vyāpyānātmyanivṛttiḥ siddhyatīti bhāvaḥ 
ajaḍatvahetorasiddhiṃ pariharati ajaḍatvaṃ ce ti 
svasattāmātrataḥ prakāśamānatvāt parāyattaprakāśatvalakṣaṇajaḍatvābhāva iti bhāvaḥ 
nahī ti 
parāyattasiddhiḥparādhīnaprakāśā 
jaḍeti yāvat 
atra saṃvidanumeyatvavādināṃ bhāṭṭānāṃ matamanuvadati syānmatam iti 
viṣayamātram iti 
na hi nīlo 'yaṃ ghaṭa iti jñāne jñānasya viṣayatvaṃ saṃbhavati paṭāderiveti bhāvaḥ 
nanu ghaṭamahaṃ jānāmīti jñānaprakāśastarhi katham  tatrāha
tataśce ti  tataḥ paścāccetyanvayaḥ 
castvarthe 
ayaṃ bhāvaḥ jñānādviṣaye jñātatā nāma dharmo jāyate 
sa eva prakāśa ityucyate 
sa eva jñānakṛtor'thasyātiśayo nāma 
sa ca pratyakṣo jñātuḥ 
tena cārthaprakāśarūpaliṅgenātmani taddhetuṃ jñānamanuminoti 
ānumānikajñānālambanaśca ghaṭamahaṃ jānāmīti niruktapratyayaḥ 
anumānaprakāraśca iyaṃ ghaṭatvaprakārakajñātatā ghaṭatvaprakārakajñānajanyā tathā vidhajñātatātvāditi 
taddharmaprakārakajñānajñātatayoḥ
kāryakāraṇabhāvācca vyāptisiddhiḥ 
etadbhāṭṭamataṃ pratikṣipati tanne ti 
jñāne ti 
jñānaviṣayatā hi jñātatā 
tadviṣayatayār'thasaṃbaddhajñānavyatiriktatayā viṣayadharmasyātiśayaviśeṣasyāsiddhiḥ 
mama ghaṭajñānaṃ jātam
jñāto mayā ghaṭa iti pratītyordharmidharmabhāvavyatyāsamantarār'thabhedasyānānubhāvikatvāditi bhāvaḥ 
pratyakṣāsiddhimuktvā jñātatārūpātiriktaprakāśe kalpanāsiddhimāha ubhaye ti 
jñānaviṣayatayaivārthe jñātavyavahāropapattestadanupapattilakṣaṇaṃ jñātatāyāmatiriktāyāṃ kalpakamasiddhamiti bhāvaḥ 
arthajñāneṣu jñānasya jñāturahamarthasyātmanaśca niyataṃ bhānamiti prābhākaraprakriyayā samarthayati vittī ti 
jñānajñātranavagāhinyāṃ jñeyapratītāvupagatāyāṃ jāte 'pi ghaṭajñāne 'haṃ tajjñānavān na veti saṃśayaḥ
tajjñānābhāvavānahamityādiviparītaniścayaśca kadācidbhavet
svasya jñānavattvenāpratibhāsāt 
tantritayaviṣayakatvaṃ jñānasyaṣitavyamiti bhāvaḥ 
 tathāca svaprakāśatvasiddherjñānasya tata eva viṣayavyavahāravat jñātatāvyavahāro 'pi ghaṭata iti nārthāntarajñātatākalpanāvasara iti hārdam 
athātītānāgateṣvartheṣu jñātatāyā utpattyasaṃbhavāttatra jñānenaiva jñātatāpratītirupapādyā
samaiva ceyaṃ rītiḥ pratyakṣe 'pītyāśayenā'ha atīte ti 
atra grahaṇamanumānādilakṣaṇam 
vyāhāraḥśabdo vyavahāraḥ
vyavahāraḥ kāyikohānopādānādiḥ 
ubhau viditatvapratītimūlāvatra grāhyau 
 viditapratītimūlayostayoḥ sadbhāve 'sadbhāve vā viditatvavyavahārātpūrvameva viditatvapratītestanmūlabhūtāyā udaya iti na tatra vyāhāraliṅgena  
viditatvamanumāya tato vedanānumā 
nam  kintu svayaṃprakāśavedanabalādeva viditatvapratītiḥ atha ca tanmūlavyavahāra iti bhāvaḥ 
ānumānikī tatra
viṣayasiddhi riti kvacitpāṭhe 'yamarthaḥviṣayasya siddhiḥ prakāśarūpānumānapramāṇapratipanneti 
viṣayaprakāśasiddhi riti pāṭhe tu anumānapramāṇajanitā viṣayaprakāśānumitirityarthaḥ 
vyavahārātpūrvameva jñātatvapratītiṃ smṛtisthale udāharati kenaci diti 
smaraṇenaivārthasya smṛtatvamavabuddhya vyāharati smṛtamadya maye ti 
yadi laiṅgikī smṛtatvapratītiḥ
tarhyanenaiva vyāhāreṇa liṅgena svasyārthe smṛtatvapratītirānumānikīti vācyam 
tatra cānyonyāśrayaṇaṃ prasajyate 
smṛtatvapratītyā tadvyavahāraḥ
tenaiva ca sā svasyeti 
tathā ca jñānasvaprakāśatvanibandhanaiva jñātatvapratītireṣṭavyeti bhāvaḥ 
svavyāhāreṇaive ti 
nirapatrapa iva ka ityanvayaḥ 
nirapatrapaḥnirlajjaḥ 
svavyāhāreṇaahaṃ
jānāmīti svaniṣṭhajñānavyavahāreṇa
svajñānānumānamsvaniṣṭhajñānapratītiṃ laiṅgikīm 
vyavahāre vyavahartavyajñānasya hetutvāt svakīyajñānavyavahāreṇaiva svasya svakīyajñānānumānamiti pratijñānupapannātyantamiti yāvat 
parakīyena parātmano jñānavyavahāreṇa tadanyasya parātmaniṣṭhajñānānumānasaṃbhavāt svavyāhāreṇa svajñānānumānam iti nirdiṣṭam 
evaṃ jñātatāyā asiddhiḥ
jñāta iti pratītivyavahārayoḥ svaprakāśajñānata evopapatteḥ 
jñānasya svaprakāśatvaṃ cajāte jñāne svātmani jñānasaṃśayajñānābhāvaniścayānudayabalāt niśceyamiti varṇitam 
 idānīmabhyupagamyāpi viṣayaniṣṭhaṃ dharmāntaraṃ prakāśaṃ tadavaṣṭambhenaiva jñānasya svayaṃprakāśatvaṃ samarthayati prakāśānumeyajñānavādanirāsārtham  
anyaśce tyādinā  
atra prayogadvayamanubhūtirananyādhīnataddharmā svasaṃbandhādarthāntare taddharmahetutvāt yathā rūpam
taddhi svasaṃbandhāddhāṭādau cākṣuṣatve hetuḥ svasmin rūpāntarānapekṣataddharmavat
anubhūtiḥ ananyādhīnasvavyavahārā svasaṃbandhādarthāntare vyavahārahetutvāt 
yathā sattā 
sā hi svasaṃbandhāddhaṭādau saditi vyavahārahetuḥ svīyasadvyavahāre sattāntarā
napekṣā iti 
ādyaḥ prayogo 'tra jñātatārūpaṃ dharmāntaramabhyupetya
dvitīyastu tadanupagamena 
hetusādhyaniṣkarṣaḥ śrutaprakāśikādito 'nusandheyaḥ 
anena jñānaniṣṭhaprakāśasya jñānāntarānapekṣatvasiddhyā jñānasya svayaṃprakāśatvopapattiḥ 
tathā ca tasyaivātmatvamityāha svayaṃprakāśatvā diti 
atredamākūtamātmanaḥ svayaṃprakāśatvaṃ tāvat atrāyaṃ puruṣaḥ svayañjyotirbhavatī tyādiśrutisiddham 
jñānasya svayaṃprakāśatvaṃ ca niruktānumānataḥ 
atastasyaivātmatvaṃ nyāyyamiti 
saṃvida ātmatve lāghavamapyāha kiṃ ce ti 
veditrījñātṛrūpā ātmeti yāvat 
bhavatvi ti loṭū kāmacārābhyanujñāyām 
itipadamanuṣañjanīyam 
saṃvida eva prakāmamātmatvamityabhyanujñānaṃ śreṣṭhamityarthaḥ 
saṃvida ātmatve bādhakamāśaṅkate nanvaham iti 
prādhānyādahamarthasyaivātmatvaṃ pratīyate
natu dharmatayā bhāsamānāyāḥ saṃvida iti bhāvaḥ 
ardhāṅgīkāreṇa pariharati satyam iti 
jñātṛtvapratītāvupagamaḥ 
tatprāmāṇye 'nupagamaḥ 
tadaprāmāṇye hetumāha sa tu iti 
jñātā tu bhedarūpatayā nasākṣāt pratyakṣapramāṇasiddhaḥ
kintu bhrāntisiddhaḥ 
svalakṣaṇavastumātrāvagāhi nirvikalpakameva hi pramāṇam 
dharmadharmibhāvādikalpitabhedāvagāhi savikalpakaṃ tu
bhramalakṣaṇamati hārdam 
jñātṛbhedapratīteḥ yauktikabādhamapyāha bhedajñāne ti 
siddhavatkāreṇetyasyāgre 'pīti yojyam 
apṛthagvastutaye ti pāṭhaḥ saṃbhāvyate 
vā aprakāśātmana iti padacchedaḥ 
tathā cāyamarthaḥbhedajñānasiddhavatkāreṇāpikvacidbhedajñānasya prāmāṇyopagamenāpi 
saṃvedanānāṃ bhedasya saugataiḥ tattvataḥ iṣyamāṇatvāt 
apṛthagvastutayāabhinnavastutvena sādhyena
gṛhītāvyabhicāreṇagṛhītavyāptikena
sahopalambhaniyamenajñānajñātroḥ mahopambhaniyamarūpahetunā
jñāturaprakāśasvabhāvatve prakāśāyogaḥ svabhāvavirodhādeva
prakāśasvabhāvatve ca saṃvedanatvamevetyādinā vā saṃvidabhedasādhakena saṃvidbhedavādhakena
hetunā aprakāśātmanaḥ saṃvidbhinnasya jñāturahamarthasyātmanaḥ tattvaṃsvarūpaṃ durupagamamupagantumaśakyamityarthaḥ 
tṛtīyāntadvayaṃ durupagamamityanenānvitam 
jñātā saṃvidabhinnaḥ saṃvidā sahaivopalabhyamānatvāt prakāśasvabhāvatvādvā iti prayogo 'tra bodhyaḥ 
yadvā pṛthagvastutayenatvāt syātpāṭhaḥ 
avyabhicāranirūpakasyābhedarūpasādhyasyopasthitistvarthāt 
prakāśātmana ityeva cāstu padacchedaḥ 
sahopalambhaniyamena
prakāśasvābhāvye ca saṃvedanatvamityādinā vā hetunā prakāśātmanaḥ saṃvidabhinnasya siddhyata ātmanaḥ
bhedajñānasiddhavatkāreṇabhādajñānaprāmāṇyasiddhavadaṅgīkaraṇena
pṛthagvastutayāsaṃvidbhinnatvena tattvam astitvaṃ
durupagamamityarthaḥ 
nirukprakāraṃ grāhakabhedanirāsahetuṃ grāhyabhedanirāse 'pyatidiśati grāhye ti 
 sahopalambhaniyamāt prakāśasvabhāvye ca saṃvedanatvamityādito vā saṃvidabhinnatvaṃ nīlāderviṣayasyeti jñānabhinnatvena nīlādyarthabhedasyāpyasattvamityarthaḥ 
nanu grāhyagrāhakayoḥ saṃvidabhede jñātṛjñeyabhedānāṃ jñānatobhedenāvabhāsaḥ kathamityatrāha ata iti 
doṣamūlogrāhyagrāhakabhedāvabhāso mithyā
saṃvidābhāsamātraṃ satyamiti bhāvaḥ 
tatra vāsanā doṣa iti prakaṭānāṃ saugatānāṃ yogācārāṇāṃ pakṣaḥ 
anādyavidyā doṣa iti pracchannānāṃ māyāvādinām 
grāhyagrāhakavikalpaḥjñeyajñātṛbhedaḥ jñānaviṣayatvajñānāśrayatvalakṣaṇaḥ 
uktārthe prakaṭānāṃ saugatānāṃ saṃmatiṃ pradarśayati avibhogo 'pī ti 
buddhirevā'tmā 
 sā ca nirbhedāpi bhrāntijñānaiḥ nīlabhedādigrāhyabhedacaitramaitrādigrāhaka bheda pratyakṣatvānumānatvādilakṣaṇajñānabhedavatīva pratīyata  
iti kārikārthaḥ  
māyināṃ saṃmatimupadarśayati śuddham iti 
bheda prapañcasya śuddhaṃ tattvaṃ nopādānam 
tathā sati paramārthatvāpattyānivṛttiprasaṅgāt 
tatastasya prapañcasya māyaivavividhavicitramithyārthapratibhāsahetuḥ mithyābhū
tānādyavidyaiva jananī upādānamiti kārikārthaḥ 
nirviśeṣasanmātraṃ cidrūpaṃ paramārthaḥ 
tatrādhiṣṭhāne aparamārthanānābhedapratibhāso māyayeti bhāvaḥ 
ātmanaḥ svayaṃprakāśatvaṃ śrautam 
saṃvidastathātvaṃ ca yuktisiddham 
tattasyā evātmatvam 
tadbhinnasya tu sarvasya doṣamūlatvādābhāsamātratvamiti saṃvidātmatvaṃ pūrvapakṣitam 
tatra cāsti matadvayam 
kṣaṇikavijñānamātmā
nityavijñānamātmeti ca 
tatra kṣaṇikavijñānātmatvamataṃ prakaṭasaugatānāṃ tāvannirasyati atrā'he tyādinā 
nityātmavādīkṣaṇikavijñānātmavāde dūṣaṇamāhetyarthaḥ 
kṣaṇabhaṅginī ti 
kṣaṇarūpāvināśasvabhāvā viṣayabhedena nānā ca saṃvidupalabhyate 
tasyāścedātmatvaṃ pratyabhijñādikaṃ nopapadyate 
anusandhāturātmanaḥ sthiratva eva tadupapatteriti bhāvaḥ 
atha pratibhāyā iva nirviṣayatvaṃ pratyabhijñāyāḥ śaṅkate na ca nirālambane ti 
pratyabhijñā nirviṣayā pratibhātvāt mānasakalpanāvilāsavaditi prayogaḥ 
atra bādhitatvamāha nirālambanatve ti 
jñānasāmānyasya saviṣayakatvaniyamānnirviṣayakatve jñānatvāyogāt jñānaviśeṣe nirviṣayakatvasādhanaṃ bādhitaviṣayamityarthaḥ 
pratibhāyāmapi nātyantāya nirviṣayatvam 
anyatra sata evānyatra bhānāt 
kvacidyāthārthyasyāpi dṛṣṭeriti bhāvaḥ 
jñānasāmānyasya nirviṣayakatvamiti pakṣe svapravṛttivyāghātamapyāha sādhanasya ce ti 
nirviṣayakatvasādhakānumānasya saviṣayakatve tadaviśeṣeṇāśeṣajñānānāṃ saviṣayakatvaṃsyāt 
tasya nirviṣayakatve ca na nirviṣayakatvarūpasādhyasiddhiriti sādhanārthapravṛttivaighaṭyamiti bhāvaḥ 
prapañcitaśce ti 
 pūrvamīmāṃsāprathamādhyāyaprathamapāde uttaramīmāṃsādvitīyādhyāyacaraṇe ca jñānanirālambanatvamatanirākaraṇaṃ sūtratadvyākhyākartṛbhiḥ kṛtam 
śāstre ca nyāyatattāvakhye sarvavijñānayāthārthyasamarthanena kṛtamityarthaḥ 
 atra pūrvottaramīmāṃsābhāgayorityanena mīmāṃsāyā viṃśatilakṣaṇyā aikaśāstrayaṃ tatpūrvottarabhāgarūpatvaṃ ca karmabrahmavicārayorabhimatam 
nanu vijñānaṃ dvividhaṃ pravṛttivijñānamālayavijñānaṃ ceti 
tatrā'dyaṃ nīlapītādijñānam 
antyaṃ cāhamākāramātmarūpam 
kṣaṇikatve 'pyubhayavidhavijñānasyā'layavijñānadhārānuvṛttyā pratyabhijñopapadyata ityatrāha ata eve ti 
vijñānakṣaṇe ti 
vijñānameva kṣaṇo vijñānakṣaṇaḥ 
anusandhāyinaḥpūrvānubhūtārthapratisandhānakartṛḥ kṣaṇikavijñānavyatiriktasya sthirasyopagame sarvaṃ kṣaṇikamiti siddhāntatyāgaḥ 
prakārāntareṇa jñānavyatiriktajñātrabhyupaga
maprasaṅgaśceti bhāvaḥ 
anabhyupagama iti 
kṣaṇikakramikavijñānasamudāyalakṣaṇaṃ santānaṃ samudāyyanatiriktaṃ cetpratyabhijñānupapattireva
santānāntargatasya pūrvasyānubhaviturvinaṣṭatvāt
uttarasya cānanubhavitṛtvena pratisandhānāyogāditi bhāvaḥ 
atredamanusandheyamkṣaṇikānāṃ samudāyabhāvo 'pi na ghaṭate
sthiraikadeśakālādyupādhikroḍīkārāsaṃbhavāt saugate naye 
ekabuddhikroḍīkārastvatiprasaktaḥ 
bhinnasantānivijñānānāmapi tathātvena santānaniyamānupapattyāpatteḥ 
pūrvapūrvavijñānopādānakottarottaravijñānaparamparā santānamiti cenna 
vinaṣṭasya kāryakāle 'sata upādānatvāyogāt 
pūrvatvamātrasyātiprasaktatvācca 
tatsantānaniyamānupapattireveti 
nanvālayavijñānasya sausādṛśyena aikyabhrāntyā pratisandhānaṃ bhramātmakaṃ ghaṭata iti śaṅkate na ci ti 
bhrāntirūpā ca pratyabhijñā na ghaṭata ityarthaḥ 
ghaṭate iti śeṣaḥ 
dṛṣṭāntavaiṣamyamupapādayati yujyata iti 
dṛṣṭānte bhinnakālikadīpakalikayoḥ susadṛśayoḥ sākṣātkartā sthiraścetanaḥ prasiddho bhrāntibhāktvayogyaḥ 
tattatra bhrāntirūpā pratyabhijñā ghaṭate 
na ca tathā prakṛte saṃvidāṃ draṣṭātiriktaḥ sthiro 'bhyupeyate 
ataḥ saṃvidevātmānyenātmanābhedaṃ svātmani bhāvayediti vācyam 
parasparavārtāmabhijñatvānnānyasmādbhedamabhedaṃ vā svātmani gṛhītumalam 
niranvayavināśācca pūrvadharmānuvṛttibalādapi pūrvānubhūtapratisandhānādi na ghaṭate iti samuditāśayaḥ 
parasparavārtānabhijñatvaṃjñānāntaratadviṣayāgrāhitvam 
niranvayavināśitvaṃsamūlavināśitvaṃ svarūpato dharmataśca 
uttarottarakṣaṇeṣu pūrvapūrvavijñānakṣaṇato vāsanodayātpratisandhānopapattirityapi na 
anantavāsanotpattivināśādikalpanāyāmatigauravāditi dik 
śiṣṭaṃ spaṣṭam 
atra nityātmavādinā kenaciduktaṃ saṃvida āgamāpāyitvādikamamṛṣyamāṇo 'dvaitī pratyavatiṣṭhate 
taducyate kaścidāhe ti 
svasyāsattve grāhakābhāvāt svasya svattve grāhyābhāvāśca na svataḥ saṃvidaḥ prāgabhāvagrahaḥ 
saṃvido jñānāntarāgocaratvenānyajñānatastajjñānaprāgabhāvagraho 'pi na saṃbhavati 
jñānaviṣayīkāramantarā taduparaktaprāgabhāvagrahaṇāyogāt 
jñānāntaragocaratve ca ghaṭādivajjaḍatvaprasaṅgāt 
tatpramāṇābhāvātprāgabhāvaḥ saṃvido nāstīti bhāvaḥ 
ata iti 
prāgabhāvābhāvādutpattirnāsti saṃvidaḥ 
prāgabhāvasyāpyutpādakāntargatatvādityarthaḥ 
janmābhāvā diti 
itare bhāvavikārāḥastitvavṛddhipariṇāmāpakṣayavināśāḥ 
astitvamatra svopā dānāvacchinnasthitilakṣaṇam 
utpattipratibaddhatvātu
tpattivyāpyatvāt 
vyāpakanivṛttyā vyāpyanivṛttiriti bhāvaḥ 
ata eve ti 
utpattyabhāvādeva sajātīyasaṃvidbhedalakṣaṇaṃ nānātvamapi nirastamityarthaḥ 
utpattimattvavyāpake ti 
karmadhārayo 'yam 
vibhāginānā bhinnam 
atra saṃvinna nānā
nāpi vikāravatī
ajatvādyannaivaṃ tannevaṃ yathā ghaṭa iti vyatirekiprayogaḥ 
saṃvidi bhedādiniṣedhe dharmapakṣakamanvayi ca pradarśayati cetyatvācce ti 
bhedādayo na saṃvidi anubhāvyatvādrūpādivat 
atra bhedapadaṃ vikārātmakotpattyādyavasthābhedaparaṃ prakaraṇāt 
itaretarābhāvaḥsajātīyabhedaḥ 
vijātīyasvāgatabhedāvādipadagrāhyau 
yadvā bhedo vijātīyabhedaḥ 
itaretarābhāvo yathoktarūpaḥ 
ādipadagrāhyāḥutpattyādyavasthāḥ svagatabhedāśca 
etanmataṃ kroḍīkaroti ata iti 
nirastanikhilabhedāsattvaprakāśatvādidharmarahitā prakāśaikasvarūpā saṃvidevāvikāranityā paramātmā jīvātmā ca 
jīvabhedo 'pi kalpita iti bhāvaḥ 
uktārthe saṃvādamudāharati yānubhūti riti 
ajatvamanutpattimattvam 
ameyatvaṃjñānāgocaratvam 
anantatvaṃvināśarāhityam 
ātmatvamjīvātmaparamātmarūpatvam 
niruktarūpaikā saṃvideva sarvavyāpikā paramātmarūpopādhibhedena nānājīvātmarūpā ceti bhāvaḥ 
saiva ce ti 
na vācyaśaktayeyaṃ vedānteṣu pratipādyate 
avācyaiva satī tātparyavṛttyā teṣu gamyata ityarthaḥ 
bhāṣāparibhāṣā
saṅketa iti yāvat 
saṅketabalādeva śraddheyatvametanmatasyeti hārdam 
vedāntānāmevaṃbhūtāyāṃ saṃvidyeva tātparyamadvaitavārtikakāravacanena saṃvādayati parāgarthe ti 
ghaṭapaṭādiṣu parāgartheṣu yā pramāṇajanyām iti ḥ phalarūpeṣyate tāntrikaiḥ saiva mitirvedānteṣu prameyabhūtā 
ito 'nyasmin parāgarthe tātparyakalpane ca vedāntānāmaprāmāṇyameva syāt 
parāgarthasyāsatyatvāditi ślokadvayārthaḥ 
 nirviśeṣanityacaitanyamātrasyaiva tattatpramāṇādhīnāntaḥkaraṇavṛttipratibimbitatayā tattadvṛttyavacchinnatayā vā tattadarthaprakāśakatvātpramāṇaphalatvopacāra  
iti bodhyam  
prakrāntaṃ māyāvādimataṃ tāvadvistareṇa pratikṣeptumupakramate tadidam ityādinā 
alaukikamlaukikapratyakṣādipramāṇaviruddham
avaidikaṃvedādisacchāstraviruddham
lokavedānanuguṇaṃ cedaṃ māyāvādināṃ darśanamityātmatattvasākṣātkartāro vadantīti bhāvaḥ 
saṃvidadvaite parābhimate 'dhyakṣavirodhamādau nirūpayati tathāhī tyādinā 
parāgarthapramiterhyātmatvamuktaṃ vārtikakṛtā 
tasyāḥ sphuṭamevānātmatvamityāha saṃvi diti 
jñānādipadaṃ praryāyanāmekārthavācakaṃ yasyai
vaṃbhūtaḥ ātmadharmaḥ kaścidviṣayaprakāśakaḥ saṃvicchabdita ityarthaḥ
tasyāsye ti 
anyadharmatvenānityatvena ca pratyakṣasiddhasyāsya pramāṇaphalasya viṣayavedanasya na nityātmasvarūpatvaṃ saṃbhavatīti bhāvaḥ 
pramāṇaphalasya sakarmakasyānubhavasyānityatvaṃ prakārāntareṇa sādhayati svāpe ti 
svāpādau sattve yogyatvādvedanasyopalabdhiḥ syāt 
anupalabdheśca na tadā tasya sattvamiti bhāvaḥ 
suṣuptikālikaṃ vedanābhāvaṃ suptotthitasya parāmarśenāpi draḍhayati ata eva hī ti 
nanu saṃvidaḥ svaprakāśatvātsvāpe 'pyastyevopalambhaḥ 
anubhūtamavaśyaṃ smartavyamiti niyamābhāvācca tadananusandhānaṃ ghaṭate prabodhe 
iyantaṃ kālaṃ na kiñcidahamavediṣam iti parāmarśastu viṣayaprakāśakatvaviśiṣṭajñānābhāvagocaraḥ 
svāpe sato 'pi hi vijñānasya na viṣayaprakāśakatvamiti codyamanūdya pariharati yāva diti 
niyamābhāve 'pītyantena codyānuvādaḥ 
agre parihāraḥ 
prāyaṇādeḥ saṃskāravicchedakaratvaṃ saṃvitsidvāvabhihitaṃ prāyaṇānnarakakleśātprasūtivyasanādapi 
cirātivṛttāḥ prāgjanmabhogā na smṛtigocarāḥ  iti
prāyaṇammaraṇam 
nityavatsārvadikam 
yadvā niyamavat 
niyatamiti yāvat 
nikhilasaṃskārapramoṣahetuprabaladuḥkhahetuvirahe 'pi niyamenāsmaraṇaṃ saṃvidaḥ svāpe 'prakāśameva sādhayet 
svayaṃprakāśasvabhāvāyāśca tasyā aprakāśastadā tadabhāvaparyavasanna iti bhāvaḥ 
siddhānte tu viṣayaprakāśanavelāyāmeva dharmabhūtajñānasya svayaṃprakāśatvopagamāt svāpesato 'pi tasyāprakāśo na kṣatikara iti bodhyam 
atra śaṅkate na ca
satyapi ti  viṣayāvacchedavirahātviṣayasaṃbandhavirahāt 
ahaṅkāragocarābhāvātahaṃbuddhibodhyasya jñāturahamarthasya vilayāt 
ahamarthopaśliṣṭāyā viṣayānvayavatyā eva saṃvidaḥ saṃskārādhāyakatvam 
svāpetadubhayavaidhuryātsvaprakāśasyāpi caitanyamātrasya na saṃskārādhāyakatvamiti na tasya prabodhe 'nusandhānaprasaṅga iti bhāvaḥ 
atrottaramāha arthāntare ti 
tadagrahaṇasyaarthāntarāgrahaṇasya 
tritaye ti 
jñānajñeyajñātṛtritayāvabhāse 'pi yathāyathaṃ tattadanubhavasyaiva tattatsaṃskāraṃ
 prati hetutvādekāgratayā saṃvidanubhave sati svāpe tataḥ tatsaṃskārotpāde 'hamarthavilayaghaṭapaṭādyarthāntarānanubhavayorapratibandhakatvātsaṃvinmātrapratyavamarśaprasaṅgo 
durvāro bhavanmate prabodhasamaya iti bhāvaḥ 
nanu jñāturvinaṣṭatvātsvāpekaḥ smaredityatrāha na ca pratyabhijñe ti 
 pūrvadine kṛtasyāparadine pratisandhānātpūrvāparadinasthāyitvena sidhyato jñāturahamarthasya madhyakāle svāpe vilayo na ghaṭata iti bhāvaḥ 
evaṃ svāpe 'pyahamarthasya
sadbhāvamupapādya tadā tadbhānamapi vartata ityupapādayati ata eva hī ti 
svāpakālikāhamarthapratisandhānamidaṃ tātkālikatatpratibhāsasamarthakam 
na cānumitasvāpatatsukhatvātmasvarūpasattāgocaramidamastu
tathā cedaṃ na svāpe 'hamarthaprakāśasyopapādakamiti vācyam 
svāpāṃśe 'numitilakṣaṇatve 'pi ahamarthe pratisandhānarūpatvasya prātastatrāhaṃ na
āsa mityādāviva svarasasiddhasyānapodyatvāt 
prātaḥkālānubhūtātmasvarūpa parāmarśitvādasyātmasvarūpe pratisandhānarūpatvopapattiryathā
evaṃ svāpe 'nubhūtātmasvarūpaparāmarśitvādātmāṃśe pratisandhānarūpatvopapattiriti bhāvaḥ 
na ca nityātmaprakāśasya saṃskārajanakatve mānābhāvātkathamahamartha ātmani pratisandhānarūpatvamasyeti vācyam 
svajanyasaṃskāravattvenānubhavasya pratisandhāne ekahetutvanirvāhāya nityānubhavasyāpi saṃskārahetutvopagamāt 
spaṣṭaṃ cedaṃ siddhāntasiddhāñcane 
svāpe 'nubhūtātmāṃśaprakāśanarūpatvādvā pratisandhānavāco yuktiḥ 
adhikamanyatra 
nanu saviṣayajñānasya nityatvaṃ māstu śuddhasaṃvido nityatvādyupapannamevetyatrāha na ca nirviṣaye ti 
svayaṃprakāśasaṃvidanubhavo hi viṣayāśrayopaśliṣṭasaṃvidviṣaya eva lokaviditaḥ idamahaṃ jānāmī ti 
kevalasaṃvidanubhavastu na kasyāpi svato 'nyato vā prasiddha iti bhāvaḥ 
nanu siddhānte jñānasvarūpasyātmano nirviṣayatvaṃ nirāśrayatvaṃ cābhyupagataṃ kathaṃ saṅgacchate 
ucyate 
saṃvidādiśabdānāṃ saviṣayakajñāna eva rūḍhatvāttadarthasya nirviṣayatvādiniṣedhoktirupapannaiva 
dharmabhūtasya jñānasya ca viṣayaprakāśakasya na nirāśrayatvaṃ nityātmasvarūpāśritatvāt 
ātmasvarūpajñānasyāpi pratyaktvānukūlatvaikatvaprakārataḥ svarūpaprakāśakatvānna nirviṣayatvaṃ nirdharmakatvaṃ vā 
ātmanyekatvānekatvāhantvānahantvādisaṃśayasya kadāpyanudayācca pratyaktavādinā bhānameṣṭavyam 
nirupādhikapremāspadatvācca sukhatveneti siddhānte 'bhimato viśeṣaḥ 
saṃvidaḥ saviśeṣatvaṃ saṃvidādiśabdānāṃ saṃbandhiśabdatvaprasiddhyāpyupapādayati saṃbandhī ti 
niyatasaṃbandhyākāṅkṣāśālitvaṃ saṃbadhiśabdatvam 
jñānaṃ saṃvedanamityukte hi kasya kiṃviṣayakamiti viṣayāśrayākāṅkṣā niyatā 
etadeva vyatireka niṣedhena draḍhayati na hī
ti  jānātyādeḥ jñādhātuprabhṛteḥ 
nanu jñānasvarūpa mityādiṣu kevalasyaiva prayogo dṛśyata iti cenna 
āśayānabhijño hi bhavān 
atratyasya dharmivācino jñānaśabdasya svayaṃprakāśatvapravṛttinimittakasya saṃbandhiśabdāddharmabhūtajñānavācinaḥ
śabdācchabdāntaratvāt catuṣpādvācina iva gośabdātkiraṇādivācinastasya 
asmākaṃ saṃbandhiśabdatvaprasiddhiḥ
dharmabhūtajñānavācini sāvakāśā 
bhavatāṃ tu dharmiṇaḥ svarūpajñānasya dharmabhūtasya ca viṣayajñānasya bhedābhāvāt
ekasyaiva caitanyasyātmarūpasya nirviśeṣatvasiddhāntāt saṃbandhiśabdatvaprathānopapannā
saṃvidādiśabdasyeti 
nirviśeṣajñaptimātrasya parvṛttinimittāyogenaiva dharmivācijñānaśabdavācyatvamapi na saṃbhavatītyapyanusandheyam 
evaṃ parairātmatayābhimatasya pramāṇaphalasyāgantukatvādātmadharmatvācca nātmatvamityaktam 
atha tasya prāgabhāvāsiddhiṃ paroktāmanuvadati yattu svata iti 
anyataḥ siddhyabhāvasphorakaṃ svataḥsiddhasya iti 
anubhavasyeti viśeṣyapadamadhyāhāryam 
tadvirodhādevapratiyoginā yaugapadyāvasthānāsaṃbhavalakṣaṇādvirodhādeva 
prāgabhāvādeḥ saṃvitprāgabhāvādeḥ 
śiṣṭaṃ spaṣṭam 
dūṣayati ta dityādinā 
jñānasāmānyasya svasamānakālikārthagrāhitvaniyame doṣamāha atīte ti 
śaṅkānuvādaḥ athe ti 
itītyanantaraṃ matamiti śeṣaḥ 
saṃvitprāgabhāvasya svasamānakālikagrahagrāhyatvameveti niyama iti śaṅkāgranthārthaḥ 
niyamamupagamyā'ha kimevam iti 
tatsiddheḥsaṃvitprāgabhāvagrahasiddheḥ 
na prāgabhāvādyasiddhiḥna saṃvitprāgabhāvādyasiddhiḥ 
ayaṃ ca niyamo yadyapi siddhānte yuktaḥ
vidyamānayatkiñcajjñānaprāgabhāvasya vidyamānenaiva jñānāntareṇānumānādinā grahaṇāt 
ahamidānīṃ cākṣuṣābhāvavān unmīlitacakṣuṣkatvādityādyanumānasaṃbhavāt 
athāpi paramate 'yaṃ niyamo 'nupapanna ityāha
tatprāgabhāva iti 
bhavatā hi jñānaṃ jñānāntarāgrāhyamiṣyate 
evaṃ sati tajjñānaprāgabhāvastenaiva samānakālikenagrāhyaḥ syādbhavaduktaniyamānusārāt 
taccānupapannamiti bhāvaḥ 
nanvata evāsmābhiḥ saṃvitprāgabhāvāsiddhirucyata iti cettatrāha aindriyike ti 
laukikapratyakṣa eva samānakālikapadārthagrāhitvamiti niyamaḥ 
na tu jñānasāmānyasya
pramitisāmānyasya vā 
tathā ca prākkālikasya svaprāgabhāvasya tenaiva vartamānena jñānena grahaṇe nānupapattiriti hārdam 
agrecaitadvyaktībhaviṣyati 
pramāṇasya prameyāvinābhūtatvātpramāṇajñānasya svayaṃprakāśatvena nityatvāttatprameyamapi nityamiti mataṃ nirākaroti etene ti 
etenapramāṇajñānamātrasya samānakālapadārthagrāhitvaniyamābhāvena 
nirasanīyamatānuvādaḥ mānam iti 
svayaṃprakāśatvāt
mānaṃpramitiḥ
svataḥsatananyāpekṣasattākaṃ sadāstyeva 
evaṃ cet ato vakṣyamāṇāddhetoḥ tanmeyaṃ ca vastu sadāstyeva 
hiyataḥ mānaṃpramāṇajñānaṃ
meyayugeva prameyāvinābhāvyevetyarthaḥ 
svayaṃprakāśasyāpi pramāṇajñānasya pramāṇajanyatvādevānitya
tvam  tatprāgabhāvagraho 'pi svataḥ parato vā saṃbhavedeva 
ato mitinityatvamupajīvya meyanityatvavyavasthāpanamayuktam 
pramāṇajñānasya samānakālārthagrāhakatvaniyamābhāvācceti parākaraṇaprakārobodhyaḥ 
nanvasadarthagrāhitve miteḥ kathaṃ prameyāvinābhāvo ghaṭate 
tatrāha na hī ti 
yadā prabhitistadā prameyamiti na prameyāvinābhāvaḥ pramiteḥ 
kintu yaddeśakālasaṃbandhitvena yādṛśākāravattvena ca yadbhāsate pramitau
tasya tatprakārābhāvābhāvaparyavasitaṃ prameyayogitvam 
atadrūpānavagāhitvaṃ meye
tadvati tatprakārakatvameva ca taditi bhāvaḥ 
smṛteraprāmāṇyamatamapi pratikṣipati prasaṅgataḥ ata eve ti 
pralāpaḥ pralāpamātram 
nirarthakaṃ vacanamiti yāvat 
atītamapi bāhyamarthaṃ tathātvenaivāvagāhinyāḥ smṛterna nirviṣayatā
meyavyabhicāro vā 
prameyayogitvasya tadvati tatprakārāvagāhitvarūpatvādeveti bhāvaḥ 
athe tyādiḥ śaṅkānuvādaḥ 
utyete ti vā
matam iti vā śeṣaḥ pūraṇīyaḥ 
parihāro yadyeva mityādiḥ 
svataḥsiddhatvāt saṃvidaḥ prāgabhāvādyasiddhiriti vadatā pramāṇābhāvasyedānīṃ taddhetutvenābhidhāne hetvantaram 
pramāṇābhāvo 'pyasiddha iti bhāvaḥ 
samarthitatvā diti 
abhihitaṃ hi pūrvameva svāpamadamūrcchādaśāsu ca yogyānupalambhanirākṛtaḥ tatsadbhāvo nābhyupagamamarhatī ti 
atredaṃ bodhyam aprakāśe 'pi saṃvidaḥ svāpe 'haṃ na jānāmīti tadabhāvapratyakṣamātmani tadā na ghaṭate yadyapi 
svāpasya vyāghātāt 
saviṣayakajñānasāmānyābhāvo hi saḥ 
athāpi svayaṃprakāśasvabhāvāyāḥ saṃvido 'prakāśātsvāpe 'bhāvaḥ siddhaḥ 
tatpratītitsvānumānikī prabodha evāsmaraṇaniyamānumitena svāpakālikasaṃvidananubhavaliṅgena yogyānupalabdhilakṣaṇena 
idameva cānumānaṃ jñānatvasāmānyena svāpe svasyāpyabhāvaṃ viṣayīkarotīti siddhaṃ svaprāgabhāvagrahaḥ svenaiveti 
prakārāntareṇāpyanityatvaṃ saṃvidāṃ sādhayati api ce ti 
na sādhayatina prakāśayati 
tat tasmāt 
kālaviśeṣāvacchinnaivakādācitkaiva 
kādācitkatayā pratyakṣaprakāśasyābhinayaḥ ahamidānīmevāsmi nānyadā iti 
cetanasamādhyāropeṇaivaṃ vyapadeśaḥ 
yadvā pramāṇaphalasyaivātmatvasvaprakāśatvayoḥ parairupagamāttanmata evameva prakāśaḥ pramiteḥ syādityākūtam 
itarathe ti 
pratyakṣasya samānakālīnārthaprakāśakatvasvābhāvyena tasya nityatve tadviṣayasya ghaṭāderapi nityatvaprasaṅga iti yāvat 
yāvatsvasattaṃ ghaṭādirnādhyakṣyate
kintu sannapi kadācideva
tathāca ghaṭādyadhyakṣasya kādācitkatvaṃ na viṣayāsattvaprayuktam
kintu svasya kādācitkatva prayuktameveti bhāvaḥ 
atra prayogaḥ pratyakṣasaṃvit svaviṣayakālāvyāpinī
samānakālīnārthabhāsakatve sati yāvadarthasattaṃ tadaprakāśakatvāditi 
pratyakṣavadanumānādisaṃvidāmapyanityatvaṃ sādhayati evam iti 
kādācitkatayaiva cakāsatī ti śeṣaḥ 
liṅgaparāmarśādisāpekṣāṇāṃ tāsāṃ na hi nityatvaṃ saṃbhavati 
anvaminavam
aśādbayamityādipratītayaśca kādācitkatāṃ gamayanti 
samānakālārthagrāhitvaniyamarahitānāmapyetāsāṃ pratītaṃ kādācitkatvaṃ na viṣayāsattvaupādhikam
kintu svarūpaprayuktameveti bhāvaḥ 
nanu saviṣayakajñānānāmanityatve 'pi nirviṣayaṃ jñānamātraṃ nityamiti cettatrāha nace ti 
pratyakṣānumānapade bhāvapradhāne 
dhīsaṃvidādipadānāṃ saviṣayakajñāna eva svārasikaḥ prayogaḥ 
tadarthasya ca sāśrayatvaniyama eva 
upalambhabalācchāstrabalācca svarūpajñānasyāpi na nirviśeṣatvamiti bhāvaḥ 
etena caitanyamātraṃ nityanirviśeṣasvaprakāśarūpaṃ sat 
tasyaivāntaḥ karaṇavṛttyavacchinnasya viṣayaprakāśakatvam 
vṛttyavacchedakādācitkatayā viśiṣṭasya tasyānityatvapratītiḥ 
antaḥkaraṇāvacchinnaṃ tadeva jñātrityapi parāstam 
antaḥkaraṇasya vṛttiḥ kiṃ vyāpāralakṣaṇā uta pariṇāmalakṣaṇā 
nādyaḥ tāvanmātreṇa jñānavyāpāramantarā viṣayaprakāśābhāvāt 
indriyāṇāṃ hi caratāṃ yanmano 'nuvidhīyate 
tadasya harati prajñām tenāsyakṣarati prajñā ityādiṣu manaindriyadvārakajñānaprasaraṇata
evārthaprakāśavyavasthāpanāt 
kvacitprajñāmanasorabhedopadeśastu jñānavyāpārānuguṇavyāpāravattvānmanaso bhākto jñeyaḥ 
na dvitīyaḥ
manaso viṣayākāraparimāṇe dṛḍhatarapramāṇābhāvāt 
caitanyasya nirviśeṣatve ca na pramāṇam
yena tasyaivaupadhikabhedarūpatvakalpanaṃ jñātrādeḥ sādhīyo bhavet 
nirūpādhikajñātṛjñeyajñānabhedapratipādakābādhitapratyakṣaśāstrādipramāṇabādhitaṃ cedamityalamadhunā 
evaṃ svenaiva svaprāgabhāvasiddhimuktvānyato 'pi tāmāha na cānye ti 
atītasya svakīyajñānasya smṛtyādigrāhyatvamuktvā parakīyajñānasyāpi jñānāntaragrāhyatvamāha pratikūle ti 
parakīyasya viṣayaviśeṣe 'nukūlatvajñānasya pratikūlatvajñānasya vā tadīyahānopādānādipravṛttirūpadarśanānumeyatvāditi yāvat 
jñānasya jñānāntaragrāhyatvānupagame bādhakamāha tadanupagame ce ti 
 parajñānānupagame vyavahārācchaktigrahasya parajñānānumānasāpekṣatvācchaktigrahasyaivāsaṃbhavena tanmūlasya vyavahārasya vilopaprasaṅga ityarthaḥ 
yadvā śabdārthasaṃbandhasya bodhyabodhakabhāvasya bodhaghaṭitasya jñānasya jñānāntaragrāhyatvānupagame vyākaraṇādinā
pratipādanāsaṃbhavātsamastaśābdavyavahāravilopaprasaṅga ityarthaḥ 
śabdārthagrahaṇāsaṃbhavenaśabdārthasaṃbandhagrahaṇāsaṃbhavena 
parakīyajñānānumānānupagame gurūpasarpaṇāderapyanupapattirityāha gurūpasarpaṇe ti 
tasyaguroḥ 
athānubhāvyatvasyānubhūtitvaviruddhatvaṃ pratikṣipati nacānyaviṣayatva iti 
svāśrayasyetyubhayatra saṃbadhyate 
svāśrayāya svayameva prakāśamānatvam
svāśrayāya svaviṣayaprakāśakatvaṃ vā svasattākāle saṃvido vidyata eva 
ubhayavidhaṃ cedamanubhūtitvaṃ svasattākāle svāśrayāyāprakāśamānatve svaviṣayāprakāśakatve vā na ghaṭeta 
na tadasti 
 atītatvadaśāyāṃ svāśrayāya vartamānadaśāyāṃ vā puruṣāntarāya jñānāntareṇa bhāsamānatve 'pi tasyā na niruktānubhūtitvabhaṅgaprasaṅga iti bhāvaḥ 
anubhāvyatvasyānanubhūtitve 'prayojakatvaṃ cāha ghaṭāde riti 
tathāsvābhāvyābhāvādevaniruktobhayavidhānubhūtitvavirahādeva 
ananūbhūtitvamanubhūtibhinnatvam
anubhūtipadāvācyatvaṃ vā 
sāhacaryamātreṇānubhāvyatvasyānanubhūtitvaprayojakatve pratibandyupakṣepaḥ api ce ti 
tatprasaṅgaḥananubhūtitvaprasaṅgaḥ 
asatodṛṣṭāntatayā nirdeśaḥ paraprakriyayā 
evaṃ saṃvido 'nubhāvyatvaṃ samarthyā'tmano 'pi tat
saṃvidbhinnatvaṃ ca samarthayate na cātmana iti 
anubhūtitvaṃviṣayadhīrūpatvam 
anubhavitṛtvātviṣayadhyadhikaraṇatvāt 
nāpyasā viti 
jñānāntaranirapekṣaprakāśasyāpi nijātmasvarūpasya śravaṇādijñānagrāhyatvāt
parātmano 'pi taccharīragataceṣṭādinānumeyatvādātmano 'nanubhāvyatvaṃ śrutiyuktiviruddhamanupapannamityarthaḥ 
āsthīyatām iti 
ghaṭādeḥ jñānānāśrayatvamevānātmatve 'jñānāvirodhitvamevānanubhūtitve prayojakamiṣyatāṃ nānubhāvyatvamityarthaḥ 
śaṅkātra athe ti 
tejñānānāśrayatvājñānāvirodhitve 
viṣayatveanubhāvyatve 
parihāraḥ aviṣayatve 'pī ti 
tathaiva te syātāṃ gaganakusumavaditi yāvat 
asattvameva tayoḥ prayojakaṃnānanubhāvyatvamiti cet ananubhāvyatve 'sattvamapi prāptaṃ tadvadeva 
aprayojakatmavamiti cettulyamanubhāvyatve 'pīti hārdam 
ityalam iti 
vyāptyābhāsamūlatvātkutarkatvam 
ata evāpratiṣṭhitatvaṃ siṣādhayiṣitārthasiddhiparyavasānaviraha iti bodhyam 
eva manubhāvyatvasamarthanena parato 'pi saṃvidaḥ prāgabhāvasiddhirabhimatā 
siddhānte dharmabhūtajñānasya nityatve 'pi viṣayaprakāśopayogyavasthāviśeṣaviśiṣṭasyānityatvādīṣṭameveti dhyeyam 
svaprakāśatvātsaṃvido na prāgabhāvasiddhiḥ 
prāgabhāvābhāvāccānutpannatvaṃ tata eva
bhāvavikārarahitatvaṃ coktamanyaiḥ 
 tatra saṃvitprāgabhāvasiddhisamarthanenānutpannatvahetoḥ svarūpāsiddhaṃ siddhavatkṛtya vikārāntaranirāsakānumāne 'naikāntyamāha vyabhicaratī  
ti  
saptamyā avacchedakatvamarthaḥ 
tasya vyabhicārapadārthe 'nvayaḥ 
anutpannatvaṃ prāgabhāvāvacchedenāvināśitvarūpasādhyavyabhicārītyarthaḥ 
 tadadhikaraṇasyaiva tanniṣṭhadharmāvacchedakatvātprāgabhāvasya hetuniṣṭhavyabhicārāvacchedakasya hetumattvaṃ sādhyābhāvavattvaṃ ca siddhyati 
bhāve ti 
bhāvavṛttitvasyānutpannatvahetuviśeṣaṇatve 'pi parābhimatāyāmanādisāntāvidyāyāṃ vyabhicāra ityarthaḥ 
vyabhicāre 'vacchedakasyā jñānasya taddhetutvavivakṣāto 'vidyayeti tṛtīyā 
anaikāntyaṃ parihartuṃ śaṅkate aparamārthā iti 
paramārthavikārarāhityaṃ sādhyam 
tadabhāvaśca paramārthavikāro nāvidyāyāmiti na vyabhicāra iti bhāvaḥ 
prativakti paramārthāśce ti 
tetava 
mate iti pūraṇīyam 
sādhyasyasādhyaghaṭakavikārādeḥ 
sādhanasya vāsādhanaghaṭakotpattervā 
arthavattāmaśruvītaanvitārthakaṃ bhavet
vyabhicārasyāsiddheśca vārakatayā saprayojanaṃ vā 
saṃvido 'pi kalpitotpattimattvasaṃbhavena svarūpāsiddhivāraṇāya sādhanasya vetyuktam 
ayaṃ bhāvaḥ paramārthavikārādeḥ paramārthotpattervānupagamādbhavatāṃ sādhyahetvoḥ pāramārthyaviśeṣaṇaṃ na ghaṭate 
sādhyasādhanavyatirekavyāptīnāmaprasiddhiprasaṅgāt 
aviśeṣaṇe ca vyabhicārasya svarūpāsiddhervā na parihārasaṃbhava iti 
tathā ca satī ti 
upahāsagarbhamupālambhavacanamidam 
tathā ca sativiśeṣaṇadāne sati ca 
vyabhicāravārakaṃ viśeṣaṇaṃ vivakṣatāsiddhau dṛṣṭirna vidhīyata iti bhāvaḥ 
anutpannatvānnirbhedatvaṃ saṃvida iti cānūdya pratikṣipati yadapī ti 
tadapi ne ti 
sajātīyavijātīyasvagatabhedānāmabādhitādhyakṣādisiddhatvādbādhitaviṣayaṃ tanniṣedhānumānamiti bhāvaḥ 
vibhāgi bhedayogi 
vijātīyabhedaniṣedhe 'nutpannatvena siṣādhayiṣite 'naikāntyamāha ajasyaive ti 
parābhimate 'jñāne 'pi tadāha anāditvene ti 
ātmānātmabhedasyāparamārthatvātparamārthabhedasya niṣedhe nānaikāntyamityabhimānena śaṅkate aparamārtha iti 
abhimānaṃ nirākaroti paramārthabheda iti 
janmapratibaddhaḥ utpattimattvavyāpyaḥ 
yatparamārthabhedavattadutpannamiti hi vyatirekavyāptirvācyā 
sā ca na paramārthabhedasyaiva bhavannaye 'prasiddheḥ 
tathā ca viśeṣaṇadāne 'siddhiprasaṅgaḥ 
viśeṣaṇādāne cānaikāntyaṃ duṣpariharamiti bhāvaḥ 
naca paramārthatvarūpavyadhikaraṇadharmāvacchinnabhedaniṣṭhapratiyogitākābhāvaḥ sādhyate tathā ca na
doṣa iti vācyam 
evamapi bhavanmate hetusādhyayoḥ 
sāhacaryagrahopayogipakṣātiriktasthalāntarābhāvādvyāpyatvāsiddhireva 
vyaghikaraṇādharmāvacchinnapratiyogitākābhāvasya kevalānvayitayā vyatirekavyāpterapi durvacatvāt 
naca śāstrata eva saṃvinmātrasya nityatvaṃ nirbhedatvaṃ ca sidhyatīti vācyam 
śāstrasyāpi bhavanmatavipratīpatvāt 
nityānāṃ cidacidīśvarādīnāṃ paramārthato bhedo hi śāstreṣu varṇyata ityanyatra vistaraḥ 
agre ca vyaktībhaviṣyati 
saṃvidi sajātīyabhedaniṣedhe sādhyamāne pratyakṣabādhamāha nirbādhe ti 
dṛgdṛśyabhedaḥdṛśāṃ
dṛśyānāṃ
dṛgdṛśyānāṃ ca mitho bhedaḥ 
saṃvidaḥ svagatabhedaniṣedhānumāne 'pi dūṣaṇamāha tadapī ti 
saṃviddharmāṇāṃ pramāṇasiddhatvakathanena saṃvidi dharmaniṣedhasādhanasya kālātyayāpadiṣṭatvaṃ phalitam 
ata eva saṃvitpakṣake vyatirekiṇi dharmapakṣake cānvayini saṃviddharmaniṣedhānumāne pakṣa eva vyabhicārodbhāvanaṃ ghaṭate 
nanu saṃviddharmāṇāṃ saṃvidabhinnatayā bhinnadharmaniṣedhānumāne na kṣatirityatrāha tatsiddhāvapī ti 
vivādaviṣayāṇāṃ dharmāṇāṃ saṃpratipannasaṃvitsvarūpatā na ghaṭata iti bhāvaḥ 
ghaṭapaṭayorivākārabhedācca saṃvittaddharmayornaikyamityāha svarūpabhedācce ti 
svarūpabhedamevopapādayati svāśraya mityādinā 
kasyacitkiñcidarthasya 
prakāśanaṃprakāśāpādanam 
saṃvedanamiti bhāvapradhāno nirdeśaḥ 
saṃvedanatvamiti yāvat 
yadvā prakāśanaṃprakāśakam 
ātmanesvasmai
svāśrayāya vā 
svāśrayāya svaviṣayaprakāśakatvaṃ saṃvedanasya saṃvedanatvam
svayaṃbhāsamānatvaṃ ca saṃvedanasya svayaṃprakāśatvamityenayordharmayoḥ svarūpabhedo bodhyaḥ 
saṃvedanatvasvayaṃprakāśatvaśarīrānupraviṣṭaṃ prakāśapadārthamāha prakāśaśce ti 
prakāśo 'yaṃ jñātatāpararyāyo dharmaviśeṣaḥ 
ayaṃ ca na jaḍamātrasya
kintu citpadārthasyāpi 
taducyate cidacidaśeṣapadārthasādhāraṇa iti 
saṃvitsiddhāveve ti 
saṃvidaḥ svaprakāśatvasādhana ityarthaḥ 
yadvā saṃvitsiddhināmake prakaraṇa evetyarthaḥ 
etenā'tmasiddheḥ pūrvameva saṃvitsiddheḥ kṛtatvaṃ jñāyate 
yadyapi upalabhyamāne saṃvitsiddhigranthabhāge prakāśapadārthanirūpaṇaṃ nopalabhyate 
athāpi saṃvitsiddhaubhūyāṃso bhāgā ādāvante madhye ca viluptāḥ 
tatraitatsaṃbhavatīti dhyeyam 
dharmāntaraprakāśānabhyupagame 'pyāha tadanabhyupagama iti 
vyavahārānuguṇyameva jñānādhīnaṃ prakāśaśabditam 
avyavahliyamāṇasyāpi jñānatovyavahārayogyatākṣuṇṇaiveti bhāvaḥ 
ekasaṅkhyāvacchedaḥ ekatvasaṅkhyāvattvam 
śaṅkate naca jaḍatve ti 
jaḍatvābhāvaḥ svapra
kāśatvam deśakālāparicchinnatve vibhutvanityatve 
bahutvābhāva ekatvam 
na tvetānibhāvarūpāṇi 
abhāvasya cādhikaraṇātmakatvānna saṃvidaḥ sadharmatvaṃ prasajatīti bhāvaḥ 
pariharati tathābhūtairapī ti 
abhāvānāmatiriktatvamadhikaraṇavṛttidharmāntararūpatvaṃ vā 
ādhārādheyabhāvapratītisvārasyādityabhāvarūpairapi sadharmatvamavarjanīyamityarthaḥ 
yasmin pratīte niṣedhyabuddhirnodeti tasyaivābhāvarūpatvam 
pratīyamānāyāmapi saṃvidi anityatvādisaṃśayodayācca na tadabhāvarūpatvaṃ tasyāḥ 
kintu sarvakālasaṃbandhitvādivirodhidharmāntaralakṣaṇameva nityatvādīti bhāvaḥ 
saṃvidī ti 
virodhidharmavattābodhanamantarā jaḍatvādiniṣedhakatvānupapattiḥ pratijñāyāḥ 
tadbodhane ca sadharmatvasiddhiravarjanīyeti bhāvaḥ 
naca jaḍatvādivirodhisvarūpatvameva pratijñayā bodhyate saṃvido na virodhidharmavattvamiti vācyam 
sarvādhyāsādhiṣṭhānabhūtāyāstasyāḥ sarvavirodhitvāsiddheḥ 
naca śuddhā sā tatheti vācyam 
tasyāḥ sarvaviśeṣapratyanīkatvopagame jaḍatvādipratyanīkatevājaḍatvādipratyanīkatāpīti jaḍājaḍavilakṣaṇatvādiprasaṅgāt 
ajaḍatvādyabhāve 'pi ajaḍādisvarūpaiva seti ceddharmatvābhāve 'pi dharmasvarūpaiva sā kiṃ na syāditi dik 
bhedādidharmapakṣakacitsaṃbandhitvābhāvasādhane 'naikāntyamapyāha cetyam iti 
cetyamanubhāvyam 
ātmanicinmātra ātmani 
kiñca ciddharmatvābhāvasādhanamanupapannam 
pratiyogyaprasiddheḥ 
dharmā na cita ityapi na sādhīyaḥ 
ṣaṣṭhyarthasya saṃbandhasya citpadārthenānanvayādbhavatāsityāha api ce ti 
 pratyayānāṃ prakṛtyarthānvitasvārthabodhakatvavyutpatteḥ cito vibhaktyarthasaṃbandhitvaṃ siddhamiti tatra viśeṣasāmānyaniṣedhapratijñā vyāhatārtheti  
bhāvaḥ  
siddhiścedabhyupeyeta saṃvidaḥ syāt sadharmatā 
na cettucchatvamevoktaṃ bhavecchaśaviṣāṇavat 
nanu siddhireva sā 
kasya bhoḥ yadi na kasyacit
na tarhi siddhireva 
sā hi putratvamiva kasyacit kiñcitprati 
ātmana iti cet
kaḥ ṣaṣṭhyarthaḥ 
tadevaṃ vyomāravindasadṛśavapuṣi yathoditadṛśi vedāntatātparyavarṇanaṃ vedāntāyaiva syāt 
api ca nityatve 'pyanubhuteḥ pratyabhijñānupapattistadavasthaiva 
sā hi anubhavitāraṃ pūrvāparakālāvasthāyinamupasthāpayati ahamidamanvabhūvamiti 
anubhūtistvanubhūtireva bhavatām
na tāṃ prati sā kartrīṃ karma vā 
iti māyāvādyabhimatanityavijñānātmatvanirāsaprakaraṇam
yadyucyeta paramārthataḥ tathābhūtāpi bhrāntyānubhavitṛtayā parisphurati rajatatayeva śuktiḥ 
na hi tathyamanavalambya mithyāvabhāsasyotthānamiti tanna 
tathā sati anubhavasamānādhikaraṇatayānubhavitāhamarthaḥ prakāśeta anubhūtirahamiti
puraḥsthitabhāsvaradravyaśaṅkhamukhacandrāderākāratayeva rajatapītamukurasthatādvitvādi 
pṛthagavabhāsamāna eva tu ayamanubhavo daṇḍa iva devadattamarthāntaramahamarthaṃviśiṃṣan ālakṣyate anubhavāmyahamiti 
tadevamanubhavaviśiṣṭamasmadarthamavabhāsayannayamahaṃpratyayaḥ kathamiva viśeṣaṇabhūtānubhūtimātrāvalambanaḥ pratijñāyeta
daṇḍamātra iva daṇḍī devadatta iti pratyayaḥ 
kutaścaiṣa niścayaḥadhyastaṃ jñātṛtvamiti 
sthūlo 'hamitivat dehātmābhimānavataḥ pratibhāsanāditi cet
nanvātmatayābhimatānubhūtirapi tadūta evāvabhātīti sāpi tathā syāt 
tattvajñānodayāt parato 'pi tadanuvṛtterna tathā seti cet  kiṃ bhoḥ
tattvajñānātparamaboddhaivāyamātmā 
hantaivaṃ varamito 'tattvaveditvam
bhrāntyāpi hi tatra bahu bhadraṃ paśyatīti 
nanu jñātṛtvaṃ jñānakriyākartṛtvaṃ vikriyātmakaṃ jaḍamahaṅkāragranthistham 
tatphalabhugakartāvikriyaḥ sākṣī prakāśamātra ātmā 
kartṛtvādirhi dṛśyatvādrūpādivannātmadharmaḥ 
kartṛtve hyātmano 'haṃpratyayagocaratve 'pi dehasyevānatmatva parārthatvajaḍatvādiprasaṅgo durnivāraḥ 
dṛṣṭaṃ ca laukikavaidikakarmasu kartṛtayā prasiddhāddehāttatkriyāphalabhujaḥ pramātuḥ ahaṃpratyayinaḥ pṛthaktvam 
tathehāpi pramāturahamarthādvilakṣaṇaḥ sākṣī pratyagātmeti yuktam 
naivaṃ yuktam 
ahaṃ jānāmīti jñātṛtayā sidhyataḥ pratyagātmano vyatirekeṇa sikṣiṇo nāma prakāśamātrasyā'tmano 'nupalabdheḥ 
dehendriyamanaḥprāṇavijñānebhyo jñānāśrayatayā vivicyamāne pratīpamañcatīva nirbhāsamāno 'haṃbhāva eva hi pratyaktvaṃ nāma 
sākṣitvamapi tasya sākṣājjñātṛtvam 
na hyajānan sikṣītyapadiśyate 
sarvaṃ ca prakāśamānaṃ jñātre 'hamiti cakāsate prakāśata iti pratyātmasiddho 'yamanubhavaḥ ahaṃ jānāmi
mahyaṃ prakāśata iti 
iti jñāturahamarthasya pratyagātmatvanirūpaṇam
na cāvyākṛtapariṇāmabhedasyāhaṅkāranāmno buddhināmadheyasya vā jñātṛtvam 
dehasyevācetanatvapariṇāmitvajaḍatvaparārthatvādihetubhistadanupapatteḥ 
na ca citicchāyāpattyā tayostatsaṃbhavaḥ 
acākṣuṣasya chāyādarśanāt 
na ca jñātṛtvaṃ citāvapi te vāstavamasti
yenāgnisaṃparkādayaḥ piṇḍa ivauṣṇyaṃ tatsaṃparkādarthāntare jñātṛtvaṃ jāyeta jñāyeta vā 
ityahaṅkārasya jñātṛtvatatpratītyanupapattinirūpaṇam
yadyucyetajñāptimātramevā'tmānamabhivyañjan acetano 'pyahaṅkāraḥ svāśrayatayā tamabhivyanakti 
svabhāvo hyayaṃ vyañjakānāmyadātmasthatayābhivyaṅgyamabhivyañjanti
darpaṇajalakhaṇḍamuṇḍādaya iva mukhamihirabimbagotvādīn 
tatkṛtaścāyamahaṃ jānāmīti bhramaḥ 
ata eva khalu ahamullekhavigame suṣuptimuktayoḥ svābhāvikaviśadānubhavamātrarūpeṇā'tmanaḥ prakāśaḥ 
tata eva cānātmatvamahamarthasya 
tathā ca saureśaṃ vacaḥ
 ātmanaścedahaṃ dharmo yāyānmuktisuṣuptayoḥ 
yato nānveti tenāyamanyadīyo bhavedahama   iti
iti ahaṅkārasya saṃvidabhivyañjakatvapūrvapakṣopapādanam
prakārāntareṇāpi saṃvidaḥ sadharmakatvaṃ sādhayati siddhiśce diti 
siddhiḥ prakāśaḥ 
tadupagame tenaiva saṃvidaḥ sadharmatā syāt 
tadanupagame tu śaśaviṣāṇādivadaprakāśamānāyā asiddhyantyāstasyāstucchatvameva prasajyata iti kārikārthaḥ 
atra śaṅkate nanu siddhireve ti 
na prakāśāśrayaḥ
kintu prakāśasvarūpaiva saṃvit 
tanna tucchatvaṃ sadharmakatvaṃ veti bhāvaḥ 
ākṣipati kasya bho riti 
saviśeṣatvaprasaṅgādbhītaḥ para āha na kasyaci diti 
prativakti siddhāntī na tarhī ti 
prakāśo hi dharmo vinā dharmiṇā na ghaṭata iti bhāvaḥ 
siddheḥ sasaṃbandhikatvaṃ vyutpādayati sā hī ti 
piturhi putraḥ 
putratvamivānuyogipratiyogisāpekṣā siddhiriti bhāvaḥ 
ananyagatikatayā'ha ātmana iti 
ātmānuyogikātmapratiyogikaiva siddhiḥ saṃvida ityarthaḥ 
ātmaśabdo 'tra svarūpavācī 
evaṃ cet sadharmatvamāyātyeva saṃvida ityāha ka iti 
pitaraṃ prati putrasya putratvamivātmapratiyogikaḥ prakāśo dharmaḥ saṃvidātmanaḥ sidhyatītyarthaḥ  evaṃ kāri
kārtha ākṣepaparihārapadakaiḥ katibhiścidvivṛtaḥ 
evaṃ saṃvido nirviśeṣatvaṃ nirasya nirviśeṣasaṃvidi vedāntatātparyavarṇanaṃ vedāntānāmaprāmāṇyapraryavasāyītyāha tadevam iti 
vedāntāyavedavināśāya 
vedaprāmāṇyocchittyai iti yāvat 
kṣaṇikavijñānātmavāde smaraṇādyanupapattyā niraste hi nityavijñānātmavādina utthānam 
etatpakṣe 'pi tāmāha api ce ti 
jñāturnityatva evāhamidamanvabhavamityāderupapattiḥ 
natu jñānanityatvamātreṇeti bhāvaḥ 
etadeva vivṛṇoti anubhūti riti 
evakārārthamāha na tām iti 
yadyapi siddhānte 'pi nānubhavitṛtvamanubhūteḥ
athāpyanubhāvyatvamiṣyate 
jñātuścāhamarthasyātmano nityatvam 
tathāca pūrvānubhūtānubhūtyādipratisandhānaṃ ghaṭate 
paramate tvananubhāvyatvādananubhavitṛtvācca saṃvidātmano niruktapratisandhānānupapattireveti bhāvaḥ 
tadevaṃ pratisandhānabalājjñāturevātmatvaṃ na jñānamātrasyeti sthita hṛdi 
etadeva samarthayiṣyatyagrimagranthasandarbheṇa 
tatrādau jñātṛtvapratīterbhrāntirūpatāṃ parābhimatāmanuvadati yadyucyete ti 
saṃvinmātra paramārthaḥ 
sa evātmā 
asminnadhiṣṭhāne jñāturahamarthasya bhrāntiḥ śuktāviva rajatasya 
bhramopapattyarthamadhiṣṭhānasaṃvinmātrapāramārthyamabhyupeyamiti pareṣāmāśayaḥ 
dūṣayati tanne ti 
tathā satī ti 
ayamāśayaḥ  dharmiṇi dharmyantarārope āropyādhiṣṭhānayoḥ samānādhikaraṇyena abhedena
bhānaṃ bhavedidaṃ rajatamiti yathā 
anyatrānyadharmārope cāropyadharmavatā tathā bhānaṃ dṛṣṭaṃ śaṅkhaḥ pītavān
mukha darpaṇasthaṃ
candrau dvāviti 
na caivamatrānubhūtirahamiti vā ahaṃvatīti vā bhānamasti 
tanna saṃvidi ahamarthāropa iti yuktamiti 
ahamarthe saṃvidāropopagamastu na ghaṭate pareṣāṃ satyālambanatvaniyamādāropasya
ahamarthasya cāsatyatvāditi dhyeyam 
pṛtha giti 
pṛthagavabhāsamānatvaṃ prakāratayā prakāriṇo vilakṣaṇatvena bhāsamānatvam 
ahandaṇḍīti pratītitulyatvādahaṃ jānāmīti pratīterahamarthe jñānadharmavattāvagāhitvameveti yāvat 
tadevam iti 
daṇḍamātre iti viṣayasaptamī 
daṇḍamātrālambana ityarthaḥ 
yathā daṇḍī puruṣa ityatra daṇḍamātrasya satyatvaṃ puruṣasyāropitatvaṃ ca na
evamahaṃ jānāmītyatrāpi na jñānamātrasya satstvaṃ jñāturmithyātvaṃ ca 
kintu jñāturahamarthasya satyatvameva yuktamabhyupagantuṃ bādhakānupalabdherityāśayaḥ 
jñātṛtvapratīterbhrāntitve 'nuyuṅle kiṃ niyāmakamiti kuta iti 
pūrvapakṣī tatprati
vakti sthūla iti 
bhrāntairgṛhyamāṇatvājjñātṛtvamadhyāsalakṣaṇamiti bhāvaḥ 
nedamadhyastatvasādhakaṃ bādhitatvena sopādhikatvādityāśayamantarnidhāya pratibandīmāha nanvātmataye ti 
dehātmabhramavatāgṛhyamāṇāyā api saṃvido 'bādhyatvānna mithyātvamiti samādhiṃ vācayati pūrvapakṣimukhataḥ tattvajñānodayā diti 
tulyamidaṃ jñātṛtvasyānadhyastatvaṃ ityāha kiṃ bho riti 
tattvajñānaphale mokṣe 'pi jñātṛtvamanuvartata ityabādhitatvamityāśayaḥ 
mokṣe jñātṛtvasya nivṛttāvanarthaṃ prasañjayati hantaivam iti 
duḥkhanivṛttyā mukteḥ pumarthatvamiti cedānandānubhavanivṛttyānubhavitrahamarthanivṛttyā cāpumarthatvaṃ prasajyate iti bhāvaḥ 
jñātṛtvāderanātmadharmatvāttannivṛttāvapi na pumarthatopaghāto mukteriti śaṅkate nanu jñātṛtvam iti 
ahaṅkāro 'ntaḥkaraṇam
tadeva durmocatvādgranthiḥ
tanniṣṭhameva jñātṛtvaṃ jñānātmanā pariṇāmalakṣaṇaṃ vikriyātmakaṃ jaḍapariṇāmatvājjaḍaṃ cetyarthaḥ 
ātmanaḥ svarūpamāha tatphale ti 
kartṛtvasya phalabhoktā
avikriyatvādakartā
prakāśamātnasvarūpatayā sākṣīcātmāstītyarthaḥ 
prakāśaḥ mātrā yasya saḥ prakāśamātraḥ 
kartṛtve iti 
ātmā na kartā nāpyahamarthaḥ
ātmatvādananyārthatvādajaḍatvādavikriyatvādvā tannaivaṃ yannaivaṃ yathā deha iti prayogā atra garbhitāḥ 
kartṛbhinnasya bhoktṛtvaṃ katham
tatrāha dṛṣṭam iti 
etaddūṣayati naivam iti 
jñātṛvyatiriktasya prakāśamātrasyātmano 'nupalambhabādhamuktvā pratyaktvabalādevāhamarthatvamātmana eṣitavyamityāha dehendriye ti 
jñānasya dehādāvasaṃbhavāddhi tadvailakṣaṇyamātmanaḥ sādhitam 
tajjñātṛtvamātmana eṣṭavyam 
dehādiścedaṅkāragocaraḥ 
tatrāhaṅkārastvābhimānika eva 
tadahaṃbhāvasya dehādigatedambhāvataḥ pratīpatvaṃ viruddhatvam 
pratīpamañcatīti ca pratyakū ahaṅkāragocaraḥ 
tatpratyaktvādahantvamātmana āpatati 
dehāderdṛśyādidaṅkāragocarāddraṣṭaryātmani pratīpaṃ viruddhamārgaṃ gacchatīvetyuprekṣā 
mūle añcatīti saptamyantam 
sthite ātmanīti śeṣaḥ 
sākṣitvamapī ti 
sākṣāddraṣṭari saṃjñāyā mityanuśāsanāditi bhāvaḥ 
sarvaṃ ca jñeyaṃ jñātnātmana eva bhāsate na jñānamātnāya
tataśca jñāturevātmatvaṃ na jñānamātnasyetyāha sarvam iti 
cakāsate iti caturthyantam 
ataśca na jñānamātnasya sākṣitvaṃ saṃbhavati
kintu jñātureveti tasyaivātmatvaṃ na jñānamātnasyeti hārdam 
yattu jñātṛtvaṃ vikriyātmakamiti tanna 
na hi kāpilamata iva jñānapariṇāmitvaṃ jñātṛtvamiṣyate śrutyantahārdābhijñaiḥ 
kintu arthaprakāśanopayogivyāpāravaddharmabhūtajñānāśrayatvameva 
saviṣayake
dhātvarthe kartṛtāyā āśrayatvarūpatvāt
karmatvasya viṣayatārūpatvavat 
yadapi kartṛranyasya bhoktṛtvamiti
tadapi vārtam 
upādānādikāyikakriyānuguṇajñānecchāpūrvakāntaraprayatnāśrayatvarūpasya mukhyakartṛtvasyātmanyevopapatteḥ 
śāstraphalaṃ prayoktari kartāśāstrārthavattvā diti hi vedavedāntahārdābhijñāḥ 
yadapi kartṛtvādirdṛśyatvānnātmadharma iti
tadapi mandam 
dṛśyatvaṃ cedvāhyendriyagrāhyatvaṃ tadasiddhamāntaraprayatnādhāratvalakṣaṇe pakṣe 
anubhāvyatvaṃ cettat
tarhyaprayojakatvaṃ hetoḥ 
yadapi kartṛtvādau anātmatvādyapādānam
tadapi bhagnamūlam 
amukhyasyaiva tasyānātmatvādivyāpyatvāt mukhyakartṛtvāhapratyayāspada ātmanyanātmatvādyaprasakteriti saṅkṣepaḥ 
 evamātmana eva jñātṛtvamahaṃ tvaṃ ca mukhyamityuktvā prakṛtipariṇāmaviśeṣe buddhyākhye mahattatve tatkārye 'haṅkāre vā jñātṛtvamanupapannamityāha  
na cāvyākṛte ti  
acetanatvamanātmatvam
na tvajñātṛtvam 
sādhyahetvoraikyaprasaṅgāt 
mahānahaṅkāro vā na jñātā anātmatvāt pariṇāmitvājjaḍatvātparārthatvādvā dehavaditi prayogaḥ 
nanu jñātṛtvasyāsaṃbhave 'pi cicchāyāpatyā citsaṃparkādvā tatna jñātṛtvapratītirastvityatnāha naca citī ti 
arūpatvāccito na pratibimbo buddhyādau saṃbhavati 
yena sphaṭike lohitapratibhāsavattatna caitanyapratibhāso bhavet 
naca citau jñātṛtvamasti 
yena tatsaṃparkāttatna jñātṛtvaṃ tatpratibhānaṃ vā bhavet agnisaṅgādayasi auṣṇyabhānavaditi bhāvaḥ 
sāṃsargiko guṇo doṣo vā tatna tatna jāyate jñāyate ceti jāyeta jñāyeta vetyuktiḥ 
atha jñātṛtvapratīternirvāhāya parābhimatamahaṅkārasya saṃvidabhivyañjakatvapakṣa manuvadati yadyucyete tyādinā 
abhivyañjayanprakāśayan 
svāśrayatayāsvāśritayā 
bahuvrīhestal 
khaṇḍamuṇḍādayo govyakti bhedāḥ
mihirabimbaṃsūryabimbam 
śiṣṭaṃ spaṣṭam 
tatkṛtaśce ti 
saṃvidabhivyañjakatvaprayuktaścāhaṅkārasya saṃvidāśrayatvapratibhāso mukhādyabhivyañjakatvaprayuktaścāhaṅkārasya
saṃvidāśrayatvapratibhāso mikhādyabhivyañjakatvaprayukta iva darpaṇādermukhavattvādipratibhāsa ityarthaḥ 
ahaṃbhāvaḥ prakṛtipariṇāmaviśeṣasyaiva
na tvātmana ityāha ata eve ti 
yato jñātṛtvapratītirbhrāntiḥ
ata eva caitanyamātratayā'tmanaḥ svāpemuktau ca bhānam 
na tu tadāhambhāvabhānamiti bhāvaḥ 
ata eve ti 
sauṣuptikamauktikātmānubhavato 'hambhāvānullekhādevāhamarthasyānātmatvamityathraḥ 
atra saṃvādatayā sureśvarācāryavacanamu
pādatte ātmana iti 
ahambhāva ātmadharmaścetsuṣuptimuktayoryāyātanviyāt 
yato nānveti tato 'yamanātmadharma evetyarthaḥ 
tadidamasaṃbaddham  yataḥ
śāntāṅgāra ivādityamahaṅkāro jaḍātmakaḥ 
svayañjyotiṣamātmānaṃ vyanaktīti na yuktimat 
ātmatvābhimatājaḍānubhavādhīnā hi sarvapadārthābhivyaktayo 'bhipreyante 
 tādṛśamaśeṣārthasādhakamudayāstamayaviparivṛttiśūnyaprakāśasvabhāvaṃ tamanubhavaṃ tadadhīnasiddhiracidahaṅkāro 'bhivyanaktītyupahāsyamidamātmavidām 
pakṣamenaṃ pratikṣipati tadidam iti 
ahaṅkārasya jaḍasya svayaṃprakāśacaitanyaprakāśakatvamananvitamanupapannatvādityāha śānte ti 
śāntāṅgāraḥjalanirvāpitāgnipiṇḍaḥ 
 aprakāśasvarūpasya tasya prakāśamayādityaprakāśakatvamivāprakāśasva rūpasya jaḍasya prakṛtipariṇāmaviśeṣasya svaprakāśasaṃvidātmasvarūpaprakāśakatvamanupapannamityarthaḥ 
imamevārthāṃ prapañcayati ātmatve tyādinā 
sarvārthaprakāśakaṃ kadācitprakāśate 'tha na
punaḥkadācitprakāśate ityudayāstamayaparyāyavṛttirahitanityaprakāśasvarūpamanubhavātmānaṃ
niyamena tadadhīnaprakāśo jaḍo 'haṅkāro 'bhivyanaktīti vipratīpavacanamidaṃ samīpasthānāmapi
ātmatattvavidāmupahāsāspadamityarthaḥ 
na khalu sarvaṃ sādhayataḥ svataḥsiddhasya ca sadānubhavātmanaḥ prakāśakāntarāpekṣā 
naca jaḍasya niyamena tadābhāsyasyāhaṅkārasya tatprakāśanasāmarthyam 
yenānubhavasyāhaṅkārābhivyaṅgyatvavacanamupapannaṃ bhavediti bhāvaḥ 
kiñcavyaṅgyavyaṅktṛtvamanyonyaṃ na ca syātprātikūlyataḥ 
vyaṅgyatve 'nanubhūtitvamātmani syādyathā ghaṭe 
dinakarakaravyaṅgyakaratalaṃ tadabhivyañjakaṃ dṛṣṭamiti mā vocaḥ 
karatalasya tadbāhulyamātrahetutvāt 
tathābhūtāśca dinakaramarīcayaḥ sphuṭamupalabhyanta iti na karatalavyaṅgyatvam 
api ca keyamabhivyakti 
yānubhūtirūpasyātmano 'haṅkāreṇa kriyata ityucyate 
na tāvattatsiddhiḥ
tasya svataḥsiddhatvenānanyādhīnasiddhitvābhyupagamāt 
nāpi tadviṣayajñānam
jñānāntarānanubhāvyatvāt 
anubhāvyatve hi ghaṭādivadananubhū
titvaprasaṅgaḥ 
ata eva na jñānakaraṇānugrahaḥ 
sa hi vedyagatajñānodayapratibandhakāpanayanena vā dīpeneva santamasanirasanena cakṣuṣaḥ
vedyasannikarṣopādhitvena vā vyaktidarpaṇāderiva jātinijamukhādibodhakasya nayanādeḥ
vittṛgatakalaṅkakṣālanena vā śamadamādineva parāvarātmatattvajñānopāyasyā'gamādeḥ 
na tāvadanubhavagamahaṅkārāpaneyamasti kiñcit jñānodayaparipanthi 
ajñānaṃ tu jñānasamānāśrayaviṣayatayā na tadubhayabhāvavirahiṇi bhavadabhimatasākṣiṇi nikṣepamarhati 
na khalu jñānaprasaktiśūnyo ghaṭādirajñānītyucyate 
tathaiva na jātucit jñātṛtvaṃ jñānamātrasyeti na tasyāpyajñānaṃ bhavet 
bhavadapi vā tadahaṅkārāpaneyaṃ neṣyate
jñānaikanivartyatvādajñānasya
tathābhyupagamāñca 
jñānaṃ ca svaviṣaya evājñānaṃ nivartayati 
na ca tadviṣayatvamātmatayābhimata syānubhavasyeṣyata iti tatratyamajñānaṃ na kenacitkadāciducchidyeta 
jñānaprāgabhāvarūpaṃ cājñānaṃ na jñānotpattipratibandhakamiti śakyaṃ vyapadeṣṭum 
bhāvarūpamajñānamanirvacanīyaṃ jagadupādānamityādi pralāpamātramiti saṃbandhanirūpaṇe pratipādayiṣyate 
ato na vedyadoṣāpanayanarūpā ahaṅkāreṇānubhavābhivyaktiḥ 
astu vi'nubhavasya kenacidvyaṅgyatvam 
astu vāhaṅkārasya kiñcidabhivyañjakatvam 
paraṃ tadabhivyaṅgyaikasvabhāvasyāhaṅkārasya tadabhivyañjakatvamanupapannamityāha kiñce ti 
vyaṅgye ti 
anubhavātmāhaṅkārayoḥ parasparaṃ vyaṅgyavyañjakabhāvo 'nupapannaḥ 
prātikūlyataḥsvabhāvavirodhalakṣaṇāduktātpratikūlabhāvata ityarthaḥ 
niyamena tadvyaṅgyasvarūpasya tadvyañjakatvaṃ hi viruddhamiti proktam
ahaṅkārasya saṃvidadhīnavyaktereva tadvyañjakatvaṃ syāt 
mithyāpadārthasya pratibhāsādhīnasattākasya pratibhāsābhāve sattāyā eva dirlabhatvāt 
saṃvicca svayaṃ bhāsamānaivāhaṅkāraṃ vyañjet 
anyathā jaḍatvaprasaṅgāt 
tathāca svaprakāśasaṃvidadhīnaprakāśāhaṅkārādhīnaprakāśatvaṃ saṃvida uktaṃ bhavet 
tathā cānyonyāśrayaḥsaṃvitprakāśādhīno 'haṅkāraprakāśaḥ ahaṅkāraprakāśādhīnaśca saṃvidaḥ prakāśa iti 
 uktalakṣaṇātprātikūlyādvādhakopanipātānna mitho vyaṅgyavyañjakatvaṃ saṃvidahaṅkārayoḥ saṃbhavatīti ca tātparyāntaraṃ varṇitaṃ śrīmannigamāntagurucaraṇaistattvaṭīkāyām 
paramate saṃvido 'haṅkāravyaṅgyatve dūṣaṇāntaramāha vyaṅgyatve iti 
anyādhīnaprakāśatve 'nubhūterananubhūtitvaprasaṅgo ghaṭāderivetyarthaḥ 
tadvya ṅgyasyāpi tadvyañjakatve na virodhaḥ
dṛṣṭatvāditi śaṅkāmapanudati dinakare ti 
hastatalasya vātāyanavivarapraviṣṭasūryakiraṇānāṃ gatipratirodhena saṃhatimātrahetutvam 
saṃhatānāṃ ca teṣāṃ sphuṭaprakāśaḥ svata evetyāha karatalasye ti 
gatipratirodhenāpi saṃvitsphuṭaprakāśahetutvaṃ karatalasyeva durghaṭamahaṅkārasyāmūrtasyeti hārdam 
evamahaṅkāravyaṅgyatvaṃ saṃvidātmano 'napekṣitamanupapannaṃ cetyuktam 
abhivyaktiprakārāṇāṃ saṃbhāvitānāṃ prakṛte 'nupapatterapi nāhaṅkārasya tadabhivyañjakatvamityāha api ce tyādinā 
tatsiddhiḥ saṃvidātmaprakāśaḥ 
svaprakāśatvenānyāpekṣūprakāśatvābhāvopagamānna saṃvitprakāśahetutvamahaṅkārasya 
 saṃvido jñānāntarāgocaratvena tadviṣayakajñānajanakatvamapi tadabhivyañjakatvamahaṅkārasya neti prakāśanaprakāśakajñānajanakatvarūpābhivyañjakatvaprakāradvayaṃ  
dūṣitam  
ata eve ti 
ananubhāvyatvādevānubhavasya tadviṣayakānubhavakaraṇasyāprasiddhyā tadanugrahalakṣaṇābhivyaktiprakāro 'pi na saṃbhavatītyarthaḥ 
astu vā tajjñānakaraṇaṃ kiñcit 
tadanugrahaprakārāḥ prakṛte na saṃbhavantīti vadan anugrahaṃ vikalpayatitāvat sa hī ti 
saḥanugrahaḥ grāhakasya sahakārisampattyāpādanalakṣaṇaḥ 
vedyagate ti 
vedyagatajñānotpattipratibandhakanirasanena tajjñānakaraṇānugraha ādyaḥ kalpaḥ 
dvitīyamāha vedye ti 
karaṇasya grāhyasannikarṣaprayojakatveneti yāvat 
vyaktirhi svadvārā cakṣurādervedyajātyādisannikarṣaṃ saṃpādayati 
darpaṇādiśca cākṣuṣaraśmigatiparāpartanena mukhādisannikarṣaṃ cakṣuṣaḥ 
tṛtīyamāha vettṛgate ti 
kalaṅkaḥjñānotpattivirodhī pāpādiḥ 
nāvirato duścaritā dityādinā ca śamādestattvajñānajanakaśāstrasahakāritvaṃ jñāyate 
niṣkāmakarmaṇā śamādinācāpākṛtapāparāgādidoṣasya śuddhacittasyaiva hi śāstreṇa tattvajñānotpattiḥ 
prakṛte prathamānugrahakalpasyānupapattimaha na tāva diti 
nanvajñānameva jñānotpattivirodhi vedye 'nubhavātmani vartata iti cettatrāha ajñānam iti 
jñānena samānāvāśrayaviṣayau yasyaivaṃbhūtamajñānam
jñānasamānāśrayaṃ jñānasamānaviṣayaṃ ceti yāvat 
tadubhayabhāvavirahiṇijñānāśrayatvajñānaviṣayatvarahite 
nikṣepaṃpadanyāsam
saṃbandhamiti yāvat 
 ajñānaṃ hi jñānaprāgabhāvarūpaṃ tatsamānayogakṣemaṃ vānyat jñātṛtvaprasaktiśūnye bhavadabhimate 'nubhavātmani na ghaṭate ghaṭādāviveti bhāvaḥ 
bhavadapī tyabhyupagamya vādaḥ 
ātmāśritatve 'pyajñānasyāhaṅkāreṇa nivartyatvābhāvādvedyadoṣāpanāyakatvarūpamabhivyañjakatvaṃ na tasyeti bhāvaḥ 
parābhimate 'nubhavātmani ajñānasyopagame 'niṣṭaṃ cāha jñānaṃ ce ti 
ātmaniṣṭhamātmaviṣayaṃ cājñānamātmano 'nanubhāvyatvājjñānānivartyaṃ nityaṃpra
sajyate samānāśrayaviṣayatvenaiva jñānājñānayorbādhakabādhyabhāvāditi bhāvaḥ 
ātmaviṣayakajñānopagamaśvāpasiddhāntaparāhataḥ 
etenāntaḥkaraṇavṛttivyāpyatvameveṣyate ātmanaḥ 
natu tadavacchinnacaitanyavyāpyatvam 
yena jaḍatvādi prasajyeta 
ātmākārāntaḥkaraṇavṛttyaivātmājñānanivṛttirityapi nirastam 
vṛtterjaḍabhūtāyā ajñānanivartakatvāyogāt 
jñānameva hyajñānasya nivartakam 
tadavacchinnacaitanyanivartyatve tu jñeyatvādyātmano 'varjanīyameveti dik 
ajñānaṃ ca kiṃ jñānaprāgabhāvarūpam
āhosvidbhāvarūpamiti vikalpya dūṣayati jñāne tyādivākyadvayena 
karaṇānāmabhūmitvānna tatsaṃbandhahetutā 
ahamarthasya boddhṛtvānna sa tenaiva śodhyate 
na ca svāśrayatayābhivyaṅgyaprakāśanamabhivyañjayituḥ svabhāvaḥ
pradīpādāvadarśanāt 
yathāvasthitavastuprakāśānukūlasvabhāvatvācca jñānatatsādhanatadanugrāhakāṇām 
tacca svataḥprāmāṇyanyāyāt
tadanabhyupagame ca sarvatrānāścāsaprakaṅgāt 
vyaktestu jātirākāra eveti tathā pratyāyanam
na vyañjakatvaprayuktam 
uktādeva vyabhicārāt 
darpaṇādistu nāyanamahaḥpratiphalanalakṣaṇadoṣaheturnābhivyañjako vadanādeḥ 
vyañjakastvālokādireva 
vyañjakatve 'pi pratīpagamanadoṣaprayuktastatrānyathāvabhāsaḥ 
na ceha tathāhamarthasya tādṛśadoṣāpādakatvaṃ svabhāvaḥ 
tathā sati sarvasyāpi pratyakṣāderaprāmāṇyaprasaṅgānna kiñcittathyaṃ syāt 
tasmājjñātṛtayā siddhyannahamartha eva pratyagātmā
na jñaptimātram 
ityahaṅkārasya saṃvidabhivyañjakatvanirākaraṇaprakaraṇam
yattu suṣuptisuktayorjñaptimātratayā sphuraṇam
ahamiti tu na pratibhātīti
tatra suṣuptau tathāvasthitiḥ purastādeva nirastā 
ahamityekarūpeṇa āprabodhāttatrāpyātmanaḥ sphuraṇāt 
yadi paraṃ parāgarthānanubhavāttamoguṇābhibhavācca na vivicya sphuṭaṃ cakāsti
bhavadabhimatānubhūtirapi tadānīṃ tathaiva hi prathata iti vācyam 
nāhamaham nāpyarthāntaram
api tvanubhūtimātramajñānasākṣitayāvatiṣṭhata ityevaṃvidhaṃ svāpasamayabhavamanubhavaṃ nahi suptotthitaḥ kaścit parāmṛśannupalabdhacaraḥ 
etāvantaṃ kālaṃ na kiñcidahamavediṣamiti parāmarśanādeva tathātvaṃ labhyata iti cet kathamiva
na kiñciditi nirdeśāditi cet
nanvevamanubhūtipratibhāso 'pi pratyākhyātaḥ syāt 
api ca suṣuptisamayasiddhamātmānamahamiti parāmṛśya na kiñcidavediṣaṃmiti tasya vedane pratiṣidhyamāne tātkālikīṃ
vittisiddhimahamarthasya cāsiddhimabhidadhāno 'nubhavavirodhamapi na jānāti devānāṃ priyaḥ 
nirviṣayā nirāśrayā ca vittirnāstītyuktameva 
nanu māmapyahaṃ na jñātavān prasupta ityasti hi prabodhe pratyayaḥ 
satyam sa tu varṇāśramādiviśiṣṭatayā prabodhasamayasaṃvedyamānaṃ dehinaṃ māmityādāya
svāpyayāvasthāprasiddhāviśadasvānubhavaikatānāhamarthasya tena rūpeṇājñātatvaṃ prajñātatvaṃ prajñāpayati
na punarjñasvabhāvasyāhamarthasyāpi 
evamiva khalvayamanubhavaḥatra supto 'hamīdṛśaścetyevaṃ māmapi na jñātavānahamiti 
api ca ātmā suṣuptau ajñānasākṣitvenā'sta iti hi yauṣmākī sthitiḥ 
sākṣitvaṃ ca sākṣājjñātṛtvamityuktam 
sa cāyaṃ jānāmīti pratibhāsamāno 'smadartha eveti kathamiva tadānīmahamartho na pratheta 
svasmai prakāśamāno 'hamityeva hi prakāśata iti 
tatsiddhaṃ svāpādidaśāsvapyātmā prakāśamāno 'hamityeva prakāśata iti 
iti svāpe 'hamarthabhānasamarthanaprakaraṇam
yattu muktāvahamartho nopāvartata iti tadvārtam 
yatastathā sati vaināśikadarśana ivātmanāśa evāpavargaḥ prakārāntareṇa pratijñātaḥ syāt 
no khalu ahamiti dharmamātram
yena tadapagame 'pyavidyānivṛttyāmivātmanaḥ svarūpeṇāvatiṣṭhata ityucyate 
ahamityeva hi tasya svarūpam 
jñānamapi hi taddharmatvena tasyaiva prakāśate jñānaṃ me jātamiti 
kā kathā punararthāntarasyā'tmatve  
anyaścayaḥ sāṃsārikaduḥkhaiḥ duḥkhitvenā'tmānaṃ tattvatobhrāntyā vā pratyeti duḥkhyahamiti
saḥ sarvamidamaniṣṭajātaṃ kathamahamapunarūdayapanudyāvyākulaḥ svastho bhūyāsamiti sañjātamumukṣaḥ tatsādhane pravartate 
sa yadi sādhanānuṣṭhānādahameva na bhaviṣyāmītyavagacchati
apagacchedasau mokṣakathāprasaṅgādapi 
tataścāsambhavadadhikāritayā sarva eva vedāntavidhayaḥ sarvāṇi ca mokṣaśāstrāṇi prāmāṇyādeva pracyaveran 
ahamupalakṣitaḥ prakāśo 'pavarge 'vasthāsyata iti cet kimataḥ
na hi mayi naṣṭe 'pi ko 'pi prakāśaḥ sthāsyatīti kaścitprekṣāvān prayasyati 
etena tadapi parāstam
asmatpratyaye yo 'nidamaṃśaḥ cidekarasaḥ prakāśaḥ sa ātmā 
tasmiṃstadbalanirbhāsitatayā lakṣaṇato yuṣmadartha evāhaṃ jānāmīti sidhyannartha
iti  pratyakṣavirodhāt 
ahaṃ jānāmīti sidhyaścetano suṣmadartha iti mātā bandhyetivadvyāhatārthaṃvacaḥ 
na cāsau anyādhīnāvabhāsaḥ
caitanyasvabhāvatayā svayañjyotiṣṭvāt 
prakāśaśca prakāśatvādeva kasyacidbhaveddīpādiprakāśavaditi nātmā bhavitumarhati 
ato jñātṛtayāhamiti siddhyannartha evā'tmā 
sa ca muktāvapyātmane 'hamityeva prakāśate
svasmai prakāśamānatvāt 
yo yaḥ svasmai prakāśate sa sarvo 'hamityeva prakāśamānodṛṣṭaḥ
yathā tathāvabhāsamānatvenobhayavādisaṃmataḥ saṃsāryātmā 
yaḥ punarahamiti na cakāsti nāsau svasmai prakāśate
yathā ghaṭādiḥ 
svasmai prakāśate cāyaṃ muktātmā 
tasmāt so 'hamityeva prakāśate 
na caivaṃ prakāśamānatve muktasyājñānitvasaṃsāritvādiprasaṅga āpādanīyaḥ 
muktatvavirodhāt 
atadupādhitvācca tatpratyayasya 
na hyajñānopādhirahaṃpratyayaḥ 
brahmātmaparokṣajñānakṣapitaniravaśeṣāvidyānāmapi vāmadevādīnāmame
tatpratyayadarśanāt 
śrayate hi 'taddhaitatpaśyan ṛṣirvāmadevaḥ pratipede ahaṃ manurabhavaṃ suryaśca ahameva ca vartāmi bhaviṣyāmī'tyādi 
tathā kathañcidapyavidyādikleśairleśato 'pi jātucidaparāmaṣṭasya paramapuruṣasyāpyahamityātmaparāmarśaḥ
prajñāyate 'hantāhamimāstistro devatāḥ' 'bahu syāṃ prajāyeya' 'sar ikṣata lokānnu sṛjā iti'
tathā 'yasmāt kṣaramatīto 'hamakṣarādapi cottamaḥ 
ato 'smiloke vede ca prathitaḥ puruṣottamaḥ' 
'teṣāmahaṃ samuddhartā ' 'ahaṃ bījapradaḥ pitāḥ' 'vedāhaṃ samatītāni' ityevamādibhiḥ 
evaṃ ca sākṣādahamarthādātmano vilakṣaṇe 'pi dehe yenā'vyaktikapariṇāmabhedenāhamiti bhramaḥ
tadabhiprāyo 'haṅkārasya kṣetrāntarbhāvopadeśo bhagavataḥ 'mahābhūtānyahaṅkāra' iti 
bahumantavyajanāvadhīraṇahetuścāsau garvāparaparyāyaḥ tatra tatra śāstreṣu prāyaśoheyatayopadiśyate 
tasmādahamiti matirbādhakāpetā sākṣādātmagocaraiva 
anātmani tu śarīre bhavantī avidyeti yuktam 
uktaṃ ca 'śrūyatāṃ cāpyavidyāyāḥ svarūpaṃ kulanandana 
anātmanyātmabuddhiryā' iti maharṣiṇā vāsiṣṭhanandanena 
naca jñaptimātra pratibhāsaḥ kasyacit śarīre 'sti 
yena tanmātrātmavādino 'pyanātma nyotma
buddhirupapadyeta 
dvitīye 'nugrahakalpe dūṣaṇaṃ karaṇānām iti 
abhūmitvātaviṣayatvāt 
indriyāgrā
hyatvādātmano nātmendriyasannikarṣopādhitvenābhivyañjakatvamahaṅkārasya saṃbhavatītyarthaḥ 
tṛtīye dūṣaṇaṃ ahamarthasye ti 
svagatakalmaṣasya svenaiva kevalena nivartanāyogānna tṛtīyo 'pi kalpaḥ kalpata ityarthaḥ 
evaṃ vyañjakatvaṃ nirasya parābhimataṃ vyañjakasvabhāvamapi nirasyati nace ti 
pradīpo hi ghaṭādeḥ prakāśako na svavṛttitayā taṃ prakāśayati 
na khalvevaṃ pratītiḥ pradīpe ghaṭa iti
pradīpo ghaṭavāniti vā 
kintu yathāvasthitaveṣeṇaiva bhūtale ghaṭa itīti bhavadukte niyame 'naikāntyamiti bhāvaḥ 
jñānādīnāṃ yathāvasthitavastuprakāśahetutvamevetyatra yuktimāha tacce ti 
prāmāṇyasvatastvātmakayukterityarthaḥ 
jñānasāmagrīprayojyatvaṃ jñānabhāsakasāmagrībhāsyatvaṃ ca prāmāṇyasyotpattau jñaptau ca svatastvam 
nanu svataḥprāmāṇye kvacijjñāne viparītākārāvagāhanaṃ kutaḥ
jñānasāmagrayāmatiriktadoṣasaṃvalanādeva 
svataḥprāmāṇyagrahe 'pyanabhyāsadaśāpannajñāne prāmāṇyasaṃśayaśca doṣamūlatvasaṃśayādeveti ca bodhyam 
prāmāṇyasya svatastvānupagame bādhakamāha tadanabhyupagama iti 
sarvajñāneṣvapi aprāmāṇyaśaṅkāprasakteḥ prāmāṇyasya svatastvānupagame svatastvameṣṭavyam 
anyathā tu jāte 'pi prāmāṇyaniścaye 'prāmāṇyaśaṅkā nirargalaprasarā bhavedeva 
niṣkampapravṛttiśca kutrāpi na ghaṭeteti bhāvaḥ 
vyakte riti 
vyakternābhivyañjakatvaprayuktaṃ svāśritatayā jāteḥ prakāśanam 
kintu vyaktayapṛthaksiddhaprakāratvarūpavastusvabhāvādeva 
vyañjakastvālokādireva 
vyaktervyañjakatvamapi na saṃpratipannamiti bhāvaḥ 
darpaṇādi riti 
darpaṇādi pratihatagateścākṣuṣatejasaḥ pratinivṛtya mukhābhimukhatayā prasaraṇameva mukhasyānyathāpratītau doṣarūpaṃ prayojakam 
pratilomagatirūpadoṣaprayojakasya darpaṇādervyañjakatvaṃ bhavatu mā vā 
na vyañjakatvaprayuktamanyathābhānamiti bhāvaḥ 
na cehe ti 
tādṛśadoṣāpādakatvamjñānakaraṇānāṃ viparītagrahaṇopayogivyāpṛtirūpadoṣāpādakatvam 
tathāsatī ti 
pramāṇādhīnapramitāvahamarthasyāpi hetutvāt pramāṇadoṣasaṃpādakatve tasya na kiñcidapi yathārthajñānaṃ saṃbhavetpramāṇajanyamityarthaḥ 
tasmā diti 
jñātṛtvapratīterniruktadiśā bhrāntitvāyogājjñātṛtayā siddhyannahamartha evātmā 
na jñāptimātramiti bhāvaḥ 
atrāyaṃ prayogaḥjñānaṃ nātmā dharmatayā pramitatvādrūpādivaditi 
evaṃ jñāturahamarthasyātmatvaṃ samarthitam 
atha svāpe muktau cāhamarthasya bhānaṃ nāsti
tannāhamarthasyātmatvaṃ yuktamiti paramatamanūdya nirasyati yattu suṣuptī tyādinā 
tatrasuṣuptimuktayoḥ 
ghaṭakatvaṃ saptamyarthaḥ 
tasya suṣuptāva
nvayaḥ  tathāvasthitiḥ ahaṃbhāvavigamena jñaptimātratayātmano 'vasthitiḥ
purastādeva nirastā
pratisandhānabalātsvāpe 'hamarthasadbhāvatatpratītisamarthanabalāditi bhāvaḥ 
yadī ti 
ucyeteti śeṣaḥ 
tattatparāgarthānubhavitṛtvena sphuṭaṃ jñānajñeyato vivicyā'tmano bhānaṃ svāpe nāstīti paraṃ yadyucyetetyarthaḥ 
parāgarthānanubhavādvivicya bhānaṃ na
tamoguṇābhibhavācca sphuṭaṃ tanneti anusandheyam 
paramate 'pi tatsamānamityaha bhavadabhimate ti 
viśadabhānābhāve 'pi sūkṣmatayāhamarthasya bhānaṃ parābhimatasaṃvida iva svāpe 'stīti ca hārdam 
nāhamaham iti 
idānīmahantvena bhāsamāna ātmāsvāpe tathā nāstītyarthaḥ 
ekamahamityadhikaṃ patitaṃ vā 
etāvantamityādipratisandhānamajñānasākṣitayāhamarthasyaiva svāpe sattve 'nuguṇamiti bhāvaḥ 
śaṅkate etāvantam iti 
tathātvamsaṃvinmātrasya bhāsamānatvam 
pratyavatiṣṭhate siddhāntī katham iti 
prativakti śaṅkitā na kiñci diti 
ākṣipatyenaṃ nanvevam iti 
kiñcidityahamarthasyevāsaṅkocātsaṃvido 'pi kroḍīkārāt saṃvinmātrasyāpi bhānaṃ bhavatāṃ tadābhimataṃ na siddhyedityarthaḥ 
nanu kiñciditi jaḍamātrasya parāmarśa iti cettarhyahamarthasyāpi na niṣedhaḥ pratyaktvenājaḍatvāditi bhāvaḥ 
yadvā jñeyamātrasya kiñciditi parāmarśo na jñānasyeti cettulyanayena jñāturapi na parāmarśa iti bhāvaḥ 
parapakṣe pratisandhānavirodhamāha api ce ti 
devānāṃ priyaḥmurkhaḥ 
tathāhi nipātanam 
anubhavaprakārānabhijñatvaṃ ca maurkhyam 
na hi bhūtale ghaṭo nāstītyasya ghaṭasadbhāvabhūtalaniṣedhaviṣayakatvaṃ kasyacinmatam 
kintu ghaṭaniṣedhabhūtalāstitvaviṣayakatvameva 
tattulyā caitāvantamitipratītirjñānaniṣedhajñātṛsadbhāvaviṣayaiveti bhāvaḥ 
nanu saviṣayasaṃvinniṣedhe 'pi nirviśeṣasaṃvitprakāśe na virodha ityatrāha nirviṣaye ti 
nirviṣayamapi sāśrameva jñānaṃ mataṃ svāpe 
tacca dharmabhūtaṃ naiva tadā prakāśata iti tu siddhāntinaḥ 
svāpe 'hamarthānanubhave pratisandhānāntaraṃ pramāṇatvena śaṅkate nanu mām iti 
pariharati ardhāṅgīkāreṇa satyam iti 
pratītāvabhyupagamaḥ 
svāpesarvathāhamarthānanubhave 'nabhyupagamaḥ 
svāpyaye ti 
svāpakālikāviśadasvaprakāśaikāśrayasyetyarthaḥ 
tena rūpeṇavarṇāśramādiviśiṣṭaveṣeṇa 
jñasvabhāvasyajñātṛsvarūpasya 
svāpe na jñānasya prakāśaḥ
kintu jñātṛsvarūpasyaiveti dyotanāyedamuktam 
pratīterarthamabhilapati evamive ti 
ivaśabdo 'vadhāraṇe 
ajñānasākṣitvenā'tmā svāpe prakāśata iti parapakṣarītyāpi tadāhamarthasya bhānamavarjanīyamityāha api ce ti 
sākṣāddraṣṭari saṃjñāyām iti sākṣātkartaryeva hi
sākṣiśabdo 'nuśiṣṭaḥ 
sa ca jñātṛtvena pratī
to 'hamartha eveti ahamajña ityajñānasākṣitayā svāpe 'hamarthabhānaṃ setsyatyeveti bhāvaḥ 
pratyaktvasyāhaṃbuddhivyavasthāpyatvādapi ātmano 'hantvameṣitavyamevetyāha svasmai iti 
svāpe 'hamarthabhānasamarthanamupasaṃharati tatsiddham iti 
svāpādītyādipadena mohādyavasthā grāhyā 
atha muktāvahamarthanivṛttimanūdya dūṣayati yattu iti 
ta dvārtam iti 
vārtaṃphalgu 
tadidaṃ mataṃ kṣudramityarthaḥ 
yata iti 
vaināśikadarśanaṃbauddhadarśanam 
prakārāntareṇa ahambhāvānanuvṛttikathanamukhena 
yene ti 
ātmana ityasyāgre ātmā iti pūraṇīyam 
ahamarthasya dharmamātratve tannivṛttāvapi muktau ātmā anuvartate iti bhavatkathanaṃ sādhīyo bhavet 
na tu dharmamātraṃ saḥ 
kintu sa evātmeti piṇḍitārthaḥ 
jñānamātrasyātmatvaṃ pratikṣipati jñānamapī ti 
dharmatayā pramīyamāṇasya jñānasya na svatantrātmatvaṃ saṃbhavatīti bhāvaḥ 
antaraṅgasya jñānasyaivā'tmatvāsambhave bahiraṅgasyendriyādeḥ sutarāṃ na sambhāvitamātmatvamityāha kā kathe ti 
jñātṛtayā pramīyamāṇādahamarthādanyasya na kasyāpyātmatvaṃ yuktamiti bhāvaḥ 
muktāvahaṃbhāvanivṛttau dūṣaṇāntaramāha anyaśce ti 
sukhaduḥkhabhoktṛtvaṃ duḥkhatrayābhighātāt mumukṣutvaṃ ca jñāturahamarthasyaiva
sa cet svasyaiva vināśaṃ muktau jānīyāt na tasyai spṛhayet 
tathāca tasyā apuruṣārthatvaprasaktiḥ 
nāpi mokṣasādhanajñānānuṣṭhānayoḥ pravartetaivaṃ jānan 
tathāca jñāpakatayānuṣṭhāpakatayā ca prāmāṇyaṃ bhajatāṃ mokṣaśāstrāṇāṃ prāmāṇyaṃ bhajyeteti bhāvaḥ 
nahī ti 
yathā dehagehādyupalakṣitaḥ pṛthivībhāgaḥ sthāsyatīti svadehagehanāśe na pravarteta svayameva kaścit prekṣāpūrvakārī
evamahamarthopalakṣitaḥ prakāśaḥ sthāsyatīti buddhyā na svanāśāya mokṣāya jñātāhamarthaḥ pravarteteti bhāvaḥ 
cittvāt svayaṃprakāśatvam
tataḥ pratyaktvaṃ
tataścātmatvaṃ cito jñānasyaiva
na tu tadbhinnasyāhamarthasyeti pakṣaṃ pratikṣipati etene ti 
ahaṃ jānāmīti pratyaye caitanyaikarūpaḥ parāgbhinnaḥ pratyak yaḥ jānāmīti pratīyate
saḥ prakāśa evātmā 
tasminnadhiṣṭhāne bhāsamānaḥ tadadhīnaprakāśaḥ ahamartho yuṣmadarthalakṣaṇa evaparāgarthasvarūpaṃ eva
tannātmetyarthaḥ
tasminnityanena cidbhinnatvaṃ
tadbalanirbhāsitatayeti asvaprakāśatvaṃ
lakṣaṇato yuṣmadartha eveti parāktvaṃ cāhamarthasyānātmatve liṅgamuktam lakṣaṇataḥsvarūpataḥ
yadvā asvayaṃprakāśatvaliṅgāt 
jñānaṃ svaprakāśaṃ jñānatvāt
jñānaṃ pratyak svayaṃprakāśatvāt
jñānamātmā pratyaktvāditi prayogatrayam
ahamartho na svayaṃprakāśaḥcidbhinnatvāt
ahamarthaḥ parāk anyādhīnaprakāśatvāt
ahamartho nātmā parāktvā
diti prayogatrayaṃ cātragarbhitam 
asya pratikṣevayuktiḥ partyakṣavirodhā diti 
cito jñānasyā'tmatve dharmigrāhakamānabādho 'tra vivakṣitaḥ 
pratyakṣeṇa tasya dharmatvenaiva pramīyamāṇatvāt 
ahamartho yuṣmadartha iti pratijñāvākye virodhamāha aham iti 
mātā vandhyeti pratijñātulyeyamiti yāvat 
nanu yuṣmadartha iti ḷ ākṣaṇikaṃ parāktvaparam 
nāto virodhaḥ 
parāktvaṃ cāhamarthasya cidadhīnaprakāśatvādityatrā'ha na cāsā viti 
atra prayogaḥ ahamartho 'nanyāpekṣaprakāśaḥ caitanyadharmakatvāt
yannaivaṃ yannaivaṃ yathā ghaṭa iti 
prātyakṣikī dharmatvena pramitiścaitanyasyā'tmatve pūrvaṃ bādhakatvenoktā 
athā'numānikīṃ tāṃ tathātvenā'ha prakāśaśce ti 
muktāvahamarthasya sadbhāve pūrvaṃ tarka uktaḥ
atha tadā muktasyāhantvena bhāne 'numānaṃ samagrāṅgakanyāyamukhena prapañcayati sa ce ti 
na caivam iti 
evaṃ bhāsamānatve ahantvena bhāsamānatve muktasya saṃsāriṇa ivājñatvādi nāpādayituṃ śakyate
muktatvavirodhātśāstrasiddhamuktidaśābhāvyajñānanivṛttyādivirodhādityarthaḥ 
 muktātmā ajñānavān saṃsaraṇadharmavān vā ahantvena bhāsamānatvāt saṃsāryātmavaditi anumānaṃ muktaviśeṣa pratipādakaśāstrabādhitamiti bhāvaḥ 
nanu nāsmābhirajñatvādi muktasya sādhyate 
kintu ahantvena bhāseta yadi muktātmā
tarhyajñānādimān syāditi prasañjanameva kriyata iti cettatrāpyāha atadupādhitvā diti 
tatpratyayasyaahamitipratyayasya
atadupādhitvāccaajñānakāraṇakatvābhāvaccetyarthaḥ 
āpādyāpādakayorvyāpyavyāpakabhāve sati hyāpādanaṃ yujyate 
nātra so 'sti tanniyāmakahetuhetumadbhāvādyabhāvāditi bhāvaḥ 
ajñānopādhiriti bahuvrīhiḥ ajñānamupādhiḥ prayojakaṃ yasyeti 
vāmadevādīnāmityādipadena mahādevādirgrāhyaḥ 
atatpratyayetiprācīnamudritapāṭhastvaśuddhaḥ 
etatpratyayeti vā
ahaṃpratyayeti vā pāṭhaḥ saṃbhāvyate 
ahameva ce ti rudravākyamatharvaśirasi 
nivṛttasavāsanāvidyādoṣāṇāmapi ahaṃpratyayadarśanāt nāsyājñānopādhitvaṃ saṃbhavatīti bhāvaḥ 
ahamanna mityādimuktānusandhānavākyamapyatrānusandheyam 
nanveteṣāṃ bādhitānuvṛttirūpo 'haṃpratyaya ityatrāpyāha tathe ti 
avidyāsmitārāgadveṣābhiniveśāḥ pañca kleśāḥ 
kleśagrahaṇaṃ karmavipākāśayānāmupalakṣaṇam 
kleśakarmavipākāśayairaparāmṛṣṭaḥ puruṣaviśeṣar iśvara iti hi yogatantre prasiddham 
sarvadā sarvathāvidyārahitasyeśvarasyāhamiti svātmani pratyayo nāvidyādimūlaḥ saṃbhavediti hārdam 
sṛṣṭiprākkāle 'haṅkārādyupādherabhāvāttadānīntano 'haṃpratyayoneśvarasya paropādhiprayuktaḥ
kintu svarūpaprayukta eveti pradarśanāya sṛṣṭisaṅkalpavākyopādānam 
cidacidantaryāmisva
rūpapāmarśī hantāhami tyahaṃśabdaḥ 
muktaprāpyaparasvarūpavācī yasmā diti gītāvākyebhagavato 'haṃśabdaḥ 
naca sopādhirīśvaro 'ntaryāmī muktaprāpyo vā bhavatīti bhāvaḥ 
tathā mṛtyusaṃsārasāgaratārakaṃ śuddhameva svarūpaṃ bhagavato 'hamiti nirdiṣṭaṃ teṣāmaha mityatra 
nahi svayaṃ sopādhiritaropādhimocanasamartha iti bhāvaḥ 
pitṛtvarakṣakatvādyabhiprāyaṃ ca ahaṃ bījapradaḥpite ti 
ahaṃśabditaṃ jagatkāraṇasvarūpaṃ nājñānopahitaṃ
na vā jñānamātram
kintu sarvajñamiti jñāpanāya copāttaṃ vedāham iti vacanam 
na caiṣāṃ niṣkṛṣṭasvarūpaviṣayāṇāmahaṃśabdānāṃ bahūnāmamukhyatvaṃ yuktam 
kintu pratyaktvapravṛttinimittakatvānmukhyatvamahantvena svarūpabhānaprayuktatvameva ceti bhāvaḥ 
nanvevamahambhāvasyā'tmasvarūpatve 'haṅkārasya kṣetrāntarbhāvavacanaṃ tyājyatvapratipādanaṃ ca gītāsthaṃ kathamityatrā'ha evaṃ ce ti 
āvyaktikapariṇāmabhedena pradhānapariṇāmamahatpariṇāmenāhaṅkāreṇa 
anahamahaṃ kriyate 'nenetyahaṅkāraḥ 
karaṇaṃ ca mānasam 
tathā cānahami dehe 'hamabhimānaheturanātmani ātmabhramaheturahaṅkāraḥ kṣetrāntargatatvenopadiṣṭa iti phalitam 
atha ahaṅkāraṃ balaṃ darpam iti tyājyatvenoktasyāhaṅkārasyābhijanādinimittadurabhimānamūlagarvarūpatvamāha bahumantavye ti 
anahamahaṃ kriyata iti cātra vyutpattiḥ 
praśastakulīnadehāvātmābhimāna ityarthaḥ 
sacāyaṃ pūjyāvamānanahetugarvahetutvādgarva ityujyate iti bhāvaḥ 
cvyarthamantarbhāvyobhayatra vyutpattiḥ 
cvyarthamanantarbhāvya tu vyutpanno 'haṅkāra iti ātmani ahaṃ buddhivācīti vivekaḥ 
tasmā diti 
abādhitāhaṃbuddhirmukhyā'tmagocaraiva 
dehādau tu sā bhrāntilakṣaṇaiveti bhāvaḥ 
atra saṃvādipurāṇaratnavacanaṃ śrūyatām iti 
ātmanyeṣa na doṣāya śabdo 'hamiti yo dvija 
anātmanyātmavijñānaṃ śabdo vā bhrāntilakṣaṇaḥ 
iti ca tatratyamatrānusandheyam 
ātmavijñānam ahambuddhiḥ 
śabdo 'haṃśabdaḥ 
vāsiṣṭhanandanenavasiṣṭhaputrasya śakteḥ putreṇa bhagavatā parāśareṇa 
dehātmabhramākāraparīkṣāto 'pi svīkāryamahamarthatvamātmana ityāha na ca jñaptī ti 
anātmabuddhiḥ anātmanyātmabuddhiḥ 
tathaiva pāṭhaḥ syāditi saṃbhāvyate 
jñaptimātrasyātmatve sthūlāsaṃvidityeva dehātmabhramasyā'kāraḥ syāt 
natu sthūlo 'hamiti 
ato 'pyātmāhamartha eva 
yasmin sati ahamiti buddhirdehe udeti 
apakrānte ca na 
so 'yamātmāhamartha eveti ca yuktamabhyupagantumiti bhāvaḥ 
ataḥ pratyakṣasiddhatvāduktanyāyāgamānvayāt 
avidyāyogataścātmā jñātāhamiti bhāsate 
iti jñāturātmano muktyādau sarvadāpyahaṃbhāvabhānasamarthanaprakaraṇam
yaduktamajaḍatvādvittirevā'tmeti
tatredaṃ vācyaṃ kimidamajaḍatvaṃ nāmeti 
yadyucyetasadapi yanna prakāśate tajjaḍam
tadviparītamavyabhicaritaprakāśasattākamajaḍamiti
tathā sati sukhādibhirvyabhicārī hetuḥ 
na khalu sukhaduḥkhecchādayo vidyamānā api kadācidamavabhāsamānā bhavanti 
svasattāprayuktaprakāśatvamapi dīpādibhiranaikāntikam 
jñānavyatiriktaprakāśānaṅgīkārāccāsiddhatā
viruddhatā ca 
yadi matamavyabhicaritaprakāśo 'pi sukhādiranyasmai prakāśata iti ghaṭa iva jaḍatāṃ nātivartate
tenānātmeti
jñānaṃ vā kiṃ svasmai prakāśate
anyasyaiva hi tadapi jānato 'hamarthasya prathate 'haṃ jānāmīti
ahaṃ sukhītivat 
tena svasmai prakāśamānatvamabhipretya prayujyamāno 'jaḍatvaheturasiddhaḥ saṃvidi 
ataḥ sattayaiva svamātmānaṃ prati sidhyannajaḍo 'hamartha evātmā 
tatsaṃbandhāyattā tu jñānasyāpi prakāśatā 
ata eva hi svāśrayacetanaṃ prati prakaṭatā
itaraṃ pratyaprakaṭatā ca jñānasya sukhaduḥkhaderiva 
nacaivamātmāntarasaṃbandhamarthāntaraṃ vāpekṣyāyamātmā'tmane prakāśate 
etaccānantaramevopapādayiṣyate 
iti jñānātmatvasādhakājaḍatvadūṣaṇam
na ca jñānena sahopalambhaniyamo 'hamarthasyārthāntaratāṃ vārayati
jñānasyāpi tathātvaprasaṅgāt 
tadapi hi tena niyatena sahopalambhamityahamarthādanarthāntaraṃ mithyārūpamevā'padyeta 
asiddhaśca saṃvidviśeṣaiḥ sahopalambhaniyamaḥ
pratyekaṃ vyabhicāradarśanāt 
na ca viśeṣamātraṃ nirdhūtanikhilaviṣayaviśeṣopaśleṣaṃ vā vittimātramasti
yena sahopalambhaniyamaḥ
saṃvediturabhidhīyeta 
sāmānyaṃ tu sadapi saugaterna vastutayā'sthīyate 
samastavṛttipratyastamaye 'pi svayañjyotirayamātmāvatiṣṭhata iti ca vakṣyāmaḥ 
svavāgvighātaścaekaṃ dvāviti nirdeśāt 
dvayorhyekakriyānupraveśe sahaśabdaḥ
śiṣyeṇa saha gacchatyācārya iti yathā 
api ca nilataddhiyoriti dve upādāya abheda ityekatvavidhiḥ savitrīvandhyātvavidhiriva 
anekāntaśca saṃvidi pratiṣidhyamānairjaḍatvādibhiḥ
sarvajñajñānena sahopalambhaniyamabhāgibhiḥ saṃsārijñānaiśca 
teṣāmabhedābhyupagame jñānasya jaḍatvamūrtatvādi
buddhasya baddhatvamityāpadyeta 
niyamenaikajñānasiddhatvamapyuktaprakāreṇa pratyu
ktam  vipakṣavyatirekaścāsiddhaḥ 
bhavatu niyamenaikajñānasiddhatvaṃ jñānajñeyajñātṛṇām
mā ca bhūdabhedaḥ
ko virodhaḥ 
ahamarthasyā'tmatvaṃ nigamayati ata iti 
jānāmyahamiti jñānadharmitvena pratyakṣasiddhatvādahamarthasyaivā'tmatvam 
ahantvena tasya muktāvapi bhāne 'numānamuktamāgamaśca 
pratyaktvānyathānupapatitalakṣaṇastarko 'pyukta ātmano 'hamarthatvavyavasthāpakaḥ 
sthūlo 'hamiti dehātmabhramarūpāvidyāsaṅgateśca jñātāhamartha evātmā
sa ca sarvadāhamiti bhāsate iti kārikārthaḥ 
ātmā jñātaivetyatrāpi pratyakṣādikamastīti garbhitamatra 
pratyakṣaṃ cāhaṃ jānāmītyādikaṃ prasiddhameva 
jñānasya dehādidharmatvaniṣedhena pariśeṣānumānamapi siddham 
sāstravacanāni cāgre mūla eva nirdekṣyante 
jñānasamānāśrayatvādajñānasyājñātṛtve ātmano 'vidyānvayāyoga iti tarko 'pyaktaprāya iti 
evaṃ jñāturahamarthasyātmatvaṃ vyavāsthāpi 
atha jñānasyā'tmatve sādhakatvena parairupanyastamajaḍatvamapi vikalpya dūṣayati yadukta mityādinā 
tadviparītamityasya vivaraṇa mavyabhicarite tyādi 
avyabhicaritaḥniyataḥ prakāśo yasyāḥ
evaṃbhūtā sattā yasya
tadajaḍamityarthaḥ 
svasattāvyāpakaprakāśatvamajaḍatvamiti yāvat 
tathā satī ti
anātmasu sukhādiṣvapi niruktājaḍatvasya sattvāt vyabhicāra ityuktaṃ bhavati 
ajaḍatvaprakārāntaraṃ dūṣayati svasatte ti 
yasya svasattayaiva prakāśaḥ
tatsvasattāprayuktaprakāśam
tattā jaḍatvamityapi pradīpādau vyabhicāri 
dīpasya prakāśe hi na dīpāntarāpekṣā 
nanu cakṣurāderapekṣāstyeva tatreti cet
astu nāma
tāvatā svasattāprayuktatāyā anapāyāt 
svasattāmātraprayuktatvavivakṣā tu na saṃbhavati
saṃvidyasiddheḥ 
vijātīyātmāpekṣatvāttatprakāśasya 
etaccānantarameva sphuṭībhaviṣyati 
dūṣaṇāntaramapyāha jñāne ti 
jñānato dharmo 'tiriktaḥ prakāśo nāma nābhimataḥ 
jñānameva tu prakāśarūpam 
tat svasattāprayuktaprakāśatvarūpo heturasiddhaḥ pakṣe jñāne 
tatprakāśaṃ nityamabhyupagacchataḥ tasya svasattāprayuktatvakīrtanaṃ viruddhaṃ ca 
yadvā prakāśavattvasya saṃvidyupagame 'bhimatanirviśeṣatvavirodha iti bhāvaḥ 
svasmai svayaṃ bhāsamānatvarūpamajaḍatvamātmatve sādhakaṃ tu svarūpāsiddhamityāha yadi matam iti 
jñānaprakāśasya tadāśrayanibandhanatvamāha tatsaṃbandhe ti 
prakāśatājñānarūpatā
prakāśamānatā vā 
svāśrayāya svaviṣayaprakāśakatvarūpaṃ jñānatvaṃ
prakāśamānatā cātmadharmatāhetuke eva 
nahi svāśrayādanyasmai svaviṣayaṃ prakāśayati jñānaṃ
svayaṃ vā prakāśate iti bhāvaḥ 
ata iti 
svasmai svayaṃ bhāsa
mānatvamahamarthasyaiveti sa evātmetyarthaḥ 
prakaṭatāprakāśamānatā 
ātmāntarasaṃbandhamāśrayāntarasaṃbandham 
arthāntaraṃjñānādi 
etacce ti 
ananyasādhana ityetadvivaraṇa iti bhāvaḥ 
 saṃvida ātmatvamādhakamajaḍatvaṃ pradūṣya jñātrādeḥ saṃvidabhedasādhakaṃ prakaṭasaugatābhimataṃ sahopalambhaniyamaṃ dūṣayati naca jñānene ti 
jñānasyāpī ti 
mithyābhūtenāhamarthena sahopalambhanaiyatyataulyātsaṃvidastadabhedāt mithyātvaprasaktiriti bhāvaḥ 
abhimataviruddhāpādakatvāddhetorbhavadīyasya viruddhatvamiti hetudoṣa udbhāvito bhavati 
ahamarthena sahaivopalambhaṃ saṃvida upapādayati tadapī ti 
niyatenasvaprakāśavyāpakaprakāśavatā 
tenaahaṅkāreṇa 
sahopalambho yasya tat sahopalambham 
kiñca tadupalambhavyāpyopalambhavattvarūpo hi sahopalambhaniyamaḥ paraiḥ tadabhedasādhako mataḥ 
sa cāyamahamarthasya saṃvidabhedasādhane pakṣe 'siddha ityāha asiddhaśce ti 
atra vikalpaḥkiṃ jñānaviśeṣeṇa tena tena sahopalambhaniyamo 'hamarthasya vivakṣitaḥ
uta jñānaviśeṣamātreṇa
āhosvit jñānamātreṇeti 
tatrādye 'siddhiḥ
cākṣuṣādijñānaprakāśamantarāpi ahamarthasya jñānāntaraprakāśe prakāśamānatvāditi pratyekaṃ vyabhicāradarśanā dityuktam 
dvitīyatṛtīyakalpayordeṣamāha naca viśeṣe ti 
na nirviśeṣaṃ sāmānyam iti nyāyāccākṣuṣādivyatiriktaṃ jñānaviśeṣamātraṃ jñānamātraṃ vā nāsti 
tattadviśeṣaprakāśavyabhicāraścāhamarthaprakāśasyokta eva tattadviśeṣaprakāśābhāve 'pyahamarthaprakāśata iti bhāvaḥ 
nanvevamapi jñānatvāvacchinnaprakāśenāvyabhicāra eva 
ahamarthaprakāśe jñānatvāvacchinnaprakāśadhrauvyādityatrāha sāmānyam iti 
anuvṛttasāmānyānupagamātsaugatairevaṃ hetusteṣāṃ durvaca iti bhāvaḥ 
vināpi jñānaprakāśenāhamarthaprakāśo 'stītyāha siddhāntarītyā ca samaste ti 
svavā giti 
sāhityasya bhedaniyatatvātsahaivopalambhamānatvahetuvyapadeśa eva bhedavyapadeśarūpa
iti tena saṃvidahamarthayoraikyasādhane pratijñāhetuvākyayorvirodha ekaṃ dvitvāditivaditi bhāvaḥ 
pratijñāhetughaṭakapadayorvirodhamuktvā pratijñāghaṭakapadayostamāha api ce ti 
sahopalambhaniyamādabhedo nīlataddhiyo rityevaṃ hi teṣāṃ pratijñā 
dvitvaviśiṣṭe 'traikatvavidhirjananīvandhyātvavidhiriva vyāhata iti yāvat 
jñānajñātrorabhedasādhanadūṣaṇaprasaṅge 'smin jñānajñeyayorabhedasādhakaprayogadūṣaṇādisādhamadūṣaṇaprakārasāmyādi ti dhyeyam 
śabdadoṣamuktvār'thadoṣamanyamāha anekāntaśce ti 
saṃvidaḥ svayaṃprakāśatvājjaḍatvādiprakāśakāle jñānaprakāśopi niyataḥ 
tathā ca saṃvidā sahopalambhaniyamabhājāṃ jaḍatvamūrtatvādīnāṃ saṃvidabhede saṃvido jaḍatvamūrtatvādiprasaṅgaḥ 
dharmadharmibhedānupagamāt
abhedepyādhārādheyabhāvapratītyupagamācca  evaṃ sarva
jñasya baddhajñānānāmupalambhe niyamena buddhajñānamapyupalamyate
teṣāṃ buddhajñānamahopalambhānāṃ buddhajñānābhede buddhasya baddhatvāpattiḥ 
tatra tatrābhedānupagame cānaikāntyaṃ hetoriti bhāvaḥ 
abhedasādhakaṃ hetvantaramapi tulyarītyā nirasyati niyamenaike ti 
ekajñānasiddhatvam ekajñāne dvayoḥ prakāśamānatvam 
nirāsaprakāraścaekajñānaviṣayatvenāhamarthe saṃvidabhedasya sādhane tulyanayenāhamarthābhedo 'pi saṃvidi prasajyeta 
cākṣuṣādijñānaviśeṣeṇaiva siddhatvaṃ cāhamarthasyāsiddham 
jñānāntarato 'pi siddheḥ
svāpe svataḥ siddheśceti 
aprayojakatvamapyāha vipakṣe ti 
vipakṣavyatirekaḥvipakṣe bādhaḥ 
tadasiddhimevopapādayati bhava tviti 
sādhyābhāvavati hetorvṛttāvāpādyamānāyāṃ bādhakastarko nāsti 
ato 'prayojako heturiti bhāvaḥ 
kimaprakāśarūpatvāt prakāśamanurudhyate 
vyavahārāya nīlādirāhosvittadabhedataḥ 
iti sandihyamānatvānnābhedaḥ śakyanirṇayaḥ 
bodhyasthaścaiṣa niyamo na punarbuddhiboddhṛgaḥ 
spaṣṭaśca pratyakṣabādhaḥ
sarvajñāneṣu vedyādiva vitterapi vediturbhedasyāparokṣatvāt 
naca pratiyoginaḥ pratyakṣatvaṃ dṛśyatvaṃ vā bhedasyā'parokṣye tvapekṣitavyam
siddhimātreṇa tadupapattāvaprayojakatvena tadviśeṣasyānākṣepāt 
anavabhāsamāne 'pi pratiyogini bhāvāḥ svarūpata eva vilakṣaṇāḥ pratyakṣyanta iti sarvalokasvasākṣikametat 
nanu jīvato bhedapratyakṣasya śirasi padanidhānena sahopalambhaniyamasyābhedena pratibandhagrahaṇamiti kathamiva tatastadvādhasaṃbhavaḥ 
tathāsati hi jvālābhedānumānamapi tadekatvapratyabhijñayāpodyeta 
aviśeṣajño devānāṃ priyaḥ 
tatra hi kḷptakāraṇadoṣānuvṛttau satyāṃ jāyamāno 'parokṣāvabhāso na niravadyapratyakṣapūrvakamanumānaṃ bādhitumarhati 
tathāhiaciranirvāpitāropiteṣvekavartibhāgavartiṣu bahuṣudīpeṣu tadbhedādarśinaḥ susadṛśatayā sa evāyamiti smṛtirupajāyate iti dṛṣṭam 
 ato 'nyatrāpyapratibandhapuṣkalakāraṇakramopanipātādavayavaviśleṣācca susadṛśanirantarapravṛttapradīpapravāhālambanaiva tathā matiriti niścīyate 
tathaikanānātvapratyayaḥ svataḥprāptendriyavṛttiviparyayaprayuktaḥ samasamayopajāyamānānekānavadyapratyakṣapratikṣiptaviṣayaścadvicandrādau
dṛṣṭa iti nāsau tatraikatvānumānamabhibhavituṃ prabhavati 
na caivamiha jñātṛjñānajñeyavivekasākṣātkārī pratyaya iti pratiruṇaddhyevāyamihābhedānumānodayaprasaktim 
na copalabdhisāhityaniyamādeva tathātvamatrānumeyamiti yuktam
vipakṣe bādhakānupalabdheḥ 
saṃvidadhīnasiddhitayāpi tathā niyamopapatteḥ 
anaindriyikatvena ca tadvṛttiviparyayasyākiñcitkaratvāt 
yogyānupalambhaparākṛtatvācca bādhakapratyayasya 
api ca viṣayasiddhirhi saṃvit 
sā ca svayaṃprakāśetyavivādaḥ 
tenāvarjanīyastathā niyamaḥ 
naca bhedo 'pi siddhimantareṇa sidhyedityanunmattena yuktamāpādayitumityalamanenānubhavaparāhatamatātivyākulīkaraṇena 
iti saugatābhimatagrāhyagrāhakavikalpapratyuddhāranirākaraṇam
aprakāśātmanaśca nīlādeḥ prakāśa ityanubhavasiddhatvānna samarthanāntaraṃ prārthayate 
ātmā tu prakāśasvabhāva eva 
na ca tāvatājñānatvam
svatantratvāt 
paratantramāgantu yāvadarthendriyasannikarṣādikāraṇasannidhānamavatiṣṭhamānamarthāvacchinnarūpaṃ jñānamiti prāgevāvocāma 
ātmā tu svatantro jñātā ahamiti pratyātmaṃ prathate 
yadipunarīdṛśo 'pyayamananyādhīnasiddhitayā jñānamabhilapyate
abhilapyatāṃ kāmam 
tathāpi jñānavadevedaṃ jñānam
na jñaptimātratayā 
ityadvaityabhimatagrāhyagrāhakavikalpapratyuddhāranirākaraṇam
ata eva hi cchandogāḥ'atha yo vededaṃ jighrāṇīti sa ātmā' ityādyāmananti 
tathā 'katama ātmā' iti praśnapūrvakamidameva lakṣaṇamāmananti vājasaneyinaḥ 'yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' iti 
atra hi yo 'yaṃ sarvalokānubhavasiddho vividhaviṣayavedanapracuraḥ prāṇeṣu prerakatayā sthito hṛdayāyatane antarjyotiḥ ahamiti pratyaktvena
sa puruṣa iti yathoditamevātmasvarūpamupadiśyate 
'eṣa hi draṣṭā śrotā ghrātā rasayitā mantā boddhā kartā vijñānātmā puruṣaḥ' ityātharvaṇāḥ 
tathā 'vijñātāramare kena vijānīyāditi' 'na paśyo mṛtyuṃ paśyati na rogaṃ nota duḥkhatām'
'sa uttamaḥ puruṣaḥ nopajanaṃ smarannidaṃ śarīram' 'evamevāsya paridraṣṭurimāḥ ṣoḍaśakalāḥ
puruṣāyaṇāḥ puruṣaṃ prāpyāstaṃ gacchanti' 'tasmāddhā etasmānmanomayādanyo 'ntara
ātmā vijñānamayaḥ' ityādyāḥ 
'satyaṃ jñāna' mityatrāpi brahmalakṣaṇanirdeśe jñānaśabdo na jñānamātravacanaḥ 
api tu tadvadvacanaḥ 
tadvacanatve 'liti' iti ādyudāttatvaprasakteḥ 
antodāttaścāyaṃ jñānaśabdaḥ 
matvarthīyācpratyayāntatve tathātvaṃ ghaṭate
nānyathetyetat paramātmanirūpaṇe atinipuṇamupapādayiṣyāmaḥ 
aitareyopaniṣadapi 'prajñānaṃ brahye'tyuktvā 'sa etena prājñenātmanā' iti prakṛṣṭajñānavantameveśvaraṃ darśayati 
tat siddhaṃ jñātaivāyamātmeti 
iti dehādivilakṣaṇapratyagātmasvarūpanirūpaṇaprakaraṇam
kiṃ punarasmin dehādivyatirekiṇi cetane pratyagātmani pramāṇam  anu
mānamiti nayavicakṣaṇo 'kṣapādaḥ 
yadāha  icchādveṣaprayatnasukhaduḥkhajñānā nyātmano liṅga m iti 
kimamīṣāmātmanāvinābhāvo dhūmadhvajaviśeṣeṇeva dhūmaviśeṣasya dṛṣṭaḥ
hantaivaṃ tata eva tatpramiteḥ kimanumānena 
mābhūdviśeṣatodarśanam
sāmānyatastu bhaviṣyati 
tathāhiicchādayaḥ kāryatvānityatvaguṇatvādibhiḥ śabdādaya ivā'śritatayānumīyante 
yaścaiṣāmāśrayaḥ sa ātmā 
guṇatvaṃ ca pariśeṣāt 
na sāmānyaviśeṣasamavāyābhāvāḥ anityatvāt 
na dravyaṃ karma vā
vyāpakadravyasamavāyāditi 
viśeṣaguṇatvaṃ cānityatve satyasmadādyekendriyagrāhyatvaniyamāt rūpādivat 
 evamāśrayamātramupasthāpayanto 'nvayavyatirekiṇo hetavaḥ dravyāntaraguṇatvaṃ ca pratyācakṣāṇaiḥ kevalavyatirekisādhanairātmagocaratayā niyamyante 
tathā hi bhavatiicchādayo na mahābhūtaguṇāḥ
svātmana eva pratyakṣatvāt
abāhyendriyagrāhyatvāddhā 
ye bhūtaguṇāste svātmaparātmapratyakṣāḥ bāhyakaraṇapratyakṣāśca
yathā rūpādayaḥ 
na tathecchādaya iti na tadguṇāḥ 
dikkālamanāṃsi punaḥ na viśeṣaguṇavanti
nāpi tadguṇānāṃ pratyakṣatvamiti na teṣāmapi guṇāḥ 
akāraṇaguṇapūrvatvāt ayāvaccharīrabhāvitvādityādayaḥ śarīraviśeṣaguṇatvapratiṣedhahetavaḥ prācīnāścātrānukraṣṭavyāḥ 
tenecchādayo na śarīraguṇāḥ tadguṇabhāvāpavādapramāṇavattve sati guṇatvāt 
ye yathoktasādhyā na bhavanti
te yathoktasādhanā api na bhavanti
yathā rūpādayaḥ 
yathoktasādhanāḥ punaricchādaya iti yathoktasādhyā eveti 
vimatipadāspadebhyaḥ śarīrādibhyor'thāntaraguṇā icchādaya iti vā pratijñā 
yathokta eva hetuḥ 
udāharaṇaṃ ca prayoktavyam 
sāmānyena vānvayaḥ pradarśanīyaḥyo yadguṇabhāvāpavādakapramāṇavattve sati guṇaḥ
sa tator'thāntarasya guṇaḥ
yathā pṛthivyādibhyaḥ śabda iti ākāśasiddhivadātmasiddhiriti 
iti vilakṣaṇātmana ānumānikatvapakṣanirūpaṇam
idamapi na samīcīnamityeke 
tathāhianvayavyatirekihetubhirdehādisādhāraṇamāśrayamātramavagamitam 
na ca tāvatā'tmasiddhiḥ 
kevalavyatirekī tu sādhanadaśāmeva nāsādayati
sapakṣānvayavirahāt
asādhāraṇavat 
nacaivaṃ kevalānva
yino vipakṣavyatirekadarśanavikalatayā sādhāraṇavadasādhanatvam 
deśakālādiśaṅgitopādhivigamepyanvayadarśanena sādhyānvitasvabhāvatayā pariniścitatvāt 
naca sādhanābhāve sādhyābhāvadarśanamātreṇa sādhyānvitasvabhāvatvaṃ śakyaṃ niścetum 
abhāvasyānantadeśavyāpitayānavayavena grahaṇasyaiva duṣkaratvāt
kalayāpyanyatravṛttau saṃbandhe niyamāsaṃbhavāt 
sandehagrastatvāccakiṃ sādhanābhāvaprayuktaḥ sādhyābhāvaḥ
kiṃ vā nimittāntaraprayukta iti 
pṛthivyādibhyor'thāntaraguṇatvapratijñāpi dravyāntarāprasiddheraprasiddhaviśeṣaṇā 
iti naiyāyikābhimatātmānumānanirāsaḥ
etena sāṅkhyodīritasādhanabhedā apyapoditā veditavyāḥ saṅghātaparārthatvādayaḥ 
tathā ca tāneva tāvadādito vyākurmahe
 saṅgātaparārthatvātrriguṇādiviparyayādadhiṣṭhānāt 
puruṣo 'sti bhoktṛbhāvāt kaivalyārthaṃ pravṛtteśca  
ayamarthaḥdehendriyādayaḥ parārthāḥ saṅgātatvācchayanāsanaśaraṇādivat 
pratyakṣaṃ ca śarīrasya saṅghātatvaṃ
bhūtānāṃ ca 
avyaktamahadahaṅkārendriyāṇāṃ ca sukhaduḥkhamohātmatayā tathātvamanumeyaṃ tadvadeva 
na cendriyāṇāmāhaṅkārikatvasyābhyupetasya
sādhyantvābhimatapārārthyadharmasya cāsaṃhataparārthatvasyānyathātvāpādanādubhayaviśeṣaviruddhatvaṃ hetoḥ
ahaṅkārānvayavyatirekānuvidhānena  devā vaikārikāḥ smṛtāḥ  ityādyāgamabalena prakāśalāghavaguṇānvayena
ca vaikārikābhidhānasāttvikāhaṅkārabhedayonitvasyendriyāṇāṃ pramāṇasiddhasyāpavādānupapatteḥ 
ātmanastu saṅghātatve tasyāpi saṅghātāntarārthatayānavasthāpattyā niṣpramāṇakānekakalpanāprasaṅgāt
aprayojakatvācca saṅghātatvasya śeṣitve
dṛṣṭāntadṛṣṭāśeṣadharmopasthāpane 'numānaprāmāṇya syaivāsambhavāpatteḥ tadasaṅghātatvasya cāpracālyatvāt 
naca pramāṇāntarabalenānāhaṅkārikatvasaṅghātāntarārthatvayorbādhe 'bādhitena saṅghātaparārthatvenāpi na bhavitavyam 
evaṃ ca saṃhatatvavyāpakāvaruddhatraiguṇyādirahito 'saṃhata ātmā siddhaḥ 
tathā dehādayaḥ sukhaduḥkhamohātmakatayā pareṇādhiṣṭhīyante
yantrādibhiriva rathādayaḥ  api
cānukūlapratikūlavedanīye sukhaduḥkhebhṛtyabhrātṛvyavadanukūlanīyaprati
kūlanīyavatī 
dṛśyatvāddehādayo ghaṭādaya iva vilakṣaṇadraṣṭṭakā iti 
adhiṣṭhāturanukūlapratikūlavedakasya draṣṭuḥ traiguṇyādiviparyayaḥ pūrvavadeva nirṇetavyaḥ 
tathā dehāderavyaktāntasya kṛtsnsya triguṇātmakatayātyantaduḥkhopaśamanalakṣaṇamokṣadaśānupapatteḥ
tadarthaṃ ca śāstrāṇāṃ mahādhiyāṃ ca pravṛtterasti dehādivyatirikto 'saṃhataḥ traiguṇyādyasaṃspṛṣṭaḥ puruṣa iti 
iti sāṅkhyābhimatātmānumānanirūpaṇam
atrāpi saṅghātapārārthyādibhiryadyapi paraḥ ko 'pyadhiṣṭhātā draṣṭā siddhaḥ
tathāpi na tasyāsaṃhatatvātriguṇatvādirabhimataviśeṣaḥ śakyaniścayaḥ 
tathāhisaṅghātasya saṅghātāntarārthatvaniyamadarśanabalādāpatantī parāparā saṅghātakalpanā na doṣāya
kāryatayevānādi kāraṇaparamparāparikalpanā 
na cāprayojakatvamapi
asaṅghātasyāsaṅgasyāśeṣavikriyāśūnyasyānādheyātiśayakūṭasthacitimātravapuṣaḥ puruṣasya saṅghātaṃ prati paratvānupapatteḥ 
tadvi tasya śeṣi bhavati
tacca tadartham
yadyenopakriyate kriyate vā
yaccopakaroti karoti vā 
na ca tathā sāṅkhyapuruṣa iti kataṃ tasya saṅghātaṃ prati paratvam 
kathantarāṃ ca saṅghātasya tādarthyam  
anupakāryopyupakāryatayā'tmānaṃ manyata iti cet
kāmaṃ manyatām
kimāyātamupakāryatvasya 
na khalu bālāstalamalinatādimattayā gaganamabhimanyanta iti tasya tathātvaṃ bhavati 
api ca tathāvidhabhramo 'pi kasya kathamudayata iti vivecanīyam 
na tāvaccitiśakteḥ
sarvavikriyāśūnyatayātiviśuddhāyāmaśubhaśatanidānabhūtabhramapariṇāmāsambhavāt 
antaḥkaraṇaṃ tu buddhyaparaparibhāṣābhidhānamacetanatayā tanuriva na bhrāmyati 
acidapi svacchatayā citicchāyāpannaṃ cetanāyata iti cet na
nīrūpāyāḥ citerbuddheśca chāyātadgrahaṇānupapatte 
chāyeva chāyeti cet
kaḥ khalu ivārtha
citisarūpatvamiti cet
 hantaivamaśeṣavikārarahitacitisarūpatāpattāvantaḥkaraṇamapi pratyastamitasamastavṛttikamāpadyata iti durupapādataro 'yaṃ bhramasukhaduḥkhādivikārayogaḥ  
pratyātmasiddhaḥ  
cetanatvena sarūpatvamiti cet na
citireva hi te puruṣaḥ
na cetayitā 
yathā'ha tatrabhavān patañjaliḥ  yadā citireva puruṣaḥ kimatra kena vyapadiśyata  iti 
ajaḍāyamānatvamivārtha iti cet
ajaḍatvamapi na jñātṛtvā
tirikta kiñcidityuktameva 
tenaiva tadvivaraṇamiti ca na kiñcidetat 
api ca citisannidhānādhīnāṃ buddhisiddhimabhidadhānaḥ kathamiva tadajaḍimānaṃ pratijānīyāt
 naca citisvāntayorbimbapratibimbādhārābhimatayoranyatarasminnapyavidyamānasya viṣayaviśeṣoparaktajñātṛtvalakṣaṇadharmabhedasya pratibimbe sambhavaḥ 
pratyuktaścāyaṃ pratibimbavādaḥ pracchannabāhyamatapratyādeśe 
 yaducyatenirvikārāyāpi puṃse tatsannidhimahimasamutthāpitapramāṇaviparyayādivicitravṛttibhedaṃ svāntameva svavṛttiṃ viṣayaviśeṣāṃścopadarśayati 
sāmantacakramiva parākramīyaḥ pratibalavilolanādivṛttīḥ svāmine
tataḥ sākṣī bhoktā cāpadiśyate
rājeti vikramī vijayī ceti
tadanupapannam 
draṣṭre hi darśanīyaṃ dṛśyate 
naca dṛśimātrātmavādināṃ sāṃkhyānāṃ tadupajīvināṃ ca pracchannānāṃ draṣṭṛtvaṃ vāstavamasti 
naca kālpanikena śeṣitvasambhavaḥ 
kalpanāpi na sambhavatītyuktameva 
rājā tu sāmānyato viśeṣato vā teṣu karmasvamātyān niyuñjānaḥ tatphalamaiśvaryādi
cāśruvānaḥ svasvāmibhāvahetukrayapratigrahajananādi vyāpārayogī na niṣkriyasyānādheyātiśayasya
puṃso nidarśanamiti yatkiñcidetat 
iti kāpilābhimatātmānumānanirasanam
sthūlo 'haṃ gacchābhyahamityādipratyakṣamṛditaviṣayatayā prasiddhaivātītakālatā
vyatorekānumānabhedānāmityānumānikīmapyātmasiddhimaśraddadhānāḥ śrautīmeva tāṃ śrotiyāḥ saṅgirante 
śrutayo hi sākṣādevātmanaḥ śarīrādivyatirekamādarśayanti
'sa eṣa neti neti' 'akāyamavraṇamasnāviraṃ śuddhamapāpaviddham' 'yonimanye prapadyante śarīratvāya dehinaḥ 
sthāṇumanye' 'na jāyate mriyate vā kadācit' 'jīvāpetaṃ vāvakiledaṃ mriyate' 'na hi vai saśarīrasya sataḥ
priyāpriyayorapahatirasti 
aśarīraṃ vāva santaṃ na priyāpriye spṛśataḥ' ityādyāḥ 
kālāntarabhāvisvargādisādhanavidhayaścā'kṣipanti dehādivyatiriktaṃ nityaṃ cetanamiti śrutitadanupapattipramāṇako 'yaṃ pratyagātmeti 
iti vilakṣaṇātmanaḥ śāstraikapramāṇakatvapakṣanirūpaṇam
nanu hitāhitaprāptiparihāramātraparasyā'mnāyasya śirasi kimiti mahānayaṃ bhāraḥ prakṣipyate
anumānāgamādyaśeṣapramāṇamūlabhūtena pratyakṣeṇaiva hyenaṃ pratipadyāmahe 
mamedaṃ śarīram
idamahaṃ jānāmīti ghaṭādidṛśyebhya ivāyaṃ draṣṭā dehādapi pṛthagbhūtaḥ pratyakṣaṃ parisphurati 
ityātmanaḥ pratyakṣatvapakṣopakṣepaḥ
maivaṃ vocaḥ 
indriyārthasannikarṣajaṃ hi vijñānaṃ pratyakṣam 
na cendriyāṇi rūpādivyatirekiṇi niratiśayasūkṣme pratīci parāgartha iva sannikarṣeṇa jñānaṃ janayitumarhanti 
yathā āmnāyate 'parāñciravāni vyatṛṇat svayaṃbhūḥ' iti 
aprayojakatvamevopapādayati ki mityādinā sārdhaślokena 
kiṃ nīlādirviṣayo 'svayaṃprakāśatvātsvavyavahārāya prakāśaṃsvaprakāśakaṃ jñānamākāṅkṣate
utāho tadabhedataḥsaṃvidabhinnatvāt prakāśamanurudhyate iti saṃdehānnīlatadviyorabhedo 'śakyanirṇaya ityarthaḥ 
saṃvidanurodhitvaṃ nīlādeḥ saṃvidā sahaivopalabhyamānatvalakṣaṇam 
 idaṃ ca kiṃ saṃvidabhedaprayuktamuta svaprakāśe nīlāderjaḍasya svaprakāśasaṃvidapekṣāprayuktamiti viśaye yāvadabhedaprayuktatvanirṇayo na bhavati 
na tāvadasyābhedasādhakatvam 
abhedaprayuktatvanirṇāyakaṃ ca nāsti 
tathā cāprayojakatvamiti bhāvaḥ 
syādvāsahopalambhaniyamo bodhyayorevābhedasādhakaḥ
na tu buddhibodhyayorbuddhiboddhrorvetyāha bodhyastha iti 
buddhīnāṃ boddhṝṇāṃ vā sahopalabhyamānānāṃ nābhedaḥ 
buddhasya baddhatvāpātāt 
nāpi buddhibodhyayorbuddhiddhrorvā
buddherjaḍatvādiprasaṅgāt satyamithyārthayoraikyaprasaṅgācca 
kintu bodhyayoreva tathābhūtayorabheda iṣyatāṃ guṇaguṇiprabhṛtyoḥ kathañcidityarthaḥ 
buddhiboddhṛga iti tu prakṛtābhiprāyeṇa 
yadvā bodhyayoreva sahopalambhaniyamaḥ saṃbhavati 
na punarbuddhiboddhadhroḥ 
buddhimantarāpi boddhuḥ prakāśāt svāpādāvityarthaḥ 
jñānajñātrorabhedasādhane pratyakṣabādhitatvamapyāha spaṣṭaśce ti 
ghaṭamahaṃ jānāmīti hi sphuṭo jñeyajñātṛjñānānāṃ bhedapratibhāsaḥ 
tadvādha ityarthaḥ 
śaṅkate na ce ti 
pratyakṣajñānaviṣayatvaṃ
jñānaviṣayatvaṃ vā pratiyoginaḥ tadbhedapratyakṣe kāraṇatvenāpekṣitam 
prakṛte saṃvido jñānāntarāgocaratvena svayaṃprakāśatvāttadbhedapratyakṣaṃ jñātari na saṃbhavatīti śaṅkiturāśayaḥ 
parihati siddhimātreṇe ti 
pratiyoginaḥ saṃvidaḥ siddhimātreṇaprakāśamātreṇa
tadupapattausaṃvidbhedapratyakṣopapattau
aprayojakatvenapratyakṣadijñānāntarādhīnatatprakāśasya bhedapratyakṣe 'hetutvena tadviśeṣa
syaprakāśaviśeṣasya pratyakṣādijñānāntarādhīnasya anākṣepātākṣepāyogādityarthaḥ 
ayaṃ bhāvaḥ anyonyābhāvapratyakṣe 'dhikaraṇasya pratyakṣamevāpekṣitam
pratiyoginaḥ prakāśamātraṃ ca 
natu pratiyoginaḥ pratyakṣam 
stambhe piśācabhedasyāpratyakṣatvāpatteḥ 
pratiyoginaḥ prakṛte vedanasya prakāśastu svata evāsti 
tata eva veditari tadbhedapratyakṣe nānupapattiriti 
vastutastattadasādhāraṇākāra eva itaratādātmyadhīvirodhitvena tasya tasyetarasmādbhedarūpaḥ 
sa ca pratiyogyanavabhāse 'pi bhāsata evotyāha anavabhāsamāna iti 
tathā ca jñāturahantvena bhānameva saṃvidbhedagrahaṇamiti bhāvaḥ 
tadbhinnatvavyavahāre punaḥ pratiyogiparāmarśasahakṛtamasādhāraṇākārajñānaṃ heturiti bodhyam 
sarvaloke ti 
etena bhedasya pratyakṣaṃ na saṃbhavati 
kṣaṇikasya pratyakṣasya pratiyogigrahaṇapūrvakabhedagrahaṇaparyantamanavasthānāt 
yugapatpratiyogyabhāvādhikaraṇagrahe tu samūhālambanavadupaśleṣaviśeṣāsiddhiprasaṅgāt 
ato bhramarūpa eva bhedagraha ityapāstam 
tattadasādhāraṇa dharmasyaivetarabhedarūpatvāttasya ca dharmiṇi prathamakṣaṇa eva gṛhīteḥ 
 ata evāpūrvavastudarśane vilakṣaṇo 'yaṃ kaścana padārtha iti bhedapratītirlokasammatā svānubhavasiddhā ca nāpahnavārhā iti sarvalokasvasākṣika  
mityuktam  
śaṅkate nanu jīvata iti 
śirasi padanidhānenatiraskaraṇena 
pratibandhagrahaṇaṃvyāptigrahaṇam 
tataḥbhedapratyakṣataḥ 
tadvādhasambhavaḥabhedānumānabādhasaṃbhavaḥ 
tathāsatipratyakṣasyānumānabādhakatve 
apodyetabādhyeta 
ayaṃ bhāvaḥ bhinnatvena gṛhyamāṇayoreva hi sahopalambhaniyamo 'bhedavyāpyatvena gṛhītaḥ 
tena cābhedānumāne pratyakṣe bhedagrahaṇāṃśobhramalakṣaṇa iti niścīyate 
na copajīvyavirodhaḥ 
pratyakṣasiddhavastusvarūpasya vyāptigrahopayogino 'bhyupagamāt 
bhedasya ca vyāptigrahānupayuktatvāditi 
pariharati aviśeṣajña iti 
dṛṣṭāntadārṣṭāntikayorvaiṣamyaṃ na jānāsītyarthaḥ 
tadevopapādayati
tatre ti  na pratyakṣatvamanumānatvaṃ vā bādhyatve bādhakatve vā prayojakam 
kintu doṣamūlatvamadoṣamūlatvaṃ caiva tathā 
tathā ca yathā jvālābhedānumānamadośamūlaṃ bādhakam
jvālaikyapratyakṣaṃ tu sādṛśyadoṣamūlaṃ bādhyaṃ bhavati
naivaṃ prakṛte jñātṛjñeyajñānabhedagrahasya doṣamūlatvamiti samuditāśayaḥ 
jvālaikyapratyakṣe kḷptakāraṇadoṣānuvṛttimupapādayati tathāhī tyādinā 
acirapraśamitatvapunaruddīpitatvoktyā jvālayorvāstavabhedo jñāpyate 
tadadarśanamekavartivṛttitvajñānaṃ caikyabhrame tayorheturityuktaṃ bhavati 
nirvāpaṇapunaruddīpanadraṣṭuśca jvālayorbhedaprtyakṣaṃ vartata iti tena bādhitatvamapi nirvāpaṇādyadraṣṭṛniṣṭha jvālayokyapratyakṣe viva
kṣitam  niruktaṃ bhramahetumanirvāpitasthalepyupapādayati ata iti 
tailavartyavayavāgnisaṃyogasya dīpahetoranyānyatayā jvālābhedo 'ṅgīkāryo 'nirvāpaṇasthale 'pi 
kāraṇadhārānuvṛttibalācca kāryadhārānuvṛttiḥ 
pūrvapūrvajvālāyāstu kāraṇanivṛttyā nivṛttireva 
taddheturhi tailavartyavayaviśeṣāgnisaṃyogaḥ 
agnerāśrayāśitvādvartyavayavaviśeṣanāśe tadagnisaṃyogasya nāśo hyāvaśyakaḥ 
evaṃ pūrvottaradīpajvālayorbhede siddhe sajātīyadīpadhārāyāṃ bhedāgrahātsādṛśyarūpadoṣadarśanāccaikyabhrama iti bhāvaḥ 
nānābhūte aikyabhramaṃ pratyakṣarūpamudāhṛtyaikasminnānātvabhramamapi pratyakṣarūpamudāharati tathaike ti 
svābhāvikacākṣuṣaraśmiprasaraṇasya viparyayo dvaitībhāvo 'ṅgulyavaṣṭambhādiprayuktaścandradvitvabhrame doṣaḥ 
asya ca nirdeṣapuruṣīyacandraikyapratyakṣabādhitatvaṃ samasamaye tyādinocyate 
dṛṣṭāntitāt dārṣṭāntike vaiṣamyamupapādayati na caivam iti 
jñātṛjñānajñeyabhedanirūpitalaukikaviṣayitāśālī ghaṭamahaṃ jānāmīti sākṣātkāraḥ doṣamūlaḥ
abhedapratyakṣabādhito vā naiva dṛśyate 
tadabhedānumānabādhakatvaṃ susthitamiti bhāvaḥ 
viparītaṃ kasmānna bhavatītyatrāha na copalabdhī ti 
tathātvaṃjñānābhinnatvaṃ jñātṛjñeyayoḥ 
pūrvoktamaprayojakatvaṃ smārayati vipakṣa iti 
vipakṣe bādhakatarkavirahādvyāptyasiddhyāsiddhamabhedānumānaṃ na jñānajñātṛjñeyabhedapratyakṣe bādhakatvena śakyaśaṅkamiti bhāvaḥ 
jñānādibhedagraha indriyavṛttiprasṛtibhedarūpadoṣamūlo bhavedityatrāha anaindriyikatvene ti 
bāhyendriyāgrāhyatvena jñānajñātrostadbhedagrahasya nendriyavṛttibhedaprayuktatvaṃ saṃbhavatītyarthaḥ 
atra bādhakapratyayo 'pi nāsti candradvitvabhrama ivetyāha yogyānupalambhe ti 
na caivamihe ti vākyābhipretamanena vākyadvayena vivṛtam 
saṃvidadhīne tivākyoktaṃ prapañcayati api ce ti 
tathāniyamaḥsaṃvidā sahopalambhaniyamaḥ 
avarjanīyaḥabhedasyānupagame 'pi durvāraḥ 
nanu saṃvidamantarāpi viṣayādiḥ sidhyatvityatrāha na ca bhedo 'pī ti 
bhedaḥgrāhyagrāhakabhedaḥ 
siddhiṃjñānam 
apasiddhāntaścaivaṃ kathana iti bhāvaḥ 
yadvā sahopalambhaniyamasyābhedasādhakatve
svavyāghātamapyāha na ca bhedopī ti 
bhedapratibhāso 'pi saṃvidaiva vācya iti niruktahetorbhedasyāpi saṃvidabhede bhedaghaṭito heturapi na sidhyediti yāvat 
yadvā bhavadabhimataḥ saṃvidāṃ bhedopi na sidhyediti bhāvaḥ 
 evaṃ prakaṭasaugatābhimataṃ saṃvidabhedasādhakaṃ sahopalambhaniyamaṃ pradūṣya pracchannasaugatābhimataṃ prakāśasvabhāvatvamapi dūṣayati aprakāśe  
ti  
aprakāśātmanaḥaprakāśasvabhāvasya jñānabhinnasya ca 
anena jñeyasya jñānābhedānumāne pratyakṣabādho
hetoḥ pakṣe 'siddhiśca prādarśiṣātām 
yadyapi jaḍatvānna prakāśasvabhāvatvaṃ jñeyasya
athāpi svayaṃprakāśajñānasaṃbandhātkādācitkaprakāśo ghaṭate ghaṭāderiti bhāvaḥ 
jñātā jñānābhinnaḥ prakāśasvabhāvatvādityatra tu heturupagamyate
na sādhyamityāha na ca tāvate ti 
jñānatvaṃ viṣayaprakāśakadhītvam 
jñādhātvarthasya hi kartṛdharmatvaṃ jñānasya 
ātmanastu dharmitvānna tathātvamiti bhāvaḥ 
jñānasvabhāvaṃ tāvadāha paratantram iti 
prakārataikasvabhāvatvaṃ
kādācitkatvaṃ
viṣayāvagāhitvaṃ ceti jñānadharmāḥ 
avatiṣṭhamānamanuvartamānaṃ dhārārūpatayā 
dhārāvāhikavijñānamekaṃ jñānaṃ mataṃ hi naḥ iti pakṣe tu svarūpata evānuvartamānaṃ yāvadviṣayāntarasaṃcāramiti vivekaḥ 
ātmasvabhāvamāha ātme ti 
dharmitvaṃ jñātṛtvamahantvena bhānaṃ cātmano dharmāḥ 
nanvevaṃ jñānabhinnatve ātmano jñānamiti vyapadeśaḥ kathaṃ ghaṭata ityatrāha yadī ti 
ananyatsvam 
ātmani jñānaśabdo jñānasādṛśyāt 
tacca svādhīnaprakāśatvarūpaṃ svayaṃprakāśatvaṃ svanirūpitaviṣayatāvattvatādātmyobhayasaṃbandhena kiñcidviśiṣṭatvalakṣaṇamiti bhāvaḥ 
tathāpī ti 
jñānaśabdenābhilapyamānamātmasvarūpaṃ jñānatulyameva
na tu jñāptimātratayā mukhyaṃ jñānamityarthaḥ 
yadvā jñānāyatanameva mantavyaṃ natu jñaptimātratayeti 
mantavyamiti śeṣaḥ 
tataśca jñāturātmano jñānābhedānumānaṃ parābhimataṃ prabalapratyakṣabādhitamiti bhāvaḥ 
pratyakṣatarkasiddhamātmano jñātṛtvamāgamato 'pi pratiṣṭhāpayati ata eve ti 
athe tyādivākyaṃ jñātrahamarthātmatvaparam 
yo 'yam iti aindriyikajñānapracurasyendriyādhiṣṭhāturātmano hṛdayāntaḥsthatvasvaprakāśatvaparam 
indriyādipravṛttyanuguṇasaṅkalpaprayatnavattvarūpādhiṣṭhānalabhyaṃ kartṛtvaṃ
jñātṛtvaṃ ca svayaṃprakāśatvājjñānaśabditasyātmanaḥ pratipādayadvākyam eṣa hī tyādi 
mumukṣubhirjñeyamātmasvarūpaṃ jñātṛtvaviśiṣṭamiti pratipādayadvākyaṃ vijñātāram iti 
vijñātṛjīvātmaśarīrakaṃ paramātmānamityarthaḥ 
muktau jñānavattvaparaṃ na paśyaḥ iti 
paśyaḥsarvadarśī muktātmā 
muktidaśāyāṃ jñānābhāvaśrutirheyadarśanābhāvapareti na paśya ityādi vyavasthāpayati 
duḥkhatāṃkutrāpi vastuni pratikūlatvam 
bhagavadvibhūtitayā hi sarvasya svānukūlatvena darśanaṃ tadā 
sarvaṃ ha paśyaḥ paśyati ityuttarardhamapyatrodāhāryam 
etadvivaraṇarūpaṃ sa uttama ityādi 
sa tatra paryetī tyādi nopajanaṃ smaran ityantamatrodāhāryat 
kalāṣoḍaśakasya nivṛttāvapimuktau svarūpanirūpakadharmabhūtajñānānivṛttiparam evameve ti 
jñānavattvenātmano dehendriyamanaprāṇavijñānavailakṣaṇyaparaṃ ca tasmādve tīti vivekaḥ 
evaṃ jñātṛtvamātmano vyavasthāpya paramātmano 'pi tadvyavasthāpayati satyam iti 
tadvadvacanaḥjñānavadvācī 
tadvacanatvejñānavācitve 
jñānavācī bhāvalyuḍanto jñānaśabdo litsvareṇādyudātto bhavet 
ayaṃ tu antodāttaḥ 
tadacpratyayānto 'yaṃ jñātṛvācī svīkārya iti bhāvaḥ 
aitareye ti 
prakaraṇabalāt prajñānaśabdaḥ prajñānavatpara iti bhāvaḥ 
prājñenaprajña eva prājñaḥ 
svārthe 'ṇ 
tena 
sarvajñena paramātmanetyarthaḥ 
dehendriyamanaḥ prāṇadhībhyo 'nya iti pratijñātātmasvarūpanirūpaṇamupasaṃharati tatsiddham iti 
atha ananyasādhana iti pratijñātaṃ svayaṃprakāśatvamātmanaḥ samarthayituṃ pramāṇaparīkṣāmupakramate kiṃ puna rityādinā 
anumānam iti 
yadyapyahaṃ jānāmīti pratyakṣameva tatra pramāṇaṃ sambhavati 
tasya dehādiviṣayatvāyogāt 
 athāpi vilakṣaṇātmaviṣayatvaṃ pratyakṣasyedaṃ pramāṇamatraivaṃ pravartitumarhatītyevaṃ sāmagrīnirūpaṇādyātmakena tarkeṇaiva vyavasthāpyamityāśayaḥ 
yadāhe ti 
icchādi vilakṣaṇātmano 'numāpakaṃ yadāha
ato 'numānameva pramāṇaṃ tatretyakṣapādāśayo vijñāyata ityāśayaḥ 
codayati kimamīṣām iti 
dhūmadhvajaḥagniḥ 
 ayaṃ bhāvaḥ vyāptigrahasya sahacāradarśanamūlakatvena vilakṣaṇātmanā sahacāradarśane icchādīnāṃ pratyakṣeṇaiva tasya siddheḥ kṛtamanumānena 
sahacārādarśane ca kathaṃ tena vyāptirgṛhyeta 
agṛhītavyāptikena cecchādinā kathantarāṃ tadanumānamiti 
pariharati mābhū dityādinā 
siṣādhayiṣita sādhyaviśeṣeṇecchādiviśeṣasya sahacāragraho māstu 
āśrayitvaguṇatvābhyāṃ sahacāradarśanādevātmānumānaṃ pravartate 
etacca sāmānyato dṛṣṭamiti bhāvaḥ 
etadevopapādayati tathāhī ti 
kāryatvamutpattimattvam 
anityatvaṃvināśitvam 
guṇatvaṃguṇatvajātimattvam
viśeṣaṇataikasvabhāvatvaṃ vā 
etāni vyāpyānyāśritatvasya 
icchādaya āśritāguṇatvādrūpavadityanumānamatra vivakṣitam 
atra hetuṃ sādhayati guṇatvaṃ ce ti 
 padārthatvena dravyādyanyatamatve prāpte dravyādibhedakānumānato dravyatvādivyudāse dravyādibhedaviśiṣṭaṃ padārthatvameva pariśiṣyamāṇaṃ guṇatvaṃ  
vyavasthāpayatītyarthaḥ  
itarabhedānumānānyāha na sāmānye ti 
abhāvabhedasādhane 'nityatvamutpattivināśavattvarūpaṃ vācyam 
nātaḥ prāgabhāve pradhvaṃse vā vyabhicāraḥ 
vyāpake ti 
vibhusamavetatvādityarthaḥ 
naiyāyikamatenāyaṃ hetuḥ siddhaḥ 
na karma saṃyogavibhāgayoranapekṣakāraṇatvābhāvāt
na dravyaṃ asaṃyogitvāditi vā heturvācyaḥ 
guṇatvaṃ prasādhya viśeṣaguṇatvaṃ prasādhayati viśeṣe ti
rūpatvādau vyabhi
cārasya vāraṇāyānityatve satīti 
saṃyogādau tadvāraṇāya viśeṣyadalam 
evamapi prabhāyāṃ vyabhicāraḥ syāt
cakṣurmātragrāhyatvāttasyāḥ 
ato guṇatve satīti vācyam 
evamapi prabhābhittisaṃyoge tatprasaṅgaḥ 
ata ekondriyamātragrāhyajātimattvaṃ viśeṣyaṃ vaktavyam 
evaṃ cānityatvaviśeṣaṇasya vaiyarthyam 
guṇatvadalasyāpi 
prabhātvajātau mānābhāvāt
tejastvādeśca dvīndriyagrāhyatvāt 
parantu prabhātvajāteḥ prāmāṇikatve vāyoḥ spārśanopagame vā guṇatvadalamāvaśyakameveti bodhyam 
yogināṃ manasāpi rūpādergrahādasmadādīti viśeṣaṇam ayogyabhiprāyam 
sāmānyato dṛṣṭānumānasyāśrayaviśeṣaparyavasānasiddhaye pariśeṣānumānānyāha evam iti 
pratyācakṣāṇaiḥpratikṣipadbhiḥ 
sāmānyatodṛṣṭamanvayyanumānamevetarabhedānumānasahakṛtaṃ viśeṣānumāpakamityekaḥ pakṣaḥ 
sāmānyatodṛṣṭetarabhedānumānato 'gre prasidhyan viśiṣṭahetuḥ kevalavyatirekirūpastatheti cāparaḥ 
anena ca vākyenādyaḥ pakṣaḥ sphoryate 
ye bhūtaguṇā iti 
atra yogyā ityapyanusandheyam 
vyatirekyupanayanigamane na tathe ti 
dikkāle ti 
icchādayo na dikkālamanoguṇāḥ
viśeṣaguṇatvāt
pratyakṣatvādvā
ye punardigādiguṇāḥ saṅkhyādayaḥ
na te pratyakṣā
viśeṣaguṇā vā 
akāraṇe ti 
anukraṣṭavyāḥanukarṣaṇīyāḥ 
nānānumānaphalitaṃ sāmānyaprayogamāha tene ti 
pakṣāntaramapi pratipādayati vimatipade ti 
vimatipadamvipratipatteḥ sthānamnimittaṃnānāvādaḥ
tadāspadebhyaḥ tadviṣayebhya ityarthaḥ 
atrāyaṃ prayogaḥicchādayaḥ tadāśrayatvena vipratipannaśarīrādivyatiriktaguṇāḥ tadguṇatvabādhakapramāṇaviṣayaguṇatvāditi 
udāharaṇaṃ ce ti 
vyatirekītyādiḥ 
prasiddhadravyabhinnasyādravyasya prasiddhāvapi tadguṇatvasyāprasiddhyā nānvayyudāharaṇaṃ sambhavati 
na caivaṃ sādhyavyatirekasyāpyanumānātpūrvamaprasiddhyā vyatirekyudāharaṇaṃ vā kathaṃ ghaṭata iti vācyam 
prasiddhadravyavyatiriktasamavetatvasyaiva sādhyatvāt tadvyatirekasya rūpādau prasiddhisambhavācceti hṛdayam 
anvayavyāptirvā sāmānyamukhī sambhavatītyāha sāmānyato ve ti 
vilakṣaṇaśabdāśrayasiddhyupajīvanenedam 
tadanumāne ca gandhādyantarbhāveṇa vyāptigrahaṇamiti bhāvaḥ 
evaṃ ca kevalavyatirekyanupagame 'pi na kṣatiriti dhyeyam 
naiyāyikābhimatāṃ vilakṣaṇātmasiddhimānumānikīṃ pratikṣipanti śrotriyāḥ idamapī ti 
anvayināśrayamātrasya siddhāvapi kevalavyatirekiṇā'śrayaviśeṣaḥ setsyatītyatrāha kevale ti 
sādhanadaśāmanumāpakatvāvasthām
nāsādayati na prāptoti
sapakṣānvayavirahātsādhyena sahacāradarśanasthalasambandhābhāvādityarthaḥ 
asādhāraṇava diti 
pakṣamātravṛttihetorasādhāraṇasya
sādhyasahacāragrahavirahādagṛhītavyāptikasya yathā na gamakatvam
evaṃ kevalavyatirekiṇo 'pi vyāptigrahāyogāt na gamakatvamiti bhāvaḥ 
nanu sati sapakṣe hetoravṛtterasādhāraṇasya sadoṣatvam 
kevalavyatirekiṇi tu sapakṣasyaiva virahānna doṣa iti cet
maivam
kevalavyatirekiṇi sādhyasya prasiddhirasti na vānumānātpūrvam 
asti cedyatra prasiddhiḥ tatra hetoḥ sattve 'nvayitvam
asattve tu asādhāraṇatvameva 
nāsti cet sādhyavyatirekasyāpyaprasiddheḥ kevalavyatirekitvamapi durghaṭamiti dik 
vistarastu nyāyapariśuddhyādāvanusandheyaḥ 
śaṅkate na caivam iti 
vipakṣavyatirekaḥvipakṣāsattvam 
sādhāraṇavatpakṣatrayavṛttihetuvat 
sādhāraṇe yathā vipakṣesattvāddhetorasādhakatvam
kevalānvayinyapi vipakṣasyaivāprasiddheḥ tatsattvābhāvasyāpyaprasiddhestathāgamakatvaṃ syādityarthaḥ 
anvayavyatirekiṇi ubhayavidhasahacāradarśanādvyāptigrahasya dṛṣṭeḥ sādhyahetvo sahacārādarśanātkevalavyatirekiṇo 'sādhakatvaṃ cedabhimatam
tarhi sādhyābhāvasādhanābhāvayoḥ sahacārādarśanātkevalānvayino 'pyasādhakatvaṃ syāditi cākūtam 
pariharati deśakālādī ti 
kasmiṃściddeśe kāle vā hetuḥ sādhyamantarāpi prayojakāntarāt syāditi deśakālaviśeṣāntarbhāveṇa
śaṅkitopādheranukūlatarkeṇa nivartane sati sādhyahetvoḥ sahacāradarśanamātrato 'pi
anvayavyāptirniścīyata ityarthaḥ 
apirbhinnakramaḥ 
anvayadarśanenetyanantaraṃyojyaḥ 
sādhyānvitasvabhāvatayāsādhyavyāpyatayā 
 vyatirekavyāptigraha eva vyatirekasahacāragrahasyāpekṣayā kevalānvayini anvayavyāptigrahasya vyatirekāprasiddhāvapi nānupapattiriti ca bhāvaḥ 
vipakṣasattksyaivāprasiddhyaiva rūpapañcakasampattiḥ kevalānvayina iti cāśayaḥ siddhāntinām 
nanvevaṃ sādhyasādhanavyatirekayoḥ sahacāradarśanata eva vyatirekavyāptigraha upapadyata iti śaṅkate na ca sādhanābhāva iti 
sādhyānvitasvabhāvatvamsādhanasya sādhyanirūpitavyatirekavyāptimattvaṃ sādhyābhāvavyāpakābhāvapratiyogitvalakṣaṇam 
vyāptiniścayāyoge hetumāha abhāvasye ti 
vyatirekiṇoḥ sādhyasādhanayoradhikaraṇapekṣayā tadabhāvādhikaraṇānāmānantyāt kalayāṃ'śena
kkacidapi sādhyābhāvavati hetorvṛttau vyatirekasāhacaryaniyamalakṣaṇavyatirekavyāpterasambhavādityarthaḥ 
vyatirekisādhyasādhanavataḥ parimitatvena kvacitkārtsnyena
grahaṇamapi sambhavediti ca hārdam 
nanu yāvatsu pratyakṣeṣvadhikaraṇeṣu vyatirekayoḥ sahacāradarśanata eva vyāptirniścīyetetyatrāha sandehe ti 
vyatirekavyāptirhi sādhyābhāve hetvabhāvavyāptigarbhitā 
sādhyābhāvo 'stu
hetvabhāvo māstviti śaṅkāyāṃ ca na sādhanābhāvavyāpyatvaṃ sādhyābhāve gṛhyetānukūlatarkavirahe  sādhyasyā
sādhananīmittatvasādhananiyatasvabhāvatvādyanyathānupapattilakṣaṇatarkabalācchaṅkānivāraṇaṃ
ca sādhyasādhanayoḥ sahacāradarśanamūlahetuhetumadbhāvādyavadhāraṇamantarā na ghaṭata
iti kevalavyatirekyasiddhiriti ca hārdam 
viśiṣṭahetunā pṛthivyādivyatiriktaguṇatvānumāne ca sādhyāprasiddhimāha pṛthivyādibhya iti 
arthāntarasya guṇādeḥ prasiddhāvapi tadvṛttiguṇatvalakṣaṇaṃ sādhyamaprasiddhameva 
na ca pṛthivyādyarthāntarasamevatatvameva sādhyate 
tacca rūpatvādau prasiddhameveti vācyam 
niruktasamavetatvasya guṇakriyābhinna eva prasiddherguṇe jñānādau tatsādhanāyogaḥ 
arthāntaradravyasamavetatvaṃ cānumānātprāgaprasiddhameveti hārdam 
naiyāyikoktātmānumānadūṣaṇāni sāṅkhyoktātmānumāneṣvapyatidiśati etene ti 
tathā ce ti 
vilakṣaṇātmasādhakatvena sāṅkhyābhimatāneva hetūn prathamaṃ vivṛṇumahe śiṣyavaiśadyāya kṣepasaukaryāya ceti bhāvaḥ 
saṅghātaparārthatvā dityādiḥ sāṅkhyakārikā 
enāṃ vyākhyāti ayamartha ityādinā 
śaraṇaṃ gṛham 
saṅghātatvamavayavasamudāyātmakatvam 
bhūtānāṃpañcānāṃ mahābhūtānām 
avyakte ti 
sukhaduḥkhamohātmatvaṃ sukhādisvarūpatvam
sukhādijanakatvarūpaṃ vā 
tena tathātvaṃsattvarajastamorūpaguṇatrayasaṅghātātmakatvam anumeyaṃ kāryarūpeṇa śarīrādivadevetyarthaḥ 
saṅghātatvahetorviruddhatvaṃ śaṅkate na cendriyāṇām iti 
ubhayaviśeṣaviruddhatvampakṣasādhyayorabhimataviśeṣaviruddhākārāpādakatvam 
anāhaṅkārikatvena saṅghātatvasya bhūtabhautikeṣu
 saṃhataparārthatvena ca gehaśayyādiṣu bhūyaḥsahacāradṛṣṭervyāptergṛhītatayā pakṣāntargatendriyāṇāmabhimatāhaṅkārikatvaviruddhasyānāhaṅkārikatvasya 
sādhyaghaṭakasya ca parasyābhimatāsaṃhatatvaviruddhasya saṃhatatvasyā'pādakatvādviruddhatvaṃ saṅghātatvahetoriti bhāvaḥ 
hetorubhayaviśeṣaviruddhatvaṃ ca netyanvayaḥ 
aviruddhatvamupapādayati ahaṅkāre tyādinā 
ahaṅkāravṛttau satyāmevendriyāṇāṃ manaḥparyantānāṃ vṛtterdarśanāttadabhāve ca svāpe 'darśanādāhaṅkārikatvaṃ teṣāmavasīyate 
tatrāpi sattvaṅkāryalāghavaprakāśayogātsātvikāhaṅkārakāryatvamiti bhāvaḥ 
āgamaśca devā vaikārikā daśa
ekādaśaṃ manaśce ti smṛtirūpaḥ 
devāḥindriyāṇi prakāśayogāddevādhiṣṭhitatvādvā 
vaikārikasya sāttvikāhaṅkārasyeme kāryabhūtā iti vaikārikāḥ 
apavādānupapatteḥbādhanānupapatteḥ 
saṅghātatvasyānuhaṅkārikatvena na vyāptiḥ 
traiguṇyātmakasyendriyajātasyā'haṅkārikatvena pramāṇapratipannatvenānaikāntyāditi bhāvaḥ 
pakṣaviśeṣaviruddhatvaṃ parihṛtyasādhyaviśeṣaviruddhatvaṃ pariharati
ātmanastvi ti 
aprayojakatvācce ti 
asaṃhatasyāpyātmanaścetanatvādeva bhoktṛtvasyopapatteḥ bhoktatvalakṣaṇe paratve prādhānye saṅghātatvasyāprayojakatvamiti bhāvaḥ 
yadi saṅghātatvasya paratve prayojakatvaṃ syāttarhi saṃhataparārthatvena vyāptiḥ sambhavennāma saṅghātatvasya 
vyāptibalādanekasaṅghātakalpanāpi soḍhavyā bhavet 
na caivam 
tathā ca saṃhataparārthatve saṅghātatvasya vyāpyatvāsiddhatvamiti hārdam 
saṅghātaparatvenānumitasyātmanaḥ saṅghātatvaṃ yogyānupalabdhibādhitañceti bodhyam 
saṅghātatvasya parārthatvena vyāptistu pramāṇāntaravirodhābhāvātprasetsyatītyāha na ca pramāṇāntare ti 
saṅghātaparārthatvānumānenātmāsiddhiṃ nigamayati evaṃ ce ti 
saṅghātatvavyāpakaparārthatvavatsattvādiguṇatrayatatkāryarahita iti saṃhatatve tyāderarthaḥ 
parasya saṃhatatve 'navasthāprasakteḥ traiguṇyaviparyayaḥ atraiguṇyātmakatvarūpo mantavya ityuktam asaṃhata iti 
triguṇādiviparyayādityantaḥ kārikāṃśo vivṛtaḥ 
athādhiṣṭhānādityaṃśaṃ vivṛṇoti tathā dehādaya iti 
sukhaduḥkhamohātmakatayāsukhādyātmakasattvādisaṅghātarūpatayā 
pareṇasvabhinnena cetanena 
adhiṣṭhīyantekāryānuguṇatayā preryante 
yantrādibhiḥ sārathiprabhṛtibhiḥ 
bhoktṛbhāvādityetadvivṛṇoti api cānukūle ti 
anukūlanīyaḥanukūlabuddhibhāk 
anukūlavedanīyaḥanukūlatvaprakārakabuddhiviṣayaḥ 
evaṃ pratikūlanīyapratikūlavedanīyāvūhyau 
bhrātṛvyaḥśatruḥ 
bhoktṛbhāvādityasya draṣṭṛtvaparatayā yojanāntaraṃ dṛśyatvā diti 
adhiṣṭhātu rityādi 
saṅghātapravṛtteradhiṣṭhātrantarādhīnatayādhiṣṭhātuḥ saṅghātatve tatpravṛtterapyadhiṣṭhātrantarādhīnatvaṃ syāt
evamagre 'pītyanavasthāprasaṅgādadhiṣṭhāturasaṅghātatvameṣṭavyam 
evaṃ sukhenānukūlanīyasya duḥkhena pratikūlanīyasya vā bhoktuḥ triguṇatve tasyāpi
anukūlapratikūlavedanīyatvasya prāpteranukūlanīyapratikūlanīyāntarāpādakatvādanavasthāprasaṅga
ityatriguṇatvameṣṭavyam 
dehādipakṣakavilakṣaṇadraṣṭranumānena cātmano dehādivailakṣaṇyamapi siddhamiti bhāvaḥ 
kaivalyārthaṃ pravṛtteśce tyaṃśaṃ vivṛṇoti tathā dehāde riti 
atrāyaṃ prayogaḥkaivalyasādhanapravṛttiḥ kaivalyadaśāprāptiyogyātmatattvajñānapūrvikā
kaivalyasādhanapravṛttitvāt
yā yā phalaviśeṣasādhanaprekṣāvatpravṛttiḥ sā sā tattatphalaprāptiyogyātmatattvajñānapūrvikā
yathā svargasādhanapravṛttiriti 
dehādeḥ pradhānaparyantasya pariṇāmasvabhāvasya triguṇasya kaivalyānupapattijñānācca vilakṣaṇātmasiddhiriti bhāvaḥ 
vilakṣaṇātmasādhakatayā sāṅkhyairupakṣiptaṃ saṅghātaparārthatvānumānaṃ tāvaddūṣayati
atrāpī tyādinā 
parāpare ti 
anyānyetyarthaḥ 
pūrvāparībhūteti vā 
parāparasaṅghāteti vā samastapāṭhaḥ syāt 
kāryatayeve ti 
kāryātkāraṇamanumeyam 
kāraṇasyāpi kādācitkatvena kāryatvāttatkāraṇamapyanyat
evamuparyuparīti kāraṇaparamparākalpanā yathā prāmāṇikī na doṣāya
evamavinābhāvabalādāpatantīsaṅghātaparamparākalpanāpīti bhāvaḥ 
nanu saṅghātatvasya bhoktṛtvalakṣaṇe paratve 'hetutvānna saṅghātaparārthatvena saṅghātatvasya vyāptigraha ityatrā'ha na ce ti 
saṅghātaparatvaṃ tadadhīnātiśayabhāji sambhavet 
tadadhīnātiśayaścāsaṃhate nirlepe nirvikāra'ta evātiśayādhānānarhe sāṅkhyābhimatepuruṣe
na sambhavatīti saṃhatasyaiva kasyacitsaṅghātaśeṣiṇo 'numānena siddhirnāsaṃhatasya
sāṅkhyamatapuruṣasyeti bhāvaḥ 
bhogarūpo 'pyatiśayo na sāṅkhyapuruṣasya sambhavediti hārdam 
etena puruṣo 'sti bhoktṛbhāvā dityapi parāstam 
dṛśyate ca khaṭvādeḥ śarīrārthatvam
śarīrasya ca śarīrāntarārthatvam 
 atastadadhīnātiśayabhāktvarūpe tatparatve saṅghātatvasya prayojakatvena tadavacchinnaparārthatvena vyāptigrahaḥ sambhavatyeveti cābhimatam 
taddhī ti 
yadyenopakriyate kriyate vā tattasya śeṣi pradhānamaṅgi bhavati
yattūpakaroti karoti vā tattadarthaṃ taccheṣaḥ tadaṅgamityanvayārthaḥ 
upakriyateatiśayavān kriyate
strakūcandanādineva dehādiḥ
prayājādineva ca yāgādiḥ 
kriyateniṣpādyate
daṇḍādineva ghaṭādiḥ
puroḍāśādineva ca yāgādiḥ 
tatra upakriyamāṇaṃ kriyamāṇaṃ vā aṅgi
upakārakaṃ kārakaṃ vā aṅgamiti vivekaḥ 
na ca tathe ti 
tathāatiśayādhānārhaḥ 
sāṅkhyapuruṣaḥkāpilābhimata ātmā 
 nanvanupakāryatve 'pyātmana etairupakṛto 'hamityupakṛtatvabhramalakṣaṇa evopakāro dehādibhiḥ sādhya iti tatparatvamupapadyata iti cettatrāha  
api ce ti  
citiśakteḥcaitanyasvarūpasya puruṣasya 
śaktiśaktimatorabhedābhiprāyeṇaivamuktiḥ 
buddhyaparaparibhāṣābhidhānambuddhirityaparaṃ svīyatantrasaṅketitaṃ yasya nāma tadityarthaḥ 
na bhrāmyatī ti 
antaḥkaraṇaṃ na bhramāśrayo 'cetanatvāddhaṭādivaditi yāvat 
acidapī ti 
acetanamapi caitanyapratibimbāśrayatayā cetanavadbhātītyarthaḥ 
ciccetanaśabdau svayamprakāśābhiprāyāvatra 
nīrūpāyā iti 
 chāyāyāḥ kāntilakṣaṇāyā ujjavalarūpavaddharmabhūtāyā nīrūpe caitanye 'sambhavānnīrūpe cāntaḥkaraṇe tatpratiphalanalakṣaṇasaṅkrānterayogādityarthaḥ 
rūpavatyeva hi sphaṭikādau japākusumalohitādipratiphalanaṃ dṛṣṭamiti bhāvaḥ 
śaṅkate chāyeve ti 
na chāyāśabdena mukhyā kāntirvivakṣitā 
api tu sādṛśyam 
citsādṛśyāpattiścetanāyamānatvamiti cedityarthaḥ 
prativakti kaḥ kha lviti 
sādṛśyaṃ kenākāreṇetyarthaḥ 
atrā'ha
citisarūpatvam iti 
vṛttipariṇāmasāmānyābhāvavattvena sādṛśyamityarthaḥ 
dūṣayati hantaivam iti 
bhramādayo hi vṛttayo 'ntaḥkaraṇasya nirvṛttikatve nopapadyanta ityarthaḥ 
bhramopapādanārthaṃ hi pariṣkriyate cetanāyamānatvam
taccennirvṛttikatvarūpam
naiva prasaṅgo bhramādyudayasya
tathā ca yadarthamayamārambhaḥ tatkāryamavasāditamiti bhāvaḥ 
prakārāntaraṃ śaṅkate cetanatvene ti 
jñātṛtvenetyarthaḥ 
prakārāntaram ajaḍāyamānatvam iti 
pariharati ajaḍatvam iti 
jñāturahamarthasyātmana evetarānapekṣaprakāśatvalakṣaṇamajaḍatvaṃ sambhavatīti jñātrātmasamarthanāvasare proktam 
tathā caivaṃvidhājaḍatvasya jñātṛtvasamānāśrayatvājjñātṛtvenaiva jñātṛtvasamanarthanaṃ kṛtaṃ bhavediti bhāvaḥ 
tenaive ti 
jñātṛtvaikāśrayeṇājaḍatvenaivetyarthaḥ 
etatajaḍāyamānatvam
na kiñcitnārthasādhakam
vivakṣitabhramavattopapādakaṃ na bhavati 
asiddhamasiddhena sādhyata iti yāvat 
yadvā na kiñcidetatanatiprasaktaṃ prakṛtārthopapādakaṃ durnirūpamiti bhāvaḥ 
antaḥkaraṇasyājaḍatvopagame sāṅkhyasyāpasiddhāntaṃ cāha api ce ti 
nanvantaḥkaraṇasya citisārūpyāsambhave 'pi tasmin citipratibimba eva jñātṛtvādimānastu ityatrāha na ca citī ti 
bimbatvenābhimatācit
pratibimbādhāratvenābhimatamantaḥkaraṇam 
dvandvasyābhimataśabdena karmadhārayaḥ 
bimbagatasya vakratādeḥ pratibimbādhāragatasya vā mālinyādeḥ pratibimbe āropasambhavaḥ 
na ca jñātṛtvaṃ bhramo vā prakṛte 'nyatarasminnapyasti
yasya citpratibimbe āropaḥ syāditi bhāvaḥ 
pratyuktaśce ti 
nyāyatattvaśāstrādāviti śeṣaḥ 
nanvantaḥkaraṇa eva viṣayākārapariṇāmalakṣaṇajñānavṛtterupagamādanyatarasminnapyavṛtti tvamasiddham 
tataśca citibuddhyorvivekāgrahācciti jñātṛtvapratibhāso yujyata eveti śaṅkate yaducyata ityādinā 
nirvikārāyā api citiśakteḥ sannidhānabalādevāntaḥkaraṇasya pratyakṣādipramāṇajñānabhrāntyādilakṣaṇā vṛttibhedāḥ samudayante 
prādhānyāt citeḥ tāsāṃ sākṣitvaṃ bhoktatvaṃ ca
yathā niśceṣṭasyāpi sārvabhaumasya prādhānyāt prabalasāmantacakrakartṛkayuddhaparākramavijayabhāktvaṃ tadvaditi śaṅkiturāśayaḥ 
parākramīyaḥatiśayena parākramavat 
pariharati tadanupapannam iti 
sākṣitvaṃ hi na caitanyamātratvam
kintu sākṣāddraṣṭṛtvam 
na tacciteḥ
draṣṭṛtvaṃ kalpitamiti cet nirvikāre nirdharmake kūṭasthe caitanye draṣṭṛtvabhramo 'pi na sambhavatītyuktameva 
dṛṣṭānte tu na nirvyāpāratvaṃsārvabhaumasya nirdharmakatvaṃ vā 
svasvāmibhāve hetavaśca krayapratigrahotpādanabharaṇādayaḥ prasiddhāḥ 
rājñaśca bharaṇādihetukaṃ svāmitvamupapannam 
na tu sāṅkhyābhimatasya puruṣasyeti
samuditāśayaḥ 
 nanu sāṅkhyābhimatasyātmano 'numānāsambhave 'pi naiyāyikādibhirādheyātiśayatvena bhoktatvena cābhimatasyātmanaḥ saṅghātaparārthatvānumānena  
sādhanaṃ syāditi cet na  
saṅghātasya saṃhataparārthatvena vyāprerasaṃhatasya parasya siddherayogāt  naca
bhoktrarthatvenaiva saṅghātatvasya vyāptirastu 
tathā cāsaṃhatātmasiddhirapratyūheti vācyam 
śarīrasyāpi śarīrāntararūpabhoktrarthatvasādhanaparyavasānādvivakṣitāsiddheḥ 
śarīrādivyatiriktasya bhoktaranumānātpūrvamasiddhyā ca vilakṣaṇabhoktrarthatvena vyāpteragrahādvilakṣaṇātmasādhanāyoga iti dik 
ātmani dehādibhedasādhakānumānānāṃ pratyakṣabādhamapyāha sthūlo 'ham iti 
pratyakṣamṛditaviṣayatayāpratyakṣabādhitasādhyakatayā 
atītakālatābādhitahetvābhāsatā 
vyatirekānumānabhedānāṃvilakṣaṇātmānumānānāṃ kāpilanaiyāyikābhimatānām 
dehādibhede ātmanaḥ śrutimeva pramāṇatayopanyasyanti śrotriyāḥ sa eṣa iti 
netinetī tyātmanaḥ śarīrādigataprakāraniṣedhaḥ 
śarīrabhinnaṃ śarīradharmavraṇādirahitaṃ cātmasvarūpamityakāyamityāderarthaḥ 
yonim iti 
atra śarīraprāpakayonisambandhapratipādanenātmanaḥ śarīrabhinnatvaṃsidhyati 
śarīratvāyaśīryamāṇatvāya 
idaṃ ca na svarūpeṇa
kintu śarīraviśiṣṭaveṣeṇa 
tathāca dehāderevotpattyādi nātmana ityatra śrutirna jāyata iti 
śarīrabhinnatvamuktamātmanaḥ 
śarīrasaṃsṛṣṭatvamapyaupādhikameva
muktautvaśarīratvamevetyatra śrutimupādatte na ha vai iti 
śrutiṃ pramāṇamuktvā vilakṣaṇātmani śrutyarthāpattimapi pramāṇamāha kālāntare ti 
tadanupapattī ti 
śrutyarthānyathānupapattītyarthaḥ 
vidhyanyathānupapattīti vā 
dehavināśordhvabhāvisvargādisādhanakarmānuṣṭhānaṃ tadvidhānaṃ vā bhoktarātmano dehātirekaṃ nityatvaṃ ca vinā hi na ghaṭate 
nanveva dehavyatireke siddhe 'pīndriyādibhedo na sidhyatīticet
atrocyategolakātiriktendriyasyāpi na śāstramantarā siddhiḥ 
śāstratastu vilakṣaṇātmana upakaraṇatvenaiva tatsiddhiriti vilakṣaṇātmasiddhiḥ śāstrato niṣpratyūheti 
 vilakṣaṇātmani anumānaikapramāṇakatvamāgamaikapramāṇakatvaṃ ca matabhedenopapādya pratyakṣatvaṃ mīmāṃsakamatena nirūpayitumupakramate nanu  
hitāhite ti  
hitaṃ balavadaniṣṭānanubandhīṣṭasādhanaṃ śāstraikasamadhigamyam 
ahitaṃbalavadaniṣṭānubandhi 
hitāhitapravartananivartanaikaparasya śāstrasyopari tattvaparatvasyāpi parikalpanaṃ mahābhāranikṣepalakṣaṇameva 
sahyetavānanyalabhye tattvāṃśe 'pi kāryopayogini śāstrasya tātparyakalpanam 
na tvanyalabhye 
dehādivilakṣaṇaścātmā
pratyakṣeṇaiva sphuṭamadhigamyata iti nātra purovāditālakṣaṇaṃ prāmāṇyaṃ śāstrasya sambhavatīti śrotriyopari pratyavasthānaṃ mīmāṃsakasya 
ātmana indriyāgrāhyatvaṃ śaṅkate 'tra śrotriyaḥ maivaṃ voca ityādinā 
rūpādivyatirekiṇirūpasparśarahite 
dravyapratyakṣe hi udbhūtarūpasparśānyatarasya kāraṇatvam 
tadabhāvānnātmanaḥ pratyakṣatvaṃ sambhavati 
niratiśayasūkṣma ityanena indriyagrahaṇāyogyatvaṃ vivakṣitam 
yogya eva hi pratyakṣaṃ prabhavati nāyogya iti bhāvaḥ 
indriyāgrāhyatve ātmanaḥ śrutimudāharati parāñcī ti 
parāgarthamātragrahaṇasamarthānīndriyāṇītyarthaḥ 
acittvapratibaddhaśca sarvo 'pīndriyagocaraḥ 
tena naindriyikaṃ jñānamātmānaṃ spraṣṭumarhati 
syānmatambhautikatvādbahirindriyāṇi mā nāmātmani pravartiṣata 
manastu pravartiṣyate abhautikatvāditi
tanna
tasyāpīndriyatve bhautikatvasyāparihāryatvāt 
yathā'mnāyate 'annamayaṃ hi somya manaḥ' iti 
prapañcitaṃ caitannirūpaṇe 
ityātmano 'pratyakṣatvaśaṅkā
athocyetaasti tāvadahamityaparokṣāvabhāsaḥ pratyayaḥ 
na caindriyikatvamantareṇāsau sambhavati 
kḷptaṃ ca bahirindriyāgocare 'pi sukhādau svāntasvātantryamiti tannimitta evāyamahaṃpratyayo yuktaḥ 
prayogaśca bhavatiātmā mānasapratyakṣagrāhyaḥ bahirindriyāyogyatve sati pratyakṣatvātsukhādivat iti 
iti bhāṭṭamukhenātmano mānasapratyakṣatvānumānopakṣepaḥ
tanna saṃvedanena vyabhicārāt 
na ca tadapratyakṣam 
jānāmītyananyopādhikatayā pratibhānāt 
apratyakṣatve ca saṃvedanasyāsiddhireva syādityuktameva 
naca tadapi mānasapratyakṣatayā sapakṣe nikṣepamarhati
vimardāsahatvāt 
yadā khalu kutaścidātmamanaḥsaṃyogādviṣayasaṃvit udayamāsādayati
tadaiva kiṃ tata eva tadgocaramapi vedanaṃ janyate
utānyadānyeneti vācyam 
naca yugapadubhayajananaṃ sambhāvyate 
tathā hi sati
parāparatattadgocaraniravadhikadhīnikurumbajanma tatkālamevāpadyeta 
naca tadasti 
yugapadutpattau viṣayaviṣayitvaniyamaśca nirnibandhanaḥ 
asamasamayajanmanā jñānena vedyatve na pratyakṣatvaṃ
kṣaṇikatvenāgrimajñānasya āgrāhakajñānodayamavasthānābhāvāt  bhāve ca
sarvajñānānāṃ sarvadāvasthānaprasaṅgāt 
kāryavirodhitve cānantarameva saṃskārodayānna kālāntare sthitiriti saṃvido na mānasapratyakṣavedyatvam 
na cāpratyakṣā saṃviditi sphuṭo vyabhicāraḥ 
aindriyikatvasyānātmatvapratibaddhatvādviruddhatā ca 
sādhyavikalaśca dṛṣṭāntaḥ
sukhaduḥkhayoḥ pratyakṣatvānabhyupagamāt 
anabhyupagamaścendriyapauṣkalyanāśayoreva sukhaduḥkhatvāt 
na hi tasminnapratyakṣe tatpauṣkalyaṃvaikalyaṃ vā pratyakṣaṃ bhavati 
indriyasvarūpa ivābhyāsapāṭavāttayoraparokṣatvābhimānaḥ
mano 'vasthābhedeṣviva cānumeyamanovādinām 
yastu sugatamatāvalambī vijñānābhinnahetujatayā tayorapi tadantarbhāvamabhimanyate
kaṇabhakṣapakṣāśrayaṇena vā tayorātmaviśeṣaguṇatvam
tābhyāṃ sukhaduḥkhādhikaraṇaṃ vyācakṣīta
svataḥsukhītyetadvimarśaṃ vātratyam 
rāgadveṣādayastu caitanyasyaivāvasthāviśeṣāstadvadeva pratyakṣībhavantīti na tannidarśanenānumānodayaḥ 
sukhaprayuktaviṣayīkāracaitanyaṃ rāgaḥ
tadvirodhaprayuktaviṣayīkāraṃ tadeva dveṣaḥ
bhūtaduḥkhajñānena cetaścalanaṃ śokaḥ
āgāmitajjñānena cetaścalanaṃ bhayamityādi lakṣaṇagranthādevāvagantavyamityalaṃ pravistareṇa 
iti gurumukhenātmano mānasapratyakṣatvānumānadūṣaṇam
ekasya cātmano niraṃśasya na svāpekṣayā grāhyagrāhakabhāvaḥ
virodhādityapyuktameva 
aṃśabhedāśrayaṇe tatsiddhaye cāṃśāntaramāśrayitavyam
tathā tatra tatretyanavasthā
saṅghātatvaṃ cātmanaḥ 
iti cātmano grāhyagrāhakabhāve virodhodbhāvanam
nanu ca grāhakāvabhāsaḥ śrutyā
svasiddhāntaśraddhāvipralabdhabuddhi bhirabhihitaḥ
indriyādipratyāsannatattatpadārthamātrasphuraṇāt 
tādṛśo 'pi kvacidastu nāma pratyayaḥ 
sa tvāgantukātmapratiyogikaprākaṭyaprakāśādipadābhidheyārthadharmānumitajñānaviśiṣṭamānasapratyakṣasiddhātmanibandhanaḥ 
iti prābhākaramate bhāṭṭasyāpi pratyavasthānam
ucyate  aho khalu svānubhava eva vibhramaḥ parīkṣakāṇām
yat viṣayānubhavasamaye pūrvāvasthāto na kañcidviśeṣamayamātmano 'vabudhyata iti 
uktaṃ hyetartidṛśa evāyamarthaḥ
jñāyate na veti na vidmaḥ
mama vā pratibhāsate parasya vetyapi na vidma iti na
jātucidevaṃ pratītirasti
jñānajñātroranavabhāse tādṛśyapi pratītirāpadyeta iti 
so 'yaṃ parasaṃcetitāt svasaṃcetitasyātiśayaḥ sarvatra parisphurannasati grāhakāvabhāse nopapadyeta 
anumitajñānālambanatve cājñāsiṣamityeva pratibhāsaḥ syāt
na jānāmīti
jñānajanyārthātiśayadarśanatadvyāptyanusandhānānumānodayasamaye 'num itsitajñānasyātivṛttatvāt 
jñānānumānāsambhavaḥ pūrvamevoktaḥ 
mānasapratyakṣatvaṃ cātmagrāhyadhīnirastam 
tathāsati hi svaparavedyayoranatiśayaḥ syāt 
iti prābhākarīyaṃ svapakṣasādhanam
nanu kathamiva grāhakānavabhāse svaparavedyayoranatiśayaprasaṅgaḥ
nahi grāhakasiddhinibandhanaḥ svaparavedyaviśeṣaḥ
svasamavetaviṣayabodhajanmanā parasamavetabodhajanmanā ca tadviśeṣopapatteḥ 
svaparasambandhibodhaviśeṣodavyavasthāpi svīyaparakīyendriyārthasannikarṣādijñānahetusāmagrībhedanibandhanā 
na cātmasiddhirapi tatsāmagryanupraveśamarhati
indriyāderivānavabhāsamānasyaiva hetutvasambhavāt 
naca viṣayabodha evātmabodha iti sāmpratam 
na hyarthāntarasiddhirarthāntarasya siddhirbhavati
atiprasaṅgāt 
api ca yadadhīnā bhāvānāṃ rūpabhedavyavasthā
tadapi hi saṃvedanaṃ tadānīṃ nilīnarūpamevendriyādivat 
kutastu punaḥ tadāśrayasyātmanaḥ pratibhāsaprasaktiḥ
yadāhuḥidamahaṃ jānāmīti tritayāvabhāsaḥ sārvatrikaḥ iti
tadapyanubhavānārūḍhamevānantarameva pratikṣiptamiti 
iti bhāṭṭena prābhākaramatadūṣaṇam
astu tarhi grāhakatayaiva sarvārthagrahaṇasamayeṣvātmasiddhiḥ 
abhyupagantavyā hi saṃvidaḥ svataḥsiddhiḥ
sarvaprakārasādhanāntaranirākaraṇāt
satyāśca tasyāḥ kadācidanavabhāsādarśanācca 
yathā ca saṃvidaḥ
prakāśāvyabhicāraḥ
tathā prapañcitaṃ prathamādhikaraṇa iti nātropakṣipya pratikṣeptavyam 
sato 'pi prameyajātasya svāpādisamaye 'nupalabderabhyupagataṃ tāvat saṃvidaḥ tatsādhakatvam 
ataḥ kḷptārthāntarasādhanabhāvayā tayaivā'tmano 'pi siddhirabhyupagantuṃ nyāyyā 
iti punaḥ prābhākareṇa svamatasthāpanam
yattu viṣayavittyuparame 'pi svāpasamaye 'yamātmā prakāśata iti
tat upapattibhirupapadyamānamapi yathāpratīti vyavaharatāṃ na cittamanurañjayati 
yuktimapyupanyasyati acittve ti 
acittvapratibaddhaḥacittvavyāpyaḥ 
ātmā nendriyagrāhyaścetanatvāt
yannaivaṃ tannaivaṃ yathā ghaṭādīti cātra prayogaḥ 
atra bhāṭṭamatamupakṣipati syānmatam iti 
śrotriyo dūṣayati tanne ti 
gandhādimattvādeva hi ghrāṇādergandhādigrāhakatā vyavasthitā 
tathā ca bhautikatvaṃ ghrāṇādeḥ sthitam 
tannidarśanena ca manaso 'pi bhautikatvaṃ setsyati 
tathā cābhautika'tmāgrāhakatvaṃ ghrāṇāderiva manaso 'pisyāditi bhāvaḥ 
bhautikatve manasaḥ śrutimapyāha annamayam iti 
bhāṭṭaḥ prativakti athocyete tyādinā 
aparokṣāvabhāsaḥparokṣapratītibhinnaḥ
laukikaviṣayitāvāniti yāvat 
sukhādau manasaḥ svātantryaṃ ca bahirindriyānapekṣapratyakṣajanakatvam 
mānasapratyakṣagrāhyaḥmānasapratyakṣanirūpitalaukikaviṣayatāvān 
śiṣṭaṃ spaṣṭam 
prakṛtamanumānaṃ dūṣayati gurumukhena tanne tyādinā 
sādhyābhāvavati heto sattvaṃ hi vyabhicāraḥ 
tatra saṃvidi hetau viśeṣaṇāṃśasya siddhatvādviśeṣyāṃśaṃ tāvatsādhayati na ca tadi ti 
ananyopādhikatayā liṅgapadajñānādikāraṇānapekṣatayā 
pratibhānātprakāśāt 
nanu jñātatayaiva jñānānumānamityananyopādhikatvaṃ jñānapratibhāsasyāsiddhamityatrāha apratyakṣatve ce ti 
jñānātiriktāyāṃ jñātatāyāṃ jñānaliṅgatvenābhimatāyāṃ pramāṇābhāvāt
satyā api tasyā atīndriyatvena jñānasya tenāvinābhāvagrahāyogāt
jñānajanakasāmagryā jñātatāyā eva sākṣājjananasambhavādantarā jñānakalpanāyā apārthatvāccāsiddhireva syājjñānasyāpratyakṣatva iti bhāvaḥ 
saṃvedane sādhyasyāpi sattvamāśaṅkate na ca tadapī ti 
vikalpāsahatvānmānasapratyakṣatvaṃ saṃvido nirasyati vimarde ti 
vikalpayati yadā iti 
tathāsatī ti 
viṣayajñānasyodayakāla eva tadgocarajñānajñānasyāpi ātmamanaḥsaṃyogarūpakāraṇabalādutpattisvīkāre
pūrvottarībhūtaviṣayajñānajñānajñānajñānajñānajñānadīnāṃ samudāyasya yaugapadyaprasaṅgaḥ ityarthaḥ 
nikurumbamsamudāyaḥ 
viṣayajñānajñānajñānayoryaugapadye dūṣaṇāntaramāha yugapa diti 
 pratyakṣe viṣayasya hetutvātpūrvajñānajanitasyottarajñānasyānuvyavasāyarūpasya pūrvajñānaviṣayakatvamupapadyeta kramabhāvitve na tu yaugapadya  
ityarthaḥ  
astu tarhi kramikatvaṃ viṣayajñānatadanuvyavasāyayorityatraha asame ti 
jñānasya kṣaṇikatvāduttarajñānotpādakāle pūrvajñānasyāsattvānna pratyakṣatvaṃ sambhavetpūrvajñānejñānāntaravedyatvopagame 'pītyarthaḥ 
jñānasya kṣaṇikatvānupagame doṣamāha bhāve ce ti 
nanu na kṣaṇikatvam
nāpi sthiratvam 
kintu svakāryeṇaiva nivṛttiriṣyate jñānasyeti cettatrāha kārye ti 
kāryasya viro
dhitvaṃ nāśakatvalakṣaṇaṃ ceddvikṣaṇāvasthāyitvaṃ syājjñānasya 
sahānavasthānalakṣaṇaṃ cedekakṣaṇamātravṛttitvam
atra tu sahānavasthānalakṣaṇa eva virodho vivakṣitaḥ 
dvikṣaṇāvasthāyitve tu naiyāyikaprakriyayā mānasapratyakṣopapattestanniṣedhānupapatteriti bodhyam 
naiyāyikamate 'pi dvitīyatṛtīyādijñānaviṣayakajñānādhārānuvṛttiprasaṅgo bodhyaḥ 
ātmano mānasapratyakṣatvānumāne virodhamapyāha aindriyikatvasye ti 
anātmatvavyāpyatvādaindriyikatvasya vyāpakanivṛttyā'tmani nivṛttiravarjanīyā 
tathā ca pakṣatāvacchedakātmatvaviruddhaṃ sādhyamiti bhāvaḥ 
bāhyendriyagrāhyatvasyaivānātmatvavyāpyatetyāgrahe 'pi dūṣaṇāntaramāha sādhyavikalaśce ti 
sādhyaśūnyo 'nvayaddaṣṭānta ityarthaḥ 
sādhanavikalatvamapi yadyapi phalati upapādanaprakāreṇa
 athāpi siddhāntaprakriyayā jñānāvasthārūpatvātsukhādeḥ jñānasya ca svayaṃprakāśatvātsvayaṃprakāśatvaṃ sukhāderhṛdi nidhāya sādhyavikalatvameva  
kīrtitam  
anvayaddaṣṭānte sādhyasya sādhanasya vā virahena tadavacchedena sādhyavyāptigraho hetau sambhavatīti vyāpyatvāsiddhirvivakṣitā 
nanu sukhaduḥkhayorapratyakṣatve pratyakṣavadavabhāsastayoḥ katham
tatrāha indriye ti 
yathātīndriyatve 'pīndriyāṇāṃ mamedaṃ cakṣuḥ
 ahaṃ cakṣuṣmān paśyāmīti pratyakṣavadavabhāsaścakṣurādeḥ kadāciccākṣuṣādivṛtti kāle nānācakṣurādivṛtti pratisandhānavataścetanasyendriyaviṣayasaṃskāraprācuryaprayuktaḥ 
tadvadindriyāvasthārūpasukhadūḥkhaparāmarśo 'pi pratyakṣasamānākārastadabhyāsabāhulyādityarthaḥ 
atra nidarśanaṃ manovasthe ti 
anumeyamanovādinaḥ buddhivyatiriktaṃ mano 'numānena sādhayantaḥ 
kāmasaṅkalpādīnāṃ manovṛttirūpatvaṃ kāmaḥsaṅkalpaḥ sarvaṃ mana eve ti śrutyāpratīyate  teṣāṃ ca
pratyakṣatvāvabhāsaḥ tadviṣayānubhāvābhyāsaprācuryādeveti vaktavyaṃ yathā anumeyamanovādibhiḥ
tatheti bhāvaḥ 
sukhaduḥkhayorātmābhinnatvam
ātmana āgantukadharmarūpatvaṃ ca matabhedena prasiddhamanuvadati yastusugate ti 
atrāha tābhyā miti
caturthīdvivacanam 
bauddhaprakriyayā kāṇādaprakriyayā vā kṣaṇikātmānanyatvaṃ
nityasyātmana āgantukadharmarūpatvaṃ vā manyamānābhyāṃ nyāyatattvaśāstrasthaṃ sukhaduḥkhādhikaraṇam
etatprakaraṇasthaṃ svataḥ sukhitvavicāraṃ vā prakīrtayedityarthaḥ 
nanu sukhaduḥkhayoḥ mānasapratyakṣatve vivāde 'pi rāgadveṣāveva nidarśane bhaviṣyata ityatrāha sukhe ti 
sukhatvaprayuktaṃ viṣayīkaraṇamupādeyatāprakāśanaṃ yataḥ tajjñānameva rāgaḥ sukhagocaropādeyatābuddhilakṣaṇa iti yāvat 
tasya sukhasya virodha upaghāto yena tadgocaratyājyatāprakāśakajñānameva ca dveṣaḥ 
tayośca jñānavadeva prakāśa iti naṃ sādhyānvaya iti bhāvaḥ 
śokabhayayorapi na nidarśa
natvaṃ sambhavatītyāha bhūte ti 
taccalanamiti mudritapāṭhastu na sādhuḥ 
atītaduḥkhānusandhānaprayuktaścittavikṣobhaḥ śokaḥ 
āgāmiduḥkhahetuparāmarśādhīnaścittasaṅkṣobhaśca bhayam 
tayoścāntaḥkaraṇadharmatvādeva na pratyakṣatvamiti dṛṣṭāntatvāyoga iti bhāvaḥ 
ātmano mānasapratyakṣatve sādhakasyāsambhavamuktvā bādhakamapyāha ekasye ti 
ekasyaikadaivaikakriyāyāṃ kartṛkarmabhāvāsambhavalakṣaṇo virodho 'tra vivakṣitaḥ 
uktavirodhaparihārāyātmani aṃśabhedāśrayaṇedoṣamāha aśaṃbhede ti 
grāhakātmāṃśāntarasyāpi pramāṇasiddhatvāvaśyambhāvena tadgrāhakāśāntarameṣṭavyam
evamuparyuparītyanavasthetyarthaḥ 
kadācidekāṃśenānyāṃśagrahaṇam
anyadā cāṃśāntareṇaitadaṃśagrahaṇamiti kālabhedenopapatternānavastheti cettatrāpyāha saṅghātatvaṃ ce ti 
ātmano niraṃśatvaviruddhaṃ ca sāṃśatvamevaṃ sati prasajyata ityarthaḥ 
sāṃśatve cānityatvādi āpādanīyam 
atredaṃ bodhyamgururjñāturātmano jñānaviṣayatvaṃ nānumanyate 
kintu viṣayajñānakāleṣu jñātṛtvabalātprakāśamātraṃ manute 
jñānasyāpi tathaiveti 
evaṃ prābhākareṇa dūṣite svapakṣe bhāṭṭastanmatamapi dūṣayati nanu ce ti 
śrutyetyanantaraṃ tanna
satu iti pūraṇīyam 
atra na ca grāhakābhāsa iti pāṭhaḥ sambhāvyate 
śrutyetyanantaraṃ siddhyatī ti śeṣaḥ 
svasiddhāntetyataḥ pūrvaṃ sa tu iti yojyam 
svasiddhāntābhiniveśavaśīkṛtacetasāmabhimānamūlako grāhakāvabhāsavādo na śrutipramāṇena sidhyatīti bhāvaḥ 
grāhakāvabhāso nāma sarvajñāneṣvāśrayatayā'tmanaḥ sphuraṇam 
śrutyāsyāsiddhau hetumanubhavavirodhamabhipretyānubhavaprakāramāha indriyādī ti 
anubhavaviruddhaṃ hi na śrutiḥ pratipādayediti hārdam 
śrutyetyatrānyathā pāṭhaḥ syādvā 
svasiddhāntābhimānibhiḥ prābhākarairabhihito grāhakāvabhāso na mantavyaḥ pratītivirodhāt 
pratītirhitattatpadārthamātraṃ prakāśayatīti samuditāśayaḥ 
nanu ghaṭādipratyakṣegrāhakābhāsābhāve ghaṭamahaṃ paśyāmītyādyanubhavaḥ katham
tatrāha tādṛśo 'pī tyādivākyadvayena 
yasya yadviṣaye jñānaṃ jātaṃ tasyaiva sor'thaḥ prakāśata iti prākaṭyasyā'tmapratiyogikatvamarthadharmasya 
talliṅgakaṃ jñānānumānameva ca kādācitkam 
tataścānumitajñānoparaktātmamānasarūpo niruktānubhavaśca kādācitka eva
nāyaṃ ghaṭacākṣuṣarūpaḥ 
yena viṣayavittiṣu prakāśetā'tmeti bhāvaḥ 
atra ca mānasapratyakṣe jñānavattvena viṣayatvaṃ dehādimattayā cāśrayatvamiti karmakartṛvirodhaparihāro 'bhimato bhāṭṭānām 
atra prābhākarasya pratyavasthānam ucyata ityādinā 
svānubhava eve ti  jñāne jāte
tadvattvenātmopalambho 'pyanubhavasiddhaḥ 
tatraiva vibhramo nāstitābhrama ityarthaḥ 
svānubhavamapyajānataḥ parīkṣakatvaṃ śobhanamityupālambhaḥ 
viṣayavedanakāle jñānasya jñātuścāvabhāsābhāve doṣaṃ pūrvoktaṃ smārayati ukta mityādinā 
jñānasyā prakāśābhāve jñāyate na vetisaṃśayādiprasaṅgaḥ 
jñātuḥ prakāśābhāve mama jñāyate 'nyasya veti saṃśayādiprasaṅga iti bhāvaḥ 
so 'yam iti 
saṃcetitamjñātam 
atiśayaḥsvātmane prakāśamānatvalakṣaṇo 'nubhūyamānaḥ 
anumite ti 
jānāmītyādipratīterjñātatāliṅgānumitajñānopanītabhānātmakātmamānasapratyakṣarūpatve 'tītajñānālambanatvādajñāsiṣamityevābhilāpaḥ syāt
na tu jānāmīti jñāne vartamānatvollekha ityarthaḥ 
 nanvatiśaighryāt kṣaṇabhedāgrahanibandhano vartamānatvāṃśe bhramalakṣaṇo jānāmīti pratyaya iti śaṅkāyāṃ tanmate dūṣaṇāntaramapi saṃsphorayati  
jñāne ti  
svajñānavyavahārahetukameva svajñānānumānamiti na sambhavatītyuktameva prāk 
jñātatāliṅgakamapi jñānānumānaṃ jñānena jñātatāyā avinābhāvagrahāsambhavājjñānasāmagryaivānyathāsiddhatvācca jñātatāyā duḥsthameveti hārdam
viṣayajñāna eva jñātuḥ prakāśaṃ sādhayituṃ tasya mānasapratyakṣaṃ ca nirasyati mānase ti 
ātmana ityādiḥ 
mānasapratyakṣatvamityatra bahuvrīheḥ tvapratyayaḥ 
ātmagrāhyatvaṃ dhiyaḥ svayaṃprakāśatvam 
tacca jñānasya mānasapratyakṣānumānāyogapratipādanāt siddham 
ātmano mānasapratyakṣatvaṃ ca vyabhicārātsādhakatvābhimatasya nirastaṃ sādhakābhāvādityarthaḥ 
dhīnirastamvyabhicāranirūpikayā dhiyā nirastam 
vyabhitāranirūpakatvopapādakamātmagrāhyeti dhīviśeṣaṇam 
atrā'tmagrāhyadhīvyabhicāranirastamiti vā anyathā vā mūlapāṭhaḥ sambhāvyate 
evaṃ grahagrāhakayoḥ prakārāntareṇa bhānāsambhavamupapādya tadanavabhāse viṣayavittau pūrvoktātiśayāsambhavaṃ nigamayati tathāsatī ti 
anatiśayaḥaviśeṣaḥ 
 svasmai jñāyamānatvena bhānamabhānaṃ cārthasyeti vailakṣaṇyasya virahaḥ svaparavedyayoḥ prasajyate viṣayavittau jñānajñātrorabhāne hītyarthaḥ 
bhāṭṭaḥ pratikṣipati nanu katham iti 
svasmai bhāsamānatvarūpo viśeṣor'thasya tajjñānasya svaniṣṭhatvādeva ghaṭate tajjñāne svasyābhāne 'pi 
viṣayabodhāśrayatvameva svasyātiśayo 'pūrvo viṣayavittikāla iti ca bhāvaḥ 
naca vittiveditroragrahe pūrvoktaḥ saṃśayastadavastha iti vācyam
svajñānajārthadharmaprakāśasya svaṃ prati pratyakṣatvādeva mama prakāśate na veti saṃśayasyānavakāśāt 
jñānaphalaprakāśena jhaṭityeva jñānasyānumānācca mama jñānaṃ jātamanyasya vetyāderapyaprasakteḥ 
naiyāyikaprakriyayā tu kāryanāśyatvājjñānasya dvikṣaṇāvasthāyitvādanuvyavasāyabalādeva
na niruktasaṃśayādiprasaṅgo jñānajñātroranavabhāse 'pi viṣayavittāviti ca bodhyam 
ātmani bodhodaye ātmaprakāśasya hetutvaṃ nirasyati prasaṅgataḥ na cātme ti 
nanu ātmasiddhyaghaṭitāpi viṣayabodhasāmagryevātmaprakāśe 'pi heturastvityatrāha na ca viṣaye ti 
indriyārthasannikarṣārthayogyatādighaṭitā viṣayabodhasāmagrī nāyogyātmabodhe 'pi samarthetyarthaḥ 
atiprasaṅgātpaṭabodhasāmagryā ghaṭādibodhaprasaṅgāt 
viṣayabodhe bodhasyāpyaprakāśa ityāha api ce ti 
mānādhīnā hi meyasiddhiḥ 
 tat padārthānāṃ jātiguṇādiviśeṣavyavasthā yadadhīnā tadapi saṃvedanaṃ viṣayaprakāśakāle 'prakāśamānasvarūpaṃ svarūpasadeva cakṣurādivadityarthaḥ 
svarūpasajjñānenaiva viṣayaviśeṣasiddhivat svarūpasajjñātraiva svavedyaviṣayātiśayasiddhiriti bhāvaḥ 
prābhākarāṇāṃ matamanuvadati yadāhu rityādinā 
sārvatrikaḥpratyakṣānumānādisarvaviṣayajñānavyāpī 
tatpratikṣipati tadapī ti 
anubhavānārūḍhamiti sādhakābhāva uktaḥ
anantarameva pratikṣiptamiti ca bādhakam 
jñānasyaivāyaṃ svabhāvaḥyat svaviṣayasyeva svasvāśrayaprakāśahetutvamapīti punaḥ prābhākaraḥ śaṅkate astu tarhī ti 
grāhakatayaivajñānāśrayatayaiva 
viṣayabodhasāmagryā viṣayajñānameva jātam 
tacca jñānaṃ svasāmarthyādeva aviṣayamapi svaṃ svāśrayaṃ ca prakāśayatīti bhāvaḥ 
jñānasya svayaṃprakāśatvaṃ tāvatsādhayati abhyupagantavye ti 
sarvaprakāre ti 
mānasapratyakṣasya jñātatādiliṅgakānumānasya ca nirākaraṇādityarthaḥ 
kadāci diti 
vidyamānatve prakāśamānatvaniyamāccetyarthaḥ 
prapañcita piti 
nyāyatattvaśāstre iti śeṣaḥ 
nātre tyādi 
prakāśavyabhicāritvamatamupakṣipya jñānasya tat nātra nirākaraṇīyamityarthaḥ 
evaṃ svaprakāśatvamuktvā jñānasya viṣayaprakāśahetutvaṃ ca sādhayati sato 'pī ti 
sato 'pi viṣayasya svāpe 'prakāśo jñānanivṛttyeti jñānasya viṣayaprakāśakatvasiddhiriti bhāvaḥ 
ata iti 
paraprakāśakatvenaiṣṭavyāyāḥ saṃvida eva pramātravabhāsakatvamapi yuktamiti nātmanaḥ svayaṃprakāśatvamapi kalpanīyamiti bhāvaḥ 
svāpe 'pyātmano jñānamastīti matamanūdya khaṇḍayati yattu iti 
ta diti 
sukhamahamasvāpsamityādipratisandhānasya svāpe ātmaprakāśamantarānupapadyamānatvalakṣaṇayuktiyuktamapi
svapo ātmanaḥ prakāśamānatvaṃ nānubhavamātraśaraṇānāṃ hṛdyaṃ bhavatītyarthaḥ 
upapadyamānamapītyapinopapattirapi naiva 
pratisandhānasyānyathaivopapatteriti sphoryate 
anyathāsiddhiragre prapañcayiṣyate
mūla eva 
apavṛktasya tu jñānaṃ hetvabhāvānna saṃbhavi 
nityatve nityamuktiḥ syādarthavādāstathoktayaḥ 
nirdhūtanikhilakaraṇakalevarajñānakarmavāsanānubandhasyāpavṛktasya na khalu svaparasaṃvedanodayanibandhanaṃ kiñcit sambhāvyate 
naca manaso nityendriyatvena tatsaṃyogādeva tadā jñānaṃ janyata iti yuktam
svarūpato gaganavat nityasyāpi satastasyendriyabhāvena jñānotpādakatvasya dharmādharmāvarodhanibandhanatvāt 
svāpa ātmanaḥ prakāśaṃ niṣidhya muktāvapi taṃ niṣedhati apavṛktasye ti 
apavṛktasyamuktasya 
muktajñānasya nityatvamastviti cettatrāha nityatve iti 
saṃsaraṇābhāvaprasaṅgaḥ phalito 'tra 
nanu tarhi muktau sārvajñyaparaśrutīnāṃ kā gatiḥ
tatrāha arthavādā iti 
ajñānākāryābhāvanimittakā mokṣasādhanapraśaṃsāparāḥ sārvajñyādiśrutaya ityarthaḥ 
ślokārthameva prapañcayati nirdhūte tyādinā 
jñānavāsanā
karmavāsanā cānubandhaḥ 
nirastasamastadehendriyavāsanānubandhasyetyarthaḥ 
svapare ti 
svasvarūpaviṣayakasyār'thāntaraviṣayakasya vā jñānasyotpādakamityarthaḥ 
dharmādharme ti 
adṛṣṭasahakārādhīnatvādityarthaḥ 
dharmādharmāvaruddhaṃ sanmano jñānasya sādhanam 
sati nityendriyatve 'pi śrotravat karaṇatvataḥ 
naca yogajadharmānugṛhītatatsaṃyogasya sādhanatvama
'kṣīyante cāsya karmāṇi' 'tadā vidvān puṇyapāpe vidhūya nirañjanaḥ' ityādiśukletarasakalakarmaprakṣayaśrutivirodhāt 
dharmaphalatve cāpavargasya punarāvṛttiprasaṅgaḥ 
'nāstyakṛtaḥ kṛtena' 'tadyatheha karmacito lokaḥ kṣīyate evamevāmutra puṇyacito lokaḥ kṣīyate' ityādiśravaṇācca 
na cātmasattayaiva tadānīṃ tajjñānanimittamiti vācyam 
klaptatyāgāklaptakalpanaprasakteḥ 
tanmātranimittatve ca sarvadā ātmasvarūpavattadapi vidyata iti saṃsārānavatāraprasaṅgāt
bandhamokṣāvasthayoraviśeṣāpatteśca 
na ca dehendriyādipratibaddhatayā idānīṃ tadabhāva iti vācyam 
tat khalu pratibandhakam
yat sati puṣkalakāraṇe kāryodayaṃ niruṇaddhi 
na cādyāpyātmanaḥ tatpuṣkalakāraṇatvaṃ siddham
śarīrendriyavatāmeva jñānadarśanāt 
klaptajñānakāraṇabhāvasya tasyaiva tadbandhakatvavacanamunmattavacaḥ 
ato nāstyapavargadaśāyāṃ jñānam 
tātkālikajñānasukhādivādāstvātmajñānavidhiśeṣatayā guṇavādena netavyāḥ 
ato viṣayavittisamaya evātmasiddhiniyamādyathoktanītyā arthavittiṣu veditṛtayaivātmasiddhiriti 
iti viṣayavittikāleṣvevātmano bhānamiti gurumatopapādanam
idamapyātmatattvāparijñānollasitaparimitamativikalpajalpitamiti na rocayante trayyantavidaḥ 
viṣayavittirhi viṣayavittireva 
na hi tayā ātmavittiḥ svarūpaṃ vā seddhumarhati
atadviṣayatvāt 
yo hi yatsaṃvidviṣayo na bhavati
nāsau tayā sidhyati rūpasaṃvidevarasaḥ 
aviṣayau ca viṣayavitterbuddhiboddhārāviti tāvapi na tayā sidhyataḥ 
nanu vedyasvabhāvo 'yam
yatsvaviṣayasaṃvidā sidhyatīti 
vittistu vittireva
veditā ca veditaiveti kutastayorvedyasvabhāvānupraveśaḥ 
uktaṃ hi tayormānasapratyakṣagocaratvam
anumeyatvāsambhavaśca 
kutastarhi vittisiddhiḥ svata eva 
svayaṃprakāśā hi saṃvit 
maivam  sāpi hi viṣayavadevānyasyaiva prakāśamānatayā na svataḥsidhyati 
svataḥsidhyantī ca sā kimiti kañcideva prati cakāsti
na sarvān prati 
tatsamavāyāditi cetyatsamavāyinī hi yā saṃvit tasyaiva sā cakāsti
netarasya
tadasamavāyāditi yadyevam
āśritastarhi ātmasaṃbandhanibandhana eva saṃvidaḥ prakāśaḥ
tadbhāvābhāvānuvidhināt 
yadyucyetaprakāśasvabhāvāyā eva satyāḥ pratiyogiviśeṣāvacchedāyaiva tadapekṣā
na svarūpasiddhaya iti
kutaḥ khalvayaṃ niścayaḥ
yadi hi pratiyoginirapekṣaiva kadācidātmasvarūpamiva saṃvit prakāśeta
tata evamadhyavasyemāpi 
na ca tathāsti 
āśrayapratiyogisāpekṣaiva saṃyogaputratvāderiva tasyāḥ svarūpasatteti na pṛthaksiddhyutprekṣāvakāśaḥ 
satyāḥ saṃvidaḥ prakāśavyabhicārābhāvāt svarūpaprayuktaḥ prakāśa iti cet
satyāḥ kiṃ tasyā ātmasaṃbandhavyabhicāro 'sti 
api caivaṃ sukhaduḥkhādayo 'pi tvanmate svataḥsiddhāḥsyuḥ 
na hi te 'pi santo na prakāśante 
athārthāntarasādhakatayā sarvavādisaṃmatāyāḥ saṃvida eva paraṃ svayaṃprakāśatvamāśritam 
tayaiva tathābhūtayā taditarabāhyābhyantarasakalapadārthasiddhyupapatteḥ kimanekasva
yaṃprakāśabhāvābhyupagameneti bhāvaḥ
etadevopapādayati dharmādharme tikārikayā 
dharmādharmāvarūddhampuṇyapāpalakṣaṇādṛṣṭanibandhanopakaraṇatvāvasthāviśiṣṭam 
śrotrava diti 
karṇaśaṣkulyavacchinnākāśasyaiva śrotratvam 
tasya cādṛṣṭasahakāre satyeva śabdagrahakaraṇatvam
na tadvirahe iti yathādṛṣṭanibandhanaḥ śrotrasyendriya bhāvaḥ tatheti yāvat 
tathā cādṛṣṭavirahānmuktau manaso nendriyatvamiti bhāvaḥ 
śaṅkate na ca yogaje ti 
manassaṃyogasya yogajadharmānugṛhītatvamyogajadharmasahakṛtatvam 
yogajadharmaprabhāvānmuktāvapi manasa indriyabhāvo 'nuvartata iti mānasamātmajñānaṃ tadā sambhavatīti bhāvaḥ 
muktau yogajadharmānuvṛttau śrutivirodhamāha kṣīyante iti 
śukletareti 
puṇyapāparūpetyarthaḥ  nanu
śruteryogajadharmavyatiriktasakalakarmanivṛttyabhiprāyakatvamiti cettatrāha dharmaphalatve ce ti 
mokṣakāle jñānasyātmaviṣayakasya sarvaviṣayakasya vā dharmajanyatve janyabhāvasya vināśitvaniyamātpunarajñānādiprasaṅga ityarthaḥ 
karmaphalasyānityatve śrutimudāharati nāstyakṛta iti 
nanu mokṣa ātmaiva jñānaheturastu 
tatrāha na cātme ti 
ātmā sattayaiva mūlapāṭhaḥ syādvā 
kḷpte ti 
jñānakāraṇatayābhimatasyendriyādeḥ tyāgaḥ
akḷptasyaiva kevalasyātmanaḥ jñānakāraṇatvena kalpanaṃ ca prasajyata ityarthaḥ 
doṣāntaramapyāha tanmātre ti 
ātmasvarūpamātranimittatve muktikālīnasya jñānasya sarvadaiva tat bhavediti saṃsārānavatāraprasaṅgaḥ
jñānasyājñānatanmūlasaṃsaraṇapratibandhakatvāditi bhāvaḥ 
viśadatattvasākṣātkārarūpajñānabhāve 'pi saṃsāropagame ca doṣamāha bandhe ti 
muktikālajñānasya saṃsārakāle 'pi sattve saṃsārāpekṣayā mokṣe vailakṣaṇyaṃ na syādityarthaḥ 
nanu duḥkhadhvaṃsādireva mokṣeviśeṣa iti cet
tarhi tāvanmātrameva bhavenmokṣa iti kṛtaṃ jñānādināpārtheneti bhāvaḥ 
ātmano muktikālīnajñāne hetubhūtasya nityatve 'pi na saṃsāre tatprasaṅgaḥ 
dehādeḥ pratibandhakatvāditi śaṅkate na ce ti 
pariharati tat khalu iti 
pratibandhakatvasyāsambhavamupapādya tatra virodhamapyāha kḷptajñāne ti 
tasyaivadehendriyādereva 
arthavādāstathoktaya ityuktaṃ vivṛṇoti tātkālike ti 
duḥkhanivṛttiparā muktau sukhavādāḥ
jñānaprāgabhāvanāstitābhiprāyakāśca jñānavādāḥ 
te cātmajñānapraśaṃsāmātraparāstadvidhiśeṣabhūtā evetyarthaḥ 
prābhākaramatopasaṃhāraḥ ata iti 
yathoktanītyāviṣayaprakāśakasya jñānasyaiva svasvāśrayaprakāśakatvaṃ nyāyyamityuktanītyā 
prābhākaramataṃ pratikṣipati siddhāntī idamapyātme tyādinā 
ātmatattvājñānakāryā
ātmaprakāreṣvayathāpratipattibhedā yeṣāṃ
teṣāmidaṃ nirarthakaṃ vacanamityarthaḥ 
kathaṃ nirarthakatvaṃ gurukteḥ
tatrāha viṣaye ti 
na hī ti 
ātmavittiḥātmadharmabhūtaṃ jñānam 
svarūpamātmasvarūpam 
atra ātmā vittisvarūpaṃ vā iti pāṭhaḥ syādvā 
seddhumprakāśitum 
atadviṣayatvātviṣayavittiviṣayatvābhāvāttayoḥ 
aviṣayayorapi jñānajñātrorjñānabalata eva siddhiriti śaṅkate guruḥ nanu vedye ti 
vittireva na tu vittiviṣayaḥ
viṣayavajjaḍā vā 
veditaiva na tu vedyaḥ
vedyavadajñātā vā 
 tathā ca vilakṣaṇasvabhāvatvādbhāvānāmaviṣayayorapi tayoḥ siddhirjñāvabalataḥ setsyatītyaviṣayatvenāsiddhirviṣayavattayordurbhaṇamiti bhāvaḥ 
nanu jñānāntaraviṣayatvenaiva tayoḥ prakāśo 'stvityatrāha uktaṃ hī ti 
svabalata eva vitteḥ siddhiṃ śaṅkāsamādhānamukhenāha kuta iti 
svata eve ti 
viṣayajñānakāle 'viṣayasyāpi tasya jñānasya prakāśo bhavatītyanāyatyā svīkaraṇīyam
tadāśrayatvenātmanaśceti hārdam 
tatra svaprakāśatvamākṣipati gurūktaṃ saṃvidaḥ siddhāntī maiva mityādinā 
svāśrayātmādhīnaprakāśatvādeva tasmā eva prakāśamānatvaṃ saṃvido ghaṭata iti svataḥsiddhatvāsiddhiriti bhāvaḥ
atra paraḥ parihāraṃ śaṅkate tatsamavāyāditi ce diti 
svayameva svoktiṃ vivṛṇoti yatsamavāyinī ti 
svayaṃprakāśāpi saṃvidātmāpṛthaksiddhatvādātmana eva prakāśata iti bhāvaḥ 
pratikṣipatyākṣeptā yadyevam iti 
tadbhāve ti 
ātmasaṃbandhānvayavyatirekānuvidhāyyanvayavyatirekatvātsaṃvitprakāśasyā'tmasaṃbandhahetukatvaṃ sidhyatītyarthaḥ 
punaḥ paraḥ śaṅkate yadyucyete ti 
pratiyogīviṣayaḥ
sa eva viśeṣaḥviśeṣaṇam
tadavacchedāyaivatatsaṃbandhāyaiva
viṣayaprakāśakatvāyaiveti yāvat 
tadapekṣāātmasaṃbandhāpekṣā
na tu svaprakāśāyetyarthaḥ 
pariharati kutaḥ 
evaṃ niścayo na saṃbhavatīti yāvat 
niścayāsaṃbhavamevopapādayati yadi hī ti 
pratiyoginirapekṣaiva viṣayanirapekṣaiva 
evamviṣayaprakāśanāyaivātmasaṃbandhāpekṣā saṃvido na svaprakāśaṃ pratītyevam 
na ca tathe ti 
viṣayaprakāśakāla eva svāśrayāyaiva prakāśamānāyāḥ saṃvidaḥ svaprakāśe viṣayātmasaṃbandhasāpekṣatvameṣitavyamiti bhāvaḥ 
atītādiviṣayajñāne 'pi viṣayeṇa saṃbandho jñānasya viṣayaviṣayibhāvalakṣaṇo vilakṣaṇaḥ svarūpasaṃbandhaviśeṣo 'styeveti hārdam 
nanu nirviṣayā nirāśrayā ca saṃvit 
antaḥkaraṇatadvṛttyupadhānaupādhikaṃ kevalaṃ tasyāḥ sāśrayatvādipratītimātramityatrāha āśraye ti 
bhūtale ghaṭasaṃyogasyāśrayo bhūtalam pratiyogī
ghaṭaḥ  putratvasyā'śrayaḥ putraḥ
pratiyogī pitā 
jñānasya pratiyogī viṣayaḥ
ātmā'śrayaḥ 
siddhiḥsthitiḥ prakāśaśca 
nirviṣayatvena nirāśrayatvena ca sthitiḥ prakāśo vā saṃvido nāstyeva 
saṃvinmātrānubhavaścānupalambhabādhitaḥ 
tathā ca saṃvitprakāśe ātmasaṃbandhāpekṣāpi durvāraiveti bhāvaḥ 
svasattāvyāpakaprakāśatvena svaprakāśatvaṃ syātsaṃvida iti punaḥ śaṅkate satyā iti 
pariharati satyā iti 
tadā cātmasambandhasya niyatapūrvabhāvitvādapekṣitatvācca saṃvitprakāśe hetutvameṣṭavyameveti bhāvaḥ 
niruktahetunā svayaṃprakāśatvasādhane doṣaṃ cāha api caivam iti sukhādiṣvanaikāntyaṃ hetoriti bhāvaḥ 
tathā sati
sarvasyārthasya tadvitteḥ sākṣī sarvatra saṃmataḥ 
ātmaivāstu svataḥsiddhaḥ kimanekaistathāvidhaiḥ 
kiñca yo yasya sākṣī tenaiva tasya siddhirna laukikī 
arthasyevārthavitterapyātmā sākṣī hi lakṣyate 
santu nāmārthavittayaḥ svataḥsiddhāḥ
tathāpi na tābhirayamātmā pratyakṣībhavati
tatsākṣitvāt 
yatsākṣī khalvayaṃ puruṣaḥ
na tenāsau pratyakṣaḥ
ghaṭasākṣātkārīva ghaṭena 
arthasaṃvidāṃ ca sākṣātkārī cetana iti so 'pi na tābhiraparokṣībhavati 
iti siddhāntinā gurumatakhaṇḍanam
nanu viṣayasaṃbandhasyevātmasaṃbandhasyāpi saṃvitprakāśe 'stu hetutvam 
tāvatā na svayaṃprakāśatvasya hāniḥ 
svasajātīyajñānāntarānapekṣaprakāśatvāttatsiddheḥ 
ātmanastu na svayaṃprakāśatvameṣṭavyaṃ viṣayasyeva 
kintu bāhyārthaprakāśakatveneṣṭasya jñānasyaivā'tmaprakāśakatvamapi kalpanīyaṃ lāghavāditi punaḥ śaṅkate guruḥ athārthāntare ti 
pariharati tathāsatī ti 
sarvasye ti 
nānāsvayaṃprakāśakalpanāyāṃ gaurave sati sarvārthānāṃ sarvajñānānāṃ ca sākṣātkarturātmana eva svaprakāśatvaṃ kalpanīyam 
natu jñānānāmityarthaḥ 
viṣayāṇāmiva jñānānāmapyātmane prakāśamānatvādātmaikaḥ svaprakāśo bhavatu 
anye sarve bhavantu tadadhīnaprakāśā eveti bhāvaḥ 
evaṃ saṃvidopyātmāyattaprakāśatvānna mukhyaṃ svaprakāśatvamityuktam 
jñānāntarānapekṣaprakāśatvena bhavatu nāma jñānasya tatkathañcit 
athāpi na jñānādhīnaprakāśa ātmetyāha
kiñce ti  yo yasye ti 
sākṣīdraṣṭā
prakāśakaḥ 
siddhiḥ prakāśaḥ 
na laukikīnānubhavasiddhā 
lakṣyatedṛśyate 
ślokaṃ vyākhyāti svayameva santu nāme ti 
uktanītyā saṃvitta ātmaprakāśānupapattessvayaṃprakāśatvamātmana eṣṭavyameveti bhāvaḥ 
sajātīyasvasādhyārthanirapekṣātmasiddhayaḥ 
sarve padārthāstenātmā nirapekṣasvasiddhikaḥ 
na hi kaścitpadārthaḥ svaprakāśāyāsādhāraṇasajātīyārthāntarāpekṣo dṛṣṭaḥ 
na khalu ghaṭaḥ svasiddhaye ghaṭāntaramapekṣate
apekṣate tu vijātīyamālokādi 
evamāloko 'pi prakāśamāno nālokāntaramapekṣate
nāpi svāpekṣaprakāśaṃ ghaṭādikamapekṣate
apekṣate tu vijātīyamindriyam 
evamindriyamapi nendriyāntaraṃ svāpekṣaprakāśamālokādi ghaṭaṃ vāpekṣate
apekṣate tu vijātīyaṃ saṃvedanam 
evaṃ saṃvedanamapi saṃvidantaraṃ svādhīnasiddhikamindriyādikaṃ vā nāpekṣate svasiddhau
apekṣate tu vijātīyaṃ svāśrayabhūtaṃ svatantramātmānam 
evamātmāpyātmāntaraṃ svādhīnasiddhi saṃvidindriyādikamapi svāparokṣe nāpekṣata ityananyāpekṣā hyātmasvarūpasiddhiḥ 
iti siddhāntinā'tmanaḥ svaprakāśatvasamarthanam
saṃvidadhīnaprakāśatve bādhakamuktvā'tmanaḥ svaprakāśatve sādhakamapyāha sajātīye ti 
sarve hi prakāśamānāḥ padārthāḥ sajātīyaṃsvātyantasajātīyam
 svasādhyaṃsvādhīnaprakāśaṃ cārthamanapekṣyaiva prakāśamānā iti ātmāpi prakāśamāna ātmāntaraṃ svāpekṣaprakāśaṃ jñānādicānapekṣyaiva prakāśata  
ityanumantavyam  
tathāca svayaṃprakāśatvaṃ tasya phalatīti bhāvaḥ 
ślokārthasya prapañcanaṃ nahi kaści dityādi 
atrāyaṃ niṣkarṣaḥ svaviṣayakajñānāntarānapekṣaprakāśatvalakṣaṇaṃ svayaṃprakāśatvaṃ jñānātmanoḥ samānam 
svetarasakalanirapekṣaprakāśatvalakṣaṇaṃ tu tadātmasvarūpasyaiveti 
atrāhurātmatattvajñāḥ svataścaitanyamātmanaḥ 
svarūpopādhidharmatvātprakāśa iva tejasaḥ 
caitanyāśrayatāṃ muktvā svarūpaṃ nānyadātmanaḥ 
yaddhi caitanyarahitaṃ na tadātmā ghaṭādivat 
citiśaktayā na cātmatvaṃ muktau nāśaprasaṅgataḥ 
bodhenaivānyato bhede vyarthā tacchaktikalpanā 
buddhisukhaduḥkhādiniḥśeṣavaiśeṣikātmaguṇātyantikoparamalakṣaṇo hi mokṣaḥkaṇabhakṣākṣacaraṇamate 
na cātyantaluptakāryaṃ vastu tatkāryajananaśaktamityatra kiñcitpramāṇaṃ kramate 
dehādiviśiṣṭasaṃbandhitayā dṛśyamānasukhaduḥkhajñānādikāryaṃ viśiṣṭavartinīmevātmotpādaśaktiṃ kalpayati
dhūma ivārdrendhanasaṃbandhini dhūmadhvaje svotpādanasāmarthyam
vrīhyaṅkura iva ca satuṣataṇḍule 
api ca bodhe satyevātmano 'nātmavyavacchede saṃbhavati kṛtaṃ tacchaktayāśrayaṇena 
na caivaṃ sati bodha eva paramātmeti yuktam
tasyā'śrayapratiyogisāpekṣasvarūpatvādātmanaśca tadviparītasvabhāvatvāt
sākṣācca cetayiturahamarthasya sphuraṇāt
anubhavatarkāgamabalena citimata ātmabhāvasyānantarameva prapañcitatvācca 
naca citimātrātmavāde 'pi tasyāgantukaviṣayasaṃbandhe bodhatvamadhyāropya boddhṛtvasamarthanaṃ sādhīyaḥ
saṃbandhasyobhayaniṣṭhatayār'thasyāpi boddhṛtvaprasaṅgāt 
na ca kāryakāraṇabhāvavadvyavasthitvam
tatra janimato janayituśca parasparāpekṣāniyamalakṣaṇasaṃbandhaḥ 
ihāpi sa eveti cenna
apekṣāhetvabhāvāt 
kimarthamarthaḥ caitanyamapekṣate
caitanyaṃ vār'tham 
siddhyarthamiti cet
kaḥ siddhyarthaḥ
na tāvadutpattiḥ
tasyā nirjñātanimittāntaratvāt 
ghaṭādayo hi prasiddhamṛddaṇḍacakrabhramaṇādiparyāptanimittāntara śālino na citimapi nijajanane 'pekṣante 
nirastaśca vijñānamātravādaḥ 
nityasyātmana utpattyarthamarthāpekṣeti suvyāhṛtam 
siddhiḥ prakāśa iti cet
kiṃ bhoḥ ātmā svayañjyotirapyarthādhīnaprakāśaḥ
yadasau tadarthamarthamapekṣate 
mahanīyamidamātmaveditvam 
prakāśaśca na saṃvidatirekī kaścidarthadharmaḥ saṃbhavatītyāveditam 
saṃbhavannapyasau na citisvarūpamātranimittaḥ
sarvadā sarvārthaprakāśaprasaṅgāt 
na hi sadā saṃnihitasamagrakāraṇaṃ kāryaṃ kadācidbhavati 
āgantukātiśayāśrayaṇe vā nāmānta
reṇa jñānamevāṅgīkṛtamiti tadvānevātmā'yātaḥ 
iti dharmabhūtajñānasya nityatvasādhanam
nanvevamarthasiddhivyavasthāpakatayābhyupagataṃ jñānamāgantukaṃ kriyārūpamiti kathaṃ tadātmasvabhāvaḥ  
tathāhiarthāntaragatatve sati janakadravyāntara prati kāryatvādikena rūpeṇāsādhāraṇo
gantavyadeśaprāptyādiryaṃ pratyasādhāraṇaḥ tatsamavetāgantukāsādhāraṇagamanādikriyājanyo dṛṣṭaḥ 
tādṛśī cārthasiddhiryaṃ puruṣaṃ pratyasādhāraṇī tatsamavetatādṛśakriyājanyeti śakyamanumātum 
maivam 
akriyājanyenābhāvaprāptakṣetrādisvatvena kṣetriṇaṃ pratyasādhāraṇena kṣetrajavrīhyādisvatvena cānaikāntyāt 
naca nirvyāpāratayā kṣetriṇastatrājanakatvam
vyāpārakālādinā vyabhicārāt
tadbhāvabhāvitvasya cāviśeṣāt 
tajjīvanameva tatra janakavyāpāra iti cet
nanu tat sasyapālanādisādhāraṇamiti kathamasādhāraṇakriyājanyatvam
api caivaṃ sati tadevārthaprakāśe 'pi janakavyāpāro 'stu
kimakḷptakalpanayā 
satyapi tasminnartho na prakāśata iti cet
svatvaṃ vā kiṃ yathoditaṃ sati jīvane jāyata eva  
vrīhyādisattāpyapekṣyata iti cet
ihāpīndriyādipratyāsaktiriti samānaścarcaḥ 
ato yaṃ pratyasādhāraṇo yathoditadharmaḥ tadīyāsādhāraṇadharmanimitta ityetāvat 
sa ceṣyata evātmanaścaitanyaṃ raveriva tejasvitvam 
na ca hetubhedānuvidhāyitayā
jānābhyajñāsiṣamityādikālāvacchedapratītergamanāderiva jñānasyāgantukatvamanumeyam
ādityaprakāśenānaikāntyāt 
asti hi tatrāpīmaṃ deśamādityaḥ prakāśayati prācīkaśat prakāśayiṣyatīti pratītiḥ 
svārasikatve 'pyādityaprakāśasya prakāśyadeśasaṃbandhakādācitkatayā avacchedapratītirupapadyata iti cet
ihāpi tarhīndriyādipratyāsattisamāsāditayogyabhāvo 'nubhāvyabhedaḥ svābhāvikamātmanaścaitanyaguṇamavacchinattīti
tadapekṣayaivendriyādyanuvidhānamatītānāgatapratyutpannatvapratyayaprayogau copapadyante 
kathaṃ punaratra nirṇayaḥ
maṇidyumaṇiprakāśāderivaupādhiko 'yaṃ bhedaḥ
na tu gamanapacanāderiva svābhāvika iti 
tādrūpyeṇaiva pratyakṣatvāt 
na hi jātucidadrūpo 'yamātmā loṣṭādivaddaṣṭacaraḥ 
yaśca yadguṇatayaiva sākṣādbhavati
sa tatsvabhāvaḥ
marudiva sparśaguṇatayaivādhyakṣyamāṇaḥ 
yo yatsvabhāvo na bhavati
na tadviraheṇāpi svarūpata upalabhyate
gamanādirahitatayeva devadattādiḥ 
śarīravaditi cenna
asiddhatvāt 
syādetatyathaiva khlvasvabhāvabhūtenāpi śarīreṇa sadhrīcīna evāyaṃ cetanaścakāsti
tathā caitanyenāpīti 
tannaivam asiddhatvāt 
na hi tanuviśiṣṭatayaivāyaṃ cetanaḥ parisphurati 
yogināṃ praṇihitamanasāmuparatabahirindriyāṇāṃ ca dehānusandhānaviraheṇāpi ahamiti sphuṭamanubhavāt 
jānāmīti pratyayaḥ śarīravarṇasanniveśanirbhāsaśūnyatayā tattvāntaragocara iti ca prāgevāvocam 
karmānuguṇyena suramanujādijātīyatayā bhidyamānāsvāgamāpāyinīṣu tanuṣu manasa ivaikasya varṣmaṇaḥ svabhāvānubandhitvenāśrayitumaśakyatvāt 
liṅgasya punaranuvṛttāvapi apratyakṣatvānna vyabhicāritvam 
iti jñānasyātmasvabhāvatvapratiṣṭhāpanam
bodhasvābhāvye puṃsaḥ svāpamūrcchayoḥ prakāśaprasaṅga iti cenna
vikalpāsahatvāt 
tathāhiprakāśa iti padārthamātrasādhāraṇaṃ bodhajanyaṃ prakaṭatādipadaparyāyaṃ dharmamabhipretya vāyaṃ prasaṅgaḥ
atha bodhameva
tadaviprakarṣaṃ vā  
ādye tadabhāvādeva na prasaṅgaḥ 
abhāvaśca prakaṭita eva saṃvitsvatassiddhisamarthanasamaye 
bhāve 'pi tamaḥpratibandhādapyanudayaḥ saṃbhavī 
itarayorabhimatamevāpāditamityadoṣodbhāvanam 
bodhasvābhāvye hi puruṣasya svāpādidaśāsu ca tathābhāvo 'bhimata eveti na hi tadāpādanaṃ doṣāya 
atha matamsvāpādāvapi svānubhavasadbhāve jāgara iva vyavahāraprasaṅga iti maivam
vyavahārāgocaratvāt 
kaḥ khalvātmani vyavahāraḥ
na hyasāvādātuṃ hātumupekṣituṃ vā śakyaḥ 
vyāhāraḥ prasajyata iti cet kimaṅga
nirvikalpakabālamūkādivedanaviṣayo vyavahniyata eva
karaṇapāṭavavyavajihīrṣādisahakārivirahāttatra vyāhārānudaya iti cet
samāno 'yaṃ vidhiritaratrāpīti niranuyojyānuyogaḥ 
smṛtiprasaṅga iti cenna
avṛttitvāt 
yadyucyetamūrcchādāvātmānubhavābhyupagamer'thāntarānubhava ivaivamahamanvabhūvamiti parastāt smṛtiḥ prasajyata iti tanna
avṛtittvāt 
na hi mūrcchā prasvāpo vā buddhivṛttiviśeṣo darśanasparśanādivat yena
smṛtibījaṃ saṃskāramādadhīyātām 
kintūdbhūtena tamasoparatavyāpāreṣu karaṇeṣu nirvṛttikasāṃsiddhikabodhasvarūpeṇāvasthānamātramātmanaḥ 
na ca bodhasvabhāvatvādevāsya saṃskārādhāyakatvam
anavaratopacīyamānasaṃskāratayānirmokṣaprasaṅgāt 
anubhave ca svānurūpasaṃskārādhānaniruddhe sadṛśasaṃbandhidarśanādisamudbodhitanijabījānusāreṇa smaraṇamupajāyate 
na cehātmasvarūpabodhasya jātucinnirodho janma vā
nityātmasattāprayuktatvāt 
nimittāntarābhāvaścānantarameva vyākariṣyate 
tadevamanuvartamāna evānubhave kathaṃ smṛtirudayamāsādayet  
ya evāhaṃ pūrvedyurāsaṃ sa evāhamadyāpīti smṛtisaṃbhinnapratyayo 'pi kālāvacchinnasvarūpagocaraḥ
na svarūpamātre 
aviśadaśca svāpādau svānubhavo nirvikalpakaśca 
paṭīyasā savikalpakenāvagamena smṛtibījamādhīyata iti ca kutastatprasaṅgaḥ 
sāmyāccānanubhavābhimānaḥ śarīrataddhāraṇaprayatnānanusaṃdhānavat 
na cāvikṛtasvābhāvikabodhamātreṇāvasthāne svāpamokṣayoraviśeṣāpattiḥ
kleśavāsanānāṃ guṇābhibhavasya caikatra bhāvāt
itaratra tadatyantanivṛtteḥ 
asaṃprajñātasamādhāvapi paramavairāgyaśālinā paṭutaranirodhasaṃskāreṇa caritādhikāriṇā apavargiṇā viśeṣaḥ 
iti jñānanityatve prasaktākṣepāṇāṃ pariharaṇam
kathaṃ punarnidrāyā avṛttitve prabuddhasya pratyavamarśāḥ sukhamahamasvāpsamityādyāḥ
na hyananubhūtagocarāḥ smṛtayaḥ saṃbhavanti 
sattvasacivasamullasitatamoguṇānubhavabhāvitabhāvanāyoniḥ khalu sukhamahamasvāpsaṃ
prasannaṃ me manaḥ
laghūni me gātrāṇīti pratyavamarśaḥ
rajastamassamudreke tu duḥkhamahamasvāpsaṃ
bhramatyanavasthitaṃ me cittamiti
sattvarajasī tvabhibhūya nitāntamudbhūte tamasi gāḍhamūḍhaṃ supto 'smi
gurūṇi me gātrāṇi
muṣitamiva manaḥ
mīlitamiva iti 
satyamevam 
dattottaraṃ hyetat 
naivāmī vāsanāyonayaḥ pratyayāḥ 
api tu tātkālikaśarīrendriyāmanovasthāviśeṣaparyālocananimittā
ānumānikā iti 
evaṃrūpā hīmeyataḥ prasannaṃ me manaḥ
samyagāhārapariṇāmavaśāllaghūni cāṅgāni
ataḥ sukhamahamasvāpsamiti 
svāpāvasthāyāṃ vā
 indriyoparamatāratamyavaśādaviśadatātkālikatattadanukūlapratikūlaviṣayānusandhānanibandhanatayāpi smaraṇamupapadyata iti na vṛttyantaratvaṃ  
nidrāyāḥ  
kathaṃ tarhi pāramarṣaṃ sūtram abhāvapratyayālambanā vṛttirnidrā  iti 
nirodhaparatvātprakaraṇasya na vṛttisvarūpe tātparyaṃ viparyayavat 
nahyatadrūpapratiṣṭhaṃ mithyājñānaṃ kiñcidasti
sarvasaṃvidāmarthāvyabhicārāt 
sa cādhikaraṇasiddhaḥ 
sādhayiṣyate copariṣṭāt 
kaivalyabhāgi yaccit tatpratyanīkatayā nidrādernirodhyatvenopadeśaḥ 
iti nidrāyā vṛttirūpatvaniṣedhanam
astu vā pūrvoktapramāṇādivṛttyabhāvakāraṇabhūtapracitatamatamoguṇāvalambanā vṛttireva nidrā
santu ca prabuddhapratyavamarśāśca smaraṇāni
tathā satyapya
navaratānuvṛttabodhatayā sthitameva puṃso bodhasvabhāvatvam 
āhabodhakāraṇānuvṛttyāpi bodhānuvṛttirupapadyata iti kathaṃ tathāsvābhāvyaniścayaḥ ittham 
evaṃ viṣayaprakāśakādācitkatvenātmano dharmabhūtaṃ jñānamāgantukameva 
ātmasvarūpaprakāśo 'pi na sarvadā
kintu viṣayajñānakāla eva jñānataḥ
na svataḥ iti pratyavasthānaprasaṅge jñānasya nityatvaṃ tāvadvyavasthāpayati atrāhu riti 
ātmasvarūpaprayuktaṃ jñānam 
taccātmano nityatvānnityameva 
ātmasvarūpanirūpakadharmatvācca jñānasya na jñānarahitamātmanaḥ svarūpaṃ vyavatiṣṭeta prakāśarahitamiva tejaḥ 
ato muktāvapi jñānavattvamupeyam
jñānaśūnyasyānātmatvāditi ślokadvayārthaḥ 
nanu jñānābhāve 'pi jñānaśaktimadātmasvarūpaṃ muktikāla ityatrāha citiśaktaye ti 
luptamuttarārdhamasya 
tatsthāne 'smadīyaṃ pūraṇaṃ  
etaccihnāntarniveśitam 
nityasya svarūpayogyatve phalāvaśyaṃbhāvaniyamājjñānaśaktimattve muktasya kadācijjñānamudiyāt 
muktau kadāpi jñānasyānudayāttacchaktirapi tadā naṣṭaiveti ātmanāśa eva pratijñāto bhavet 
svarūpanirūpakadharmanivṛttau svarūpanivṛtteravaśyambhāvādityarthaḥ 
nanu jñānasya jñānaśaktervā nātmasvarūpanirūpakatvam 
kintu āgantukamapi tadātmana eveṣyate dharmabhūtaṃ na ghaṭāderityātmanātmavyavasthopapadyata iti cet
maivam jñānasyātmasvarūpanirūpakadharmatāyāḥ sthāpayiṣyamāṇatvāt
jaḍātmavādasya trayyantaviruddhatvena sadbhiranādaraṇīyatvācceti hārdam  
citiśaktye tyādi vivṛṇoti buddhī tyādinā 
pāṣāṇakalpasya muktātmano 'cidvyāvartakacicchaktayāśrayaṇaṃ vyarthamityāha api ce ti 
luptārdhavivaraṇaṃ syādidam 
nanu nityatve jñānasyā'tmatvamapīṣyatāṃ tasyaiveti śaṅkāmanūdya pariharati na caivaṃ satī ti 
paramvaram 
tasye ti 
viṣayāśrayasāpekṣasya jñānasya tadanapekṣasvatantrātmasvarūpatvamayuktamityarthaḥ 
kiñca kalpanāyāmeva lāghavagauravacarcāvasaraḥ 
natu sphuṭapratipanne boddhrātmanītyāha sākṣācce ti 
ahaṃ jānāmīti jñātrātmapratyakṣasya bhramatvamiti cettatrāha anubhave ti 
anantaramevaavyavahitapūrvameva 
jñāturātmatvasamarthana iti yāvat 
satpramāṇatarkānugrahāt jñātrātmapratyakṣasyābhrāntitvameva saṃmantavyamitibhāvaḥ 
nanu caitanyamevā'tmā 
viṣayasaṃbandha eva tasya bodho nāma 
ato boddhṛtvapratipattirātmana upapadyata iti śaṅkate na ca citimātre ti 
viṣayacaitanyasaṃbandhasya bodhatvābhimatasya saṃyogarūpatve tasya dviṣṭhatvādviṣayasyāpi boddhṛtvaprasaṅga ityāha sambandhasye ti 
śaṅkate na ca kārye ti 
yathā kāryakāraṇabhāvasya hetuhetumadubhayanirūpyatve 'pi hetuhetumatorvyavasthā idamasya kāraṇam
idaṃ tvasya kāryamiti
evaṃ cidviṣayasaṃbandhasya viṣayaviṣayinirūpyatve 'pi boddhṛbodhyavyavasthā ghaṭata iti śaṅkiturāśayaḥ 
pariharati tatre ti 
yadyapi kāryasya kāraṇasya ca saṃbandhaḥ kāryakāraṇabhāvaḥ kathyate 
paraṃ tu kāryatvaṃ kāraṇanirūpitaṃ kāryaniṣṭhaṃ svapūrvavartikāraṇāpekṣatvalakṣaṇaṃ svaprākkālāvacchedena kāryavyāpakakāraṇakatvaparyasāyi
 kāraṇatvaṃ ca kāryanirūpitaṃ kāraṇaniṣṭhaṃ svottarabhāvikāryāpekṣatvalakṣaṇaṃ kāryaniyataprākkālavartitvaparyavasāyi bhinnabhinnameva tatra  
praviṣṭam  
atra tu eka evobhayasamavetaḥ saṃyoga iti vyavasthādurghaṭetyarthaḥ 
yadyapi saṃyogasyobhayaniṣṭhatve 'pi anuyogitāsaṃbandhena tasya cinniṣṭhatvāccita eva boddhṛtvam
tatpratiyoginastu viṣayasya bodhyatvamiti vyavasthā ghaṭeta
athāpi na cinmātratvamātmanaḥ
kintu cityāśrayatvamapi śrautatvādupeyameveti dhyeyam 
ciccetyayorapi parasparāpekṣāniyamalakṣaṇā eva saṃbandho 'stviti śaṅkate ihāpī ti 
pariharati nāpekṣe ti 
apekṣāyā hetuḥ prayojanarūpor'tho nāstītyarthaḥ 
tasyaiva vivaraṇaṃ kimartha mityādi 
nanvarthānāṃ vāsanādoṣāccaitanya eva kalpitatvādadhiṣṭhānatayā cito 'pekṣā syādevetyatrā'ha nirastaśce
ti  evamarthasyotpattau cidapekṣāṃ pratikṣipya cita
utpattāvarthāpekṣāṃ pratikṣipati nityasye ti 
nityacaitanyasyārthāpekṣotpattivacanaṃ vyāhatataramiti bhāvaḥ 
tatprakāśasyārthāpekṣāṃ nirasyati
kim iti  mahanīya mityādi sopālambham 
anātmavettṛtvamevaivaṃ vaktuḥ phalati 
arthānāṃ bhāsakasyātmajyotiṣaḥ svayaṃprākāśatvāditi bhāvaḥ 
nanvastu prakāśer'thānāṃ cidapekṣā 
tatrāha prakāśaśce ti 
saṃvideva prakāśaḥ 
tadarthaṃ saṃvidapekṣā cedātmāśraya iti bhāvaḥ 
saṃvidatiruktaprakāśapakṣe 'pyāha saṃbhavann iti 
caitanyamātrāpekṣatver'thaprakāśasya nityatvaprasaṅga ityarthaḥ 
āgantukadharmavaccidapekṣatve ca tasya jñātrātmasiddhirapratyahetyāha āgantuketi 
āgantukātiśayaśca svadharmabhūtajñānavikāsarūpa eva 
tadviśiṣṭaṃ jñānaṃ bodhaḥ 
tadāśraya ātmeti na bodhamātramātmeti sāmpratamiti bhāvaḥ 
nanvevamātmano bodhasvarūpatvavadbodhasvabhāvatvamapi na saṃbhavati anityasya bodhasya nityātmasvabhāvatvāyogāt 
arthiprakāśakādācitkatvāya bodhakādācitkatāyā eva mantavyatvāditi śaṅkate nanvevam iti 
jñānasya kriyātvamāgantukatvaṃ ca sādhayituṃ sāmānyavyāptiṃ śikṣayati arthāntare ti 
arthāntaraṃgrāmādi 
janakadravyāntaraṃgantā 
gantavyadeśaprāptirgrāmapuruṣasaṃyogaḥ 
ubhayaniṣṭho 'pyayaṃ puruṣapravṛttimūlatvena puruṣāsādhāraṇaḥ puruṣaniṣṭhāgantukagamanakriyājanyo dṛṣṭa ityarthaḥ 
tādadhīnyādinā tadasādhāraṇārthāntaraniṣṭhadharmatvavyāpakaṃ tanniṣṭhāgantukakriyājanyatvamiti phalitam 
udāharaṇamuktvopanayanigamane pradarśayati tādṛśī ti 
pratijñāhetū arthasiddhau 
avayavatrayaprayogo vā yatheccham 
jñeyaniṣṭhaśca prakāśastattatpuruṣāsādhāraṇaḥ tattatpuruṣīyāgantukajñānakriyājanyaḥ siṣādhayiṣito 'tra 
vyāptimeva dūṣayati maiva mityādinā 
akriye ti 
kulaparamparayā prāpte kṣetrādau janmata eva svatvaṃ yasya bhāgino 'nyasyābhāvāt
bhāve vā dāyataḥ
tatra tadasādhāraṇer'thāntarakṣetrādisvatve tanniṣṭhakriyājanyatvaṃ nāstīti vyabhicāra ityarthaḥ 
abhāvaprāptetyatra bhāvaprāpteti svabhāvaprāpteti vānyathā vā pāṭhaḥ saṃbhāvyate 
 anyakriyayā daivena vā svakṣetre patitānāṃ bījānāṃ prarūḍhānāṃ svatve svāsādhāraṇe svīyāgantukakriyājanyatvaṃ nāstīti vyabhicāramapi pradarśayati  
kṣetriṇam iti  
tadbhāve ti 
yathā nirvyāpārasyāpi vyāpārāderanvayavyatirekābhyāṃ kāraṇatvam
tathā kṣetriṇaḥ sattva eva tannirūpitaṃ kṣetrādisvatvaṃ sidhyatīti tatra tata eva nirvyāpārasyāpi kṣetriṇo janakatvaṃ setsyatīti bhāvaḥ 
nanu kṣetriṇo na nirvyāpāratvam
kintu jīvanameva vyāpāra iti śaṅkate tajjīvanameve ti 
pariharati nanu ta diti 
kṣetriṇo jīvanaṃ hi sasyarakṣaṇādisādhāraṇakāraṇam 
na tu kṣetrādisvatve 'sādhāraṇakāraṇam  tathā
cāsādhāraṇā gantukakriyājanyatvānumāne 'naikāntyameveti bhāvaḥ 
nanu tadvyāpārajanyatvameva sādhyate 
na tvasādhāraṇakriyājanyatvam 
nāto vyabhicāra iti cettarhyarthāntaramityāha api caivam iti 
tadeva boddhurjīvanameva 
kim iti 
āgantukajñānakalpanāpārtheti bhāvaḥ 
ihāpī ti 
indriyārthasannikarṣādisahakārisampattau boddhurjīvanamevārthaprakāśe janakamastviti bhāvaḥ 
jīvanasyāpyuttarottarakālasattālakṣaṇasya na kriyārūpatvamiti na tadvyāpārajanyatvamapi sādhyam 
kintu tadasādhāraṇadharmajanyatvamevetyupasaṃharati ata iti 
astvevam 
tāvatā bhavato lābhaḥ kaḥ 
tatrāha sa ceṣyata eve ti 
asmadaniṣṭaṃ sādhayituṃ pravṛttasya bhavator'thāntareṇa nigrahaṇamevāsmākaṃ lābha iti bhāvaḥ
svabhāvaprāptakṣetrādisvatve vyabhicārādevāgantukadharmajanyatvamapi na sādhayituṃ śakyata iti cānusandheyam 
evamarthaprakāśakādācitkatvena jñānāgantukatvasādhanaṃ dūṣitam 
prakārāntareṇa ca tatsādhanaṃ dūṣayitumanuvadati na ca hetubhede ti 
jñānamāgantukaṃ kālāvacchinnatayā pratīteḥ
gamanādivat
jñānamindriyārthasannikarṣādijanyaṃ tadbhāvābhāvānuvidhāyibhāvābhāvatvāt indhanādijanyapākādivaditi prayogadvayamatra garbhitam 
vyabhicāreṇaiva dūṣayati āditye ti 
svābhāvikasyāpyādityaprakāśasya tattatprakāśyadeśasaṃbandhasya kālatrayaparicchinnatayā
tadviśiṣṭaviṣayiṇī kālaparicchinnatvapratītiḥ na prakāśasvarūpasya kādācitkatvasādhiketi
śaṅkate svārasikatve 'pī ti 
svārasikatvamsvābhāvikatvam 
viśiṣṭe vidhiniṣedhau viśeṣaṇamupasaṅkāmataḥ sati viśeṣye bādhe iti nyāyena viśiṣṭe kālāvacchedapratītirviśeṣaṇe paryavasyati 
anityatvānumānaṃ ca viśiṣṭaviṣayam
natu svarūpamātraviṣayam 
 tathā ca yadrūpāvacchinnasya kālāvacchedapratītiḥ tasyānityatvameva svarūpamātrasya ca na kālāvacchedapratītiriti na vyabhicāra iti bhāvaḥ 
svarūpamātrasya kālāvacchedapratītiḥ pakṣe 'pyasiddheti pariharati ihāpī ti 
yogyabhāvaḥprakāśayogyatā 
avacchinattikālāvacchinnatvaṃ yathā bhavettathā svasaṃbandhena viśinaṣṭi caitanyamityarthaḥ 
hetuviśeṣānuvidhānasyāpyanyathāsiddhimāha tadapekṣayaive ti 
arthasaṃbandhāpekṣayaivetyarthaḥ 
tathā ca prathamānumānasyāprayojakatvamiti hārdam 
kālāvacchedāderaupādhikatvaṃ svābhāvikatvaṃ tatra tatra dṛṣṭam 
jñāne tasyaupādhikatvaniścaya ekāntataḥ kuta iti punaḥ śaṅkate kathaṃ puna riti 
aupādhiko 'yaṃ
bhedaḥbhūtabhaviṣyattvādibhedo jñānasya viṣayasaṃbandhaupādhikaḥ 
tādrūpyeṇaive ti 
jñānasya nityātmasvabhāvatvānnityatvamiti tatkālāvacchedapratīteraupādhikatvaṃ suniśceyamiti bhāvaḥ 
jñānavattvenaiva sākṣātkriyamāṇatvādātmā jñānasvābhāva ityarthaḥ 
sākṣātkāro vṛttiviśeṣaḥ 
sa cātmano jñānavattvenaiveti yāvat 
tenātmanaḥ svarūpata eva prakāśamānasya svāpe jñānavattvenāprakāśe 'pi na kṣatiḥ 
na caivamapi ahaṃ sukhī
ahaṃ duḥkhī
ahamicchāmi
ahaṃ dviṣyāmītyātmanaḥ sākṣātkāre jñānavattvenāprakāśādasiddhatvaṃ hetoriti vācyam
tatrāpyahamiti anukūlapratikūlaviṣayakajñānavattvasyollekhāt
sukhāderapi jñānāvasthāviśeṣatvācca 
 icchādipratyakṣakāle jñānasya svayaṃprakāśatvādicchādyanubhavavattvenāpyātmano bhānācca jñānavattvenaivātmana upalambhaḥ setsyatīti cānusandheyam 
yadyapi jñānasyātmasvabhāvatvādau śrutireva jāgarti 
athāpi yuktipradhānatvātprakaraṇasyāsya yuktirevātra nidarśitā 
śāstraṃ cāgre pradarśayiṣyate 
na hī ti 
acidrūpaḥcaitanyānāśrayaḥ 
śiṣṭaṃ spaṣṭam 
atra śaṅkate śarīravaditī ti 
tadvattayaivopalabhyamānatvaṃ na tatsvabhāvakatvavyāpyam 
śarīravattayaivopalabhyamānasyāpyātmanaḥ śarīrasvabhāvakatvābhāvādityarthaḥ 
pariharati asiddhatvā diti 
śaṅkāgranthasya vivaraṇam syādeta dityādi 
sadhrīcīna evasahita eva 
parihāragranthasya vivaraṇam tannaiva mityādi 
śarīravattayaivopalambha ātmano 'siddhaḥ 
yogadaśāyāmavadhānadaśāyāṃ mānasānubhavadaśāyāmapi śarīraṃvinaivātmano bhānāt 
tathāca na vyabhicāra iti bhāvaḥ 
yogipratyakṣe ātmacintane ca dehaṃ vinā'tmabhānamuktvā laukikapratyakṣe 'pi tadāha jānāmī ti 
śarīrasyātmasvabhāvatvābhāvaṃ draḍhayati karme ti 
tattanmanuṣyādiśarīraviśeṣavattayaivopalambhaścātmano 'siddha iti ca hārdam 
manasa iveti vaidharmyadṛṣṭāntaḥ 
mano yathānuvartate na tathā śarīramekamiti yāvat 
muktāvasthāyāmapi mano 'nuvṛttyāśayenedam 
nanu sthūlaśarīrasya nivṛttāvapi sūkṣmaśarīrasya sarvadānuvṛttirvartate 
tasya ca nātmasvabhāvatvamiti tatra vyabhicāra iti mandāśaṅkāmapanudati liṅgasye ti 
apinānuvṛttireva nāsti pralaye mokṣe ceti vyajyate 
liṅgaśarīrasyātīndriyatvāddhetvabhāvānna vyabhicāra iti ca bhāvaḥ 
atredaṃ bodhyamātmadharmabhūtajñānasvarūpaṃ tāvannityameva 
kintu saṅkhocavikāsaśālinastasya indriyādidvārakaprasaraṇādarthaprakāśakatvamiti
punararthaprakāśakatvaviśiṣṭasyānityatvamiṣyate 
ato viśiṣṭaviśeṣeṇānityatvaṃ svarūpato nityatvaṃ ca vyavasthāpitaṃ tasyātreti 
atha nityatve jñānasya caturdhā'kṣepamupakṣipya pratikṣipati bodhasvābhāvya ityādinā 
jñānasvabhāvatve puṃsaḥ svāpamūrcchayoḥ svarūpaprakāśaḥ syāditi prathamākṣepaḥ 
prakāśapadārthavikalpenainaṃ pariharati vikalpe tyādinā 
 jñānātiriktasya jñānajanyasya prakāśasya sattve 'pi ātmani bodhena tasyājananaṃ svāpe tamoguṇapratibandhādgāḍhāndhakārapratibandhādiva cākṣuṣasyājananamiti  
bhāvaḥ  
tathābhāva iti 
bodhavattvamityarthaḥ 
bodhasya sattve svāpa ātmano vyavahāraprasaṅga iti dvitīyākṣepaḥ 
tamanubhāṣate atha matam iti 
pariharati maivam iti 
vyavahāraḥ kāyiko viciko vā'pādyate 
ādyo na sambhavatītyāha kaḥ khalvi ti 
kiṃśabdaḥ kṣepe 
na hyasā viti 
nityaprāptatvādātmasvarūpasyeti bhāvaḥ 
dvitīyamanuvadati vyāhāra iti 
pariharati kimaṅge ti 
nirvikalpakaṃ vācakaśabdādiviśeṣaṇānullekhi yajjñānaṃ bālamūkādeḥ
tatsattve 'pi na tadviṣayasya vyāharaṇaṃ dṛśyata ityarthaḥ 
tathāca svaviṣayavyāhāravyāptirjñānasya nāstītyasthāne prasaṅga iti bhāvaḥ 
anubhave sati svāpa ātmano jāgaraṇe smṛtiprasaṅga iti tṛtīyākṣepaḥ 
tamanuvadati smṛtī ti 
pariharati avṛttitvā diti 
śaṅkāvivaraṇaṃ yadyucyete tyādi 
pariharavivaraṇaṃ tanne tyādi 
na hī ti 
buddhivṛttiviśeṣaḥ dharmabhūtajñānāvasthāviśeṣaḥ 
svāpādikālikātmānubhavaḥ svabhāvalakṣaṇa eva
natu dharmabhūtajñānāvasthāviśeṣalakṣaṇa iti yāvat 
yene ti 
jñānavṛttereva smṛtibījasaṃskārajanakatvamiti bhāvaḥ 
kintu iti 
svāpādau svābhāvikadharmabhūtajñānavattvenāvasthānamevātmanaḥ
na tu jñānasya vṛttaya iti bhāvaḥ
na ca bodhe ti 
nityasvaviṣayakabodhasvabhāvakatvādityarthaḥ 
dharmabhūtajñānaṃ tāvat nityamātmaviṣayakam
indriyārthasannikarṣādisahakārisaṃpattyā
punarviṣayagrāhīti ekadeśimatenedam 
yadvā bodha eva svo bhāvaḥ svarūpam
tattvāccidrūpatvādevāsyaātmanaḥ svaviṣayakasaṃskārajanakatvaṃ kiṃ na syāditi śaṅkā 
paraṃ prakaraṇavaśātpūrvoktarītyaivārtho 'tra susaṅgataḥ 
asyanityabodhasya 
nityabodhasya saṃskārajanakatvaśaṅkāṃ pariharati anavarate ti 
tathāsati sāmagrībalātpratikṣaṇaṃ saskārodayasaṃbhavena saṃskāradhārāviśramābhāvaprasaṅga  tathā
ca kleśakarmavipākāśayānāmātyantikanivṛttilakṣaṇamokṣasyāsiddhiprasaṅgaḥ ityarthaḥ 
nityabodhasvarūpasya saṃskārajanakatvedoṣamuktvā niṣprayojanatvamapyāha anubhave ce ti 
saṃskārakalpanaṃ hi anubhūtacarasyānanubhūyamānasya pratipattyartham 
nityānubhava eva jāgrati kaḥ saṃskārakalpanāyā artha iti bhāvaḥ 
svānurūpatvam anubhavasamānaviṣayakatvam 
nijabījamsmṛtibījaṃ saṃskāraḥ 
nanvātmaviṣayiṇyapi smṛtirdṛṣṭetyatrāha ya evāham iti 
smṛtisaṃbhinnapratyayaḥpūrvakālāvacchedāṃśe smṛtirūpo vartamānakālāvacchedāṃśe 'nubhavarūpaścātmasvarūpagocaraḥ pratyayaḥ 
kālāvacchinne ti 
 ātmasvarūpamātrasya sadā prakāśe 'pi tattatkālādyavacchinnasya vṛttigrāhyatayā vṛtteśca saṃskārajanakatayā nirukta pratyaya upapadyata ityarthaḥ 
na svarūpamātrena svarūpamātraviṣayakaḥ 
 nityātmabodhasya saṃskārajanakatve bādhakaṃ prayojanābhāvaṃ cābhidhāya tasya svāpādikālikasya saṃskārajanakatvāsaṃbhavamapyabhidhatte aviśadaśce  
ti  
tamoguṇābhibhavādaviśadaḥ
bāhyāntaraviśeṣaṇānavagāhanānnirvikalpaścetyarthaḥ 
paṭīyasāanabhibhūtena 
smṛtibījaṃ saṃskāraḥ 
ādhīyateutpādyate 
 atredaṃ bodhyam yadyapi suptotthitasya sukhamahamasvāpsa mityādipratisandhānabalātsvāpakālikātmasvarūpānubhavasyāpi saṃskārajanakatvameṣṭavyam 
athāpi ekadeśimatāśritavādo 'yam 
ata evāgre astu vā ityādinā pakṣāntaraṃ vakṣyati 
anubhave vartamāne tāvanmātraviṣayakasmṛterudayāyoge 'pi pratyavamarśasyādhikaviṣayasya saṃskārabalādudaye na kṣatiriti 
adhikamagre 
nanu sarvadā'tmasvarūpānubhava ityanupapannam 
viṣayānubhavakāla eva sukhādināhamarthaprakāśasyānubhavasiddhatvādityatrāha sāmyācce ti 
ekākāreṇānubhūtamāne viśeṣākārāsphūrterananubhavabhramaḥ 
atra nidarśanaṃ śarīrādi 
 yathā jāgare sadānubhūyamānasyāpi karacaraṇādilakṣaṇasya śarīrasyāgantukaviśeṣasphuraṇavelāyāmeva viśeṣataḥ pratipattyānyadānanubhūyamānateva 
 yathā vā'ntarasya jāgaraṇe śarīradhāraṇaprayatnasya sadānuvartamānasyāpi buddhipūrvahastādyutkṣepaṇakāla eva sphuṭāvabhāsenānyadānanubhūyamānateva 
tathā prakṛte 'pīti bhāvaḥ 
yadyapi śarīradhāraṇaprayatnasya
jīvanayoniśabditasyātīndriyatvamiṣyate tārkikaiḥ 
athāpi adṛṣṭata eva jīvanasyopapatteratīndriyayatnakalpanaṃ gurubhūtam 
jāgare tu prayatnato 'pi śarīratadavayavadhānaṇamiṣyate 
sa ca prayatnaḥ pratyakṣayogya eva 
nidrāyāṃ tvadṛṣṭata eva śarīradhāraṇamiti hārdamācāryataraṇānām 
tat dṛṣṭāntasyāsya nānupapattiriti dhyeyam 
svāpe 'pi bodhānuvṛttau samādhimuktayoḥ svāpāviśeṣaprasaṅga ityākṣepāntaramanūdya pariharati na cāvikṛte ti 
avidyādikleśaḥ
tamoguṇābhibhavādatyantasaṅkucitajñānatvaṃ ca svāpe 
na hi tadā jñānena svātmaprakāśo 'pi 
mokṣe tu kleśātyantanivṛttiḥ
āvaraṇanivṛttyā nityāsaṅkucitasarvaviṣayajñānatā ceti viśeṣaḥ 
asaṃprajñāte ti 
saṃprajñāteti kvacit pāṭhaḥ 
 samādhau ca puṃsaḥ paramavairāgyanirodhasaṃskārapāṭavātmaikapravaṇamanaskatvaprayuktamokṣopāyasiddhikṛtaḥ svāpato mahān viśeṣo 'stīti bhāvaḥ 
caritādhikāreṇe ti tu samīcīnaḥ pāṭhaḥ 
kṛtādhikāreṇetyarthaḥ 
apavargiṇāapavargopadhāyakena 
kaivalyāvasthātmasākṣātkaraṇayogyeneti yāvat 
manasā iti viśeṣyamadhyāhāryam 
caritādhikāriṇeti pāṭhe tu kṛtātmanetyarthaḥ
kṛtakṛtyeneti vā 
evaṃ citsvarūpatvaṃ citsvabhāvatvaṃ copapāditaṃ prasaktākṣepapariharaṇena 
atha svāpe 'pi anutyayā vṛttyaivātmanaḥ prakāśaḥ setsyati
kṛtaṃ svaprakāśatvenetyantarnidhāya svāpe 'pi buddhivṛttireṣṭavyeti śaṅkate kathaṃ puna riti 
atrāyaṃ samuditāśayaḥsvāpo nāma tamoguṇānubhavaḥ 
riṣadudbuddhasattvasahakṛtatama ālambanatve tasya sukhatvaṃ
sattvakāryaṃ ca laghutvādir 
iṣadudbuddharajaḥsahitatama ālambanatve duḥkhatvaṃ calatvādi ca 
sattvarajasoratyantābhibhāvakaprodbuddhatama ālambanatve ca gāḍhamūḍhatvādi 
svāpe tama anubhave satyeva tajjasaṃskārataḥ prabodhe sukhamasvāpsamityādipratisandhānasyopapattiḥ nānyatheti 
ardhāṅgīkāreṇa pariharati satyamevam iti 
niruktapratītāvabhyupagamaḥ 
svāpasya tamoguṇālambanavṛttirūpatve
smṛtirūpatve ca svāpādau niruktapratīteranabhyupagamaḥ 
tadāha dattottaram iti 
ānumānikā iti 
vṛttisāmānyaviraha eva svāpaḥ 
yogyāsmaraṇaliṅgācca prakāśasvabhāvāyā vṛtterabhāvasya tatkālīnasyānumānam 
dehendriyalāghavādiliṅgācca sukhatvādestatrānumānam 
pūrvadinakṛtasyāparasmin dine
pratyabhijñābalātsvāpakālikātmasattāṃśe 'pyanumānarūpaiveyaṃ pratītiriti bhāvaḥ 
na vṛttyantaratvam iti 
na tamoguṇaviṣayakabuddhivṛttirūpatvaṃ nidrāyā upagantavyam 
svāpānumānādeva niruktapratīternirvāhādityarthaḥ 
nidrāyā vṛttirūpatvābhāve pātañjalasūtrasya kā gatiriti śaṅkate kathaṃ tarhī ti 
uttarayati nirodhe ti 
bhāvālambanavṛttisāmānyābhāvo nidreti tātparyam 
asyāśca vṛttivanniroddhatvasāmānyādvṛttitvopacāra iti bhāvaḥ  atra
nidarśanaṃ viparyayava diti 
 anyathākhyāterabhāvena bhedāgrahasyaiva bhramasthalābhiṣiktasya viparyayaśabditasya niroddhavyatvatātparyeṇa vṛttitvavannidrāyā api vṛttitvaṃ  
kīrtyata iti bhāvaḥ  
sa ce ti 
sarvasaṃvidāmarthāvyabhicāraḥyathārthakhyātitvalakṣaṇonyāyatattvasāstrīyādhikaraṇasiddha ityarthaḥ 
niroddhavyatvaṃ caiṣāṃ kaivalyasādhanaparipanthitayetyāha kaivalye ti 
kaivalyabhāgi yaccitmokṣādhikṛtamātmasvarūpam
tatpratyanīkatayātadabhimatasādhanasiddhivighātakatayaiteṣāṃ niroddhavyatvamityarthaḥ 
sukhamahamasvāpsamiti pratīteḥ pratisandhānarūpatvamupagamyāpyāha astu ve ti 
jñānavattayaivopalabhyamānatvādātmano bodhasvabhāvatvamuktam 
niruktarītyā svāpe 'pi bodhānuvṛttipratipādanācca tadeva pratiṣṭhāpitaṃ bhaviṣyatīti nāsmākaṃ kācit kṣatiḥ 
yatti hṛdayaṃ vṛttyaivātmanaḥ prakāśo na svarūpata iti
tattvāśāmodakāyitamiti ca pūrvottarābhyāṃ sunirūpitaṃ bhaviṣyatīti bhāvaḥ 
smaraṇānipratisandhānarūpāṇi 
yataḥ svatassato bodhādṛte puṃso yathoditam 
tamaḥ svāpādikālīnaṃ na sidhyeddhetvasiddhitaḥ 
uparatāni hi prasvāpakāle sarvāṇyevendriyāṇi saha manasā 
saṃskārasya ca na smṛteranyatra sāmarthyam 
na ca svaprakāśaṃ tamaḥ
arthāntaravartino 'pyaniśaṃ prakāśaprasaṅgāt 
kḷptaśca sarvārthasādhanatayā bodha iti tenaiva karaṇavirahiṇā satā svabhāvabhūtenodbhūteno
dbhūtavṛttestamaso 'nyasya vā'tmavartino guṇasya sphuraṇamiti balādabhyupagamanīyam 
nityaprakāśaścātmā pramātṛtvāt 
apramātṛtvavyāpakabaddhaṃ hyanityaprakāśatvaṃ vyāpakaviruddhapramātṛtvabhāginyātmani nātmānaṃ labhate 
svāpasya vṛttitvopagame 'pi na jñānanityatvasiddhiḥ 
vṛtteḥ karaṇajanyatvāditi parasya śaṅkāmanuvadati āhe ti 
pariharati ittham iti 
jñānasvabhāvatvaniścayo 'nantaranirdiśyamānaprakāreṇetyarthaḥ 
yata iti 
svāpe kāraṇāyogātsvataḥsiddha eva tamaḥprakāśako bodha ityeṣṭavyamityarthaḥ 
ślokaṃ svayameva vivṛṇoti uparatānī ti 
anyasya vāsukhādervā 
uparatavyāpāratvātkaraṇānāṃ svāpe na jñānavṛtteravasaraḥ 
ataḥ svābhāvikena bodhenaiva tamoguṇaprakāśa
iti balādeṣṭavyaṃ yadi tamo 'nubhavaḥ svāpa iṣyate 
tatsiddhaṃ bodhasvabhāvatvamiti bhāvaḥ 
vastuto jñānasya na svāpe tamaḥprakāśakatvamatisaṅkucitavṛttitvāt 
svarūpānubhavabalātsukhatvena tadā bhāsamānasyātmanaḥ parāmarśaḥ paraṃ prabodha iti tu siddhāntaḥ 
asvāpsam iti svāpakālāṃśayostvanumitirūpaiva niruktapratītiḥ 
 nityānubhavasya saṃskārājanakatve tu sākṣādeva svāpakālīnātmasvarūpānubhavasya niruktapratisandhānahetutvaṃ sukhatvenātmāgāhanāṃśa iti ca bodhyam 
bodhasvabhāvasyāpyātmano vṛttikāla evāstu prakāśo na sarvadetyatra tāvannityaprakāśatvaṃ sādhayati nityaprakāśaśce ti 
apramātṛtve ti 
apramātṛtvarūpaṃ yadvyāpakaṃ
tadvyāpyamityarthaḥ 
svataḥsiddhaprakāśatvamapyasya jñātṛbhāvataḥ 
ajñātṛtvena hi vyāptā parāyattaprakāśatā 
ityātmano jñānasvabhāvasya nityasvaprakāśatvasamarthanam
kaḥ punarayaṃ prakāśaḥ
yo 'sya nityo 'bhyupeyeta svābhāvikaśca
kaścāsyātmanā saṃbandhaḥ 
yadi jñānameva
saṃbandhaścāśrayāśrayitvam
tato hetvabhāvena sādhyābhāvasya vyāptimupadarśayituṃ nidarśanatayā ghaṭādyupādātavyamyadanityaprakāśamanyādhīnaprakāśaṃ vā tadapramātṛ
yathā ghaṭādīti 
tatra ca viśeṣaniṣedhasya sāmānyābhyanujñākṣepakatvādāgantukaṃ jñānaṃ ghaṭādāvanumatamāpadyeta 
atha tanmābhūditi viṣayaviṣayibhāva eva saṃbandhaḥ saṃgīyeta
tato nityavajjñānaviṣayatvamātmanaḥ prasatyeta 
jñānaviṣayīkāraśca sādhanaviśeṣāyattatvena niyata iti na
svābhāvikatvasambhavaḥ 
acetanagocara eva tathā niyama iti cenna
cetanāntaraviṣayīkāre 'pi tathābhāvadarśanāt 
na cānātmagocara eva sādhanasāpekṣatvaniyama iti vācyam 
ātmano 'pyānumānikāgamikayogajñānaviṣayīkāre tatsāpekṣatvadarśanāt 
viruddhe caikasyaikakriyāyāṃ karmakartṛtve
sūcyagrasyevātmanivedhyavedhakatve 
nityatvaniratiśayasūkṣmatvavyāpitvacitsvābhāvyādirūpeṇa pratyagarthasyaupadeśikatvamānumānikatvaṃ vā
na svarūpataḥ 
svarūpāpekṣayaiva svataḥsiddhirabhyupeyata ityasamādheyo virodhaḥ 
rūpabhedena gamyagamakatvāṅgīkārapakṣe 'pakṣasyeva śabdāderna svataḥsiddhatvam 
iti jñānāśrayatvaviṣayatvayoḥ prakāśamānatvarūpatve doṣānukīrtanam 
athocyetana prakāśo jñānam 
api tu tannimittaścetanetarasarvapadārthasādhāraṇo dharmaḥ
yadvaśāt prakāśata iti prakhyopākhyepratāyete sarvapadārtheṣvaviśeṣeṇa
āśrayāśrayitvalakṣaṇaśca saṃbandhastena saha sarvabhāvānām 
sa ca yathoditasādhanabalādeva sāṃsiddhiko nityaścātmana iti 
parākṛto 'yaṃ pakṣaḥ 
na jñānātirekī prakāśo nāma 
yadvyavahāropajananānuguṇaṃ jñānaṃ
tatprakāśata ityucyate 
jñeyasya jñātuḥ svātmanaśca vyavahārānuguṇaṃ jñānamudayata iti yuktaḥ triṣvapi ekarūpaḥ prakāśatevyavahāraḥ 
tattvāntaraprakāśābhyupagametātsvābhāvye jhr na ṭa ca punaḥ kiṃ caitanyāśrayaṇena 
na ca prakāśa eva taditi vācyam
ghaṭāderapi prakāśavattayā cetanatvaprasaṅgāt 
yadyucyetsati cetanāvattve puṃsaḥ prakāśamānatvamiti
saṃvidīdānīṃ kā vārtā
cetanaiva hi sā
na cetayate 
atha saṃvidastatsaṃbandhādhīnaḥ sa dharma iti cet
kastayā saṃbandhaḥ
yastannibandhanam 
nāśrayāśrayitvam
ghaṭādestadabhāvaprasaṅgāt 
na viṣayaviṣayibhāvaḥ
tasyaivānirūpaṇāt 
anirūpaṇaṃ ca bhrāntyadhikaraṇasiddhāntārambhe saṃvitsiddhau cānusandhātavyam 
ātmanastasya cāprakāśa prasaṅgaśca 
jñānādhīnaprakāśāśrayataiva siddhiḥ
tayā cānumeyaṃ jñānamiti pakṣaḥ prāgeva pratikṣiptaḥ 
svaprakāśasaṃvidvādino 'pi vyavahārānukūlye vairūpyamaśakyaparihāram 
ātmani samavetaṃ jñānamasaṃbandhinyarthe prakāśaṃ vyavahāraṃ vā kathaṃ prasuvītetyapi cintyam 
indriyaliṅgādisvakāraṇapratyāsattivasāditi mā vocaḥ 
na khalu labdhātmakaṃ kāryaṃ svanimittakāraṇamanurudhya kāryamārabhate 
mā bhūdudakāharaṇādi ghaṭādeḥ kulālādisamānādhiṣṭānam 
na ca nimittakāraṇanāśe kāryanāśaḥ 
naśyati cendriyasaṃprayogādināśe rūpādijñānam 
ata indriyeṇa saha caitanyamapi nissṛtya tena tenārthena sannikṛṣyate
hastādineva tvagindriyam 
tathā sati hi tadupādhikatvāttajjñānasya yuktaṃ tadbhāvānuvidhāyitvam 
anyathotpannaṃ jñānamindriyārthasannikarṣanivṛttau kimiti nivartate 
jñānajanyārthadharmaprakāśavādino 'pi samāno 'yaṃ doṣaḥ 
nimittakāraṇaṃ hi jñānam 
kutastannivṛttau arthaprakāśo nivartate
kuto vā yāvattadbhāvamavatiṣṭhate  
nanu nityaprakāśatvaṃ svābhāvikabodhakṛtameva kiṃ na syādityatrāha svataḥsiddhe ti 
vyāptāvyāpyā 
vyāpakābhāvādvyāpyābhāva iti yāvat 
jñātṛtvasvābhāvyādevānanyādhīnaprakāśatvasiddhiriti bhāvaḥ 
jñānasya prakāśo jñānāntarānapekṣo 'pyātmasambandhāpekṣa iti jñāne 'nanyādhīnaprakāśatvalakṣaṇaṃ sādhyaṃ nāsti
tena sapakṣe jñāne sati pakṣamātravṛtti jñātṛtvaṃ bhavatyasādhāraṇamiti śaṅkānavakāśaḥ 
yadyapi kevalavyatirekiṇo na pramāṇatvaṃ siddhānte 
athāpi paraprakriyayā parān pratyetatsamarthanaṃ sambhavatyeva 
siddhānte tu pūrvoktānvayinaiva svaprakāśatvasiddhirātmanaḥ 
nityatvagrāhakapramāṇabalāccātmanaḥ tatprakāśasyāpi nityatvamarthasiddham 
śrutibhiśca sakalārthapratiṣṭeti paramācāryāṇāmāśayaḥ 
atha prasaṅgāt prakāśa padārthaṃ nirṇetuṃ vimarśamupakṣipati kaḥ puna riti 
nityasyāpi jñānasya pratikarmavyavasthopapādakatvāccaitadvimarśasya prakṛtopayogitā 
yadī ti 
prakāśata ityatra dhātvarthaḥ prakāśo jñānam 
ākhyātārthaścāśrayatvamiti yadi kathyate ityarthaḥ 
etaddūṣayati tata iti 
tatra ce ti 
 vyatirekyudāharaṇavākye nityaprakāśarūpaviśeṣaniṣedhasya prakāśasāmānyābhyupagamaparyavasāyitvācca ghaṭādāvāgantukajñānavattvamabhyupagataṃ  
bhavedityarthaḥ  
na caivaṃ sati tatra hetvabhāvo 'jñātṛtvaṃ na syāditi vācyam 
anātmatvasyātrājñātṛtvapadena vivakṣitatvāt 
prakāśāśrayatvamātrasya tu sādhanāyogaḥ siddhatvāditi ca bodhyam 
uktadoṣaparihārāya prakārāntaraṃ śaṅkate atha tanmābhū diti 
yadi jñānaviṣayatvaṃ prakāśamānatvamucyata iti yāvat 
etadapi dūṣayati tata iti 
nityaprakāśavattvasādhanenātmanaḥ sārvadikaṃ jñānaviṣayatvaṃ prasajyata ityarthaḥ 
iṣṭamevedamiti cettatrāha jñāne ti 
jñānasya viṣayaprakāśanavyāpāro hi indriyādidvārakaḥ 
ata itarānapekṣo
nityaśca jñānaviṣayabhāva ātmano duḥsādha ityarthaḥ 
tathā niyama iti 
karaṇamapekṣyaiva viṣayīkaraṇamiti niyama ityarthaḥ 
tathā bhāve ti 
karaṇavyāpārasāpekṣatvadarśanādityarthaḥ 
na ce ti 
svātmabhinnaviṣaya eva viṣayīkārasya karaṇāpekṣatvamucyata iti na ca vācyamityarthaḥ 
ātmano 'pīti 
svātmaprakāśane 'pi śabdaliṅgādikaraṇasāpekṣatvadarśanāt niyamasaṅkoco na karaṇīya ityarthaḥ 
nanu svarūpamātraviṣayakaṃ nityajñānaṃ siṣādhayiṣitam 
asya cātmaviṣayīkaraṇe na karaṇāpekṣetyatrāha viruddhe iti 
svarūpamātrasyaiva kartṛtvakarmatvayorupagamo viruddhaḥ 
svarūpamātrajñāne ākārabhedādavirodhasamarthanamapi na sambhavatītyāha nityatve tyādivākyadvayena 
nanu svarūpasyaiva gamyatvepi tasyaiva gamakatvaṃ sāmānyaviśeṣadharmabhedāddhaṭetetyatrāha
rūpabhedene ti 
yathā śabdaśabdasya śabdaśabdavācyatve 'pi vācyatā śrotragrāhyaguṇatvākāreṇa
vācakatā cānupūrvīviśeṣeṇeti na svayaṃprakāśatvamapakṣasya śabdasya
evaṃ grāhyagrāhakatāvacchedakadharmabhede pakṣīkṛtasyāpi ātmano na svaprakāśatvaṃ sidhyedityarthaḥ
evaṃ vimarśakena pakṣadvayaṃ dūṣitam 
atha bhāṭṭaprakriyāmanuvadati athocyete ti 
prākaṭyaṃ prakāśaḥ
āśrayatvaṃ ca saṃbandhaḥ 
prakāśata iti pratītivyavahārau ca prākaṭyāśrayatvārthakāveva prācuryeṇa pravartete 
jñānajanyaḥ prakāśaśca cetanācetanasarvapadārthasādhāraṇaḥ 
sa eva nityaḥ svābhāvikaścātmanaḥ sādhyatāṃ jñātṛtvabalāditi śaṅkāgranthārthaḥ 
prābhākaramukhena nirākarotīmaṃ pakṣaṃ parākṛta iti 
jñātatāvyavahārasya svaprakāśajñānata evopapatterna jñānajanye jñātatākhye dharmāntare pramāṇaṃ kimapīti parākaraṇaprakāraḥ 
triṣvapyeke ti 
prakāśo jñānam
 tadadhīnavyavahārānuguṇyaṃ sambandhaḥ prakāśata ityatrākhyātārtha iti pakṣa eva jñeyajñānajñātṛṣu ekārthakatā prakāśatevyavahārasya ghaṭata  
ityarthaḥ  
tritayavyavahārānuguṇyāpādanaṃ ghaṭādijñānasya svabhāva iti hārdam 
jñānātiriktasya prakāśasya nityasyātmanyupagame tatra jñānaṃ vyarthamiti cāha tattvāntare ti 
svaviṣayakajñāne satyevātmanaḥ prakāśamānateti kṣemasādhāraṇaprayojakatopagamānnātmani caitanyasya vaiyarthyamiti śaṅkate yadyucyete ti 
ākṣipati saṃvidī ti 
saṃvit jñānameva
na jñānāśrayaḥ 
tathā ca caitanyasamavāyitvasya prakāśamānatāprayojakatve caitanye tadabhāvātprakāśamānatā na ghaṭeteti bhāvaḥ 
nanu caitanyasambandha eva prakāśaheturupeyata iti cettatrāha kastaye ti 
tayācetanayā 
saṃbandhavikalpena dūṣaṇamatra kriyate 
caitanyavadātmasamavetatvasya caitanyasaṃbandhatve ghaṭāderaprakāśāpattiḥ 
tadāha ghaṭāde riti 
caitanyaviṣayatvasya tattve ca caitanyasyātmanaścāprakāśāpattiḥ 
tadāha ātmana iti 
ātmanaḥsaṃvidaḥ 
tasyapuṃsaḥ 
prakāśaprayojakasya caitanyaviṣayatvasyāṅgulyagreṇeva svātmasparśasyāśakyatvāccaitanye
karmakartṛtvavirodhādātmani cāsambhava iti hārdam 
nanu karmakartṛvirodhopagame 'stu jñānāśrayatayaivātmani prakāśatevyavahāraḥ 
jñānasya tvatīndriyasya jñātatāliṅgakānumānātprākaṭyaṃ sambhavati prakāśatevyavahāranidānamityatrāha jñānādhīne ti 
jñānānumānapratikṣepācca jñānasya jñānarūpatayaiva prakāśatevyavahāro vācyaḥ 
tathā ca prākaṭyena jñānajadharmeṇārtheṣu
jñānarūpatayā jñāne
jñānāśrayatayaiva
cātmani prakāśatevyavahāra iti triṣvapi tasyaikarūpyāsambhava etanmata iti sthitam 
evaṃ bhāṭṭamate jñeyajñānajñātṛṣu prakāśatevyavahārasyaikarūpyāsambhavaṃ gurumukhena
procya gurumate 'pi triṣu vyavahārānuguṇye aikarūpyāsambhavaṃ vimarśaka udbhāvayati svaprakāśe ti 
jñānaviṣayatayār'the
jñānarūpatayā jñāne
jñānāśrayatayā cātmani vyavahārānuguṇyaṃ vaktavyamiti gurumate 'pi vairūpyamaśakyaparihāramityarthaḥ 
dūṣaṇāntaramapyāha matadvaye ātmanī ti 
atra śaṅkā indriye ti 
yadarthasaṃbaddhendriyaliṅgādinā yajjñānaṃ janitam
tat tasminnarthe prakaṭatāṃ vyavahārānuguṇyaṃ vā niṣpādayatīti śaṅkārthaḥ 
pratikṣipati na khalu labdhe ti 
kāryasya svotpattāveva nimittakāraṇāpekṣā 
na tu samutpannasya svakāryajanane 'pi 
anyathā kulālasannidhāna eva ghaṭena jalasyāharaṇam
nānyatrepi syādityarthaḥ 
jñānasyaiva svakāryaniṣpādane svanimittāpekṣetyāśrayaṇe cedamapi vaiṣamyaṃ prasajyata iti bhāvaḥ 
kulālādisamānādhiṣṭhānamkulālādisamānādhikaraṇam 
vaiṣamyāntaramapyāha na ce ti 
anyatra nimittanāśe kāryanāśasyādarśanāt jñānasyaiva nimittanāśena nāśābhyupagamenāpi vaiṣamyaṃ prasaktaṃ pakṣadvaye 'pītyarthaḥ 
kaṃ tarhi prakāśasya vyavahārasya vopapattiḥ tatrāti 
iti indriyādidvārā prasṛtasya tena sahārthasannikṛṣṭasya jñānasyārthaprakāśakasyārthapkāvyavahāra janakatvaṃ svīkāryamanāyatyeti hārdam 
siddhāntināṃ pakṣo 'yam 
tathāsasatī ti 
 indriyeṇa saha pravṛttyādimattve hi jñānasya tadarthasannikṛṣṭasya tatprakāśakasyendriyārthasannikarṣānvayavyatirekānuvidhāyyanvayavyat irekopapattirityarthaḥ 
anyathe ti 
 indriyādidvārakajñānārthasannikarṣasyānupagame nimittanāśasya kāryanāśe 'hetutvādindriyārthasannikarṣādinivṛttau jñānanivṛttirna syādityarthaḥ 
na ca saṅkhyādinidarśanenātra pratyavasthānaṃ yuktam
asiddhatvena nāśasya saṅkhyāyā buddhināśataḥ 
ekasaṅkhyava saṅkhyātvādanyāpyādravyabhāvinī 
sarvā hyekāśrayā saṅkhyā nityānityārthavartinī 
yāvadāśrayasatyeva saṃmatā sarvavādinām 
dvitvādikā parārdhāntā saṅkhyā yānekavartinī 
sāpi saṅkhyātvasāmānye sati kasmānna tādṛśī 
nanu naikatvaṃ saṅkyā
svarūpānatirekāt 
ataḥ sādhanavikalamudāharaṇam 
maivam  saṅkhyaiva sā
dravyāntare 'pyanuvṛtteḥ 
yadi ghaṭādeḥ svarūpamevaikatvam
tato ghaṭa ekaḥ
paṭa eka iti sarvadravyasādhāraṇyamekatvasya na syāt 
nahi ghaṭasvarūpasya paṭasvarūpeṇa saṃbhavati sāmānādhikaraṇyaṃ ghaṭaḥ paṭa iti 
asti tu tadekatvasya 
nanu nimittanāśasyāpi kāryanāśe hetutvaṃ kvacideṣṭavyam 
anyathāpekṣābuddhināśādditvādernāśasyānupapatteḥ 
tathā prakṛte 'pi bhaviṣyatīti śaṅkate na ce ti 
pariharati asiddhatvene ti 
apekṣābuddhināśena dvitvādināśasyāsiddhatvena na nimittanāśena kāryanāśe dvitvādernāśasya nidarśanatvaṃ saṃbhavatītyarthaḥ 
eke ti 
yāvadāśrayabhāvitvādekatvasyeva dvitvādeḥ saṅkhyātvānnāpekṣābuddhināśānnāśa ityarthaḥ 
asiddhatvametenopapāditaṃ bhavati 
phalito 'tra prayogaḥdvitvādiryāvadāśrayasatī saṅkhyātvādekatvavaditi  
dṛṣṭānte hetvāsiddhiṃ śaṅkate nanu naikatvam iti 
pariharati maivam iti 
yadī ti 
tattadvyaktisvarūpasyaivaikapratītivyavahāraniyāmakatve ghaṭa ekaḥ
paṭa eka ityādyanugatapratītivyavahārānupapattiḥ 
tattadvyaktitvasyānanugatatvāt 
ekatvasaṅkhyāyāstathātve tu ekatvenānugamādanugatapratītyādyupapattiriti bhāvaḥ 
tārkikaprakriyayedam 
kiñcasaṃṅkhyaikatā viruddhatvāt dvisaṅkhyevānyasaṅkhayā 
ekaṃ dvāviti na hyasti sāmānādhikaraṇyadhīḥ   
yattu anekadravyavṛttitve sati guṇatvāt saṃyogavadayāvaddravyabhāvinīdvitvādisaṅkhyeti
tannanātve 'naikāntikama 
na hi satorapi ghaṭapaṭayostannānātvaṃ naśyati 
na ca tat dvitvasaṅkhyaiva 
trayāṇāṃ tadabhāvaprasaṅgāt 
na ca tadekatvābhāvamātram 
tucchasyāpi nānātvāpatteḥ 
dṛṣṭānte hetvasiddhiṃ śaṅkate ' nanu naikatva 'm iti 
pariharati ' maiva 'miti 
' yadī ' ti 
tattadvyaktisvarūpasyaivaikapratītivyavahāraniyāmakatve ghaṭa ekaḥ
paṭa eka ityādyanugatapratītivyavahārānupapattiḥ 
tattadvyaktitvasyānanugatatvāt 
ekatvasaṅkhyāyāstathātve tu ekatvenānugamādanugatapratītyādyupapattiriti bhāvaḥ 
tārkikaprakriyayedam 
svarūpatve bādhakamuktvaikatvasya saṅkhyātve sādhakamapyāha ' saṅkhyakate ' ti 
atra prayogaḥekatvaṃ saṅkhyā saṅkhyāntaraviruddhatvāt dvitvādivaditi 
hetuṃ pakṣe ghaṭayati ' eka 'm iti 
 atredaṃ bodhyamuddeśyatāvacchedakāvacchinnaparyāpterdvitvādisaṃbandhatayā bhānāt ekatvāvacchinnaparyāpteśca dvitvādisaṃbandhatvābhāvena na  
ekaṃ dvāviti prayogaḥ  
ekaṃ dvitvavaditi tu syānnāma
atra dvitvasamavāyasyaiva svarūpasaṃbandhena bhānāt
tasya caikasminnapyabādhāt 
saṅkhyāntaraviruddhatvaṃ ca saṅkhyāntaraparyāptyavacchedakāvacchinnaparyāptikavṛttikatvābhāvalakṣaṇamiti 
dvitvāderyāvadāśrayabhāvitvānumāne dṛṣṭānte sādhanavaikalyaṃ parahṛtametāvatā   
āpekṣikatvāt dvitvādeḥ pratiyegyavavagrahāt 
bubhutsoparamāccāpi satyā evānavagrahaḥ   
ataścaitanyasyaivendriyadvārār'thasannikarṣa eva tadbhāvānuvidhānopapattiḥ 
anyacca arthasya prakāśakaṃ hi jñānaṃ bhavatām 
sarvaṃ ca prakāśakaṃ prakāśyavastusannikṛṣṭameva prakāśakaṃ dṛṣṭaṃ dīpaprabhādi 
atastadapi tatheti yuktamāśrayitum 
vyomavadamūrtasya na kriyāvattvamiti cet
keyaṃ mūrtirnāma 
yadvirahiṇaḥ kriyāyogaḥ 
yadi paribhāṣikī dravyatve sati kvācitkateti 
iṣyata eva sā caitanye 
na hi tatsarvagataṃ dravyam
tathāsati yugapat sarvārthasiddhiprasaṅgāt 
kvācitkatve tu tadvi yadaikadaikendriyeṇa saṃprayuktaṃ tadarthābhimukham
na tadendriyāntaramadhitiṣṭhati 
ata eva hi yugapajjñānānutpattiḥ 
niratiśayavegaṃ ca tat
yugapadivātiśīghramanekendriyādhiṣṭhānadarśanāt 
ato yathoditamamūrtatvamasiddham 
sparśavattā mūrtiḥ
tadvitarahānniṣkriyatvamiti cet 
śabdenānaikāntaḥ 
sa khalu śaṅkhamukhāderdavīyaso 'pi deśāt nodanaviśeṣeṇa loṣṭādiriva yāvadvegaṃ pratiṣṭhate sparśavihīno 'pi 
sparśarahitasyāpi manaindriyasya kriyāvattvaṃ padārthavākyārthavidāmubhayeṣāmapi saṃmatameva 
kathamatītānāgatayorasatoścaitanyena saṃprayoga iti cet
kathaṃ vā viṣayabhāvaḥ
prakāśamānatvam
saṅkhyādiyogo vā tayoḥ 
yastatra nirvāhaḥ
sa evātrāstu 
api cātītatayānāgatatayā ca tāvapyadyāpi vidyete iti tena rūpeṇa bodhasannikarṣe kānupapattiḥ 
kiñca yathā davīyasi deśe satā dhruvaśiṃśumārādinā dṛk tu sannikṛṣyate
tathā davīyasi kāle satā kalpādyantavartinā svayaṃbhuvādineti nālokaṃ kiñcit  kiñca
satpratipakṣamāśaṅkate ' yattvaneke ' ti 
pariharati ' tadi ' ti 
nānātvaṃbahutvam 
tasya ca vyāsajyavṛttitvāddvitvādivadguṇatvameva 
na tu bhedarūpatvam 
bhedasyāvyāsajyavṛttitvāditi bhāvaḥ 
nanu yāvadāśrayaṃ sattve āśrayopalambhakāle niyamata ekatvasyeva dvitvāderupalambhaḥ prasajyate iti cettatrāha ' āpekṣikatvā ' diti 
saṃbandhyantaragrahasāpekṣagrahasya dvitvādeḥ pratiyoginaḥ saṃbandhyantarasyāgrahaṇāt
grahaṇe vā dvitvādibubhutsāyā apekṣābuddheśca tadvodhe sahakāriṇyā viraheṇa na sadā graha iti bhāvaḥ 
evaṃ ca nimittanāśanāśyatvasya na nidarśanībhavitumalaṃ dvitvādatyuktaṃ bhavati 
vastuto 'pekṣābuddhiviśeṣātiriktaṃ dvitvādikamevāprāmāṇikamiti tannāśādhīnatannāśasya na tarāṃ prasaktiriti bodhyam   
nātītānāgate buddherdūre bhavitumarhataḥ 
buddhyā prakāśamānatvādbuddhiboddhṛsvarūpavat   
evaṃ ca caitanyasya
niratiśayavegitayāntarāladeśakālāgrahaṇābhimāno 'lātacakragatakramavaddeśabhedasaṃyogavibhāgāgrahaṇābhimānavat 
api cendriyaliṅgasaṃskārāderyadarthapratiniyataṃ rūpam
tainaivopaśliṣya nissaraccaitanyamapi tadgocareṇaiva sannikṛṣṭate 
yathā gavādipadaśaktirekabuddhisiddhe 'pi sāmānyaviśeṣātmake vastuni sāmānyāṃśenaiva saṃbadhyate
yathā vā vidhiḥ prāptāṃśaparihāreṇāprāptāṃśameva bhāvanāyāḥ spṛśati 
ata indriyādidvāreṇa caitanyaṃ tadarthābhimukhaṃ nirgacchatīti nyāyyam 
yathā'ha bhagavān  tadasya harati prajñāṃ vāyurnāvamivāmbhasi  iti 
manuśca  indriyāṇāṃ hi sarveṣāṃ yadyekaṃ kṣaratīndriyam 
tenāsya kṣarati prajñā dṛteḥ pādādivodakam   iti 
yattu guṇaścaitanyaṃ guṇinamapahāya kathamanyato yātīti 
tadayuktam
prahāṇānabhyupagamāt 
aprahāyaivātmānamitastataścetanā indriyādidvārānniścarati 
vicchinnāyāśca tasyāḥ sandhānāsaṃbhavaḥ śāsra evoktaḥ 
dṛśyante ca guṇā api śabdagandhasūryālokaratnaprabhādayo gatimanto dharmyativartinaśca 
atisūkṣmo dūragamanadharmā bhautiko hi śabdaḥ 
nanu nabha iva vibhuḥ śabdo vyañjakadhvanivaśena prādeśika iva gatvara iva copalabhyate 
tathāhiśabdaḥ sarvavyāpī ekadravyavartitve satyākāśaguṇatvāt tatparimāṇavat 
maivam atadguṇatvāt 
vāyavīyaḥ śabdaḥ
tena niyatasahotpattikatvāt
tadīyasparśavat 
yaśca yena dravyeṇa niyatasahotpattirguṇaḥ sa tadguṇa eva
yathā tathāvidhā rūpādayaḥ 
niyatasahotpattiśca vāyunā śabdaḥ 
ubhayorapi bherīdaṇḍavaṃśadalanādisaṃyogavibhāgajatvaniyamāt 
utpadyate ca śabdaḥ indriyagrāhyatve sati guṇatvāt gandhādivat 
kṛtakaśca kriyottaramevopalabhyatvāt saṃyogādivat 
na cābhivyañjakatvaṃ prayatnādeḥ kalpyam gauravāt 
tatpratītikāraṇatvakalpanādapi tatkāraṇatvakalpanaiva hi laghvī 
abhivyañjakāśca ekadeśāvasthitānekendriyagrāhyān yugapadabhivyañjanti
yathā pradīpo rūpasaṅkhyāparimāṇāni karakādīṃścaikapradeśavartinaḥ 
na caivaṃ tālvādisaṃyogavibhāgajanitapavana iti nāsau vyañjakaḥ 
jñānasyārthasannikarṣānupagame bādhakamuktvār'thasannikarṣe sādhakaṃ cāha ' anyacce ' ti 
jñānasya vahiḥprasaraṇe 'mūrtatvavirodhamāśaṅkate ' vyomava ' diti 
mūrtatvavikalpenaināṃ śaṅkāṃ
nirasyati ' keyam ' ityādinā 
' na hi ta ' diti 
bandhadaśāyāṃ jñānasyāvibhutvameveti bhāvaḥ 
' na tade ' ti 
ekendriyādhiṣṭhānakāle indriyāntarasaṃpṛktaṃ sattanna pravartayati tadarthasannikarṣāyetyarthaḥ 
evaṃ cāvibhudravyatvalakṣaṇamūrtatvasya jñāne satvādamūrtatvamasiddhamiti bhāvaḥ 
sparśavattvaṃ mūrtatvamiti pakṣe doṣamāha ' śabdene ' ti 
yasyāsparśatvaṃ tasyākriyatvamiti niyamo 'siddhaḥ 
śabdasyāmūrtasyāpi kriyāvattvāt 
tathā cāsparśasyāpi jñānasya prasaraṇādau nānupapattiriti bhāvaḥ 
anaikāntyapradarśanaṃ śabde tasya dravyatvamatena 
tasya dravyatve vimatyāmapi saṃpratipannasthalāntare taddarśayat ' sparśe ' ti 
yadvā nanu śabdasyāśrayadvāraiva gatirvācyā 
śabdāśrayaśca vāyuḥ sparśavāniti na niruktaniyame kṣatiriti cettatrāha ' sparśe ' ti 
padārthavidaḥ kāṇādāḥ
vākyārthavido jaiminīyāḥ 
ubhayeṣāmapi sammataṃ manaso niḥsparśasyāpi kriyāvattvamityarthaḥ 
 arthasannakarṣeṇa jñānasyārthaprakāśakatve 'tītenānāgatena vār'thena sannikarṣāyogājjñānana tattadarthaprakāśavyavahārau na ghaṭete iti śaṅkate  
' kathamatīte ' ti  
pratibandīmāha ' kathaṃ ve ' ti 
atītānāgatayorvartamānajñānaviṣayatvaṃ vaiśeṣikamate
vartamānajñānādhīnaprakāśākhyadharmasamavāyitvaṃ bhāṭṭamate
matadvaye 'pi dvitvādisaṅkhyā ca vartamānāpekṣābuddhijanyātayoḥ kathaṃ ghaṭata ityarthaḥ 
uttarataulyaṃ sphorayati ' yastatre ' ti 
jñānaviṣayatve jñānādhīnadharmabhāktve vā jñānādhīne vartamānatvamarthasya nāpekṣitamityakāmenāpi svīkāryam 
asmābhirapi jñānasannikarṣastathaivopapādyata iti bhāvaḥ 
vastutaḥ siddhānte dhvaṃsaprāgabhāgabhāvalakṣaṇāvasthāntareṇa tayorapi jñānakāle sattvājjñānasannikarṣa upapadyata evetyāha ' api ce ' ti 
kānupapattirityatra kvacit kā nāmānupapattiriti pāṭhaḥ 
nanvevamapi tattatkālasya jñānena grahaṇaṃ na syādadyatanena
tasyedānīmabhāvādityatrāha ' kiñce ' ti 
jñānāsyātivegitayā tattatkālasannikarṣeṇa tattadgrahaṇamupapannamityarthaḥ 
vyavahitakālasannikarṣe jñānasya nidarśanaṃ vyavahitadeśasannikarṣo 'tivegino nāyanatejasaḥ 
dūratve 'pi buddhyā sannikarṣo ghaṭata ityuktam 
idānīṃ buddhyapekṣayādūratvameva netyāha ' nātīte ' ti 
buddhyadūratvameva buddhisannikarṣo bodhyabodhaboddhṛsādhāraṇa iti tu siddhāntaḥ   
nityatvavādinaḥ śabdā nirbhāgavyomavartinaḥ 
śrāvaṇāścetyabhivyaktiniyame nāsti kāraṇam   
deśaikye grāhakaikye ca vyañjakaikyaṃ hi darśitam 
tadabhāvātprayatnotthamārutaḥ kāraṇaṃ dhvaneḥ   
ata eva ca nānātvaṃ pratyuccāraṇamiṣyatām 
kṛtasya kāraṇāyogāddhetupauṣkalyabhedataḥ   
kiñcodāttānudattatvadīrghatvahrasvatādayaḥ 
gādisthā yugapadbhānto na bhindyuḥ svāśrayān katham   
sthānaikyāpātasādṛśyāt pratyabhijñāpi naikyataḥ 
pradīpapratyabhijñeva jñāpitā bhedahetavaḥ   
nanvevaṃ caitanyasaṃyogaḥ
saṃyogajo vā kaścitprakāśaḥ prāptaḥ 
ubhayamapi tanna caitanye saṃbhavati
bhedāpekṣatvāt saṃbandhasya 
ātmano 'pi na caitanyena saṃyogaḥ
taddharmitvāt 
na hi dharmadharmiṇoḥ saṃbandhaḥ saṃyogaḥ 
samavāyo hi saḥ 
ayutasiddhasaṃbandhatvāt 
saṃyogastu pṛthaksiddhayordravyayoḥ kriyānimittā prāptiḥ
akārya kāraṇayorvā tayornirantarasthitiḥ 
caitanyasaṃyogasamavāyayoranyatarasya
saṃbandhamātrasya vā prakāśatve jñātṛjñānajñeyaśarīrendriyeṣvavyāptyativyāptī yathāyogamādarśayitavye 
tattvāntaraprakāśābhyupagamastvanupalabdhibādhito na dūṣaṇāntaraṃ prayojayati 
ato yadvyavahārodayānuguṇaṃ jñānam
tat prakāśata ityevābhyupagamo yuktaḥ 
tritayavyavahārānuguṇyaṃ saṃvidastu svabhāva ityaparyanuyojyaṃ nimittavairūpyam 
na hi svabhāvāḥ paryanuyogamarhanti 
evaṃ cetsaṃyogasamavāyavirahiṇo 'pi padārthasya nimittabhedānusāreṇa vyavahārahetuḥ saṃviditi yuktamāśrayitum 
ucyate  uktamatra
na nimittakāraṇamanurudhya kāryaṃ svakāryamārabhata iti 
vyavahārānuguṇasaṃvedanatve 'pi prakāśapadārthe pravṛttinimittabhedo duṣparihara eva 
bahuvrīhisamāsāśrayaṇe saṃvidantarābhāvena tasyāṃ tadabhāvaprasaṅgāt 
karmadhārayāśrayaṇe jñātṛjñeyayorasaṃvedanatvenāprakāśaprasaṅgaḥ 
vyavahārodayānuguṇyaṃ ca vyavahārato 'vagantavyam 
tataḥ prāgeva ca bhavati viditatvapratītirvyāhāraśca
yadyevam kastarhi prakāsatepadārthaḥ  
na hi niravadyamekarūpaṃ jñātṛjñeyajñānānugataṃ tamupalabhāmahe 
ucyate 
nūnaṃ bhavānaśrutapūrvī prathamādhikaraṇasya nyāyatattve 
abhihitaṃ hi tatredamanubhave smṛtimupapādayadbhiḥ
'anubhavādūratvaṃ smṛtinimitta'm iti 
etaduktaṃ bhavatisaṃvidadūratvaṃ prakāśa iti 
āhakimidamadūra iti 
dūrādanyastadviruddhastadabhāvo vā 
tathā viśeṣaṇamupalakṣaṇaṃ vā adūra iti 
viśeṣaṇatve pakṣatraye 'pi saṃvedanadūratvānusandhānapūrvikayā prakāśata iti pratītyā bhavitavyam 
na ca tathāsti 
upālakṣaṇatve svarūpāntaraṃ vācyam 
na ca davagamyata ityuktam 
ucyate  alamasthāne saṃbhrameṇa 
 nanvevamapi vyavahitadeśakālasannikarṣasya madhyavartideśakālasannikarṣanāntarīyakatayā madhyavartināmapi grahaṇaṃ syāditi prasaṅgamiṣṭatvena  
pariharati ' evaṃ ce ' ti  
 nanvevamapi cakṣuṣā prasṛtasya jñānasya rasādibhirapi sati sannikarṣe tena rūpasyaiva prakāśanaṃ na tu rasāderiti vyavasthā kathamityatrāha  
' api ce ' ti  
yadarthapratiniyataṃ rūpamyadartha eva vyavasthitaṃ bodhajananasāmarthyam 
tenatadarthapratiniyatarūpeṇendriyādinā 
tadgocareṇaivatattādindriyādiyogyārthenaiva 
evaṃ ca cākṣuṣajñānasya na rasādinā sannikarṣa iti bhāvaḥ 
yogyāṃśenaiva saṃbandhe laukikaṃ vaidikaṃ ca nidarśanaṃ ' yathe ' ti ' yathā ve ' ti ca 
gavādipadaśaktestadvyaktilakṣaṇaviśeṣeṇa sambandhe tattatpadādvyaktyantarabodho na syāt 
sāmānyāṃśena saṃbandhe tu syāditi gavādipadasaṃbandhayogyatvaṃ sāmānyasyaiva matam 
vidheśca prāptārthe 'nvayasya nirarthakatvādaprāptenaivānvayayogyatā matā 
tena tena ca tattadanvaya iṣyate yathā
evaṃ tattadaindriyikādijñānasya tattadindriyādyarthenaiva saṃbandho mantavyaḥ 
anyathāndhabadhirādivilopaprasaṅgāt
avyavasthāprasaṅgācceti bhāvaḥ 
bhāvanāyāḥ sādhyasādhanetikartavyatānvayitve 'pi bhāvanānyayinyaprāpte sādhanāṃśa eva vidhitātparyamiti mīmāṃsakāḥ 
tadarthābhimukhamevaindriyayogyārthaprakāśanaikatatparam 
saṃbandhamātraṃ na sannikarṣaḥ 
kintu saṃbandhaviseṣaḥ 
sa ca tattadindriyayogyārthenaiva tattadaindriyikajñanasyeti na cākṣuṣādinā
rasādeḥ prakāśa iti hārdam 
cākṣuṣādijñānasya rasādina saṃbandha eva nāstīti tu kaścana pakṣaḥ 
prāguktapakṣa eva tu yuktaḥ 
indriyārthabhimukhatayā jñānasya prasaraṇe śrīmadgītāvākyaṃ pramāṇayati ' tadasye ' ti 
 indriyāṇāṃ hi caratāṃ
yanmano 'nuvidhīyate  iti pūrvārdham 
 ātmagrahaṇapravṛttaṃ jñānamindriyārthapravaṇaṃ mana indriyadvārā viṣayābhimukhaṃ nayatītyarthaḥ indriyadvārājñānasya prasaraṇe manorvākyam  
' indriyāṇā 'm iti  
kṣaratibāhyaviṣayamabhisarati 
tenendriyadvāreṇa caitanyamipi nissarati carmabhastrikācchidradvāreva jalamityarthaḥ 
'aprahāyaive' ti 
saṅkocavikāśaśālino jñānasyātmadharmasyāparityajyaivātmasaṃbandhaṃ vikāsāvasthayā bāhyārthasaṃbandho ghaṭata iti yāvat 
guṇasyāpyāśrayādanyatra gamane nidarśanamāha ' dṛśyanta ' iti 
dharmyativartitvandharmideśādhikadeśasaṃbandhitvam 
guṇatvaṃ cāyutasiddhaprakāratvalakṣaṇaṃ dravyādravyasādhāraṇamatra vācyam
śabdagandhayoradravyayorālokaprabhayośca dravyayorguṇatvenopādānāt 
guṇasya gatimattvādi tu āśrayāṃśadvārā 
na caivaṃ dharmyativartitvamasiddhamiti vācyam 
prasiddhāśrayaśaṅkhapuṣpādyativartitve tātparyāt 
' dūrādgandho vātī ' tiśrutirgandhasya gatimāha 
śabdasya gatimattvaṃ 'śaṅkhanādo 'ya' mityādyupalabdherdūre 'pi 
nanvākāśaguṇatvācchabdasyāśrayadvārāpi gatirnopapadyata ityatrāha ' atisūkṣma ' iti 
bhautikaḥbhūtajanitaḥ 
bherīdaṇḍābhighātādinodbhūte vāyau śabdo jāyate 
āśrayavāyyaṃśaviśaraṇavaśācca nānādikṣu tasyāpi sambandho ghaṭata iti bhāvaḥ 
atisūkṣmatvāddūragantṛtvaṃ vāyoḥ 
āśrayadharmaścāśrayayiṇyupacarita iti bodhyam 
nanvākāśaguṇasya śabdasya vibhutvādeva na gamanāpekṣā 
yatkṛte vāyavīyatvaṃ kalpyeta 
vyañjakayogideśa evopalambhaniyamācca na vibhutve 'pi sarvatropalambhaprasaṅga iti śaṅkate ' nanu nabha ' iti 
śabdasya vibhutvaṃ sādhayati ' śabda ' iti 
ghaṭākāśasaṃyogādau vyabhicāravāraṇāya hetau viśeṣaṇadalam 
ghaṭādyekatvādau tadvāraṇāya viśeṣyam 
etaddūṣayati ' maiva 'm iti 
svarūpāsiddhimāha ' atadguṇatvā ' diti 
ākāśaguṇatvābhāvādityarthaḥ 
nanvākāśaguṇatvaṃ śabdasya śāstrasiddhaṃ kathaṃ pratikṣipyata iti cet  ucyate 
āgamānusāre ākāśasyaiva na vibhutvamiti na tarāṃ tadguṇasya vibhutvam 
yuktyā tu kevalayā vāyavīyatvameva setsyati śabdasyeti hārdam 
yuktimevāha ' vāyavīya ' iti 
vibhutvaṃ pratikṣipya nityatvamapi śabdasya pratikṣipati mīmāṃsakābhimatam ' utpadyate ce ' ti 
anena vāyavīyatvānumāne śabdasya hetuviśeṣyāṃśāsiddhirapi parihṛtā 
nanu taduttarakālopalabhyatvaṃ tadvyaṅgyatvādapi ghaṭetetyaprayojakatvaṃ hetoriti śaṅkāṃ
pratikṣipati ' na ce ' ti 
gauravāttaddhetutvakalpanātastadabhivyaktihetutvakalpanāyāṃ gauravāt 
vipakṣe gauravaprasaṅgaḥ svapakṣasyānugrāhakastarka iti hṛdayam 
abhivyaktipakṣe 'nupapattimapyāha ' abhivyañjakāśce ' ti 
uccāraṇasya varṇābhivyañjakatve yugapadeva nānāvarṇābhivyaktiprasaṅgaḥ 
abhivyañjakasyaikadeśasthaikendriya grāhyasarvābhivyañjanasvābhāvyāditi bhāvaḥ 
varṇābhivyañjakapavane vaijātyaparikalpane tvatigauravamvyaktihetutvakalpanam
vyaktivyavasthityai vyañjakai vaijātyakalpanaṃ cetyapi bodhyam 
vyañjakatve doṣamevopapādayati sārdhaślokena ' nityatve ' ti 
nityatvavādina iti ṣaṣṭhyantam 
mate iti śeṣaḥ 
ekāśrayakatvamekandriyagrāhyatvaṃ ca viśeṣaṇadvayeva sūcitam 
tathā caikoccāreṇe sarvavyañjanaprasaṅgo vyañjakatvapakṣe iti nigamayati ' deśaikye ' iti 
' tadabhāvā ' diti 
 ekavyañjakavyaṅgyatvābhāvāt dhvaneḥvarṇasyoccāraṇaprayatnotthitaḥ koṣṭhyamārutastālvādisthāne 'bhighātaṃ prāpta utpādaka eva tasya tasya varṇasyetyarthaḥ 
vyaṅgyatvāsaṃbhavādutpādyatvapakṣe prasaktaṃ pratyuccāraṇaṃ gakārāderbhinnatvamapi sammantavyamevetyāha ' ata eve ' ti 
viruddhadharmopalambhādapi bhedaṃ gādeḥ sādhayati ' kiñcodātte ' ti 
ādipadena tāratvamandatvādi grāhyam 
ekasyaiva kālabhedena viruddhānvayasambhavādyugapadbhānta ityuktam 
bhāntaḥbhāsamānāḥ 
vyañjakatvāsambhavādeva vyañjakadharmā vyaṅgyesamāropyanta ityapi durvacamityāśayaḥ 
nanu so 'yaṃ gakāra ityādipratyabhijñā kathaṃ pratyuccāraṇaṃ bhede 
tatrāha ' sthānaikye ' ti 
sādṛśyamūlatvādbhrāntirūpā seti bhāvaḥ           
bhavatvanubhavādūraṃ dūrādanyadvirodhi vā 
tadbhāvaśca prakāśatvaṃ stu
kimatra bahu jalpyate   
prakāśata iti pratibhāso 'pi buddhiviprakarṣapratyanīkabodhatatsaṃsṛṣṭa padārthasvarūpavimarśa eva
bāhyaprakāśavat 
tatrāpi hyāloke tadvyāptabhūbhāgādau ca prakaṭādiprakhyopākhye ālokādūratvanimitte 
yathā ca tatra tannimittā santamasanivṛttiḥ
evamihāpi jñānadūratvanimittā ajñānanivṛttiḥ 
ata eva cānubhūte anubhave cottarakālatulyatsmaraṇam 
evaṃ ca caitanyasaṃbandhaviśeṣaviṣayavikalpo 'pyalabdhāvakāśa iti niranuyojyānuyoga eva 
nairantaryapadaprayāyamatyantasāmīpyamātraṃ ca saṃyogaḥ 
sa eva paratantrāśritaḥ samavāyapadaparibhāṣābhūmirvaiśeṣikāṇāmiti nārthāntaratvamūrīkṛtya vikalpaḥ saṃbhavati 
yathā ca saṃyogāntarbhāvaḥ samavāyasya
tathā saṃbandhavimarśe darśayiṣyāmaḥ 
jñānādūratva prayukto vyavahārakṣamatālakṣaṇo vā paraḥ prakāśaḥ 
sa ca satyapi svanimittapauṣkalye pratibandhāt yogyatāvirahādvā vyāpitvasaṅgitvādyātmadharmāntareṣu dehendriyādau ca na sañjāyate
cakṣussannikṛṣṭa iva kālindīpayasi rūparasādayaḥ 
evaṃ nityatvavibhutvapratikṣepeṇa vāyavīyaguṇatvaṃ vyavasthāpitaṃ yuktyā śabdasya visṛtvaratvaṃ ca 
ātmaguṇasya caitanyasyānyatra saṃbandhamātre dṛṣṭāntaḥ śabdo gandaśca 
āśrayamantarānyatra gamane dṛṣṭāntaḥ sūryāloko maṇiprabhā ca 
dravyarūpvādanyatra gamanaṃ saṃbhavati 
āśrayasaṃbandhāvicchedāttaddharmatvaṃ ca susthitamiti praghaṭṭakārthaḥ 
evamarthasaṃbandhaścaitanyasyoktaḥ 
prakāśatevyavahāraśca caitanyasaṃbandhaprayukta ityabhipretam 
atra prābhākaraḥ śaṅkate ' nanveva 'm iti 
caitanyasaṃyogasya prakāśamānatāvyavahāraniyāmakatve caitanye tadāśraye tadāśraye ca tadvyavahārānupapattiḥ 
caitanyasamavāyasya tathātve ca caitanyatadviṣayayostadvyavahārānupapattiḥ 
caitanyasaṃbandhamātrasya tathātve cendriyāderapi prakāśaprasaṅgaḥ 
 ato nimittaviseṣādeva tattajjñānasya tattadarthavyavahārahetutvaṃ svabhāvataśca svasvāśrayavyavahārahetutvameṣṭavyamityanarthakamartacaitanyasaṃbandhakalpanamiti  
samuditāśayaḥ  
vibhudvayasya saṃyogo 'stīti pakṣe kriyāyā abhāvāttatra saṃyogaṃ prakārāntareṇa nirvakti ' akārye ' ti 
avayavāvayavibhinnayordravyayorantarālāvyavahitasthitiḥ saṃyoga ityarthaḥ 
sa cāvibhau kriyayā 
vibhvostu svata eveti bhāvaḥ 
arthasaṃbandhasya nirāsādeva tajjanyadharmāntaraprakāśapakṣo nirastaḥ 
dharmāntaraprakāśe 'nupalabdhibādhamapyāha ' tattvāntare ' ti 
' aparyanuyojya 'm iti 
svayameva svasya vyavahārahetuḥ
svāśrayasya svasamavāyāt
viṣayasya tu svanimittānusāratā iti prayojakavaiṣamyaṃ na dūṣaṇāvahamityarthaḥ 
gurumate 'pyukte doṣamāha vimarśakaḥ ' ucyate ' iti 
svanimittakāraṇavatyeva deśe svakāryajanakatvamadṛṣṭamanyatreti indriyasannikarṣavatyevārthejñānena vyavahāro niṣpādyata iti na
samyagiti bhāvaḥ 
dūṣaṇāntara mapyāha ' vyavahāre ' ti 
jñātṛjñeyayoḥsvavyavahārānuguṇajñānakatvalakṣaṇaḥ prakāśaḥ 
jñānasya tu svavyavahārānuguṇajñānatvalakṣaṇaḥ sa iti triṣvanugataḥ prakāśapadārtho nāstyanugatavyavahāraniyāmaka ityarthaḥ 
nanu jñānādhīnaṃ vyavahārānuguṇyamevāstu prakāśaḥ 
sa cānugata ityatrāha ' vyavahārodaye ' ti 
vyavahārayogyatārūpaprakāśasya vyavahārata evānumeyatayā vyavahārātpūrvameva jāyamānau viditatvapratītivyavahārāvanupapannāvityarthaḥ 
evaṃ vimarśakena prakāśapadārtha ākṣipte taṭasthaḥ śaṅkate ' yadyeva 'm iti 
' na hī ' ti 
jñānasaṃbandhamātrasyāprakāśamānārthasādhāraṇyāt samavāyādeścānanugatatvādanyūnānatiriktaḥ prakāśatepadārtho durnirūpa ityarthaḥ 
prakāśatepadārthaḥprakāśatepadaghaṭakaprakṛtipratyayārthaḥ 
siddhāntī samādhatte ' ucyate ' ityādinā 
prathamādhikaraṇasyeti śaiṣikaṣaṣṭhī 
anubhave smṛtim anubhavavisayiṇīṃ smṛtim 
' anubhavādūratva 'm iti 
viṣayasyevānubhavasyāpyanubhavādūratvamastyeveti smṛtarupapadyata iti yāvat 
nanvastu nāmaitat 
prakṛta kimāyātam 
tatrāha ' etadukta 'm iti 
saṃvidadūratvaṃ saṃvido 'pyastītyuktaprāyam 
tadrūpa eva prakāśapadārthastriṣvanugata ityuktaṃ bhavatītyarthaḥ
śaṅkate ' kimida 'm iti 
naño nānārthatvātprakṛteta kor'tha iti jijñāsayā śaṅkā 
naño yaṃ kañcanāpyarthamabhyupagamya śaṅkāntaraṃ ' tathe ' ti 
dūrabhedādeḥ prakāśapadārthatve dūrajñānāpūrvikayaiva tatpratītyā bhavitavyam 
na ca tathopalabhyate 
tasyopalakṣaṇateve tūpalakṣyākārāntaraṃ vācyam 
nacatadasti 
evaṃ pakṣadvaye 'pyanupapattipratītiḥ śaṅkabījam 
vikalpāsahatvātsaṃvidadūratvaṃ na prakāśaḥ syādityākṣepo vā ' ki ' mityādiḥ 
pariharati ' ucyate ' iti 
prathamavikalpaṃ prativakti ' bhavatvanubhave ' ti 
dvitīyakalpaṃ prativakti ' tadbhāvaśce ' ti 
anubhavadūrabhinnatvamanubhavadūravirodhitvaṃ vā prakāśatvamprakāśamānatvam
prakāśapadārtha iti yāvat 
atrānubhavapadaṃ jñānasāmānyārthakam 
atredaṃ hārdamśākhā candra ityādivadupalakṣyopalakṣaṇayoḥ sāmānādhikaraṇyanirdeśaḥ ' tadbhāvaśca
prakāśatva 'm iti 
tathā ca saṃvidadūratvopalakṣito dharmaḥ prakāśa iti   
ato yathoktanītyā'tmā svataścaitanyavigrahaḥ
jñābhānasvabhāva evānyatkaraṇaiḥ pratipadyate 
yattu sukhādinidarśanenātmaviśeṣaguṇatayā citerāgantukatvamupapāditam
tadapi guṇavṛttāparijñānena yataḥ
prakāśapadārthavicāro vṛttaḥ prāsaṅgikaḥ 
 viṣayavittivelāyāmevātmano vittyadhīnaḥ prakāśa iti vādasya nirāsārthaṃ prāg yatsamarthitaṃ jñānasvabhāvatvamātmano 'nyāpekṣaprakāśatvaṃ ca 
tannigamayati ata iti kārikayā 
yato jñeyajñānajñātṛsādhāraṇaḥ prakāśo nirvaktuṃ śakyate
ataḥ pakṣasapakṣānugataprakāśasiddhyā sajātīyetikārikoktayuktayā svādhīnasvaprakāśa ātmā siddhaḥ 
sa ca jñānasvabhāvaka eva 
natvāgantukamasya jñānam 
cakṣurādinā prasṛtācca dharmabhūtajñānādarthāntarasyāpi prakāśako bhavatyātmeti kārikārthaḥ 
hānasvabhāva iti prācīnamudritapāṭhastu na samīcīnaḥ 
svarūpopādhayo dharmā yāvadāśrayabhāvinaḥ 
naivaṃ sukhādi bodhastu svarūpopādhirātmanaḥ 
yathā ca bodhopādhirātmabhāvaḥ
tathopapāditam 
sukhaduḥkhe ca nātmadharmo
indriyasauṣṭhavanāśayoreva tadbhāvopapādanāt 
vyākariṣyate caitadantimapadārthasamarthanāvasara iti sādhanavikalatā ca nidarśanasya 
rāgadveṣādayo 'pi manovasthāviśeṣāḥ na sākṣādātmaguṇāḥ 
vijñāyate hi kāmaḥ saṅkalpo vicikitsā śraddhāśraddhā dhṛtiradhṛtirhnīrdhīrbhīrityetatsarvaṃ mana eveti 
gīyate ca 'icchā dveṣaḥ sukhaṃ duḥkha'miti 
'cetanādhṛti'riti kṣetralakṣaṇamaikapadyena 
cetanayā dhriyamāṇaḥ saṅghāto hi dehaḥ 
svavṛttyanuguṇacaitanyamātrādeva pravartamānaṃ kṣetramiti yāvat 
ata eva hyantaryāmibrāhnāṇe 'yasya pṛthivī śarīram' 'yasyāpaḥ śarīram' 'yasyātmā śarīra'mityādinirdeśaḥ 
'tāni sarvāṇi tadūpu'riti ca purāṇe 
kimidaṃ dhīriti 
utprekṣābhiprāyaṃ tat
na jñaptiviṣayam 
tasyāḥ svābhāvikatvasya tasyāmeva śrutau śrūyamāṇatvāt 
śrūyate hi na vijñāturvijñātorviparilopo vidyate iti
na hi draṣṭurddaṣṭerviparilopo vidyate avināśitvāditi ca 
jñāturavināśitvādeva jñānasyāvināśamupapādayantīyaṃ śrutirjñātuḥ svarūpaprayuktaṃ jñānamiti darśayati 
na ca dṛṣṭiviśeṣaṇatayā draṣṭurupādānamiti sāmpratam
puṃlliṅganirdeśavirodhāt
hetośca sādhyasamatvāpatteḥ 
draṣṭuḥ svarūpanirdeśaparatve 'pi
dṛṣṭipadasyāsamādheyamahetutvam
svapakṣahāniśca 
ātmanastu nityatvamapracālyamanekanyāyāgamasiddhaṃ yuktaṃ hetutayā vyapadeṣṭum 
na hi sati padārthe tatsvarūpopādhayo na bhavitumarhanti
sati kanaka iva paiṅgalyam
prabheva ca pradīpe 
 tenāyamarthaḥātmasvabhāvabhūtāyāściterbāhyābhyantaraviṣayaviśeṣasaṃbandhaprakāraprāptadṛṣṭighrātirasayativaktiśrutimatispṛṣṭivijñātivyapadeśabhedāyāḥ 
svātmāvabhāsinyāḥ saṃsārāpavargāvasthayorna jātucidviparilopo vidyata iti 
'sa yathā saindhavaghano 'nantaro 'bāhyaḥ kṛtsno rasaghana eva
evaṃ vā are ayamātmā anantaro 'bāhyaḥ kṛtsnaḥ prajñānaghanaḥ' tathā
'svena bhāsā svena jyotiṣā' 'ātmajyotiḥ samrāḍiti hovāca' iti 
tathāpavargadaśāyāmevacchandogāḥ ' na paśyo mṛtyuṃ paśyati na rogaṃ nota duḥkhatām 
sarvaṃ ha paśyaḥ paśyati' 'nopajanaṃ smaran' iti
'sa vā eṣa etena daivena cakṣuṣā manasaitān kāmān paśyan ramate' iti ca 
anyāśca 'jānātyevāyaṃ puruṣaḥ
jñātavyaṃ tu na veda' ityādyāḥ sakalakaraṇoparamadaśāyāmapyātmanaḥ prabodhamabhidadhānāḥ śrutayo bodhasvabhāvatāmasya draḍhayanti 
'nirvāṇamaya evāyamātmā jñānamayo 'mala' ityādi ca purāṇe 
'jyotiṣāmapi tajjyoti'rityādi itihāse 
bhagavān śaunakaśca
yathā na kriyate jyotsnā malaprakṣālanānmaṇoḥ 
doṣaprahāṇānna jñānamātmanaḥ kriyate tathā 
yathodapānakaraṇāt kriyate na jalāmbaram 
sadeva nīyate vyaktimasataḥ sambhavaḥ kutaḥ 
tathā heyaguṇadhvaṃsādavabodhādayo guṇāḥ 
prakāśyante na janyante nityā evātmano hi te iti 
ata eva hi sūtrakāraśca 'jño 'ta eva' iti 
 iti dharmabhūtajñānanityatvasya śrutyādibhiḥ pratiṣṭhāpanam
tadevamātmasvabhāvabhūtasya caitanyasya caitanyasya viṣayasaṃśleṣaviśeṣeṣu niścayasaṃśayādivyavahārabhedaḥ
tattadviśeṣabhāji caitanye vā 
caitanyasya viṣayeṇa dṛḍhasaṃyogo hi niścayaḥ
tasyaiva bahubhiryugapadadṛḍhasaṃyogaḥ saṃśayaḥ
jñānavāsanānusāreṇa saṃśleṣaḥ smaraṇamityādiḥ 
uktaṃ ca 'ātmadharmasya caitanyasya viṣayeṇa saṃyogo jñānamityucyate' iti 
nacaivaṃ saṃyogasyobhayāśritatvena viṣayasyāpi jñātṛtvaprasaṅgaḥ 
viṣayeṇa saṃyogābhāvāt 
caitanyena hi tasya saṃyogaḥ
bāhyaprakāśavat 
yathā khalu ālokasaṃbandhe 'pi prakāśe sūryādereva prakāśakatvaṃ na ghaṭādeḥ 
atha sūryāditantratvādālokasya sa eva taddharmā tatsaṃbandhenārthāntarasya prakāśa ka
ityucyate ihāpi tarhi caitanyasyātmadharmatvāttenārthāntaraṃ spṛśan sa eva jānātītyupapadyate 
tatsiddhaṃ caitanyasvabhāva evāyamātmā ātmānaṃ vidannevāste
anyattu nimittabhedānusāreṇa jānāti na jānāti ceti 
iti dharmabhūtajñānasya saṃśayādyavāntarabhedopapādanam
tadevaṃ caitanyasvabhāvaḥ parisphurannapyayamātmā gambhīrajalāśayacaramīnavat jalasaṃsṛṣṭakṣīravacca
na vivicya sphuṭaṃ cakāstīti tadupapādananyāyānugatāḥ pūrvānumānabhedāḥ vacanāni cādriyante 
tairapyaparituṣyanto yamaniyamādiyogā
 ṅgānuṣṭhānakṣapitāśuddhyāvaraṇamalāḥnirodhābhyāsapuṭapākanirdhūtarajastamaḥkalaṅkasattvodrekasamutthasvetarasakalaviṣayavailakṣaṇyāparokṣajñānāya  
prayatante  
bhāvanāprakarṣaparyante cāparokṣajñānamudayata iti sarvavādinirvivādamiti na tadupapādanāyādya prayatyate 
atha yadbodhasya svābhāvikatvapratipakṣatayā'gantukatvamuktam
tadanūdya pratikṣipati yattu sukhādīti 
tadapīti 
guṇavṛttaṃguṇasvabhāvaḥ 
sa ca kaḥ 
tatrāha svarūpopādhaya iti 
svarūpopādhitvaṃ svarūpanirūpakatvam 
tathābhūtānāṃ dharmāṇāṃ yāvadāśrayabhāvitvaṃ svabhāvaḥ 
anyeṣāṃ tvāgantukatvamiti guṇavṛttam 
astvevam tataḥ kim
tatrāha naivamiti 
vaiṣayikasya sukhāderāgantukatvaṃ syādeva 
bodhasya tvātmasvarūpanirūpakatvādātmanaśca nityatvasya sthāpayiṣyamāṇatvānnāgantukatvaṃ sādhayituṃ śakyata iti bāvaḥ 
yathā ceti  bodhopādhiriti bahuvrīhiḥ 
jñānābhinnasvarūpanirūpakadharmaka ātmapadārtha ityarthaḥ 
jñānavattvenaivopalabhyamānatvayuktayā bodhopādhitvamātmanaḥ samarthitam 
viṣayasaṃbandhakādācitkatvādviṣayoparaktajñānasya kādācitkatvapratītāvapi jñānasvarūpaṃ nityameveti bhāvaḥ 
yadyapi jñānasyātmasvabhāvatve nityatve ca śāstramagre pramāṇīkariṣyate 
athāpi yuktipradhānatvātprakaraṇasyāsya yuktireva puraskṛteti bodhyam 
anena jñānasyāgantukatvānumāne svūrūpanirūpakadharmabhinnatvamupādhirityuktaṃ bhavati 
atha tatra nidarśane hetvāsiddhimapyāha sukheti 
anukūlapratikūlajñānānyeva rāddhānte
sukhaduḥkharūpāṇi
teṣāṃ ca pakṣāntarbhāvānna nidarśanatā 
jñānaviśeṣātirikte ca sukhaduḥkhe karaṇapāṭavāpāṭavalakṣaṇe 
tayośca nātmaguṇatvamiti hetvāsiddhirdṛṣṭānta iti bhāvaḥ 
antimeti 
svataḥsukhītyetadaṃśasamarthanāvasara ityarthaḥ 
nanvevamapi rāgāderdṛṣṭāntatā syāt
ātmaviśeṣaguṇatvādāgantukatvāccetyatrāha rāgeti 
manovṛttibhedā rāgādayo nātmadharmāḥ 
kintvagnidharmasyauṣṇyādestatsaṃsṛṣṭasthālyāmiva manodharmāṇāmātmani kevalaṃ pratītiḥ 
tathā coktaṃ nirvāṇamaya evāyamātmā jñānamayo 'malaḥ 
duḥkhājñānamalā dharmāḥ prakṛteste na cātmanaḥ
 iti bhāvaḥ 
rāgāderantaḥkaraṇadharmatvaṃ śrutyāmapi pratīyata ityāha vijñāyata iti 
asminnarthe bhagavadvacanamapi saṃvādayati gīyate ceti 
kṣetrāśritatvādantaḥkaraṇasya taddharmā rāgadayaḥ kṣetradharmatvenoktāḥ 
nanvatra cetanādhṛtirityapi 
paṭhyate 
ato bodhasyāpi nātmadharmatvamityatrāha cetanādhṛtiriti 
cetaneti dhṛtiriti ca na padadvayam 
kintu cetanādhṛtiriti samastam 
cetanenacetanayā vā ādhṛtiryasyeti cetanādhāryaṃ niyamataḥ śarīramiti śarīralakṣmocyate 'treti bhāvaḥ 
tadāha svavṛttīti 
vṛttiḥ sattā
pravṛttirvā 
pravartamānamprakarṣeṇa vartamānaṃ labdhasthitikam
pravṛttimadvā 
ātmacaitanyasambandhādhīnasvasattāpravṛttisāmānyakaṃ śarīramiti phalitor'thaḥ 
idameva śarīralakṣma sādhu 
karacaraṇādimattvādilakṣaṇānāmavyāptyādidoṣāditi hṛdaye nidhāya pṛthivyādīnāṃ paramātmaśarīratvaparaśrautavacanānyupādatte ata eveti 
bhagavatsaṅkalpātmakajñānenaiva labdhasvarūpasthitipravṛttikatvātsarvasya taccharīratvaṃ śośruyate mukhyameveti bhāvaḥ 
kimiti  nanvantaḥkaraṇadharmeṣu dhīrapi paṭhyate 
tanna bodhasyātmasvabhāvatvamiti garbhitaṃ codyamatra 
pariharati utprekṣeti 
cittavṛttiviśeṣeṣu utprekṣā dhīrityucyata ityarthaḥ 
yadyapi kāmādikānāmapi matamātmadharmatvam 
paraṃ naite svābhāvikā ātmanaḥ
kintu karmādyupādhinibandhanāḥ 
kāmāditattadbuddhivṛttihetuvyāpāravattayā ca manasastattadabhedanirdeśa aupacārikaḥ śrutau kṛta iti siddhāntaḥ 
athāpyavasthāviśeṣaviśiṣṭasya jñānasyaiva rāgādirūpatayā jñānakādācitkatvānumāne
na rāgāderdṛṣṭantatā saṃbhavati 
naca viśiṣṭanidarśanena jñānamātrasyāgantukatvaṃ sādhyamiti vācyam 
avasthāviśiṣṭasyaivopalabhyamānatayāviśiṣṭejñānamātre āgantukatvasādhanāyogāt 
tasya śrutisiddhatve ca tannityatvamapi śrutisiddhameveti dharmigrāhakamānabādhaḥ 
asato 'vasthāyogena ca jñānanityatvameva yuktimaditi hārdam 
yathāśrutaṃ tvabhyupagamavādena 
jñānanityatve śrutimudāharati śrūyate hīti 
vijñātitvadṛṣṭitvādyavasthābhājo jñānasvarūpasya nityatvamatra vivakṣitam 
viparilopaḥvināśaḥ 
nanvatrāvināśitvamevoktam
nānādyanantatvaṃ jñānasyetyatrāha jñāturiti 
svarūpanirūpakatvena nityātmasvarūpaprayuktasya jñānasya purātanatvamapi phalatīti bhāvaḥ 
na ceti 
abhedena dṛṣṭiviśeṣaṇatvaṃ draṣṭṛpadasya na yuktaṃ
tathāsati draṣṭhyā iti strīliṅganirdeśena hi bhāvyamiti bhāvaḥ 
śabdavirodhamuktvārthavirodhamāha hetośceti 
sādhyasamatvamasiddhatvam 
sarvakālavartamānatālakṣaṇanityatvarūpasādhyasyevāvināśitvarūpahetorapyasiddhirityarthaḥ 
avināśitvasyaiva sādhyatayā tasyaiva hetutvāyoga iti vā 
arthāntaraparatvamāśaṅkya pariharati draṣṭuriti 
atra yojanāyāṃ dṛṣṭipadaṃ bhāvapradhānam 
jñānatvāyogavyavacchedo draṣṭuḥ sādhyaḥ 
atra cāprayojakatvena hetorahetutvamasādhakatvaṃ duṣpariharamiti bāvaḥ 
svapakṣeti 
ātmano jñānarūpatvopagama āgantukajñānavādino 'pasiddhāntaścetyarthaḥ 
advaityabhimate ca niruktaśrutyarthe dūṣaṇamatrābhimatam 
yathājñāturjñānasvarūpānatireke sādhye vyadhikaraṇāsiddhatvenātmanityatvasyāhetutvam 
jñāturahamartha syātmatvāvināśitvopagame cāpasiddhinta iti 
niruktaśruterabhimatamarthaṃ vaktuṃ viṣayaṃ viśodhayati vākyadvayena ātmanastviti
nahi satīti ca 
nityātmasvarūpanirūpakadharmatvaṃ jñānasya nityatve heturvākyadvayena samasūci 
atha śrutivākyārthamāha teneti 
draṣṭuriti vyadhikaraṇaviśeṣaṇaṃ dṛṣṭerjñānasya dharmabhūtasya 
ātmano nityatva mavināśitvādātmana ityuktam 
draṣṭuriti dharminirdeśāccātmasvarūpanirūpakadharmatvaṃ jñānasya siddham 
tathā ca phalitaṃ hetumāha ātmasvabhāvabhūtāyā iti 
nityātmasvabhāvatvaṃ hetuḥ 
etena vyadhikaraṇāsiddhiśaṅkā nirastā 
viṣayaviśeṣa saṃbandhaprakāraḥindriyādidvārakaprasṛtibhedādhīnacaitanyārthasaṃbandhav iśeṣalakṣaṇaḥ
tena prāpto dṛṣṭyādivyapadeśo yayeti samāsaḥ 
dṛṣṭiścākṣuṣamadhyakṣam 
ghrātirghrāṇajam 
rasayatiḥrāsanam 
vaktiḥśābdaṃ jñānam 
śrutiḥśrāvaṇamadhyakṣam 
matiranumānam 
spṛṣṭiḥspārśanamadhyakṣam
 vijñātirupāsanam
yogajaḥ sākṣātkāro vā 
svātmāvabhāsinyāḥsvaprakāśāyāḥ 
jñānasyātmasvabhāvatve nityatve cānyā api śrutīrudāharati sa yatheti 
anantara iti bāhyaḥ
abāhya iti āntaraśca pradeśaḥ sāmastyena
vivakṣitaḥ 
kātsnaryaṃ cātmanaḥ svarūpato dharmataśca 
tathāca jñānasvarūpatvaṃ jñānasvabhāvatvaṃ cātmanaḥ sadā labhyate 
ukter'the śrutyantaraṃ svena bhāsā svena jyotiṣeti 
svarūpato dharmataśca prakāśarūpatvamatrocyate 
ātmajyotirityapi niruktārthameva 
sūryādijyotirhijyotiṣmajjyotīrūpaṃ ca
tathā'tmāpi 
sūryādijyotiṣaḥ prakāśa iva
ātmano jyotīrūpaṃ jñānaṃ svābhāvikamiti cātra vivakṣitam 
muktau jñānānuvṛttau śrutimupakṣipati tathāpavargeti 
svābhāvikākārāvirbhāvalakṣaṇāyāṃ muktau jñānānuvṛttyā jñānasyātmasvabhāvānubandhitvaṃ prasidhyatīti bhāvaḥ 
svāpe 'pi jñānānuvṛttiparāṃ śrutimāha anyāśceti 
sato 'pi jñānasyārthasannikarṣābhāvātsvāpe nārthaprakāśa iti jānātyevetyāderarthaḥ 
nityatva ātmasvabhāvatve ca jñānasya smṛtīścodāharati nirvāṇeti 
purāṇeśrīmati vaiṣṇave 
jñānamaya iti 
mayaṭ prācurye 
evakāro 'trāpi saṃbadhyate 
jñānapracura evetyavadhāraṇena niruktārthalābhaḥ 
jyotiṣāmapīti mahābhārate śrībhagavadgītāyām 
jñānanityatvādau sphuṭaṃśrīviṣṇudharmavacanamupakṣipati bhagavānityādinā 
āhetyadhyāhāryam 
uktārthe sūtramapi pramāṇamityāha ata eva hīti 
ataḥśrutita eva ātmā jñaḥjñātaiveti sūtrārthaḥ 
jña evetyanena nityatvamātmasvabhāvatvaṃ ca jñānasya sūtrakṛdabhimatam 
ata eva jñānanityatve svāpe 'pi prakāśaḥ syādityāśaṅkya parihṛtaṃ puṃstvādivadityanena 
nanvevaṃ jñānasyātmadharmabhūtasya svābhāvikatve tasya saṃśayaniścayādibhedaḥ smṛtyanubhavabhedaśca katham
tatrāha tadevamiti 
yugapatjhaṭiti
nairantaryeṇeti yāvat 
jñānavāsanāanubhavādhīnasaṃskāro jñānasūkṣmāṃśaḥ 
caitanyārthasaṃśleṣaviśeṣaḥ
arthasaṃśleṣaviśeṣaviśiṣṭaṃ caitanyameva vā saṃśayaniścayādivyapadeśabhāgityuktam 
tatra prathamapakṣe śaṅkate na caivamiti 
saṃyogasya dviṣṭhatvena cityarthasaṃyogasya jñānatve viṣayasyāpi jñātṛtvaprasaṅga ityarthaḥ 
caitanyasya jñātṛtvaprasaṅge kathañcidiṣṭāpattisambhavādviṣayasya jñātṛtvaṃ prasañjitam 
yadvā viṣayasyaviṣayāśrayasya 
yathāśrute ātmano 'pi
tattajjñānāśrayatvaṃ na syāt pakṣe 'smin 
ataḥ svāśrayāśrayatvasaṃbandhena jñānavattvameva jñātṛtvamatra pakṣe vācyamiti viṣaye na jñātṛtvaprasaṅga iti 
pariharati viṣayeṇeti 
viṣayeṇeti hetau tṛtīyā 
viṣayaśabdo viṣayavyāpāraparaḥ 
evamagre cātanyenetyatrāpi 
ayaṃ bhāvaḥarthagrahaṇārthaṃ vyāpriyamāṇaṃ hi caitanyameva  tathāca
 viṣayacaitanyasaṃyogasya tattadarthajñānatve 'pi tasya svānukūlavyāpṛtimaccaitanyāśrayatvasaṃbandhenātmanyeva sattvāttasyaiva jñātṛtvaṃ nārthāderityupalambhabalādvyavasthāpyam 
yathā ālokārthasaṃyogasyaiva prakāśatve 'pi prakāśakatvaṃ svadharmabhūtālokaprasaraṇavaśātsūryādereva nārthasya tadvaditi 
yadvā viṣayānuyogikasaṃyogābhāvāditi viṣayeṇetyāderarthaḥ 
tasya saṃyogaḥviṣayapratiyogikasaṃyogaḥ 
 evaṃ prathamaṃ pakṣamupapādya tattadarthasaṃbaddhaṃ caitanyameva tattadarthajñānamiti dvitīyaṃ pakṣaṃ śaṅkāsamādhānamukhena vyavasthāpayati  
atheti  
prakāśaḥprakāśakaḥ 
sūryāditantratvamsūryādyadhīnasvarūpasthitipravṛttikatvaṃ tadapṛthaksiddhaviśeṣaṇatvaṃ ca 
tattadarthasaṃbaddhālokāśrayasyaiva sūryādeḥ prakāśakatvamiva tattadarthasaṃbaddhacaitanyavata ātmana eva jñātṛtvamityarthaḥ 
ayameva mukhyaḥ pakṣaḥ 
jñātṛtvasya sākṣādātmani saṅgateriti bhāvaḥ 
ananyasādhana ityuktamananyādhīnasiddhitvaṃ caitanyasvabhāvatvaṃ cātmano nigamayati tatsiddhamiti 
caitanyasvabhāva evajñātṛtvasvabhāva eva 
anena jñānasyāgantukatvaṃ nirastam 
ātmanaṃ vidannevāstenityānanyādhīnasvaprakāśavānevāste 
anenātmanaḥ prakāśasyāgantukatvaṃ
jñānaprayuktatvaṃ ca vyāvartitam 
nimittabhedānusāreṇa indriyaliṅgādijñānārthasannikarṣopādhyanvayavyatirekānuvidhānataḥ 
śiṣṭaṃ spaṣṭam 
svayaṃprakāśasyātmanaḥ śābdādipramāṇadhīgocaratvamapi sādhayati tadevamityādinā 
asphuṭaprakāśe mīno nidarśanam
avivekagrahaṇe ca kṣīram 
tadupapādananyāyānugatāḥātmānātmavivekopapādakāvayavapañcakātmakanyāyaprayojyāḥ
anumānabhedāḥanumānaviśeṣāḥ 
vacanānipramāṇavākyāni śāstrānugatāni 
tairapi iti 
anumānāgamānāṃ parokṣaikahetutvena prasphuṭaprakāśāsampādakatvāttāvanmātre 'paritoṣaḥ prasphuṭātmaprakāśākāṅkṣiṇāṃ yukta eva hi 
mana ādigatajñānāvāraṇadoṣakṣapaṇaṃ yogāṅgānuṣṭhānena sampadyata iti yamaniyameti dyotitam 
nirodhābhyāsaḥyogābhyāsaḥ 
yogāścittavṛttinirodha iti hi yogasūtram 
yogābhyāsaparipākato rajastamaḥkāluṣyanivṛttyodriktaviśuddhasattve manasi ātmavivekasākṣātkārayogyateti nirodhābhyāsetyāderarthaḥ 
vailakṣaṇyasyātmagatasyāparokṣajñānāya
prayatanteāsiddhiniṣpatternintaramātmatattvacintanapravṛttimācaranti 
bhāvaneti  ātmano
nirantarānucintanalakṣaṇe yoge bhāvanāprakarṣaparyante niṣpanne sati
cāparokṣajñānamyogajadharmānugṛhītaviśuddhamanojanyātmatattvasākṣātkāraḥ
udayatejāyata ityarthaḥ 
evamātmā svataḥsiddhyannāgamenānumānataḥ 
yogābhyāsabhuvā spaṣṭaṃ pratyakṣeṇa prakāśyate 
ityātmapramāṇanirūpaṇaprakaraṇam
athāsya kālāvacchedaparīkṣā 
 tatra sugatamatānusāriṇaḥ sanmātrānubandhinīṃ kṣaṇikatāmācakṣāṇā nityātmadarśanameva sarvānarthamūlaṃ manyamānāḥ kṣaṇabhaṅginamenaṃ saṅgirante 
yat sat tat kṣaṇikam
saṃścāyamātmeti 
kathaṃ punaḥ sanmātrānubandhinī kṣaṇikatā 
akṣaṇikasya sattānupapatteḥ 
yanna kasmaicitkāryāya
antataḥ sārvajñyavijñānagotaratvāyāpi na prabhavati
na tasya sadbhāvaḥ saṃbhāvyata ityarthakriyākāritaiva sattā bhāvānām 
na ca sā svavyāpakabhūtakramayaugapadyavirahiṇyakṣaṇike saṃbhavinītyanyatra niravakāśatayā kṣaṇikatayaivānubadhyate 
kathaṃ punaḥ kramayaugapadyayorarthakriyāvyāpakatvam
kathaṃ vā tayorakṣaṇikānnivṛttiḥ  śrūyatām 
uktamarthaṃ saṅgṛhṇāti evamātmeti 
svaprakāśasyātmano dharmabhūtaṃ jñānaṃ viṣayādigrahaṇe dehādivailakṣaṇyagrahaṇe cātmana upayujyata ityetāvatā siddham 
evamātmani pramāṇaparīkṣā vṛttā 
atha nityatvaṃ vyavasthāvayituṃ vicāramupakramate athāsyeti 
asyaātmanaḥ
kālāvacchedaparīkṣākālasaṃbandhaviṣayavicāraḥ 
pravartate iti śeṣaḥ 
tatreti 
ātmanaḥ kālasaṃbandhe vicāraviṣaye kṣaṇamātrakālasaṃbandhinaṃ vināśinamātmānamāmananti kecana vādinaḥ saugatāḥ iti yāvat 
kālasaṃbandhaḥ kṣaṇikatvalakṣaṇa evetyamīṣāmāśayaḥ 
sattvāt kṣaṇikatvamātmana ityuktam 
sattvasya kṣaṇikatvavyāpyatve siddhe śobhanamidam 
tadeva kuta
ityataḥ sattvaṃ kṣaṇikatvavyāptyarhaṃ pariṣkaroti yanneti 
arthakriyākartṛtvameva sattvam
tacca kṣaṇikatvavyāpyamityāśayaḥ 
sārvajñyavijñānambuddhajñānam 
kṣaṇikatvavyāptimevopapādayati na ca seti 
arthakriyākartṛtvavyāpakaṃ kramākramānyatarat 
taccākṣaṇike sthire 'ghaṭamānaṃ kartṛtvaṃ kṣaṇike vyavaśtāpayatīti sattva kṣaṇikatvavyāpyamevetyāpatatīti bhāvaḥ 
kramayaugapadyānyatarasya kartṛtvavyāpakatvam tasya
sthire 'sambhavaṃ copapādayituṃ praśnaḥ kathaṃ punariti 
uttaraṃ śrūyatāmityādinā 
arthakriyāsu bhāvānāṃ kartṛtvasya dvayī gatiḥ 
krameṇa yugapadveti na vidhāntarasaṃbhavaḥ 
 bhāvābhāvavadanayoranyataranivṛttāvanyataravyavasthānādarthakriyājanane bhāvānāṃ na tṛtīyaprakārasaṃbhava iti kramākramapratibaddhaivārthakriyā  
 na cākṣa 
ṇike kramayaugapadye saṃbhavataḥ 
etāvānevātmasiddhigranthābhāga upalabhyate
iti śrīmadviśiṣṭādvaitasiddhāntapravartanadhurandharaparamācārya
śrībhagavadyāmunamunisamanugṛhīte siddhitraye ātmasiddhiḥ 
artheti  kiñcidarthakriyākaraṇaṃ krameṇa
kiñciccākrameṇayugapat 
yaugapadyāsaṃbhave kramaḥ
tadabhāve ca yaugapadyaṃ niyatamiti kramayaugapadyānyataravyāpyaivārthakriyā bhavatītyarthaḥ 
bhavatvevam 
athāpi sthire kathaṃ na sā
tatrāha na ceti 
granthabhāgo 'grimaḥ kvāpi netaḥ samupalabhyate 
vyākhyānaṃ vihitaṃ yāvadupalabdhasya sārataḥ 
iti śrīnāgapurī tirunāṅgūra
divyadeśābhijanena prativādibhayaṅkarācāryāṃnvayabhūṣaṇavidvadvarya śrīkṛṣṇamācāryākhyācāryavaryaputraratnena
 catustantrīpārāvārapārīṇadigantaviśrāntakīrtidayāmūrtiśrīmadbhāṣyakāradivyavaṃśāvatīrṇaśrībhūtapurīnivāsarasikavidvatsārvabhaumahārītaśrīmadāsūrirāmānujācāryadeśikendracaraṇakamalavarivasyāsamadhigatapadavākyapramāṇatantrahṛdayena 
śrīvaiṣṇavadāsena prabhaaṇṇaṅgarācāryeṇa nyāyavyākaraṇaśiromaṇinobhayavedāntaviduṣā
praṇītamātmasiddhervyākhyānaṃ siddhāñjanaṃ jayatāt ciram 
