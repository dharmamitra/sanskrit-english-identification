āryamañjuśriye kumārabhūtāya namaḥ uttamajano hi prāyaśo guruṃ śraddhādevatāṃ cābhyarcyakarmasu pravartata ityayamapyahamuttamajananayamanuvartī madhyāntavibhāgasūtrabhāṣyaṃ cikīrṣustatpraṇeturvaktuś ca pūjāṃ kṛtvā tadarthavibhāgāya prayukta iti pratipādayannāha  śāstrasyāsya praṇetāram ityādi evaṃ kṛtvā ko guṇaḥ prāpyate  guṇavato hitakāriṇaś ca pūjayatāmeṣāṃ puṇyamupacīyate puṇya upacite samārambhād vighnavināyakairanupahatānalpena prayāsena samāpayantīti athavā praṇetṛpraṇeyapravacanāt sūtrapraṇetṛvaktṛvṛttīṣu gauravotpādanārthamāha śāstrasyāsya praṇetāram iti sarvam tatra praṇetṛvacanāt sūtre gauravam utpadyate yasyāsya kārikāśāstrasyāryamaitreyaḥ praṇetā sa caikajātipratibandhāt sarvabodhisattvābhijñādhāraṇīpratisaṃvit samādhīndriyakṣāntivimokṣaiḥ paramaṃ pāraṃ gataḥ sarvāsu bodhisattvabhūmiṣu  niḥśeṣam api prahīṇāvaraṇaḥ vaktṛsamādānadvāreṇa vṛttau gauravam utpadyate vaktā punar atrācāryāsangaḥ tasmācchrutvācāryambhadantavasubandhuḥ tad bhāṣyam akarot tayor uttaram aprajñāvator abhrānti prativedhadhāraṇopadeśasāmarthyād atra sūtrārthobhrāntam upadiṣṭa iti vṛttau gauravam utpadyate evaṃ ye pudgalaṃ pramāṇīkurvanti teṣāṃ sūtravṛttyo gauravotpattiḥ ye ca dharmānusāriṇas teṣāṃ sūtravṛttyoḥ śubhārthāvabodhaḥ jāte ca niścaye iyaṃ praṇeturvaktuś ca pratītyā prabhāvanā na tu tarkāgamamātreṇa prabhāvaneti praṇetṛvaktṛgauravotpattiḥ idam idānīṃ vaktavyaṃ  kīdṛśaṃ śāstrarūpaṃ śāstraṃ kim iti cet nāmapadavyañjanakāyaprabhāsā vijñaptayaḥ śāstraṃ atha vā lokottarajñānaprāpakaśabdaviśeṣaprabhāsā vijñaptayaḥ śāstraṃ kathaṃ vijñaptayaḥ praṇīyanta ucyante vā praṇetṛvijñaptiprabhatvat prajñaptīnāṃ nātra doṣaḥ śiṣyadhārmiko hi śīlasamādhiprajñāviśeṣotpādāt kāyavānmanasāṃbhārānutpatīkarmaṇo nivartate sambhārotpattikarmāṇi ca pravartate atha vā śāstralakṣaṇasya śāsanācchāstraṃ svalakṣaṇaṃ yad upadeśo bhāsamānasarva kleśaprahāṇāya nirantaradīrghavividhatīvraduḥkhabhītyāś ca durgater bhavāc ca santrāyate tasmāt kleśaripuśāsanād bhavadurgatisantārāc ca śāstralakṣaṇaṃ etac ca dvayam api sarvasmin mahāyāne sarvasmiṃś ca tad vyākhyāne vidyate nānyatreti ata etac chāstraṃ āha ca  yacchāsti ca kleśaripūn aśeṣān santrāyate durgatito bhavāc ca tacchāsanā  guṇāc ca śāstraṃ etad dvayaṃ cānyamateṣu nāsti asyeti kriyānadvāreṇa saptavastusangrahasya kleśajñeyāvaraṇaprahāṇaprāpakasya madhyāntavibhāgakārikāśāstrasya hṛdi sthitatvād asyeti pratyakṣopadeśaḥ praṇetārm iti kartāraṃ yadyapy ayaṃ dhātuḥ prāpaṇārthas tathāpi praśabdasaṃyogāt viśeṣārthako draṣṭavyaḥ uktaṃ hi   upasargeṇa dhātvartho balād anyaḥ pratīyate gangāsalilamādhuryaṃ sāgareṇa yathāmbhasā sugatātmajam iti suṣṭhu gataḥ savāsana kleśāvaraṇāj jñeyāvaraṇāc cāpratiṣṭhitaṃ virvāṇam iti sugataḥ sa ca sarvavāsanāvaraṇaprahīṇaḥ sarvathā sarvadharmāvabodhasvarūpaḥ sarvavibhūtyāśrayabhūtaṇiratnavad acintyaprabhāvavigrahaḥ sarvasattvānāmanābhogena sarvārtha raṇasamartho nirvikalpakajñānaviśeṣātmakaḥ sugataḥ taj janitatvān nirvikalpasya jñānasya tasmāt tasmin vā jātaḥ sugatātmajaḥ athavā sugatātmanā jāta iti sugatātmajaḥ yathoktaṃ sūtrāntare jāto bhavati tathāgatavaṃśe tadātmakavstu pratilābhād iti evaṃ sati bodhisattvasya daśamyāṃ bhūmau pratiṣṭhitasya sarvākāraṃ jñeyaṃ vastu karatalastham ivāmalakaṃ tattvaṃśukāvacchāditalocanasyevābhāsamāyāti bhagavataḥ punar apanītalocanāvaraṇasyevetyayaṃ viśeṣaḥ atra hi sugatātmajasya śāstrapraṇetur avabodhasampat pradarśitā lābhasatkāranirapekṣasya śāstrapraṇetṛtvena karuṇāsampat prajñāsampacca vaktāram iti vyākhyānasya kartāraṃ abhyarhyeti sambadhyate sugatātmajamityapītyapare sa punar āryāsangaḥ tasya hīdaṃ śāstram abhivyaktaṃ ākhyātaṃ cāryamaitreyādhiṣṭhānāt dharmasantānena ceti samuccaye pādapūraṇedhikavacane vā anyān api buddhabodhisattvānarcayitvā na kevalaṃ praṇetāraṃ vaktārañceti kebhyo vaktāraṃ asmad ādibhya iti vayam ādir yeṣāṃ tesamadādayas tebhyosmadādibhyaḥ anenātmana upadeśasyāmṛṣātvaṃ vyajyate abhyarhyeti abhyarcya abhitaḥ purataḥ sākṣād iva sthitaṃ arhitvā arcayitvā kāyavānmanobhiḥ śāstrasya praṇetāraṃ vaktāraṃ cābhyarcya kiṃ kariṣyasītyāha  yatīṣyerthavivecane iti yatnamārapsye arthavivecane arthavivareṇe pṛthagbhāvakaraṇe vā iyaṃ ca nimittārthā saptamī arthavivecananimittam ityarthaḥ   arthaḥ punar atra śāstraśarīram iti ete saptārthā hyasmin śāstra upadiśyanta iti vacanāt kim artham idaṃ śāstraṃ praṇītaṃ buddhānāṃ bhagavatāṃ samyag nirvikalpajñānotpādanārthaṃ dharmanairātmyadeśanatayā nirvikalpajñānotpādāt tadabhyāsāc ca niḥśeṣasavāsana kleśajñeyāvaraṇaprahāṇam avāpyate ayaṃ punardharmanairātbhyasyavirodhavādo yat sarvadharmarahitatā dharmanairātmyamantarvyāpārapuruṣarahitatā ca dharmanairātmyam ityatas tat pratiṣedhena tathābhūtanairātmyapratipādanārthaṃ śāstrārambhaḥ lakṣaṇāvaraṇādiṣv apratipannavipratipannānāṃ samyag avabodhotpādanād apratipattivipratipattyapanayanārtham ity anye atha vā pañcākārajñeyaṃ lokadhātusattvadharmavineyopāyadhātvātmake pratyekam anantaprabhedatvād durvijñeyam iti bodhisattvānāṃ yaścittasankocas tad apanayanārtham āha  lakṣaṇaṃ hyāvṛtis tattvaṃ iti tatrāditaḥ śāstraśarīraṃ vyavasthāpyata iti tatreti śāstrasyārthavivecane śāstre  vā ādita iti prathamata iti śāstraṃ vivaraṇaṃ taccharīraṃ saṃkṣepaḥ piṇḍārtho vāśrayārthena vā śarīraṃ yathā hi bāhyādhyātmikāyatanāśrayaḥ kāyaḥ śarīram ity ucyate evaṃ yānarthān niścitya śāstraṃ pravartate terthās tasya śarīraṃ te ca saptyārthā lakṣaṇādayaḥ vyavasthāpyata iti prajñāpyate ākhyāyata ityarthaḥ nanu śāstrāvabhodhenaiva taccharīraṃ vijñāsyata iti nirarthakam ādau tad vyavasthāpanaṃ na nirarthakaṃ śiṣyānugrahārthatvāt gatārtho hi śiṣyaḥ sukhaṃ vistaram ucyamānaṃ pratipādyate dṛṣṭā bhūmir niḥśankam aśvavāhaneneva nānyathā ityete saptārthā hyasmin śāstra upadiśyante itiḥ śāstraśarīrasamāptyarthaḥ eta iti ye lakṣaṇādaya uddiṣṭāḥ sapteti saṃkhyāparyantādhigamārtham upādānaṃ arthyanta ityarthā adhigamyanta iti yāvat asmin śāstra iti madhyāntavibhāgasaṃjñake upadiśyanta ityākhyāyante viniściyante vā yad uta iti tathārthapratipādananipātaḥ lakṣaṇam iti lakṣyanteneneti lakṣaṇaṃ tac ca dvividhaṃ sankleśalakṣaṇaṃ vyavadānalakṣaṇāñca tatra sankleśalakṣaṇaṃ navavidhaṃ abhūtaparikalposti ityārabhya yāvat saptadhābhūtakalpanāt iti śeṣeṇārdhena vyavadānalakṣaṇam ākhyātaṃ yadi lakṣyanteneneti laksaṇam ityevaṃ sati lakṣaṇasya sankleśavyavadānabhedo bhaved iti naitad evaṃ svabhāva eva hi bhāvānāṃ lakṣaṇaṃ tad yathā pṛthivīdhātuḥ kharalakṣaṇo na ca kharatvāt pṛthivīdhātuḥ pṛthagastīti atha vā lakṣyate tad iti lakṣaṇaṃ evaṃ hi sankleśo vyavadānañca sankleśavyavadānātmatvena lakṣyata iti lakṣaṇaṃ atha vā dvayoḥ sankleśavyavadānayor lakṣaṇaṃ dvividhaṃ svalakṣaṇañca sāmānyalakṣaṇañca āvaraṇam iti āvṛṇoti kuśalān dharmānāvriyantenena kuśaladharmā utpattivibandhāt ityāvaraṇaṃ tat punas tripañcāśat prakāraṃ tattvam iti tadevedaṃ tat tasya bhāvas tattvam aviparyāsa ityarthaḥ tac ca daśa prakāraṃ   vipakṣaprahāṇārthaḥ pakṣaḥ pratipakṣaḥ sa sārgaḥ tadabhyāso bhāvanā avasthā tasyaiva santānenotpattiviśeṣaḥ sā punar ekānnaviṃśatiprakārā gotrāvasthādikā phalasya lābhaḥ phalaprāptiḥ tat punaḥ pañcadaśaprakāraṃ vipākaphalādi yānānuttartham iti gamyateneneti yānaṃ yānac ca tadānuttaryañceti yānānuttaryaṃ tat punastrividhaṃ pratipattyānuttaryādi saptamortha iti niyamārtham anukramārthañcāha etāvanta evārthā nirdiśyante nātonya iti anukramaḥ punar ayaṃ lokottarajñānānukūlyārthaḥ tathā hi bodhisattvenādhimukticaryābhūmisthitena śīlapratiṣṭhitena prathamaṃ sankleśavyavadānakuśalena bhavitavyaṃ tataḥ kuśalānāṃ dharmāṇāṃ yasya yad āvaraṇaṃ tasya taj jñeyaṃ tasyāprahāṇād vimukter asambhavād avijñānañca prahātuṃ na śakyate doṣadarśanāt tatas tadāvaraṇād yenālambanena cittaṃ vimucyate tatttvaṃ veditavyaṃ tatastenālambhanenatadāvaraṇasya yena prayogena kṣayo bhavati sā pratipakṣabhāvanā jñeyātatas tasyāṃ pratipakṣabhāvāyāṃ vipakṣahānyā pratipakṣavṛddhyā cāvasthā jñeyā gotrāvasthādikā tato lokottaradharmābhimukhīkaraṇaṃ phalāni srota apatti phalādīni veditavyāni sarvam apyetat srottaratvācchrāvakādibhiḥ sādhāraṇaṃ bodhisattvānāṃ yathoktaṃ sūtre  sa pravrajitaḥ śrāvakaśikṣācāragocarasamudācāram api śikṣate pratyekabuddhaśikṣācāragocarasamudācāram api śikṣate bodhisattvaśikṣācāragocarasamudācāram api śikṣate bodhisattvānāṃ tvānuttaryam asādhāraṇaṃ saptamortha ānuttaryaṃ anyastvāha sankleśavyavadānalakṣaṇe kauśalotpādanārtham ādau laksaṇaṃ tatra yaḥ sankleśas tadāvaraṇaṃ yad vyavadānaṃ tat tattvaṃ āvaraṇaprahāṇaṃ ca tattvādhigamād bhavatītyata āvaraṇatattvaṃ tat prahāṇopāyapradarśanārthaṃ tataḥ saparivāraḥ pratipakṣo mārgaḥ tasya mārgasyādimadhyānteṣu mṛdumadhyādhimātraprabhedapradarśanārthaṃ tatrāvasthā avasthānurūpaṃ phalamāvahatīti tad anantaraṃ phalaṃ etac ca sarvaṃ bodhisattvasya śrāvakādisādhāraṇam ity asādhāraṇamahāyānanayaprakāśanārthaṃ yānānuttaryam iti apare punar āhuḥ sadasal lakṣaṇajñāpanārthaṃ prathamato lakṣaṇam ākhyātaṃ lakṣaṇaṃ jñātvāvaraṇaṃ prahātavyaṃ tattvaṃ ca sākṣāt kartavyam iti tad anantaram āvaraṇatattvaṃ   tayoś ca prahāṇasākṣātkaraṇayor ayam upāya iti pratipakṣabhāvanā tasyāś ca tāratamyam avasthāviśeṣaḥ tat kṛtañca prahāṇaṃ phalaṃ tad anantaraṃ yānānuttaryam iti prakāśanārtham ayam anukrama iti anyacca sattvasya sadasad dharmasaṃmohāpavādasamāropaprahāṇārthaṃ lakṣaṇanirdeśaḥ prahīṇasaṃmohasyāvaraṇakauśalārtham āvaraṇaṃ tenāvṛtaṃ tattvam iti tattvakauśalārthaṃ tad anantaraṃ tattvaṃ tattvapratividdhabhāvanayāvaraṇaprahāṇaṃ bhavatīti tattvānantaraṃ pratipakṣabhāvanā tat prabhedakauśalārtham avasthā avasthayāṃ phalaṃ prabhāvitavyam ityavasthānantaraṃ phalaṃ tat kauśalotpādanārthaṃ sarvam etan mahāyānamāgamyeti yānānuttaryam ante nirdiṣṭaṃ  tatra lakṣaṇam ārabhyāha  abhūtaparikalposti dvayaṃ tatra na vidyate śūnyatā vidyate tv atra tasyām api sa vidyate iti tatreti lakṣaṇāvaraṇādisaptārtheṣu nirdiṣṭeṣu lakṣaṇam adhikṛtyoddiśyāha  abhūtaparikalposti iti yathoddiśas tathā nirdeśa iti kṛtvā lakṣaṇañca prāg uddiṣṭamatastasyaiva śeṣebhyo nirdeśaḥ prāgārabhyate kecit virundhanti sarvadharmāḥ sarvathā niḥsvabhāvāḥ śaśaviśāṇavad ityataḥ sarvāpavādapratiṣedhārthamāha  abhūtaparikalpostīti svabhāvata iti vākyaśeṣaḥ nanv evaṃ sūtravirodhaḥ  sarvadharmāḥ śūnyā iti śāstre vacanāt nāsti virodhaḥ yasmāt  dvayaṃ tatra na vidyate abhūtaparikalpo hi grāhyagrāhakasvarūparahitaḥ śūnya ucyate na tu sarvathā niḥsvabhāvaḥ ato na sūtravirodhaḥ yadyevaṃ dvayaṃ śaśaviṣāṇavat sarvathā nāsti abhūtaparikalpaś ca paramārthataḥ svabhāvatostyevaṃ śūnyatābhāvaprasangaḥ naitad evaṃ yasmāt   śūnyatā vidyate tvatra iyam eva hi śūnyatā yā grāhagrāhakarahitatābhūtaparikalpasyeti na śūnyatāyā nāstitvaṃ bhavati yadyadvayā śūnyatā sā cābhūtaparikalpesti kasmād vayamamuktāḥ vidyamānā ca kasmān na gṛhyata iti saṃśayāpanayanārthaṃ  tasyām api sa vidyate ityāha yasmācchūnyatāyām apyabhūtaparikalpo vidyate tasmād bhavanto na muktāḥ ata eva ca samalatvān na prasannābdhātavad gṛhyate atha vā cittacaittebhyonyatra rūpādayo dravyatvena santīti yad darśanaṃ tat pratiṣedhārtham āha  abhūtaparikalposti dravyataḥ nāsti rūpaṃ tad vyatiriktaṃ dravyata iti kiṃ kāraṇaṃ  yasmāt  dvayaṃtatra na vidyate na hy abhūtaparikalpaḥ kasyacid grāhako nāpi kenacit gṛhyate kiṃ tarhi grāhyagrāhakatvaṃ bhāvamātram eva yato vijñānād bahī rūpādayo na gṛhyante svapnāadivad vijñānaṃ rūpādyābhāsam utapdyate na ca yad yasya kāraṇaṃ tad abhāve tasyotpattir yujyate tasmān nirālambanam eva svapnādāviva anyatrāpi svabījaparipākād arthābhāsaṃ vijñānam utpadyate ity avaseyaṃ grāhyābhāve grāhakasyābhāvād grāhyesati grāhako bhavituṃ na yujyate tasmān na rūpam abhūtaparikalpāt pṛthag asti yadi tarhi grāhyabhāvastena viśuddhyālambanābhāvān mokṣābhāvaḥ naitad evaṃ yasmāt  śūnyatā vidyate tvatra tu śabdo yasmād arthaḥ śūnyatā hi vuśuddhyālambanā sā ca grāhyagrāhakarahitatā bhūtapraikalpestīti na mokṣābhāvaḥ yady abhūtaparikalpesti sā vidyamānā kimarthaṃ na gṛhyate abhūtaparikalpāvṛtatvān na gṛhyata ākāśanairmalyavat na tu asattvād iti pratipādayann āha  tasyām api sa vidyata iti atha vā sarvāpavādapratiṣedhārtham āha   abhūtaparikalposti iti na sarvam asat nāpi sadātmakaṃ vijñānapariṇāmāatmanāstīti kṛtvā ye tu manyante yathaiva rūpādayaḥ prakhyāyante tathiavābhūtaparikalpāt svabhāvataḥ pṛthag vidyanta iti tān pratyāha abhūtasamāropapratiṣedhārthaṃ  dvayaṃ tatra na vidyate iti abhūtaparikalpamātraṃ vidyata ityabhiprāyaḥ kenacit dvayor abhāvo vo vnadhyāputravat cheda rūpo gṛhyate anyair antarvyāpārapuruṣarahitatā dharmāṇāṃ śūnyatetyucyate ataḥ śūnyatāpavādapratiṣedhārthaṃ bhūtanairātmyakhyāpanārthañcāha  śūnyatā vidyate tvatra iti yadyabhūtaparikalpe śūnyatāstyevaṃ sati sarvaprāṇinām aprayatnena mokṣaprasangaḥ nāsyetad yasmāt  tasyām api sa vidyate na hyaviśodhitāyāṃ śūnyatāyāṃ mokṣosti sankliṣṭā ca mahatā yatnena viśodhyata iti nāsty ayatnena mokṣaḥ atha vā lakṣaṇaṃ sankleśavyavadānābhidhānād anyan nāstītyataḥ sankleśavyavadānalakṣaṇapradarśanārthamāha  abhūtaparikalposti iti vistaraḥ abhūtaparikalpasvabhāvaḥ saṃkleśo bhrāntilakṣaṇatvāt katham etaj jñātavyaṃ bhrāntilakṣaṇam iti  yena  dvayaṃ tatra na vidyate svātmanyavidhyamānena grāhyagrāhakākāreṇa pratyānād bhrāntisvarūpeṇa jñayateedāniṃ vyavadānasvarūpapradarṣana arthamāḥ  śūnyatā vidyate tvatra itiśūnyatāsvabhāvo hi vyavadānaṃ dvayābhāvasvabhāvatvāt atra ca śūnyatāprabhāvitatvāt mārganirodhayor api grahaṇamṃ veditavyaṃ sankleśapakṣād eva vyavadānapakṣo mārgayitavyo na punaḥ pṛthaktvam asyāstīti pradarśanārtham āha atreti yadi dvayaṃ nāsti kathaṃ tasyāṃ vidyamānāyāṃ loko bhrānta ityāha  tasyām api sa vidyate iti grāhyagrāhakavikalpo hastyādyākāraśūnyamāyāyām iva hastyākārādayaḥ abhūtam asmin dvayaṃ parikalpyatenena vetyabhūtaparikalpaḥ abhūtavacanena ca yathāyaṃ parikalpyate grāhyagrāhakatvena tathā nāstīti pradarśayati parikalpavacanena tvartho yathā parikalpyate tathārtho na vidhyate iti pradarṣayatievam asya grāhyagrāhakavinirmuktaṃ lakṣaṇaṃ paridīpitaṃ bhavati kaḥ punar asau  atītānāgatavartamānā hetuphalabhūtās traidhātukā anādikālikā nirvāṇaparyavasānāḥ saṃsārānurūpāścittacaittā aviśeṣeṇābhūtaparikalpaḥ viśeṣeṇa  tu grāhyagrāhakavikalpaḥ tatra grāhyavikalporthasattvapratibhāsaṃ vijñānaṃ grāhakavikalpa ātmavijñaptipratibhāsaṃ dvayaṃ grāhyaṃ grāhakañceti tatra grāhyaṃ rūpādi grāhakaṃ cakṣūr vijñānādi grāhyagrāhakabhāvena virahitatā viviktatā hyabhūtaparikalpasya śanyatā na tv abhūtaparikalpopyabhāvaḥ yathā śūnyā rajjuḥ sarpasvabhāvenātat svabhāvatvāt sarvakālaṃ śūnyā na tu rajju svabhāvena tathehāpi tasyām api sa vidyata iti abhūtaparikalpaḥ evaṃ hy āgantukāvaraṇopakliṣṭatvāt tad agrahaṇam uktam abdhātvādivad iti evaṃ yad yatra nāsti tat tena śūnyam iti yathābhūtaṃ samanupaśyatīti kiṃ kutra nāsti  abhūtaparikalpe dvayaṃ atobhūtaparikalpaṃ dvayena śūnyaṃ paśyati yat punar atrāvaśiṣṭaṃ tat sat kiṃ punar ihāvaśiṣṭaṃ  abhūtaparikalpaḥ śūnyatā ca tad ubhayam ihāstītyanādhyāropānapavādena paśyan yathābhūtaṃ prajānāti tatrābhūtaparikalpedvayadarśanād anadhyāropaḥ abhūtaparikalpasya śūnyatāścāstitvadarśanād anapavādaḥ aviparītaṃ śūnyatālakṣaṇam udbhāvitaṃ bhavati yac chūnyaṃ tasya sad bhāvāt yena śūnyaṃ tasya tatrābhāvāt sarvabhāve sarvābhāve vā nāviparītaṃ śūnyatālakṣaṇaṃ śūnyatāyā evābhāvaprasangāt na śūnyasaṃjñāsatyāṃ śūunyatāyāṃ yujyate dharmatāyā hi bhāvāyāt tattvād anityatvādivat dvayam astīti śūnyatābhāvaḥ yadi śaśaviṣāṇakalpanena dvayaṃ kathaṃ tenābhūtaparikalpasya śūnyatāsambhavaḥ  anyena hy anyasya śūunyatā dṛṣṭā yathā bhikṣubhir vihārasya naitad evaṃ yathā rajjur māyā vā svātmany avidyamānena sarpākāreṇa puruṣādinā prabhāsate tatra kasyacid grāhanirvartanārthaṃ sarpapuruṣādibhiś ca śūnyety ucyate evam abhūtaparikalpopi svātmany avidyamānena grāhyagrāhakākāreṇa prakhyāyamāno bālānāṃ tad grāhābhiniveśaty ājanārthaṃ dvayena śūnyam ity ucyate   na śūnyaṃ nāpi cāśūnyaṃ iti kim artham asau śloka ārabdha iti  sarvasya saṃskṛtasyāsaṃskṛtasya ca dvayarahitatājñāpanārthaṃ evaṃ ca hyekāntapratikṣepeṇa sarvam idaṃ na śūnyaṃ nāśūnyam iti prajñāpāramitāpāṭhābhiprāyatāviṣkṛtā bhavati anyathā pūrvāparaviruddham etat syāt kiñca madhyamāpratipat prakāśanārthaṃ anyathaikāntikaśūnyataivāśanyānto vā syāt apavādasamāropapratiṣedhopasaṃhārārthaṃ vāsyārambhaḥ hetupratyayapratibaddhātmalābhād abhūtaparikalpaḥ saṃskṛtaṃ śūnyatā punas tan nirapekṣatvād asaṃskṛtaṃ vidhīyate prajñāpāramitādimadhye paṭhyate sattvād abhūtaparikalpasya na saṃskṛtaṃ śūnyam abhūtaparikalpātmatvena asatvād dvayasya grāhyagrāhakātmanā śūnyaṃ śūnyātāyās tu sarvam abhūtaparikalpe tad dharmateti kṛtvā śūnyatāyām apy abhūtaparikalpo dharmirūpeṇa vidyate evam asaṃskṛtam api dharmatārūpeṇa na śūnyaṃ abhāvasaṃjñakena dvayena svarūpaśūnyaṃ sā ca madhyamā pratipad iti ratnakūṭādimadhyestīti kāśyapāyam ekontaḥ nāstītyayaṃ dvitīyontaḥ yadetayor dvayor antayor madhyamiyam ucyate kāśyapa madhyamā pratipad dharmāṇāṃ bhūtapratyavekṣeti sā madhyamā pratipadevam anulomitā sarvam iti saṃskṛtam asaṃskṛtañca naikāntena śūnyam ity abhūtaparikalpasya tac chūnyatāyāś ca  sadbhāvāt nāpyekāntenāśūnyaṃ dvayasyābhāvāt sarvanāstitvaṃ sarvāstitvaṃ vānta eva syāt na madhyamā pratipad  evam abhūtaparikalpasya sal lakṣaṇam asallakṣaṇañca khyāpayitveti idaṃ sattvena lakṣyata iti sattvam eva sallakṣaṇaṃ abhūtaparikalpo vidyata ity anenābhūtaparikalpasya sattvaṃ pradarśayatīty arthaḥ evam asattvena lakṣyata iti asatvam evāsal lakṣaṇāt tat punar yad grāhyagrāhakabhāvenāsattvaṃ yasmād abhūtaparikalpe dvayaṃ nāsti tasmād abhūtaparikalpopi dvayātmanā nāstīty uktaṃ bhavati svalakṣaṇaṃ khyāpayatīti ko viśeṣosti sallakṣaṇasvalakṣaṇayoḥ  sallakṣaṇaṃ hi sāmānyaṃ svalakṣaṇam tu viśeṣaḥ yadi svalakṣaṇam anākhyātamatra kiṃ syāt  śarīram abhūtaparikalpasya noktaṃ syāt atas tac charīrapratipādanārtham ucyate  arthasattvātmavijñaptipratibhāsaṃ prajāyate vijñānaṃ nāsti cāsyārthas tadabhāvāt tadapyasat iti atha vā grāhyagrāhakarahitatābhūtaparikalpamātratety ucciṣṭaṃ tasyām abhūtaparikalpamātratāyām indriyaviṣayavijñānaṃ yathā vyavasthitaṃ na jñāyata abhūtaparikalpapratibhāsabhedena tad vyavasthitajñāpanārtham abhūtaparikalpasya svalakṣaṇaṃ khyāpayati  arthasattvātmavijñaptipratibhāsaṃ iti vistaraḥ   atha vā bhūtaparikalpostītyanena tat sattvamātraṃ jñāyate na tu tat svabhāvaḥ dvayābhāvepi yad grāhyagrāhakābhiniveśakāraṇaṃ na vijñāyate dvayaṃ ca nāstīti yataḥ pratīyate tad api noktam ityatas tat pratipādanārtham āha  arthasattvātmavijñapti pratibhāsaṃ iti vistaraḥ tatra vijñānasvabhāvobhūtaparikalpaḥ tac ca vijñānaṃ sasamprayogam abhipretaṃ pradhānena tu vijñānaṃ gṛhītaṃ sa eva grāhyagrāhakābhiniveśorthasattvādipratibhāsanibandhanaḥ nāsti cāsyārthas tadabhāvāt tad apyasat iti dvayābhāvakāraṇaṃ tatrārthasattvapratibhāsamālayavijñānaṃ sasamprayogaṃ tac ca vipākatvād avyākṛtam eva ātmapratibhāsaṃ kliṣṭaṃ manaḥ sasaṃprayogaṃ tac ca nivṛtāvyākṛtaṃ kleśasaṃprayuktatvād uktaṃ vijñaptipratibhāsaṃ kuśalākuśalāvyākṛtaṃ sasamprayigañcakṣur vijñānādi ṣaṭkaṃ tadetānyarthasattvātmavijñaptipratibhāsānyaṣṭau vijñānāni sasamprayogāṇi samudayasatyasangṛhītāt sahakāripratyayāpekṣād ālayavijñānāt yathāsaṃbhavaṃ pañcagatiṣu prabhavanti kaścit kuśalākuśalaavyākṛtadharmavāsanāpariṇāmaviśeṣostyālayavijñānasya yadādhipatyena parasparabhinnābhāsaṃ vijñānaṃ prajāyate katham asatyarthādau vijñānaṃ tadābhāsam utpadyate  na hi puruṣesati sthāṇuḥ puruṣābhāso bhavatīti naiṣa doṣaḥ arthādyābhāsaṃ hi vijñānaṃ bālā vijñānāt pṛthag arthāstitvenābhiniviśante taimirikasya keśoṇḍukādivat tasmāt tadabhiniveśatyājanārtham ucyate  vijñānam evedam arthādyābhāsam utpadyate taimirikāṇām iva keśoṇḍukādyābhāsaṃ vināpyarthasattvādineti evaṃ cāṣṭavijñānavastukaḥ paratantrobhūtaparikalpa ity uktaṃ bhavati rūpādabhāveneti rūpaśabdagandharasaspraṣṭavya dharmasvarūpeṇa pratibhāsaṃ tadākāreṇotpannatvāt sattvapratibhāsaṃ yat pañcendriyatvena svaparasantānayoḥ pratibhāsa ity adhikṛtaṃ adhikasaktisthānatvāt pañcasv indriyeṣu sattvākhyā tais teṣu vā sajjata iti sattvaḥ tadākārotpattitām upādāya vijñānaṃ tadābhāsam iti ātmapratibhāsaṃ kliṣṭaṃ manaḥ ātmamohādisamprayogād iti kliṣṭasya manasa ātmamohenātmadṛṣṭyā ātmatṛṣṇāyāsmimānena ca nityaṃ samprayuktatvāt  teṣāñcātmālambanatvādy uktam ātmapratibhāsatvaṃ kliṣṭasya manasaḥ vijñaptipratibhāsaṃ ṣaḍ vijñānānīti viṣamagrāhakarūpeṇa prakhyānāt tadākārotpattitām upādāya vijñaptipratibhāsaṃ nāsti cāsyārtha iti catuṣṭayasyākārasyeti arthasattvapratibhāsasyānākāratvāt ātmavijñaptipratibhāsasya ca vitathapratibhāsatvād iti arthasattvapratibhāsasyānākāratvāt ātmavijñaptipratibhāsasya ca vitathapratibhāsatvād iti arthasattvapratibhāsayor grāhyarūpeṇa prakhyānād vitathapratibhāsatvāsambhavād anākāratvam evārthābhāve kāraṇaṃ na tv anyayor grāhakarūpeṇa prakhyānād anākāraḥ vitathapratibhāsatvem evārthābhāve kāraṇam uktaṃ ākāro hyālambanasyānityādirūpeṇa grahaṇaprakāraḥ sa cānayor nāsti grāhyarūpeṇa prakhyānāt atonākāratvād agrāhakatvād ityarthaḥ ālambanasamvedanaṃ vākāraḥ tac ca tayor nāstīty upalabdhyabhāvād anākāraḥ yadyubhayam apy anākāraṃ parasparabhinnasvarūpac ca rūpādivac cakṣurādivac ca evaṃ sati lokaśāstraprasiddhebhyo rūpādibhyaścakṣurādibhyaś ca vijñānasya kosāvātmātiśayo yatas tān nirākritya tair abhinnarūpaṃ vijñānaṃ gṛhyate tad avyatiriktasyārthasyāsambhavāt  etad evaṃ vyavasthāpyate  yasmād bhinnarthasvarūpamasannapicittāsantānapratiniyamena svabījāt pratyekātmagrahītaṃ bhinnārthādipratibhāsaṃ vijñānaṃ prasūyate tathāhi pretā apaḥ pūyapurīṣamūtrādipūrṇā dhṛtadaṇḍapāṇibhir ubhayataḥ purusaiḥ saṃrakṣyamāṇāḥ paśyanti manuṣYādayaḥ punaḥ svacchaśītalodakaparipūrṇā nirvibandhā ity upalabhante yoginaścāśubhamanasikārādy abhyastā nirantaraṃ pṛthivīṃ kankālapūrṇāṃ paśyanti tathā pṛthivyādi kṛtsneṣu sarvaṃ pṛthivayādibhir vyāptaṃ paśyati na cārthapratibuddhātmalābhasyaarthamantareṇaarthasvarūpād vā bhinnākārasya vijñānāsya prasūtir yuktā tasmāt tad arthamantareṇa sarvam arthasattvādinirbhāsaṃ vijñānam eva prasūyata iti niścīyate grāhyābhāve dvayor ātmavijñaptipratibhāsayor grāhakākāreṇa prakhyānāt vitathapratibhāsatvaṃ atha vā yathā vijñānenārthaḥ parikalpyate tathārthasyābhāvo vyāghrādiśrutyādiṣv iva vitathālambanatvād vitathapratibhāsatā tathā hi vijñaptir api vijñapty antaraparikalpitenātmanā śūnyeti siddhāntaḥ ataścārthasattvavijñānasyevātmavijñaptipratibhāsasyāpyarthābhāvaḥ arthābhāvāt tad vijñānam asat vijānātīti vijñānaṃ grāhyābhāve vijānanāpy ayuktaṃ tasmād arthābhāvād vijñātṛtvena vijñānam asad na  tv arthasattvātmavijñaptipratibhāsatayā tad asattve hi sarvathābhāvaprasangaḥ tad avyatirekeṇa vijñānasvabhāvānirdeśāt tad bhinnasvabhāve sati tad vijñānaṃ kathaṃ yujyeta kathaṃ parasparaṃ bhinnaṃ bhavet   evaṃgrāhyagrāhakābhāvāt tat pratibhāsavijñānasadbhāvāc ca yat pūrvaṃ pratijñātaṃ  abhūtaparikalposti dvayaṃ tatra na vidyate iti tat prasiddham iti pradarśayann āha  abhūtaparikalpatvaṃ siddham asya bhavatyataḥ abhūtaparikalpatvañca teṣāñcaturṇāṃ vijñānānāṃ siddhaṃ ata ity anantaroktād hetorarthābhāvāt tad apy asad iti punar apy abhūtaparikalpāstitvaprasādhanārthaṃ dvayābhāvaprasādhanārthañcāha  na tathā sarvathābhāvāt ityādi atha vā ata iti vakṣyamāṇādvetoḥ tameva pradarṣayannāh na tathā sarvathābhāvāt itina tathāstitvān na ca sarvathā nāstitvāt tad grāhyagrāhakapratibhāsam utpadyate tatra catuḥprakārepy anākāratvād vitathākāratvāc ca yathāsambhavaṃ grāhakatvābhāvaḥ vijñaptyantaraparikalpitena cātmanā sarvasya śūnyatvād grāhyatvābhāvaḥ na ca sarvathābhāvo bhrāntimātrasyotpādād ityātmatvenābhāvo na tu yadākāreṇa pratibhāsate tena bhrāntir ucyare māyāvat mātra śabdas tadadhikavyavacchedārthaḥ etad uktaṃ bhavati  bhrāntivijñānasya sadbhāvān na sarvathābhāva iti kimartha punas tasya bhrāntivijñānasyābhāva eva neṣyate grāhyagrāhakābhāvavat  na hi kenacit tasyāstitvaṃ kalpayituṃ śakyate sarvāvijñānaviṣayātikrāntatvād ity abhipretam iti cet yasmāt  tat kṣayān muktir iṣyate atosyābhāva eva neṣyate kiṃ tarhi sankleśavyavadānapakṣasāmarthāt tad astitvam anumīyate   anyatheti yadi tasya sarvathābhāva eveṣyate na bandho na mokṣa iti bhrāntimātrepy asati sankleśābhāvād bandhopi nāsti pūrvaṃ baddho mucyata iti kṛtvā muktir api na syāt atha vā kathaṃ na yathā prakhyāti tathā bhāveneṣyate sarvathā vābhāva iti parābhiprāyavyudāsārtham āha  tat kṣayān muktir iṣyate tasmiṃścāparikṣīṇe bandha ityarthād uktaṃ bhavati anyathā hi na bandho na mokṣa iti sankleśavyavadānāpavādadoṣaḥ syāt yathā grāhyagrāhakatvena bhrāntir udbhāsitāpi yadi tathā syāt paramārthata evaṃ sati nityaḥ sankleśaḥ syāt tathā ca nirvāṇābhāvaḥ evaṃ ca bhrāntimātrasyāpy abhāve sankleśābhāvo nityañca vyavadānaṃ prasajyeta evaṃ cobhayathāpi mokṣārthināṃ vyartho yatnaḥ syāt atovaśyam abhūtaparikalpabhāvobhyupagantavyo dvayābhāvaś ca  sangrahalakṣaṇaṃ khyāpayatīti sangraha eva lakṣaṇaṃ atha vā yena sangraho lakṣyate tat sangrahalakṣaṇaṃ tac ca kim artham uktaṃ  atra hi grāhyagrāhakarahitam abhūtaparikalpamātramevāstīty ayuktaṃ sūtrāntareṣu punas trayaḥ svabhāvāḥ paṭhyante ataḥ sūtrāntarair avirodhapradarśanārthaṃ teṣām iha sangraha ucyate ata eva vṛttikāra āha  abhūtaparikalpamātre satīti vistareṇa  kalpitaḥ paratantraś ca pariniṣpanna eva ca arthād abhūtakalpāc ca dvayābhāvāc ca deśitaḥ iti grāhyaṃ grāhakaṃ ca svabhāvaśūnyatvād abhūtam apy astitvena parikalpyata iti  parikalpita ucyate sa punar dravyatosannapi vyavahāratostīti svabhāva ucyate paratantraḥ paravaśaḥ hetupratyayapratibaddhajanmakatvāt āha ca  akalpitaḥ pratyayaconabhilāpyaś ca sarvathā paratantrasvabhāvo hi śuddhalaukikagocaraḥ yābhūtaparikalpasya dvayarahitatā sa pariniṣpannaḥ svabhāvaḥ tasyāsaṃskṛtatvāt nirvikāratvena pariniṣpannatvāt āha ca  kalpitena svabhāvena tasya yātyantaśūnyatā svabhāvaḥ pariniṣpanno vikalpajñānagocaraḥ arthād ityarthādhipatyād uktaṃ evam abhūtaparikalpād dvayābhāvācceti vaktavyaṃ arthaḥ parikalpitaḥ svabhāva ityarthotra rūpādayaścakṣurādaya ātmā vijñaptayaś ca sa ca kalpitena svabhāvenābhūtaparikalpe nāstīty asan parikalpitaḥ svabhāva ucyate āha ca  akalpito vikalpo hi vikalpāntarakalpitaḥ svabhāvo nāstyasau tasya vikalpāntarakalpitaḥ abhūtaparikalpaḥ paratantraḥ svabhāva iti parair hetupratyayais tantryate janyate na tu svayambhavatīti paratantraḥ grāhyagrāhakābhāvaḥ pariniṣpannaḥ svabhāva iti nirvikārapariniṣpattyāviparītapariniṣpattyā ca parniṣpannatvāt pariniṣpanna ucyate atra hy abhūtaparikalpasya dvayarahitatā grāhyagrāhakābhāva uktaḥ na tu dvayasyābhāvamātraṃ evañcābhūtaparikalpa eva hetupratyapāratantryāt paratantraḥ sa eva grāhyagrāhakarūpeṇa svātmany avidyamānena prakhyānāt parikalpitaḥ sa eva grāhyagrāhakarahitatvāt pariniṣpannaḥ evam abhūtaparikalpe trayaḥ svabhāvāḥ sangrahītāḥ etenābhūtaparikalpam anūdya parijñeyaṃ parijñāya prahātavyaṃ parijñāya sākṣāt kartavyañca vastu sandarśitaṃ bhavati   aparijñātāsal lakṣaṇo hy abhūtaparikalpaḥ kleśakarmajanmasankleśāya sampravartate atosallakṣaṇaparijñānārtham upāyaṃ pradarśayann āha  upalabdhiṃ samāśritya iti vistaraḥ abhūtaparikalpe tad upalakṣaṇam abhūtaparikalpo veti grāhyagrāhakayor asattvam evāsallakṣaṇaṃ tatrānupraveśas tad avabodhaḥ tasyopāyo yatas tad asallakṣaṇam anupraviśati sa punar dharmadhātoḥ sarvatragārthapratibodhaprayoganiśraya viśeṣaḥ kuśalo dvividhaḥ tad upalakṣyāyaṃ śloka uktaḥ vijñaptimātropalabdhiṃ niśrityārthānupalabdhir jāyata iti idaṃ vijñaptimātram ālambanārtharahitaṃ svabījaparipākād rūpādyābhāsaṃ vijñānaṃ pravartate na tu rūpādikorthostītyevaṃ grāhakopalabdhiṃ niśritya grāhyānupalabdhiṃ praviśati evaṃ hy anena vicārayitavyaṃ  utpadyamānam anutpannaṃ vā vijñānaṃ viṣayamālambeta tatrotpadyamānaṃ viṣayaṃ nālambate utpadyamānasyāsattvāt notpannam api viṣayapratibhāsātmanotpannatvāt na ca viṣayapratibhāsātmanotpattim uktvā vijñānasyānyā kriyāsti yāṃ kriyāṃ kurvat vijñānaṃ viṣayam ālambana ity ucyate yadi vālambanasya vartamāna eva vijñāne vyāpāro notpadyamāne evam ālambanapratyayo na vijṇyānotpādakaḥ tat parikalpanaṃ nirarthakaṃ vartamānālambanagrahaṇe kṣaṇabhedadoṣo bhavati na cātmātiśayabhāve pūrvavad vijñānenālambanagrahaṇaṃ yujyate athālambanagrahaṇakāle tasyātmātiśaya iṣyate evam apy ātmātiśayasyānyata eva darśanād anyadevotpannam ālambanaṃ gṛhṇātīti prasajyate anyo manyate  nirudhyamānortha evotpadyamānasya vijñānasyālambanapratyayaḥ sa ca svākārapratibhāsa jñānakāraṇatvena śeṣebhyaḥ pratyayebhyo viśiṣyata  iti tenāpi rūpādiparamāṇavastat samūho vālambanatvena parikalpyate ubhayathāpi cālambanābhāvaḥ sarvam eva hi vijñānaṃ ghaṭapaṭādipratibhāsam utpadyate na tu paramāṇupratibhāsaṃ na cārthākārasyānyanirbhāsasya vijñānasyānyad ālambanaṃ cakṣurādīnām apy ālambanatvaprasanga iti yopi manyate samuditāḥ paramāṇava ālambanaṃ na pratyekaṃ tasyāpy ayam aparihāraḥ samuditā api hi te pratyekam evālambanatveneṣYante na tat samudāyena tatra paramāṇūnāṃ pratyekapratibhāsaṃ jñānaṃ notpadyate nāpi tat samudāyapratibhāsaṃ tasmān na paramāṇūnām ālambanatvaṃ sambhavati nāpi paramāṇusamūha ālambanaṃ prajñaptisataḥ kāraṇatvāsambhavāt vijñānakāraṇaṃ hi samanantarādipratyayavad ālambanapratyayopīṣyate tasmān na nirudhyamānopyālambanaṃ atha ca niruddha ālambanaṃ evaṃ satyātītānāgataṃ viṣayaḥ syāt svapnādau tu vijñānam anālambanam iti siddhaṃ nānālambanaṃ svapnādivijñānaṃ nimittālambanatvād iti kecit nimittaṃ punar arthapratibimbaṃ viprayuktasaṃskārasvabhāvaṃ na hi svapnādāvasatyarthe tannimittaṃ yujyate mukhādyabhāve tat pratibimbavat utpadyamānam utpannaṃ vālambanaṃ vijñānanimittam abhāvān nirodhāc ceti pūrvam uktaṃ vijñānameva arthapratibhāsatvād arthapratibimbaṃ ato na viprayuktasaṃskārātmakaṃ nimittaṃ yujyate avaśyaṃ cārthākāraṃ vijñānam abhyupagantavyaṃ anākāre hi tasmin grāhyagrāhakaniyama eva na syāt anyastvapratighaṃ rūpameva svapne yogināṃ cāśubhādāvālambanaṃ manyate tasyāpi varṇasaṃsthānādyātmakatvād apratighatvaṃ manomātraviṣayatvañca virudhyate na cāvijñaptimātrād anyad apratighaṃ rūpaṃ śāstre varṇyate tasmāt kalpanāmātram eva aparastv anubhūtārtham eva svapne vijñānaviṣayatvenecchati jātyandhena svapne nīlādirūpāgrahaṇāt na jātyandhaḥ svapne rūpaṃ na gṛhṇāti avyutpannasanketatvāt tu nāmato na jānāty ato nānyasyācaṣṭe yadi cānubhūtasyaiva svapne darśanam evaṃ jātyandhasyāpi rūpadarśanaṃ kiṃ neṣyate  tenāpi pūrvajanmasu rūpam upalabdham eva na ca  vartamānajanmany upalabdham eva svapne pratibhāsate na hy atītānāgatavartamānānubhave suptasya jāgrataś ca kaścid viśeṣosti tasmāt parikalpamātram evaitad anubhūtārthaviṣayaṃ svapne vijñānam iti  atītasya cābhāvān nirviṣayaṃ vijñānam eva svapnerthābhāsam utpadyata iti niścayaḥ evaṃ vijñaptimātratvenopalambhād arthānupalabdhir bhāvyeti ya arthānupalabdhiṃ niścitya vijṇaptimātrasyāpyanupalabdhirjāyata itiyatha na vijṇyanād bahiḥ parikalpitaṃ grāhyamastīti vijñaptimātratābalena manogrāhyābhāvaṃ praviśati tathā grāhyabhāvabalena vijñaptimātrasyāpy abhāvaṃ pratipadyate na grāhyābhāve grāhakatvaṃ yujyate grāhyam apekṣya tad grāhakasya vyavasthāpanāt evam asallakṣaṇaṃ grāhyagrāhakayoḥ parikalpitarūpayoḥ praviśati nābhūtaparikalpasyeti darśanaṃ bhavati kim arthaṃ punaḥ prathamata eva vijñaptimātrasyaivābhāvaṃ na vibhāvayati  grāhyapratibaddhatvāddhi grāhakasyopalabhyārthābhāve sukhaṃ praveśaḥ syād ālambanasvabhāvavināśāt anyathā bhāvāpavādam eva kuryāt grāhyagrāhakayoḥ parasparanirapekṣatvāt imāñca grāhyagrāhakavikalpātītāṃ jñānabhūmiṃ saṃbhāreṣu nirantaraṃ pravartamānaḥ prathamakalpāsaṃkhyeyaparisamāptau praviṣati tathā hi vijñaptimātram idaṃ niśritya rūpānupalambhānukūlo lokottaramārge prathama uṣmagatākhyaḥ saparivāraḥ samādhirāmukhī bhavati tasyānantaraṃ mūrdhākhyaḥ tasyānantaram aśeṣagrāhyānupalambhād grāhakānupalabhānukūlaḥ kṣāntyākhyaḥ samādhiḥ tasyānantaram arthānupalabdhiṃ niśritya vijñaptimātrasyāpy anupalabdhiṃ bhāvayan laukikāgryadharmākhyaḥ prajñādisahitaḥ saparivāraḥ samādhir āmukhībhavati tad anantaraṃ darśanamārgaḥ tatraiva ca sarvatragadharmadhātvadhigamāt prathamāṃ bhūmiṃ praviśatīti ayaṃ ca tattvamanaskāro nāvimuktimanaskāropramāṇādivat  upalabdhir upalabdhitvenāsiddhā abhūtārthapratibhāsatayā tūpalabdhir ityucyatenupalabdhisvabhāvāpi satī   upalabdher anupalabdhisvabhāvatvam iti pradarśayann āha  upalabdhes tataḥ siddhā nopalabdhisvabhāvatā iti atha vā yat pūrvaṃ pratijñātam abhūtaparikalpe dvayaṃ nāstīti tad anenākāreṇa pratyātmavedyatvāt siddham iti pradarśayann āha  upalabdhes tataḥ siddhā nopalabhisvabhāvatā iti tata iti  upalabhyārthābhāve upālabdhyabhāvāt upalabdhir iti bhāvakartṛkaraṇānām anyatamat parikalpyate etat tritayam apy abhāvān na yujyate upalabdhes tataḥ siddhā nopalabdhisvabhāvatā ata eva vṛttikāra āha  upalabhyārthābhāva upalabdhyayogād iti tasmāc ca samatā jñeyā nopalambhopalambhayoḥ yasmād upalabdhir anupalabdhisvabhāvā tasmāt samatā tulyatā jñeyā arthānupalambhasya vijñaptimātratopalambhasya cāsattvād aviśeṣataḥ upalabdhyanupalabdhiśabdayoḥ parasparaviruddhatvāpanaya nārthamāha  abhūtārthapratibhāsatayā tūpalabdhir ity ucyate na tu tayā kiñcid upalabhyterthābhāvād iti ataḥ paramārthato nupalabdhisvabhāvāpi satīti nāsti virodhaḥ apara āha  yaś ca bālānām asatyārtherthopalambho yaścāryāṇām arthānupalambhas tayor dvayos tulyalakṣaṇatvāt samatā jñeyā sarpabhrānty anupalabdhivat ata eva bravīti  abhūtārthapratibhāsatayā tūpalabdhir ity ucyatenupalabdhisvabhāvāpi satīti sarpabhrānty anupalabdhivyapadeśavad iti anyaḥ punar āha  yaś ca bālānāṃ grāhakopalambho yaścāryāṇām arthābhāvād grāhakānupalambhas tayor dvayor upalambhānupalambhayor ubahyatopi samatā jñeyā grāhyesati grāhakābhāvāviśeṣāt ata evāha  abhūtārthapratibhāsatayeti vistaraḥ kecitu manyante samāropāpavādapratipakṣeṇāha  tasmāc ca samtā jñeyā nopalambhopalambhayoḥ iti arthābhāvād upalabdher upalabdhisvarūpatvenābhāvāt svarūpeṇa tad abhāva ucyate upalambha upalabdhisvabhāvo nāpanīyate nāpyanupalabdhisvabhāvaḥ prakṣipyate kiṃ tarhi samam etad ubhayaṃ nirvikalpatayā tasmānnopalambhopalambhayoḥ samāropāpavādanirapekṣeṇa pratyātmasamatā jñeyeti āha ca  nāpaneyam ataḥ kiñcit prakṣeptavyaṃ na kiñcana draṣṭavyaṃ bhūtato bhūtaṃ bhūtadarśī vimucyate   yadyevaṃ kathaṃ vijñaptir upalabdhir ity ucyate abhūtārthapratibhāsatayā loke śāstre ca tathā pratītatvād anupalabdhisvabhāvāpi satīti prabhedalakṣaṇaṃ khyāpayati kāmarūpārūpyadhātvātmakamabhūtaparikalpasya prabhedo nānāprakāratā prabheda eva lakṣaṇamiti prabhedalakṣaṇam anena prabhedenābhūtaparikalpasya lakṣaṇāt prabhedalakṣaṇañca kimarthaṃ khyāpyate abhūtaparikalpamātre kāmarūpadhātvorayogāt yoyaṃ dhātubhāvena vipakṣapratipakṣabhedādāryapudgalādibhedaḥ sa na prāpnotīti mahān śāsanopaplavaḥ prasajyata ityāśankyudāsārthaṃ prabhedalakṣaṇamākhyātam atha vā yatra vitarkavicāraustastatraivābhūtaparikalposti na tvanyatreti yo manyate tadapanayanārthaṃ prabhedalakṣaṇamucyate abhūtaparikalpastu cittacaittāstridhātukāḥ na tu yatraiva vitarkavicārāviti yathā rūpaṃ bhūtāni bhautikañca evamabhūtaparikalpopi cittaṃ caittāś ca na kevalaṃ cittameva te ca tridhātukasvabhāvāḥ kāmarūpākhyāvacarabhedena tridhātukaḥ tatra ye tasmād abhūtaparikalpānnarakādyākārā viṃśatiprakārāḥ pravartante sa kāmadhātuḥ ye saptadaśaprakārā brāhkamāyikādyākārāste rūpadhātuḥ ya ākāśānantyāyatanādyākārāścatuḥprakārāste ārūpyadhātuḥ anyaḥ punarāha  aprahīṇakāmarāgā avibhūtārūpyasaṃjñāś ca kāmāvacaraḥ kāmadhātuḥ prahīṇakāmarāgā avibhūtārūpyasaṃjñāś ca rūpāvacaro rūpadhātuḥ prahīṇakāmarūparāgā vibhūtā rūpyasaṃjñāścārūpyāvacara ārūpyadhātuḥ kāmarāgānuśayitāḥ kāmadhātuḥ rūparāgānuśayitā rūpadhātuḥ ārūpyarāgānuśayitā ārūpyadhāturityanye   satatacikṣepakakścaitasikaduḥkhaprakārāḥ kāmadhātuḥ samāhitā vigatacaitasikaduḥkhaprakārā rūpadhātuḥ samāhitāḥ prahīṇamukhaduḥkhaprakārā ārūpadhāturityapare aprahīṇagandharasatadvijñānābnhāsāḥ kāmadhātuḥ prahīṇagandharasatadvijñānābhāsā rūpadhātuḥ prahīṇapañcadaśadhātvābhāsā ārūpyadhāturityapare teṣu sarveṣu vyākhyāneṣu katame ta ityavaśyaṃ pūrvavyākhyānoktā eva vaktavyā iti sākānkṣāṇyevaitāni vyākhyānāni abhūtaparikalpādhikāre punarabhūtaparikalpagrahaṇamanupalabdhyantaritatvād iti paryāyalakṣaṇañceti cittacaittānāṃ prabhedaṃ khyāpayitvābhūtaparikalpasya paryāyalakṣaṇaṃ khyāpayati kathaṃ kṛtvā  abhūparikalpyavastunaḥ svabhāvaviśeṣaparikalpanayā cittacaittānāṃ pravṛttatvāt arthasvarūpaviśeṣadṛṣṭiścittacaittā abhūtaparikalpaśceti paryāyāntarbhūtāḥ tatrārthamātre dṛṣṭir vijñānam iti mātraśabdo viśeṣanirāsārthaḥ tenāgṛhītaviśeṣā vastusvarūpamātropalabdhir ityarthaḥ arthaviśeṣe dṛṣṭiścaitasā vedanādaya iti tena tena viśeṣarūpeṇa tatrātipravṛtteḥ tatrāhlādakaparitāpakatvaviśeṣo yas tasya bhāvasya yat saumanasyādisthānaṃ tad grahaṇaṃ vedanā strīpuruṣādivyavahāralakṣaṇo yorthaviśeṣas tad grahaṇaṃ saṃjñā evam anyepi yathāyogaṃ yojyāḥ evaṃ caiṣāmāśrayālambanakāladravyasamatābhiḥ samprayuktatvaṃ na tvākārasamatayāpi vijñānāviśeṣaprasangāt cittaviśeṣā eva caitasā ihābhipretā iti kecijjānanti tedeva vijñānaṃ tādṛśasvarūpādinā vicitrapratibhāsam utpadyate mayūracandrikavat katham ekaṃ vicitrañca  naikaṃ hi lakṣaṇaṃ loke vicitram iṣyate mā bhūd ekam anekasvabhāvam iti syād eṣa  doṣo yadi dharmasvabhāvaḥ syāt bhrāntimātre tu naiṣa doṣaḥ kva tathā sarvathā bhāvāt iti vacanāt naitad evaṃ sūtravacanavirodhāt yā vedanā yā saṃjñā yac cittaṃ yad vijñānañca saṃsṛṣṭvā amī dharmā na visaṃsṛṣṭā iti saṃsargaś ca nāma satāṃ yugapac ca bhavatīti yo hi dharmasvabhāvam apariniṣpannam icchati tasyaitat sūtram asminnarthejñāpakam iti  abhūtaparikalpamātrenyasya cābhāve hetuphalaprabhedaṃ na vijñāyata iti tat pratipādanārthaṃ pravṛttilakṣaṇañca khyāpayati anena hetuphalabhāvenābhūtaparikalpa iti lakṣaṇaṃ pravṛttir eva lakṣaṇaṃ pravṛttilakṣaṇaṃ pravṛttiḥ punar divdhā  kṣaṇaparamparāpravṛttir yadādipatyena pratyutpanna upabhogasankleśaḥ janmāntarapravṛttiś ca yadādhipatyenāyatyāṃ kleśakarmajanmasankleśaḥ iha kṣaṇaparamparāpravṛttiḥ pravṛttilakṣaṇam uktaṃ janmāntarapravṛttiṃ sankleśalakṣaṇatvena khyāpayiṣyati ekaṃ pratyayavijñānaṃ iti vistaraḥ tatraikam ityālayavijñānaṃ śeṣāṇāṃ saptānāṃ vijñānānāṃ hetupratyayabhāvena hetur iti pratyayavijñānaṃ dvitīyam aupabhogikaṃ iti vijñānam ity anuvartate tat phalam iti vākyaśeṣaḥ tat punaḥ saptavidhaṃ pravṛttivijñānam upabhogaprayojakatvād aupabhogikaṃ upabhogaparicchedaprerakās tatra caitasāḥ iti tatra vijñāne ye caitasās tepi tat phalam iti sambandhaḥ vijñānatvād ekayogakṣematvāc ca ālayavijñānam anyeṣāṃ vijñānānāṃ pratyayatvāt pratyayavijñānam iti ālīyante sarve sāsravā dharmās tatra phalabhāvena tac ca teṣu hetubhāvenetyālayaḥ   sattvabhājanalokavijñāanāt tannirbhāsatayā vijñānaṃ tac caikāntavipākatvād avyākṛtaṃ sarveṣāṃ sāsravāṇāṃ dharmāṇāṃ bījam anubadhnāti anyeṣāñca pravṛttivijñānānāṃ hetupratyayo bhavatīti pratyayavijñānaṃ tat pratyayaṃ pravṛttijñānamoupabhogikam iti tasmād ālayavijñānāt pratyetīti tat pratyayam utpadyata ityarthaḥ katham utpadyate  pravṛttivijñānaṃ hy ālayavijñānāt pravartamānam anutpannasya taj jātīyasya pravṛttivijñānasyotpādakaṃ bījam ālayavijñāne paripuṣṇāti tasmāt paripuṣṭabījāt pariṇāmaviśeṣaprāptāt punas taj jātīyaṃ pravṛttivijñānam utpadyata ityevaṃ tat pratyayaṃ pravṛttivijñānaṃ bhavati nanv ālayavijñānam apy aupabhogikaṃ pravṛttivijñānañca pratyayavijñānaṃ prasajyate aduḥkhāsukhavedanopabhogāśrayatvāt ālayavijñāne ca vāsanābhāvanāt na pratyayabhāvavyatirekeṇānyā vāsanābhāvanāsti yathoktam abhidharmasūtragāthāyāṃ  sarvadharmā hi ālīnā vijñāne teṣu tat tathā anyonyaṃ phalabhāvena hetubhāvena sarvadā iti na prasajyate tad vedanāyā durupalakṣYatvāt na tadaupabhogikatvena lakṣyate pravṛttivijñānavat prakarṣagataṃ vā jñeyaṃ sūryavat tathā hy upabhogatrividhavedanāśrayatvaṃ pravṛttivijñānasyaiva na tvālayavijñānasyeti hetupratyayaścātra vivakṣito na pratyayamātraṃ tathā hi kuśalākuśaladharmādhipatyād ālayavijñānaṃ vipākaniṣyandaphalavāsanāṃ parigṛhṇāti avyākṛtadharmādhipatyāc ca niṣyandaphalavāsanām eveti ata ālayavijñānaṃ niravaśeṣāṇāṃ sāsravadharmāṇāṃ hetupratyayaḥ pravṛttivijñānaṃ tu ālayavijñānasyādhipatipratyaya iti nāsti pravṛttivijñānasya pratyayatvaprasangaḥ upabhogo vedaneti triprakārāpy upabhukṣyata ity upabhogaḥ anubhūyata ity arthaḥ bhavarasasārasarūpā vedanā tasmā bālās tat saṃvedanārthaṃ viṣayam abhiniviśante na kevalaṃ vedanā arthopalabdhir apy upabhoga ityanye tac ca na upabhogo vedaneti bhāṣyavirodhāt arthopalabdhiś ca na vijñānād anyeti na tasyāścaitasatvaṃ prayujyate veditaparicchedaḥ saṃjñā sukhādiviśeṣodgrahaṇātmakatvāt upabhoge saṃjñāyāñ ca prerakāḥ saṃskārā vijñānasya cetanāmanaskārādayaḥ   atha vā upabhogo vedaneti yathāsvamālambanānubhāvāt sukhādivedanīyakarmānubhavanāc ca evaṃ viṣayakarmaṇor upabhuktir vedanety upabhogaḥ viṣayacihnaṃ vyavahāranimittaṃ paricchinnaṃ karotīti paricchedaḥ saṃjñā vijñānāntarālambana ābhogaḥ saṃskārāḥ tataścetanādyādhipatyād vijñānam ālambanānantaraṃ bhajate ādiśabdena chandhādayo gṛhyante uktaṃ yato yādṛśo yad arthā ca pravṛttir iti  tatra chādanād avidyayā yathābhūtadarśanāvabandhanāt ropaṇāt saṃskārair vijñāne karmavāsanāyāḥ pratiṣṭhāpanāt nayanād vijñānenopapattisthānasaṃprāpaṇāt samparigrahaṇān nāmarūpeṇātmabhāvasya pūraṇāt ṣaḍāyatanena triparicchedāt sparśena upabhogād vedanayā karṣaṇāt tṛṣṇayā karmākṣiptasya punar bhavasya nibandhanād upādānair vijñānasyotpatyanukūleṣu kāmādiṣu ābhimukhyād bhavena kṛtasya karmaṇaḥ puarnbhave vipākadānāyābhimukhīkaraṇāt duḥKhanā jantyā jarāmaraṇena ca parikliśyate jagat sankleśalakṣaṇañca khyāpayatīti kleśakarmajanmasankleśā yathā pravartamānā jagataḥ parikleśāya bhavanti tat sankleśalakṣaṇaṃ tathācāsatyapyātmaninabhūtaparikalpamātrāt saṃsāraḥ prajāyate iti pradarśanāthaṃ khyāpyate chādanādropaṇāc caiva nayanāt samparigrahāt iti vistaraḥ soyaṃ pravṛttipakṣamadhi dvādaśāngaḥ pratītyasamutpādo darśitaḥ tatra chādanāt kliśyate jagad ityantavacanaṃ sarveṇa sambadhyate kena chādanāt kathaṃ vā chādanāt kliśyata iti  ata āha  avidyayā yathābhūtadarśanavibandhād iti avidyayā hy adarśanātmakatvād bhūtadarśanaviṣaye pracchādite bhūtadarśanaṃ notpadyateto bhūtadarśanotpattivibandhanād avidyā bhūtadarśanavibandhaḥ bhūtadarśanaṃ punaḥ prādhānyena lokottaraprajñā tat pṛṣṭhodbhavatvāt tat pṛṣṭhalābhāt tad avagamāc ca tat prayoga iti śrutacintābhāvanāmayī bhūtadarśanam ity ucyate bhūtadarśanavibandhād avidyā saṃskārāṇāṃ pratyaya ityevaṃ chādanād avidyayā kliśyate jagad iti   ropaṇāt kliśyate jagad iti sambadhyate kena ropaṇāt kva kasya vetyata āha saṃskārair vijñāne karmavāsanāyā iti tatra saṃskārā yat kāyikaṃ karma vācikaṃ mānasaṃ ca puṇyāpuṇyāniñjyasvarūpaṃ tat punar bhavam abhisaṃskarotīti saṃskāraḥ apraṇihitaṃ rohayatītyarthaḥ tadeva ca saṃskāraśabdenocyate na tu sarvaṃ taccābidyādhipatyāt punar bhavam ākṣeptuṃ samarthaṃ bhavati na sattāmātreṇetyavidyāpratyayāḥ saṃskārā ity ucyate tathāhi tāny anutpannavidyasya punarbhavaṃ saṃskurvanti notpannavidyasya na cādhipatyamātreṇaivāvidyā saṃskārāṇāṃ pratyaya ucyate sāmānyena sā samutthānapratyayopi avidhyā hi samprayuktvādhyathā sarvakleṣānāṃ sāmānyena samutyānapratyayastayā tatsamuttyā nāṃ cetanānām api api saṃskārāṇāṃ bhavabhogabhedaprārthanānvayānāṃ samutthāne tat sahabhūtāvidyā sāmānyapratyayaḥ āniñjyānām api tad bhūminiḥsaranadṛṣṭisamutthānānāṃ tat sahabhūtāvidyā sāmānyapratyaya iti saṃskārāṇāṃ pratyaya uktaḥ vijñāna iti atrālayavijñānam abhipretaṃ na tu pravṛttivijñānaṃ vyuparatapravṛttivijñānasyotpattisthānanayanāsambhavāt kuśalakliṣṭayoś ca samavadhānābhāvāt saṃskārais tatra karmavāsanāyāḥ pratiṣṭhāpanābhāvāt karmavāsanāyā iti kā punar iyaṃ karmavāsanā nāma  anāgatasya janmano bījaṃ hetubhāvaḥ tad yathā brīhiphalaṃ bhūmibhasmapurīṣādipratyayaviśeṣam apekṣya pariṇamad ankurotpattau hetubhūtaṃ bījam iti pratiṣṭhāpanād iti ropaṇam eva paryāyāntareṇācaṣṭe pratiṣṭhāpanaṃ punaratra vijñānasantāne tat prathamatas tad bījasyāpy āyanaṃ nahi kasyacit sāsravasya dharmasyānāsravasyevāpūrvaṃ bījam ādhīyate evaṃ saṃskārair vijñāne punarbhāvabījādhānāj jagat kliśyate nayanāj jagat kliśyata iti kena nayanāt kva kasya veti na vijñāyata ityāha vijñānenotpatti sthānasaṃpreṣaṇād iti karmaparibhāvitena vijñānena santānavṛttyā cyutisthānād upapattisthāne punar bhavabījabhūtāyā vāsanāyāḥ prāpaṇaṃ nayanaṃ tathā ca sati na pratisandhivijñānaṃ saṃskārapratyayaṃ pūrvakālabhavavijñānam eva  saṃskārapratyayam iti pradarśitaṃ bhavati nahi vinaṣṭāt kāraṇāt kāryotpattir yujyate ārūpyasamāpatīlābhino hi yatraiva cyavante tatraivotpadyanta iti katham ārūpyeṣūpapattisthānaprāpaṇam iti tad yathāyogaṃ veditavyaṃ nāmarūpavat samparigrahāj jagat kliśyata iti kena samparigrahāt kasya vetyata āha  nāmarūpeṇātmabhāvasyeti nāmarūpaṃ hi pañcaskandhāḥ te ca pratisaṇdhim upādāya kalalārbudapeśīghanapraśākhāvasthā anutpannaṣaḍāyatanā vijñānapratyayaṃ nāmarūpam iti tad bhāvitaviśeṣeṇa hy anatareṣu nikāyasabhāgeṣu tad viśiṣṭatvaṃ sidhyati tasmiṃścotpanne manuṣyatiryagādinikāyasabhāgabedād ātmabhāvo bhidyata iti nāmarūpeṇātmabhāvaḥ parigṛhīta ity ucyate atha vāmaraṇāt sarvam evātmabhāvaṃ parigṛhṇāti tat prathamataḥ sarvasya hetubhāvena vyavasthānād iti atha vābhinnepi nāmarūpeṇāti tat prathamataḥ sarvasya hetubhāvena vyavasthānād iti atha vābhinnepi nāmarūpeṇātmabhāvo yathā parigṛhyeta tat pṛthaktvena darśayati yathā sarvaṃ saṃskṛtaṃ pañcabhiḥ skandhaiḥ sangṛhītam iti aupapādukānāṃ tu vijñānapratyayaṃ ṣaḍāyatanam evetyato vijñānapratyayaṃ nāmarūpaṃ yathāsambhavaṃ veditavyaṃ pūraṇāt kliśyata iti kena pūraṇāt kasya veti ṣaḍāyatanena nāmarūpasangṛhītaṃ śarīraṃ nāmarūpāvasthāyāṃ hi śarīram aparipūrṇam ucyate cakṣurādy āyatanābhāvāt asti ca tasyām avasthāyāṃ kāyāyatanaṃ manāayatanañca tad apy aparipūrṇam eva āśritāśrayaparipūryabhāvāt ṣaḍāyatanāvasthāyāṃ punaścakṣurādyabhinirvṛtta āśritaḥ paripūrṇo bhavati kāyāyatanaṃ ca paripūrṇaṃ bhavati taccakṣūr ādyāśritānāṃ paripūrṇatvāt kathaṃ tac cakṣurādi āśritaṃ  tat pratibaddhavṛttitvāt manāayatanam api ṣaḍvijñānasangṛhītaṃ tadānīṃ niravaśeṣāśrayaparipūritāt paripūrṇaṃ bhavati angapratyangaparipūritāś ca ṣaḍāyatanāvasthāyām eva āśrayaparipūraṇāt ṣaḍāyatanena kliśyate jagad iti veditavyaṃ triparicchedāj jagat kliśyata iti sambadhyate trayāṇāṃ hīndriyaviṣayavijñānasannipāte indriyasya sukhādivedanotpattyanukūlo yastriprakāro vikāras tat paricchedaḥ sparśaḥ ata evāyam indriyavikārasādṛśyaṃ spṛśati tadākāratayeti sparśa ucyate   atha vā ṣaḍāyatanapratyayaḥ sparśa indriyasya sukhādivedanānukūlaṃ trividhaṃ vikāraṃ prasūte upabhogād vedanayeti vedanā hi tṛṣṇayopabhujyate āsvādyata ity arthaḥ puṇyādikarmopabhogād vā vedanopabhogaḥ atha vopabhogotra vedanāyā anubhavaḥ sukhādiṣucānubhūyamāneṣu tatra sukhādiparipoṣaṇād anurāgapratighamohaiḥ kliśyate jagat karṣaṇād iti karṣaṇāt kena kasya veti na vijñāyata ity ata āha tṛṣṇayā karmākṣiptasya punar bhavasyeti saṃskārair vijñāne bījaparipoṣaṇenākṣiptasya punar bhavasyodaka kalpayā tṛṣṇayā sarvagatiṣv aviśeṣeṇātmabhāvābhilāṣayā yadārdrīkṛtaḥ puar bhava utpattāv upayunkte utpattiṃ cāvasthāpayati tat karṣaṇaṃ nibandhanāt kena nibandhanāt kva kasya veti praśnāvakāśe svayam evāha upādānair vijñānasyopapattyanukūleṣu kāmādiṣv iti chandarāgalakṣaṇaiścaturbhir upādānair karmākṣiptaṃ vijñānam utpattyanukūleṣu kāmadṛṣṭiśīlavratātmavādeṣu nibadhnāti avasthāpayati ca vijñānaṃ hi cchandarāgavaśāt tatra vartate ābhimukhyādity atrāpi parapraśnāvakāśe svayamevaha bhavena kṛtasya karmaṇaḥ punar bhava vipākadānāyābhimukhīkaraṇād iti yathānibandhanaṃ vijñānasya pūrvakṛtaṃ karma paunarbhavikaṃ vāsanāvasthaṃ vipākaphalaṃ prati vṛttilambhanād bhavaḥ sadbhūta ākṣiptabhavaś ca nirvṛttayebhimukhībhavati evaṃ bhavenābhimukhīkaraṇāj jagat kliśyate duḥkhitāj jātyā jarāmaraṇena ca kiṃ  kliśyate jagad iti evaṃ bhavāt punarbhavābhinirvṛttau satyāmādita eva garbhādhāne śukraśoṇite vijñānasammūrcchanāt kliśyate tathā māturāmāśayapakvāśayayor antarāle parivartanāt kliśyate tathā ca mātubhojanacaryayoḥ sankaṭaghunoraparityāgād api kliśyate tathā sambhādhe  nāśucinā mārgeṇa nirgacchati kliśyate jagaj jātaṃ punar jarayā khālityapālityādilakṣaṇayā maraṇena ca nāmarūpabhedalakṣaṇena priyābhyāṃ yauvanajīvitābhyāṃ bhraśyamānaṃ kliśyate jagad iti gacchatīti jagat sabhāgāvakāśāt kṣaṇāvakāśaṃ  gacchatīty arthaḥ kliśYata iti jātijarāvyādhimaraṇādibhis traidhātuke kṣaṇaparamparayājavañjavībhāvena ca pīḍyata ityarthaḥ kliśyata iti na vyavadāyata ity apare evam ayaṃ sankleśalakṣaṇo dvādaśāngaḥ pratītyasamutpādaśchādanādyekādaśabhir arthair vyavadānavipakṣaḥ avidyādy utpattikramaḥ pūrvapūrvasyottarottarāvāhanāt  tredhā sankleśaḥ  kleśasaṃkleśaḥ karmasankleśaḥ janmasankleśaśca tatra kleśasankleśovidyātṛṣṇopādānāni karmasankleśaḥ saṃskārā bhavaś ca janmasaṃkleśaḥ śeṣāṇyangāni dvedhā saṃkleśaḥ  hetusaṃkleśaḥ phalasaṃkleśaś ca tatra hetusaṃkleśaḥ kleśakarmasvabhāvair angaiḥ phalasaṃkleśaś ca śeṣaiḥ saptadhā saṃkleśaḥ saptavidho hetuḥ viparyāsahetuḥ ākṣepahetuḥ upanayahetuḥ parigrahahetuḥ upabhogahetuḥ ākarṣaṇahetuḥ udvegahetuś ca  tatra viparyāsahetur avidyā ākṣepahetuḥ saṃskārāḥ upanayahetur vijñānaṃ parigrahahetur nāmarūpaṣaḍāyatane upabhogahetuḥ sparśavedane ākarṣaṇahetus tṛṣṇopādānabhavāḥ udvegahetur jātijarāmaraṇe sacaścaiṣa saṃkleśobhūtaparikalpāt pravartata iti katividhaḥ punar anena dvādaśāngena na pratītyasamutpādena samāsataḥ saṃkleśaḥ pradarśita ityata evedam ucyate soyaṃ dvādaśāngaḥ pratītyasamutpādaḥ  tredhā dvedhā ca saṃkleśaḥ saptadhā iti ca śabdaḥ samuccayārthaḥ parivartārthaś ca kleśa eva saṃkleśa iti kleśasaṃkleśaḥ evaṃ karmajanmasaṃkleśau kleśo hi pravartamānaḥ svaparātmanor vyābādhakatvāt saṃkleśaḥ yathoktaṃ sūtrepi  rakto rāgaparīta ātmavyābādhāyāpi cetayate paravyābādhāyāpi cetayate ubhayavyābādāyāpi cetayate evaṃ dveṣo mohaścāpi veditavya iti karmajanmasaṃkleśayoścotpādakatvāt saṃkleśaḥ tathā hi kleśādhipatyena karma janmākṣipati dṛṣṭasatyasya satyapi karmaṇi punar bhavākṣepābhāvāt kleśasamudācāreṇa punar bhavabījasya bhavīkaraṇāt kliṣṭacittasya ca punarbhavapratisandhibandhāj janma sankleśenaiva hetunā tatorhataḥ pratisandhibandhābhāvaḥ kliṣṭacittābhāvāt karma ca śubhāśubhaṃ tadātve kāyacittayor āyāsanimittatvād āyatyāñca vipākadānāt sankleśaḥ janmāpi sarvopadravāspadatvāt sankleśa iti tredhā sankleśaḥ hetordvidhā bhedāt kleśasankleśo vidyātṛṣṇopādānānīti tritayam api kleśātmakatvāt karmasankleśaḥ saṃskārā bhavaśceti  dvayam api karmātmakatvāt ayantu viśeṣaḥ  svarūpāvasthaṃ karma saṃskārāḥ bījāvasthaṃ bhava iti janmasaṃkleśaḥ śeṣāṇyangānīti vijñānanāmarūpaṣaḍāyatanasparśavedanājātijarāmaraṇāni eṣāṃ janmasangṛhītatvāt dvedhā saṃkleśo hetuphalābhyāṃ prabhidyate hetusaṃkleśaḥ kleśakarmasvabhāvair angaiḥ phalasaṃkleśaś ca śeṣair angair iti tatra hetusaṃkleśatvaṃ karmakleśānāṃ vijñānādivedanāparyantaṃ jātyātmakaṃ jarāmaraṇādīnavajanma sampādayitum abhipravṛttatvāt phalasaṃkleśaś ca śeṣair vijñānādibhiḥ karmakleśaphalatvāt punaḥ sa eva pratītyasamutpādaḥ saptadhā saṃkleśa iti viparyāsākṣepopanayaparigrahopabhogākarṣaṇodvegahetutvāt saptavidho hetuḥ tatra viparyāsahetur avidyeti avidyāgato hi tattvasammohād anityādīn nityādirūpeṇa viparyasyatīti ākṣepahetuḥ saṃskārā iti vijñāne caturangātmajanmabījasya pratiṣṭhāpanāt upanayahetur vijñānam itīha cyutasyopapattiviṣaYa upanayanāt parigrahahetur nāmarūpaṣaḍāyatana ity upanītasya nāmarūpaṣaḍāyatanābhyāṃ nikāyasabhāgaparigrahāt pūrvaṃ nāmarūpeṇaiva parigraha ukto jarāyujādikāṃ yonim abhipretya idānīm upapādukam adhikṛtya ṣaḍāyatanenāpi parigraha uktaḥ atha vā nāmarūpeṇa tat prathamata ātmabhāvamātrasya sangraho vivakṣitaḥ iha tv aparipūrṇasya paripūrṇasya ceti nāsti virodhaḥ upabhogahetuḥ sparśavedana iti sakāraṇenānubhavena kuśalākuśalakarmavipākasyopabhogāt ākarṣaṇahetus tṛṣṇopādānabhavā iti sa upabhuktakarmavipāko bālas tasyāṃ tasyāṃ vedanāyāṃ tṛṣyati vivṛddhatṛṣṇaś ca tat saṃyogatṛṣṇayā kāmādīn upādatte tad upādānāc cāsya pūrvabhūtaṃ paunarbhavikaṃ karma vāsanāvasthaṃ pariṇataṃ yathākṣiptavipākadānayā pravṛttiṃ labdhvā bhavo bhavati sa ca tṛṣṇopādānabhavaḥ saṃskārākṣiptaḥ punar bhavābhinirvṛttaya ākṛṣyate abhimukhīkriyata iti tṛṣṇopādānabhavā ākarṣaṇahetuḥ atha vā tṛṣṇāvaśena cchandarāgānurūpānyatarakarmavāsanābhimukhāt tṛṣṇopādānabhavā ākarṣaṇahetuḥ udvegahetur jātijarāmaraṇe ityevamatra jarmākarṣaṇāt tasmiṃstasmin sattvanikāye jātijarāmaraṇaduḥkham anyacca śokaparidevaduḥkhadaurmanasyopāyāsaduḥkham anantaprabhedam anubhavatīti   tatra tridhā sankleśābhidhānena kleśakarmaṇo janmanaḥ sādhāraṇāsādhāraṇahetutvaṃ darśitaṃ kleśo hi janmānkurasya sādhāraṇakāraṇaṃ bhūmyādivat karmatvasādhāraṇakāraṇaṃ ankurasyeva bījaṃ tad bhedena janambhedād iti atha vā nātra pūrvāntāparāntamadhyāntāni trīṇi kāṇḍāni kiṃ tarhi karmakleśaphalānīti pradarśayatidvividhābhidhānena hetuphalamātram evedaṃ nātrānyaḥ sankliśyate kārako vedako veti pradarśayati atha vātra karmakleśamātram eva hetuḥ tayor bhāvābhāvāj janmabhāvābhāvadarśanāt atas tat phalam eva janma tasmānnātra hetuḥ phalaṃ vā sarvatra pañcaskandhikāvastheti pradarśayati saptadhāhetunirdeśena punar dvividhaḥ pratītyasamutpādaḥ pradarśitaḥ ākṣepalakṣaṇobhinirvṛttilakṣaṇaśceti tatrākṣepalakṣaṇaḥ pratītyasamutpādaḥ saptyabhir angair nirdiṣṭaḥ yenākṣīpyate yathākṣipyate yaccākṣipyate tat pradarśanāt abhinirvṛttilakṣaṇaḥ pañcabhir angaiḥ tasyākṣiptasya yenābhinirvṛttir yathābhinirvṛttir yā cābhinirvṛttiḥ tasyāñca ya ādīnava iti kenākṣīpyate  avidyāpratyayaiḥ saṃskāraiḥ yathā tattvaṃ mugdhvā viparītaṃ saṃjānāti kuśalākuśalāniñjyān saṃskārānabhisaṃskāroti katham ākṣipyate taiḥ saṃskāraiḥ  vijñāne bījapoṣaṇād utpattibhavyatāyām avasthāpanāt kim ākṣipyate  paunarbhavikaṃ nāmarūpaṃ ṣaḍāyatanaṃ sparśo vedanā ca yathāyogaṃ tadevam ākṣiptaṃ kenābhinirvartyate  yathoktakrameṇa pūrvākṣiptādihotpannāṃ vedanāṃ pratītya yā tṛṣṇotpannā tat pratyayenopādānena kathaṃ tenābhinirvartyate  tasya vijñāne vāsanāvasthasya karmaṇas tena bhavīkaraṇāt bahuvidhā hi vijñāne karmavāsanā vartate vicitrasaṃskāraparibhāvitatvāt upādānaviśeṣaparigraheṇa yenātra punar bhavatvaṃ vartate sotra bhava ucyate kā punaḥ sabhinivruttiḥ  yā tasyākṣiptasya nāmarūpādiksyāyatyāṃ jātiḥ tasyaṃ punaḥ satyāṃ ka ādīnavaḥ  jarāmaraṇaṃ priyayauvanajīvitabhraṃśādīti atra tūpanayahetur nirarthaṃ iti cet na nirarthakaḥ vicchinnamaraṇād bhavopapattibhavapravṛttyadhigamanirākaraṇārthaṃ sarve caite sankleśā abhūtaparikalpāt pravartanta iti cittacaittāśrayatvāt sankleśasya uktaṃ hi tat  abhūtaparikalpaśca cittacaittās tridhātukāḥ iti   abhūtaparikalpapiṇḍārthaḥ piṇḍārthaḥ punar abhūtaparikalpasya navavidhaṃ lakṣaṇaṃ paridīpitaṃ bhavati sallakṣaṇaṃ asallākṣaṇaṃ svalakṣaṇaṃ sangrahalakṣaṇaṃ asallakṣaṇānupraveśopāyalakṣaṇaṃ prabhedalakṣaṇaṃ paryāyalakṣaṇaṃ pravṛttilakṣaṇaṃ saṃkleśalakṣaṇañca piṇḍārthaḥ punar abhūtaparikalpasyeti vistareṇārthanirdeśaḥ sukhāvabodhārthaṃ piṇḍārthanirdeśovismaraṇārthañca tatotrārthadvayam uktaṃ sallakṣaṇaṃ  abhūtaparikalposti iti asallakṣaṇaṃ  dvayaṃ tatra na vidyate iti svalakṣaṇaṃ  arthasattvātmavijñaptipratibhāsaṃ prajāyate vijñānaṃ iti sangrahalakṣaṇaṃ  kalpitaḥ paratantraś ca pariniṣpanna eva ca iti asallakṣaṇānupraveśopāyalakṣaṇaṃ  upalabdhiṃ samāśritya nopalabdhiḥ prajāyate ityādi prabhedalakṣaṇaṃ  abhūtaparikalpaś ca cittacaittās tridhātukāḥ iti paryāyalakṣaṇaṃ  tarthārthadṛṣṭir vijñānaṃ tad viśeṣe tu caitasāḥ iti pravṛttilakṣaṇaṃ  ekaṃ pratyayavijñānaṃ dvitīyaṃ aupabhogikaṃ iti saṃkleśalakṣaṇaṃ  chādanād ropaṇāc caiva nayanāt samparigrahāt ityādi  evam abhūtaparikalpaṃ navaprakāraṃ khyāpayitvā yathā śūnyatā vijñeyā tan nirdeśatīti kotrābhisambandhaḥ  dvayam anena pratijñātam abhūtaparikalpaḥ śūnyatā ca   saṃkleśapūrvakaṃ ca vyavadānaṃ dharmāvabodhāśrayañca dharmatāvadhāraṇam ityatobhūtaparikalpanirdeśānantaraṃ yathā śūnyatā vijñeyā tathā nirdiśati  lakṣaṇañcātha paryāya iti vistaraḥ tatra lakṣaṇaṃ hi bhāvābhāvapratiṣedhātmatā sarvatra śūnyathāprabhedavyāpakatvāt nāmāntaraṃ paryāyaḥ paryāyānuguṇaṃ paryāyapravṛttinimittaṃ paryāyārthaḥ ākāśavad abhinnalakṣaṇatvān nirvikalpatvepy āgantukopakleśasaṃyogaviyogāvasthābhedād bhedaḥ anyaś ca pudgaladharmasamāropabhedād bhedaḥ ṣoḍaśavidhaḥ sādhanaṃ śūnyatāprabhedapradarśane yuktiḥ kiṃ punaḥ kāraṇaṃ yadebhiḥ prakāraiḥ śūnyatā vijñātavyā  viśuddhyālambanatvād viśuddhyarthibhir lakṣaṇato vijñeyā sūtrāntareṣu paryāyanirdeśeṣv asammohārthaṃ paryāyārthaḥ paryāyārthāvabodhārthācchūnyatāyā viśuddhyālambanatvena niścitatvāt paryāyārthaḥ saṃkleśe nirākṛte sā viśuddheti tat saṃkleśaprahāṇāya yatnotpādanārthaṃ bhedataḥ bheda sādhanāvabodhād vikārābhāve saty api bhedaṃ sukhaṃ pratipadyata iti bhedasādhanatopi vijñeyeti  pṛthaktve sati dharmād anyā dharmateti na yujyate anityatāduḥkhatāvat ekatve sati viśuddhyālambanaṃ jñānaṃ na syāt sāmānyalakṣaṇañca etena tattvānyatvavinirmuktaṃ lakṣaṇaṃ paridīpitaṃ bhavati kathaṃ lakṣaṇaṃ vijñeyam iti lakṣaṇaṃ hi prāg uddiṣṭam ityatas tadeva prathamataḥ pṛṣṭaṃ  dvayābhāvo hy abhāvasya bhāvaḥ śūnyasya lakṣaṇaṃ   iti vijñeyaṃ dvayasya grāhyasya grāhakasya cābhūtaparikalpebhūtaparikalpena vā parikalpitātmakatvād vasturūpeṇābhāvaḥ tasya ca dvayābhāvasya yo bhāva etac chūnyatāyā lakṣaṇaṃ kārikānuguṇyāc cātra bhāvapratyayaluptanirdeśo draṣṭavyaḥ abhāvasya bhāva iti kim etat  abhāvasyātmatvam astitvaṃ anyathā dvayabhāvasyāstitvam eva syāt tad bhāvasya bhāvatovidyamānatvāt ata evāha  ity abhāvasvabhāvalakṣaṇatvaṃ śūnyatāyāḥ paridīpitaṃ bhavati na bhāvarūpalakṣaṇam iti bhāvapratiṣedhavācakatvād abhāvaśabdasya bhāvaśabdābhāvepyeṣorthovagamyata iti bhāvaśabdotrādhikaḥ nādhikaḥ dvayābhāvaḥ śūnyatālakṣaṇam itīyati nirdiśyamāne dvayābhāvasya svātantryam evātra gamyate śaśaviṣāṇābhāvavat na duḥkhatādivad dharmatārūpatā tasmādevam ucyate dvayābhāvaḥ śūnyatā tasya cābhāvasyābhūtaparikalpe bhāvaḥ śūnyatety ucyate abhāvasya bhāvalakṣaṇaparigṛhītatvād dharmatārūpatā pradarśitā atha vā dvayābhāvaḥ śūnyatety abhāvaśabdasya sāmānyavācitān na vijñāyate katamotrābhāvobhipreta ity atyantābhāvapradarśanārtham ucyate  abhūtaparikalpe dvayābhāvasya bhāva iti na hi prāg abhāvapradhvaṃsābhāvau svopadānād anyatrākhyātuṃ yujyete anyonyābhāvasvya caikāśratvaṃ na yujyate ubhayāśritatvāt tasmād bhāvasyābhāvalakṣaṇopādānād grāhyagrāhakayor atyantābhāva eva śūnyatetyetaj jñāpitaṃ bhavati yady abhāvātmikā śūnyatā kathaṃ paramārtha ucyate  paramajñānaviṣayatvād anityatāvat na tu vastutvāt api cābhāvasvabhāvo naiṣaḥ yasmādyaśvāsau tad abhāvasvabhāvaḥ sa  na bhāvo nāpi cābhāvaḥ kathaṃ na bhāvaḥ  yasmād dvayasyābhāvaḥ bhāvatve hi na dvayabhāvasyātyantābhāvaḥ syāt nābhūtaparikalpadharmatā kathaṃ nābhāvaḥ  yasmād dvayābhāvasya bhāvaḥ nahi dvayābhāvo dvayābhāvasvarūpeṇābhāvaḥ sobhāvaśced dvayasyāstitvaṃ syān na ca syād abhūtaparikalpasya dharmatā yathā nityaduḥkhatā sattvasya viparyāsatvena samāropitasya nityasukhabhāvābhāvasvarūpatvān na bhāvo nāpy abhāva ity ucyate yadi punar abhūtaparikalpasya śūnyatā dharmatāsti kim asau tasmād anyo vaktavya utānanya ity ato bravīti  etac ca śūnyatāyā lakṣaṇam iti abhāvasya svarūpam eva   athavā bhāva evābhāvapratiṣedhātmakaḥ tasmād abhūtaparikalpāt  na pṛthaktvaikalakṣaṇaṃ pṛthaktve sati dharmād anyā dharmateti na yujyate kaḥ punar ayogaḥ  dharmād vibhinnalakṣaṇatvād dharmatā dharmāntaram eva bhavati tad anyadharmavat na ca dharmāntaraṃ dharmāntarasya dharmatā bhavitum arhati tatra punar dharmāntaram anveṣṭavyam ity anavasthāprasangāt anityatāduḥkhatāvad iti yathānityatānityebhyo nānyā duḥkhatā ca duḥkhād eva śūnyatāpi na śūnyād anyeti ekatve sati viśuddhyālambanaṃ na syāt sāmānyalakṣaṇañceti viśuddhyateneneti viśuddhir mārgaḥ dharmasvalakṣaṇād ananyatvān mārgālambanaṃ na syāt dharmasvalakṣaṇavat tasmāc ca na sāmānyalakṣaṇaṃ yujyate svalakṣaṇād ananyatvāt tasyāpi dharmasvarūpavat parasparato bheda iti sāmānyatā hīyate atha vā svalakṣaṇasya tasmād anyatvād bhāvasvarūpavad bhedābhāvaḥ tataś ca sāmānyalakṣaṇasyāpy abhāvaḥ bhedāpekṣatvāt sāmānyalakṣaṇasya atha vā viśuddhyartham ālambanaṃ viśuddhyālambanaṃ na bhāvasvalakṣaṇam ālambyamānaṃ viśuddhim āvahati sarvasattvaviśuddhiprasangāt yadyanyānanyatvenāvaktavyā kathaṃ nirgranthavādo nālambito bhavati  yo hi bhāvasya satastattvānyatvena vyākaroti tena nirgranthavād ālambyate śūnyatā tu na bhāva iti nāstyayaṃ doṣaḥ etena śūnyatā sallakṣanābhāvasvarūpalakṣaṇādvayalakṣaṇā tattvānyatva vinirmuktalakṣaṇā ca paridīpitā uktaṃ śūnyatālakṣaṇaṃ  paryāya idānīm ucyate  tathatā bhūtakoṭiścānimittaṃ paramārthatā dharmadhātuś ca paryāyāḥ śūnyatāyāḥ samāsataḥ iti paryāyo nāmaikasyārthasya bhinnaśabdaiḥ pratyāyanaṃ paryāyārthābhidhānam iti paryāya ucyate tānyabhidhānāni sūtrāntareṣu śūnyataiva nirdiśyante etac ca paryāyapañcakaṃ yathāpradhānaṃ gāthāyām uktam evam anyepi paryāyā ihānuktāḥ pravacanād upadhāryāḥ   tad yathā  advayatā avikalpadhātuḥ dharmatā anabhilapyatā anirodhaḥ asaṃskṛtaṃ nirvāṇādi  kathaṃ paryāyārtho vijñeya ityetad darśayati naite śabdā gauṇāḥ kiṃ tarhi anvarthā iti  ananyathāviparyāsatan nirodhāryagocaraiḥ hetutvāccāryadharmāṇāṃ paryāyārtho yathākramaṃ iti ananyathārthena tathateti avikārārthenetyarthaḥ tadeva pradarśanārtham āha nityaṃ tathaiveti kṛtvā nityaṃ sarvadāsaṃskṛtatvān na vikriyata ityarthaḥ aviparyāsārthena bhūtakoṭiḥ bhūtaṃ satyam aviparītam ityarthaḥ koṭiḥ paryanto yataḥ pareṇānyajjñeyaṃ nāstītyato bhūtakoṭir bhūtaparyanta ucyate kathaṃ tathatā jñeyam ucyate  jñeyāvaraṇaviśodhanajñānagocaratvāt aviparyāsārthentyanadhyāropānapavādārthena atraiva kāraṇam āha  viparyāsāvastutvād iti viparyāso hi vikalpaḥ vikalpānālambanatvān na viparyāsavastu nimittanirodhārthenānimittam iti atrānimittatvaṃ nimittanirodha ucyate etad eva pradarśanārtham āha  sarvanimittābhāvād iti sarvair eva saṃskṛtāsaṃskṛtanimittaiḥ śūnyatā śūnyety animittam ucyate sarvanimittābhāvād animittaḥ animittam evānimittaḥ āryajñānagocaratvāt paramārtha iti paramaṃ hi lokottarajñānaṃ tad arthaḥ paramārthaḥ etad eva pradarśayann āha  paramajñānagocaratvād iti āryadharmahetutvād dharmadhātuḥ dharmaśabdenātrāryadharmāḥ samyag dṛṣṭyādayaḥ samyag vimuktijñānaparyantāśceti taddhetutvād dhātuḥ tadeva vibhāvayann āha  āryadharmāṇāṃ tad ālambanaprabhatvād iti svalakṣaṇopādāyarūpadhāraṇepy ayaṃ dhātuśabdo vartata ity āha hetvartho hy atra dhātvarthaḥ tadyathā  suvarṇadhātus tāmradhātū raupyadhātuḥ sūtrāntareṣv anye paryāyā uktā apyanenaiva nyāyena svārthe nirdeṣṭavyāḥ  śūnyatāyā grāhyagrāhakābhāvarūpatvād bhedam asambhāvayan pṛcchati athavā paryāyārthānantaraṃ bhedo vijñeya ity uktam atas tannirdeśānantaraṃ pṛcchati  kathaṃ śūnyatāyāḥ prabhedo vijñeya iti abhūtaparikalpo hi saṃkleśaḥ tasya prahāṇaṃ viśuddhir ucyate sankleśaviśuddhikāle ca śūnyatāvyatiriktam anyan nāsti yat sankliśyate viśuddhyate vā tasmāt saṃkleśaviśuddhikālayoḥ śūnyataiva sankliśyate viśuddhyate ceti pradarśanārtham āha  sankliṣṭā ca viśuddhā ca ity asyāḥ prabhedaḥ kadā sankliṣṭā kadā nirmaletyanavabodhāt pṛcchati  kasyām avasthāyāṃ saṃkliṣṭā kasyāṃ ca viśuddheti  samalā nirmalā ca sā iti vistaraḥ āśrayāparāvṛttiparāvṛttyapekṣayā samalā ca prahīṇamalā ca vyavasthāpyate yeṣām aviduṣāṃ grāhyagrāhakābhiniveśarāgādikleśamalinānāṃ cittasantānānām apratipattivipratipattidoṣācchūnyatā na prakhyāti tān prati samalā  vyavasthāpyate yeṣām āryāṇāṃ tattvajñānād aviparītacetasāṃ śūnyatā nirantaram ākāśavad virajaskā prakhyāti tān prati prahīṇamaletyucyate evaṃ śūnyatāyā āpekṣikā saṃkleśaviśuddhir draṣṭavyā na malinasvarūpatvena prakṛtyā prabhāsvaratvāt yadi samalā bhūtveti vistaraḥ na hy avasthābhedo vikāram antareṇa dṛṣṭaḥ vikāraścotpādavināśābhyām anusyūta iti ata āha  kathaṃ vikāradharmiṇītvādanityā na bhavatīti na hi sankliṣṭāvasthātaḥ śūnyatāviśuddhāvasthāyām anyo vikāraḥ tattvastititā tu svabhāvāntaram anāpadyamānāyā āgantukamalāpagamāt yasmād  abdhātukanakākāśaśuddhivac chuddhir iṣyate tasmād anityā na bhavatīti yathaiva hy abdhātukanakākāśānām atatsvabhāvatvān malasvabhāvatābhāvepyāgantukamalavattvaṃ āgantukamalāpagame ca te viśuddhā eva svabhāvāntarapratipattimantareṇāpi evaṃ śūnyatāpy āgantukamalaiḥ sankliśyate avikṛtasvarūpāpi tad vigamāc ca viśuddhyatīti yo hi tameva bhāvaṃ pūrvaṃ sankleśalakṣaṇaṃ paścād viśuddhisvabhāvaṃ vyavasthāpayati tasya vikāradharmanivṛttir na bhavati vikārasvabhāvatvāt na tu yatrāpy āgantukaṃ tad ubhayaṃ tasmān nāsau vikāradharmatāṃ spṛśatīti   prabhedanirdeśādhikāre sarve śūnyatāprabhedā vaktavyā ityata āha ayam aparaḥ prabheda iti ṣoḍaśavidhā śūnyateti vastubhedena ṣoḍaśavidhā bhavati dvayābhāvasvarūpe tu bhedo nāsti sā ṣoḍaśavidhā śūnyatā prajñāpāramitāyāṃ paṭhyate  adhyātmaśūnyatā yāvad abhāvasvabhāvaśūnyateti saiṣā samāsato veditavyā  bhoktṛbhojanatad dehapratiṣṭhāvastuśūnyatā ityevam ādi sāmānyalakṣaṇaṃ śūnyatāyāḥ sarvadharmasyādvayasvarūpatvaṃ nānyathā tan nānātvaṃ śakyate darśayitum ityato vastunānātvena tan nānātvaṃ darśayati pūrvaṃ tāvad bhoktā vibhāvayitavyaḥ tat snehābhiniveśatyājanārthaṃ tat snehābhiniveśo hi buddhatvavimokṣaprāptipratibandhako bhavati tad anantaraṃ tad bhojanaṃ tad anantaraṃ tayor adhiṣṭhānaṃ śarīraṃ tad anantaraṃ tad adhiṣṭhānasya śarīrasya pratiṣṭhābhājanaloko vibhāvayitavyaḥ bhoktur upakārakatvād ātmīyasnehagrāhavyāvartanārthaṃ etac catur vidhaṃ vastu tac chūnyatā vastuśūnyatety ucyate tatra bhoktṛśūnyatā ādhyātmikānyāyatanāny ārabhyeti tāni ca cakṣūrādīni yāvan manaḥ paryantāni tad anyasya bhoktur abhāvāt cakṣūrādīnāñca viṣayopabhogapravṛttidarśanāl lokasya cakṣurādiṣt eva bhoktṛbhimāna ity ataścakṣūrādyāyatanaśūnyatā bhoktṛśūnyatety ucyate bhojanaśūnyatā bāhyānīti rūpādīni yāvat dharmaparyantāni tāni viṣayābhāvena bhujyanta iti bhojanam ato bāhyāyatanaśūnyatā bhojanaśūnyatety ucyate   tayor bhoktṛbhojanayoḥ śarīre parasparāvinibhāgenāvasthānāt tad dehaḥ śarīram ityatas tacchūnyatādhyātmabahirdhāśūnyatety ucyate pratiṣṭhāvastu bhājanalokaḥ sarvatra sattvānāṃ pratiṣṭhāvastutvena prajānāt ata evāha  tasya vistīrṇatvāt tacchūnyatā mahāśūnyatocyate iti vastuśabdaḥ pratyekam abhisambadhyate tasyaivaṃ yogino bodhisattvasya caturvidhajñeyavastuśūnyatāyāṃ savitarkeṇa yoniśomanaskāreṇa manaskriyamāṇāyām ayamanyo nimittagrāha upatiṣṭhate yenedaṃ śūnyatājñānenādhyātmikabāhyāyatanādi śūnyaṃ dṛṣṭaṃ tatra yo grāhyagrāhakābhiniśeśoyam eva cātra paramārthākāro yathā tac chrutājñānena dṛṣṭam iti vikalpaḥ tasya dviprakārasya yogibhūmibhrāntinimittasya vikalpasya vibhāvanārthaṃ śūnyta śūnyata paramārtha śūnyatā ca yathākramaṃ jñanakāralopaṃ kṛutvā nirdiṣṭā śūnyathāviṣayatvād vā taj jñānaṃ śūnyatety uktaṃ tasya grāhyagrāhakabhāvena śūnyatā śūnyatāśūnyatā ādhyātmikāayatanādikaṃ ca tena śūnyatājñānena yathā dṛṣṭaṃ sotra paramārtha iti paramārthākāreṇa tasya śūnyatā paramārthaśūnyatā kiṃ kāraṇaṃ  paramārtho hi śūnyaḥ parikalpitena svabhāveneti ayam anyopi nimittagrāhaḥ śūnyatābhāvanopaplavabhūtaḥ yadarthaṃ bodhisattvaḥ śūnyatāṃ pratipadyate tasya bhāvasvarūpatvaṃ samāropayati tad vibhāvanārthaṃ saṃskṛtaśūnyatādayaḥ sarvadharmaśūnyatāparyantāḥ śūnyatā nirdiṣṭāḥ   kim arthañca pratipadyate  śubhadvayasya prāptyarthaṃ yāvad buddhadharmāṇāṃ viśūddhyarthaṃ śūnyatāṃ pratipadyate śūnyatāṃ prabhāvayatītyarthaḥ śubhadvayaṃ hi saṃskṛtam asaṃskṛtañca mārgo nirvāṇañca tābhyāṃ sambadhyate yathākramaṃ saṃskṛtaśūnyatāsaṃskṛtaśūnyatā ca sadāsattvahitāya ca iti sarvākāraṃ sarvakālañca mayā sattvahitaṃ kartavyam iti tac chūnyatātyantaśūnyatā saṃsārātyajanārthañca iti sattvārthaṃ mayā saṃsāro na parityajyaḥ saṃsāre hi parityaktelabdhvā bodhisattvabodhi śrāvakabodhau vyavatiṣṭhate tasya śūnyatā anavarāgraśūnyatā kim arthaṃ punas tasya śūnyatā deśyata ity ata āha  anavarāgrasya hi saṃsārasya śūnyatām apaśYan khinnaḥ saṃsāraṃ parityajeteti kuśalasyākṣayāya ca iti mayā kuśalamūlāni na kṣīyante nirupādhiśeṣe nirvāṇepīti nāvakiratītyetad evācaṣṭe notsṛjatīti yadyevaṃ kathaṃ tarhi nirupadhiśeṣo nirvāṇadhātuḥ siddhyati  sāsravadharmavipākakāyābhāvāt anāsravabhūtadharmakāyasya tu buddhasya bhagavato nirupadhiśeṣe nirvāṇadhātāv api na vyuparamād iti siddhāntaḥ atas tac chūnyatā anavakāraśunyatety ucyate   gotrasya ca viśuddhyarthaṃ tasya śūnyatā prakṛtiśūnyatā atraiva kāraṇamāha  gotraṃ hi prakṛtir iti kuta etat ata āha  svābhāvikatvād iti svabhāvikam anādikālikam anāgantukam ityarthaḥ yathānādau saṃsāre kiṇcic cetanaṃ kiñcid acetanam evam ihāpi kiñcit ṣaḍāyatanaṃ buddhagotraṃ kiñcic chrāvakādigotram iti na cākasmikatvaṃ gotrasya anādiparamparāgatatvāt cetanācetanaviśeṣavad iti sarvasattvasya tathāgatagotratvād atra gotram iti tathātvaṃ jñeyam ity anye lakṣaṇavyañjanāptaye ity ataḥ sānuvyañjanānāṃ mahāpuruṣalakṣaṇānāṃ śūnyatā lakṣaṇaśūnyatety ucyate kiñca  śuddhaye buddhadharmāṇāṃ bodhisattvaḥ prapadyate ante prapadyata ity abhidhānāt sarvatra śubhadvayasya prāptyarthaṃ bodhisattvaḥ prapadyate sadā sattvahitāya ca bodhisattvaḥ prapadyata iti yojyaṃ katareṣāṃ buddhadharmāṇām ity ato bravīti balavaiśāradyāveṇikādīnām iti saṃkṣepataḥ sarvabuddhadharmāṇāṃ prāptaye mayā prayatitavyam iti pratipadyate tasmā chūnyatāvibhāvanayā sarvadharmaśūnyatocyate kīdṛśī vibhāvaneti  jñeye jñānasyāvyāvahitapravṛttiḥ evaṃ tāvac caturdaśānānām adhyātmaśūnyatādīnāṃ sarvadharmaśūnyatāparyantānāṃ vyavasthānaṃ veditavyaṃ   kā punar atra bhoktrādau śūnyatā katamat svarūpam ityata āha  pudgalasyātha dharmāṇām abhāvaḥ śūnyatātra hi tad abhāvasya sadbhāvastasmin sā śūnyatāaparā iti tatra yathoktānāṃ bhoktrādīnāṃ pudgaladharmābhāvaś ca śūnyatā tad abhāvasya ca sadbhāvaḥ śūnyatā tatra pudgaladharmayor asadbhāvobhāvaśūnyatā tad abhāvasya sadbhāvobhāvasvabhāvaśūnyatā kim arthaṃ punar eṣā dvividhā śūnyatānte vyavasthāpyate  ata āha  śūnyatālakṣaṇakhyāpanārtham iti kim arthaṃ punaḥ śūnyatākhyāpanamata āha  pudgaladharmasamāropasya tac chūnyatāpavādasya ca parihārārthaṃ yathākramaṃ pudgaladharmasamāropasya parihārārtham abhāvaśūnyatāṃ vyavasthāpayati tac chūnyatāpavādaparihārārthañcābhāvasvabhāvaśūnyatāṃ yady abhāvaśūnyatā nocyeta parikalpitasvarūpayor dharmapudgalayor astitvam eva prasajyeta yady abhāvasvabhāvaśūnyatā nocyeta śūnyatāyā abhāva eva prasajyeta tad abhāvāc ca pudgaladharmayoḥ pūrvavad bhāvaḥ syāt tatrādhyātmikeṣvāyataneṣu vipākavijñānasvabhāveṣu bālānāṃ bhoktṛsammateṣu bhoktṛpudgalasya kalpitalakṣaṇānāṃ ca cakṣurādīnām abhāvas tad abhāvasya ca sadbhāvodhyātmaśūnyatā bāhyeṣv āyataneṣu rūpādivijñapty ābhāsasvabhāveṣu bālānāṃ bhogyasammateṣu bhojanasyātmīyasya parikalpitalakṣaṇānāṃ ca rūpādīnām abhāvas tad abhāvasya ca sadbhāvo bahirdhāśūnyatā tad dehe śarīre bhoktṛpudgalasya bālajanaparikalpitānāṃ rūpādīnāṃ dehasya cābhāvas tad abhāvasya ca bhāvodhyātmabahirdhā śūnyatā bhājanaloke sattvalokābhāvas tat parikalpitasvarūpābhāvas tad abhāvas tad abhāvasadbhāvaś ca mahāśūnyatā śūnyatājñāne paramārthakāre ca jñātur ākāragrahītṛpudgalasya parikalpitalakṣaṇaśunyatā paramārthākārasya cābhāvas tad abhāvas tad abhāvasya ca sadbhāvo yathākramaṃ śūnyatāśūnyatā paramārthaśūnyatā ca yad arthaṃ bodhisattvaḥ pratipadyate teṣu saṃskṛtādiṣu sarvabuddhadharmaparyanteṣu  bodhisattvapratipattavyeṣu pudgalasya parikalpitalakṣaṇānāṃ ca dharmāṇām abhāvas tad abhāvasya ca sadbhāvo yathākramaṃ saṃskṛtaśūnyatā yāvat sarvadharmaśūnyateti tathāhi nāsti saṃskṛtasya svāmī vā prayoktā vā pudgalo nāpi saṃskṛtaṃ bālajanaparikalpitenātmanā saṃkṣepataḥ sarvavikalpagrāhapratipakṣārthaṃ sarvasūtrāntābhisandhivyākaraṇārthaṃ caitā bodhisattvānāṃ śrāvakair asādhāraṇāḥ ṣoḍaśaśūnyatā nirdiṣṭāḥ atra ca bhagavatā śūnyatāviṣayaḥ śūnyatāsvabhāvaḥ śūnyatābhāvanāprayojanañca darśitaṃ tatra śūnyatāviṣayo bhoktrādyartho yāvat buddhadharmaparyantaḥ tat pradarśanaṃ punaḥ śūnyatāyāḥ sarvadharmavyāpakatvajñāpanārthaṃ śūnyatāsvabhāvobhāvasvabhāvobhāvabhāvasvabhāvaś ca śūnyatāsvabhāvapradarśanaṃ punar adhyāropāpavādapartipakṣeṇa sarvadṛṣṭiniḥsaraṇātmakatvajñāpanārthaṃ śūnyatābhāvanāprayojanaṃ śubhadvayasya paraptyartham ityārabhya buddhadharmāṇāṃ prāptaya iti paryantaṃ tat pradarśanaṃ punaḥ svaparātmano rūpadharmakāyasampat prakarṣaḥ śūnyatābhāvanād eva prāpya iti pradarśanārtham iti evaṃ śūnyatāyāḥ prabhedo vijñeya iti samalāvasthāyāṃ saṃkliṣṭā nirmalāvasthāyāṃ viśuddhety adhyātmaśūnyatādiṣoḍaśaprakārabhedonantarokto veditavyaḥ  bhedoddeśānantaraṃ tat sādhanam uddiṣṭam ityatas tannirdeśānantaraṃ pṛcchati  kathaṃ sādhanaṃ vijñeyam iti atra kiṃ sādhyate  āgantukopakleśasaṃkliṣṭatā svabhāvaviśuddhatā ca tatra saṃkliṣṭāsādham adhikṛtyāha  saṃkliṣṭā ced bhaven nāsau muktāssyuḥ sarvadehinaḥ   iti muktiḥ saṃkleśaprahāṇaṃ tat saṃkleśaprahāṇāñca mārgabhāvanātaḥ tatra yadi dharmāṇāṃ śūnyatā āgantukair upakleśair anutpannepi pratipakṣe apiśabdād utpanna iva na saṃkliṣṭā bhaved evaṃ sati saṃkleśābhāvād ayatnata eva muktāḥ sarvasattvā bhaveyuḥ atyatnata eveti pratipakṣam antareṇaiva na tu pratipakṣam antareṇa prāṇinām asti mokṣa ity avaśyaṃ pṛthag janāvasthāyāṃ tathātāyām āgantukair malaiḥ saṃkliṣṭatābhyupagantavyeti evaṃ śūnyatāyāḥ saṃkliṣṭaḥ prabhedaḥ sādhito bhavati idānīṃ viśuddhiprabhedaṃ sādhayann āha  viśuddhā ced bhavennāsau vyāyāmo niṣphalo bhavet iti dehinām iti sambadhyate athotpannepi pratipakṣe apiśabdhād anutpanna iva na viśuddhā bhaved evaṃ sati mokṣārtha ārambho niṣphalo bhavet pratipakṣabhāvanayāpi tanmalasyāvigamāt samalasya vimokṣānupapatteś ca na tu mokṣārtha ārambho niṣpahal iṣyate tasmād avaśyaṃ pratipakṣābhyāsād āgantukopakleśavigamāc chūnyatāyā viśuddhirabhyupagantavyeti evaṃ śūnyatāyā viśūddhiprabhedaḥ sādhito bhavati atra saṃkleśadharmopādānāt saṃkleśo viśuddhi dharmagrahaṇād viśuddhiḥ na tu śūnyatāyā sākṣāt saṃkleśo viśuddhir veṣyate dharmaparatantratvādharmatāyāḥ ata evāḥ muktāḥ syuḥ sarvadehinaḥ iti ata hi dehina iti tadupādānamevoktaṃ anyathā vā yadi śūnyatāyāḥ sākṣāt samkleṣo viṣuddadirvā bhavet tataḥ kaḥ sambandho dehibhir bhavedyena śūnyatāviśuddhiś ca dehināṃ viśuddhiḥ śūnyatāsaṃkleśaś ca saṃkleśa ucyate    yadā ca śūnyatā ca kliṣṭā pṛthagjanāvasthāyāṃ śuddhā cāryāvasthāyāṃ bhavati ata evedaṃ siddhaṃ bhavati  na kliṣṭā nāpi cākliṣṭā śuddhāśuddhā na caiva sā iti kathaṃ na kliṣṭā nāpi cāśuddhā śuddhaiva dvayaśuddhyā prakṛtagamakatvāt atraivāgamam āha prakṛtyaiva  prabhāvasvaratvāc cittasya iti atra ca cittadharmataiva cittaśabdenoktā cittasyaivaṃ lakṣaṇatvāt kathaṃ nākliṣṭā na viśuddhā kiṃ tarhi kliṣṭaiveti pratiṣedhadvayātpratipādayati sā  kleśasyāgantukatvataḥ kliṣṭā na tu prakṛtyeti darśayati sā cāgantukair upakleśair upakliśyata ity atrāpy āgamaḥ sankliṣṭaviśuddhatayā dvidhā bheda ukte kimarthaṃ punarścaturdhā bheda ucyate  laukikāl lokottarāc ca mārgād viśeṣārtham ityekaḥ laukiko hi mārgaḥ svabhūmikair malaiḥ kliṣṭo na tv adharaiḥ tat pratipakṣatvāt lokottaras tu mārgo mṛdumadhyādibhedād aśuddho nāsravatvāt śuddhaḥ naivaṃ śūnyateti na kliṣṭety uktvā punaścakṣurādibhyo viśeṣārtham ucyate nāśuddhetyanye cakṣurādayo hy anivṛttāvyākṛtatvān na kliṣṭā na ca teṣāṃ sāravatvāt prakṛtiviśuddhir ity aśuddheti evaṃ napi sā kliṣṭeti cheduchyate  na ṣuddheti kuśalasāsravāt viśeṣaṇārthamāḥ kuśalasāsravaṃ hi saṃsāraparyāpannatvān nākliṣṭaṃ iṣtavipākatvāc ca śuddhaṃ naiva dharmatā sā hi kliṣṭāvasthāyām aśuddhaiveti evaṃ śūnyatāyāḥ sankleśaviśuddhyoddiṣṭaḥ prabhedaḥ sādhito bhavati   śūnyatāpiṇḍdārthaḥ  śūnyatāpiṇḍdārtho lakṣaṇatāṃ vyavasthānataśceti veditavyaḥ tatra lakṣaṇato bhāvalakṣaṇato bhāvalakṣaṇataś ceti dvayābhāvo hītivacanād abhāvalakṣaṇataḥ abhāvasya ca bhāva iti vacanād bhāvalakṣaṇataḥ bhāvalakṣaṇataś ca na bhāvo nāpi cābhāva iti vacanāt bhāvābhāvavinirmuktalakṣaṇatas tattvānyatva vinirmuktalakṣaṇaś ceti etac ca śūnyatāyā lakṣaṇaṃ tasmād abhūtaparikalpān na pṛthaktvaikalakṣaṇam iti vacanāt evaṃ lakṣaṇataḥ piṇḍārthaḥ kathaṃ vyavasthānataḥ piṇḍdārtho veditavya ityta āha  vyavasthānaṃ punaḥ paryāyādivyavasthānato veditavyaṃ paryāyatas tadarthas tadabhedas tat sādhanañcetyarthaḥ etayā catuḥprakāradeśanayā caturvidhopakleśapratipakṣeṇa svalakṣaṇaṃ karmalakṣaṇaṃ sankleśavyavadānalakṣaṇaṃ yuktilakṣaṇañcodbhāvitaṃ bhavati tatra svalakṣaṇaṃ vikalpasya pratipakṣeṇa tasya hi bhāvābhāvobhayapṛthaktvaikatvagrāhātmakatvatvāt karmalakṣaṇam anadhimuktānāṃ śūnyatālakṣaṇāśratyātrāsasya pratipakṣeṇa abhrāntitathatā karmāviparyāsakarma sarvanimittaprahāṇakarma sarvalokottarajñānaviṣayatvāvasthānakarma pratilabdhāryadharmahetubhāvakarma ca evaṃ śūnyatāsvarūpakarmaśravaṇena prāptagrahāṇāṃ kusīdināṃ kausīdyāpananārthaṃ prabhedalakṣaṇaṃ kathaṃ sā sankleśo bhavati vyavadānaṃ ceti saṃśayināṃ saṃśayāpanayanārthaṃ yukti lakṣaṇaṃ madhyāntavibhāgaśāstre lakṣaṇaparicchedasya prathamasya ṭīkā   āvaraṇaparicchedo dvitīyaḥ   tatra vyāpi kleśajñeyāvaraṇaṃ bodhisattvagotrakāṇāṃ sākalyāt prādeśikaṃ kleśāvaraṇaṃ śrāvakādigotrakāṇāṃ udriktaṃ teṣām eva rāgādicaritānāṃ samaṃ samabhāgacaritānāṃ saṃsārādānatyāgāvaraṇaṃ bodhisattvagotrakāraṇaṃ apratiṣṭhitanirvāṇāvaraṇāt ity etad yathāyogam ubhayeṣām āvaraṇam ākhyātaṃ  bodhisattvagotrakāṇāṃ śrāvakādigotrakāṇāñca lakṣaṇanirdeśānantaram nāvaraṇanirdeśāvasaraḥ tadanantaramuddiṣṭatvādityāha  āvaraṇamadhikṛtyāha vyāpi prādeśikodriktasamādānavivarjanam dvayāvaranamākhyātam dvayāvaraṇam bodhisattvagotrakāṇāṃ śrāvakādigotrakāṇāñcāvaraṇam āvaraṇīyārthabhedenāvaraṇasya bhinnatvaṃ pradarśayitum ayaṃ śloka ārabdhaḥ tatra vyāpi kleśajñeyāvaraṇaṃ bodhisattvagotrakāṇām iti vyāpnotīti vyāpi sakalārthāvaraṇāt sakalārtho hi svārthaḥ parārthaś ca athavā dvividhaṃ kleśaṃ jñeyaṃ cāvaraṇaṃ bodhisattvasya vyāpnotītyupacārād vyāpyucyate kleśa evāvaraṇamityāvaraṇasya kleśadharmatvena sārūpyādihopakleśopi kleśaśabdena gṛhyate anyathā navadhā kleśalakṣaṇaṃ   ityatrerṣyāmātsarye na gṛhyetām tayorupakleśatvāt jñeya evāvaraṇam iti jñeyāvaraṇam tena jñeyaprāvṛtatvāj jñānasya viṣaya eva nāsti jñāne vā jñeyāvaraṇaṃ jñeyasya jñānotpattipratibandhakatvād iti jñeyāvaraṇamityatra madhyamapadalopo draṣṭavyaḥ tailapātram iva tatpunarakliṣṭamajñātam bodhisattvagotrakāṇāṃ asvaparārthasampatprakarṣalābhāya buddhatvaprāptaye puṇyajñānasambhāraṃ sarvathā sarvatrānutiṣṭhatāṃ tad dvayam api pratibandhakabhūtam ityatastadāvaraṇaṃ vyavasthāpyate bodhisattvagotrakāṇām tatra vyāpi sarvaviṣayaṃ sakalaṃ sarvathā vyāpnoti kathaṃ sakalaṃ vyāpnotīti jñāyata iti cet  sākalyādāvaraṇaṃ vyāpītyucyate iti hetunirdeśāt atha vā vyāpiśabdo niravaśeṣārtha iti pradarśanāya sākalyādivacanam prādeśikaṃ kleśāvaraṇaṃ śrāvakādigotrakāṇām iti svārthamātrāvaraṇādupacārādavyāpitvāc ca prādeśikākhyā kiṃ śrāvakapratyekabuddhānām akliṣṭamajñānaṃ nāsti yasmāt teṣāṃ kleśāvaraṇam eva vyavasthāpyata iti bhavatu na tu tadāvaraṇaṃ teṣām tasmin vidyamāne śrāvakapratyekabuddhabodhiprāpteḥ nanvajñānaṃ duḥkhādisatyaviṣaye jñānotpattipratibaṃdhakatvam eva śrāvakādīnām tatas teṣām api dvayāvaraṇaṃ bhavet tasmān na vaktavyaṃ kleśāvaraṇaṃ śrāvakādigotrakāṇām iti naitadevam ajñānaṃ hi kleṣṭaṃ jñānapratipakṣabhūtaṃ saṃsāramūlaṃ ca kleśṣāvaraṇameveti vyavasthāpyate na tu jñeyāvaraṇaṃ saṃśaya iva yathā vimatir hi duḥkhādisatyaviṣaye vicikitsā kleśaścocyate na tu viṣayāntare viṣayāntare hi saṃśaya eva na kleśo na vicikitsā evavṃ duḥkhasatyādiviṣaye evājñānamavidyā kleśaścocyate na tu viṣayāntare viṣayāntare tvajñānam eva na cāvidyā naiva kleśaḥ tasmāt tasya jñeyajñānamātrapravṛttāvāvaraṇatvāt tajñeyāvaraṇam ucyate na hi kleśakarmajanmanāmapi tāni cotpadyanta evāvidyāyā eva yadyevaṃ bodhisattvānām āvaraṇaṃ na vyavasthāpyate naitadevam bodhisattvānāṃ hi śrutasambhāraprabhāvitatvāt teṣāmāvaraṇaṃ jñeyāvaraṇam taduktam  āryhopyagyūḥ pañca vidyāpadāni nārabhya syāt kadāpi sarvajñaḥ tatonyeṣāṃ nigrahānugrahārthaṃ svajñānārthaṃ vārabhet tatra yatnam iti udṛktaṃ tu mṛdvapi rāgādivastu teṣām eva bodhisattvagotrakāṇāṃ rāvakādigotrakāṇañcādhimātramabhīkṣṇaṃ ca pravartitaṃ rāgādicaritānām āvaranam iti yeṣāṃ  mṛdāvapi viṣaye rāgādīnām anyatamat adhimātramabhīkṣṇyaṃ ca pravartate te rāgādicaritāḥ samaṃ punasteṣām eva bodhisattvagotrakāraṇaṃ śrāvakādigotrakāṇāñcāvaraṇam samaṃ hi prakāradvittvābhāvāt samabhāgacaritānām āvaraṇam iti yeṣāṃ viṣayasādṛśye sāmīpye kleśa utpadyate na tvabhīkṣṇaṃ te samabhāgacaritāḥ saṃsārādānatyāgāvaranamityādi bhodisattvo hi kāruṇyādhipattyāt saṃsāramupādatte prajñādhipattyāc ca saṃsāradoṣaṃ yathābhūtaṃ dṛṣṭvā tyajati tataḥ kleśābhāvepi sattvākicanāj janmaparigrahopratiṣṭhataṃ nirvāṇam saṃsāranirvāṇayor dvayorapratiṣṭhitatvāt tadāvaraṇantu kleśābhibhūtena yathā saṃsāramupādāya yathābhūtadoṣādarśanāccākṛpayā parityajanam ajñānamihāvaraṇamucyate kṛpāprajñayoḥ pratibandhakatvādityanye athavā yathoktaṃ mahāratnakūṭe  sa āśayena nirvāṇe tiṣṭhati saṃsāre ca prayogeṇa tiṣṭhatīti etaddhi bodhisattvānām apratiṣṭhitaṃ nirvāṇam tatra nirvāṇapṛṣṭhībhāvād āśayaprayogābhyāṃ saṃsāramupādatte agotrasthasattva iva tathā ca saṃsārapṛṣṭhībhāvānnirvāṇagatābhyāmāśayaprayogābhyāṃ saṃsāraṃ tyajati śrāvakādigotrakā iva evaṃ saṃsārādānaṃ tatparityajanaṃ ca bodhisattvagotrakāṇāmapratiṣṭhitanirvāṇāvaraṇam saṃsāranirvāṇayorekāntapatitatvāt bodhisattvās tu tathāgatatvaprāptikāle kleśajñeyāvaraṇaprahāṇāt saṃsāre na tiṣṭhanti nirupadhiśeṣe nirvāṇe ca dharmakāyaprabandhān na tiṣṭhanti nirvāṇe śrāvakādivat tataḥ saṃsāranirvāṇayor ubhayhatrāpi na pratiṣṭhantīti atra bodhisattvasya śrāvakādīnāñca mārge teṣāṃ prayoge phale apratiṣṭhitanirvāṇaṃ ca pratibandhakatvādetāni pañcavidhānyāvaraṇānyākhyātāni ityetad yathāyogamiti yathāsambhavam tatra prathamamantyaṃ ca bodhisattvagotrakāṇām āvaraṇam prathamādavaraṃ śrāvakādigotrakāṇām āvaraṇam itarad dvayaṃ punarubhayeṣām āvaraṇamākhyātam tatra ca jñeyāvaraṇaṃ bodhisattvānām āvaraṇam uktam taccākliṣṭamajñānam iti  nava saṃyojanāni kleśāvaraṇaṃ kasyaitāny āvaraṇaṃ anunayasaṃyojanaṃ saṃvegasyāvaraṇaṃ pratighasaṃyojanam upekṣāyāḥ tena hi  pratikūlam api pratighavastu upekṣituṃ na śaknoti śeṣāṇi tattvadarśanasyāvaraṇaṃ kathaṃ kṛtvā tāni hi yathākramaṃ saṃkleśasya parijñāne saṃyojanānyāvaraṇaṃ bhavanti mānaṃ saṃyojanaṃ hi satkāyadṛṣṭiparijñāne bahvaty āvaraṇaṃ abhisamayakāle sāntaravyantarāsmimānasamudācāravaśena tad aprahāṇāt avidyāsaṃyojanaṃ satkāyadṛṣṭivastuparijñāne tenopādānaskandhāparijñānāt dṛṣṭisaṃyojanaṃ nirodhasatyaparijñāne satkāyāntagrāhadṛṣṭibhyāntad uttrāsāt mithyādṛṣṭyā cāpavādāt parāmarśasaṃyojanaṃ mārgasatyaparijñāne anyathāpraśuddhiparāmarśanāt vicikitsāsaṃyojanaṃ ratnatrayaparijñāne tad guṇānabhiśraddhānāt īrṣyāsaṃyojanaṃ lābhasatkāraparijñāne tad doṣādarśanāt mātsaryasaṃyojanaṃ saṃlekhaparijñāne pariṣkārādhyavasānāt   mānādi bhedena ātmātmīyagrāhyagrāhakatvavivekena bālajanaparikalpitadharmasvabhāvavivekena ca yat satkāyadrṣṭir darśanaṃ tat satkāyadṛṣṭiparijñānaṃ tasya mānasaṃyojanaṃ bhavaty āvaraṇaṃ tad utpattivibandhāt kutra katham ityāha  abhisamyakāle sāntaravyantarāsmimānasamudācāravaśena tad aprahāṇād iti satyābhisamayakāle nirvedhabhāgīyāvasthāyāṃ tatra sāntaraḥ pratipakṣavyavahitaḥ vyantaraḥ pratipakṣāvyavahitaḥ sa cādhimātre mṛdau ca pratipakṣe veditavyaḥ yāvat sāntareṇa vyantareṇa cāsmimānena samudācarati na tāvat satkāyadṛṣṭEḥ prahāṇam asti satkāyadṛṣṭibalenaivāsmimānapravṛttitaḥ avidyāsaṃyojanaṃ satkāyadṛṣṭivastuparijñāne āvaraṇam iti sambadhyate satkāya dṛṣṭer vastu pañcopādānaskandhāḥ tad ālambanataḥ yathoktaṃ sūtre  ye kecicchramaṇā brāhmaṇā vā ātmā ātmeti samanupaśyantaḥ samanupaśYanti abhiniviśamānā abhiniviśante ta imān eva pañcopādānaskandhānupādāyeti kim punas tat parijñānaṃ   ātmanyātma śūnyatāyāḥ skandheṣu bālajanaparikalpitadharmasvabhāvaśūnyatāyāś ca yad darśanam anityato duḥkhataḥ śūnyatonātmataḥ samudāyādito vā yad darśanaṃ tat teṣāṃ parijñānaṃ atraiva kāraṇam āha  tenopādānaskandhāparijñānād iti avidyayā hi nityādiprakārāvṛteṣu skandheṣu tat parijñānābhāvād avidyā skandhaparijñānāvaraṇaṃ dṛṣṭisaṃyojanaṃ nirodhasatyaparijñāne āvaraṇam iti vartate dṛṣṭisaṃyojanaṃ hi tisro dṛṣṭayaḥ satkāyāntagrāhamithyādṛṣṭayaḥ tatra satkāyadṛṣṭiḥ pañcasūpādānaskandheṣvātmata ātmīyato veti darśanaṃ antagrāhadṛṣṭir hi tasminnevātmābhikalpitabhāve śāśvatadarśanam ucchedadarśanaṃ vā yena darśanena hetuṃ vā phalaṃ vā kriyā vā sad vā vastu apavadate mithyā vā parikalpayati tan mithyādṛṣṭiḥ nirodhasatyaparijñānaṃ śāntādibhir ākaraiḥ katham punas tat tasyāvaraṇam ityata āha  satkāyāntagrāhadṛṣṭibhyāntaduttrāsāt mithyādṛṣṭyā cāpavādād iti tatra satkāyāntagrāhadṛṣṭibhyām ahaṃ tatra na bhaviṣyāmīti nirodhād uttrasyati mithyādṛṣṭyā cāpavadate nāstyeva nirodha iti tatra satkāyāntagrāhadṛṣṭibhyāṃ śāntataḥ praṇītato nissaraṇataś ca na parijānāti mithyādṛṣṭyā nirodhato na parijānāti evaṃ dṛṣṭisaṃyojanaṃ nirodhaparijñāna āvaraṇaṃ parāmarśasaṃyojanaṃ mārgasatyaparijñāne tatra parāmarśasaṃyojanaṃ dṛṣṭiparāmarśaḥ śīlavrataparāmarśaśca tatra dṛṣṭiparāmarśo dṛṣṭau dṛṣṭyāśrayeṣu ca pañcasūpādānaskandheṣu yad utkarṣādito darśanaṃ śīlavrataparāmarśaḥ śīlaṃ vrataṃ tad ubhayaṃ tadāśrayān vā pañcopādānaskandhān śuddhito muktito nairyāṇikato vā samanupaśyato yad darśanaṃ tacchīlavrataparāmarśaḥ mārgasya parijñānam punar nairyāṇikādibhir ākāraiḥ katham punaḥ parāmarśasaṃyojanaṃ mārgaparijñāna āvaraṇam ityata āha  anyathā praśuddhiparāmarśanād iti śīlavratamātrakeṇa vā kāmasukhālayena vā duṣkaracaryayā vā sāṃkhyādijñānena vā śuddhiparāmarśanāt dṛṣṭiparāmarśena tu yenaiva śuddhiṃ pratyeti tadevāgrataḥ parāmṛśati evaṃparāmarśasaṃyojanena mārgaṃ tyajati anyathā ca śuddhimparāmṛśatīti vicikitsāsaṃyojanaṃ ratnatrayaparijñāne āvaraṇam iti vartate katham ityato bravīti  tad guṇānabhiśraddhānād iti vicikitsāsaṃyojanaṃ saty aratneṣu vimatiḥ prakarṣeṇāpanītasarvaguṇadoṣasya paryantāśrayatvena buddharatne parijñānaṃ   saṃsārasāgarottarakatvena sarvasahetukaduḥkhātyantaviyogātmakatvena tat pratipādakatvena ca dharmaratne parijñānaṃ śrāmaṇyapahalasthatvenānuttaradakṣiṇīyakṣetratvena cāsangharatne parijñānaṃ satyadarśanāt prahīṇavicikitsaścāvetya prasādalābhena ratnatrayaguṇebhiśraddatte nāprahīṇavicikitsa iti ato vicikitsāsaṃyojanaṃ ratnatrayaparijñāna āvaraṇam uktaṃ īrṣyāsaṃyojanaṃ lābhasatkāraparijñāna āvaraṇaṃ atraiva kāraṇam āha  tad doṣādarśanād iti īrṣyāsaṃYojanaṃ hi lābhasatkāraraktonyasampatpratighāṃśikaścetaso vyāroṣaḥ sarvānarthāśrayatvāvabodho lābhasatkāraparijñānaṃ īrṣyayā tu lābhasatkāraṃ sarvaguṇavipakṣabhūtatvena vividhānarthamūlatvena ca na parijānātītyato lābhasatkāra parijñāna āvaraṇam irṣyāsaṃyojanaṃ mātsaryasaṃyojanaṃ saṃlekhaparijñāna āvaraṇam iti katham ityata āha  pariṣkārādhyavasānād iti mātsaryaṃ pariṣkāreṣv avyavasito rāgāṃśikaścetasa upakaraṇeṣv āgrahaḥ saṃlekhaḥ pariṣkārair vivekaḥ tasya sarvaguṇāśrayavastutvenāvabodhaḥ parijñānaṃ na tu mātsaryeṇa pariṣkārādhyavāsānāt sarvaguṇāśrayetvena parijānātītyataḥ saṃlekhaparijñāne mātsaryāvaraṇatvam uktaṃ tatrānunayapratighasaṃyojane tattvādhigamaprayogāvaraṇe śeṣāṇi tu prayuktasya tattvadarśanasyāvaraṇāni tasmād eva teṣām anukramaḥ tadyathāvaśyaṃ prathamam eva mumukṣūṇāṃ saṃsārāc citttam udvejayitavyaṃ tataḥ sarvata upekṣeṇa bhavitavyaṃ tataḥ sarvānarthamūlatvāt satkāyadṛṣṭiḥ parijñeyā tad anantaraṃ dukḥ samudayātmakatvena tadvastu parijñeaṃtatastannirodho vijñeyaḥtad anantaraṃ lābhamārgo vijñeyaḥ tataḥ satyadarśanād ratnatraye tad guṇāvabodhād avetya prasādalābhaḥ satyadarśanabalenaiva ca lābhasatkārasaṃlekhayor doṣaguṇadarśī bhavatītyevam āvaraṇīyadharmakramahetunā tadāvaraṇakramo veditavyaḥ nanu sarvasyāpi sarvatrāvaraṇatvena saṃbhavād vastupratiniyamenāvaraṇanirdeśo na yuktaḥ naivātra vastupratiniyamaḥ kriyate kintarhi pratyāsattitaḥ prādhānyaiṣa nirdeśaḥ   bodhisattvāvaraṇaṃ   kim etad evāvaraṇaṃ etat tu sāmānyaṃ bodhisattvaśrāvakādīnāṃ bodhisattvānāntvāvaraṇaṃ śubhādau daśadhāparaṃ āvaraṇaṃ ke ca śubhādaya iti na jñāyate ata āha  aprayogonāyatane yogavihitaś ca yaḥ ityevamādyāvaraṇaṃ śubhādayaḥ punaḥ śubhaṃ bodhiḥ samādānaṃ ityādi daśārthāḥ tatra śubhaṃ hi bodhihetubhūtaṃ sarvakuśalamūlaṃ bodhis tu tat phalaṃ tatra śubhaṃ sāmānyata uddiṣṭaṃ prabhedataḥ svabhāvataś ca na vijñāyata ity atas tat pratipādanārtham ārabhyate  samādānaṃ dhīmattābhrāntyanāvṛtī nānyatrāsomatsaritvaṃ vaśitvaṃ ca ityetac chubham iti bodhir api vacanamātreṇa svabhāvato na vijñāyata ityasyā vibhutvaṃ darśayati śubhasya bodheś ca samādānādīnām iva svātantryeṇāvaraṇanirdeśāt svātantryam evātra vijñāyate na tad deśanirdeśabhāva ityeke utpattyāvaraṇaṃ hi śūbhe vyavasthāpyate tac ca bodhicittādīnāṃ sāmānyaṃ tasyāḥ śubhotpādyatvāt dhṛtyādyāvaraṇantu samādānādyāvaraṇaṃ samādānādiṣu vṛttyādyarthabhedāt bodhirapyekopyā prāptavyā cetyatas tasyāḥ sthityāvaraṇaṃ prāptyāvaraṇaṃ ca vyavasthāpyate tasmān nāsty atra svātantryaprasanga iti kramaś ca teṣāṃ samāsataḥ  kuśalamūlaṃ niravaśeṣaṃ niṣpādya bodhiḥ prāptavyā vyāsataḥ punaḥ prathamata eva bodhicittam utpādayitavyaṃ svaparārthasampadādhārabhūtatvāt tataścittotpādanānurūpā dānādiṣu pratipattiḥ yayā bodhisattva ityākhyāṃ labhate tatosaṃkhyeyakalpenābhyasyataḥ puṇyajñānasambhārasañcayād āśayaviśodhanārthaṃ pudgaladharmabhrāntipratipakṣeṇābhrāntyātmako darśanamārga utpādayitavyaḥ tataścāvaraṇavigamaprabhāvito bhāvanāmārgaḥ prakarṣaṃ netavyo viśuddhiviśeṣayogārthaṃ   tataḥ śrāvakādyatikramaṇaprayogeṇa yathopacitāni sarvāṇyetāni laukikakalokottarāṇi kuśalamūlāni bodhau pariṇāmayitavyāni tataś ca nāmavasthāmāgato mahābodhyāśayatvād buddhabodhisattvānāṃ gambhīrodāreṣu nirdeśeṣu na trasyati tato bahuśrutapratipattiyukta udāraṃ dharmaṃ nirdiśati sattvaparipācanārthaṃ tataḥ paripakvavineyeṣu tadvimocanārthaṃ vaśitvaṃ buddhatvam avāpnotīti atra hi triṃśadāvaraṇāny uktāni āvaraṇīyārthāḥ śubhādayo daśa cetyataḥ pṛcchati  eṣāṃ tu śubhādīnāṃ kasya katyāvaraṇāni vijñeyānīti ata āha  trīṇi trīṇi ca eteṣāṃ jñeyānyavaraṇāni hi iti kuśalasya trīṇyāvaraṇānīti aprayogonārambhaḥ kim atrāvaraṇaṃ  yena kleśena na prayujyate pramādena kausīdyena vā yasminn avasthāviśeṣe kleśabījānugatevyākṛte kliṣṭe vā na prayujyate na prayujyate nityaṃ gauravād vā alapatvād vetyapratyoga ucyate na tu prayogābhāvāt tasminn āvaraṇānupapatteḥ anāyatanaprayogo bodher bodhyāvāhakānāñca kuśalamūlānāṃ yat pravacanam utpattidvāraṃ tadāyatanaṃ tasmād anyad anāyatanaṃ tasmin prayogonāyatane prayoga etasmād bāhyeṣvartheṣu tatra kimāvaraṇaṃ  yenājñānena dṛṣṭikleśena vānāyatane prayujyate sa eva ca prayoga āvaraṇaṃ ayoniśaḥ prayoga iti yonir upāyaḥ yasya ya upāyas tasmād anyathā prayogoyoniśaḥ prayogaḥ ihaiva śāsane paṭhyate yad uta rāgacaraṇabhāvānāṃ hi na rāgaprahāṇopāyaḥ pratighacaraṇasyāśubhabhāvaneti atrāpyayoniśo manaskāras tannimitto vā prayoga āvaraṇaṃ bodhes trīṇi yathārtham avabodho bodhiḥ kuśalasyānutpattir iti pūrvoktam eva katham anutpattirāvaraṇaṃ  kuśalesati bodhir na bhavet tataḥ kuśalasyānutpattir bodher āvaraṇaṃ yo vā kleśo vasthāviśeṣo vā kuśalotpatter āvaraṇaṃ sa eva bodher api yo hi yat sambhārasyāvaraṇaṃ niyatam asau tat phalasyāpīti utpannasyāpy amanasikaraṇaṃ abhāvanānapekṣetyarthaḥ yena kausīdyādikleśena yasminn avasthāviśeṣa utpannam api kuśalaṃ paunaḥ punyena na manasi karoti tad atrāvaraṇaṃ aparipūrṇasaṃbhāratā ceti yāvatā sambhāreṇa bodhiḥ prāpyate tāvān  puṇyajñānasambhāropūrṇaḥ pūrvavad avasthākleśolpasambhāro vā anyaḥ punar āha  aviśeṣavacanepi nirvedhabhāgīnānām evātrānutpattir abhipretā nānyeṣāṃ utpanānām api teṣām evāmanasikaraṇaṃ manasikurvatopy asaṃbhṛtasambhāra āvaraṇam ucyata iti samādānaṃ bodhicittotpāda iti niravaśeṣāḥ puṇyajñānasambhārās tat phalañca buddhatvaṃ sarvasattvāś ca niruttare nirupadhiśeṣe nirvāṇadhātau pratiṣṭhāpayitavyenānena iti samādānaṃ bodhicittotpādaḥ sa punaḥ svaparahitakriyāśayaścetanācchandasahitaḥ tasyāvaraṇeṣu triṣu gotravaidhuryaṃ agotrakaḥ śrāvakādigotrako vā kalyāṇamitravaidhuryaṃ satyapi gotre ye taṃ bodhicittotpāde samādāpayanti tair asamavadhānaṃ yān vāgamya bodhir vyāvartate kuśalair vā dharmair na vardhate satyapi kalyāṇamitrasamavadhāne saṃsāraduḥkhena parikhedacittatā vipratipannasattvānām udvagacittasyāśu parinirvāṇābhiprāyaḥ kim atrāvaraṇaṃ  hetuvaikalyaṃ pratyayavaikalyaṃ sattveṣu cākāruṇyaṃ kausīdyaṃ vā akāruṇiko hi sattvārthena khidyate kusīdo vā dhīmattvaṃ bodhisattvateti svabhāvena śrāvakādigotrakebhyamtīkṣṇendriyatvāt sarvathā sarvajñeyopaparīkṣādhikāritvāt gambhīrodāradharmādhimukteś ca bodhisattva eva dhīmān nānyaḥ bodhisattvatāviparyastā parārthaparā pratipattiḥ pratipatter vaidhuryaṃ pāramitādiṣv apravṛttiḥ bodhisattvo hi pratipattivṛtto jñeyaḥ kujano mūrkhajana iti aparīkṣakajana ityarthaḥ kujano hi pratipattiyuktam api bodhisattvopamitaṃ na jānīte duṣṭajanaḥ pratihata iti bodhisattvadveṣiṇaḥ te hi randhrānvayitvād bodhisattvasya bhūtān guṇān na paśyanti asaddoṣadarśanāt pratigharaudracittād vā bhūtān guṇān pracchādyādhyāropyābhūtān doṣān prakāśayanti kim atrāvaraṇaṃ  dānapāramitādivipakṣo jñānam pradveṣaśceti abhrāntes trīṇi adhyāropāpavādād bhrāntiḥ tat pratipakṣas tu bhrātyabhāvo darśanamārgaḥ viparyāsadauṣṭhulyaṃ grāhyagrāhakābhiniveśavāsanā paripuṣṭir iti kecit sarveṣāṃ darśanaheyānām anuśayānāṃ sarvatragadharmadhātubodhapratibuddhasya  vākliṣṭasyājñānasyālayavijñānasanniviṣṭabījaparipoṣa ity anye ātmādyabhāva ātmādivikalpo hi viparyāsa ity apare kleśādyāvaraṇatrayād anyatamāvaśiṣtateti tatra kleśāvaraṇaṃ yastīvrāyatakālasamudācārikleśo rāgādikas tat pratipakṣaprayogānavakāśād abhrānter āvaraṇaṃ karmāvaraṇamānantaryādikarma yadapāyaniyamanaṃ vipākāvaraṇam apāyādayaḥ tatrotpannasyāryadharmotpattibhāgo nāsti teṣāṃ kleśakarmajanmanām anyatamam apy aviśīṣṭam āvaraṇaṃ na punaḥ kṛtsnaṃ vimuktiparipācinyāḥ prajñāyā aparipakvatā ceti vimuktyāvāhikāyāḥ prajñāyā akarmaṇyatā nirvedhabhāgīyāvasthāyā aprāptyatvād iti kecit anyetvāhuḥ nirvikalpātra prajñā vimuktiparipācinī tat prayogikā ca dvitīyā tayor aparipakvatā tattvādhigamāyogyatā tad upaniṣadbhāvāyogyatā cāparipūrṇaṃbhāratvād yathākramam iti kim atrāvaraṇaṃ  darśanaheyakleśasya puṣṭavāsanākleśāvaraṇādīnām anyatamāvaśiṣṭatā prajñāparipākavibandhabhūtam ajñānaṃ sambhārāparipūrṇatā ca āvaraṇaprahāṇam anāvaraṇam iti āvaraṇaṃ prahīyate nenety āvaraṇāprahāṇam āvaraṇapratipakṣād anāvaraṇaṃ bhāvanāmārgaḥ tasya trīṇi sahajaṃ dauṣṭhulyaṃ bhāvanāheyakleśānuśayaḥ sahajaṃ vātmadṛṣṭyādīnāṃ dharmadhātusparśārthādiprativedhavibandhakasyākliṣṭasyājñānasyālayavijñānasanniviṣṭaṃ paripuṣṭabījaṃ kausīdyaṃ mohāṃśikādālasyāc cittānabhyutsāhaḥ pramādaś ca viṣayavyāsangaḥ kuśale cānavadhānaṃ samādher āsvādinātra pramāda ity eke tatra dauṣṭhulyāc ca mārgaṃ na bhāvayati pramādād akuśalāc cittāṃ na rakṣati kim atrāvaraṇaṃ  etad eva trayaṃ pariṇātes trīṇi yair anyatra cittaṃ pariṇāmayatīti tatra pariṇatirutpannānāṃ kuśalamūlānāṃ buddhatvaṃ eva cittena niyamanaṃ tasyāstrīṇyāvaraṇāni katamāni trīṇi yair anyatra buddhatvāt saṃsāre śrāvakādibodho vā cittaṃ pariṇāmayati nānuttarāyāṃ samyaksambandhau tāni punar bhavasaktirbhogasaktilīnacittatā ca bhavaḥ pañcopādānaskandhāḥ bhujyanta iti bhogā rūpādayo viṣayāḥ tayor abhiṣvangaḥ saktiḥ līnacittatānudāracittatā kva buddhatvaṃ kva ca madvidha ityātmanyasambhāvanā tatra ca bhavasaktyā bhogasaktyā ca sugatau cittaṃ pariṇāmayati līnacittatatyā śrāvakādiyāne pariṇāmayati kimatrāvaraṇaṃ  bhavabhogatṛṣṇā kausīdyam akāruṇyañca   atrāsasya trīṇi koyam atrāsaḥ  śūnyatāyāṃ gambhīrodāreṣu ca buddhabodhisattvadharmeṣv adhimuktir abhīrutā asambhāvanā pudgale mahāyānanayābhidhyāyinaḥ pudgalasya bhrāntyāvagamo vacanañca śīlasamādhiprajñādiguṇasya vāsampratyayaḥ anadhimuktir dharme gambhīrodāranayapratipādake buddhavacanatvenāviparītārthena cāsampratyayaḥ yathārutavicāraṇārthe anutpannāniruddhādiśāntādyartha yathāśabdam eva pratipadyate na cābhiprāyikārthatattvam avagacchati tasmād anutpannādyarthānadhimuktiḥ kim atrāvaraṇaṃ  vicikitsāprajñāsamādhivipakṣabhūtajñānamābhiprāyikārthamitirūtavicāraṇā vipakṣabhūtañceti amātsaryasya trīṇi amātsaryaṃ yataḥ saddharmasthitayenyānugrahārthaṃ vā dharmadeśanā saddharmegauravaṃ acitrīkāraḥ tenānyasantānāprāpaṇāc cirasthitikaṃ saddharmaṃ na karoti lābhasatkārapūjāyāṃ gauravaṃ citrīkāraḥ saddharmagaurave mānyopi mattulyodhiko vā bhaviṣyatītyāśankā tasmāl lābhādivyavadhānaṃ bhaviṣyatīti bhītyā dharmaṃ na deśayati lābhasatkārādhyavasānevidyamānepi sattveṣvakāruñañceti sattveṣu karuṇābhāvān na deśayati na hyakāruṇikaḥ sattvaduḥkhenāpakriyate kim atrāvaraṇaṃ  agauravaṃ lābhasakārasaktir akāruñañceti vaśitvasya trīṇi āvaraṇānītyarthaḥ vaśitvaṃ hi sarveṣāṃ cittavaśitvānāmprāptir buddhatvaṃ tasya trīṇyāvaṇāni punar na jñāyanta ityata āha  yair vibhutvaṃ na labhate iti cittavaśitvapratibandhād vaśitvasya yair vaśitvaṃ na labhate tānyeva vaśītvasyāvaraṇānītyāha vibhutvam punar jñānaprahāṇaprabhāvasampannatā atha vā vaśitvaparyāye nirdiṣṭatvādyair vaśitvaṃ na labhata iti vṛddhatvaṃ na labhata ityarthaḥ śrutavyasanaṃ saddharmaśravaṇenātyantaviyogaḥ bandhubhir atyantaviyogo bandhuvyasanaṃ tat punaḥ śrutavyasanaṃ saddharmavyasanasamvartanīyakarmaprabhavanād bhavati svadarśanaparāmarśasthitatvād akalyāṇamitrāśritatvād vā yair avipratisārair mahāyānasūtrāntaḥ pratikṣipto mārabhāṣitoyam apāyahetuśca nāpyambuddhabhāṣita iti anyān api tasmād vicchindayanti  likhitaṃ conmṛṣanti dāhayanti pāvayantītyādiprakāraiḥ saddharmavyasanasamvartanīyakarmotpadyate saddharmaśravaṇavidhurātmabhāvaparipuṣṭitaḥ asati śrutavyasanelpaśrutatvaṃ jñānasambhārasyāparipūritā āvaraṇam iti prakṛtaṃ alpaśruto he na śaknoti dharmān pravivektum bahuśrutasyāpi samādher aparikarmtvañcāvaraṇam iti sambandhaḥ chandādīnām anyatamābhāvāt aparipūrṇatvād bhāvanāyāṃ vāṣṭānāṃ prahāṇasaṃskārāṇām anyatamābhāvāt samādher aparikarmitatvaṃ vajropamādīnāṃ vā buddhasamādhīnām apariniṣpannatvam aparikarmitatvaṃ kimatrāvaraṇaṃ  dharmavyasanasamvartanīyakarma alpaśrutatvaṃ duṣprajñatā samādhipratyanīkaścopakleśo layauddhatyādika iti   daśakāraṇāni   tat punaretad āvaraṇam aprayogādikaṃ śubhādau vaśitvaparyantadaśavidhe vastuni yatrārthe daśa kāraṇāni bhavantīti  utpattyādau prāptiparyante yasminn arthe tadāvaraṇaviparyayeṇa prayogādīni samādhiparikarmitatvāvasānāni daśakāraṇāni bhavanti atra cotpattyādikāraṇatvāviśeṣād bhinnasyāpi pratyekam apy abhedanirdeśaḥ tad arthādhikāreṇety utpattyyādyarthādhipatyenetyarthaḥ teṣāṃ hi śubhādīnām utpattyādikāraṇavibandhaṃ vartamānam utpattyādyāvaraṇam ucyate tadyathā kuḍyādikam ālokamāvṛnvat kāryasya cakṣur vijñānasyāvaraṇam ucyate evaṃ kṛtvaiṣāṃ daśānāṃ dharmāṇāṃ triṃśad āvaraṇaviparyayeṇa triṃśat kāraṇaṃ veditavyaṃ  tatra śubhotpattikāraṇaṃ trīṇi  prayoga āyatanaprayogo yoniśaḥ prayogaś ca tad yathā cakṣur ādaya ityatraiva dṛṣṭāntaḥ cakṣurādayo vijñānasyotpattikāraṇam eva sthityādikāraṇaṃ tatrāprayogādayaḥ prayogādīnāṃ sākṣād vibandhe vartamānāḥ paramparayā śubhotpatter api pratibandhakāḥ evam utpattyāvaraṇaṃ śubhe draṣṭavyam ityāha tasyotpādanīyatvād iti śubhe sthityādyasambhavād utpattyāvaraṇam evaitad iti darśayati sthitikāraṇaṃ bodhau āśrayaparāvṛttir bodhiḥ āśrayo nirmalatathatā atra kāraṇam āha  akopyatvād iti yāval lokas tāvad avasthānād akopyatvaṃ nānyathā bhavati vinivartate vā śrāvakādīnān tu bodhiḥ svasantāna eva kṛtārthatvād vyāvartate bodhisattvā hi sarvasattvahitasukhādhyāśayena sambhāreṣu pravartamānā  āśrayaparāvṛttilakṣaṇatvād bodher yāvat sattvās tāvad avatiṣṭhantīty ucyate na tv anutpattimātratvāc chrāvakādivat utpattiṃ vinā bhāvitatvāt tu sthiter utpattir apyatra bhavati tasmād bodhisthitikāraṇam evocyate notpattikāraṇaṃ na cānyat tad vyatirekeṇa sthitikāraṇam astītyata etad evoktaṃ viśuddhatathatā vā bodhiḥ na tathātāyāḥ svabhāvavuśuddhātvād utpattir asti kintarhyāgantukamlāpagamād anyantam ebhiḥ kāraṇaiḥ sthitirevocyate notpattiḥ sthitikāraṇāni punar bodheḥ kuśalotpādo manasikāraḥ paripūrṇasambhāraś ca atra ca śubhānutpattyādayaḥ kuśalotpatyādivibandhe vartamānā bodheḥ sthitiṃ kurvantīti sthityāvaraṇam uktāḥ tadyathā catvāra āhārāḥ sattvānām ityatraiva nidarśanaṃ na hi kavaḍākārādibhir āhārair apūrvāḥ sattvā utpadyante purvotpannās tu vyavasthāpyanta eva dhṛtikāraṇam iti dhṛtir bodhicittaṃ sarvakuśaladharmādhārabhūtatvāt atraiva nidarśanaṃ yadyasyādhārabhūtan tatra tasya dhṛtiḥ dhāryateneneti kṛtvā tadyathā bhājanalokaḥ sattvalokasyeti tat kāraṇaṃ gotraṃ kalyāṇamitrasampannatā cittāparikhedatā ca tatra dhṛtikāraṇaviruddhatvād gotravaidhuryādikandhṛter apyāvaraṇam uktaṃ etad evāha  dhṛtyāvaraṇaṃ samādāna āvaraṇaṃ bodhicittasyādhārabhūtatvād iti abhivyaktikāraṇaṃ dhīmattve bodhisattvasya prakāśanīyatvāt tacca pratipattisampat sujanavāso duṣṭajanāvāsaś ca atra dhīmattve pratipattivaidhuryād ayobhivyaktyāvaraṇatvenocyante ata evāha  abhivyaktyāvaraṇaṃ dhīmattve tasya prakāśanīyatvād iti tad yathā  āloko rūpasyetyatraiva nidarśanaṃ āloko hi rūpamātrasyābhivyaktikāraṇam eva notpattyādikāraṇaṃ vikāraṇam abhrāntau samāropāpavādabhrāntiparivṛttyātmakatvād abhrāntir darśanamārgobhrānter vikāra ucyate tadyathā bhasmādayaḥ kāṣṭhādīnāṃ tasya trīṇi kāraṇāni  viparyāsadauṣṭhulyopaghātaḥ kleśādyāvaraṇānāṃ trayāṇām abhāvo  vimuktiparipācinyāḥ prajñāyāḥ paripakvabhāvaḥ tadyathā agnyādayaḥ pākyādīnām iti pākyo hyodanādikas taṇḍulādivilakṣaṇas tat santānāntarbhūtaḥ tat kāraṇaṃ cāgnyādi viśleṣakāraṇam anāvaraṇe darśanamārgapraheyādāvaraṇāc cheṣam āvaraṇam anena prahīyata ityanāvaraṇaṃ bhāvanāmārgaḥ tasya trīṇi kāraṇāni  sahajadauṣṭhulyopaghāto vīryam apramādaś ca teṣāñca viśleṣakāraṇapratipakṣatvāt ata evāha  viśleṣāvaraṇam anāvaraṇe etad api viśleṣakāraṇapratipakṣabhāvenaivāvaraṇaṃ atraiva kāraṇam āha  tasyāvaraṇaviṣaṃyogatvād iti visaṃyujyateneneti viśleṣaḥ pariṇatikāraṇaṃ natau tasya mahābodhau kuśalamūlaprayojakalakṣaṇatvāt tat punar bhavabhogavaimukhyaṃ līnacittatābhāvaś ca tataś ca pariṇatyāvaraṇaṃ pariṇatikāraṇavibandhena draṣṭavyaṃ kiṃ kāraṇaṃ  nater mahābodhau cittapariṇatilakṣaṇatvād iti sampratyayakāraṇam atrāse tac ca pudgalasambhāvanā dharmādhimuktir ābhiprāyikārthādhigamaś ca ebhir dharmaiḥ sampratyayo bhavatītyataś ca sampratyayakāraṇavibandhena sampratyayāvaraṇamatrāse atraiva kāraṇam āha  asampratyayena trasanād iti asampratyayena hi dharmasya trasyati sampratyāyanakaraṇamamatsaritve tat punaḥ saddharme gauravaṃ lābhasatkārapūjādinirapekṣatāa sattveṣu ca kāruṇyaṃ sampratyayāyanakāraṇaviruddhatvāc ca sampratyāyanāvaraṇam amatsaritve vasthāpyate atraiva kāraṇam āha  dharmāmatsaritvena parasampratyāyanāditi saddharmegauravādito dharme mātsarye karoti dharmamātsaryeṇa ca pareṣāṃ dharmaṃ na deśayati ataḥ sampratyāyanāvaraṇam amatsaritva iti vaśitvasya trīṇi kāraṇāni  dharmavyasanasaṃvartanīyakarmābhāvo bahuśrutatvaṃ samādhiparikarmitatvañca tadviruddhatvāc cu tavyasanādikaṃ vaśitva āvaraṇaṃ vyavasthāpyate atraiva kāraṇam āha  tasya vaśitvasya vibhutvaprāptilakṣaṇatvād iti kecit tu śubhādīnām evam anukrame kāraṇam āhuḥ kuśaladharmopaṣṭabdhasatatir bodhiḥ prāptavyā tata āditaḥ śubham uktaṃ tad anantaraṃ bodhir uktā bodhicittañcāgamyaitad ubhayasampādane samartho bhavati ā bodher bodhicittasya sarvakuśaladharmādhārabhūtatvād atas tad anantaraṃ bodhicittam uktaṃ utpāditabodhicittasya ṣaṭpāramitāsu prayogaḥ kujanaduṣṭajanābhyāñca parihāraḥ evam asya bodhisattvabhāvaḥ prakāśībhavati   ataḥ samādānānantaraṃ dhīmatvam uktaṃ evañca prayujyamāno viparyāsaṃ prajahāti aviparyastaṃ ca jñānam utpādayati ato dhīmatvānantaram abhrāntir uktā sa punar darśanamārgaḥ tad abhyasanenāvaraṇaṃ vijahātītyatas tad anantaram āvaraṇaprahāṇam anāvaraṇam uktaṃ nirāvaraṇasya bhavabhogasaktyabhavād buddhatva eva mānasaṃ pariṇāmayati nānyatreti atas tad anantaraṃ natiruktā evam bhūtasya ca sugambhīreṣv api buddhadharmeṣu prāmodyotpatīratrāsa ityatas tad anantaramatrāsa uktaḥ evaṃ dharmapratyakṣeṇa yena yenopāyena sattvavinayaṃ paśyati tantamevopāyambhajata iti tasya kuto mātsaryambhaved ityatrāsānantaram amātsaryam uktaṃ evam prahīṇāvaraṇaḥ paripūrṇaśukladharmā ca bodhisattvaścittavaśitve pravartata ityatas tad anantaraṃ vaśitvam uktaṃ eṣonukrama iti asmin paricchede āvaraṇaprasanga ityataḥ śubhādīnām utpatīkāraṇāny āvaraṇavat sūtritāni prasangāgatānām antaraślokena sangrahaḥ kriyate kāraṇaṃ daśadhotpattau sthitau dhṛtyāṃ prakāśane vikāraviśleṣanatipratyayaprāyaṇāptiṣu eṣa dvitīyontaraśloka udāharaṇasangrahārthaṃ  cakṣurāhārabhūdīpa vahnyādis tad udāhṛtiḥ dātraśilpajñatādhūmahetumārgādayopare iti    bodhipakṣyapāramitābhūmiṣv āvaraṇāni  pūrvaṃ hyaviśeṣeṇa śubhaṃ nirdiṣṭaṃ tadāvaraṇañca idānīntu pakṣyetyādibhedena sādhāraṇāsādhāraṇabhedena ca śubhaṃ nirdiśati vastvakauśalakausīdyaṃ ityādibhedena ca pakṣādīnām āvaraṇaṃ tatra sādhāraṇaṃ bodhipakṣāḥ śrāvakabodhisattvayor aviśeṣeṇa tatrāvikārāt asādhāraṇantu pāramitābhūmayo bodhisattvānāṃ karaṇaṃ bodhisattvānām eva tadādhipatyāt pūrvañca śubhādihetvāvaraṇadvāreṇa phalāvaraṇam uktaṃ iha tu sākṣāt phalāvaraṇam eveti pūrvasmād anyad ucyate atha vāprayogādibhyo vastvakauśalādikam anyadeveti tad anyad ucyate athavā śubhaṃ bodhiścetyatra bodhisattvasyaivopāyasahitayoścaryāphalayor aprayogādikam āvaraṇam uktaṃ iha tu śubhasyaiva sādhāraṇasyāsādhāraṇasya ca bodhipakṣādivibhāgena vastvakauśalādikam aprayogādikād anyad āvaraṇaṃ veditavyaṃ tatra śrāvakādibhedena bodhitrayaṃ tadanurūpeṇa smṛtypasthānādayo mārgaparyantā bodhipakṣā ity ucyate daśa pāramitā daśa ca bhūmayo yathāsūtraṃ smṛty upasthāneṣu vastvakauśalam āvaraṇam iti tāni punaḥ  kāyavedanācittadharmasmṛtyupasthānāni catvāri teṣām punar vastu kāyavedanācittadharmāḥ tad viṣayatvāt tatrāśrayam abhiniveśavastu kāyaḥ ātmaparibhogābhiniveśavastu vedanā ātmābhiniveśavastu cittaṃ ātmasankleśavyavadānābhiniveśavastu dharma iti kāyādiṣu yaḥ svasāmānyalakṣaṇānavabodhaḥ sa tatrākauśalaṃ tatra svalakṣaṇam anekāśucidravyeṇa sangṛhītātmakatvaṃ kāyasya sukhādisvabhāvo vedanāyāḥ viṣayaprativijñaptir vijñānasyadharmāṇāṃ yathāsambhavaṃ sāmānyalakṣanampunarnityadukhaśūnyanātmādyākārāḥathavā kāyādiṣv aśuciduḥKhānityānātmākāreṇā pratipattiḥ śucisukhanityātmākāreṇa vā vikalpo vastv akauśalam yasmād ajñānaṃ darśaṇaṃ vā smṛtyupasthāneṣvāvaraṇaṃ prajñāsmṛtisvābhāvye sati smṛtyupasthānānāṃ kasmād vastvakauśalam evāvaraṇam ucyate na tu vastvasmaraṇam apīti  prajñādhīnapravṛttitvāt tathā hi darśanātmakatvāt prajñāyāḥ prajñāpṛṣṭhalabdha ālambane smṛtyādayaḥ pravartante na tu svātantryeṇa prajñāvat tasmān nāsmaraṇamatrāvaraṇam uktam iti sampyakprahāṇeṣu kauṣīidyaṃ kiṃ  āvaraṇam iti prakṛtaṃ vīryaṃ hy atrotpannānutpannavipakṣaprahāṇānutpātaye utpannapratipakṣasya bhūyobhāvotpādāya ca pravartamānaṃ samyakprahāṇākhyāṃ pratilabhate tat punar bhedābhāvepi phalabhedāc caturdhā vyavasthāpyata iti smṛtiḥ ataḥ samyak prahāṇānāṃ vīryātmakatvād ālasyam āvaraṇam uktaṃ ṛddhipādeṣu samādher dvayahīnatāvaraṇam iti anenaddharyata ity ṛddhiḥ sā ca cchandavīryacittamīmāmsāsamādhiḥ saivardhhipādaḥ ākāśagamananirmāṇādikāyā ṛddheḥ pratiṣṭhābhūtatvāt gamanaṃ vā ṛddhiḥ ākāśagamanādikā samṛddhir ityarthaḥ tasyāḥ pādā ṛddhipādāḥ tadādhāratvāt saiva cchandasamādhyādicaturvidhā samādhiḥ tatracchandasamādhau chandaprādhānyaṃ tad dvāreṇa samādhilābhāt na tu vīryādayas tatra na santi chandasahāyatvād apradhānās tu te tatreti na te prakāśitāḥ evaṃ vīryacittamīmāṃsā samādhiṣu vācyaṃ samādher dvayahīnatāvaraṇam uktaṃ na taj jñāyate ata āha  aparipūryā ca cchandavīryacittamīmāṃsānām anyatamavaikalyād bhāvanayā ca prahāṇasaṃskāravaikalyād iti tatra paripūrihīnatā tāsāṃ chandavīryacittamīmāṃsānām anyatamavaikalyāt tadādhipatyasya samādher abhāvād bhāvanā hīyata ity aṣṭaprahāṇasaṃskārāṇām anyatamavaikalyaṃ te punaḥ śraddhācchandavīryapraśrabdhismṛtisamprajanyacetanopekṣātmakāḥ eṣāṃ hi prahāṇasaṃskārāṇāṃ bhāvanayā samādhau vaśitvam avāpyate nānyathetyata eṣāṃ vaikalyād bhāvanāhīnateti na samādhau vaśitvam avāpyate kim atrāvaraṇaṃ  chandādipratipakṣāṇāṃ prahāṇasaṃskārāṇāñca vipakṣopakleśaḥ yaduta kausīdyatṃ ālambanasampramoṣaḥ layauddatyesaṃskāraḥ saṃskāraśceti indriyeṣu mokṣabhāgīyānām aropaṇam iti saṃsārād uttrasto mokṣam adhikṛtya  kuśalamūlam abhisaṃskaroti tena mokṣalābhaniścayāt mokṣabhāgīyam ucyate tasmiścāropite śraddhādaya indriyākhyāṃ pratilabhante nānyathetyato mokṣabhāgīyānām aropaṇam indriyeṣv āvaraṇam uktaṃ kim atrāvaraṇaṃ  yenopakleśena mokṣabhāgīyaṃ na rocyate sā punar bhavasaktir nirvāṇabhītiś ca baleṣu teṣām evendriyāṇāndaurbalayaṃ āvaraṇam iti prakṛtaṃ katham punar indriyāṇān daurbalyam ityata āha  vipakṣavyavakiraṇād iti āśraddyakausīdyam uṣitasmṛtivikṣepaduṣprajñātmakena vipakṣeṇābhibhūtatvād ityarthaḥ indriyāṇi hy uṣmagata mūrdhānābhyāṃ prabhāvitāni etac ca dvividham api nirvedhabhāgīyān durbalam aśraddhyādivipakṣābhibhavāt ata eva tasmāt parihāṇisambhavaḥ nirjitavipakṣatvāt tu śraddhādīni kṣāntyagradharmāvasthāyāṃ balākhyāmpratilabhante tasmād yat teṣām eva śraddhādīnām uṣmagatamūrdhānāvasthāyāṃ vipakṣābhibhavād daurbalyantad balānām āvaraṇaṃ tasmin sati balāvasthāsambhavād iti kim atrāvaraṇaṃ  sa evāśraddhyādiko vipakṣaḥ bodhyangeṣu dṛṣṭidoṣaḥ āvaraṇam iti prakṛtaṃ bodhir hyatra darśanamārgobhipretaḥ tasyāstāni smṛtidharmapravicayavīryaprītypraśrabdhisamādhyupekṣātmakāni sapta bodhyangāni darśanaheyakleśaprahāṇakāla utpadyanta ityangānīty ucyate yadi tu bodheranukūlatvād angāni syur evaṃ smṛtyupasthānādīnām api bodhyangatvamprasajyeta katham idaṃ bodhyangeṣu dṛṣṭidoṣa āvaraṇam ityata āha  teṣān darśanamārgaprabhāvitatvād iti darśanamārgavyavasthāpitatvād ity arthaḥ kaḥ punar anyadṛṣṭidoṣaḥ  parikalpitāḥ pañca dṛṣṭayo vicikitsāvidayā tadālambanāṣca rāgādayaḥ sasamprayogāḥ kleṣopakleṣāḥ nanu vicikitsādayopya attrāvaraṇaṃ āvaraṇambhavatu iha tu pradhānavivakṣayā dṛṣṭidoṣopadeśa iti na teṣām anupadeśo virudhyate teṣāñca dṛṣṭyādīnām ālayavijñānasanniviṣṭaṃ bījam eva darśanamārgapraheyatvāt tad āvaraṇam ucyate mārgāngeṣu samyag dṛṣṭisaṃkalpakarmāntājīvavyāyāmasmṛtisamādhyākhyeṣū dauṣṭhulyadoṣa āvaraṇam iti prastutaṃ atraiva kāraṇaṃ āha  teṣām mārgāngānāṃ bhāvanāmārgaprabhāvitatvād iti bhāvanāmārgavyavasthāpitatvād kaḥ sa dauṣṭhulyadoṣaḥ  vyāsataḥ satkāyāntagrāhadṛṣṭī sahaje sasamprayoge tadālambanā viṣayālambanāś ca rāgādayaḥ kleśopakleśāḥ sasamprayogāḥ teṣām ālayavijñānasanniviṣṭaṃ yad bījantad dauṣṭhulyaṃ sankṣepatas tu darśanaprahātavyād anyā sāsravā tacchaktir ālayavijñānasanniviṣṭā dauṣṭhulyaṃ tac ca bhāvanāmārgapraheyatvān mārgāngeṣv āvaraṇatvena vyavasthāpyate uktaṃ bodhipakṣeṣvāvaraṇaṃ    pāramitāsvāvaraṇāni  tad anantaramparāramitāsu vaktavyam ityata āha  pāramitāsvāvaraṇaṃ aiśvaryasyātha sugateḥ sattvātyāgasya cāvṛtiḥ iti vistaraḥ atra daśānāṃ pāramitānāṃ yasyāḥ pāramitāyā yat phalaṃ tadāvaraṇena tasyā āvaraṇam udbhāvitaṃ kimatra kāraṇaṃ yan mātsaryādayo vastuto dānādivibandhe vartamānas tat phalāvaraṇatvenocyante na punaḥ pāramitāvaraṇatveneti  tat phalārthena dānādau sarvaḥ pravartate tasmān mātsaryādiprahāṇa ādarotpādanārthaṃ phalāvaraṇam uktaṃ na pāramitāvaraṇam iti athavā mātsaryādikam āvaraṇam aiśvaryādivipakṣabhūtaṃ dāridryādiphalaṃ janayadaiśvaryādiphalapratibandhāt tadāvaraṇam ucyate kintāsāmphalaṃ  tatra dānapāramitāyāḥ phalaṃ prādhānyenaiśvaryādhipatyaṃ śīlapāramitāyāḥ sugatiḥ kṣāntipāramitāyāḥ sattvāparityāgaḥ vīryapāramitāyā doṣaguṇahānivṛddhī dhyānapāramitāyāḥ śāsane sattvāvatāraṇaṃ prajñāpāramitāyā guruvimocanaṃ upāyakauśalyapāramitāyāṃ bodhipariṇāmanayā kuśalākṣayatvaṃ prāṇidhānapāramitayāḥ śubhanairantaryaṃ balapāramitāyāḥ kuśaladharmaniyatīkaraṇaṃ jñānapāramitāyā dharmopabhogaḥ sattvaparipācanañca aiśvaryādhipatyāvaraṇam iti tatraiśvaryaṃ dhanopakaraṇabahulatā ādhipatyaṃ  tad upabhogavaśitvaṃ asyobhayasyāvaraṇam āvaraṇaṃ dānapāramitāyās tat phalatvāt kim punas tat  mātsaryaṃ sugatyāvaraṇam iti śobhanā gatiḥ sugatiḥ manuṣyo devaś ca tasyāvaraṇam āvaraṇaṃ śīlapāramitāyās tat phalatvāt tat punar dauśīlyaṃ kutsitaṃ kāyavākkarma sattvāparityāga iti upakārivad apakārisattvopādānaṃ etac ca kṣānti phalaṃ tadāvaraṇaṃ krodhaḥ doṣaguṇahānibuddhī iti svaparāpakāraprayuktānām utpannānāṃ prahāṇaṃ anutpannānāñcānutpādo doṣāṇāṃ hāniḥ svaparānugrahapravṛttānām utpannānāṃ bhūyobhāvonutpannānāñcotpādo vṛddhiḥ kiṃ punar atrāvaraṇaṃ  kausīdyaṃ vineyāvatāraṇāvaraṇam iti vineyānāṃ śāsanevatāraṇaṃ svargāpavargalābhakāraṇatvenābhyupagamāt upaśāntyā gaurava utpadyamāne sattvāḥ sañjalparddhyāpryatnena śāsanampratipadyante atra ca vikṣepa āvaraṇaṃ vimocanāvaraṇam iti vimocanaṃ kleśaprahāṇaṃ taccānuśāsanyā bhavati anuśāsanī ca prajñā nānyathetyataḥ prajñāpāramitāphalaṃ vimocanaṃ tadāvaraṇaṃ kliṣṭaprajñā moho duṣprajñā vā dānādyakṣayatvāvaraṇam iti dānaśīlādīnām akṣayatve yadāvaraṇam tad upāyapāramitāyā āvaraṇaṃ tat punar dānādyakṣayatvaṃ kathambhavatītyata āha  bodhipariṇāmanayā tad akṣayatvād iti mahābodhipariṇataṃ dānādi kuśalamūlaṃ na kṣīyate buddhatvam iva tadāvaraṇaṃ mahābodhipariṇāmanā lakṣaṇānupāyajñatetyeke anupāyakauśalyaṃ trimaṇḍalagrāhas tadāvaraṇam ity anye sarvajanmasu kuśalanairantarya pravṛttyāvaraṇam iti kuśalanairantaryaṃ pratidinaṃpratikṣaṇaṃ vā tac ca praṇidhānapāramitāyāḥ phalaṃ katham ityata āha  praṇidhānavaśena tad anukūlopapattiparigrahād iti praṇidhāvaśena hi dānādīnāṃ nairantaryapravṛttyā nuguṇām upapattiṃ parigṛhṇāti tasyāvaraṇaṃ dānādyanukūlopapattāv apraṇidhānaṃ tasyaiva kuśalasya niyatīkaraṇāvaraṇam iti pratidinaṃ pratikṣaṇaṃ vā niyatīkaraṇaṃ niścayaḥ atraiva kāraṇam āha  pratisaṃkhyānabhāvanābalābhyāṃ vipakṣānabhibhavād iti atra pratisaṃkhyānabalaṃ dhairyasahitā prajñā dhairyaṃ punaḥ prajñaptidharmaḥ sahaje vīryasamādhiprajñātraye pratisaṃkhyānatvāt bhāvanābalam abhyāsasahitenāprayatnena  dānādiṣu pravartanaṃ tat pratipakṣeṇa mātsaryādinānabhibhavāt kimatrāvaraṇaṃ  apratisaṃkhyānabhāvanā daurbalyaṃ ātmaparayor dharmasambhogaparipācanāvaraṇam iti sambhogikāparṣanmaṇḍale vyavasthānaṃ gambhīrodāramahāyānadharmasya sambhogo vicitrākārair nirmāṇakarmābhidharmadeśanayā sattvaparipākaś ca phalaṃ tadāvaraṇam punar yathābhūtaśrutārthavicāraṇā mandaprajñatā cāvaraṇam iti atra ca dravyataḥ ṣaṭ pāramitāḥ nāmato daśa prajñāpāramitāprabhāvitatvāc catasṛṇām pāramitānāṃ tatra prajñāpāramitā lokottaranirvikalpajñānaṃ tena jñānena krameṇa sarvāvaraṇaprahāṇaṃ upāyapraṇidhānabalajñānapāramitāḥ punar lokottaramārgapṛṣṭhalabdhajñānasangṛhītāḥ jñānapāramitā prakṛṣṭā satī kathaṃ na nirvikalpa iti  jñānapāramitā hi nirvikalpajñānapṛṣṭalabdhajñānaṃ taj jñānāvabuddhatvaṃ paricchidya svayaṃ ca dharmasambhogaṃ pratyanubhavati parāṃś ca pratipācayati tac caitan nirvikalpe dvayam api nāstītyato na nirvikalpā jñānapāramiteti uktaṃ pāramitānām āvaraṇaṃ   bhūmiṣvāvaraṇāni   daśavidham āvaraṇaṃ yathākramaṃ tad vipakṣatvād iti bhūmivipakṣatvāt bhūmayo hi lokottarasamādhiprajñādyavakāśaviśeṣātmakāḥ tad utpattivibandhād akliṣṭam ajñānaṃ vipakṣaḥ na cātrakliṣṭamevājñānam āvaraṇaṃ kintarhyanyepi kleśopakleśāḥ tathā hi pramuditāyāḥ sarva eva darśanamārgapraheyā āvaraṇaṃ yasmāt sarvatrārthāvabodhena darśanamārgeṇa satyeṣu sarve vipratipattyanuśayāḥ prahīyante bhāvanāpraheyāḥ punaḥ śeṣābhir bhūmibhiḥ te tv aprahīṇā api prahīṇavat bodhisattvānāṃ na saṃkleśakarā bhavantīti imam eva cārthamadhikṛtyoktā gāthā  kleśo bodhynga āpanno mohopāyaprayogataḥ saṃsāropyupaśāntātmā tatocintyas tathāgataḥ daśasu ca bhūmiṣu daśa pāramitā yathākramam atiriktatarā bhavantīti vacanāt tad vipakṣasyāpi mātsaryādikasya yathākramaṃ prahāṇam iti gamyate yadyanyopi kleśa āvaraṇaṃ syāt kasmād uktaṃ bhūmiṣv akliṣṭam evājñānam āvaraṇam iti  asādhāraṇatvāt etaddhi bodhisattvānām eva nirvāṇādhigamavibandhair vartate na śrāvakādīnāṃ tathā hi  śrāvakāḥ pratyekabuddhāś ca tasmin satyeva mucyante na tu bodhisattvā ityatosādhāraṇaṃ etad bhūmiṣv āvaraṇam uktaṃ na tvetad eva bhūmiṣvāvaraṇam iti kṛtvā kleśas tu śrāvakādibhir bodhisattvānāṃ samāna iti tasyāvaraṇatvena bodhisattvabhūmiṣu na vidhir na pratiṣedha iti tasyāvacanepyāvaraṇaṃ na nivartate anya āha  akliṣṭam ajñānaṃ śrāvakādibhir bodhisattvānāṃ samānam iti bhūmīnāṃ viśeṣeṇāvaraṇam ucyate kleśastvānuṣangika iti noktaṃ kleśopi śrāvakādibhir bodhisattvānāṃ samāna evetyasāvānuṣangiko na syād iti anye tvāhuḥ  yad bhūmīnām ajñānam āvaraṇaṃ tacchrāvakādīnām akliṣṭam ajñānaṃ sannāpi vimuktivibandhanaṃ yasmācchrāvakā bhūmiṣvajñāne satyeva vimucyante bodhisattvānān tu kliṣṭaṃ nirvāṇādhigame vibandhahetubhāvād iti naitadevam ityanye  akliṣṭaṃ daśadhāvṛtiḥ iti prathamayā hi bhūmyā dharmadhātoḥ sarvatragārthaṃ pratividhyatīti tatra prathamā lokottaraprajñā saparivārā darśanamārgasaṃgṛhītā dharmadhātuḥ śūnyatā sāmānyalakṣaṇenaikatra yathā sarvatrāpi tatheti sarvatragatvāt sarvatragaḥ dharmadhātuvinirmukto yasmād dharmo na vidyate   iti vacanaṃ dharmadhātoḥ sarvatragatvajñāpakaṃ pratividhyatīti sākṣātkarotītyarthaḥ yena prativedhenātmaparasamatāṃ pratilabhate yohaṃ sa paro yo vā paraḥ soham iti paratrātmani ca śūnyatāyā abhedadarśanāt svaparātmanor abhedaṃ manyate ata evāsyāṃ bhūmau dānapāramitātiriktatarā bhavati tatotra bodhisattvo yathā svārthe tathā parārthe pravartate evaṃ hi prativedhaḥ pratipakṣaḥ pratipakṣaphalañcodbhāvitaṃ etac ca tritayam itarāsv api bhūmiṣu vijñeyaṃ dvitīyayāgrārthaṃ dharmadhātoḥ pratividhyatīti sambadhyate prakṛtiprabhāsvaradarśanāt yenāsyaivaṃ bhavati  tasmāt tarhyasmābhis samānebhinirhāre sarvākārapariśodhanābhinirhāra eva yogaḥ karaṇīya ityāgamaṃ darśayati sūtre hy uktaṃ  yasmāditi daśakuśalāḥ karmapathāḥ prajñākāreṇa pratibhāvyamānā yāvac chrāvakayānaṃ saṃvartayanti tata uttaraṃ pariśodhitā yāvad pratyeka buddhyānaṃ saṃvartayantitata uttaraṃ pariśodhitā yāvad bodhisattvabhūmipariśuddhipāramitāpariśuddhicaryāvipulatvāya saṃvartante tata uttaraṃ pariśuddhitaratvād yāvad daśabalabalatvāya saṃvartante tasmāt tarhyasmābhis samānebhinirhāra iti vistaraḥ yasmād etad asyaiva bhavati dvitīyāyāṃ bhūmau tasmāt tarhītyādi tasmād dvitīyayāgrārthaṃ pratividhyatīti vijñāyate abhinirhāraḥ prayatnaḥ kṛtyaṃ vā sarvākārapariśodhanaṃ dharmadhātau kliṣṭākliṣṭamohanirākaraṇaṃ tasmāt tasyāṃ bhūmau śīlapāramitātiriktatarā bhavati viśiṣṭārthaprārthanayā sutarām ātmamātrīkaraṇāt tṛtīyayā tan niṣyandāgrārthaṃ pratividhyatīti prakṛtaṃ dharmadhātuprativedhaprabhāvitatvād buddhavacanasya yasmāt sarvākārapariśuddhadharmakāyasaṃjñakena dharmadhātuvaśena prabhāvito dharmadhātuniṣyandaḥ sūtrādiko deśanādharmaḥ dharmadhātvagratayā tanniṣYandadeśanādharmāgratayā dharmadhātupariśuddhinimittatvāc ca tena dharmadhātuniṣyandasya  śrutasyāgratāṃ viditveti vistaraḥ teneti pratividhhadharmadhātunā śrutasyeti śrutasūtrādidharmasya tasyāgratā viditveti nirvikalpena jñānena tathā pratyātmaṃ jñātvetyarthaḥ tad artham iti buddhavacanaśravaṇārthaṃ trisāhasramahāsāhasrapramāṇāyām apy agnikaṇḍāyām ātmānaṃ prakṣiped iti uktaṃ hi sūtre  sa ced idaṃ kaścidevaṃ brūyāt  evam ahaṃ tubhyam idaṃ dharmapadaṃ samyak sambuddhopanītaṃ bodhisattvacaryāpariśodhanaṃ saṃśrāvayeyaṃ sa cet tvaṃ mahatyām agnikhaḍāyāṃ samprajvalitāyām ekajvālībhūtāyām ātmānaṃ prapātayeḥ mahāntaṃ ca duḥkhavedanopakramaṃ svaśarīreṇopādadyāḥ tasyaivaṃ bhavati  utsaheham ekasyāpi dharmapadasya samyaksambuddhopanītasya bodhisattvacaryāpariśodhanasyārthāya trisāhasramahāsāhasralokadhātāv agniparipūrṇe brahmalokād ātmānam utsraṣṭuṃ kim punaḥ prākṛtāyām agnikhaḍāyāṃ api tu khalu punaḥ sarvair nirayāpāyaduḥkhasaṃvāsair apy asmābhis sarvabuddhadharmāḥ paryeṣitavyāḥ kiṃ punar manuṣyaduḥkhasaṃvāsair iti ata evāsyāmbhūmau kṣāntipāramitātiriktatarā bhavati śrutārthaṃ sarvakleśasahanādibhir apy abhedyatvāt caturthyā niṣparigrahārthaṃ dharmadhātoḥ pratividhyatīti prakṛtaṃ caturthyam bhūmau samatvād anātmīyatvaṃ dharmadhātoḥ pratividhyati yasmān na dharmadhātoḥ kasyacit samatāstīti athavā sarvaviparyāsāviṣayatvān na kasyacit parigrahaḥ svayam aviṣayatvān nātra kaścit parigrahaḥ yasmād dharmatṛṣṇāpi vyāvartata ityāgamavacanaṃ evam arciṣmatyāṃ niṣprapañcena jñānena dharmadhātvadhigamād bodhipakṣadharmaprātpiḥ bodhisattvasya yāpi sūtrādidharmatṛṣṇā pūrvam āsīt sāpi vyāvartate dhyānasamādhisamāpattir dharmatṛṣṇetyanye tasmāt tasyābhūmau vīryapāramitātiriktatarā bhavati abhīkṣṇaṃ vānmanojalpasamatikrānte bodhipakṣair viharaṇāt pañcamyā santānābhedārthaṃ dharmadhātoḥ pratividhyatīty adhikṛtaṃ atītānāgatavartamānānāṃ sarvabuddhānāṃ paramparato bodhisattvānāñca santānair ātmanaḥ  santānābhedaṃ paśyati daśabhiścittāśayaviśūddhisamatābhir ityāgamaṃ darśayati atītabuddhadharmaviśuddhyāśayasamatayā ca anāgatabuddhadharmaviśuddhyāśayasamatayā ca pratyutpannabuddhadharmaviśuddhyāśayasamatayā ca śīlaviśuddhyāśayasamatayā ca cittaviśuddhyāśayasamatayā ca dṛṣṭikānkṣāvimativilekhāpanayanaviśuddhyāśayasamatayā ca mārgāmārgajñānaviśuddhyāśayasamatayā ca pratipatprahāṇajñānaviśuddhyāśayasamatayā ca sarvabodhipākṣika dharmottarottaravibhāvanaviśuddhyāśayasamatayā ca sarvasattvaparipācanaviśuddhyāśayasamatayā ca ābhiḥ samatābhiḥ sarvabuddhānāṃ santānābhedaṃ pratividhyati ālayavijñānaparāvṛttilakṣaṇadharmakāyasyābhinnatvāt tasmāt tasyāṃ bhūmau dhyānapāramitātiriktatarā bhavati paramārthataḥ satyākārabhāvanābahulatvāt ṣaṣṭhyā niṣsankleśaviśuddhyarthaṃ dharmadhātoḥ pratividhyatīti sambadhyate pratītyasamutpādalakṣaṇaḥ sankleśaḥ tasminnāgantukāt prakṛtyā na sankliśyate prākṛtikaviśuddherna viśuddhyati evaṃ svasaṃvedyākāreṇa nirvikalpena jñānena dharmadhātuṃ pratividhyatītyatraivāgamaṃ darśayati pratītyasamutpāde nāsti sa kaścid dharmo yaḥ sankliśyate vā viśuddhyate veti prativedhāt ṣaṣṭhyāṃ bhūmau bodhisattvaḥ pratītyasamutpādaṃ vidhyati tatra na kasyacid dharmasya sankleśaṃ vyavadānaṃ vā pratividhyati dharmadhātoḥ prakṛtiprabhāsvaratvāt pratītyasamutpādāngañca sankleśamātratvāt na ca tad vyatiriktonya ātmāstyātmīyo vā yasmin sankleśaḥ sankalpyate viśuddhir vā tasmād vāsyāṃ bhūmau prajñāpāramitātiriktatarā bhavati nissankleśa viśuddhyarthena pratītyasamutpādagāmbhīryāvabodhād iti saptamyānānārthatvaṃ dharmadhātoḥ pratividhyatītyadhikṛtaṃ tasyāṃ bhūmau bodhisattvobhibhavati sarvanimittasamudācārābhāvāt nimittasamudācāradvārakaṃśca nānātvasamudācāra iti ato nimittasamudācārābhāvāt saptamyānānātvārthaṃ dharmadhātoḥ pratividhyatīty ucyate imam evārthaṃ pradarśayann āha  nirnimittatayā sūtrādidharmanimittanānātvāsamudācārād iti yaiḥ sūtrādidharmanimittair dharmadhātuṃ praviśati  tāni balān nānātvena tat praveśatat pṛṣṭalabdhayor abhimukhībhavanti yāvat ṣaṣṭhī bhūmiḥ saptamyāntu bhūmau sarvanimittaikarasākāreṇa jñanena dharmadhātor nimitttābhāvatvaṃ pratividhyatīti tāni tāni nimittāni na samudācaranti tasmāt tasyāṃ bhūmāv upāyaparamitātiriktatarā bhavati yataḥ sarvanimittāny animittatvena pratividhyati nimittakṛtaṃ ca vyavahāraṃ na virodhayati tat prativedhāc ca tasyām eva vaśitvaṃ pratilabhate aṣṭamyāhīnadhikārthaṃ dharmadhātoḥ pratividhyatīti sambadhyate dharmadhātoḥ prakṛtipariśuddhatvāt samalāmalāvasthayor viśeṣābhāvāt ata evāsau nityaṃ tathaiveti kṛtvā tathatetyucyate nimittābhāve kvacid api hīnatā nāsti sanimittatve kvacid apyadhikatvaṃ nāsti tathā hi nimittam evānimittam iti kiñcid anutpattikadharmakṣāntilābhād ityatraiva kāraṇaṃ aṣṭamyāṃ hi bhūmau bodhisattvonutpattikadharmakṣāntipratilambhād dharmadhātor abhyuccayābhāvatvam apacayābhāvatvaṃ caivaṃ pratividhyati sankleśe vyavadāne vā kasyacid dharmasya hānivṛddhyadarśanādityapūrvadharmānutpādāt caturthā vaśitā  nirvikalpavaśitā kṣetrapariśuddhivaśitā jñānavaśitā karmavaśitā ca tatra nirvikalpavaśitāśrayatvaṃ dharmadhātor veditavyaṃ anābhogenasarvanimittasamudācārābhāvāt saptamyām api nimittasamudācārābhāvaḥ sambhavaty abhisaṃskāreṇa iha tv anabhisaṃskāreṇeti viśeṣaḥ kṣetrapariśuddhivaśitāśrayatvaṃ cāṣṭamyāpratividhyatīti prakṛtaṃ kṣetrapariśuddhivaśitāśrayatvaṃ dharmadhātor yatheṣṭaṃ buddhakṣetraparṣanmaṇḍalasandarśanaśaktipratilambhāt tasmāt tasyāṃ bhūmau praṇidhānapāramitātiriktatarā bhavati nirvikalpakṣetravaśitālābhena kuśalanirantaraprayogāt jñānavaśitāśrayatvaṃ navamyā dharmadhātoḥ pratividhyatīti prakṛutaṃ kathame tad vijñayate navamyā jñanavaṣitāśrayatvaṃ pratividhyatīti  ata āha  pratisaṃvil lābhāt asyāṃ hi bhūmau dharmārthaniruktipratibhānapratisaṃvidonyair aparyāntāḥ pratilabhate atotra jñānavaśitāśrayatvaṃ dharmadhātoḥ pratividdham iti vijñāyate tasmāt tasyāṃ bhūmau balapāramitātiriktatarā bhavati prajñābalaviśeṣayogāt   karmavaśitāśrayatvaṃ daśamyā pratividhyatīti sambadhyate kartam etad gamyate  ata āha  yathecchaṃ nirmāṇaiḥ sattvārthakaraṇād iti niścayenānena daśamyām bhūmau dharmadhātoḥ karmavaśitāśrayatvaṃ pratividhyati tena tathāgatakarma svādhipatyaṃ pratilabhate tathā hi sugatatvād daśadiganantalokadhātusthitānāṃ sattvānāṃ nirmāṇakāyair yatheṣṭaṃ yasya yathā yasmin kāle yat kartavyaṃ tasya tathā tasmin kāle tat karoti tasmād asyām bhūmau jñānapāramitātiriktatarā bhavati dharmaparibhogasattvaparipākaviśeṣayogād iti evam āsāṃ yathoktānāṃ bodhisattvabhūmīnāṃ daśavidhadharmadhātuprativedhasarvākārapariṣodhanavibhandhabūtaṃ yad akliṣṭam ajñānam ekaikāyām api bhūmyām āvaraṇaṃ tat pratipakṣā bodhisattvānāṃ daśa bhūmayo vyavasthitāḥ navamyā daśamyāśca bhūmeḥ phalena viśeṣaḥ paridīpito nāvaraṇabheda prativedhaviśeṣeṇa tad vihārasya kāmapyanirūpyāvasthāṃ gatatvāt sarvatragādyarthaprativedhaprayojanaṃ daśabhūmiṣu daśānām pāramitānāṃ viśeṣagatir yathākramaṃ tasmād etad evoktaṃ  bhūmyāvaraṇaṃ pāramitāviśeṣagatyāvaraṇam iti athavā sūtroktam eva samādhisamāpattyādikam uttarottarabhūmiviśiṣṭam sarvākāraṃ nānāvasānaṃ phalaṃ sarvatragādyarthaprativedhaprayojanam iti   āvaraṇasamāsaḥ  prāg uktāni bahuvidhāni sarvāvaraṇāni dvayāvaraṇāntar gatānīti pradarśanārtham āha  samāsena punaḥ  kleśāvaraṇam ākhyātaṃ jñeyāvaraṇam eva ca katham etad gamyate  samāsato dvayam eva na punas tṛtīyam apy astīti ata āha  sarvāñ āvaraṇānīha iti atrāntargatānīti vākyaśeṣaḥ sarvāvaraṇāni dvayāvaraṇāntargatāni nānyat tṛtīyam astīti gamyate yataś ca sarvāvaraṇānyatraivāntargatānyatasyaiva sarvāvaraṇasangrāhakasya kleśajñeyāvaraṇadvayasya kṣayāt sarvāvaraṇebhyo mukhtiriṣyate sarvāvaraṇānā prahāṇa mityarthaḥ buddhabūmyā varaṇenākhyāte katham atraivāntar bhāvaḥ  na hy abhidhānād antarbhāvaḥ kin tarhi svabhāvāt api ca vyāpyāvaraṇavacanāt tad apy uktam eva anyathā ca pradeśāvaraṇam eva bhavatīti athavā buddhabhūmyāvaraṇasangrahārtham āha  sarvāṇyāvaraṇānīha yat kṣayān muktir iṣyate   buddhāvaraṇākṣaye na muktir astīti ataḥ śeṣāvaraṇavat tad apy āvaraṇam iti pratipāditam bhavati saukṣmyaprakarṣāvasthaṃ tv akliṣṭam ajñānam kleśavāsanāś ca buddhabhūmer āvaraṇam ucyate tasmāt saukṣmyaprakarṣād anyathā prekṣituṃ na śakyata ityevam ākhyānam bhavati   āvaraṇapiṇḍārthaḥ  mahāvaraṇaṃ yad vyāpi kleśajñeyāvaraṇaṃ bodhisattvagotrāṇāṃ pratanvāvaraṇaṃ prādeśikaṃ kleśāvaraṇam eva śrāvakādigotrāṇāṃ prayogāvaraṇaṃ yad udriktam iti teṣām eva rāgādicaritānāṃ taiḥ prayogāprāpteḥ prāptyāvaraṇaṃ yat samam iti samabhāgacaritānāṃ taddhi prāptivibandhe vartate prāptiviśeṣāvaraṇaṃ yadādānavivarjane iti bodhisattvagotrāṇām adhigamaviśeṣāvaraṇatvāt apratiṣṭhitaṃ nirvāṇam adhigamaviśeṣaḥ eṣa caiva phalaviśeṣo veditavyāḥ samyak prayogāvaraṇaṃ yan navadhā kleśalakṣaṇam iti nava saṃyojanānyāvaraṇam iti vacanāt tāni samyak prayogasyāvaraṇaṃ bhavanti yathā tathoktaṃ hetvāvaraṇaṃ yac chubhādau daśavidhetvadhikārād iti taddhi śubhādihetuvibandhadvāreṇāvaraṇaṃ bhavantīti hetvāvaraṇam ucyate tattvapraveṣāvaraṇaṃ yad bodhipakṣyeṣv iti tair hi tattvam praviśati śubhānuttaryāvaraṇaṃ yat pāramitāsu tata uttari śubhābhāvāt tad viśeṣagatyāvaraṇaṃ yad bhūmiṣv iti pāramitā eva hi lokottaraviśeṣāśrayabhūtā bhūmaya ucyante sangrahāvaraṇaṃ yat samāsato dvividham iti kleśāvaraṇaṃ jñeyāvaraṇañca etena sarvāvaraṇasangrahāt piṇḍārthavacanaṃ sukhodgrahaṇadhāraṇārthaṃ piṇḍīkṛtaṃ hi sukham udgṛhyate dhāryate ceti āgamānusāriṇyāṃ mādhyantavibhāgaṭīkāyām ācāryabhadantasthi ramativyākhyātāyām āvaraṇaparicchedo dvitīyaḥ samāptaḥ    tattvaparicchedas tṛtīyaḥ   āvaraṇanirdeśānantaraṃ tattvanirdeśāvasaraḥ tad anantaram uddiṣṭatvād ityatas tattvam adhikṛtyāhetyāha tattvasya ca bahuvidhatvaṃ vidyate atas tadbhedānavabodhe tattvasvarūpaṃ duravagamam ityatas tattvaprabhedam evādau pratipādayann āha  mūlalakṣaṇatattvaṃ iti vistareṇa daśavidhaṃ tattvaṃ tatra mūlatattvenyatattvāntarbhāvasandarśanārthaṃ mūlatattvavacanaṃ mūlatattve parijñānaprahāṇasākṣātkaraṇasamprayuktasya doṣaprahāṇārthaṃ lakṣaṇatattvavacanaṃ saṃsārād udvegopāyapradarśanārtham aviparyāsatattvavacanaṃ udvignasya śrāvakayānaniryāṇasandarśanārthaṃ phalahetutattvavacanaṃ śrāvako hi catur āryasatyaprativedhabhāvanābhyāṃ niryāti sarvākārajñānapratipattyupāyasandarśanārtham audārika tattvavacanaṃ sarvāvaraṇaprahāṇopāyasandarśanārthaṃ sūkṣmatattvavacanaṃ suvyavasthitadharmanirdeśopāyasandarśanārthaṃ sarvaparapravādinigrahopāyasandarśanārthañca prasiddhatattvavacanaṃ samepi dharmadhātau  kāraṇena svabhāvas trividho mūlatattvam ity ucyate tat pradarśayann āha  tatrānyatattvavyavasthāpanād iti tatrānyasya lakṣaṇāditattvasyāntargatatvam ityarthaḥ kim arthaṃ svabhāvas trividha upadhāryate  vyavahāraparamārthatad āśrayapradarśanārtham ity eke viparyāsatannimittatatpratipakṣālambanapradarśanārtham ityanye bodhisattvānām āvaraṇavisaṃyogārthaṃ prahāṇaparijñāsākṣāt kriyāvastupradarśanārtham ityanye prakṛtyā gambhīrasya prajñāpāramitārūpasya trisvabhāvadvāreṇābhrāntipratipattyartham ityanye evaṃ hy uktam abhidharmasutragrāthādvaye  māyādideśanāṃ bhūte kalpitān nāsti deśanā caturvidhaviśuddhes tu pariniṣpannadeśanā  śuddhiḥprakṛtivaimalyaṃ nārgatālambanan tathā viśuddhānāṃ hi dharmāṇāṃ caturdhā grahaṇam mataṃ iti laukikalokottaratatpṛṣṭhalabdhajñānaviṣayatvapradarśanārthaṃ yathāsambhavaṃ trayopādānaṃ svabhāvatam ity anye kim atra svabhāvatraye tattvam iṣyata iti aviparītārtho hi tattvārthaḥ kimatra svabhāvatrayeviparītatvam iti yasmāt svabhāvatraye tattvam iṣyata iti pṛcchābhiprāyaḥ svabhāvas trividhosacca nityaṃ ityādi vistaraḥ parikalpitalakṣaṇaṃ nityam asad iti yatra hi bālānāṃ grāhyagrāhakavācyavācakābhiniveśaḥ svapna iva pravartate asacca sasvarūpābhāvāt kalpitasvabhāvaḥ tasmād asadātmakatvād abhrāntitvāc ca parikalpitalakṣaṇam asattvaṃ etat parikalpitasvabhāvesattvam eva tattvam ucyate aviparītatvād iti aviparītārthotra tattvārthaṃ iti darśayati paratantralakṣaṇam sacca na ca tattvata iti grāhyagrāhakādikalpitavyavahārāśrayatvāt sattvaṃ grāhyagrāhakādyātmakatvenāsattvān na tathā tattvata iti etad eva pratipādayann āha bhrāntimātratvād iti etad uktaṃ bhavati  yat khyāti māyopādānavat tad asti yathā khyāti grāhyagrāhakākāreṇa naitad eva māyāpuruṣādivat ato bhrāntir iti ityetat paratantrasvabhāve tattvaṃ anyathā vidyamānasya svātmany avidyamānenākāreṇa prakhyānaṃ atrāpyaviparītatvād iti prakṛtatvāt sambadhyate   pariniṣpannalakṣaṇaṃ sadasat tattvataśceti sadasacca tattvaṃ pariniṣpannalakṣaṇaṃ dvayābhāvabhāvātmakatvāt sattvaṃ dvayābhāvātmakatvād asattvañca viśuddhyālambanatvāt tattvaṃ etat pariniṣpanne svabhāve tattvaṃ aviparītatvād iti sambadhyate   lakṣaṇatattvaṃ  svabhāvatrayasya tattvam uktaṃ na tu lakṣaṇam ityataḥ pṛcchati athavā mūlatattvānantaraṃ lakṣaṇatattvam uktaṃ taccāprasiddham iti pṛcchati lakṣaṇatattvaṃ katamad iti ata āha  samāropāpavādasya dharmapudgalayor iha iti vistaraḥ pudgaladharmayoḥ samāropāpavādadarśanaṃ yasya jñānān na pravartate tat parikalpitasvabhāve tattvalakṣaṇam iti ātmarūpādayaś ca dharmās tat pratibhāsavijñānavyatiriktasya tadālambanabhūtāḥ paramārthataḥ santītyabhiniveśaḥ samāropadarśanaṃ vyavahārārthopi na santīty apavādadarśanaṃ anya āhuḥ pudgaladharmapratibhāsavijñānaparihāropavādadarśanam iti grāhāpakṣepa iti cintyam etat pudgaladharmayoḥ samāropāpavādadarśanaṃ yasya lakṣaṇasya paricchedān na pravartate tat parikalpitasvabhāve tattvalakṣaṇaṃ samāropāpavādavarjitaṃ veditavyaṃ tac ca vyavahāreṇa tattvaṃ na tu svabhāvena yasmāt parikalpitāvabodhāddharmapudgalayoḥ samāropāpavādadarśanam na pravartate na jāyata ity arthaḥ grāhyagrāhakayoḥ samāropāpavādadarśanam iti vistaraḥ grāhyagrāhakapratibhāsabhrāntiryā dharmeṇa pudgalena ca gṛhyate sā yadi tattvenaivāstītyabhiniviśate evaṃ grāhyagrāhakasamāropaḥ atha grāhyasyeva grāhaksyāpyabhāvam abhiniviśate evaṃ grāhyagrāhakāpavādaḥ yasya lakṣaṇasya jñānād grāhyagrāhakayoḥ samāropāpavādadarśanaṃ na pravartate tat paratantrasvabhāve tattvalakṣaṇaṃ samāropāpavādavarjitaṃ jñātavyaṃ tat punaḥ kalpitayā grāhyagrāhakātmatayāsattvaṃ tad vyavahārāśrayatvena ca sattvaṃ evaṃ hi parijñānāt  paratantre samāropāpavādadarśanaṃ na pravartate bhāvābhāva samāropāpavādadarśanam iti vistaraḥ kecidāhuḥ yadi śūnyatāṃ bhāva eveti samanupaśYati evaṃ bhāvasamāropadarśanaṃ bhavati athābhāva evetyevam abhāvadarśanaṃ etad ubhayam api bhāvābhāvadarśanaṃ yasya lakṣaṇasya jñānān na te bhāvābhāvadarśane pravartete tat pariniṣpannasvabhāve tattvalakṣaṇam iti tac ca bhāvābhāvāvimuktasvabhāvaṃ taj jñānāddhi pariniṣpanne svabhāve bhāvābhāvapradarśanaṃ na pravartata ityeke anye punar āhuḥ  dvayābhāvasvarūpaiva śūnyatetyabhāvasamāropāntaḥ bhāvābhāvavimuktātmakatve bhāvasvarūpasamāropaṇāt bhāvābhāvavimuktena dvayābhāvasvarūpeṇa nirvikalpajñānagocareṇāsau nāstītyabhāvāpavādāntaḥ bhāvābhāvayoḥ pratyekaṃ samāropāpavādadarśanasyābhisambandhāc cintyam etad vyākhyānādvayam ityaparaḥ bhāvotra dvayābhāvasya bhāvaḥ taṃ yadi bhāvam eva gṛhṇātyevaṃ bhāvaḥ samāropito bhavati yady abhāvam eva gṛhṇātyevam apodito bhavati bhāvopidvayābhāvasthaṃ yadi ucchedato gṛhṇātyevaṃ bhāvotyantābhāvatvena samāropito bhavatiatha dvayata eva gṛhṇātyevam apodito bhavati yasmādetad dvayābhāvena prabhāvitaṃ athavā taṃ bhāvābhāvasvarūpeṇa gṛhṇātyevaṃ samāropito bhavati athābhāvam eva gṛhṇātyevaṃ saṃkleśo vyavadānañcāpoditam bhavatīti etad antadvayavidhātanaṃ pariniṣpannatve tattvalakṣaṇaṃ nanu pūrvam api trisvabhāvalakṣaṇam uktaṃ  arthād abhūtakalpāc ca dvayābhāvāc ca deśitaḥ iti tatra svabhāvo lakṣaṇam iha tu cihnam iti nāsti punaruktatā yajjñānān na pravarteta taddhi tattvasya lakṣaṇaṃ iti pudgalādisamāropāpavādadarśanaṃ yaj jñānān na pravartate tan mūlatattvasya lakṣaṇaṃ   aviparyāsatattvaṃ   lakṣaṇatattvānantaram aviparyāsatattvaṃ vaktavyaṃ tad anantaram uddiṣṭatvād ityata āha  aviparyāsatattvam iti vistaraḥ anityaduḥkhaśūnyānātmato hi nityasukhaśuddhātmaviparyāsapratipakṣatvād aviparyāsatattvam ity ucyate mūlatattve tad anyatattvāntarbhāvaḥ pūrvaṃ pratijñāta ityataḥ pṛcchati  mūlatattve katham iti vistaraḥ anityāditeti anityādayo yenityaduḥkhaśūnyānātmaprakārās tenityādayaḥ tad bhāvonityāditā mūlatattveviparyāsatattvasyāntarbhāvapradarśanārtham āha  asadartho hy anityārtha iti vistaraḥ trividho hy anityārthaḥ  asadarthaḥ utpādavyārthaḥ samalāmalatārthaś ca yaḥ sarvadā tathāsti sa nityaḥ tad viparītonityaḥ teṣu yathākramam iti tatra sarvadāsadarthānityārthena parikalpitasvabhāvonityaḥ asannityam anityam iti niruttinyāyena veditavyamityanye pratikṣaṇamutpādavyahalakṣaṇenānityārthenānityaḥ paratantrasvabhāvaḥ tasya pratyayotpādyatvād vināśe cāhetukatvāt samalāmalatārthalakṣaṇenāgantukenānityārthenānityovikāradharmopi pariniṣpannasvabhāva iti duḥkhamādānalakṣmākhyaṃ iti vistaraḥ duḥkham api trividhaṃ  upādānaduḥkhaṃ lakṣaṇaduḥkhaṃ sambandhaduḥkhañca tatra kalpitasvabhāva upādānato duḥkhaṃ aparijñātenehāmutra vā duḥkham upādīyata iti duḥkhaṃ yathā ca tenāparijñātena duḥkham upādīyate tat pradarśayann āha   śaśaviṣāṇādisvarūpavad bhrāntyā na kenacit prakāreṇa yenāpi sattvaṃ grāhyaṃ nāsti ityabhāva evāsya śūnyateti atadbhāvaśūnyatā paratantrasya etad eva pratipādayann āha  paratantralakṣaṇaṃ tathā nāsti yathā bālair dvayātmanā parikalpyate na tu sarvathā nāsti yathā cāsti tathā śuddhalaukikajñānenādhigamyate tasyātadbhāvaḥ śūnyateti prakṛtiśūnyatā pariniṣpannasya ata evāha  pariniṣpannalakṣaṇaṃ dvayābhāvasvabhāvatvāc chūnyatāsvabhāvam eveti tasmāt prakṛtir eva svabhāva evāsya śūnyatā alakṣaṇañca nairātmyaṃ iti vistaraḥ trividhaṃ nairātmyaṃ  alkṣaṇanairātmyaṃ vilakṣaṇanairātmyaṃ svalakṣaṇanairātmyañca tatra parikalpitasya svabhāvasya lakṣaṇābhāvād alakṣaṇam eva nairātmyaṃ ata evāha  parikalpitasya svabhāvasya lakṣaṇam eva nāstītyalakṣaṇam evāsya nairātmyaṃ nānyena prakāreṇeti darśayati paratantrasya vilakṣaṇanairātmyaṃ yasmāt paratantrasyāsti lakṣaṇaṃ vasturūpaṃ na tu tad yathā bālaiḥ parikalpyate dvayatvena tad vilakṣaṇam iti parikalpitalakṣaṇenāsadṛśaṃ paratantralakṣaṇaṃ tan nairāmyaṃ evaṃ parikalpitenātmanā nairātmyam asya darśītaṃ bhavati svalakṣaṇaṃ nairātmyaṃ pariniṣpannasya yataḥ pariniṣpannaḥ svabhāvo grāhyagrāhakābhāvarūpatvān nairātmyam eveti svalakṣaṇam asya nairātmyam iti pariniṣpannasya dharmasya nairātmyasvabhāvatāṃ darśayati kaḥ punar anayoḥ śūnyatānātmatayor viśeṣaḥ  yadyatra nāsti tat tena śūnyaṃ yat tu yasyātmā svabhāvo na bhavati tat tenānātmetyayam anayor viśeṣa ity eke arthataḥ kopi viśeṣo nāsti vyavasthānabhedena tu bhedaḥ yasmādyadyatra nāsti tena tasya niḥsvabhāvatām upādāya nairātmyam itarasya tu tatrāniṣpannasvabhāvatām upādāya śūnyatvam iti   trividhe mūlatattve samāropāpavādāntayoḥ pratipakṣeṇāgantukamalapradarśanena ca yathākramaṃ trividhānityatā paridīpitā sāsadarthanityatā utpādabhangānityatā samalanirmalānityatā ca evaṃ yāvat trividhaṃ nairātmyam ityuktam aviparyāsatattvaṃ   phalahetutattvaṃ  tad anantaraṃ phalahetutattvaṃ vaktavyam ityata āha  phalahetumayantattvaṃ mūlatattvaṃ iti vistaraḥ tatra sankleśapakṣam adhikṛtya duḥkhasatyaṃ phalatattvaṃ samudayasatyaṃ hetutattvaṃ vyavadānapakṣepi nirodhasatyaṃ phalatattvaṃ mārgasatyaṃ hetutattvaṃ evaṃ duḥkhādīni catvāri satyāni phalahetutattvaṃ mūlatattve duḥkhasamudayanirodhamārgasatyam ityuktaṃ tac ca na vijñāyate kathaṃ mūlatattvaṃ duḥkhādisatyasvabhāvam ityataḥ pṛcchati  kathaṃ trividhaṃ mūlatattvaṃ duḥkhādisatyam iti  ata āha  yatas tad anityādilakṣaṇaṃ  duḥkhasatyaṃ tato mataṃ iti anityaduḥkhaśūnyānātmatāyā duḥkhasatyalakṣaṇatvāt tac ca samastaṃ pratyekaṃ kalpitādiṣv astīti vistareṇoktaṃ ataḥ kalpitādayaḥ pratyekaṃ duḥkhasatyatvenābhipretā iti trividhena samudayārthena mūlatattvaṃ samudayasatyaṃ yathākramaṃ sa eva samudayo na jñāyata ityata āha  trividhaḥ samudayārthaḥ vāsanātha samutthānam avisaṃyoga eva ca iti trividhaḥ samudayo vāsanāsamudayaḥ samutthānasamudayaḥ avisaṃyogasamudayaś ca tatra vāsanāsamudayaḥ parikalpitasvabhāvo veditavyaḥ ata āha  parikalpitasvabhāvābhiniveśavāsaneti asti hi parikalpite svabhāvestītyabhiniveśam upādāya laukikā dharmā vikalpakleśavāsanāṃ vyavasthāpayanti na tu vigatābhiniveśā lokottarā tataḥ parikalpitasvabhāvo vāsanāsamudaya ucyate samutthānasamudayaḥ paratantraḥ samutthāna ātmalābhaḥ sa yato bhavati sa samutthānasamudayaḥ  samudetyasmād iti kṛtvā sa punaḥ kiṃsvarūpa ityata āha  karmakleśā iti te ca vastusvarūpatvāt paratantrasvabhāvaḥ avisaṃyogasamudayasthatāyā iti katham ityata āha  āvaraṇāvisaṃyoga iti etad uktaṃ bhavati  yāvadāvaraṇair na visaṃyuktā tathatā tāvat samudeti duḥkham iti āvaraṇair avisaṃyuktā vā tathatā samudayadharmateti samudayanāmmlābha iti  trividhena nirodhena mūlatattvaṃ nirodhasatyaṃ tac ca na vijñāyata ityata āha  trividho nirodhaḥ  svabhāvadvayanotpattir malaśāntidvayaṃ mataṃ iti tatra svabhāvānutpattiḥ parikalpitasya yasya hi niḥsvabhāvatvād ātyantikyanutpattir vandhyāputravat grāhyagrāhakayor anutpattiḥ paratantrasya tasyāpi grāhyagrāhakasvarūpābhyām atyantarahitatvād dvayabhrāntyātmanānutpattiḥ malaśāntidvayaṃ pariniṣpannaḥ ca śabdaḥ samuccayārthaḥ tat punar na vijñāyata ityata āha  pratisaṃkhyānirodhatathatākhyam iti malaṃ dvividhaṃ rāgādyāvaraṇaṃ parikalpitaś ca tatrānāsveṇa jñānenāśrayād bīja uddhṛte rāgādimalānām atyantam anutpādātmikā śāntiḥ pratisaṃkhyānirodhaḥ tathatāgocareṇādvayajñānena parikalpitamalasyānutpādātmikā śāntis tathatā etaddhi dvayaṃ pariniṣpannaḥ svabhāvaḥ eṣa trividho nirodhaḥ kalpitādau mūlatattve yathāsaṃkhyaṃ vijñeyaḥ   anye tu tathatāprativedhena kleśaparikalpitamaladvayaśāntir iti malaśāntistathatety ucyate dvayanirodhaḥ prakṛtinirodhaśceti vacanāt prakṛtir iti tathatā prakṛtiprabhāsvaratvāc cittasyeti atas tathatālambanādyo nirodhaḥ sa prakṛtinirodha ity ucyate niruddhamātraṃ pratisaṃkhyānirodhaḥ nirodhyatesyām iti nirodhastathatetyapare nirodhasya punar anutpādātmakatvāt sarve svabhāvānutpattyādikaṃ saṃkṣipya nirodhasatyam ity ucyate ukto nirodhasatyasya mūlatattventarbhāvaḥ tad anantaraṃ tu mārgasatyam antarbhāvayitavyam ityataḥ pṛcchati  mārgasatyaṃ trividhamūlatattve kathaṃ vyavasthāpyata ityata  parijñāyāṃ prahāṇe ca ityādi parikalpitasya parijñāna iti parikalpitatotyantam asanneveti tasya parijñānam eva na prahāṇaṃ na hyasataḥ prahāṇaṃ yujyate paratantrasya parijñāne prahāṇe ca paratantro hi yathā khyāti tathāsattvaṃ vijñeyaṃ na tu sarvātmatvenāsattvaṃ kalpitavat karmakleśayor bhāvātmatvāt prahātavyaś ca pariniṣpannasya praijñāne prāptisākṣātkaraṇe ceti pariniṣpanno hi bhāvābhāvavinirmuktalakṣaṇam ataḥ parijñeyaḥ āśrayaparāvṛttitāyāś ca āśayaparāvṛttitā vinirmuktadharmakāyatvena sākṣātkartavyeti śūnyatā parijñeyā nirodhaḥ sākṣātkartavyaḥ prāptisākṣātkriyayā ubhayaṃ cobhathetyanye dvividhā hi parijñā  jñānaparijñā prahāṇaparijñā ca tatra jñānaparijñāyaparijñeyaṃ prathamaṃ tṛtīyañca dvitīyaṃ tūbhayaparijñeyaṃ sākṣātkriyāpi dvidhā  jñānasākṣātkriyā prāptisākṣātkriyā ceti tatra jñānasākṣātkriyayā trayam api sākṣātkartavyaṃ prāptisākṣātkriyayā tu tṛtīyam eva evam atra mūlatattve parijñā prahāṇasākṣātkriyāyāṃ mārgasatya vyavasthānaṃ veditavyaṃ na tu tatrāntarbhāvāt atra ca satyacatuṣṭayena yaḥ sankleśo yataś ca tayoś ca viśuddhir yā yataśca tat paridīpitaṃ anukramas tveṣāṃ yathābhisamayam iti  audārikasūkṣmatattvaṃ   audārikasūkṣmatattvañceti audārikatattvaṃ saṃvṛtisatyaṃ sūkṣmatattvaṃ tu paramārthasatyaṃ yata ādāvaudārikeṇa sattvān paripācayati paripakvāṃs tu sūkṣmeṇa vimocayati ataḥ pūrvam audārikaṃ paścāt sūkṣmaṃ kārikānuguṇyād viparyayoktiḥ tatrāsamāhitajñānaviṣayatvāt saṃvṛti satyam audārikatattvaṃ samāhitajñānaviṣayatvāt paramārthasatyaṃ sūkṣmatattvaṃ athavā vijñānaviṣayatvād audārikaṃ jñānaviṣayatvāt sūkṣmaṃ sarvatattvānāṃ mūlatattventarbhāvaḥ pratijñāta ityataḥ pṛcchati  tan mūlatattve kathaṃ veditavyaṃ  ityata āha  prajñaptipratipattitaḥ tathodbhāvanayaudāraṃ iti prajñaptiḥ pratipatīr udbhāvanā caudārikatattvaṃ mūlatattve veditavyaṃ etad eva pratipādayann āha  trividhā hi saṃvṛtir iti vistaraḥ asatorthasya rūpaṃ ghaṭaḥ paṭaśceti vyavasthānaṃ prajñaptisaṃvṛtiḥ rūpavedanāsaṃjñādisvabhāvaviśeṣeṇa nāmābhilāpaḥ prajñaptisaṃvṛtir ityanye abhilāpāpekṣayā yad vyavahriyate rūpaṃ vedaneti vā tat prajñaptisaṃvṛtir iti kecit taccaitad asattvāt parikalpitaḥ svabhāvaḥ pratipattisaṃvṛtir vikalpena yena rūpādayo ghaṭādayaś ca  vijñānanirbhāsād abahirbhūtam api bahirbhūtam iva vasturūpeṇa yathā vyavasthānam abhiniviśate sa vikalpaḥ pratipattisaṃvṛtiḥ udbhāvanāsaṃvṛtiśceti caśabdaḥ samuccayārthaḥ vikalpābhilāpātikrāntasyāpi pariniṣpannasya śūnyatā tathatā samalā nirmaletyevam ādibhiḥ paryāyaiḥ sandarśanam udbhāvanāsaṃvṛtiḥ tayā trividhayā saṃvṛttyā saṃvṛtisatyatvaṃ mūlatattve yathākramaṃ veditavyaṃ saṃvṛtir vyavahāraḥ prajñaptir ityabhidhānaṃ arthābhāvebhidhānamātreṇa vyavahāraḥ prajñaptisaṃvṛtiḥ ata evārthābhāvāt prajñaptisaṃvṛtyā parikalpitaḥ saṃvṛtisatyaṃ avidyamānertherthābhiniveśaḥ pratipattis tayā vyavahāraḥ pratipattisaṃvṛtiḥ sā punar abhiniveśavikalpaḥ tasmāt pratipattisaṃvṛtyā saṃvṛttisatyaṃ paratantraḥ tathatādiśabdair nirabhilāpyasya dharmadhātor yā saṃsūcanā sodbhāvanā tayā dharmadhātor vyavahāra udbhāvanāsaṃvṛtiḥ ataścodbhāvanāsaṃvṛtyā pariniṣpannaḥ saṃvṛtisatyaṃ tatra prajñaptyudbhāvanāsaṃvṛtyor avasarasangrahavyavasthānaṃ veditavyaṃ na tu svabhāvata iti uktaṃ saṃvṛtisatyaṃ  idānīṃ paramārthasatyaṃ vaktavyam ityata āha  paramārthantu ekataḥ iti kalpitaparatantrayoḥ paramārthatosambhavatvaṃ satyaṃ punar ekasmāt  pariniṣpannād eva svabhāvād veditavyaṃ sa punaḥ pariniṣpannaḥ kena kāraṇena paramārtha ucyate  ityata āha  arthaprāptipratyayā hi paramārthas tridhā mataḥ iti trividho hi paramārthaḥ  arthaparamārthaḥ prāptiparamārthaḥ prayatiparamārthaś ca tatrārthaparamārthas tathatā paramo hi lokottaraṃ jñānaṃ tasyārtho viṣaya iti kṛtvā tathatā paramārtha ity ucyate indriyārthavat tadeva pradarśayann āha  paramasya jñānasyārtha iti kṛtveti ālambanabhāvena vyavasthānād ityarthaḥ jñānāpṛthaktvāt tasmin kāla ālambanaṃ na vartate vijñaptimātrapratibhāsavat tadyathā yeṣāṃ vijñaptimātraṃ kṣamate na teṣāṃ rūpādivijñaptimātraṃ muktvā rūpādipratibhāsā vidyante prāptiparamārtho nirvāṇaṃ ekāntanirmatathatāśrayaparāvṛttilakṣaṇam kathaṃ paramārtha ityata āha  paramortha iti kṛtvā paramaścāsāvarthaśceti kṛtvā paramārthaḥ tatra saṃskṛtāsaṃskṛtadharmāgratvāt paramaḥ mārgaprayojanatvād arthaḥ tathā hi mārgo nirvāṇaprāptiprayojanaḥ nirvāṇantvarthaḥ sarvāpakāradoṣarahitatvāt yasmād doṣasahitonartha ity ucyate pratipattiparamārtho mārgaḥ kiṃ kāraṇaṃ  paramosyārtha iti kṛtvā viṣayaḥ prayojanaṃ vārthaḥ viṣayas tathatā prayojanaṃ nirvāṇaṃ viṣayadvāreṇa parama ucyamāne katham anyonyasamarthanaṃ na syāt  anyonyasamarthanaṃ cet ko doṣa iti  niścayābhāvaḥ naivaṃ bhaviṣyaty anyonyasamarthanāt siṃhavanavat katham asaṃskṛtaṃ nirvāṇākhyaṃ saṃskṛtaṃ ca mārgākhyaṃ pariniṣpannasvabhāva ucyate  paramārthasatyaṃ hi pariniṣpannasvabhāvo nirdiṣṭaṃ mārgas tu pariniṣpannon na yujyate na pūrvāparabhāgābhāva iti kṛtvā tasmān na mārgaḥ paramārthasatyaṃ na cāpariniṣpanne paramārthasatyasaṃgraha iti ata āha  nirvikārāviparyāsapariniṣpattito dvayaṃ iti athavā katham asaṃkṛtaṃ nirvāṇākhyaṃ saṃskṛtañca mārgākhyaṃ pariniṣpannasvabhāva  ucyate pariniṣpanno hi tathatā eṣā ca dvayalakṣaṇarahitatvaṃ paratantrasyeti na nirvāṇamārgayoḥ pariniṣpannatā yujyate tadidam avācyaṃ yatas tatra dvayābhāvaḥ pariniṣpanna eva na tu dvayābhāva eva pariniṣpanna iti tad anyapratiṣedhaḥ atas tad anyac ca nirvikārāviparyāsapariniṣpattito dvayam api pariniṣpanna iti sambaddhyate asaṃskṛtaṃ nirvāṇaṃ tathatā ca asaṃskṛtam ananyathābhāvād avikārapariniṣpattyā pariniṣpannaṃ saṃskṛtaṃ mārgasaṃgṛhītaṃ nānyatra aviparyāsapariniṣpattyā pariniṣpannam iti sambadhyate katham ityato bravīt  punar jñeyavastuviparyāsād iti yasmān na punar jñeye viparyāsam āpadyate tasmān na mārgopi pariniṣpanna ityataśca dvayor api saṃskṛtāsaṃskṛtayoḥ pariniṣpannatvaṃ pṛthag abhiprāyād ityavirodhaḥ   prasiddhatattvaṃ  tatra  lokaprasiddham ekasmāt iti yathābhidhānam asambhavāt parikalpitād eva tat nānyasmāt tasya tu svarūpaṃ na jñāyata ityata āha  yasmin vastunīti vistaraḥ saṃketaḥ saṃjñāsaṃjñitasambandhajñānaṃ saṃstavas tasya vāramvāramprayogadarśanaṃ tatrānupraviṣṭayā buddhyeti kaḥ punar buddheḥ saṃketasaṃstavānupraveśaḥ  tat smaraṇāt etad uktaṃ bhavati  saṃketasaṃstavānusmaraṇānugatatyā buddhyā sarveṣāṃ laukikānāṃ śāstravidāṃ tad avidāṃ ca vyāhṛtibhāve kvacit  pṛthyvyeveyam ityādivaṃśādidarśanatulyateti etal lokaprasiddhaṃ tattvaṃ lokaprasiddhyā tat tathaiveti kṛtvā trayādyuktiprasiddhakaṃ iti trividham api hi svabhāvam adhikṛtya yuktiḥ kriyata iti ataḥ svabhāvatrayeṇa yuktiprasiddhatvaṃ vyavasthāpyate tac ca na vijñāyata ityataḥ pradarśayann āha  yat satāṃ yuktārthapaṇḍitānām ityādi tatra santo ye yuktārthapaṇḍitāḥ tārkikā ye mīmāṃsakāḥ pūrvasya vyākhyānāśayasya paścān nirdeśoktiḥ athavā santonveṣakāḥ kiṃ kuśalam iti yuktārthapaṇḍitā apekṣākāryakāraṇopapattidharmatāyukticatuṣṭayāviruddhārthakṛtakauśalāḥ tārkikās tuhapohasamarthās tathāgatapravacanasamāśrayeṇā viparītaśāstrapraṇetāraḥ mīmāṃsakāḥ svaparaśāstrapaṇḍitāḥ śreyodoṣaparīkṣakāḥ kecit mīmāṃsakā iti na paṭhanti ta evam āhuḥ  satām ityukte ke punaḥ santaḥ ityata āha  yuktārthapaṇḍitā iti te ca tarkabhūmau bhāvābhūmau ca vyavasthitatvād dvividhāḥ tasmāt tārkikā ity ucyanta iti teṣāṃ ca kaścil lokaprasiddhānusārītyata āha pramāṇatrayaṃ niśrityeti pramāṇatrayāvirodhena pramāṇatrayaṃ punaḥ pratyakṣam anumānam āgamaś ca tatra pratyakṣaṃ pañcendriyajaṃ mānasaṃ ca sukhaduḥkhādisamvedanaṃ trirūpalingenānumeuyārthajñānam anumānaṃ āptavāgāgamaḥ āptāḥ punar anṛtahetuvimuktāḥ athavā pratyakṣānumānāgamaprasiddhena hetunā dṛṣṭāntena ca tat prasiddhasyaiva sādhyasya paramprati sādhyatvāt pramāṇatrayaṃ niśrityeti upapattisādhanayuktyā prasiddhaṃ vastu iti upapattis trirūpaṃ lingaṃ sādhyapratipādanopāyatvāt upapatteḥ sādhanam upapattisādhanaṃ trirūpalingākhyānaṃ tena tat pratipādanāt yuktir upāyo yena prayoganiyamena lingasya trirūpyam ākhyāyate athavopapātir ananyathāsambhavaḥ sādhanyuktir avayavasambandhaḥ upapatteḥ sādhanayuktir iti vigrahaḥ athavopapattir eva sādhanayuktir iti vigrahaḥ anyasādhanayuktibhyo vyavacchedārtham upapattigrahaṇaṃ evaṃ pramāṇatrayaṃ niśrityopapattisādhana yuktyā yat prasiddhaṃ vastu trayāṇāṃ bhāvanām anyatamat tad yuktiprasiddham ucyate uktaṃ prasiddhatattvaṃ   viśuddhigocaratattvaṃ   tad anantaraṃ tu viśuddhiviṣayaṃ vaktavyam ityata āha  viśuddhigocaratattvaṃ dvividham iti tattu yathā dvividhaṃ tat pradarśayann āha  kleśāvaraṇaviśuddhijñānagocaraṃ jñeyāvaraṇaviśuddhijñānagocarañceti kleśāvaraṇaviśuddhiḥ kleśāvaraṇaprahāṇaṃ kleśāvaraṇaviśuddhaye kleśāvaraṇaviśuddhau vā jñānaṃ kleśāvaraṇaviśuddhijñānaṃ kleśāvaraṇaviśuddhiprayojanaṃ tan nimittaṃ vetyarthaḥ tasya kleśāvaraṇaviśuddhijñānasya gocaram iti viṣaya ityarthaḥ evaṃ jñeyāvaraṇaviśuddhijñānasya gocaram api vaktavyaṃ tatra kleśāvaraṇaṃ sarve darśanabhāvanāmārgaprahātavyāḥ kleśopakleśā ityato darśanabhāvanātad upacārajñanaviṣayaṃ śrāvakapratyekabuddhānāṃ yat tattvaṃ duḥkhasamudayanirodhamārgasatyam ucyate tat kleśāvaraṇaviśuddhijñānasya gocaraṃ jñātavyaṃ jñeyaṃ tac ca sarvātmanā pañca vidyāsthānāni tāni punar adhyātmavyākaraṇahetucikitsāsarvaśilpakarmasthānākhyāni tatra jñānavibandhabhūtam akliṣṭam ajñānaṃ jñeyāvaraṇaṃ tad viśodhanaṃ lokottarajñānānulomādhimukticaryābhūmisangṛhītaṃ tat pṛṣṭhalabdhañca jñānaṃ tat punar bodhisattvatathāgatasantānavartiṃ tasya ca tathatā sarvatragādyarthamukhenālambanam ityato jñeyāvaraṇaviśuddhijñānagocarasya tattvaṃ tathatā phalahetutattvoktyā sūkṣmatattvoktyā ca viśūddhigocaraṃ dvividham api nirdiṣṭam eveti punar asya vidhānaṃ vyarthaṃ na vyarthaṃ yatas tat phalahetutattvaṃ sūkṣmaṃ ca vastu vyavasthānata uktaṃ atra tvāvaraṇaṃ yathā viśuddhyate tathaitan nirdiṣṭaṃ idaṃ dvividhaṃ viśuddhigocaram ekasmāt pariniṣpannād eva svabhāvāt kīrtitaṃ atraiva kāraṇam āha  na hyanyaḥ svabhāvo viśuddhijñānagocaro bhavatīti kiṃ kāraṇaṃ  abhūtaparikalpasya dauṣṭhulyamaladvayena samalabhūtatvāt parikalpitasya cāsattvāt dvividhajñānaviṣayasya tu dharmatāyā viśuddhiviṣayatattvaṃ pariniṣpannād eva vyavasthāpyata iti uktaṃ viśuddhigocaratattvaṃ   sangrahatattvaṃ   tad anantaraṃ tu sangrahatattvaṃ vaktavyam ityataḥ pṛcchati  kathaṃ trividhe mūlatattve sangrahatattvaṃ veditavyam iti sangrahatattvaṃ trividhe mūlatattve saṃgṛhītaṃ pradarśayann āha  nimittasya vikalpasya nāmnaśca dvayasaṃgrahaḥ iti vistaraḥ dvaye paratantre parikalpite ca sangrahaḥ tatra sangrahatattvaṃ pañca vastūnītyata āha  yathāyogaṃ pañca vastūny ārabhyeti yathāyogaṃ mūlatattve pañca vastūni sangṛhītāni veditavyāni na tu yathākramaṃ pañca punar vastūni nimittaṃ nāma vikalpas tathatā samyag jñānaṃ ceti sarvasya jñeyasyāsmin pañcavidhe vastuni sangrahād etat pañcavidhaṃ vastu saṃgrahatattvam ity ucyate tatra nimittam ālayavijñānaṃ kliṣṭamanaḥpravṛttivijñānāni ca anyonyanimittabhāvān nimittaṃ nāma yat tasyaiva nimittasyānabhilāpyasyāpi satokṣinikocavad sūcakam abhidhānaṃ yathoktanimittasvabhāvaviśeṣavikalpakāstraidhātukapratisaṃyuktāścittacaittā vikalpaḥ śūnyatā tathatā samyag jñānaṃ lokottaraṃ tathatālambanaṃ kramaḥ punar eṣāṃ tatra sankleśaprajñaptivastutvān nimittam ādau sankleśaprajñaptitvād anantaraṃ nāma yathā nāma tathā sankleśaprajñaptivastuvikalpatvāt tad anantaraṃ vikalpaḥ sa ca sankleśas tathatāsamyag jñānena nirudhyata iti tad anantaraṃ tathatā samyag jñānañceti kecit bhrāntinimittaṃ bhrāntidauṣṭhulyaṃ tan nimittam iti tasmād bhrāntis tasya nimittaṃ prakṛtiśamas tatra jñānaṃ ity anayā gāthayāsya pañcavidhasya vastunortha ity anye tatrādhyātmikacakṣurādivijñānsaṃgṛhītāyā bhrānter nimittaṃ bāhyādhyātmikā rūpādicakṣurādisaṃgṛhītā bhrāntiḥ tasyā bāhyādhyātimikāyā bhrānter nimittaṃ dauṣṭhulyaṃ tat punar ālayavijñānavāsanā tasyā vāsanāyā nimittaṃ saiva bāhyādhyātmikabhrāntiḥ tasmāt tatrābhilāpapravṛttiḥ abhilāpavaśāc ca vāsanāyā avasthānam ālayavijñāne prakṛtiśama iti tathatā prakṛtyā kliṣṭatvād dharmadhātoḥ tatra ca jñānam iti tathatālambanaṃ mārgasaṃgṛhītaṃ yaj jñānaṃ tatra nimittavikalpayoḥ paratantreṇa sangrahaḥ hetupratyayotpāditatvāt   nāmnaḥ parikalpiteneti yathānāmārthābhāvān nāmnaḥ parikalpitena sangrahaḥ evam adhikārasangrahaḥ parikalpitena nāmno na svabhāvasangrahaḥ iti yad uktaṃ niṣsvabhāvasiddhatvāt parikalpitaḥ svabhāvo nimittādipañcavastubhir na sangṛhīta iti tan na virudhyate tatra svabhāvasangrahasya vivakṣitatvāt samyag jñānasatattvasya iti sadā śobhanaṃ vā tattvaṃ satattvaṃ tathatā śūnyatālambanādvayajñānaṃ tat pṛṣṭhalabdhaśuddhalaukikaṃ ca samyag jñānaṃ tathatāsamyag jñānayor avikārāviparyāsapariniṣpattyā yathākramaṃ pariniṣpannatvād ekenaiva pariniṣpannena svabhāvena sangraha iti tad uktaṃ sangrahatattvaṃ   prabhedatattvaṃ  idānīṃ prabhedatattvaṃ katividhaṃ kathañca tanmūlatattve sangṛhītam iti na vijñāyata ityataḥ pṛcchati  prabhedatattvaṃ mūlatattve katham veditavyam iti ata āha  saptavidhaṃ prabhedatattvaṃ katham ityata āha  pravṛttitattvaṃ lakṣaṇatattvam iti vistaraḥ yaiva ca sandhinirmocaranasūtre saptavidhā tathatā nirdiṣṭā pravṛttitathatāyāvat samyag pratipattitathateti saivātra saptavidhaṃ prabhedatattvam ityuktā pravṛttitattvaṃ yāvat samyakpratipattitattvam iti tatra pravṛttitattvaṃ yā saṃsārānavarāgratā saiva ca pravṛtti tathatā yasmān na jātu tasyāgratāyogo bhavati lakṣaṇatattvaṃ pudgaladharmanairātmyaṃ   ananyatvāc caturvidhalakṣaṇatathatā vijñaptitattvaṃ vijñaptimātratā dharmāṇāṃ nirvikalpaṃ jñānaṃ vijñaptyāśrayabhāvād vijñptitattvam ity apare ananyathābhāvatvād vijñaptitattvasya vijñaptitathatocyate sanniveśatattvaṃ duḥkhasatyaṃ saṃskārāṇāṃ duḥkhasanniviṣṭatvāt saiva ca tathatā nityaṃ tathaiveti kṛtvā mithyāpratipattitattvaṃ samudayasatyaṃ sā punar yā teṣu saṃskāreṣu guṇadarśanena pravṛttiḥ viśuddhitattvaṃ kleśajñeyāvaraṇaviśuddhiḥ sā punas tathā nirodhasatyañca āśrayaparāvṛttyātmatā nirodhātmatā nirodhasatyam evetyapare samyakpratipattitattvaṃ mārgasatyaṃ vijñaptitattvaṃ yoniśaḥ prayogaḥ samyakpratipattitattvaṃ vijñaptitattvaṃ ca mārgasatyam evetyanye etāny api trīṇi tattvāni nityaṃ tathaiveti tathatāvacanam bhavati tatra  pravṛttitattvaṃ dvividhaṃ mūlatattvaṃ veditavyaṃ parikalpitaparatantralakṣaṇaṃ tatra pravṛttir janmanāmanādimān prabandhaḥ sā cāvidyamānatvāt parikalpitaḥ svabhāvaḥ yeṣāṃ tu sa prabandhaṣthe hetuprabhāvitatvāt paratantraḥ svabhāvaḥ evaṃ yeṣāṃ yā ca pravṛttis tat pravṛttitattvam iti nirdiṣṭaṃ bhavati athavā kleśakarmajanmanām anādimān utpādaḥ saṃsārapravṛttir ityucyate sā ca parikalpitasvabhāvābhiniveśaprabhāvetetyāha  pravṛttitattvaṃ dvividhaṃ mūlatattvam ity uktaṃ tathā  sanniveśakupannatā iti mithyāpratipattiḥ kupannatā tathaiva dvividhaṃ mūlatattvam iti duḥkhasamudayayor hetupratyayaprabhāvitatvāt parikalpitaviṣayatvāc ca sanniveśamithyāpratipattitattvaṃ dvividhe saṃgṛhītaṃ ekaṃ lakṣaṇavijñaptiśuddhisamyak prapannatā lakṣaṇatattvaṃ vijñaptitattvaṃ viśuddhitattvaṃ samyak pratipattitattvaṃ etāni catvāri tatvāny ekam eva mūlatattvaṃ yad uta pariniṣpannaḥ svabhāvaḥ tatra lakṣaṇatattvaviśuddhitattvayor ananyathāpariniṣpannatvāt pariniṣpannaḥ vijñaptitattvaṃ samyak pratipattitattvaṃ cāviparyāsapariniṣpattyā pariniṣpannaḥ   atra pravṛttisanniveśamithyāpratipattitattvais tribhiḥ sattvasāmyaṃ darśitaṃ lakṣaṇavijñaptitattvābhyāṃ dharmasāmyaṃ viśuddhitattvena bodhisāmyaṃ samyakpratipattitattvena prajñāsāmyaṃ pradarśitam iti āha ca  sattvasāmyaṃ tribhiḥ proktaṃ dharmasāmyaṃ dvayena tu bodhiprajñāsāmyam evam ekaikena pradarśitaṃ iti   kauśalyatattvaṃ  prabhedatattvānantaraṃ kauśalyatattvam uddiṣṭaṃ kuśalyatattvaṃ darśanapratipakṣeṇaety uktaṃ tatpunaḥ skandhādiṣu kathaṃ daśavidham ātmadarśanam iti na jñāyata ityataḥ pṛcchati  katham eṣu skandhādiṣu daśavidham ātmadarśanam iti  ata āha  ekahetutvabhoktṛtve kartṛtvavaśavartate ādhipatyārthanityatve kleśaśuddhyāśrayepi ca yigotvāmuktamuktatve ātmadarśnam eṣu hi iti skandhādiṣv iti sambadhyate eṣa tu daśavidha ātmāsadgrāha  ityātmanosattvād asadgrāha ityāha yadyātmā nāsti kathaṃ grāhaparatantraḥ sannirviṣayo grāhaḥ pravartata iti natveṣa nirviṣayaḥ skandhādiṣu pravartate tasmāt teṣāṃ pratipakṣeṇa daśavidhaṃ skandhādikauśalyam uktaṃ kathaṃ punaḥ skandhādiṣv evāyam ātmagrāho natvāmā sanniścīyate  yataḥ skandhādivyatirikta ātmā yuktyā parīkṣyamāṇo nopalabhyate yadātmatvādīnām ātmakriyāsvarūpaṃ tat sarvam api pravartate skandhādiṣvevetyataḥ skandhādaya evātmagrāhanibandhanam iti pratīyate ebhir daśavidhair ātmābhiniveśo nāmātmagrāhaḥ pravartate nānyair ityataḥ skandhādikauśalyaṃ sarvātmagrāhasya pratipakṣatvena veditavyaṃ yad uta ekatvagrāha iti pañcopādānaskandheṣu piṇḍātmagrāhataḥ tat pratipakṣeṇa skandhakauśalyaṃ hetutvagrāha iti cakṣurādīnāṃ prayojakatvād ātmani hetutvagrāhaḥ tat pratipakṣeṇa dhātukauśalyaṃ evam anyeṣv api vipakṣapratipakṣaṃ vaktavyaṃ athavātmatvāt sarvaṃ pravartata ityayaṃ hetutvagrāhaḥ yasya veṣṭam aniṣṭañceha janmani phalaṃ tasya śubhāśubhasya karmaṇa ātmā hetur iti cetanā hetutvagrāhaḥ bhoktṛtvagrāha iti ātmā bhoktā cetanatvāt vyaktāvyaktaṃ tu bhojanam acetanatvāt athavā yasya śubham aśubhaṃ karmabhir utpadyate sa eva tat phalānāṃ bhokteti bhoktṛtvagrāhaḥ kartṛtvagrāha iti ātmaiva sukṛtaduṣkṛtānāṃ karmaṇāṃ karteti yo grāhaḥ yo vā karaṇādyupetas tās tāḥ kriyāḥ karoti sa ātmeti kartṛtvagrāhaḥ svatantragrāha iti yat svairaṃ vaśitvaṃ sa ātmā yodhikāraḥ sa ātmeti yo grāhaḥ hetvanurūpasyaiva vā phalasyotpattau vaśitvam asyeti svatantragrāhaḥ adhipatitvagrāha iti yodhipatiḥ prabhurīśvaraḥ sa ātmeti phalasyaiva vānurūpeṇācaraṇaṃ tad adhipatitvād ātmetyadhipatitvagrāhaḥ nityatvagrāha iti hetvādivastunā pañcavidhenāviśuddhopyātmā nitya eva anyathā  tv akṛtābhyāgamaḥ kṛtasya nāśaśca tathā smṛteḥ pratyabhijñānasya cābhāvaḥ prasajyate sankliṣṭvyavadānatvagrāha iti sankleśavyavadānāśrayatvāt yogitvagrāha iti ātmani manaso dhāraṇaṃ yogaḥ prāṇamanasor vā nigrahaḥ ātmano manasāṃ saṃyogaviśeṣo yogaḥ sosyāstīti yogī amuktamuktatvagrāhaśceti ātamno bandhād vimuktir iti yo vikalpaḥ  katham idaṃ daśavidhaṃ kauśalyatattvaṃ mūlatattventarbhavatīti kauśalyaṃ hi skandhādiṣu vaicakṣaṇyaṃ tat kathaṃ triṣu svabhāveṣv antarbhavati  asambhāvayataḥ praśnaḥ yatas triṣu svabhāveṣu te skandhādayontarbhūtā iti kauśalyaviṣayā ete kauśalyaśabdenodbhāvitāḥ na tu tasminn eva kauśalya iti ataḥ akuśalyatattvasyāpy adhikāratas tatrāntarbhāvo na tu svarūpata iti veditavyaṃ tadyathā phalahetutattvamārgasatyaṃ triṣvantarbhūtam uktam iti nanvevam api naiva vijñāyante yathāntarbhūtā iti pṛcchati katham antarbhūtā iti ataścāha  parikalpavikalpārthadharmatārthena teṣu te iti teṣu triṣu svabhāveṣu te skandhādayontarbhūtā ityadhikṛtaṃ tatra dhātvādibhyaḥ pūrvaṃ skandhānām antarbhūtatvaṃ prakāśayitavyaṃ prathamaṃ nirdiṣṭatvāt tatrāpi rūpasyeti   ata āha  trividhaṃ rūpaṃ kathaṃ  parikalpitaṃ rūpaṃ vikalpitaṃ rūpaṃ dharmatārūpañca tatra kiṃ parikalpitaṃ rūpaṃ  yo rūpasya parikalpitaḥ svabhāva iti tac ca yānyatra nāmnopalabdhis tatra viṣayasvabhāvaḥ parikalpyate sotyantam asattvāt parikalpita ity ucyate vikalpitaṃ rūpaṃ yo rūpasya paratantraḥ svabhāva iti hetupratyayapratibaddha ityarthaḥ kim arthaṃ punar idaṃ vikalpitaṃ rūpam ucyata ityata āha  tatra hi rūpavikalpaḥ kriyata iti yasmād rūpakhyātavijñānedṛṣṭatattvair aparijñātarūpasaṃjñatvād rūpābhiniveśaḥ kriyate yathā skandheṣv ātmagrāhaḥ tasmāt paratantre vikalpitaṃ rūpam ityucyate dharmatārūpaṃ yo rūpasya pariniṣpannaḥ svabhāva iti tad vikalparūpaparikalpitarūpavigatātmikā śūnyatā yathā rūpam iti yathā rūpam tridhā bhittvā triṣu svabhāveṣv antarbhāvitam evaṃ vedanādayaḥ skandhadhātvādayaś ca yojyā iti vedanāsaṃjñāsaṃskāravijñānaskandhā dhātvāyatanāni pratītyasamutpādāngānyāyatanānāyatanāniindriyāṇi adhvatrayaṃ satyacatuṣṭayaṃ yānatrayaṃ saṃskṛtāsaṃskṛtañcetyetad api vedanādikaṃ dhātvādikañca pratyekaṃ parikalpitavikalpitadharmatāsvabhāvabhedatas tridhā bhittvā triṣu svabhāveṣv antarbhāvayitavyaṃ tatra pratibhāseṣu vedanādiṣu yotyantam asadbhūto grāhyagrāhakabhāvo rūpapratibhāseṣu yathā grāhyabhāvaḥ parikalpyate sā parikalpitā vedanā yāvat parikalpitaṃ vijñānaṃ yasmin grāhyagrāheka vikalpaḥ kriyate sā vikalpitā vedanā yāvad vikalpitaṃ vijñānaṃ dharmatāvedanā yo vedanāyāḥ pariniṣpannaḥ svabhāvaḥ evaṃ yāvad dharmatāvijñānaṃ veditavyaṃ evaṃ dhātvāyatanādiṣv api yathāsaṃbhavaṃ vistareṇa vaktavyaṃ rūpavedane yāvat saṃskṛtāsaṃskṛtam iti yo nāmābhidheyo bhāvaḥ sopi porikalpitaparatantrapariniṣpannasvabhāvo veditavyaḥ kathaṃ  tatra rūpādisvabhāvaprajñaptatvāt parikalpitaḥ prajñaptyadhiṣṭhānabhāvāt paratantraḥ pratyayaparatantratvāt tasyaiva rūpādibhāvātyantavigatatvaṃ pariniṣpannaḥ nanu paratantra eva manuṣyādibhāvena nāmnocyate na parikalpita ity anarthaka  eva parikalpitavikalpaḥ nānarthakaḥ tatra manuṣyādisvabhāvasyādhyāropitatvāt yathā hi nāmārthe pravartate tathā tathaiva nāsti bālas tu tat svabhāvam abhiniviśanti tac ca mithyādhyavasitaṃ na tu bhūtārtheneti kuta etat  nāmārthayoḥ sārūpye vairūpye ca vācyavācakabhāvavyāvṛttitaḥ yadi vṛkṣādiśabdānāṃ tad arthānāṃ cābhinnarūpatā evaṃ nāmnas tadarthaṃ rūpāvyatirekād vācakatvaṃ vyāvartyaterthavat arthasyāpi nāmasvarūpāvyatirekād vācyatvaṃ vihīyate niyamahetvabhāvāt namnopi vānyat vācakārthasya ca vācyaṃ prasajyata ityanavasthāprasangāthekasya cārthasya nāmabahutve nāmnaścārthabahutvenekarūpatā prasajyate ekasya tu bahusvarūpatvaṃ na yujyate abhāvavācakānām arthavatām asattvaṃ tad arthasyābhāvarūpatvāt tad arthasyāpi vā sattvaṃ nāmnostitvād iti vairūpyepi śabdānurūpyeṇārthapratyayābhāvaḥ śabda eva hi tatra vṛkṣo nārthaḥ arthastu na vṛkṣo nāpyavṛkṣaḥ tasmād vṛkṣaśabdārthasya na vṛkṣajñānaviṣayatvaṃ tad arthasyāvṛkṣātmakatvāt tad vidhañca śabdārthayor vācyavācakabhāvavyāvṛttiḥ vailakṣaṇye ca vācyavācakaniyamo na syāt niyamakāraṇābhāvāt nāma cārtham utpādayed abhivyañjayed vā tatra notpādayati utpannerthe nāmakaraṇāt utpannopi punaḥ punar utpādayitavya iti prasanga punaḥ panar nāmakaraṇāt nāpyabhivyañjayati yasmād arthaṃ gṛhītvā nāma kriyate na ca gṛhītasyābhivyañjakaṃ yuktaṃ tenaiva nāmnā tamevārtham anyo na gṛhṇāti yas tan na jānāti tadeva tasyaivārthasyābhivyañjakaṃ cānabhivyañjakañceti na yuktaṃ nābhivyañjakapradīpādayo vyangyam arthaṃ vyutpattyapekṣā vyañjayanti na ca vyangyeṣu ghaṭapaṭādiṣu vyañjakaniyamo dṛṣṭa iti sarvorthaḥ sarveṇa nāmnābhivyajyeta na ca gandhādiṣu niyamābhāvaḥ yatmāt kuthārajalādīnāṃ gandhādyutpādayitṛtvam iṣṭaṃ na tu vyañjakatvaṃ   tasmād vācyavācakābhiniveśo grāhyagrāhakābhiniveśavad asadarthaṃ eveti pratīyate evaṃ triṣu svabhāveṣu skandhādīnām anantarbhāvād daśavidhaṃ kauśalyatattvaṃ mūlatattva eva draṣṭavyaṃ skandhādikauśalyam idam idamātmadarśanapratipakṣatvenoktaṃ yasmistvarthe skandhādikauśalyaṃ vipakṣātmadṛṣṭapratipakṣaḥ skandhādyartho nokta ityataḥ sa idānīm ucyate   skandhārthaḥ  amekartvābhisankṣepaparicchedārtha āditaḥ ādita ityādāv ucyata iti sambadhyate āditas tāvat skandhā ucyante te ca trividhenārthena veditavyāḥ anekatvārthena yat kiñcid rūpam atītānāgatapratyutpannamādhyātmikaṃ vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ vā yadvā dūre yadvāntike ityevam anekārthena bahūnām atītānāgatādīnāṃ dravyāṇāṃ skandhaśabdenoktatvāt abhisankṣipyetivacanād abhisaṃkṣepārthena skandha iti abhisaṃkṣiptetyekīkṛtya paricchedārthena ca skandha iti sambadhyate caśabdaḥ samuccayārthaḥ anekārthābhisaṃkṣepārthadvayasyāpi atra kāraṇam āha  skandhānāṃ rūpādilakṣaṇasya vedanādilakṣaṇebhyaḥ pṛthag vyavasthāpanād iti pṛthakparicchinna iti paryāyaḥ kim atra kāraṇam ebhis tribhirangaiḥ skandhārtho vyavasthāpyate  rāśyartho hi skandhārtha ityata evaṃ vyavasthāpyate evañca loke rāśyartho dṛṣṭaḥ yonekobhisaṃkṣītaḥ paricchinnaḥ sa rāśir ityucyate yathā rūpaskandha evaṃ vedanādayopi skandhā veditavyāḥ tatra yoyam ekātmagrāho yathā puruṣa evedaṃ sarvaṃ yad bhūtaṃ yac ca bhāvyam ityādi tasya  pratipakṣeṇa yathā skandhārthe kauśalyaṃ kāryaṃ tathoktaṃ katham iti  atītādibhinnarūpādiṣvaikadhyam abhisaṃkṣipteṣu rūpādiskandhaprajñāpanāt etac ca trividhasammohapratipakṣeṇa trividhaskandhavyavasthāpanaṃ trividhaḥ sammoha ekatvasammohaḥ saṃvṛti sammoho lakṣaṇasankīrṇasammohaś ca   dhātvarthaḥ  skandhārthānantaraṃ dhātava uddiṣṭāḥ tasmāt skandhārthānanataraṃ dhātvartham āha  grāhakagrāhyatad grāhavījārthaścāparo mataḥ iti aparaśabdotra dhātāveva sambadhyate skandhānantaram uddiṣṭatvāt ata eva bhāṣyakāropyāha katamoparaḥ dhātur iti bījārtho dhātvarthaḥ tadyathā svarṇo sati svarṇadhātur ucyate svarṇabījam iti gamyate sa ca phalabhedāt tridhā bhidyate  grāhakadhātuḥ grāhyadhātuḥ tad grāhadhātuṣca tatra grāhakabījārthaścakṣurdhātvādayaḥ cakṣurdhāturādir yeṣāṃ manaḥparyantās te cakṣur dhātvādayaḥ te ca rūpādiviṣayagrāhāśrayabhūtatvād grāhakāḥ sajātīyānāṃ cakṣurādīnāṃ hetutvād dhātava ucyante grāhyabījārtho rūpadhātvādayo dharmadhātuparyantāḥ cakṣurādivijñānaviṣayatvād grāhyāḥ tepyevaṃ sabhāgānāṃ rūpādīnāṃ hetubhāvād dhātava ucyante tad grāhabījārthaścakṣurvijñānadhātvādayaḥ rūpādipratipattisvabhāvatvād rūpādigrāhāścakṣurivjñānādayo manovijñānaparyantāḥ tepi sabhāgānām eva cakṣurādivijñānānāṃ hetubhūtatvād dhātava ucyante cakṣurvijñānadhātvādayo manovijñānadhātuparyantāḥ anye tvāhuḥ  cakṣurādyabhiniveśakarmavāsitam ālayavijñānaṃ yathākramaṃ cakṣurādīnāṃ bījaṃ tathā rūpādyabhiniveśakarmavāsitam ālayavijñānaṃ yathākramaṃ rūpādīnāṃ bījaṃ tathā cakṣurādivijñānābhiniveśakarmavāsitam ālayavijñānam eva cakṣurādivijñānānāṃ yathākramaṃ bījam iti evaṃ tvālayavijñānam eva dhātuśabdavācyaṃ na cakṣurādaya iti cintyam etat kartṛkriyākarmasammohavyāvartanārthaṃ trividhe bījārthe dhātur vyavasthāpitaḥ atra pūrvacakṣurādaya uttaracakṣurādīnām eva hetavo bhavanti na tatrānyaḥ kaścid ātmānyo vā hetuvidyata ityevaṃ dhātukauśalyād ātmani hetugrāhavyāvṛttiḥ    āyatanārthaḥ  dhātvarthānantaram āyatanānām artho vaktavyaḥ ata āha  veditārthaparicchedabhogāyadvāratoparaṃ iti dhātor aparāṇāṃ hyāyatanapratītyasamutpādādīnāṃ bahutvād aparaśabdasya ca sāmānyatvāt praśnaḥ kim aparam iti dhātubhyonantaram uddiṣṭatvād arthata āyataneṣvevāyam aparaśabdovatiṣṭhata iti jñāpanārtham āha  āyatanam iti tatra veditopabhogāyadvārārthena ṣaḍādhyātmikānyāyatanāni arthaparicchedopabhogāyadvārārthena ṣaḍ bāhyānīti āyadvārārthaṃ āyatanārthaḥ āya āgamaḥ taṃ veditārthaparicchedopabhogayos tanvantītyāyatanāni veditasaṃjñopabhogāyadvārebhedanādhyātmikabāhyaprabhedaḥ veditaṃ hi sukhaduḥkhāduḥkhāsukhaṃ tadevopabhujyata ity upabhogaḥ anubhūyata ityarthaḥ tasya vedanopabhogasyāyadvāram ādhyātimkānyevāyatanāny uktāni satyapi viṣayāṇāṃ tadāyadvārabhāve cakṣurādīnām āśrayāṇām anugrahopaghātatvena tat pravīṇatvena cāsādhāraṇatvenāśrayatvāt sati cakṣurādau taddvāreṇa vedanopabhogān nāstīti arthaparicchedaḥ saṃjñā arthanimittodgrahaṇātmakatvāt saivārthapratipattyatmakatvād viṣayam upabhunkte tadāyadvārabhāvena bāhyānyāyatanānyuktāni na tvādhyātmikāni satyapi tadāyadvārabhāve yasmād viṣayābhāverthaparicchedopabhogābhāvaḥ satyapy ādhyātmike cakṣurādyāyatane veditārthaparicchedayoḥ sasamprayogayor ayadvārabhāvatvād etānyāyatanāni veditavyāni pradhānaṃ hi dvayagrahaṇaṃ grahaṇaprādhānyaṃ punaḥ karmaphalopabhogād arthaparicchedātmakatvāc ca veditārthaparicchedopabhogamukhena bhoktṛvikalpaḥ pravartata ityato dvividhenārthenāyatane vyavasthānaṃ kṛtaṃ evam āyatanakauśalyaṃ bhoktādhyātmikānyāyatanāni bhojanam āyatanāni bāhyāni nānyo bhoktetyātmani bhoktṛtvagrāho vyāvartate yad uktaṃ cakṣuāradyāyatanānām anugrahopaghātāt tad adhiṣṭhāna eva bhoktṛtvavyavahāra iti tad ayuktaṃ rūpapratiṣedhena cakṣurādīnām āyatanānām apy asattvādātmavad iti naiṣa  upālambhaḥ yasmāt parikalpitarūpasyaivātra pratiṣedhaḥ kriyate na vikalpatārūpasya tatra cakṣurādiprapañcaparibhāvitakarmākṣiptatvenālayavijñānaṃ pariṇāmaviśeṣaprāptamādhyātmikam āyatanaṃ tan nimittasya pravṛttivijñānasya rūpādipratibhāsaṃ bāhyāyatanaṃ ya ālayavijñānasya sādhāraṇārthapratibhāso yaś ca sattvapratibhāsaḥ sopi grāhyagrāhakapratibhāsasya pravṛttivijñānasyotpattāvadhipatipratyayatvād bāhyam āyatanam ucyate na tu tad viṣayatvād iti nanvevaṃ dvayam āśritya cakṣur vijñānādaya utpadyanta iti sūtravacanena virudhyate rūpādipratibhāso vijñānād bhinnaḥ  na ca tadeva tasyaivotpattipratyayo yuktaḥ utpannānutpannāvasthayor bhāvād abhāvāc ca svātmani vṛttivirodhāt tasmād avaśyaṃ vijñānanirbhāsād bhinnā rūpādayobhyupagantavyā iti naiṣopyupālambhaḥ yasmād pādinirbhāsavijñānṃ sabhāgavijñānotpattaye pratyayavijñāne vāsanām ādhatte vasanāpariṇāmāc ca rūpādyābhāsaṃ punar vijñānaṃ jāyate evaṃ vijñānanirbhāsātmakatvena vāsanāhito vijñānapratyaya ukta iti na sūtravirodhaḥ evaṃ rūpādinirbhāsasyālambanārthopy upapannaḥ svanirbhāsākārasya vijñānasya pratyayatvāt athavā yathā bāhyārthavādibhir vijñānena sahaja ālambanapratyayo vyavasthāpyate janyajanakavad abhāvepi tad bhāvābhāvābhyāṃ vijñānabhāvābhāvāvadhikṛtya evam ihāpi rūpādinirbhāsasya vijñānasya vāsatyapi janyajanakabhāve tad bhāvābhāvayor vijñānabhāvābhāvavyabhicārāt pratyayapratyayitvaṃ vyavasthāpyate rūpanirbhāsavijñānayor abhinnatvād dṛṣṭāntena mukhyatosādṛśyam iti na bhedopacārāt tadyathā grāhyagrāhakavikalpādhiṣṭḥānatvāt svapnamāyāgandharvanagarādivijñānaṃ paramārthatoabhinnam api grāhyagrāhakākāreṇa bhinnam iva vyavasthāpyata ālambyālambakabhāvatvena tathānyatrāpi nāsti virodhaḥ api cālambyālambakabhāvaḥ sarvatropacaryata eva na mukhyosti nahi vijñānam utpannam anutpannaṃ vā viṣayam ālambate utpattyanantaravināśitvāt kriyākālenavasthānād asattvāc ca viṣayaścotpannonutpanno vobhayathāpyālambanatvenāyogyaḥ utpannasyānavasthānād anutpannasya cāsattvāt nahi nirādhārālambanakriyā yujyate yasyāpi sattāmātreṇa kāryakāraṇabhāva evālambyālambakabhāvas tasyāpi vartamānasya vijñānasyālambanaṃ nirarthakaṃ  bhavati tadātmatvena siddheḥ utpadyamānasyāpi nirarthakam asattvāt notpadyamānasya nirarthakaṃ yasmād viṣayasadbhāve vijñānaṃ tan nirbhāsam ātmānaṃ pratilabhate yadi viṣayanirbhāso vijñānasya bāhyārthanimittaḥ evam atītānāgatasvapnādivijñānasya nirākāratvaṃ vartate tad arthābhāvād vā sattvaṃ na vikalaiḥ pratyayaiḥ kāryam utpadyate atiprasangāt na cāsataḥ pratyayatvaṃ yujyate na ca bāhyārtha ālambanapratyayo vijñānasya tena vināpi bhāvāt tasmāt sarvam eva vijñānaṃ taimirikādīnām iva bāhyārthālambananirapekṣam evābhyupagantavyaṃ   pratītyasamutpādārthaḥ  āyatanārthānantaraṃ pratītyasamutpādārtho vaktavya ityata āha  pratītyasamutpādārthaḥ punar hetuphalāyāsānāropānapavādataḥ nirīhānityasamarthapratyayotpādanārthaḥ yathoktaṃ sūtrepi  etad asmin satīdambhavati asyotpādādidam utpadyate yad utāvidyāpratyayāḥ saṃskārā iti vistaraḥ ayaṃ ca pratītyasamutpādo hetupahalakriyāṇāṃ samāropāpavādapratiṣedheneṣyata iti pratipādayann āha  hetuphalakriyāṇām asamāropavādārthaḥ pratītyasamutpādārtha iti āyāsaśabdena tu kriyoktā tatra hetusamāropaḥ avidyādīn hitvā puruṣeśvarāṇupradhāṇādīnāṃ hetutvakalpanāt etad eva pratipādayann āha  saṃskārādīnāṃ jarāmaraṇaparyantānāṃ viṣamahetukalpnād iti saṃskārādīnāṃ hy anityānāṃ nityaḥ puruṣādiko hetur viṣamo visadṛśa ityarthaḥ athavā hetuḥ svarūpavikriyāpekṣo bījādikonkurādīnāṃ dṛṣṭaḥ na ca nityasya svarūpavikriyāstīti viṣamahetau hetutvakalpanād hetusamāropaḥ   hetvapavādo nirhetukatvakalpanād iti saṃskārādīnāṃ nirhetukotpādābhyupagamād avidyādīnāṃ saṃskārādihetutvam apoḍhaṃ bhavati phalasamāropaḥ sātmakānāṃ saṃskārādīnām avidyādipratyayapravṛttikalpanād iti satyātmani saṃskārādīnām avidyādipratyayapravṛttitvaṃ na tv astīti saṃskārādiphaleṣv ātmasamāropa ityeke ātmadravyasamavāyitvena tad anugrahopaghātakartṛtvena vā sātmakānāṃ saṃskārādīnām avidyādipratyayapravṛttikalpanāt phalasamāropa ityapare phalāpavādo na santy avidyādipratyayāḥ saṃskāradaya iti kalpanād iti tad yathā  sucaritaduścaritaparalokāpavādināṃ nāsti sucaritaṃ nāsti duścaritaṃ nāsti paraloka iti kriyāsamāropovidyādīnāṃ saṃskārādyutpattau vyāpārakalpanād iti yadi vasturūpam arthāntarabhūtaṃ saṃskārādyutpattāv avidyādayaḥ kurvantīti kalpyeta evaṃ kriyāsamāropaḥ kriyāpavādo nissāmarthyakalapanād iti avidyādīnāṃ sattāmātreṇa saṃskārāṇāṃ hy utpādanasamarthānām api niḥsāmarthyakalpanāt kriyāpavādaḥ tad abhāvād asamāropānapavādo veditavya iti tasya hetuphalakriyāṇāṃ samāropāpavādasyābhāvād asamāropānapavādo veditavyaḥ evam idaṃ pratītyasamutpādakauśalyam avidyādivyatirekeṇātmanyanyasmin vā yaḥ kartṛtvagrāhas tasyaṃ pratipakṣeṇa veditavyaṃ na hy atrātmānyo vāvidyāvyatirekeṇa śubhāśubhānāṃ karmaṇāṃ kartā anyaḥ saṃskāravyatirekeṇa vijñānasya kartā nāsti evaṃ sarvatrāpi yathāyogaṃ vaktavyaṃ nirīhebhyonityebhyaḥ samarthebhyaścāvidyādibhyaḥ saṃskārādyutpattitaḥ   sthānāsthānārthaḥ   pratītyasamutpādānantaraṃ sthānāsthānārtho vaktavya ityata āha  aniṣṭeṣṭaviśuddhīnāṃ iti vistaraḥ sthānāsthānaṃ saptavidhapāratantryārthena veditam iti tatra sthānaṃ hetuḥ asthānamahetuḥ yathoktaṃ gāthāyāṃ  satyaṃ vaden na ca kruddhed dadyād alpoopi yācitaḥ ebhis tribhir iha shtānair devānāṃ samitiṃ vrajet hetubhir iti gamyate athavā sthānaṃ sambhavaḥ asthānaṃ punar asambhavaḥ tat kauśalyaṃ sthānāsthānakauśalyaṃ paratantrasya bhāvaḥ pāratantryaṃ parāyattatetyarthaḥ tac ca saptavidham api triṣvantarbhavati karmakleśajanmapāratantryeṣu tatrāniṣṭe pāratantryam iti aniṣṭā duargatayaḥ tatra gamanaṃ duścaritāyatattvaṃ pāratantryañceti pradarśayann āha  duśaritena prāṇātipātādinā kāyavānmanaḥkarmasaṇggṛhītena saprayogapṛṣṭhenānicchatopi durgatigamād iti durgatayo narakāḥ pretāstiryañcaś ca teṣām ekāntena duḥkhatvān na kasyacit tatra gamanecchā bhavati karmaṇāṃ balavattvād durgatigetutvāc ca duścaritasyānicchatopi tatra karmavaśād eva gamanaṃ bhavati iṣṭe pāratantryaṃ sucaritena sugatigamanād iti iṣṭaṃ sugatigamanaṃ sugatir devā manuśyāś ca sucaritaṃ saprayogapṛṣṭhebhyaḥ prāṇātipātādibhyo viratiḥ dānamānasatkārādikriyā śāstṛguruṇānvitādiṣu maitrīkaruṇādayaś ca guṇaviśeṣāḥ pāratantryaṃ sucaritamantareṇānyathā prārthayatām api sugatigamanābhāvāt sucaritapratibaddhataiva sugatyutpatteḥ viśūddhau pāratantryam iti vistaraḥ viśuddhiḥ kleśaprahāṇaṃ pañca nivaraṇāni kāmacchando vyāpādaḥ styānamiddhamauddhatyakaukṛtyaṃ vicikitsā ca styānamiddhamekīkṛtya auddhatyakaukṛtyañca pañca bhavati abhedena kuśalapakṣaṃ nivṛṇvantīti nivaraṇāni bhedena punar yathākramaṃ pravrajatyābhiratiṃ tad anurūpe kāyavākkarmāṇi sabrahmacāribhiḥ samyak coditasya samyak pratipattiṃ śamathakālelīnatāṃ pragrahakālevikṣepaṃ śamathavipaśyanākāle svarasavāditāṃ chādayantīti nivaraṇāni tānyaprahāyātyaktvā yāvat sapta bodhyangānyabhāvayitveti yāvad iti paryantopadeśāt smṛtyupasthānasamyak prahāṇarddhipādendriyabalānām api grahaṇaṃ duḥkhasyāntākaraṇād iti duḥkhasyānto  yatra duḥkhaṃ nāsti tac ca nirvāṇaṃ tasyākaraṇam aprāptir nirvāṇaṃ na prāpnotītyarthaḥ athavā duḥkhasyānto yasmād duḥkhādanyaduḥkhaṃ na sandhīyate tat tādṛśaṃ duḥkhaṃ na karotītyapratisandhikaṃ duḥkham na karotītyarthaḥ pañca nivaraṇaprahāṇapratibaddhatā viśuddhau pāratantryaṃ samotpattau pāratantryaṃ dvayor apūrvācaramayor iti sahitayor ityarthaḥ tathāgatayoścakravartinoścaikasmil lokadhātāvanutpādād iti tathāgatayos trisāhasramahāsāhasro lokadhātur abhipretaḥ cakravartinos tu cātur dvīpaka iti kecit tathāgatayor api cātur dvīpaka evetyapare buddhā hi bhagavanto dharmakāyādhipatyāt trisāhasramahāsāhasre lokadhātau pratyekaṃ cātur dvīpakeṣu nirmāṇakāyenābhisambodhiṃ parinirvāṇaṃ ca darśayanti tathā hi yadekasmiñcāturmahādvīpake tuṣiteṣu manuṣyeṣu ca cyutijanmaparigraho bodhisattvānām prayojanaṃ taditareṣv api cātur dvīpakeṣu samānaṃ tasmād akaniṣṭhabhavana evābhisambuddho bhagavān nirmāṇakāyena trisāhasramahāsāhasre vantargateṣu sarvacāturdvīpakeṣu tuṣiteṣūpapattiṃ manuṣyeṣu ca janmaparigrahādikaṃ sarvaṃ darśayatīti manyante tatra ca samasaṃvartanīyakarmāyattatā buddhacarkravartyutpatteḥ sahabhāve pāratantryaṃ ādhipatye pāratantryaṃ striyā cakravartitvādyakaraṇād iti cakravartisaṃvartanīyasya karmaṇaḥ pumātmabhāva eva vipākadānasāmarthyāt na hi strīḥ stryādiratnopabhogasamarthā ādiśabdena śakratvādr gṛhyate samprāptau pāratantryaṃ stryāpratyekānuttarabodhyanabhisambodhāt prāptir buddhapratyekabuddhatvādhigamaḥ tatra pāratantryaṃ puruṣasya prāptir na tu striyaḥ tasyā hi saṃsargābhāvāt khaḍgavat tribhūmiśāstrītvāsambhavādyathākramaṃ sā punaḥ sarvadhūrtajanagamyā alpaprajñatvād anācāryakābhisambodhāyogyā ceti samudācāre pāratantryaṃ dṛṣṭisampannasya vadhādyasamudācārāt pṛthagjanasya ca samudācārād iti dṛṣṭisampanno dṛṣṭasatyaḥ vadhaḥ prāṇātipātaḥ   ādiśabdenādattādānādayaḥ saṃgṛhyante te vadhādayaḥ kāyavākkriyāsvabhāvā dṛṣṭisampannasya na samudācaranti darśanamārgeṇa vadhādiduścaritasamutthāpakakleśaprahāṇāt pṛthagjanasya samudācaranti tad aprahāṇāt tad aprahāṇaṃ punas tat pratipakṣeṇa mārgānutpannatvāt evam aniṣṭādipāratantryānugatam asthānakauśalyaṃ puruṣeśvarādau svātantryāgrāhapratipakṣaḥ yadi hi svatantraḥ kaścit syān na duścaritena durgatiṃ gacchet evam anyatrāpi vācyaṃ   indriyārthaḥ  sthānāsthānārthanirdeśānantaram indriyārtho vaktavya ityata āha  indriyaṃ dvāviṃśatividham iti cakṣurindriyaṃ yāvad ājñātāvindriyāvasānaṃ atra punar ādhipātyarthaṃ indriyārthaḥ kasya punaḥ kvādhipatyam ityata āha  grahaṇasthānasandhānabhogaśuddhidvayārthataḥ iti atra ca dvayādhipattyārthata iti yuktau kārikānukūlārtham ādhipatyaśabdo lupto draṣṭavyaḥ tasmād bhāṣyakāra āha  teṣu tadādhipatyād iti grahaṇārtheneti arthaśabdotra prayojanavācī grahaṇaprayojanaṃ nimittaṃ tatrendriyam iti darśayati evam anyatrāpi yathāyogaṃ vaktavyaṃ teṣvityarthagrahaṇādiṣu ādhipatyam ityadhikaprabhutvam ityādhipatyaṃ hetutvam ityarthaḥ rūpādayo dharmaparyantā rūpādiviṣayāḥ teṣāṃ grahaṇaṃ cakṣurādivijñānaṃ tatra cakṣurādīnāṃ ṣaṇṇām ādhipatyaṃ cakṣuṣo niravaśeṣarūpaprabhedavijñānāśrayatvād rūpādīnām adhikaprabhutvam itīndriyam ucyate na tu nīlarūpaṃ pītarūpādivijñānasyālambanaṃ bhavati evaṃ śrotrādiṣv api yathāsambhavaṃ vistareṇa vācyaṃ sthāne jīvitendriyasyeti jīvitendriyaṃ punaḥ karmavāsanāvidhaṃ vipākasantānesati vicchittipratyaye pūrvpūrvakṣāṇasarūpeṣūttarottarakṣaṇeṣu pratisandhisāmarthyaṃ sthāne jīvitendriyasyādhipatyam ityatraiva kāraṇam āha  tad ādhipatyenāmaraṇād iti amaraṇaṃ pūrvakarmākṣiptanikāyasabhāgānuvṛttiḥ satyapi sattvasthitikāraṇatve nāhārādīnām indriyatvaṃ tat sadbhāvepyāyuṣaḥ kṣayevasthānāsadbhāvāt   rūpārūpyadhātāv asatyapi kavaḍīkārāhāre jīvitendriyādevāvasthānasadbhāvāt na ca tatra sparśādīnām avasthāna ādhipatyaṃ yujyate nirodhāsaṃjñisamāpattyavasthāyām āsaṃjñike ca sparśādyabhāvepi sattvānāṃ sthitisambhavād iti kulasandhāne strīpuruṣendriyayor ādhipatyam iti putrotpattau kulāvyuparatatā vartata iti putrotpattiḥ kulasandhānaṃ etad eva darśayann āha  prasavādhipatyād iti kāyendriyapradeśa eva kaścid ādhipatyaviśeṣāt strīpuruṣendriyākhyaṃ pratilabhate yatra stīndriyaṃ puruṣendriyañcas tastatra kulavyavasthānam asti tad vaśena kulo na vyuparamate kāmāvacareṣv api ca deveṣu strīndriye puruṣendriye ca sati kulavyavasthānaṃ nāsatīti nahi gandharvādīnāṃ tatrādhipatyaṃ satyapi gandharvādau paṇḍakādiṣu strīpuruṣendriyayor asadbhāve putraprasavasāmārthyābhāvāt āhārādīnāṃ punaḥ sattvesaṃkhyātatvāt satyapyādhipatye nendriyatvaṃ upabhoge vedanendriyāṇāṃ ādhipatyam ityadhikṛtaṃ katham ityata āha  kuśalākuśalakarmaphalopabhogād iti vedanendriyāṇi pañca  sukhaṃ duḥkhaṃ saumanasyaṃ daurmanasyam upekṣā ca tarhi kuśalākuśalakarmaphala upabhujyate anubhavātmakatvāt na nāmarūpasya tadādhipatyaṃ vedanāsambhārabhāvāt tat sambhārabhāvaś ca vedanāpradhānatvād vipākasyeti laukikaviśuddhiḥ prahāṇaṃ laukikakleśānāṃ tatra śraddhādīnām iti śraddhāvīryasmṛtisamādhiprajñāpañcendriyāṇāṃ ādhipatyam iti vartate teṣām aśraddhādipratipakṣetvena laukikamārgaprabhāvitatvāt mokṣabhāgīyaprabhāvitatvād ity apare lokottaraviśuddhāvanājñānamājñāsyāmīndriyādīnām ityādhipatyam iti vartate lokottaramārgeṇa kleśānāṃ prahāṇaṃ lokottaraviśuddhiḥ tatrānājñātam ājñāsyāmīndriyājñendriyājñātāvīndriyāṇāṃ trayāṇām ādhipatyaṃ teṣāṃ darśanabhāvanāśaikṣamārgeṣu yathākramaṃ saṃgṛhītatvāt tatra śraddhādīnāṃ pañca manaḥsukhasaumanasyopekṣāṇi cānāgamyādyāśritaviśeṣeṇa sambhavam adhikṛtyaitāni navendriyāṇi darśanamārgenājñātam ājñāsyāmīndriyaṃ bhāvanāmārga ājñendriyaṃ aśaikṣaṃārga ajñātāvīndriyam ity ucyate yogācārāṇāṃ tv anyathā vyavasthānaṃ   anājñātam ājñāsyāmīndriyājñendriye dvaye daśendriyāṇi pūrvokteṣu navasu daurmanasyam adhikaṃ prakṣipya daśa bhavanti ājñātāvendriyan tu navaiva tatra prayogamārge nirvedhabhāgīyātmake pañcadaśasu ca darśanamārgakṣaṇeṣu manaindriyaṃ pañca śraddhādīnyanāgamyādyāśritaviśeṣeṇa yathāsaṃbhavaṃ sukhasaumanasyadaurmanasyopekṣendriyāṇāṃ cānyatamād daurmanasyendriyaṃ punaḥ prayogakāle nirvedhabhāgīyapṛṣṭhenottaravimokṣaspṛhāsangṛhītaṃ veditavyaṃ tadetat saṃbhavato daśavidham indriyaṃ anājñātam evājñātuṃ pravṛttatvād anājñātam ājñāsyāmīndriyam ucyate tadeva daśavidham indriyaṃ ṣoḍaśadarśanamārgakṣaṇādyāvad vajropamaḥ samādhir ityetasmin śaikṣamārgam ājñendriyam ity ucyate apūrvājñātājñeyābhāvāt aśaikṣamārge daurmanasyendriyavyatiriktāni śiṣṭānyājñātāvīndriyākhyāṃ pratilabhante ājñātāvīndriyam iti ājñātāvīndriyam ucyate evam indriyakauśalasya yaḥ puruṣanārāyaṇeśvarādiṣv adhipatigrāhaḥ sa vyāvartate   adhyārthaḥ  indriyārthānantaram adhvatrayo vaktavya ityata āha  phalahetūpayogārthanopayogāt tathāparaṃ iti tatra janmakāraṇaṃ hetuḥ phalaṃ janamasaṃgṛhītaṃ phaladānaṃ hetor upayogaḥ phalasyopāyogonubhūtasya parikṣayaḥ evam prakāraścātīto hetus tatphalaṃ cetyataḥ phalasya taddhetoścopayogārthenānītodhvā tenaiva prakāreṇa phalasya hetoścānupayogārthenānāgatodhvā vartamānaḥ punar adhvā vartamānaṃ janma hetordattaphalatvād hetūpayogārthena tatphalañca vartamānaṃ janmānuvartata eveti phalānuyogārthena ca veditavyaḥ bhāvānāñca pratikṣaṇaṃ hetuphalabhāvatvena kṣaṇatvam adhikṛtyādhvavyavasthānaṃ veditavyaṃ tatra hetūpayogaḥ svaphalasyotpādānāt phalopayogaḥ phalasya janmānantaravināśāt evaṃ phalahetūpayogārthenātītodhvā phalahetvor anupayogārthenānāgatordhveti prakṛtaṃ kāryānutpādād anutpannasya ca vināśābhāvāt phalahetvor anupayogo veditavyaḥ   hetūpayogaphalānupayogārtheneti kāryotpādanād hetūpayogaḥ kāryāvināśātphalānupayogaḥ evam adhvakuśalasya nityātmeti grāho vyāvartate adhavyatiriktasyānyasyānupalabdhatvāt   catussatyārthaḥ  adhvatrayārthānantaraṃ catuḥsatyārtho vaktavya ityata āha  vedanāsanimittārthatan nimittaprapattitaḥ iti vistaraḥ vedanā duḥkhārtha iti loke rūḍhaṃ śāstre ca yat kiñcid veditam idam atra duḥkhasyeti vacanāt satyavyavasthāyāṃ sarvā sāsravā sanimittā sukhā duḥkhā sukhāduḥkhā ca vedanā duḥkhasatyārtha iti pradarśayan bhāṣyakāra āha  tatra duḥkhasatyaṃ vedanāsanimittārtheneti sarvā vedanā duḥkham iti kuta etat  ata āha  yatkiñcid veditam idam atra duḥkhasyeti kṛtveti sā ca vedanā duḥkha duḥkhatāvipariṇāmaduḥkhatāsaṃskāraduḥkhatābhir yathāsambhavaṃ duḥkhā saṃskāraduḥkhatayaiva vā duḥkhā vedanānimittaṃ panar vedanāsthānīyā dharmā veditavyā iti sukhaduḥkhāduḥkhāsukhavedanīyā dharmā vedanāsthānāni evaṃ pañcaskandhā duḥkhasatyaṃ nirdiṣṭaṃ tan nimitta pratipattitaḥ samudayasatyam iti tac chabdena duḥkhasatyam abhisambadhyate duḥkhaṃ yayā pratipattyā janyate sā pratipattiḥ samudayasatyaṃ sā punar vedanāyāṃ vedanāsthāniyeṣu ca dharmeṣu tṛṣṇāhetupūrvikā kāyavānmanaḥ pracalasvarūpā saṃkṣepataś ca bhavasamudbhavikaṃ karmasamudaya satyam ity uktam bhavati tayoḥ śamārthena nirodhasatyam iti tayor iti duḥkhasamudayasatyayoḥ śamārthenety utpādanārthena evañca sahetukaduḥKhānutpādalakṣaṇatvān nirodho dvividha uktaḥ samudayaśamārthena sopadhiśeṣaḥ duḥkhopaśamārthena nirupādhiśeṣa iti tayor evādhikṛtayor duḥkhasamudayayoḥ pratipakṣārthena duḥkhasamudayanirodhagāminī pratipan mārgasatyaṃ tadevaṃ satyakuśalasya sankleśavyavadānamātrāvagatatvāt tadanyaḥ sankleśavyavadānagraho vyāvartate tasyābhāvād iti   yānatrayārthaḥ   satyārthānantaraṃ yānatrayārthaṃ pratipādyata ityata āha  guṇadoṣāvikalpena jñānena iti vistaraḥ jñānaśabda ubhayatra sambadhyate guṇadoṣajñānenāvikalpajñānena ceti athavāntare vikalpaśabdo lupto draṣṭavyaḥ tatra guṇadoṣajñānena parataḥ svayañceti ata evāha  vṛttau yathāyogam iti tatra nirvāṇasaṃsārayor guṇadoṣajñāneneti nirvāṇaśabdenātra mārganirodhau sangṛhītau yathā praśāntaśabdaḥ tatra nirodhe śāntādyākāraiḥ mārge nairyāṇikādyākārair jñānaṃ nirvāṇe guṇajñānaṃ saṃsāropi duḥkhasamudayātmakaḥ tatrāpy anityaduḥkhādyākāraiḥ samudayapratyayādyākāraiś ca jñānaṃ saṃsāre doṣajñānaṃ parataḥ śrutveti buddhabodhisattvādibhyo nirvāṇasaṃsārayor guṇānyathokān doṣāṃś ca śrutveti niryāṇārtheneti saṃsāranirgamārthena śrāvakayānam iti paradghoṣasaṃniśrayeṇa niryāṇāt śrāvakāyanm iti pratyekabuddhayānād viśeṣaṃ darśayati tenaiveti nirvāṇasaṃsārayor guṇadoṣajñānena svayam aśrutvā parato buddhabodhasattvebhyo niryāṇārthena pratyekabuddhayānaṃ svayam aśrutveti śrāvakayānād viśeṣaṇaṃ avikalpena jñāneneti saṃsāranirvāṇayor anabhilāpyadharmatāprativedhād avikalpaṃ jñānaṃ svayam eva paratośrutvā niryāṇārthena mahāyānaṃ atra hi jñāneneti pratyekabuddhayānād viśeṣaḥ anye tvāhuḥ  pudgalanairātmyaviṣayeṇa guṇadoṣāvikalpena jñānena parataḥ śrutvā niryāṇaṃ śrāvakayānaṃ śravaṇanirapekṣasya svayaṃ niryāṇaṃ pratyekabuddhayānaṃ dharmanairātmyaviṣayeṇāpratiṣṭhitanirvāṇaprāpakenāvikalpena jñānena svayaṃ niryāṇaṃ mahāyānam ucyate etad vyākhyānaṃ bhāṣyeṇa virudhyate evaṃ yānatrayakuśalasya yogamātradarśanād ātmā yogīti grāho vyāvartate    bhogasangṛhītatamedevottaram uktaṃ tad dvayaṃ śeṣāṇi vijñānānyadhipativastutvena bhuñjata iti bhogaḥ athavā annapānādikortho bhujyata iti bhogaḥ tan nirbhāsaṃ vijñānaṃ bhogasangṛhītaṃ etat saprajñapti sahetukaṃ nimittaṃ sasamprayogaṃ paratantrasvabhāvasangṛhītatvāt saṃskṛtaṃ veditavyaṃ samprayogaścaittāḥ tat saṃskṛtaṃ na kevalaṃ tadeveti darśayati kasya punas tannimittaṃ  nāmakāyādīnāṃ teṣāṃ tat svabhāvaviśeṣasaṃsūcakatvāt tadanusāreṇa ca svabhāvaviśeṣābhiniveśināṃ cittacaittānāṃ manaudgrahavikalpākhyānāṃ nimittaṃ manaudgrahavikalpaścālayavijñānasya nimittaṃ tasmin vāsanapoṣaṇatvād ityeke anye tu manyante  svabhāvaviśeṣaprajñāpanāt prajñapter nimittaṃ saṃjñāṃ nimittodgrahaṇātmiketi vacanāt pratiṣṭhādehabhogasaṃgṛhītam ālayavijñānaṃ nidānanimittaṃ vāsanāpoṣaṇatvāt ālambananimittañca mana udgrahavikalpā ālambananimittīkaraṇārthena ālambanālambana nimittaṃ cobhayathā nimittīkaraṇād iti tatra mano yan nityaṃ manyanākāram iti ahaṃ mameti yan nityaṃ manyate tanmata ucyate tac ca samprayuktam ātmamohātmadṛṣṭyātmasnehātmamānaiḥ pañcabhiś ca sarvatragair vedanāsaṃjñācetanāsparśamanaskārair iti udgrahaḥ pañca vijñānakāyā iti viṣayasvarūpagrahaṇalakṣaṇatvāt svasaṃvedyā ityākhyātum aśakyatvād udgraha ucyate vikalpo manovijñānaṃ tasya dharmasvasāmānyalakṣaṇavikalpakatvād iti etatsarvaṃ saprajñaptisahetukaṃ nimittaṃ karmakleśābhyām abhisaṃskṛtatvāt saṃskṛtaṃ asaṃskṛtaṃ punaḥ praśamaś ca nirodhaḥ praśamārthaś ca tathateti yuktaṃ nirodhasya praśamasvarūpatvaṃ sannimittaduḥkhapraśamalakṣaṇāt kathaṃ tathatā praśamārtham ucyata iti  praśamasyārtha iti kṛtvā nanu ca nirodhena tathatayā na kaścit sambandhosti kathaṃ praśamārthatvaṃ  tathatāyā mārgālambanatvāt mārgasya punaḥ kathaṃ praśamatvaṃ  tena praśamanāt nirvāṇaṃ praśamaḥ praśamanāt anena ca praśamanāt praśamo mārgaḥ evaṃ vigrahabhedād ekābhidhānena nirvāṇamārgayor grahaṇaṃ praśama iti mārgasatyaṃ punaḥ kiṃ saṃskṛtam asaṃskṛtaṃ  saṃskṛtaṃ utpādyatvāt yadi karmakleśābhyām anabhisaṃskṛtād asaṃskṛtena ca prabhāvitād asaṃskṛtam iti brūyān na doṣaḥ syād iti ityetenārthena skandhādiṣu jñānaṃ skandhādikauśalyaṃ veditavyam iti   anekatvābhisaṃkṣepaparicchedārtha āditaḥ iti vistareṇa sarvatra vācyaṃ   tattvapiṇḍārthaḥ  tattvasya piṇḍārthaḥ samāsato dvividhaṃ tattvaṃ vistareṇa daśavidham uktaṃ ataḥ samāsato dvividham ityāha  ādarśatattvaṃ dṛśyatattvañca tatra mūlatattvam ādarśatattvaṃ tat punas trayaḥ svabhāvāḥ kim arthaṃ punas tad ādarśatattvam ityucyate  śeṣāṇāṃ lakṣaṇatattvādīnāṃ tatra darśanāt dṛśyatattvaṃ yat lakṣaṇatattvādikaṃ pūrvanirdiṣṭaṃ navavidhaṃ kimarthaṃ tad dṛṣyatattvam ity ucyate  tasya mūlatattve darśanāt nirabhimānadṛśyatattvaṃ lakṣaṇatattvaṃ tena hi nirabhimāno bhavati pudgaladharmayor grāhyagrāhakayor bhāvābhāvayoś cāsamāropānapavādaviparyāsa dṛśyatattvam aviparyāsalakṣaṇaṃ taddhi nityādiviparyāsapratipakṣabhūtaṃ śrāvakayānaniryāṇadṛśyatattvaṃ phalahetumayaṃ tattvaṃ caturāryasatya prativedhabhāvanayā śrāvakaniryāṇaṃ mahāyānaniryāṇadrśyatattvaṃ sūkṣmaudārikatattvaṃ audārikena saṃvṛtisatyena sattvaparipācanāt sūkṣmeṇa paramārthasatyena vimocanāt mahāyānena niryāti paravādinigrahadṛśyatattvaṃ prasiddhatattvaṃ katham ityata āha  dṛṣṭānasanniśrayeṇa yuktyā nigrahād iti nigrahe lokaprasiddho dṛṣṭāntaḥ yuktiprasiddhaśabdāśrayād yuktiḥ mahāyānābhidyotanadṛśyatattvaṃ viśuddhijñānagocaratattvaṃ   taddhi kleśāvaraṇaviśuddhijñānagocarād anyasyābhidyotaka āgamaḥ tat punar mahāyānaṃ sarvākārajñeyapraveśadṛśyatattvaṃ saṃgrahatattvaṃ tac ca pañca vastūni tatra sarvajñeyānupraveśāt avitathatābhidyotanadṛśyatattvaṃ prabhedatattvaṃ tena hi bhāvānāmavitathatathatānanyatathatayor abhidyotanāt ātmagrāhavastusarvābhisandhipraveśadṛśyatattvañceti kauśalayatattvaṃ tena hy ātmagrāhavastu sarvābhiprāyamukhena praviśatīti yathā pūrvam uktaṃ daśabhir abhiprāyaiḥ skandhādiṣv ātmagrāhapravṛttitvaṃ tattvapiṇḍārthavacanaṃ sukhadhāraṇārtham arthād grantham ākarṣatīti asammohāparikhedārthañca paridṛṣṭādhikāraparyantasya hi na parikheda upajñāyate nāpi sammoho yathoddeśanirdeśādhigamād utapdyate uktaṃ tattvaṃ āgamānusāriṇyāṃ madhyāntavibhāgaṭīkāyām ācāryabhadantasthi ramatyuparacitāyāṃ tattvaparicchedastṛtīyaḥ samāptaḥ   pratipakṣabhāvanāvasthāphalaparicchedaścaturthaḥ   pratipakṣabhāvanā   tattvapratipādanānantaraṃ pratipakṣabhāvanā vaktavyā tatrāvasthā phalaprāptiś ca atas tatpratipādanārthaṃ caturthaparicchedārambhaḥ tattvānantaram uddiṣṭatvāt pratipakṣabhāvanāpratibaddhatvāc ca tad avasthāphalaprāptyor uddeśaḥ sūtre pratipakaṣatvena bodhipakṣonumata iti pradarśanārtham āha  pratipakṣabhāvanā bodhipakṣyabhāveneti te hi yathoktāvaraṇavipakṣaprahāṇāya bhāvyamānaḥ prabhavantīti pratipakṣā ucyante te punaḥ saptatriṃśat  catvāri smṛtypasthānāni yāvadāryāṣṭānga mārgāḥ tad bhāvanā bṛṃhaṇāropaṇā abhyāso bahulā kriyeti paryāyāḥ sedānīṃ vaktavyā tattvānantaram uddiṣṭatvāt kiṃ kāraṇaṃ smṛtyupasthānabhāvanaiva pūrvam ucyate nānyā bodhipakṣabhāvanā  āha  tatra tāvadādau  dauṣṭhulyāt tarṣahetutvāt iti vistaraḥ tatreti bodhipakṣabhāvanāyāṃ tāvacchabdārthaḥ kramārthaḥ ādau tāvat smṛtyupasthānabhāvanocyate paścād anyeṣām apīti nirvāṇasaṃsāryor guṇadoṣānavabodhāt saṃskāreṣu sukhaśucinityātmābhiniveśena bālānāṃ bhavabhogebhivacanaṃ  nirvāṇārthaṃ trāsaḥ sa ca guṇadoṣānavabodhaḥ sukhādyabhiniveśaś ca satyadarśanād vinivartata ityataḥ saṃsārād udvajanārthaṃ nirvāṇe cābhimukhīkaraṇārthaṃ catuḥsatyāvatārāya smṛtyupasthānabhāvanaivādāv uktā kāyena hi dauṣṭhulyaṃ prabhāvyata iti dauṣṭhulyaṃ duḥsthitatā tathā hi pratidinam abhisaṃskriyamāṇo vikriyata eva kāya iti kāyena dauṣṭhulyaṃ prabhāvyate tataś ca kāyaparīkṣayā duḥkhasatyam avatarati kim artham etad ityāha  tasya sadauṣṭhulyasaṃskāralakṣaṇatvād iti yasmād duḥkhasatyasya sadauṣṭhulyāḥ saṃskārāḥ lakṣaṇaṃ svabhāvaḥ kāyena ca dauṣṭhulyaṃ prabhāvyate tasmāt kāyaparīkṣayā duḥkhasatyam avatarati dauṣṭhulyaṃ na vijñāyata ityata āha  dauṣṭhulyaṃ hi saṃskāraduḥkhateti saṃskāro bhāvanām utpattiḥ sa ca sarvaviplavastv iti dauṣṭhulyamāryāṇāṃ pratikūlatvāc ca duḥkhatā yathoktaṃ  anartho janmedaṃ sati hi janane santi ripavo jarāmṛtyuvyādhivyasanabandhaprabhṛtayaḥ anarthās te na syur yadi na bhavato nāśavibhavā vajāte vṛkṣe syān na hi dahanadavavāyucyutir api tayeti saṃskāraduḥkhatayā na vipariṇāmaduḥkhatāduḥkhaduḥkhatābhyāṃ tayor āvyāpitvāt saṃskāraduḥKhatānimittatvāc ca sarvaṃ sāsravaṃ vastvāryā duḥkhatā paśyanti nānāsavaṃ mārgasatyasya janmotpattipratipakṣatvāt na tu pṛthagjanā viparyāsasthānāśrayatvāt sūtrepy uktaṃ  samāsataḥ pañcopādānaskandhā duḥkham iti saṃskāraduḥkhatākarmaṇyatetyanye na dauṣṭhulyam akarmaṇyātetyapare kiṃ kāraṇaṃ  akarmaṇyātāyāḥ sāsravatvād avaśyaṃ sāsravatāṃ bījakāraṇotpannābhyupagantavyā sā tv abījāpyarthasantāne kadācid āhārādyapacārād bhavati na cāsau dauṣṭhulyaṃ bhavitum arhatya nāsravatvād iti ataś ca sāsravadharmabījam ālayavijñānasanniviṣṭaṃ dauṣṭhulyenātreṣyate ayaṃ sukhaduḥkhāsukhāduḥkhasahitaḥ kāyastat phalaṃ tasmāt sukhādyavakāśasahitena kāyena pratikṣaṇabhāvinā tad dauṣṭhulyaṃ prabhāvyate pratīyata ityarthaḥ tadyathā khalavilāntargataṃ bījam ankureṇeti tasmāt kāyaparīkṣayā duḥkhasatyam avatarati atra kāraṇam āha   tasya sadauṣṭhulyasaṃskāralakṣaṇatvād iti sabījasaṃskārātmakatvād ityarthaḥ saṃskāraduḥkhatā hi vipariṇāmaduḥkhatāduḥkhaduḥkhatādauṣṭhulyābhyām anugatatvāt kāraṇatvāc ca dauṣṭhulyam ityktā ata eva saṃskāraduḥkhatayā sarvasāsravaṃ vastvāryaiḥ duḥkhatvenālokita evaṃ kāyasmṛtyupasthānena duḥkhasatyam avataratīti tṛṣṇāhetur vedanā  avidyāsaṃsparśajetyabhiprāyāt anāsravāyā atad hetutvāt tatra sukhā vedanā tat saṃyogāviyogatṛṣṇāyā hetuḥ duḥkhā tad asaṃyogaviyogatṛṣṇāyā hetuḥ aduḥkhasukhā tad avasthābhir atitṛṣṇāyās tat saṃyogāviyogatṛṣṇāyāś ca kasyāṃcit samāptau hetur iti sa duḥkhavedanayā spṛṣṭaḥ kāmasukham abhinandatīti vacanāt duḥkhāpi vedanā sukhāyāḥ tṛṣṇayā hetur bhavati tat parīkṣayā samudayasatyam avatarati sa hi vedanāṃ svarūpataḥ kāraṇataḥ kāryatonityato duḥkhataścopaparīkṣamāṇaḥ samudayasatyam avatarati tṛṣṇāṃ tat kāryatvenāvagacchatītyarthaḥ tṛṣṇā hi sūtre samudayasatyam ityuktā ko duḥkhasamudayaḥ  paṭhyate  tṛṣṇā paunarbhavikānandā rāgasahagateti vistaraḥ evaṃ vedanāsmṛtyupasthānena samudayasatyam avatarati ātmābhiniveśavastu cittam iti anyasya nityādiguṇaviśiṣṭasyātmanobhāvād ātmābhiniveśālambanaṃ cittam eva tasmāt tat parīkṣayā nirodhasatyam avatarati śāntatvena atraiva kāraṇam āha  ātmocchedabhayāpagamād iti citte hy anityatvādiparīkṣayātmābhiniveśo vyāvartate duḥkhasaṃjñā pravartate ataścātmocchedabhayāpagamād duḥkhamātrasyocchedān nirodhasatyaṃ śāntatvenāvataratīti evaṃ cittasmṛtyupasthānena nirodhasatyam avataratīti  dharmaparīkṣayā sānkleśikavyāvadānikadharmāsaṃmohān mārgasatyam avataratīti tatra sānkleśikā dharmāḥ kleśopakleśāḥ vyāvadānikās tu kleśopakleśapratipakṣabhūtāḥ premamaitryādayaḥ teṣāṃ sānkleśikānāṃ vyāvadānikānāñca vipakṣapratipakṣabhāvaṃ buddhvā sarvopadravātyantaprahāṇopāye mārgasatyebhimukhībhavati evaṃ dharmasmṛtyupasthānena mārgasatyam avataratīti avatārotra pratyekaṃ satye satyalakṣaṇāvabodhaḥ tatra kāyasmṛtyupasthānabhāvanā anityato duḥkhataḥ śūnyatonātmatopi anekāśucidravyasvabhāvatopi aśucibījatopi aśuciniṣyandatopi aśucisthitihetutopi aśucivikāratopi phenabhanga ivāsāratopi gatitopi yonitopi vedanācittadharmasmṛtyupasthānabhāvanā punar anityaduḥkhaśūnyānātmatopi svalakṣaṇatopi hetutopi phalatopi dhātubhūmigatitopi kuśalākuśalāvyākṛtatopi vipakṣapratipakṣatopi bodhisattvānāṃ punaḥ smṛtyupasthānabhāvanā evañcānupalambhākāreṇa ca vikalpaprahāṇārthaṃ smṛtyupasthānānāṃ tu prajñāsvābhāvyepi smṛtyupasthānavacanaṃ smṛtibalenopasthānād etāsāṃ prajñānāṃ smṛtyupasthānam ucyate    catvāri samyakprahāṇāni  smṛtyupasthānabhāvanānantaraṃ samyakprahāṇabhāvanoktā kiṃ kāraṇam ata āha yasmāt  parijñāte vipakṣe ca iti vistaraḥ smṛtyupasthānabhāvanayeti aviśeṣābhidhānepi dharmasmṛtyupasthānabhāvanayaiveti veditavyaṃ dhātubhūmyavakāśaiḥ sāmānyalakṣaṇādyākārais tathā sāsravānāsravanadhātubhūmiśaikṣāśaikṣādyākārais tathā sāsravānāsravadhātubhūmiśaikṣāśaikṣādibhedena ca vipakṣe pratipakṣe ca sarvaprakāra parijñāte vipakṣāgamāyeti vipakṣāpagamamotrotpannānāṃ prabandhacchedonutpannānāṃ cānutpādaḥ pratipakṣopagamāya ceti pratipakṣāgama utpannānāṃ prabandhānuvṛttir anutpannānāñcotpādaḥ vīryaṃ caturdhā pravartata iti vipakṣapratipakṣayor utpanānutpannabhedena caturdhā vīryasya pravṛttiḥ utpannānāṃ pāpakānām akuśalānāṃ dharmāṇāṃ prahāṇāyeti vistara itīdam āgamena vīryasyaiva caturdhā pravṛttiṃ darśayati vistaravacanena śeṣagranthābhisambandhaḥ tatrāyāṃ śeṣo granghaḥ  prahāṇāya chandaṃ janayati vyāyacchate vīryam ārabhate cittaṃ pragṛhṇāti samyakpradadhātīti evam anutpannānāṃ pāpakānām akuśalānāṃ dharmāṇām anutpādāya chandañjanayatīti vistaraḥ evam anutpannānāṃ kuśalānāṃ dharmāṇām utpādaya chandañjanayatīti vistaraḥ utpannānāṃ kuśalānāṃ dharmāṇāṃ sthitaye bhūyobhāvatāyai asampramoṣāya paripūraṇāya chandañjanayati vyāyacchate vīryam ārabhate cittaṃ pragṛhṇāti samyak pradadhāti utpannānāṃ sthitir aparihāṇiḥ bhūyobhāvaḥ prabandhenotpādaḥ paripūriḥ prakarṣagamanaṃ chandañjanayatīti sagauravodyaktavīryasamṛddhiṃ darśayati vyāyacchata iti kausīdyaprahāṇāya kāyacittebhimukhīkarotītyarthaḥ vīryam ārabhata iti layauddhatyāpakarṣaṇārthaṃ katham ārabheta  līnaṃ cittaṃ pragṛhṇāti samvejanīyapramodānīyadharmamanaskāraiḥ uddhataṃ cittaṃ tasminnevālambane samyak pradadhāti samvejanīyapramodanīyadharmamanaskārair dhārayatītyarthaḥ evañca  samyakpradhānāni vīryātmakānīti jñāpitam bhavati samyag ebhiḥ kāyavānmanāṃsi dhārayantīti samyakpradhānāni   catvāraḥ ṛddhipādāḥ  karmañatā sthites tatra iti vistaraḥ tatreti tasyāṃ vipakṣapratipakṣāyāpagamavīryabhāvanāyāṃ karmaṇyatā cittasthiteḥ sarvārthasamṛddhiyogyatā sā ca karmaṇyatā chandavīryacittamīmāṃsādhipatyaprabhavetyata āha  karmaṇyatā catvāra ṛddhipādā iti sarvasyābhijñādikasyārthasya samṛddhi ṛddhiḥ tasyāḥ pratiṣṭhārthena ṛddhipādā ṛddhihetava ityarthaḥ ata evāha  sarvārthasamṛddhihetutvād iti te punaścandasamādhiḥ prahāṇasaṃskārasamanvāgata ṛddhipādaḥ vīryasamādhiḥ prahāṇasaṃskārasamanvāgata ṛddhipādā cittasamādhiḥ prahāṇasaṃskārasamanavāgata ṛddhipādaḥ mīmāṃsāsamādhiḥ prahāṇasaṃskārasamanvāgata ṛddhipāda iti tatra cchandsamādhir yadā chandādhipatyād vīryabhāvanāyāṃ sagauravaṃ pravartamānaḥ spṛśati cittasyakāgratāṃ vīryasamādhir yadā vīryam ārabhamāṇaḥ sātatyaprayogāt spṛśati cittasyaikāgratāṃ cittasamādhir yadā pūrvasamādhibījam āgamya citta eva cittaṃ dhārayan spṛśati cittasyaikāgratāṃ mīmāmsāsamādhir yadālambanapravicitonuspṛśati cittasyaikāgratām iti sthitiratra cittasthitiḥ samādhir veditavya iti samādhigrahaṇaṃ saṃskṛtalakṣaṇād vyavacchedārthaṃ yata ārabdhavīryasya cittakarmaṇyatā catvāra ṛddhipādā bhavanti ataḥ samyak prahāṇānantaraṃ ṛddhipādā nirdiṣṭāḥ sā punaḥ karmaṇyatā  kim prayojanā kiṃ hetukā cetyata āha  pañcadoṣaprahāṇāyāṣṭaprahāṇasaṃskārabhāvanānvayā videtavyeti anvayo hetuḥ   pañca doṣāḥ  te ca pañcadoṣā na vijñāyanta ityataḥ pṛcchati katame pañca doṣā iti tat pradarśayann āha  kausīdyam avavādasya sammoṣo laya udbhavaḥ iti vistaraḥ ete hi ṣaḍdoṣā ityata āha  tatra layauddhatyam eko doṣaḥ kriyata iti pañca bhavanti tatra kausīdyaṃ prayogakāle doṣas tenāprayogāt udyuktasyāvavādasammoṣo doṣas tena cittasamādhānabhāvāt samāhitasya layauddhatyaṃ doṣastena cittakarmaṇyatābhāvāt anabhisaṃskāro layauddhatyapraśamanakāle doṣaḥ anabhisaṃskāra upekṣā tayā tad dvayāśamanāt abhisaṃskāraḥ praśāntau doṣa iti abhisaṃskāraścetanā layauddhatyavigamāddhi samatāprāptatvāt praśāntam ity ucyate   aṣṭau prahāṇasaṃskārāḥ   prahāṇasaṃskārāḥ prahāṇāya saṃskārāḥ kasya prahāṇāya  anantaroktānāṃ pañcānāṃ doṣāṇāṃ prahāṇāya yadyevaṃ tena vaktavyam eṣāṃ prahāṇāya katham aṣṭau prahāṇasaṃskārā vyavasthāpyanta iti tatra kausīdyaprahāṇāya catvāraś chandavyāyāmaśraddhāprasrabdhayaḥ tatra cchandobhilāṣaḥ vyāyāmo vīryaṃ śraddhābhisampratyayaḥ prasrabdhiḥ karmaṇyatā kathaṃ punar ete kausīdyaprahāṇāya vyavasthāpyanta ityata āha  te punar yathākramaṃ veditavyāḥ āśrayorthāśritas tasya nimittaṃ phalam eva ca iti atonyonyaprabhāvitatvād ete kausīdyaprahāṇāya samvartanta iti darśayati  āśrayaśchando vyāyāmasya āśrito vyāyāmaḥ abhilāṣasya vyāyāmapūrvakatvāt tasyāśrayasya chandasya nimittaṃ śraddhā katham ityato bravīti  sampratyaye saty abhilāṣād iti śraddadhānasya hi hetuphale kriyābhilāṣo bhavati tasyāśritasya vyāyāmasya phalaṃ prasrabdhiḥ katham ityata āha  prārabdhavīryasya samādhiviśeṣādhigamād iti samādhiviśeṣagamanaṃ hi prasrabdhinimittaṃ ata ārabdhavīryasya samādhiviśeṣagamanāt prasrabdhir vyāyāmaphalam ityuktaṃ tathā hy ārabdhavīryasya dauṣṭhulyavitarkādyapakṣālavigamāt pramoda utpadyate manaḥpramodāt kāyacittayoḥ prasrabdhiḥ karmaṇyatālakṣaṇatā tataḥ samādhiviśeṣagamanam iti atra ca vīryaṃ sahetukaṃ saphalaṃ ca kausīdyapratipakṣeṇoktaṃ caturṇāṃ doṣāṇāṃ yathāsaṃkhyaṃ pratipakṣa iti tatra smṛtir avavādasammoṣasya pratipakṣaḥ samprayojanyaṃ layauddhatyasya cetanānabhisaṃskārasya abhisaṃskārasyopekṣeti saṃskāropekṣātra veditavyā smṛtyādīnāṃ punar lakṣaṇavivakṣayedam āha  te punaḥ smṛtyādayo veditavyā yathākramam iti smṛtir ālambanesammoṣa iti   vistarīkṛtamālambanam iti cittasthāpanīyam avavādavastv abhilapanam ityartaḥ samprajanyaṃ smṛtyasampramoṣe sati layauddhatyāvabodha iti upasthitasmṛtir hi samprajanyavān bhavatyevetyata āha  smṛtyasampramoṣe satīti anubuddhyā layauddhatyaṃ śamathavipaśyane yuganaddhādaprayatnena pravartetetyarthaḥ upekṣeti viṣayāntarānabhisaṃskāra ityarthaḥ etad uktaṃ bhavati  sūpasthitasmṛtiravavāde līnaṃ cittam uddhtaṃ vā yathābhūtaṃ prajānāti layauddhatyavigamāya ca tad abhisaṃskaroti layauddhatyavigamāc copekṣāṃ karotīti evaṃ tasya cittapraśaṭhatā karmaṇyatā atra ca karmaṇyatāsthitir iti svārthe bhāvapratyayaḥ svapeṭatvādivat   pañcendriyāṇi  ṛddhipādānantaraṃ pañcendriyāṇi śraddhādīnyuktānīti sambadhyate teṣāṃ kathaṃ vyavasthānam iti kenārthenetyabhiprāyaḥ ata āha  ropite mokṣabhāgīye chandayogādhipatyataḥ iti vistaraḥ ādhipatyata iti vartata ityanena cchandayogādhipatyata ityatrādhipatyaśabdaḥ prayukta uttaratrāpyanuvartata iti darśayati ṛddhipādaiḥ karmaṇyacittasyāropite mokṣabhāgīye kuśalamūle iti karmaṇyacittasya vimokṣabhāgīyaṃ kuśalamūlaṃ cittasandhāne pratiṣṭhāṃ pratilabhate chandādhipatyato yāvat pravicayādhipatyataḥ na tv akarmaṇyacittasya sā ca cittakarmaṇyatā ṛddhipādair bhavati tasmād ṛddhipādānantaraṃ vimokṣabhāgīyakuśalamūlaropaṇādhipatyataḥ pañca śraddhādīnīndriyāṇīti vyavasthāpyante chandādhipatyata iti kāraṇe kāryopacārāśchraddhaivātra chandaśabdenoktā tadyathā dadhatrapuṣaṃ sadyojvara iti athavāstitvaguṇaśaktiṣu yathākramam abhisampratyayaprasādābhilāṣāḥ śraddhāyā lakṣaṇaṃ ataścandagrahaṇenātrābhilāṣalakṣaṇā śraddhaiva gṛhyate na tu cchanda iti prayogādhipatyata iti prayujyate neneti prayogaḥ prayogaśabdena vīryam abhipretaṃ ālambanāsampramoṣādhipatyata iti smṛtīndriyādhipatyataḥ ālmbanābhilapanalakṣaṇaṃ smṛtīndriyaṃ avisārādhipatyata iti samādhīndriyādhipatyataḥ avisāro hi samādhīndriyaṃ cittaikāgratālakṣaṇatvāt pravicayādhipatyataśceti prajñendriyādhipatyataḥ prajñendriyasya dharmapravicayātmakatvāt ca śabdo vimokṣabhāgīyakuśalamūlaropaṇādhipattyāt   yathākramaṃ pañca śraddhādīnīndriyāṇi veditavyānīti darśayati śraddhadhāno hi saṃsāracārakān niḥsaraṇārthaṃ vīryam ārabhate ārabdhavīryasya triśikṣāniṣpattiḥ smṛtisamādhiprajñendriyāṇi yathākramaṃ evaṃ darśanamārgaprayogabhūmāv indriyāṇāṃ prādhānyam iṣyate anye tvāhuḥ  na mokṣabhāgīyakuśalamūlaropaṇādhipatyataḥ śraddhādīnām indriyatvaṃ kiṃ tarhi ropite mokṣabhāgīyakuśalamūle chandādīnām ādhipatyata etānīndriyāṇy ucyante etad eva pradarśayann āha  chandādhipatyataḥ śraddhāyā indriyatvam iti sambadhyate prayogo vyāpāraḥ asammoṣa ālambanavipraṇāśaḥ avisaraṇam avisāraḥ pravicayanaṃ pravicayaḥ teṣāṃ prayogasammoṣāvisārapravicayānām ādhipatyād vīryasmṛtisamādhiprajñākhyaścaittā indriyākhyaṃ bhavantīti atra tvetad vaktavyaṃ  ropite mokṣabhāgīye kuśalamūle ropitāvasthātaś candādyādhipatyasya śraddhādīnāñca kaścid viśiṣṭasvabhāvo nāsti yasmāt tadavasthāyāṃ tad ādhipatyāt teṣām indriyatvam avasthāpyata iti   pañca balāni  tānyeva śraddhādīni balavanti balānyucyante indriyānantaram uktānīti teṣāṃ punar balavattvaṃ kuta ityata āha  vipakṣasya hi saṃlikhāt iti vipakṣasya saṃlikhitatvāt etad eva pradarśayann āha  yadā tānīti śraddhādīndriyāṇi āśraddhyādibhir vipakṣair iti āśraddhyakausīdyavismṛtivikṣepāsamprajanyaiḥ śraddhādivipakṣair na vyavakīryante atyarthaṃ tanutvād antarāntarā samudācārābhāvān na vyāmiśryanta ityarthaḥ tadā balānyucyante tānīndriyāṇi vipakṣair avakīryante tadā tad vipakṣasyānirlikhitatvāt   yadyanirjitavipakṣāṇīndriyāṇi tat kathaṃ kauśalyatattve laukikaviśuddhyādhipatyena śraddhādīnām indriyatvam uktaṃ tatra hy abhedenendriyāṇy abhipretāni atra tu nirvedhabhāgīyasya kuśalamūlasya bhedapradarśanārthaṃ tasmān nāsti virodhaḥ atra evātrāha etānyevendriyāṇi balāny ucyanta iti śraddadhāno hi hetuphale vīryam ārabhate ayaṃ heturasyaiva phalasya idañca phalam asyaiva hetor ityevaṃ śraddadhānaḥ phalaśraddhayā taddhetau vīryam ārabhate ārabhdavīryasya tat paratvāt smṛtir upatiṣṭhate upasthitasmṛter vipakṣepābhāvāc cittaṃ samādhīyate ekāgraṃ bhavati samāhitacitto yathābhūtaṃ prajānātīti samādhyanugṛhītā prajñā sphuṭā bhavati avaropitamokṣa bhāgīyasyendriyāṇy uktāni mokṣabhāgīyānantaraṃ nirvedhabhāgīyānīti indriyānantarañca balānyato vaktavyaṃ nirvedhabhāgīyāni kim indriyāvasthāyāṃ veditavyānyāhosvid balāvasthāyāṃ  tathā kiṃ nirvedhabhāgīyānīnidriyāṇi balasvabhāvānyāhosvit tad vyatiriktasvabhāvānītyata āha  dvau dvau nirvedhabhāgīyāvīndriyāṇi balāni ca iti athavā yathā moksabhāgīyāni pratipakṣabhāvanāprabhāvitāni śraddhādiprabhāvitāni vā bhavanti tathā nirvedhabhāgīyāny api ata āha  ropitamokṣabhāgīyasyendriyāṇy uktānīti vistaraḥ ata āha  dvau dvau nirvedhabhāgīyau iti sarvaṃ uṣmagatāni mūrdhāścendriyāṇīti mṛdutvād ayuktatvād eṣāṃ kuśalānām eṣu balānām indriyāṇyeva kṣāntayo laukikāścāgradharmā balānīti adhimātratvād eṣām indiryāṇām asambhavāt kṣāntayogradharmāś ca balānyeva mṛdumadhyādhimātrabhedena hi trividhāni śraddhādīni tatra mṛdūni madhyāni cendriyāṇi adhimātrāṇi balāni yāni mṛdūni tānyuṣmagatāni madhyāni mūrdhānaḥ adhimātrāṇi punaścaturdhā kriyante tatra mṛdumadhyādhimātrāṇi yathākramaṃ mṛdumadhyādhimātrāḥ kṣāntayaḥ adhimātrādhimātrāṇi laukikā agradharmā iti etāni ca nirvedhabhāgīyāni sarvāṇi  samādhiprajñāsvabhāvāni sasaṃprayogāṇi tatroṣmaprakāra uṣmagataṃ yathāraṇinirmathanāt tad dahanasamarthasyāgner utpatīcihnaṃ pūrvam ūṣmotpadyate evaṃ sarvakleśendhanadahanasamarthasyāryamārgāgneḥ pūrvarūpatvāt tad uṣmagatam ity ucyate calakuśalamūlebhyo mūrdhopagamanatvān mūrdhā kṣāntiḥ satyārthe kṣamāvattvāt tad anyasāsravadharmaśreṣṭhatvāc ca laukikā agradharmā ity ucyante teṣāṃ tv agratā tad anantaraṃ darśanamārgotpatteḥ te ca kṣaṇikāḥ śeṣāṇi nirvedhabhāgīyāni santānavanti tatra mokṣabhāgīyaṃ kuśalamūlaṃ saṃsāraprabhāvanaśaktighātayogena veditavyaṃ nirvedhabhāgīyam anāsravadharmotpattiśaktyādhānayogeneti   sapta bodhyangāni  agradharmānantaraṃ darśanamārgotpattes tasya bodhyangaprabhāvitatvād āha  balānantaraṃ bodhyangānīti teṣāṃ kathaṃ vyavasthānam iti kim arthaṃ vyavasthānam ityabhiprāyaḥ ata āha  āśrayāngaṃ svabhāvāngaṃ iti vistaraḥ darśanamārge bodhāvangāni bodhyangānīti adṛṣṭapūrvasya tattvasya tat prathamata ālocanād darśanaṃ āryabhūmiprāpakatvān mārga ityato darśanamārga ity ucyate nirvedhabhāgīyāvasthāyāṃ hi pelavavastrāntaritānīvopalakṣyante satyāni darśanamārgāvasthāyāṃ tadapanīta iveti tatra tattvābhisambodho bodhinirvikalpaṃ jñānaṃ tatra ṣaṭ smṛṭyādīni bodhyanukūlāt tadangāni dharmapravicayastv avabodhātmakatvād bodhiḥ itareṣāṃ ca sahāyabhāvād angatvaṃ anyaḥ punar āha  ānantaryamārgagṛhīto dharmapravicayo bodhyangaṃ vimuktimārgasangṛhītas tu bodhir iti tatra bodher āśrāngaṃ smṛtiḥ smṛtbalena tasminnālambanevikṣepaṇāt svabhāvāngaṃ dharmapravicayaḥ jñānasvabhāvatvād bodheḥ niryāṇāngaṃ vīryaṃ vīryeṇa  pṛthagjanabhūmisamatikramāt anuśaṃsāngaṃ prītiḥ tathā kāyacittānugrahāt asankleśāngaṃ tridhā  prasrabdhisamādhyupekṣāḥ tāsāṃ sankleśapratipakṣabhūtatvāt athavāsankleśanidānāśrayasvabhāvabhedāt kim arthaṃ punar asankleśāngaṃ tridhā deśitam iti kenārthena tridhā deśaitam ityabhiprāyaḥ ata āha  nidānenāśrayeṇeha svabhāvena ca deśitaṃ iti asaṃkleśasya nidānaṃ prasrabdhiḥ asankleśo viśuddhaḥ nidānaṃ kāraṇaṃ kathaṃ nidānam ityato bravīti  dauṣṭhulyahetukatvāt sankleśasya tasyāś ca tat pratipakṣatvād iti etad uktaṃ bhavati  sankleśanidānapratipakṣabhūtatvād asankleśanidānam iti kāyacittākarmaṇyatā dauṣṭhulyaṃ tasmin sati cittaikāgratāsambhavāc cittavikṣepaḥ vikṣiptacittasya ca rāgādisankleśaḥ pravartate evaṃ dauṣṭhulyaṃ sankleśasya hetuḥ tasya dauṣṭhulyasya pratipakṣaḥ prasrabdhiḥ katham iti  prasrabdhyā kāyacittayoḥ karmaṇyatāpādanāt evaṃ prasrabdhirasankleśanidānaṃ vyavasthāpyate āśrayaḥ samādhiḥ prasrabdhyanugṛhītakāyacittasya cittaṃ samādhīyate samāhite citte yathābhūtaṃ prajānāti yathābhūtadarśanāt kleśaḥ prahīyante evam asankleśasya samādhirāśrayaḥ svabhāva upekṣeti sankliṣṭavihārānukūlāyāścittasamatāyāścittāpraśaṭhatāyāścittābhogāvasthitatāyāś ca pratipakṣatvāt evam upekṣāsankleśasvabhāvaḥ anye tv āhuḥ  prahāṇair mārgair darśanaheye saṃkleśe prahīṇe tat sankleśānubandhavimuktā svabhāvaviśuddhā vimuktimārgasaṃgṛhītā jñeye suniścitā yā prajñā sātra prajñopekṣety ucyate kṛtakṛtyatvāt kṣaye kṣaya ity upekṣākaraṇād iti   aṣṭau mārgāngāni   bodhyangānantaraṃ mārgāngāni teṣāṃ kathaṃ vyavasthānam iti darśanamārgānantaraṃ bhāvanāmārgas tatra ca mārgāngānītyato bodhyangānantaraṃ mārgāngānīty ucyante teṣāṃ kenārthena vyavasthānam ato bravīti  paricchedotha samprāptiḥ iti vistaraḥ mithyādṛṣṭivipakṣeṇa yāvan mithyāsamādhivipakṣeṇa samyag dṛṣṭyādīnām aṣṭānāṃ mārgāngānāṃ yathākramaṃ vyavasthānaṃ kramaḥ punar eṣāṃ kāritrānukrameṇa bhāvanāmārga iti vistaraḥ niṣevaṇabhāvanayā bhāvyata iti bhāvanāmārgaḥ tasmin bhāvanāmārge darśanamārgasya prāptibhāvanābhāvitasya paricchedāngaṃ samyag dṛṣṭiḥ laukikīti savikalpatvāl laukikī tad utpattisāmarthyalābhān mārgasamāpannasyāpi sā vyavasthāpyate lokottarāt tu nirvikalpāt nirvikalpasya satopi samyag dṛṣṭyāśrayabhūtatvāt samyagdṛṣṣṭir ucyate ata evāha  lokottarapṛṣṭhalabdheti lokottarasya darśanamārgasya pṛṣṭhena balena labdhotpannetyarthaḥ sā punaḥ kiṃviṣayetyata āha  yayā svādhigamam iti darśanamārgādhigamaṃ paricchinattyevaṃ mayādhigatam iti darśanamārgasya viṣayatvāt samyag dṛṣṭir ityucyate parasamprāpaṇāngam iti vistaraḥ tayā samyag dṛṣṭyā paricchinnasya tattvasya samyag vācā samyak sankalpena ca paratra prāpaṇāt samyaksankalpaḥ samyagvāk ca parasamprāpaṇāngaṃ ata evāha  samutthānayā vācā tat prāpaṇād iti samyak saṃkalpo hi vācaḥ samutthānaṃ nāvitarkya nāvicārya vācaṃ bhāṣata iti sūtre vacanāt samāhitopi tābhyāṃ samanvāgato veditavyas tad utpattilābhāt na tu samāhitaḥ sankalpayati bhāṣate vā parasambhāvanāngaṃ tridhā  samyagvākkarmāntājīvāḥ katham ityata āha  tair hi samyag vākkarmāntājīvair yathākramaṃ  dṛṣṭau śīletha saṃlekhe parivijñaptir iṣyate   iti tasya samyag vāceti vistaraḥ katheti dharmadeśanā sāṃkathyaviniścayaḥ paraiḥ sahābhisamayam ārabhya codyaparihārakriyā anena kathāsānkathyaviniścayena prajñāyāṃ sambhāvanā bhavati pareṣāṃ niyogādanena tattvam adhigataṃ tathā hy upaśamasaṃsaktaṃ suviniścatāviruddhārthaṃ sphuṭārthaṃ vacanam idam iti samyakkarmāntena śīlasya iti sambhavanā bhavatīti vartate katham ityata āha  akṛtyākaraṇād iti samyakkarmānto hi duścaritavirodhītyatas tena sambandhāgato jīvitahetor apy akṛtyaṃ na karotītyata āryakāntaśīlavānayam iti sambhāvanā bhavati samyagājīvena saṃlekha sambhāvanā bhavatīti sambadhyate katham ityata āha  dharmeṇa mātrayā ca cīvarādyeṣaṇād iti kuhanādidoṣarahito jīvitopakaraṇārthaḥ kāyavāksamācāraḥ samyagājīvaḥ tena saṃlekhe sambhāvanā bhavati niścayenāsyopakaraṇatṛṣṇā prahīṇā tathā hyasau kevalam āśrayasthityartham eva nyāyena mātrayā ca cīvarādīna paryeṣate tatra samyag dṛṣṭyā ābhimāniko na bhavati yathābhūtaṃ svādhigamaparijñānāt samyaksankalpena samutthāpitavācā siṃhanādaṃ nadati samyag vāk karmāntājīvaiḥ svāṃ pratijñāṃ samudbhavayati tatra vipakṣapratipakṣāngaṃ tridhaiva tattu na jñāyata ityāha  samyagvyāyāmsmṛtisamādhaya iti te ca kasya vipakṣasya pratipakṣā ityata āha  eṣāṃ punar yathākramaṃ  kleśopakleśabhutvavipakṣapratipakṣatā iti tatra prathamasya samyag vyāyāma iti bhāvanāheyo hi kleśaḥ prathamo vipakṣaḥ tasya samyagvyāyāmaḥ pratipakṣaḥ katham ityata āha  teneti samyag vyāyāmena mārgabhāvanāt samyag dṛṣṭiparigṛhītaṃ layauddhatyaviagataṃ samādhyavasthāyāṃ vīryaṃ samyag vyāyāmaḥ tena bhāvanāprahātavyānāṃ kleśānāṃ prahāṇāya tat pratipakṣaṃ mārgaṃ bhāvayatīti samyaksamādhipratipādanāt samyagvyāyāmaḥ prathamasya pratipakṣa ucyate tasyām eva mārgabhāvanāyāṃ layauddhatyalakṣaṇasya dvitīyasyopakleśasya samyaksmṛtir iti pratipakṣa iti prakṛtaṃ katham ityato bravīti  śamathādinimitteṣu sūpasthitasmṛter layauddhatyābhāvād iti ādiśabdena pragrahanimittam upekṣānimittañca veditavyaṃ tatra vikṣepanimittopaśamanāc chamathaḥ śamathādinimittaṃ śamathādikāraṇaṃ taroddhate citta auddhatyābhiśankini vā samvejanīyavastumanaskāraḥ śamathanimittaṃ līne citte layābhiśankini vābhinandanīyavastumanaskāraḥ pragrahanimittaṃ śamathaikāntike vipaśya  naikāntike vā mārge yuganaddavāhini vā tad ubhayopakleśānupakliṣṭenābhogamanaskāra upekṣānimittaṃ abhijñādiguṇasvabhāvasya vibhutvasya yad vipakṣaḥ samāpattyāvaraṇātmakam akliṣṭam ajñānaṃ tasya tṛtīyasya samyak samādhiḥ pratipakṣa iti prakṛtaṃ katham ityata āha  dhyānasanniśrayeṇābhijñādiguṇābhinirhārād iti dhyānaṃ hi sarvaviśiṣṭaguṇābhinirhārāśraya ityabhijñādiguṇābhinirhāravipakṣabhūtasya samādhyāvaraṇasya pratipakṣaḥ tadevaṃ samyagvyāyāmena kleśāvaraṇavisaṃyogaṃ khyāpayati samyaksmṛtyā samādhipariśuddhiṃ samyak samādhinā samāpattyāvaraṇena viṣamam iti   pratipakṣabhāvanāprabhedaḥ  saiṣā pratipakṣabhāvanā samāsena trividhā veditavyā  ārambhapratilambhaniṣpattibhedena vyāsatastvenekavidhā kathaṃ  anukūlā viparyastā iti vistaraḥ tatrāviparyāsānukūlā viparyastā aviparyāso darśanamārgaḥ tattvaviṣayatvāt tad anukūlatvād aviparyāsānukūlā iyañca pṛthagjanabhāvanetyatattvaviṣayatvād viparyastā pṛthagjanasya niravaśeṣā prahīṇakleśatvāt kathaṃ viparyastā satī aviparyāsānukūlā bhavati  suviśuddhadharmadhātuniṣyandāyāḥ śrutavāsanāyā utpādāt sā ca smṛtyupasthānabhāvanām ārabhya yāvad balabhāvaneti aviparyastā viparyāsānubandheti iyaṃ hi śaikṣāṇāṃ bodhyangabhāvanā mārgabhāvanā ca tattvaviṣayatvād aviparyastā bhāvanāprahātavyakleśasadbhāvāc ca viparyāsānubandhā aviparyastā viparyāsaniranubandheti iyam aśaikṣamārgabhāvanā tattvaviṣayatvād aviparyastā niravaśeṣamalaprahāṇād arhatāṃ viparyāsaniranubandhā   idānīṃ śrāvakādibhyo bodhisatvānāṃ pratipakṣabhāvanāyā viśeṣapradarśanārtham āha  bodhisattvānāṃ tu  ālambanamanaskāraprāptitas tad viśiṣṭatā iti tatrālambanato viśiṣṭatā śrāvakapratyekabuddhānāṃ hi svāsāntānikāḥ kāyādayaḥ kāyavedanācittadharmā ālambanaṃ bodhisattvānāṃ punaḥ svaparasāntānikāḥ kāyavedanācittadharmā ālambanaṃ kim artham ālambanaṃ bhinnaṃ  yasmāc chrāvakādīnāṃ svārtham evādhikṛtya pratipakṣabhāvanāpravṛttiḥ bodhisattvānāṃ punaḥ svapārtham adhikṛtyeti anityādibhir ākārair iti anityaduḥkhaśūnyātmākāraiḥ kasmāc chrāvakapratyekabuddhānām anityādibhir eva manaskāraḥ  tebhya udvegārthaṃ na hy anudvignastair visaṃyujyate bodhisattvā anupalambhayogeneti kalpitasvabhāvānupalambhaprakāreṇetyarthaḥ kim arhtam evaṃ manasi kurvanti  sarvavikalpaprahāṇārthaṃ eṣa hi teṣu viśeṣa ucyate na kevalam anupalambhayogenaiva manasi kurvanti kiṃ tarhy anityādibhirapyākāraiḥ evaṃ manasikāraviśeṣād viśiṣṭatā yāvad eva kāyādīnāṃ visaṃyogāyeti kāyādīnāṃ visaṃyogo nirupadhiśeṣanirvāṇaṃ tadālambanakleśaprahāṇañca bodhisattvā na visaṃyogāya nāvisaṃyogāya kiṃ kāraṇaṃ  ekāntena hi kāyādibhir visaṃyuktāś cāvisaṃyuktāśca sattvārthakaraṇasamarthā na syuḥ kṣīṇakleśetarasattvavat yadi na visaṃyogāya kimarthaṃ tarhi pratipakṣaṃ bhāvayatītyata āha  yāvadevāpratiṣṭhitanirvāṇāya bhāvayatīti kiṃ tad apratiṣṭhitaṃ nirvāṇaṃ  bodhisattvāvasthāyāṃ tāvat karmopapattivaśitāsanniśrayeṇa kāruṇikatvāt saṃsāropapattiḥ prajñābalena tatrāsankleśaḥ tadidaṃ bodhisattvānām apratiṣṭhitaṃ nirvāṇaṃ vidhīyate saṃsārāvasthitopi pṛthagjanavat saṃkliṣṭo na vartate na śrāvakādivan nirupādāno nirvāṇa iti tathāgatāvasthāyām api kleśajñeyāvaraṇaprahāṇān na saṃsāre pratiṣṭhitaḥ nirupadhiśeṣe nirvāṇe naiva pratiṣṭhito dharmakāyasyānucchedāt sāmbhogikanairmāṇikakāyay yorval lokas tāvat parārthakaraṇāt evam eṣā pratipakṣabhāvanā bodhisattvānāṃ śrāvakādibhya ālambanamanaskāraphalaviśeṣair viśiṣṭeti uktā pratipakṣabhāvanā   tatrāvasthā   pratipakṣabhāvanānantaraṃ tatrāvasthoktetyataḥ pṛcchati  tatrāvasthā katameti tatreti tasyāṃ pratipakṣabhāvanāyāṃ ata āha  hetvavasthāvatārākhyā iti vistaraḥ tatra hetvavasthā gotrasthasya pudgalasyeti gotraṃ hetur bījam ityarthaḥ tatra yo gotra eva vartate na cittotpādādiṣu sa gotrastha ihābhipretaḥ sa punar uttarāvasthāsv anuvartate na nivartate kecit tacca gotraṃ kuśalamūlasvabhāvam iti varṇayanti kuśalamūlānyeva hi kānicic chrāvakagotram ity ucyante evaṃ yāvat kānicid bodhisattvagotram iti pṛthagjanāvasthām ārabhyendriyabhedo gotram ucyate cittabījaśaktir gotram ityetad apyeka āhuḥ tasmin sati pṛthagjanāvasthāyāṃ śaikṣāvasthāyāñca śrāvakagotra ityucyate yāvad bodhisattvagotra iti aśaikṣāvasthāyāṃ tu śrāvaka ity ucyate pratyekabuddha iti vā na tad gotraṃ tasya  prakarṣāvasthānāt tac ca śrāvakādibhedena tridhābhidyate niyatāniyataprabhedena ṣaḍvidhaṃ bhavati avatārāvasthā utpāditabodhicittasyeti sā ca śrāvakapratyekabuddhatathāgatagotrāṇāṃ yathākramaṃ śrāvakapratyekabuddhasamyaksambuddhabodhiṣu cittotpādāt trividhā bhavati tasya prayogamūlabhūtatvāt tasminn utpanne prayogāvatāra iti tad utpādaḥ prayogāvatārāvasthety ucyate prayogāvasthā cittotpādādūrdhvam aprāpte phala iti utpāditabodhicittasya dānaśīlādiko balabhāvanāparyavasānakuśalasamārambhaḥ prathamaphalaprāpaka upāya iti sa prayoga ucyate kathaṃ hetvavatārāvasthā bodhipakṣabhāvanāvasthety ucyate  taddhetutvāt ata evoktaṃ  uttarottaraphalaṃ gotrāc cittotpāda ityevam ādi phalāvasthā prāpte prathamaphale phalārthaṃ hi prayujyate ataḥ prayogānantaraṃ phalāvasthā sakaraṇīyāvasthā hi śaikṣasya tasya phalānām aparisamāptatvātphalānantaraprāptipratikaraṇīyasadbhāvāt akaraṇīyāvasthāśaikṣasyeti aśaikṣo hi tridhātukavītarāgāt tasya phalānāṃ parisamāptatvāt phalāntaraprāptikaraṇīyāsadbhāvād akaraṇīyāvasthā viśeṣāvasthābhijñādiguṇaviśeṣasamanvāgatasyeti samānerthattvebhijñādibhir guṇaviśeṣaiḥ samanvāgata itarasmād viśiṣṭābhijñādiguṇaviśeṣaniṣpannāvasthā viśeṣāvasthetyucyate uttarāvasthā śrāvakapratyekabuddhebhyo bhūmipraviṣṭasya bodhisattvasya svaparārthakārikasya lokottarasya mārgasyobhayanairātmyaprativedhasya lābhena tadanyayānottarabhūtāt tadvasthottarāvasthetyucyate anuttarāvasthā buddhasya kim arthaṃ  ata āha  tata ūrdhvam avasthābhāvād iti sarvaguṇadoṣaprakarṣaniṣṭhādhiṣṭhānatvād buddhasya tata ūrdhvamanyā viśiṣṭāvasthā na vidyata iti saivānuttaretyucyate iyaduktaṃ parisamāptāpi niravaśeṣāvasthā bodhisattvānām ekādaśabhūmiprabhedasandarśanārtham adhimukticartyādyavasthābhiṣekādhya vastāvasānāḥ punar uktā buddhānāṃ tu kāyatrayaprabhedapradarśanārthaṃ prāptyavasthādikāḥ punas tisro nirdiṣṭāḥ tatra hetvavatārāvasthā bodhisattvetarasādhāraṇā veditavyā tatrādhimuktyavasthā bodhisattvānāṃ sarvasyām adhimukticaryābhūmāv iti cittotpādād ūrdhvaṃ yāvan na bhūmipraveśotrāntaredṛṣṭatattvopi dṛṣṭatattvaṃ iva  buddhabodhisattveṣvadhimuktyā svabhāvatrayamukhena dharmān pratipadyate tadanyasattvānāṃ duṣkaradānaśīlādiṣu buddhatvaniṣpādasambhāreṣu pravartata ityata iyam avasthādhimuktiprabhāvitattvād adhimukticaryetyucyate sā ca kalpāsaṃkhyeyam adhikaṃ vā praveśāvasthā prathamāyāṃ bhūmāv iti svabhāvatrayasyāvikalpena jñānena tatprathamata eva tattvasvasamvedanaprativedha iti praveśāvasthocyate eṣaiva bodhisattvasya darśanamārgaḥ niryāṇāvasthā tad uttarāsu ṣaṭsu bhūmiṣu iti bhāvanāprahātavyasya nimittanānātvābhiniveśasya prahāṇaniṣṭāgamanāt sābhogaprayoganiṣṭhāgamanāc caitā bhūmayo niryāṇāvasthety ucyate vyākaraṇāvasthāṣṭamyāṃ bhūmāv iti sarvathā sarvanimittābhogasaṃjñāvigamād aṣṭamyāṃ bhūmau niyatipatito bhavati buddhatva iti buddhair bhagavadbhiḥ sammukhavyākaraṇena vyākriyate kathakatvāvasthā navamyām iti navamyāṃ bhūmau śrāvakapratyekabuddhebhyaḥ prativiśiṣṭāścatasraḥ pratisamvidaḥ pratilabhata ity anuttaro mahādhārmakathiko bhavati abhiṣekāvasthā daśamyāṃ bhūmāv iti daśamyāṃ hi bhūmau bodhisatto mārganiṣṭhāgato daśadiglokadhātuvyavasthitānāṃ buddhānāṃ bhagavatāṃ raśmīṇām abhiṣekeṇābhiṣicyate prāptyavasthā buddhānāṃ dharmakāya iti sarvāvaraṇaprahāṇāt tat pratipakṣānāsravadharmabījapracayāc cāśrayaparāvṛttyātmakaḥ sarvadharmavartyānālaya iti buddhānāṃ dharmakāyāḥ tena dharmaprativedhaniṣṭhādhigamanāt prāptyavasthety ucyate anye tu niḥśeṣāgantukamalāpagamāt suviśuddho dharmadhātur eva dharmatākāyo dharmakāya iti varṇayanti sarvasminn api jñeyesaktāpratihatapravṛttiviśiṣṭaṃ jñānaṃ dharmakāya ityapare anuśaṃsāvasthā sāmbhogikaḥ kāya iti svābhāviko yasmin kāye vyavasthitebhisambudhyate yena kāyena niṣṭhāgatair bodhisattvaiḥ saha parṣanmaṇḍalena dharmasaṃgītim anubhavati sa sāmbhogikaḥ kāyaḥ kṛtyanuṣṭhānāvasthā nirmāṇakāya iti svābhāvikakāyāśritaḥ sattvāśayālocano vineyārthaṃ prakriyāpravṛttāvanantaprabhedo nairmāṇikaḥ kāyaḥ sarvāpyeṣā bahuvidhāvasthābhisamasya veditavyā  dharmadhātau tridhā punaḥ iti katham ityata āha  aśuddhaśuddhaśuddhā ca viśuddhā ca yathārhataḥ iti tatrāśuddhāvasthā hetvavasthām upādāya yāvat prayogād iti  hetvavatāraprayogādhimuktyavasthā gṛhyante āsvavasthāsu dharmadhātor aprahīṇaniravaśeṣamalatvād aśuddhāvasthety ucyate aśuddhaśuddhāvasthā śaikṣāṇām iti atra ca phalasakaraṇīyaviśeṣottarapraveśaniryāṇavyākaraṇakathikābhiṣekāvasthā gṛhyante  etāsvapyavasthāsu dharmādhātoḥ prahīṇāprahīṇakleśatām upādāyāśuddhaśuddhāvasthety ucyate viśuddhāvasthāśaikṣāṇām ityakaraṇīyaviśeṣānuttaraprāptyanuśaṃsākṛtyānuṣṭhānāvasthā viśuddhāvasthetyucyate aśaikṣāṇāṃ niravaśeṣakleśaprahāṇāt etāścāvasthāḥ pṛthagjanaśaikṣāṇāṃ vyavasthāpyante teṣāṃ ca bahudhā vyavasthānaṃ kathaṃ vijñāpanīyam ityata āha  pudgalāṇāṃ vyavasthānaṃ yathāyogamato mataṃ iti yathāyogam iti yathāsambhavaṃ ata ityatovasthāprabhedād ityarthaḥ ayaṃ gotrasthoyam avatīrṇa ityevam ādi āditagrahaṇād ayaṃ prayuktaḥ  srotāapannaḥ sakṛdāgāmī anāgāmī arhan sālankāraḥ bodhisattvaḥ tathāgataḥ adhimukticārī śuddhyādhyāśayacārī niryāyī vyākṛtaḥ dhārmikathikaḥ abhiṣiktaḥ bodhiprāptaḥ bhogī parārthakṛd iti uktā avasthāḥ   phalaprāptiḥ   avasthāyāḥ phalapūrvakatvād avasthānantaraṃ phalabhāṣaṇārthaṃ pṛcchati phalaprāptiḥ katametyata āha  bhājanatvaṃ vipākākhyaṃ iti vistaraḥ tadidaṃ samāsena pañcavidhaṃ phalaṃ  bhājanatvaṃ balaṃ rucir vṛddhir viśuddhiśceti tatra bhājanatvaṃ yaḥ kuśalānukūlo vipāka iti sa punar aṣṭākṣaṇaprahāṇaḥ sāsravaviśiṣṭaṣaḍāyatano bodhipakṣadharmavipākaḥ sarvakuśaladharmotpattyāśrayatvād bhājanam ucyate balaṃ yā bhājanatvādhipatyād iti āśrayakleśopapattimandhatām upādāya kuśalamūlasyādhimātratā pṛṣṭatetyarthaḥ idam ucyate balaṃ ruciryā pūrvābhyāsāt kuśale rucir ityatīteṣu janmasu kuśaladharmābhyāsād vartamāne janmani kuśaladharmābhiprāyo nadīsrotonyāyena sā ruciḥ vṛddhiryā pratyutpannakuśalamūla dharmābhyāsād apūrvaviśiṣṭakuśaladharmotpattiḥ kuśalamūlaparipuṣṭir ityabhiprāyaḥ trayaṃ balavṛddhyor viśeṣaḥ balaṃ hi mandakuśalavipākāpekṣyaṃ dārḍhyaṃ vṛddhiḥ punaḥ kuśalasyottarottaraviśeṣaḥ anye punaḥ kuśalamūlapuṣṭir iti viśiṣṭakuśaladharmavāsanāpuṣṭir ihābhipreteti manyante viśūddhir yadāvaraṇaprahāṇam iti tatra śrāvakabuddhagotrāṇāṃ kleśāvaraṇaprahāṇaṃ viśuddhiḥ sambuddhagotrāṇāṃ kleśajñeyāvaraṇaprahāṇaṃ viśuddhiḥ etad yathārkamaṃ pañcavidhaṃ phalam iti vipākaphalaṃ yaḥ kuśaladharmānukūlo vipākaḥ adhipatiphalaṃ yā bhājanatvādhipatyāt kuśalasyādhimātratā niṣyandaphalaṃ yā pūrvābhyāsāt kuśale ruciḥ puruṣakāraphalaṃ yā pratyutpannakuśaladharmābhyāsāt kuśalamūlapuṣṭiḥ visaṃyogaphalaṃ yadāvaraṇaprahāṇaṃ asyaiva pañcavidhasya phalasya samāsoktasya prabhedaḥ samāsena nirdiṣṭaḥ  uttarottaram ādyañca iti vistaraḥ uttarottaraphalaṃ gotrāc cittotpādaścittotpādāt prayoga ityevamādi yathoktayāvasthāparamparayā veditavyaṃ ādiphalaṃ prathamato lokottaradharmapratilambha  iti darśanamārgaprāptiḥ abhyāsaphalaṃ pareṇa śaikṣāvasthāyām iti darśanamārgāt pareṇa śikṣāvasthāyāṃ pañcapudgalaprabhāvitāyāṃ sakṛdāgāmiphalam anāgāmiphalañca saprayogapṛṣṭhabhāvanāmārgātmakatvād abhyāsaphalaṃ samāptipahlam aśaikṣā dharmā iti te punaḥ samyag dṛṣṭisankalpavākkarmāntājīvavyāyāmasmṛtisamādhivimuktivimuktijñānadarśanākhyāḥ sarvaphalaparyantāvasthitatvāt samāptiphalam ity ucyate ānukṛtyaphalam upaniṣadbhāvenottarottaraphalam eva veditavyam iti upaniṣad bhāvo hetuḥ tatra cittotpādo gotrānukūlatvāc cittotpādaḥ phalam iti uttarottaraphalādīnām ānukūlyaphalādīnāñca pṛthag upadeśo yathākramam uddeśanirdeśato veditavya iti vipakṣaphalaṃ prahāṇamārgaḥ yadevādiphalaṃ vipakṣa eva phalam iti vipakṣaphalaṃ prahāṇamārgo yena kleśebhyo visaṃyujyate ādiphalaṃ yat pūrvam uktaṃ prathamato lokottaradharmapratilambha iti vipakṣaśabdo yadyapi pratipakṣavibandhanārthenāvaraṇam ucyate atra tu vipakṣaḥ pratipakṣobhipreta iti āvaraṇanirvāsapakṣo vipakṣa iti vigrahāt visaṃyogaphalam abhyāsaphalaṃ samāptiphalaṃ ca kleśavisaṃyogaḥ śaikṣāśaikṣāṇāṃ yathākramam iti abhyāsaphalaṃ visaṃyogaḥ sakṛdāgāmiphalapratipannādīnāṃ pañcānāṃ śaikṣāṇāṃ śiṣṭakleśatvāt samāptiphalaṃ visaṃyogaḥ aśaikṣāṇāṃ parihāṇidharmādīnāṃ ṣaṇṇām api traidhātukāśeṣakleśaprahīṇatvāt pūrvaṃ bhedenoktam idānīm abhedeneti viśeṣaḥ viśeṣaphalam abhijñādiko guṇaviśeṣa iti etad apyabhyāsasamāptiphalaviśeṣa eva veditavyaṃ kiṃ kāraṇaṃ  anāgāminām arhatāṃ pratyekabuddhānāṃ bodhisattvānāṃ tathāgatānāñca vaiśeṣikaguṇalābhasya vivakṣitatvāt uttaraphalaṃ bodhisattvabhūmayaḥ atra kāraṇam āha  tad anyayā nottaratvād iti bodhisattvabhūmayo hi yadyapi darśanabhāvanāmārgātmakatvād ādiphalam abhyāsaphalañca tathāpi śrāvakapratyekabuddhayānāpekṣayā bodhisattvabhūmīnām uttaraphalatvaṃ nirvikalpatvād buddhagotrakatvān mahābodhiphalatvāc ca veditavyaṃ anuttaraphalaṃ buddhabhūmir iti etad api samāptiphalam eva yataḥ sarvasavāsanākleśopakleśaprahāṇād akliṣṭājñānaprahāṇāc ca tad uttarabhūmyantarābhāvād anuttaraphalam ity ucyate etad anyat phalaṃ samāsanirdeśataḥ vyāsatastvaparimāṇam iti vyāsataḥ śrāvakapratyekabuddhabodhisattvasambuddhaphalāni pratipādyamānānyaparimāṇāni bhavantīti   pratipakṣabhāvanāpiṇḍārthaḥ   pratipakṣabhāvanāyāḥ piṇḍārthaḥ vyutpattibhāvanā smṛtyupasthānabhāvanā caturāryasatyavyutpattitvāt nirlekhabhāvanā samyakprahāṇabhāvanā akuśaladharmāṇāṃ nirlekhāt parikarmabhāvanā ṛddhipādabhāvanā tatra samādhiparikarmakaraṇāt pañcadoṣaprahāṇāyāṣṭaprahāṇasaṃskārāsevanāt uttarasamārambhabhāvanā indriyabhāvanā tasya vimokṣabhāgīyakuśalamūlotpādakatvāt śliṣṭabhāvanā balābalabhāvanā darśanamārgaśleṣāt praviṣṭabhāvanā bodhyangabhāvanā tatra tattvapraveśāt lokottaradharmapraveśādāryabhūmipraveśād vā utkṛṣṭabhāvanā mārgabhāvanā darśanamārgād bhāvanāmārgasyotkṛṣṭatvāt ādibhāvanā pṛthagjanāvasthāyām anukūlāviparyastā vā madhyabhāvanā śaikṣyāvasthāyām aviparyastā viparyāsasānubandhā vā paryavasānabhāvanāśaikṣāvasthāyām aviparyastā viparyāsaniranubandhāsottarā bhāvanā śrāvakādīnāṃ niruttarā ca bhāvanā bodhisattvānāṃ yā ālambanamanaskāraprāptiviśiṣṭeti avasito bhāvanāyāḥ piṇḍārthaḥ   avasthānāṃ piṇḍārthaḥ  avasthānāṃ piṇḍārthaḥ bhavyatāvasthā hetvavasthā ārambhāvasthā saha cittotpādena prayogāt aśuddhaśuddhāvasthā dve avasthe phalāvasthā sakaraṇīyāvasthā ca   viśuddhāvasthākaraṇīyāvasthā sālankārāvasthā viśeṣāvasthā vyāptyavasthā uttarāvasthā bodhisattvānāṃ daśabhūmivyāpanād vyāptyavasthety ucyate anuttarāvasthā ca buddhānāṃ bhagavatāṃ tad uttarāvasthāntarābhāvāt sā ca prāptyavasthā anuśaṃsāvasthā kṛtyānuṣṭhānāvasthā ca yāḥ pūrvam uktāḥ   phalānāṃ piṇḍārthaḥ  phalānāṃ piṇḍārthaḥ saṃgrahatas tadviśeṣataḥ pūrvābhyāsataḥ uttarottaranirhārata uddeśato nirdeśataśceti eṣāṃ bhāṣyakāra eva vyākhyāṃ karoti tatra saṃgrahato vipākaphalādīni pañca phalāni teṣu sarvaphalasaṃgṛhītatvāt tad viśeṣataḥ śeṣāṇīti teṣām eva pañcānāṃ prabhedaḥ śeṣāṇy uttarottaraphalāni veditavyāni pūrvābhyāsato vipākaphalam iti pūrvajanmopacitāt kuśalāt pratyutpannajanmani vipākaḥ kuśalānukūlotpattir ityata uktaṃ pūrvābhyāsata iti uttarottaranirhāratas tad anyāni catvārīti adhipatiphalaṃ niṣyandaphalaṃ puruṣakāraphalaṃ visaṃyogaphalañca tatra vipākanirhṛtaṃ balaṃ balanirhṛtā ruciḥ ruchinirhṛtā vṛddhiḥ vṛddhinirhṛtā viśuddhiḥ kecid āhuḥ  uttarottarākhyānaprabhāvitātvād uttarottaranirhṛtatvam ity ucyate uddeśata uttarottaraphalādīni catvārīti uttarottaraphalamādiphalamabhyāsaphalaṃsamāptiphalañceti nirdeśata ānukūlyaphlādīni ṣaṭ teṣām eva caturṇāṃ nirdeśād iti tatrānukūlyaphalam uttarottaraphalasya nirdeśaḥ vipakṣaphalam ādiphalasya nirdeśaḥ visaṃyogaphalam abhyāsaphalasya samāptiphalasya ca nirdeśaḥ viśeṣaphalam uttaraphalam anuttaraphalañca samāptiphalasyaiva nirdeśaḥ tatraiva sālankārasya vivakṣitatvāt anye tvāhuḥ  viśeṣaphalam abhyāsasamāptiphalayor eva nirdeśonāgāminopyabhijñādiguṇasaṃbhavāt anuttaraphalantu samāptiphalasya nirdeśa iti āgamānusāriṇyāṃ madhyāntavibhāgaṭīkāyām āryasthiramatyparac itāyāṃ phalanirdeśonāma caturthaḥ paricchedaḥ samāptaḥ   yānānuttaryaparicchedaḥ pañcamaḥ   trividhānuttaryaṃ   lakṣaṇāvaraṇādiṣaṭpadārthoddeśānantaraṃ yānānuttaryam uddiṣṭam atas tannirdeśāt paraṃ yānānuttaryanirdeśaḥ prakṛtaḥ ata āha  yānānuttaryam idānīṃ vaktavyaṃ tad ucyata iti idānīm iti lakṣaṇādiṣaṭkanirdeśānantaram ityarthaḥ tad anantaram uddiṣṭatvād ityabhiprāyaḥ atha vā pratipaksabhāvanāvasthāphalaprāptayaḥ śrāvakādīnāṃ bodhisattvaiḥ sādhāraṇā nirdiṣṭāḥ asādhāraṇaprasangena yānānuttaryantu bodhisattvānāṃ śrāvakādibhir asādhāraṇam iha ca prādhānyenocyata iti pradarśayann āha  yānānuttaryam idānīṃ vaktavyaṃ tad ucyata iti nāsmād uttaram astītyānuttaryaśabdo viśiṣṭatvaprayāyaḥ kiṃ punar etat  mahāyānaṃ tathāhi śrāvakapratyekabuddhayānābhyāṃ mahāyānaṃ viśiṣṭaṃ naiva mahāyānādanyad viśiṣṭataram asti tatra hetuphalayos taratamabhedāt anuttarasya bhāva ānuttaryaṃ kiṃ punas tad ityata āha  ānuttarya prapattau hi iti vistaraḥ trividham ānuttaryaṃ mahāyāna iti kiṃ punas tan mahāyānaṃ  etad eva tṛtayaṃ pratipattir ālambanaṃ samudāgamaś ca tatra pratipatter anuttarya daśapāramitāniṣpādakatvāt pāramitāniṣpādakatve bodhisattvapratipattir ānuttaryam ucyate ālambanasya punaḥ pāramitādayo dharmā dharmadhātuś ca anena hy ālambanena bodhisattvānām aśeṣaparārthakaraṇasamarthā bhavantītyataḥ parārthakaraṇasāmarthyahetutvam ālambanānuttaryaṃ kiṃ kāraṇaṃ  tadvattvāt tad ālambanaṃ bodhisattvānām anuttaryam ucyate samudāgamo gotrādhimukticittorpādādīnāṃ phalaṃ samudāgacchanti prāpnuvanti gotrādibhyas taditi  samudāgamaḥ sa ca tatonyaviśiṣṭasamudāgamābhāvād anuttara ity ucyate tatotra tasmāt samudāgamād anuyaviśiṣṭābhāvavastutvam ānuttaryaṃ atra punaḥ pratipattir bodhisattvānāṃ sādhāra saphalā ca mahāyānam ityuktaṃ bhavati etac ca trividhenānuttaryeṇānantarokte nānuttaryam ity ucyate atha vā mahāyānaṃ sarvavikalpaprapañcavigataṃ jñānaṃ sasamprayogaṃ sasambhāraṃ saprayogaṃ sapṛṣṭhalabdhajñānaṃ saviśiṣṭaguṇaṃ sāalambanaṃ saphalañca tatrālambanaṃ tathatā phalam apratiṣṭhitaṃ nirvāṇam iti asya ca mahāyānasyābhidhāyikā yā sūtrādideśanāpi mahāyānaṃ bhavantīti granthopyadhikāra ivopacaryate yathā kaṃsavadhā maṇiharaṇañca tac ca saptavidhamahattvayogān mahat yāntyanena prāpnuvantyapratiṣṭhitaṃ nirvāṇam iti yānaṃ saptavidhaṃ punar mahattvam ālambanapratipattijñānavīryopāyaprāptikarmamahattvaṃ tatrālambanamahattvaṃ śatasāhasrikādyanantasūtradharmālambanād bodhisattvamārgasya pratipattimahattvaṃ sakalasvaparārthapratipattitaḥ jñānamahattvaṃ pudgaladharmanairātmyajñānāt vīryamahattvaṃ triṣu kalpasaṃkhyeyeṣv anekaduṣkaraśatasahasraprayogāt upāyakauśalyamahattvaṃ saṃsāranirvāṇapratiṣṭhānāt prāptimahattvaṃ balavaiśāradyāveṇikauddhadharmādyprameyasaṃkhyeyaguṇādhigamāt karmamahattvaṃ yāvat saṃsārastāvad bodhyabhisandarśanena buddhakāryānuṣṭhānāt etad eva mahāyānam anuttaraṃ tad anyasya viśiṣṭayānasyābhāvāt tadabhāva ānuttaryaṃ tat punaḥ pratipattyālambanasamudāgamāḥ tathāhi tadyogān mahāyānam anuttaram ucyate pratipattirevānuttaryaṃ pratipattyānuttaryaṃ evam ālambanānuttaryaṃ samudāgamānuttaryañca veditavyaṃ etad ānuttaryaṃ yathākramaṃ bodhisattvamārgaṃ tad adhiṣṭhānaṃ tat phalañcādhikṛtya vyavasthāpyate etāvac ca buddhavacanenocyate  yaduta pratipattir ālambanaṃ tat phalañceti   pratipattyānuttaryaṃ  ālambanapūrvikā pratipattir ityālambanapūrvanirdeśanayena pratipattiḥ pūrvam uktā bodhisattvānāṃ pratipattisāratāsandarśanārthaṃ tatra kathaṃ pratipattyānuttaryam ityata āha  pratipattyānuttaryaṃ daśapāramitāpratipattito veditavyam iti pāramitāpratipattiḥ  pāramitānuṣṭhānaṃ sā ca pāramitāpratipattir mahāyāna eva nirdiṣṭā nānyatra yāna iti mahāyānam evānuttaram iti darśayati sā ca pratipattir yiaḥ prakāraiḥ pāramitāsu prayujyamānasyānuttarā bhavati tān prakārān darśayann āha  pratipattis tu ṣaḍvidhā iti   paramā pratipattiḥ  sā ca pāramitāpratipattir na vijñāyate kathaṃ paramā yāvat katham aviśiṣṭetyata āha  tatra paramā dvādaśātmikā iti dvādaśaprakārā paramā mahatī niruttaretyarthaḥ tat prakārapradarśanārtham āha  audāryam āyatattvañca  iti vistaraḥ audāryaparamatā yāvan niṣpattiparamatetyeṣā dvādaśavidhā paramatā tatraudāryaparamatā sarvalaukika sampattyanarthakatvenotkṛṣṭatayā ca veditavyā sampattir abhyudayaḥ sa ca dvidhākāraḥ  prāptaścāprāptaś ca tatra prāpte na sajjate aprāptaṃ na prārthayati svasukhanirapekṣaparaduḥkhāpanayaprayuktatvāt yathoktaṃ  puṇyaṃ hi yat puṇyaphalañca sādhoḥ sarva parārthaṃ tava nātmahetoḥ iti prahāṇajñānaprabhāvasampannabuddhatvapalatvāad utkṛṣṭatvaṃ athavā loke hi dvividhā evodāra ucyate  yaḥ sthūlalakṣaḥ pratyupakārāprārthanaś ca tasmād bodhisattvaḥ sarvalokasampattyaprārthakopyadhimātrādhimātrāsu ca dānādipāramitāsu prayujyata iti tat pratipatter audāryam ucyate āyatattvaparamatā āyatatvenotkṛṣṭatā āyatattvaṃ punar dānapāramitādiṣv āyatābhyāsaḥ tac ca na jñāyate kiyañciram ityata āha  vikalpāsaṃkhyeyaparibhāvanād iti bodhisattvānāṃ hi dānapāramitādibhāvanā kalpāsaṃkhyeyatrayaparyavasānatvād atyantamāyatā adhikāraparamatā sarvasattvārthakriyādhikārād iti bodhisattvānāṃ svasukhanirapekṣāṇāṃ dānādiṣu pravṛttiḥ sarvasattvānāṃ hitasukhakriyām adhikṛtyetyatodhikārataḥ parametyucyate akṣayatvaparamatā akṣayatvena paramatā akṣayatvaṃ punaḥ kuta ityata āha  mahābodhipariṇāmanayātyantam apryādānād iti mahābodhipariṇāmitā hi dānādayaḥ sarvopapattyāyataneṣu vipākaphalaṃ dattvāpi nātyantaṃ samucchidyante āśrayaparāvṛttilakṣaṇasya dharmakāyasya niṣpādanāt tasya cākṣayatvan nirupādhiśeṣepi nirvāṇe na paryādīyante śrāvakādibodhipariṇāmanayā tu nirupadhiśeṣe nirvāṇadhātau sarvathāśrayasya samucchedāt samucchidyante mahābodhipariṇāmanayā vā dānādīnyakṣayāṇi bhavanti prabhūtavipākatvāt prabhūtam apyakṣayam ucyate vipākadānenātyantam aparyādānāt na tvevaṃ śrāvakādipariṇāmanāyām akṣayatvaṃ   athavā satvārthaṃ mahābodhipariṇāmitāni kuśalamūlāni bodhisattvānāṃ sattvadhātuvad akṣayāṇi bhavantītyataś ca sattvadhātuvan nātyantaṃ paryādīyanta iti nairantarya paramatā ātmaparasamatādhimokṣāt sarvasattvadānādibhiḥ pāramitā paripūraṇād iti pramuditāyāṃ hi bhūmau dharmadhātoḥ sarvatragārthāvabodhād bodhisattva ātmaparasamatām abhimucyate sa svaparasamatādhimokṣāt prahīṇasvaparavikalpaḥ svadānādibhir iva paradānādibhir api sumuditacittaṃ labhate tataḥ pratikṣaṇaṃ pratimuhūrtaṃ pratidivasaṃ ca nirantaraṃ dānādipāramitāḥ paripūryanta iti akṛcchratvaparamatā anumodanāmātreṇa paradānādīnāṃ pāramitāparipūraṇād iti tathā bodhisattvāḥ sattvānāṃ dānādikuśalamūlāni samuditena manasānumodayanti yathaiṣām anumodanāmātreṇa dānādipāramitāḥ paripūryanta iti vittatvaparamatā gaganagañjasamādhyādibhir dānādiparipūraṇād iti bodhisattvā dharmadhātuprativedhabhāvanayā gaganagañjasaṃjñakaṃ samādhiṃ pratilabhante tasya pratilambhātsattvānāṃ sarvābhiprāyaparipūraṇād dānapāramitāṃ paripūrayanti tadādhipatyena hi gaganam eva gañjo bhavatīti samādhir gaganagañja ityabhidhīyate yasmāt tad ṛddhyā sarvopakaraṇāni gaganāj jāyante ādiśabdena prajñāpāramitādisūtrapaṭhitānāṃ grahaṇaṃ parigrahaṇaparamatā nirvikalpajñānaparigṛhītatvād iti bodhisattvānāṃ hi dāpakadeyapratigrāhakatrayānupalambhān nirvikalpaṃ jñānaṃ evaṃ yāvaj jñātṛjñeyajñānatrayānupalambhān nirvikalpaṃ jñānaṃ tena parameṇa nirvikalpena jñānena parigṛhītā dānādipratipattiḥ kathaṃ  tad anuparivartitatvāt tad ālambanatvāc cetyataḥ parametyucyate ārambhaparamatā adhimukticaryābhūmāvadhimātrāyāṃ kṣāntāv iti prathamakalpāsaṃkhye yānām adhimukticaryābhūmir ity ucyate gotramitrabalena cotpāditabodhicittasya svabhāvatrayamukhenātyarthaṃ sarvadharmanairātmyādhimokṣodhimātrā kṣāntirāśraddhyādivipakṣair aparājaya iti sā hi bodhisattvasyārambhāvasthā tatodhimātrāyāṃ kṣāntāvārambhaparamatety ucyate pratilambhaparamatā prathamāyāṃ bhūmāv iti prathamāyāṃ hi bhūmau dharmadhātoḥ sarvatragatvāvabodhāl lokottarāḥ pāramitāḥ pratilabhate pūrvantu prathamabhūmiprayogasangṛhītā laukikā evetyataḥ prathamāyāṃ bhūmau pratilambhaparamatety ucyate niṣyandaparamatā tadanyāsvaṣṭāsv iti prathamabhūmipratilabdhānāṃ tad anyāsv aṣṭāsu bhūmiṣu uttarottaraviśiṣṭapratilambho niṣyanda iti niṣyandaparamatā athavādhimukticaryābhūmau pāramitābhāvanābalena prathamabhūmipratilambhaḥ pratilambhaparamatā prathamā hi bhūmir bodhisattvānāṃ darśanamārgasangṛhītā tat praveśāc ca jātau  tathāgatasyotpannaḥ tad anukūlatadātmakadharmapratilambhād iti sūtrapāṭhaḥ pāramitābhāvanābalena pratilabdhāyāḥ prathamāyā bhūmer avaśiṣṭā bhūmayo niṣyandatvān niṣyandaparamatā athavā prathamabhūmipratilabdhānāṃ pāramitānām aṣṭau bhūmayo niṣyandabhūtatvān niṣyandapramatā niṣpattiparamatā daśamyāṃ bhūmau tāthāgatyāñca bodhisattvaniṣpattyā buddhaniṣpattyā ca daśamyāṃ hi bhūmau bodhisattvaḥ sarvabodhisattvacaryāniryāta iti tatra tathāgatair yauvarājyebhiṣicyate acintyapuṇyajñānasambhāraparipūrṇatvāt sarvadharmavikalpavigatatvāt sarvathā svaparārthasampādakatvāc ca bodhisattvānāṃ viṣpattiparamatā tāthāgatyāñca bhūmau prahāṇajñānaprabhāvātiśayalābhād bhagavān sarvasya jagataḥ śāstā bhavatītyato buddhapariniṣpattyā niṣpattiḥ kā punar iyaṃ niṣpattiḥ  bodhisattvadharmāṇāṃ buddhadharmāṇāñca sarvaprakārābhinirhāraḥ athavā pāramitānāṃ śaikṣabhūmisangṛhītānāṃ prakarṣo daśamī bhūmiḥ atas tasyāṃ bodhisattvapariniṣpattiḥ aśaikṣabhumisangṛhītānāṃ kāṣṭhā buddhabhūmiḥ tasyāṃ bhūmau pāramitānāṃ śaikṣābhāvād buddhapariniṣpattyā pariniṣpattir ityevaṃ bodhisattvapariniṣpattyā daśamyāṃ bhūmau tāthāgatyañca buddhapariniṣpattiparamatā veditavyā tataś ca paramārthena daśa pāramitā matāḥ iti yata eṣā dvādaśavidhā paramatā bodhisattvānāṃ dānādiṣu saṃvidyate na śrāvakādīnāṃ dānādiṣu tataḥ parametyanenārthena bodhisattvānām eva dānādayo jñānaparyantā daśa pāramitā matā iti niruktinyāyeneti daśapāramitānāṃ yā pratipattiḥ sā punaḥ paramatety ucyate   ekeṣām iti yeṣāṃ pāramitānāṃ nāmamātram api na vyutpannaṃ teṣāṃ tan nāmavyutpādanārtham ucyate  dānaṃ śīlaṃ kṣaṃā vīryaṃ dhyānaṃ prajñā upāyatā praṇidānaṃ balaṃ jñānam etāḥ pāramitā daśa iti adhikāraparamatā sarvatattvārthakriyoddeśādityuktam atoyaṃ praśnaḥ  kimāsāṃ pratyekaṃ karmeti ata āha  anugrahovidhātaś ca karma tasya ca marṣaṇaṃ iti vistaraḥ dānena hi bodhisattvaḥ sattvānanugṛhṇātīti tatra pūjānugrahakānkṣayā bāhyātmikavastuni avadyatvāt pratyupakāravipākādinirapekṣo yayā cetanayā parityajati kāyavākkarmāṇi ca pratipādayatīdaṃ bodhisattvasyāmiṣadānaṃ anena kṣutpipāsādiduḥkhāpanayanāt sattvānānugṛhṇāti sattvānupaghātakānām ājīvaśāstrakalānipuṇānāṃ karuṇāpūrvakam upadeśaḥ sugatimokṣamārgopadeśaś ca dharmadānaṃ anenāpyajīvikādurgatisaṃsāraduḥkhāpanayanāt sattvānanugṛhṇāti rājacauradāyādavyālādibhir āghrātānāṃ tebhyo vimokṣaṇam abhayadānaṃ anenāpi jīvabhogaputradārādivipadbhayāpanayanāt sattvānanugṛhṇātīti śīlenopaghātam eṣāṃ na karoti sarvakāyavāgduścaritaviratir lokānuvṛttyā ca pratiṣiddhād vihitasya ca kāyavākkarmaṇo viratir anuṣṭhānañca śīlaṃ asmin śīle vyavasthānāt sattveṣvapakāraṃ duṣṭopasaṃhāraṃ jīvitahetor api svayaṃ na karoti nāpi kārayatīti kṣāntyā paraiḥ kṛtam upaghātaṃ marṣayatīti karuṇāpuraḥsareṇa cetasā sarvākāraduḥkhamarṣaṇādhivāsanātmikā kṣāntiḥ tenānvair hiṃsābandhanatāḍanādikṛtam upaghātaṃ marṣayati pratyapakārāsamīhanāt vīryeṇa guṇān vardhayati dānādīnadhikṛtyotsāho vīryaṃ tena dānādiguṇābhyāsād viśiṣṭaguṇaniṣpattir vṛddhiḥ dhyānena ṛddhyādibhir āvarjyāvatārayatīti ādiśabdena cittaparyāyajñānaṃ  parigṛhyate dhyānaṃ samādhiścittasyaikāgratā ṛddhirākāśagamanādikā avatāraṇaṃ śāsanadharmatāpratipādanaṃ dhyānaphalābhyāṃ hi ṛdhyādeśanāprātihāryābhyām āvarjitaḥ śakyante śāsana avatartuṃ prajñayā samyag avavādadānād vimocanād vimocayati sarvākāradharmapravicayalakṣaṇā prajñā tasyāś ca karma samyag avavādadānaṃ kleśaprahāṇaṃ cāviparītānuśāsanapratibaddhamataḥ prajñayā samyag avavādadānād vimocayati upāyakauśalyapāramitayā mahābodhipariṇāmanād dānādīnakṣayān karoti yasya dharmasya niṣpattaye vivṛddhaye prāptaye prahāṇāya vā yā yuktiḥ sa tatropāyas tatra kauśalyaṃ vaicakṣaṇyam upāyakauśalyaṃ tasya kṛutopacitānāṃ dānādīnāṃ mahabodhipariṇāmanayākṣayakāraṇāṃmahābodhipariṇāmanayā kuśalamūlāni mahābodhivad akṣayāni bhavantīti praṇidhānapāramitayānukūlopapattiparigrahāt sarvajanmasu buddhotpādārāgaṇato dānādiṣu sadā pravartate praṇidhānam anekavidhaṃ prārthanātmakatvāt kuśalānukūlopapattiprārthanam atra praṇidhānam abhipretaṃ tasya janmani janmani buddhotpādārāgaṇato dānādiṣu sadā pravartanaṃ karma balapāramitayā pratisaṃkhyānabhāvanābalābhyāṃ niyataṃ dānādiṣu pravartate vipakṣānabhibhavād iti pratisaṃkhyānaṃ prajñā bhāvanā tu kuśaladharmābhyāsaḥ tad dvayaṃ vipakṣeṇānabhibhūtaṃ balapāramitety ucyate tasyāḥ kṣaṇanaiyamyena dānādiṣu pravṛttiḥ karma niyataśabdasya satataparyāyatvāt na hi pratisaṃkhyānabhāvanābalād dānādikuśalaṃ vipakṣeṇābhibhūyate jñānapāramitayā yathārutadharmasammohāpagamād dānādyādhipateyadharmasambhogañca pratyanubhavati sattvāṃśca paripācayatīti sarvasmin mahāyānadeśanādharme yathārutasammohavigatajñānaṃ jñānapāramitā ayaṃ punar yathārutasammohaḥ kaḥ  yenābhiprāyikam arthaṃ tyaktvā yathārutam eva kalpayatyayaṃ yathārutasammohaḥ dānam adhikṛtya dānam ālambya yaḥ sūtrādiko dharmo deśitaḥ sa dānādhipateyaḥ evaṃ śīlakṣāntivīryādyādhipateyo draṣṭavyaḥ mahāyānam ārabhya buddhabodhisattvenāviparītasāṃkathyaviniścayakāraṇāt sattvānāṃ cāviparītayā dharmadeśanayā paripācanād dharmsambhogānubhavanaṃ sattvaparipācanañca jñānapāramitāyāḥ karma sūtrādidharmopadeśasya jñānapāramitāprabhāvitatvāt   manasikārapratipattiḥ   paramapratipattinirdeśānantaraṃ manasikārapratipattir vaktavyā tatḥ pṛcchati  manasikārapratipattiḥ katametyata āha  yathāprajñaptito dharma mahāyānamanaskriyā iti vistaraḥ dānādīnyadhikṛtyeti dānaśīlakṣāntivīryādīny uddiśya yathāprajñaptānāṃ sūtrādidharmāṇām iti atra sūtrageyavyākaraṇādidharmā yena prakāreṇa  dānādīnyadhikṛtya bhagavatā deśitās teṣāṃ tathaivārthato vyañjanataścādhyāropāpavādarahitānāṃ manasikaraṇaṃ manasikārapratipattir nānyatheti mahāyāna iti na śrāvakayāne tatra hi svārthā eva dānādayo deśitā na svaparārthā yathā mahāyāne tasmān mahāyāna eva dānādīnyadhikṛtya yathāprajñaptānāṃ sūtrādidharmāṇāṃ bodhisattvair manasikaraṇaṃ manasikāra pratipattiḥ śrāvakayāne dānādīnyadhikṛtya bhāṣitānāṃ sūtrādīnāṃ manasikaraṇam mithyāmanasikārapratipattiḥ svārthamātrāśrayatvād iti jñāpitam bhavati te ca prāyeṇa cittasamatām asaktim anunnatim anupalaṃbhañcādhikṛtya prajñaptā iti tatreya cittasamatā yā guṇyaguṇināṃ samam upakāraprārthanā tatreyam asaktir yo bhavabhogaprārthanāvigatasya parārtham eva dānādiṣu prayogaḥ tatreyam anunnatir yad dānādibhir nātmānaṃ manyate na parān paribhavati tatrāyam anupalambho yā trimaṇḍalapariśuddhir dānadāyakapratigrāhakānām anupalambhanyāyeneti abhīkṣṇam iti punaḥ punaḥ śrutacintābhāvanāmayyā prajñayeti tatrāptavacanaprāmāṇyajo niścayaḥ śrutamayī yuktinidhyānajaścintāmayī bhāvanājo bhāvanāmayīti sarvā hi pravṛttiḥ pralārtham ataḥ pṛcchati  sā triprākarayā prajñayā manasikriyā kaṃ guṇam āvahatīty ata āha  dhātupuṣṭyai praveśāya cārthasiddhai bhavatyasau dhātur gotraṃ bījaṃ tasya puṣṭir vṛddhiḥ dhātupuṣṭyā cāyatyāṃ viśadamahaprajño bhavati tasya śrutasyārthaṃ bhāvena praviśatīti tasya sūtrādikasya śrutadharmasyārthe yuktibalotpāditayā cintāmayyā prajñayārthasadbhāvam āśayataḥ praviśatīti bhāvanāmayyārthasiddhiṃ prāpnoti arthasiddhis tattvādhigamaḥ katham ityata āha  bhūmipraveśapariśodhanād iti smṛtyupasthānādipariśuddhyā hi bhūmiṃ praviśatītyataḥ smṛtyupasthānādibhir eva bhūmiṃ praviśatīti nirdiṣṭaṃ tataḥ smṛtyupasthānādīnāṃ bhūmipraveśabhūtānāṃ bhāvanāmayyā prajñayā pariśodhanād arthasiddhiṃ prāpnotīti bhūmiṃ praviśatītyarthaḥ sā punar iyaṃ manasikārapratipattiḥ saparivārā vijñeyā na kevalā kastat parivāraḥ  āha  saṃyuktā dharmacaritaiḥ sā jñeyā daśabhiḥ punaḥ iti parigṛhītā veditavyeti parivāritetyarthaḥ dharmātmakāni dharmādhikārikāṇi  vā caritāni dharmacaritāni tāni punar na jñāyanta ityata āha  katamad daśadhā dharmacaritam iti ata āha  lekhanā pūjanā dānaṃ iti vistaraḥ tatra mahāyānasya svayaṃ pareṇa vā lekhanaṃ cirasthityarthaṃ śravaṇāvācanārthaṃ vā pūjanaṃ puṣpadhūpagandhādibhiḥ mahāyānasyeti prakṛtaṃ mahāyānapraviṣṭasya likhitapustakādīnāṃ parebhyaḥ satkṛtya dānaṃ pareṇa vācyamānasya satkṛtya śravaṇaṃ mahatā gauraveṇa svayaṃ vācanaṃ udgrahaṇaṃ mahatā prasādenātmasātkaraṇaṃ mahatā yatnena yogyebhyo granthastyārthasya vā āviṣkaraṇaṃ prakāśanaṃ svādhyāyanam uddhatasya punaḥ punar abhyasanaṃ cintanaṃ yuktidvāreṇa tadarthanirūpaṇaṃ bhāvamam abhyasanaṃ samāhitayā prajñayā ca śabdaḥ samuccaryārthaḥ tatra lekhanā pūjanā dānaṃ śravaṇam ityebhiś caturbhiḥ padaiḥ kāyakarma pradarśitaṃ vācanam udgrahaṇaṃ prakāśanā svādhyāyanam ityebhiś caturbhiḥ padair vākkarma pradarśitaṃ cintanā bhāvanā cetyābhyām api manaḥ karma pradarśitaṃ ameyapuṇyaskandhaṃ hi caritaṃ tad daśātmakaṃ yadet daśaprakāraṃ dharmacaritam uktaṃ tata ekaikasmād dharmacaritādyaḥ puṇyaskandhodbhavo na sa punaḥ svayaṃ pareṇa vā pramātuṃ śakyate atibahutvād iti kasmāt punar dānaśīladhyānādidharmanirdeśe tulye mahāyāna eva dharmacaritam atyarthaṃ mahāphalaṃ deśyate sūtreṣu na punaḥ śrāvakayāne  sūtreṣu dharmacaritaṃ mahāphalaṃ deśyata iti sambadhyate dvābhyāṃ kāraṇābhyām iti mahāyāne dharmacaritam atyarthaṃ mahāpalaṃ deśyata iti sambadhyate katam ābhyām ityata āha  viśeṣād akṣayatvāc ca iti etad api na jñāyata ityataḥ pṛcchati  kathaṃ viśeṣāt kahtma akṣayatvād ityata āha  parānugrahatośamāt iti mahāyāne hi bodhisattvānāṃ dānādipratipattiḥ sarvasattvārthakaraṇaikaṃ deśyate śrāvakayāne tvātmārthapradhānetyataḥ śrāvakāyānān mahāyānaṃ parānugrahapravṛttatvād viśiṣyate evaṃ tāvad hetusamākhyānataḥ śrāvakayānān mahāyānasya viśiṣṭatvaṃ acintyapuṇyajñānasambhāraphalasya trikāyasaṃgṛhītasya yāval lokas tāvat sattvahitakriyāpravṛttasya nirupadhiśeṣepi nirvāṇadhātāv anuparatasyāsravaparāvṛttilakṣaṇasya dyotanād akṣayatvaṃ na tvevaṃ śrāvakayāne śrāvakasambhāraphalaṃ hi kṣayatvam ākhyātaṃ nirupadhiśeṣanirvṛtānāṃ sarvātmanā samucchedāt evaṃ nirvāṇepyanuparataṃ phalaṃ dyotanāc chrāvakayānān mahāyānaṃ viśiṣyate   athavā mahāyānasyārtho dānādikaḥ sarvasattvānugrahapravṛttaḥ natvevaṃ śrāvakānārthaḥ śrāvakāṇāṃ svārthaparatvāt dānādayaś ca bodhisattvānāṃ dharmā anāsravakāyatvena parivṛttāḥ parinirvāṇepi na vicchidyante śrāvakāṇān tu mārgasya kaulopamatvāt parinirvāṇe samucchidyata iti na teṣām akṣayatvaṃ tasmādyuktaṃ mahāyānasaiva dharmacaritaṃ mahāphalaṃ na śrāvakayāna iti   anudharmapratipattiḥ  manasikārapratipattyanantaram anudharmapratipātir vaktavyā ityataḥ pṛcchataḥ  anudharmapratipattiḥ katametyata āha  avikṣiptāviparyāsapraṇatāvānudhārmikī iti dhyātavyajñeyadharmānugatā anupraviṣṭaśamathavipaśyanābhāvātmikā pratipattir anudharmpratipattiḥ tatra śamathabhāvanātmikāvikṣiptā vipaśyanābhāvanātmikāviparyāsapariṇatā iyaṃ dvividhānudharmapratipattiḥ   avikṣepapariṇatā  ayam akāro bahuṣvartheṣu vartata iti kahtam avivikṣepteti na vijñāyata ityata āha  tatra ṣaḍvidhavikṣepābhāvād avikṣipteti vikṣepopi na jñāyāte kathaṃ ṣaḍvidha ityata āha  ṣaḍvidho vikṣepaḥ  prakṛtivikṣepaḥ bahirdhāvikṣepa iti vistaraḥ   evam api prabhedamātraṃ darśitaṃ na vikṣepasvarūpam iti pṛcchati  sa eṣa ṣaḍvidho vikṣepaḥ kiṃ lakṣaṇo veditavya ityata āha  vyutthānaṃ viṣaye sāraḥ iti vistaraḥ dhīmatā iti dhaīmān bodhisattvaḥ tatra vyutthānaṃ samādhitaḥ pañcabhir vijñānakāyair iti yadā hi samāhitasya punaḥ pañcānāṃ cakṣurādivijñānānām anyatamad ekam utpadyate tadā samādhito vyutthito bhavati ayañca prakṛtivikṣepaḥ bahirmukhapravṛttatvāt pañcānāṃ vijñānakāyānāṃ vikṣepātmakatvāt pañcabhir vijñānakāyaiḥ samādhito vyutthānaṃ prakṛtivikṣepa ucyate viṣaye visāro bahirdhāvikṣepa iti yadā samāhitasya samādhyālambanād akāmakasyālambanāntare manovijñānaṃ pravartate tadālambanāntarasañcārād bahirdhāvikṣepa ityeke samāhitasya samādhyālambanaṃ hitvā manovijñānasya viṣayāntarasañcāro bahirdhā vikṣepa ityapare samādher āsvānadāṃ layauddhatyaṃ cādhyātmavikṣepa iti yadi samāhitastameva samādhiṃ tṛṣṇādinā kleśenāsvādayati tataḥ śuddhakāt samādher vikṣepo bhavati kliṣṭasamādhipratyupasthānāt layauddhatyañca śamathavipaśyanāsamavāhinaḥ samādher vikṣepo bhavati asamāhitattvāc cāsvādānālayauddhatyānām āsvādanādayodhyātmavikṣepa ity ucyante sambhāvanābhisandhir nimittavikṣepaḥ dhyāyyayaṃ mahātmetyevaṃ sambhāvanātmanītyanena nimittena samādhau prayuktasyāśayavilayatvālabdhād alabdhād vā kuśalapakṣād vikṣepo nimittavikṣepa ityucyate atraiva kāraṇam āha  tan nimittaṃ kṛtvā prayogād iti jñātukāmatayā taṃ sambhāvanābhisandhiḥ nimittaṃ kṛtveti sambhāvanātmanīti samādhiprayuktatvād iti sāhankaramanaskāratā dauṣṭhulyavikṣepa iti āśayena samādhiguṇārthinopi sāhankaramanaskārosmimānasam prayuktoham asmi dhyāyīti tataścātmotkarṣamanyatrāvajñāṃ karotīti kasmād eṣa dauṣṭhulyamanaskāraḥ  ityata āha  dauṣṭhulyavaśenāsmimānasamudācārād iti etad uktaṃ bhavati  dauṣṭhulyaprabhāvito vikṣepo dauṣṭhulyavikṣepa iti kiṃ punar dauṣṭhulyaṃ  asmimānavāsanāparipuṣṭistayā hyasmimānaḥ samudācaratīti tadvaśenāsmimānasamudācārāt satkāyadṛṣṭir dauṣṭhulyam ityanye hīnacittatvaṃ manasikāravikṣepa iti aniyataśrāvakādigotrasya  mahāyānamanasikāraprayuktasya samsaraduḥkhabhīrutayā sattvavipratipānatvenākalyāṇamitraniṣevaṇena ca tac chrāvakapratyekabuddhacittam utpadyate taccittaṃ hīnaṃ svārthamātraparāyaṇatvāt tacchrāvakapratyekabuddhacittaṃ mahāyānamanasikāravikṣepakatvān manasikāravikṣepaḥ kathyate atraiva kāraṇam āha  hīnayāna manasikārasamudācārād iti hīnayānaṃ śrāvakapratyekabuddhayānaṃ ātmaparinirvāṇādhikārapravṛttatvān manasikārasamudācāro mahāyānamanasikārebhyo vikṣipatīti hīnaṃ cittaṃ manasikāravikṣepa ity ucyate evam iyaṃ bodhisattvasya ṣaḍvidhavikṣepadoṣarahitā śamathābhāvanā veditavyā   aviparyāsapariṇatā  evam avikṣiptena yathāviparyāsapariṇatānudharmapratipattir bhāvayitavyā tathocyate aviparyāsātmanā pravṛttāviparyāsapariṇatā tatra yad yathā vyavasthitaṃ vastu tathā tatra jñānam aviparyāsaḥ tad vastuta punar na jñāyate katividhe vastunītyata āha  tatrāviparyāso daśavidhe vastuni veditavya iti aviparyāsavastu pradarśanārthaṃ bravīti  yaduta  vyañjanārthamanaskārāvisāre lakṣaṇadvaye iti vistaraḥ idānīṃ teṣu vastuṣu yathā viparyāso bhavati tat pradarśanārtham āha  tatra saṃyogāt saṃbhavāc caiva viyogād apyasambhavāt arthasattvam asattvañca vyañjane soviparyayaḥ iti saṃyoge sati vyañjanānām iti saṃyogo hi parasparasaṃśleṣaḥ na cāsau vyañjanānāṃ vidyate yaugapadyābhāvāt vyañjanānāṃ yugapad uccāraṇaṃ na yujyate pūrvavikalpānām uttaravyañjanoccaraṇakālenavasthānam uccāraṇānantaram eva vinaṣṭatvād ityāśankāvyudāsārtham āha  avicchinnoccāraṇatayeti etad uktaṃ bhavati  aviparyastāvilambitoccāraṇam atra vyañjanānāṃ saṃyoga iṣyate na tu vyañjanānāṃ parasparasaṃśleṣaṇam iti asya cedaṃ nāmeti sambhavād iti yadi cāsya vastuna idaṃ nāmeti sanketobhyasto bhavati evam anena prakāradvayena sārthakatvaṃ vyañjanānāṃ pratyāyakatvam ityarthaḥ viparyayān nirarthakatvam iti ubhayābhāvonyataravaikalyaṃ vā viparyayaḥ yadevaṃ darśanam iti jñānaṃ soviparyāso vyañjane veditavya iti saṃvṛttyā na tu paramārthataḥ paramārthenāviparyāsasya nirvikalpakatvād ityanenāviparyāsena bodhisattvaḥ śabdārtharahitān sarvadharmān pratividhyati idānīṃ vyañjanaprajñaptinimittertheviparyāsapradarśanārtham āha  dvayena pratibhāsatvaṃ tathā cāvidyamānatā iti vistaraḥ dvayena grāhyagrāhakatvena pratibhāsate kaḥ  paratantrasvabhāvaḥ kasmāt  grāhyagrāhakabījayuktatvāt kah punar atra pratibhāsārtha ityata āha  tadākārotpattita iti grāhyagrāhakākārotpattito grāhyagrāhakatvena pratibhāsate na punaḥ sphāṭikavad upadhānoparāgād iti tathā ca na vidyate yathā pratibhāsate advayaprakṛtitvāt iti evaṃ bhrāntivijñānotpattinimittabhūterthe yad darśanaṃ sa tatrāviparyāsaḥ sadasattvavarjanādityabhiprāyaḥ arthasya sattvena varjita ityatraiva kāraṇam āha  grāhyagrāhakābhāvād iti arthasya sattvaṃ  grāhyagrāhakasadbhāvaḥ tena varjito grāhyagrāhakākāreṇa śūnyatvād iti asattvena varjitaḥ kiṃ kāraṇaṃ  tat pratibhāsabhrāntisadbhāvād iti grāhyagrāhakapratibhāsabhrāntisadbhāvād ityarthaḥ ayam api saṃvṛttāviparyāsa ucyate na paramārthataḥ savikalpatvāt anenāviparyāsajñānena bodhisattvo grāhyagrāhakasvabhāvarahitān sarvadharmān pratividhyatīti idānīṃ grāhyagrāhakaprakhyānanimitte ālayavijñāneviparyāsapradarśanārtham āha  tajjalpabhāvito jalpamanaskāras tadāśrayaḥ iti vistaraḥ grāhyagrāhakajalpaparibhāvito jalpamaskāra iti tasmin grāhyagrāhakaprakhyānalakṣaṇertheyaṃ grāhyoyaṃ grāhaka iti vānmanobhyāṃ yad abhilapanaṃ sa jalpa ity ucyate anena jalpena paribhāvitonāgatataj jātīyajalpotpādāya bījaparipoṣaṇam iti paribhāvita ity ucyate soyaṃ jalpaparibhāvitatvāj jalpamanaskāra ityākhyāyate kārye kāraṇopacārāt jalpavāsanā stvatra jalpaḥ jalpotrāstītyādhārādheyayor abhedaṃ kṛtvā ādhāraśabdasya vā grahaṇāj jalpamanaskāra ityucyate tasya grāhyagrāhakavikalpasya jalpākhyasya bījādhāratvāt punaś ca jalpasya tat sanniśrayeṇotpāter āśrayo bhavatītyayaṃ manaskāreviparyāsa ityaviparītaṃ jñānam ityarthaḥ sa tu manaskāro na vijṇyāte yasminn aviparyāsa ityataḥ pṛcchati  katam asminmanaskāreviparyāsa iti ato manaskāraviśeṣaṇārtham āha  grāhyagrāhakasamprakhyānakāraṇe ālayavijñānaviśeṣātmaka ityarthaḥ yathāsau grāhyagrāhakasamprakhyānakāraṇaṃ bhavati tat pradarśanārtham āha  sa hyasau jalpamanaskārobhilāpasaṃjñāparibhāvitatvād iti grāhyagrāhakaprakhyānakāraṇaṃ bhavatīti sambadhyate athavā jalpamanaskāra ityatobhidhānapravṛttinimittam āha abhilāpasaṃjñāparibhāvitatvāj jalpamanaskāra ucyata iti abhilāpasamutthā abhilāpasamutthāpikā vā saṃjñā abhilāpasaṃjñā tayā sasamprayogayā jalpamanaskāre svabījaparipoṣaṇāj jalpamanasikāraḥ paribhāvita ucyate ayam api saṃvṛttyaivāviparyāso na paramārthataḥ anena cāviparyāsena bodhisattvo viparyāsanidānaṃ grāhyagrāhakābhiniveśalakṣaṇaṃ parivarjayati evaṃ tad dauṣṭhulyaṃ sukhena varjitaṃ bhavatīti   idānīm avisāreviparyāsapradarśanārtham āha  māyādivad asattvañca sattvañcārthasya tan mataṃ iti vistaraḥ yat tadarthasyāsattvaṃ sattvañcānantaramuktam iti katham anantaram uktam iti  dvayena praibhāsatvaṃ tathā cāvidyamānatā arthe sa cāviparyāsaḥ sadasattvena varjtiaḥ iti tanamāyādivan mataṃ māyādīnām iva māyādivat etad eva pradarśayann āha yathā māyā svātmanyavidyamānena hastyādyātmanā prakhyānān na hastyādibhāvenāstīti hastyādibhāvena nāstīti sarvathaiva nāsti kiṃ tarhi na ca naivāsti tad bhrāntimātrāstitvād iti tasya hastyādyākāreṇa prakhyāyamānasya bhrāntimātrasyāstitvān na sarvathā nāsti tathārthopi na cāsti yathā samprakhyāti grāhyagrāhakatvena tathā naivāsti   tasya traidhātukacittacaittasvarūpasya tathāprakhyāyamānasya bhrāntimātrāstitvān nāpi nāsti ādiśabdena marīcisvapnodakacandrādayo dṛṣṭāntā yathāyogaṃ veditavyā iti nahi marīcisvapnodakacandrādayo yathā strīpumātmanā prakhyāyante tathā santi na ca santyeva bhrāntimātrāstitvāt evam arthopīti vistareṇa pratyekaṃ yojayitavyaṃ atra cādiśabdena gandharvanagarapratiśrutkādayo veditavyāḥ evaṃ yan māyādyupamārthadarśanāt sattvāsattvapakṣayor avisāraṃ cetasaḥ avikṣiptatvaṃ paśyati sovisāreviparyāsaḥ kaḥ punar avisāraḥ  madhyamā pratipat samādhir ityanye yadyevaṃ katham avisāreviparyāsa ityata āha  tena bhāvābhāvayościttasyāvisaraṇād iti anenāviparyāsena bodhisattvo bhāvābhāvavikalparahitāchūnyatālambanevikṣepaḥ tasmād avisāre viparyāsa ucyate ayam api saṃvṛttyairvāviparyāso na paramārthataḥ tasya nirvikalpakatvāt idānīṃ svalakṣaṇeviparyāsapradarśanārtham āha  sarvasya nāmamātratvaṃ sarvakalpāpravṛttaye iti vistaraḥ sarvam idaṃ nāmamātraṃ yadidaṃ cakṣūrūpaṃ yāvan manodharmā iti ato dvādaśāyatanātmakaṃ jñeyaṃ sarvaṃ nāmamātraṃ tatra nāmasvabhāvaviśeṣaprajñaptiḥ na ca prajñaptyasyārthasya prajñapter vā svabhāvosti tenātmanā parikalpitatvāt parikalpitasya cāsattvāt anyathā nāmanirapekṣayā cakṣurāditvena grahaṇaṃ syāt na cāstyavyutpannasanketasya grahaṇaṃ tasmāc cakṣūrupam ityādyasyātat svabhāvatvān nāmamātram eva cakṣūrūpaṃ yāvan manodharmā ityevaṃ yaj jñānaṃ sarvavikalpānāṃ pratipakṣeṇa ayaṃ svalakṣaṇeviparyāsa iti parikalpitadharmamukhena sarvadharmeṣu sarvavikalpapravṛttiḥ ato nāmamātraprativedhajñānaṃ sarvavikalpapratipakṣaḥ svalakṣaṇeviparyāsa ity uktaṃ tatra na jñāyate kiṃ paramārthe svalakṣaṇe āhosvit saṃvṛtāv ityataḥ pṛcchati  katam asmin svalakṣaṇa iti ata āha  paramārthe svalakṣaṇe ayam aviparyāsaḥ paramārthasya svalakṣaṇasyānabhilāpyatvān na saṃvṛteḥ kiṃ kāraṇaṃ  saṃvṛttyā yato nedaṃ nāmamātram iti gṛhyate abhilāpadvāreṇa dharmasvarūpe sankalpapravṛtteḥ ayam api saṃvṛtyaiva na paramārthato nāmamātram iti vikalpanāt anena cāviparyāsena bodhisattvaḥ saṃvṛtiparamārthakuśalo bhavati   idānīṃ sāmānyalakṣaṇeviparyāsapradarśanāyāha  dharmadhātuvinirmukto yasmād dharmo na vidyate iti vistaraḥ na hi dharmanairātmyena vinā kaścid rūpyarūpī vā dharmo vidyate sarva dharmāṇām anabhilāpyādvayaprakṛtatvād grāhagrāhakabhāvena rahitatvāt tasmād dharmadhātuḥ sarvadharmāṇāṃ sāmānyaṃ lakṣaṇam iti sarvadharmeṣv apṛthaktvena tat sat sāmānyalakṣaṇam ucyate yadevaṃ jñānamayaṃ sāmānyalakṣaṇoviparyāsaḥ saṃvṛttyā na tu paramārthataḥ tasya nirvikalpatvāt tad anena cāviparyāsena bodhisattvo viśuddhyālambanakuśalo bhavati nirvikalpajñānaviṣayatvāt viśeṣaḥ sāmānyalakṣaṇasvalaksaṇayoḥ ko vidyate  abhilāpasvabhāvasamāropitatvasya pratipakṣeṇānabhilāpyasvabhāvatā paramārthalakṣaṇaṃ parikalpitasvabhāvanairātmyaṃ punaḥ sarvadharmāṇāṃ prakṛtir iti sāmānyalakṣaṇaṃ evaṃ darśanabhedavaśād viśeṣo bhavati na tv arthād iti idānīṃ dharmadhātv aviśuddhiviśuddhāv aviparyāsapradarśanārtham āha  viparyasta manaskārāvihāniparihāṇitaḥ iti vistaraḥ viparyasta manaskāraprahāṇaṃ tasya dharmadhātor aviśuddhiḥ tat prahāṇaṃ viśuddhir iti tatra viparyasta manaskāra ālayavijñānahetur viparyayavikalpaḥ tasyāprahāṇaṃ dharmadhātor aviśuddhiḥ prahāṇaṃ viśuddhiḥ yadevaṃ jñānamayam aviśuddhau viśuddhau cāviparyāso yathākramam iti viparyasta manaskārāprahāṇaṃ tasya dharmadhātor aviśuddhir iti dharmadhātor aviśuddhāvaviparyāsaḥ tasya prahāṇaṃ viśuddhir iti viśuddhāv aviparyāsaḥ kiṃ kāraṇaṃ  dharmadhātor āgantukenopakleśenopakliṣṭatvāt ayam api saṃvṛttyaivāviparyāso na paramārthataḥ anena cāviparyāsena bodhisattvoprahīṇāvaraṇaṃ dharmadhātoḥ prahāṇañca prajānāti idānīṃ dharmadhātor aviśuddher viśuddheścāgantukatveviparyāsapradarśanārtham āha  dharmadhātor viśuddhatvāt prakṛtyā vyomavat punaḥ iti vistaraḥ dharmadhātoḥ punar ākāśavat prakṛtiviśuddhitatvād dvayam apyetadāgantukam aviśuddhir viśuddhiś ca paścād iti tatra dharmadhātorabhūtavikalpopakliṣṭatvād aśuddhir uktā paścāc ca pratipakṣodayena tat prahāṇād viśuddhiḥ etad dvayam api dharmadhātāv āgantukaṃ kiṃ kāraṇaṃ  ākāśavad dharmadhātoḥ prakṛtiviśuddhatvāt prakṛtiviśuddhasyāviśuddhir āgantukī bhaved viśuddhes tu nityaviśuddhitaḥ katham āgantukībhāva iti  yā malavigamatātmatayā viśuddhiḥ sātra vivakṣiteti nāyaṃ doṣaḥ ata evoktaṃ viśuddhiś ca paścād iti yadevaṃ dharmadhātor jñānam etad dharmadhātor viśuddhi viśuddhyor āgantukatveviparyāsaḥ ayam api saṃvṛttyā na tu paramārthataḥ anena cāviparyāsena bodhisattvo dharmadhātoḥ sankleśavyavadānāvasthayoḥ kṛtrimatvaṃ prajānātīti   idānīmatrāsenunnatau cāviparyāsapradarśanārtham āha  sankleśaś ca viśuddhiś ca dharmapudgalayor na hi iti vistaraḥ na hi pudgalasya sankleśo na viśuddhiḥ nāpi dharmasya sankleśo viśuddhirśceti vartate atraiva kāraṇam āha  yasmān na pudgalosti na dharmaḥ astītyanuvartate yaḥ sankleśavyavadānavyatirekeṇa vidyate yasya sankleśo vyavadānaṃ vā parikalpayituṃ yujyate yat pṛthaktvena ca saṃkleśaviśuddhī syātāṃ sa tādṛśaḥ pudgalo nāsti pratyakṣānumānāviṣayatvāt dharmopi parikalpitātmako naivāsti ekasminn vastuny ekaparikalpapravṛtteḥ na caikasyānekātmakatā yujyate atosattvāt pudgaladharmayordvayo bandhnyaputrādivanna sanleśo na vyavadānaṃ paratantrsyāpi ṣuddaloukikajñanagocarasya sankleśaviśuddhī naiveṣyate kiṃ kāraṇaṃ  tasya nirabhilāpyādvayaprakṛtitvāt yadi paratantrasyāpi neṣyate kasya te syātāṃ  tasminn asati sankleśaparihāre vyavadānaprāptiyatnavaiyarthyaṃ dharmadhātoḥ sankleśaviśuddhī bhavata ity ayam adoṣaḥ dharmadhātor apyatanmayasyaiva te vyavasthāpyete dharmadhātau tayor āgantukatvād dharmadhātoścākāśavad avikārāt tataḥ na saṃkleśapakṣe kasyacid hānir na vyavadānapakṣe vā kaścid viśeṣo yatas trāso vā syān mānovetyamatrāsenunnatau cāviparyāsa iti anye tvāhuḥ  na sankleśapakṣe kasyacid hānir na vyavadānapakṣe viśeṣosti tad ubhayavataḥ kasyacid abhāvāt yataḥ punas ta evaṃ bhavatas tatra kim iti trāso bhavaty ayaṃ me nāstīti kim iti māno bhavaty ayaṃ me viśeṣa iti   apare tu manyate  pudgalas tāvan naivāsti dharmopi naivāsti avasthādvayaṃ yonubhavati yasyaitad dvayaṃ kalpyeta kiṃ tarhi pratītyasamutpādamātram etat sankleśavyavadānam iti ayam api saṃvṛttyā na tu paramārthataḥ tasya nirvikalpakatvāt anena cāviparyāsena kṣayavṛddhyasadbhāvād avikāritvaṃ dharmadhātoḥ pratividhyatīti anena cāviparyāsena sarvam āvaraṇaṃ prahāya nirāvaraṇo niryātītyanye atha vānena saṃvṛtyātmakena daśaviparyāsena paramārthāviparyāsotra sūcitaḥ tasyānyathā nirdeśānupapatteḥ anyaḥ punar āha  ya ete vyañjanerthe manaskārevisāre svalakṣaṇe sāmānyalakṣaṇeśuddhau śuddhāvāgantuketrāsenunnatau cāviparyāsāḥ kalpitā āśrayās te svabhāvatrayam adhikṛtyeti tatra vyañjanārthāviparyāsāv atra parikalpitaṃ svabhāvam adhikṛtya saṃyogino dvayapatitasya cārthasya kalpitatvāt atattvaviṣayatvepi satyevaṃ tad dvayam aviparyāsa eva aviparyāsas tathaiveti manaskāreviparyāsaḥ paratantrasvabhāvam adhikṛtya jalpamanaskārasya prakṛtyā ālayavijñānātmakatvāt avisāreviparyāsaḥ pariniṣpannasvabhāvam adhikṛtya kuta etan nirvikalpasya jñānasya bhāvābhāvayor vikṣepavigatatvād aviparyāsapariniṣpattyā ca pariniṣpannasvabhāvasaṃgṛhītatvāt svasāmānyalakṣaṇayor aviparyāso dharmadhātā meva tasya vikalpaviśayātikrāta svarūptvātaśuddau śuddau caviparyāso dharmaavasthāviśeṣe āgantukeviparyāso dharmadhātāv eva tasya hy ākāśavat prakṛtiviśuddhasya cittasankleśāc cittaviśuddhyā cāgantukam etad ubhayaṃ vyavasthāpyate atrāsānunnabhāvāviparyāso dharmadhātāv eva tasyākāśavad akṛtrimatvād hāniviśeṣābhāvāt evam ete daśa viparyāsāḥ svabhāvatraye veditavyāḥ   daśa vajrapadāni   ete cānantaroktā daśaviparyāsāḥ sūtrokteṣu daśasu vajrapadeṣu yathākramaṃ yojayitavyāḥ daśa vajrapadāni katamāni  sadasattāviparyāsaḥ āśrayaḥ māyopamatā avikalpanatā prakṛtiprabhāsvaratā sankleśo vyavadānaṃ ākāśopamatā ahīnatā aviśiṣṭatā ceti tatra vajramiva vajraṃ sarvaviparyāsabheditvāt taiścābhedyatvāt anantaroktam aviparyāsajñānaṃ tac ca vajram ebhiḥ pratīyate avagamyata iti vajrapadāni vajravyākhyānam ityarthaḥ atha punarvyañjanārthamanaskārādaya eva padaśabdhenocyante tato vajrasya padānyālambanānityarthaḥ athava durbhedatayā vajravadetānyeva padāni vajra padānītyuccayante atrāviparyāsānāṃ sūtrayojanārthaṃ vajrapadopanyāsaḥ vajrapadānāṃ va daśavidhāviparyāsamukhenedaṃ vyākhyānam iti pradarśanārthaṃ tatra vyañjanānām arthasattvam asattvañca sadasattetyato vyañjaneṣv aviparyāso vajrapadeṣu sadasattayā veditavyaḥ dvayaprabhāsaḥ parikalpitaḥ sa cātrārthaḥ sa ca tathā na vidyata ityayam atrāviparyāsa ityarthāviparyāso vajrapadeṣv aviparyāse yojayitavyaḥ jalpamanaskāra evātrāśraya ityato manaskāreviparyāso vajrapadeṣvāśraye yojayitavyaḥ māyādyupamayā yaścetasovisāreviparyāsaḥ sa vajrapadeṣu māyopamatāyāṃ yojayitavyaḥ dharmadhātusvalakṣaṇam eva kalpanārahitatvād avikalpanatā tena svalakṣaṇāviparyāso nirvikalpatvena draṣṭavyaḥ dharmadhātusāmānyaṃ prakṛtiprabhāsvaratvaṃ tena sāmānyalakṣaṇāviparyāsaḥ prakṛtiprabhāsvaratayā sangṛhītaḥ dharmadhātor aviśuddhiviśeṣo viśuddhiviśeṣaśca sankleśo  vyavadānañcetyatośuddhau viśuddhau cāviparyāsaḥ sankleśavyavadānāntare sangṛhyate dharmadhātoḥ sankleśavyavadānayor āgantukatveviparyāsosāvapyākāśopamatāyāṃ yojayitavyaḥ sankleśavyavadānāvasthayor dharmadhātoḥ kṣayavṛddhyabhāvād atrāsenunnatau cāviparyāso vajrapadeṣv ahīnāviśiṣṭatāyāṃ yojayitavyaḥ evam ete daśāviparyāsā daśasu vajrapadeṣu yathākramaṃ yojayitavyāḥ vajrapadānāṃ śarīravyavasthānam iti yānārthānadhikṛtya vajrapadānāṃ pravṛttis terthās teṣāṃ śarīraṃ teṣāntu caturdhā vyavasthānaṃ svabhāvataḥ ālambanataḥ avikalpanataḥ codyaparihārataś ca tatra trayaḥ svabhāvāḥ pariniṣpannaparikalpitaparatantrākhyā ādyais tribhiḥ padair yathākramam iti tatrādau bhavānyādyāni tāni punaḥ sadasattāviparyāsa āśrayaśceti tatra sadasattayā pariniṣpanna uktaḥ aviparyāsena parikalpita uktaḥ āśrayatvena paratantra uktaḥ katham iti  pariniṣpannasya sadasattāyā sadasattayā nirdeśa iti kecit kathaṃ sadasal lakṣaṇatvāt pariniṣpannasya sadasattayābhidhānam ityeke saṃyogāt saṃstavācākṣarāṇāṃ kalpitenārthena sārthakatvaṃ paśyan viparyayāc ca nirarthakatvaṃ pariniṣpannaḥ svabhāvonabhilāpya iti avagamyate atas tat sadasattā pariniṣpannaḥ svabhāva ity uktam ityanye mahāyānadeśanādharmaḥ suviśuddhadharmadhātuniṣyandatvād viparyāsapratipakṣālambanatvāc ca pariniṣpannaḥ svabhāva ity ucyate sorthaḥ kalpitasvabhāvasya bhavati na tu parikalpitaḥ ataḥ sadasattā pariniṣpanna ityuktam ityapare anye tv āhuḥ  sadasattāviparyastatvāt pariniṣpannaḥ svabhāva ukta iti aviparyāsena parikalpitas tasyāvidyamānena dvayarūpeṇa prakhyāti lakṣaṇāt āśrayeṇa paratas tasyābhidhānaṃ hetutvād āśraya ity ucyate phalatvāt paratantra iti etad eva svabhāvatrayam ālambanato jñeyaṃ avikalpanata ityatra vigrahabhedād āha  yena ca vikalpayati nirvikalpena jñānena yac ca na vikalpayati prakṛtiprabhāsvaratāṃ tatrārya vigrahabhedaḥ  na vikalpayatyanenetyavikalpanaṃ na vikalpyate tadityavikalpanaṃ tad bhāvovikalpanatā evam avikalpanatā dvābhyāṃ vajrapadābhyāṃ paridīpiteti darśayati tad anena jñeyajñānavyavasthānaṃ yathākramaṃ veditavyaṃ yad uta tribhiḥ svabhāvair avikalpanatayā ceti tatra tribhiḥ svabhāvair jñeyavyavasthānaṃ grāhyatvāt avikalpanatayā jñānavyavasthānaṃ grāhakatvāt codyaparihārata upayuktebhyaḥ śiṣṭāni vajrapadāni atra kiñcid vajrapradaṃ codyasya parihāra eva tadyathā māyopamatā ākāśopamatā ahīnāviśiṣṭatā ceti   kiñcit punaścodyam eva tadyathā saṃkleśo vyavadānam iti tasmācodyaparihāraś ca codyasya parihāraś ca codyaparihārau asarūpaikaśeṣaṃ kṛtvā tatra codyaṃ yadyete parikalpitaparatantralakṣaṇā dharmā na saṃvidyante grāhyagrāhakatveneti vākyaśeṣaḥ katham upalabhyante grāhyagrāhakatvenetyabhiprāyaḥ ata saṃvidyante dharmāṇāṃ prakṛtiprabhāsvaratā na yujyate grāhyagrāhakatvātmanā vidyamānatvāt etac codyaṃ tanmāyopamatayā pariharati yathā māyākṛtaṃ na saṃvidyata upalabhyate ceti na hi māyopalabhyatayā saṃvidyate tatopyevaṃ saṃvidyata iti jñātuṃ śakyate yadi parkṛtiprabhāsvaratā dharmāṇāṃ tat kathaṃ pūrvaṃ saṃkleśaḥ paścād vyavadānam iti codyaṃ nahi prakṛti viśuddhe kadācid saṃkliṣṭatopapadyate asya parihāraḥ sankleśavyavadānam ākāśopamatayā veditavyaṃ yathā ākāśaṃ prakṛtipariśuddham āgantukenopakleśenasaṃkliśyate tad apagamād vyavadīyate ceti evaṃ dharmadhātoḥ prakṛtiviśuddhatvepyāgantukair upakleśaiḥ saṃkleśaḥ tad apagamāc ca vyavadānam iti yadyaprameyabuddhotpāde satyaprameyāṇāṃ sattvānāṃ kleśapraśamastat kathamanādisaṃsāre pratyekasyāpi buddhotpādasyāprameyāṇāṃ satvānaṃ saṃsārāpagamān nirvāṇapraveśāc ca na saṃsārasamucchedo na nirvāṇavṛddhri veti codyaṃ asyāhīnāviśiṣtatayā parihāraḥ aprameyatvāt sattvadhātor vyavadānapakṣasya ceti parimāṇavato hi vastuno hāniḥ samucchedo vā prajñāyate aprameyaś ca sattvadhātuḥ tasya hānir api na prajñāte kuta eva samucchedaḥ prajñāsyeta ākāśavat vyavadānasyāpyaprameyatvād viśeṣa eva nāsti tasya kathaṃ vṛddhir bhaviṣyati ākāśavat tasyāvaraṇāpagād āvaraṇābhāvāc ceti dvitīyaṃ śarīravyavasthānam iti vajrapadānām ity adhikṛtaṃ yatra yā ca yato bhrāntir abhrāntir yā ca yatra ca bhrāntyabhrāntiphale caiva paryantaś ca tayor iti vajrapadair bhrāntiviṣayo bhrāntisvarūpatā bhrāntihetur bhrāntiphalaṃ bhrāntiparyantaśca nirdiṣṭaḥ tathābhrāntisvarūpam abhrāntiviṣayobhrāntiphalaṃ tatparyantaś ceti tatra yatra bhrāntir iti sadasattāyāṃ vyañjanānāṃ sārthakatvanirarthakatvalakṣaṇāyām abhidhānābhidheyayos tat sambandhasya ca bhāvasvarūpeṇa parikalpitatvāt yā ca bhrāntir iti viparyāso bhrāntiḥ svātmanyavidyamānena dvayākāreṇa prakhyānāt yato bhrāntir ityāśrayād bhrāntir āśrayaḥ punar jalpaparibhāvito manaskāra ālayavijñānātmakaḥ abhrāntir yā ceti māyādivad arthataḥ sadasattāvisārobhrāntiḥ bhāvābhāvābhiniveśabhrāntipratipakṣaś cābhrāntiḥ sā yathākramaṃ māyopamatayāvikalpanatā ca nirdiṣṭā yatra ceti yatra ca  sābhrāntiḥ sā punaḥ prakṛtiprabhāsvaratāyāṃ pariniṣpannasvabhāvalakṣaṇāyāṃ bhrāntyabhrāntiphale caiveti tatra bhrāntiphalaṃ hi sankleśaḥ bhrāntiniṣyanda iti vākyaśeṣaḥ abhrāntiniṣyandānāyā bhrānter abhrāntiphalatvāt abhrāntiphalaṃ vyavadānaṃ sasamprayogam iti vākyaśeṣaḥ evakārakaraṇaṃ tat phale sankleśo vyavadānam ityanenaivokte ākāśopamatayā tu paśyati dharmadhātor yasya bhrāntyabhrāntiphalaṃ tat sankleśavyavadānātmakaṃ nedaṃ tat prakṛtikam iti pradarśanārthaṃ paryantaś ca tayor iti sankleśavyavadānayoḥ paryanto nirvāṇaṃ taccahīnānadhikatvena paryantam uktam ityeke anye tvāhuḥ  saṃsārasyāprameyatayāpacayābhāvād ahīnatāyuktaḥ sankleśaparyantaḥ nirvāṇasyāprameyatayopacayābhāvād aviśiṣṭatāyukto vyavadānaparyanta iti etāni daśa vajrapadāny aviparyāsaprasangadvāreṇoktāni na tu sūtritānītyatas tānyantaraślokābhyāṃ sangṛhītāni  sadasattāviparyāsa āśrayo māyayopamā akalpanā prakṛtyā ca bhāsvaratvaṃ sadaiva hi  saṃkleśo vyavadānañca ākāśopamatā tathā ahīnatvādhikatvañca daśa vajrapadāni hi atra ca pariniṣpannaśabdārthasambandhadarśanaṃ viparyāsaḥ yathā pratyavabhāsate tathā rthānāṃ svabhāvasattādarśanaṃ viparyāsaḥ tad arthapravṛttikāraṇadarśanaṃ viparyāsaḥ arthasamāropāpavādadarśanaṃ viparyāsaḥ yathānām arthasvabhāvadarśanaṃ viparyāsaḥ bhāvānāṃ svasāmānyalakṣaṇayor vastutvena darśanaṃ viparyāsaḥ svastyasvastisañcārād viśuddhir aviśuddhiśceti darśanaṃ viparyāsaḥ ekasyaivāśuddhiviśuddhidarśanaṃ viparyāsaḥ sankleśavyavadānaprahāṇapratilambhayor hāniviśeṣadarśanāt trāsamānapravṛttir viparyāsaḥ ityete daśa viparyāsāḥ bodhisattvasya tad abhāvādaviparyāsāvasthitasya yathokteṣvartheṣvariṇatā vidarśanā bhāvanā veditavyā uktānudharmapratipattiḥ   antadvayavarjane pratipattiḥ   anudharmapratipattyantaram antadvayavarjane pratipattir vaktavyetyataḥ pṛcchati  antadvayavarjane pratipattiḥ katametyata āha  yā ratnakūṭe nāmadharmaparyāyeṇa samyak pratipatteḥ svabhāvapratipādanārthaṃ madhyamā pratipadupadiṣṭā tadyathā  kāśyapa iha mahāratnakūṭe dharmaparyāye śikṣitukāmena bodhisattvena yoniśodharmaprayuktena bhavitavyaṃ katamaśca yoniśodharmaprayogaḥ  yaduta  sarvadharmāṇāṃ bhūtapratyavekṣā yā nātmapratyavekṣā na sattvanajīvanapoṣanapudgalanamanujanamānavapratyavekṣā iyam ucyate kāśyapa madhyamā  pratipaditi vistareṇa yāvad dvitīyapradīpodāharaṇaparyantaḥ paṭhyate kasyāntasya varjanādasau veditavyā  katam asyāntasya varjanān madhyamā pratipatter jñātavyetyarthaḥ ata āha  pṛthaktvaikatvam antaś ca tīrthyaśrāvakayor api iti vistaraḥ ayaṃ pañcadaśavidhontadvayabhedaḥ asya varjanāt sā veditavyā atra pṛthagādidarśanamantaḥ ekaikapakṣābhiniviṣṭatvāt kārye kāraṇopacāraṃ kṛtvā tatra rūpādibhyaḥ pṛthaktvam ātmana ityantaḥ ekatvam ityantaḥ tatra ye rūpādīn sknadhānāyatanāni dhātūṃś ca nityātmana upabhogavastutvena kalpayanti tad rūpādibhyaḥ pṛthaktvamātmana ityantaḥ ye punar ādhyātmikān saṃskārān rūpādīnām ātmatvena pratipannā yaḥ paśyati śṛṇoti jānāti sa ātmeti bāhyāṃścātmīyatvena kalpayanti tad rūpādibhya ekatvam ātmana ityantaḥ yat sūtryate  sa jīvas taccharīram anyo jīvonyaccharīram iti darśanaṃ tadevātrāntaśabdenoktaṃ tat parivarjanārtham iti rūpādibhyas tattvānyatvāntaparivarjanārtham ātmanaḥ madhyamā pratipad yad dharmātraṃ viṣayabhūtaṃ jñānaṃ etad eva pradarśayann āha  yā nātmapratyavekṣā yāvannamānapratyavekṣeti dharmamātradarśanāddhi vandhyāpurtravad ātmā nāstītyavagacchan nātmānaṃ pratyavekṣate nānusaratītyarthaḥ kuta eva tasya rūpādibhyas tattvam anyatvaṃ vā gṛhyata iti  ātmaśabdenaiva tadarthevagamyamāne kimarthaṃ sattvādiparyāyaviśeṣābhidhānaṃ  na sarvasya sarvaparyāyavyutpattir ityataḥ sarveṣāṃ tadarthāvabodhārthaṃ paryāyāntaranirdeśaḥ tat kālavikṣiptānāṃ vā paryāyāntareṇa tadarthaprāpaṇārthaḥ tenaivābhidhānenocyamānenyeṣāṃ prāpaṇāt nityaṃ rūpam iti tīrthikāntaḥ te hi parikalpitarūpān vastutvenābhiniveśya nityatvena kalpayanti nityaviparyāsopahatatvāt anityam iti śrāvakāntaḥ tair api kalpitasvabhāvānāṃ rūpādīnāṃ vasturūpeṇānityatvena samāropaṇādantatvaṃ atyantasaṃsārodvegakarān nirvāṇasya cāntapātanād anityadarśnasyāntatvaṃ tad ubhayaparivarjanārtham iti nityānityadarśanaparivarjanārthaṃ madhyamā pratipad yā rūpādīnāṃ nanityapratyavekṣā nānityapratyavekṣeti tat punaḥ kiṃ nirvikalpajñānaṃ yan na rūpādīn rūpādiṣv eva nityatvenānityatvena cānugacchati rūpādīnām ityādiśabdena vedanāsaṃjñāsaṃskāravijñānaskandhānāṃ pṛthivyaptejovāyvākāśadhātūnāṃ cakṣuḥśrotraghrāṇajihvākāyamanaāyatanānāṃ ca grahaṇaṃ   ātmeti śabdena pudgalasamāropānta iti skandhadhātvāyatana vyatiriktam avyatiriktaṃ vā vandhyāputravad asantam ātmānaṃ dravyataḥ paśyataḥ pudgalasyātmano vasturūpasamāropaṇam antaḥ nairātmyam ityapavādāntaḥ apavādo hi satosattva parikalpa ityuktaḥ ātmanastv asattvāt kathaṃ nairātmyam ity apavādānta āpadyata ityata āha  prajñaptisatopyapavādāt nairātmyam apavādānta iti sambadhyate sa punar dharmāṇāṃ santāno yasmin hetuphalasambandhaḥ prajñāyate samudayo vā yatra devamanuṣyaprajñaptiḥ tat parivarjanārthaṃ madhyamā pratipad ityātmanaḥ sadasattādarśanaparivarjanārthaṃ tasyāḥ punar yasyā madhyamāyāḥ pratipado nirūpaṇārtham āha  yadātmanairātmyayor madhyamam iti kiṃ punas tan madhyaṃ nirvikalpaṃ jñānaṃ grāhyārthavikalpasyāntatvaṃ darśayitvā grāhakārthavikalpasyāntatvapradarśanārtham āha  bhūtaṃ cittam ityādi athavā pudgalasya samāropāpavādāntatvaṃ darśayitvā dharmasya samāropāpavādāntadarśanārtham āha  bhūtaṃ cittam ityādi yathā pratibhāsate yathā vābhilapyate cittaṃ tathaiva bhūtaṃ vidyata iti ayaṃ dharmasamāropāntaḥ abhūtasya cittasvabhāvabhūtatvena samāropāt abhūtaṃ cittam ityapavādāntaḥ tasya hi grāhyagrāhakarahitātmanā nirabhilāpyena ca vidyamānam apyabhūtam iti paśyataḥ sarvātmanā dharmasvabhāvāpavādād apavādāntaḥ tat parivarjanārtham iti samāropāpavādarahitasya dharmanairātmyasya pravitedhārthaṃ madhyamā pratipad sā yatra nacittaṃ na cetanā na mano na vijñānam iti abhiniveśā na pravartanta iti vākyaśeṣaḥ yatra vā viṣaye na cittaṃ sāsravavāsanābhiścittātmakaṃ pravartate na cetanābhisaṃskāralakṣaṇā na mano manyanākāraṃ na vijñānañca vikalpanam iyaṃ madhyamā pratipad ityucyate tatra cittam ālayavijñānaṃ sarvasrāvadharmavāsanābhiścittatvāt cetanā manaskarma kuśalākuśalāvyākṛteṣu cittapreraṇakarmikā manaḥ kliṣṭaṃ manaḥ vijñānaṃ ṣaḍvijñānakāyāḥ akuśalādayo dharmāḥ saṃkleśa iti vipakṣāntaḥ kuśalādayo vyavadānam iti  pratipakṣāntaḥ ādiśabdena sāvadyaanavadyalaukikalokottarasāsravānāsravasaṃskṛtāsaṃskṛtādayo nirdeśāḥ sambadhyante tatra yathaivākuśalāḥ kuśalāś ca dharmāḥ pratibhāsantebhilapyante ca tathaiva saṃkleśo vyavadānañceti darśanaṃ vipakṣāntaḥ pratipakṣāntaś ca tatrākuśalā akṣemārthatvāt sāvadyā duścaritasamutthāpakatvāt laukikā viparyastatvāt sāsravā āsravānuśayitatvāt saṃskṛtāḥ pratyayotpāditvāt tad viparītās tu kuśalādayo veditavyāḥ tat parivarjanārthaṃ madhyamā pratipad iti vipakṣapratipakṣayors tacchavdenābhisambandhaḥ na madhyamātra pratipaj jñāyata ityata āha  yosyāntadvayasyānupagamonudāhāropravyāhāra iti tatrānupagamo vipakṣapratipakṣayor anabhiniveśaḥ anudāhāras tasmin vipakṣapratipakṣānte pareṣām asamādāpanāt apravyāhāro vipakṣapratipakṣāntayor asaṃvarṇanāt tīrthikaśrāvakāntapratipakṣeṇa madhyamāṃ pratipadaṃ deśayitvā bodhisattvāntapratipakṣeṇa madhyamāṃ pratipadaṃ pratipādayann āha  astīti śāśvatāntaḥ nāstītyucchedāntaḥ tayor eva pudgaladharmayoḥ sarvadā svalakṣaṇasamārupād astīti śāśvatāntaḥ sarvathā svarūpāpavādān nāstītyucchedāntaḥ tat parivarjanārthaṃ madhyamā pratipad yad anayor antayor madhyamitiubhayāntavigamotra madhyamabhipretamityeke ubhaya lakṣanamatra dvayorantayo madhyamityapare kathaṃ kṛtvā  yohyabhūtaparikalpavad dharmadhātuvadvā jñeyamn abhidheyaṃ ca vastu dravyataḥ paramārthataścāstītyabhiniveśaḥ sa śāśvatāntaḥ tasya tahāsattvāt tadvā śaśaviṣāṇavan nāstyeveti darśanam ucchedāntaḥ kiṃ kāraṇaṃ  tasya prajñaptitostitvāt atas tan nirākaraṇenocchedānta ucyate ataścāstitva nāstitvayor madhyaṃ dravyaḥ paramārthaś ca nasti prajñaptitostītyubhayalakṣaṇaṃ bhavati vipakṣapratipakṣayoḥ samāropāntam adhikṛtyāha  avidyā grāhyā grāhakā cetyantaḥ evaṃ vidyā saṃskārā asaṃskṛtañca tat pratipakṣo grāhyaṃ grāhyakañcetyantaḥ atra ca yāvaj jarāmaraṇam iti paryantagrahāṇād vijñānanāmarūpādayodhyākṣipyante vijñānaṃ grāhyaṃ grāhakañcetyantaḥ evaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo jātijarāmaraṇaṃ grāhyaṃ grāhakañcetyantaḥ tatrāvidyā satyaratnāsaṃprakyānātmikā punyā punyānijñjasvabhāva cetanā sa punarbhāvabhisaṃskaraṇāt saṃskārāḥ evaṃ saṃkleśalakṣaṇavyākhyānānusāreṇa vijñānādayopi vistareṇa vaktavyāḥ vidyānāsravaṃ jñānaṃ saṃskārāṇāṃ jñānamevāsaṃskṛtaṃ pratipakṣaḥ atha vānyasmād asaṃskṛtād  vyavacchedārtham āha  tat pratipakṣa iti anye tv anutpattimatvād asaṃskṛtam aṣṭavidham apyatra manyante pratipakṣastvanāsravā cetanā punar bhāvanabhisaṃskaraṇād iti tan nirodho grāhyo grāhako vetyantaḥ tac chabdena vijñānādayo jarāmaraṇaparyavasānāḥ sambadhyante nirodho na vijñāyate kiṃ bhāvaḥ kāraṇaṃ vetyāha  yena tan nāmarūpaṃ nirudhyata iti kena punas tan nāmarūpaṃ nirudhyate nāmarūpapratipakṣeṇānāsraveṇa mārgeṇa vidyā cāvidyā cādvayam etad advaidhīkāram ityetad evātra jñānaṃ saparivāraṃ mārgaḥ ataś ca nirudhyateneneti nirodhaḥ kaḥ punar atrāntaḥ ayam eva grāhyagrāhakābhiniveśaḥ kiṃ kāraṇaṃ  advayaprakṛtiṣv avidyādiṣv avidyamānadvayādhyāropapravṛttavāt evaṃ grāhyagrāhakānto dvidhā  kṛṣṇaśuklapakṣabhedeneti tatra kṛṣṇapakṣe dvādaśabhavāngāni avidyā yāvaj jarāmaraṇaṃ evaṃ śuklapakṣepyvidhyādinirodhabhedena dvādaśaprakāra evāvidhyānirodho yāvaj jarāmaraṇanirodha iti atra ca nirydhyanteenāvidyādaya iti tat pratipakṣabhūto mārga eva nirodhaśabdenoktaḥ tat parivarjanārtham iti grāhyagrāhakāntaparivarjanārthaṃ madhyamāpratipad uktyabhisambadhyate sā ca na vijñāyata ityata āha  vidyā cāvidyā cādvayam etad iti kathaṃ vidyā cāvidyā ca yāvaj jarāmaraṇaṃ tan nirodhaścādvayam ityata āha  vidyāvidyādīnāṃ grāhyagrāhakatvābhāvād iti tad abhāvastv avidyādīnām advayaprakṛtitvāt athavā vidyāvidyeti parikalpitasvabhāvotaś ca parikalpitasvabhāvayor vidyāvidyayorabhāvasamatayā vidyā cāvidyā cādvayam iti evaṃ saṃskārāṇām asaṃskṛtasya ca vijñānasya tan nirodhasya ca yāvaj jarāmaraṇasya tannirodhasya ceti vaktavyaḥ kā punar atra madhyamā pratipat etad eva jñānaṃ vidyā cāvidyā cādvayam etadavaidhīkāram iti na vidyotpādayitavyā nāvidyā nirodhayitavyā na saṃskārādayaḥ praheyāḥ na tannirodhaḥ prāptavya iti yadevaṃ jñānam etadavaidhīkāraṃ   trividhaḥ sankleśa iti tatra kleśaḥ karmajanmasaṃkleśanimittatvāt svayañca kliṣṭatvāt svaparātmanor vyābādhahetutvād vā saṃkleśa ucyate karmāpi kleśādhipatyanirvṛttatvāj janmahetutvāt svayam api ca kasyacit kliṣṭatvāt saṃkleśa ucyate janmāpi karmakleśanimittatvāt sarvopadravāspadabhūtatvāc ca saṃkleśaḥ punaḥ kleśasankleśasya tridhā bhedapradarśanārtham āha  kleśasankleśastrividha iti vistaraḥ tatra dṛṣṭayaḥ pañca satkāyadṛṣṭyādikāḥ rāgadveṣamohā eva nimittaṃ śokādihetutvāt punar bhavahetutvāc ca anye tvāhuḥ  rāgādīnāṃ nimittaṃ tad anukūlā indriyārthāḥ ayoniśo manaskāraḥ rāgādivāsanā ālayavijñānasanniviṣṭā evantu varṇayanti  rāgādinimittaṃ tadābhāsa iti punar bhavapraṇidhānaṃ punar bhavaprārthanā yasya pratipakṣo jñānaśūnyateti vistaraḥ tatra dṛṣṭānāṃ jñānaśūnyatā pratipakṣaḥ śūnyatāviṣayaṃ jñānamātra jñānaśūnyatā rāgādinimittapratipakṣo jñānānimittaṃ sarvanimittavigamāt animittaviṣayaṃ vā jñānam jñānānimittaṃ parikalpitarāgādiśūnyatāviṣayatvāt punarbhavapraṇidhānapratipakṣo jñānāpraṇihitaṃ punarbhavapraṇidhānavigataṃ punarbhavaśūnyatāviṣayaṃ vā jñānaṃ jñānapraṇihitaṃ karmasankleśaḥ śubhāśubhakarmābhisaṃskāraḥ punarbhavākṣepakayoḥ śubhāśubhayoḥ karmaṇor upacayobhinirvṛttir abhisaṃskāraḥ yasya pratipakṣo jñānānabhisaṃskāraḥ yena jñānena karma punarbhavann asya nābhisaṃskaroti taj jñānaṃ jñānābhisaṃskāraḥ tat punasthathatāviṣayaṃ janmasankleśaḥ punarbhavajātiḥ pratisandhicittaṃ jātasya cittacaittānāṃ pratikṣaṇotpādaḥ pratisandhibandhād ūrdhvam āmaraṇāt punarbhavaprabandha iti kleśasahito maraṇabhavaḥ tasmād anantaram antarbhāvaḥ tataś ca punarpyupapattibhavaḥ ārūpyasamāpattilābhinantu maraṇabhavād evānantaram upapattibhāvaḥ yasya pratipakṣo jñānājātir jñānānutpādo jñānāsvabhāvatā ca tatrājātāḥ sarvadharmāḥ prikalpitātmktveneti yaj jñanaṃ śunyatāviṣayaṃ vā taj jñānajātiḥ parikalpitadharmaśūnyatāviṣayaṃ jñanaṃ jṇanutpādaḥ tena tadanutpādprativedāt vandhyāputravad asattvād asvabhāvo bhāvaprabandha iti yaj jñānaṃ taj jñānāsvabhāvatā etaj jñānaśūnyatādikaṃ saptavidhajñānaṃ yathoktasya saptavidhasya dṛṣṭyādivipakṣasya pratipakṣaḥ etasyaiva trividhasya kleśakarmajanmasankleśasya saptadhābhinnasyāpagamo vyavadānaṃ apagamaḥ prahāṇaṃ anye tu manyante tathatā mārgo nirvāṇañca vyavadānaṃ apagacchatyasminn anevāpagatiścetyevaṃ vigrahabhedāt tathatādayo vyavadānam iti tatra jñānaśūnyatādibhir iti ādiśabdāj jñānaśūnyatā jñānānimittaṃ jñānāpraṇihitaṃ jñānābhisaṃskāro jñānājātir jñānānutpādo jñānāsvabhāvatā ca parigṛhyante jñeyaśūnyatādayo dharmā iti atrāpyādiśabdena jñeyaśūnyatā jñeyanimittaṃ jñeyānabhisaṃskāro jñeyājātir jñeyānutpādo jñeyāsvabhāvatā ca pariniṣpannalakṣaṇāḥ parigṛhyante etena trividhena sankleśena yathāyogaṃ yāvan na śūnyatādayaḥ kriyanta iti anantaroktena  kleśakarmajanmasaṃkleśena pṛthagbhūtajñeyaśūnyatādayo dharmā jñānaśūnyatādibhir na kriyante kiṃ kāraṇaṃ na kriyante yasmāt te prakṛtyaiva śūnyatādaya iti prakṛtyaivādṛṣṭyādisvabhāvā ityarthaḥ kuta etat  ata āha  dharmadhātoḥ prakṛtyasaṃkliṣṭatvāt ato jñeyaśūnyatādayo dharmāḥ prakṛtyaiva śūnyatādaya iti jñānaśūnyatādibhir na kriyante yathāyogam ityayam atra yathāyogārthaḥ jñānaśūnyatayā jñeyaśūnyatā dṛṣṭisaṃkleśena vimuktā virahitā na kriyante dṛṣṭiśūnyatāyāḥ svayam evādṛṣṭisvabhāvatvāt evaṃ jñānānimittena jñeyānimittaṃ rāgādinimittair virahitaṃ na kriyate rāgādinimittaiḥ śūnyatāyāḥ svayam evānimittatvāt jñānāpraṇihitena jñeyāpraṇihitaṃ na kriyate praṇidhānaśūnyatāyāḥ prakṛtyaivāpraṇidhānalakṣaṇatvāt jñānānabhisaṃskāreṇa jñeyānabhisaṃskāro na kriyate abhisaṃskāraśūnyatāyāḥ prakṛtyaivānabhisaṃskāralakṣaṇatvāt jñānājāthyā jñeyajātirṇaṃ kriyate jātiśūnyatāyāḥ prakṛutyai vā jāti lakṣaṇatvāt jñānānutpādena kriyānutpādo na kriyate cittacaittapratikṣaṇotpādaśūnyatāyāḥ prakṛtyaivānutpādalakṣaṇatvāt jñānasvabhāvatayā jñeyāsvabhāvatā na kriyate punarbhavaśūnyatāyāḥ prakṛtyaivāsvabhāvatvāt athavā trividhena saṃkleśena yathāyogam iti vistaraḥ kleśakarmajanmasaṃkleśena saptadhābhinnena jñeyaśūnyatādīnāṃ dharmāṇāṃ yasya dharmasya yena saṃkleśabhedena yogaḥ sa dharmo na jñānaśūnyatādibhiḥ kriyate kiṃ tarhyadhigamyate tatra dṛṣṭisaṃkleśena jñānaśūnyatāyogaḥ evaṃ yāvat punarbhavaprabandhena jñānāsvabhāvatāyogaḥ kiṃ kāraṇaṃ na kriyate  yasmāt te prakṛtyaiva śūnyatādayo dharmā dharmadhātoḥ prakṛtyaivāsaṃkliṣṭatvād iti tatra dṛṣṭayo na jñānaśūnyatayā śūnyāḥ kriyante tāsāṃ prakṛtyaiva śūnyatā lakṣaṇatvāt rāgādinimittaṃ jñānānimittena nānanimittaṃ kriyate dharmadhātoḥ prakṛtyaivānimittatvāt evaṃ yāvat punar bhavaprabandho jñānāsvabhāvatayā nāsvabhāvaḥ kriyate yatonutpannepi pratipakṣe parikalpitaḥ svabhāvosanneva yataścaitad evam ato yadi dharmadhātuḥ saṃkliśyate vā viśuddhyate veti kalpayatyam antaḥ kiṃ kāraṇam ityato bravīti  prakṛtyasaṃkliṣṭasya saṃkleśaśuddhyabhāvād ākāśavad iti etasyāntasya parivarjanārthaṃ madhyamāpratipad yan na śūnyatāyā vidyātmikāyā dharmānajñeyaśūnyatādīn pariniṣpannasvabhāvātmakaṃ tad vipakṣeṇa paratantrasvabhāvena dṛṣṭyādikena śūnyān virahitān karoti api tv anutpannāyām api vidyāyāṃ parikalpitena svabhāvena dṛṣṭisvarūpeṇa dharmā eva śūnyāḥ evaṃ yannānimittena dharmānanimittān karoti dharmā evānimittāḥ yāvadyannāsvabhāvatayā dharmānasvabhāvān karoti dharmā evāsvabhāvā iti yaivaṃ pratyavekṣā iyam ucyate kāśyapa dharmāṇāṃ bhūtapratyavekṣeti evaṃ vidyāstitvaṃ tad vipakṣāstitvāṃ ca parikalpitasvabhāvavigataṃ paridīpayann adhyāropāpavādāntapratikṣepaḥ kṛto bhavati   yoyam anukrānto vikalpaprabhedastasmād ayam aparaḥ saptavidho vikalpadvayāntaḥ vikalpaprabhedapradarśanārtham āha  tadyathā bhāvepi vikalpontaḥ abhāvepi vikalponta iti katham ityato bravīti  pudgalosti yasya vināśāya śūnyatā nairātmyam api vā nāstīti vikalpanāt yadi śūnyatayā dharmān prakṛtiśūnyatvān na śūnyān karoti tena tarhi pudgalosti yasya vināśāya śūnyatā nairātmyam api vā nāsti pudgalābhāvāt na hi pratipakṣo nirvipakṣosti tasmād avaśyaṃ pudgalāstitvaṃ vā nairātmyaṃ bhāvo vā pratipattavya iti tadbhāvābhāve vikalpontaḥ etasya bhāvābhāvavikalpadvayāntasya parivarjanārtham iyaṃ madhyamā pratipat na khalu punaḥ kāśyapa pudgalavināśāya śūnyatā api tu śūnyataiva śūnyeti vistareṇa sūtrapāṭhaḥ tatra na sankliṣṭa pudugalavināśāya na oyavadānpudgalothpādāya śūnyatā senādivatprajñaptisatvāt pudgalasyotpādavināśābhāvād api tu śūnyataiva śūnyā na tu pudgalena satkāyadṛṣṭisamāropitena tasyātyantam asattvāt evañca kṛtvā pudgaladharmātmanā na bhāvaḥ śūunyatā tad rahitatvāt pariniṣpannena nābhāvaḥ tac ca śūnyatāyāḥ pariniṣpannātmakatvaṃ pratipādayann āha  pūrvāntaśūnyatā aparāntaśūnyatā pratyutpannaśūnyateti kālatrayepi tathaivāstitvapratipādanāt athavā pṛthagjanāśaikṣaśaikṣāvasthāsu tathaivāstitvapratipādanāt tatra pṛthagjanāvasthā pūrvāntaḥ aśaikṣāvasthāparāntaḥ śaikṣāvasthā pratyutpanna iti yasmāc caivaṃ bhāvābhāvasvabhāvaśūnyatā tasmād āha  śūnyatāṃ kāśyapa pratisarateti nirvikalpajñānaviṣayatvāt na pudgalam ityabhidhānamātratvād iti   śāmyepi vikalpontaḥ śamanepi vikalponta ityanuvartate katham ityata āha  praheyaprahāṇakalpanayā śūnyatāyās trasanāditi tatra śāmyaṃ praheyaṃ praśamanaṃ prahāṇaṃ dharmān praheyatvena śūunyatāñca prahāṇatvena kalpayitvā śūnyatāyāmuttrāso jāyate kathaṃ  trividho hi sankleśaḥ praheyaḥ sa yadi prakṛtiśūnyaḥ tataḥ pudgalavan na praheyaḥ syāt tataś ca praheyābhāvāt prahāṇābhāva iti śūnyatāyām uttrāso jāyate ayam apyanta eva kiṃ kāraṇaṃ  rūpavedanādayo hi dharmā yathaiva vijñānātmani viparivartante tathaiva te dravyataḥ santītyabhiniviṣṭāḥ teṣāṃ kalpitarūpāṇāṃ rūpādīnām ātmavat prakṛtyaivāsattvam ajānānās tacchūnyatāyā bibhyati tasmād etasya vikalpadvayāntasya parivarjanārtham ākāśadṛṣṭāntaḥ tadyathā  kāśyapa kaścid eva puruṣa ākāśajo bhītaḥ sorastāḍaṃ krandedevañca vaded apanayatadākāśam iti takiṃ manyase kāśyapa śakyam ākāśam apanetuṃ  āha  no hīdaṃ bhagavan bhagavān āha  evam eva kāśyapa ete śramaṇabrāhmaṇāḥ śūnyatāyām utttrasanti tān ahaṃ mahāvikṣepaprāptānīti vadāmi tat kasmād hetoḥ  śūnyatāyām eva hi te kāśyapa vicaranti tasyā eva bibhyantīti etad uktaṃ bhavati  yathākāśaṃ sarvarūpānugatatvād apanetum aśakyam evaṃ sarvadharmeṣu sarvakālaṃ śūnyatā vyavasthitetyapanetuṃ na śakyate na ca dharmaprahāṇena śūnyatā vyavasthāpayitum ataścāyam asthānasaṃtrāsa iti darśayati trāsyepi kalpontaḥ tataś ca trāsyād bhayepi kiṃ  vikalponta ityadhikṛtaṃ yatastrāsaḥ sambhavati tat trāsyam ucyate bhīyatesmād iti bhayaṃ tasmād yad aniṣṭaphalaṃ tasmin strāsye tasmiṃśca bhaye yo vikalpayati sontaḥ katham ityato bravīti  parikalpitarūpāditrasanāt duḥkhabhīrutayeti bālā hi parikalpitarūpādīn vastutaḥ kalpayitvā tebhyo bhayam aniṣṭaṃ phalaṃ ca kalpayanti tataśca duḥkhabhīrutayā tebhyo rūpādibhyas tan nimittebhyaś ca bhayāt trasantīti etasya vikalpadvayāntasya parivarjanārthaṃ  citrakaradṛṣṭāntaḥ tadyathā  kāśyapa citrakaraḥ svayam eva bhīṣaṇaṃ yakṣarūpaṃ kṛtvā tasmād eva bhītasrastodhomukho nipatya sammohaṃ nigacchet evam eva kāśyapa sarvabālapṛthagjanāḥ svayam eva rūpaśabdagandharasasparśān kṛtvā tebhyaḥ saṃsāre bhrāmyanti na ca tān dharmān yathābhūtaṃ prajānantīti yathā ca citrakaraḥ svayaṃkṛte bhīṣaṇake yakṣarūpe mithyāvikalpena bhūtayakṣabhāvam adhyāropya tasmād bhītaḥ sammoham āpadyate evaṃ sarva eva bālā mithyāvikalpaprasrutāḥ svayaṃ kṛtair iti vikalpitaiḥ saṃsāre bhrāmyante kṣaṇāvasthānikāyasabhāgānavasthitatvāt pūrvako dṛṣṭāntaḥ śrāvakānadhikṛtyāyantu bodhisattvān iti śrāvako hi śūnyatāyām akṛtaparicayatvāc chūnyatāyās trasyati bodhisattvas tu parikalpitadharmavikalpena saṃkliśyate vikalpakleśatvādityeke nānayor arthaviśeṣostyapi tu vargadvayavaśād dvayābhidhānam ityanye śrāvakaḥ śūnyatātrāsādadhigantavyaṃ nādhigacchati bodhisattvaḥ punar vikalpitadharmatrāsād ityapare pūrvaka ātmagrāhapratipakṣeṇa ayaṃ punar dharmagrāhapratipakṣeṇeti kecit  grāhyepi vikalponto grāhakepi vikalpontaḥ ityadhikṛtaṃ katham ete grāhyarūpādayas tad grāhakāśca vijñānakāyāḥ svalakṣaṇataḥ kāryataś ca gṛhyamāṇā ātmādivad adhyāropitātmāno bhaviṣyantītyevaṃ grāhyagrāhakayor vastutaḥ parikalpontobhipretaḥ etasya  vikalpadvayāntasya parivarjanārthaṃ māyākāradṛṣṭāntaḥ t tadyathā kāśyapa māyākāraḥ puruṣo māyākṛtaṃ nirmimīti atha sa māyānirmitas tameva māyākāraṃ khādet evam eva kāśyapa yogācāro bhikṣur yadyadevārambaṇaṃ manaskaroti tat sarvam asya riktam eva khyātīti vistaraḥ katham anenaivaṃ vidhaṃ vikalpadvayāntaṃ parivarjayantīti  ata āha  vijñaptimātrajñānakṛtaṃ hy arthābhāvajñānaṃ tac cārthābhāvajñānaṃ tadeva vijñaptimātrajñānaṃ nivartayati arthābhāve vijñaptyasambhavād ityetad atra sādharmyam iti māyākārasthānīyaṃ vijñaptimātratājñānaṃ nirmitayakṣasthānīyam arthābhāvajñānaṃ vijñaptimātrajñānaprabhāvitatvād arthābhāvajñānasya yathā nirmito nirmātāraṃ bhakṣyedevam arthābhāvajñānaṃ tadeva vijñaptimātrajñānaṃ bhakṣyati asatyarthe vijñaptimātrasyāsaṃbhavād arthopalabdhir vijñaptir iti kṛtvā samyaktvepi vikalponto mithyātvepi vikalponta ityadhikṛtaṃ nirvedhabhāgīyāvasthāyāṃ bhūtapratyavekṣāṃ samyaktvena vā vikalpayato mithyātvena vā ntadvayaṃ kathaṃ  samyaktvamanāsravā dharmā mithyātvaṃ sāsravāḥ tatra yadi bhūtapratyavekṣāṃ samyaktvenaivādhyavastyatyevaṃ kuśalasāsravā na bhūtapratyavekṣā syāt atha punar asamyaktvalakṣaṇam eva evam api mithyātvam evopapadyate traidhātukapratisaṃyuktakuśalavad iti etasyāntadvayasya parivarjanārthaṃ kāṣṭhadvayāgnidṛṣṭāntaḥ tadyathā kāśYapa kāṣṭhadvayaṃ pratītyagnir jāyata iti jātaś ca samānastadeva kāṣṭhadvayaṃ dahati evam eva kāśyapa bhūtapratyavekṣāṃ pratītyāryaṃ prajñendriyaṃ jāyate jātaṃ ca tām eva bhūtapratyavekṣāṃ dahatīti amamātrārthaḥ  yathā kāṣṭhadvayād anagnilakṣaṇād agnir jāyate jātaśca kāṣṭhadvayaṃ dahatīti evam evāsamyaktvalakṣaṇāyā bhūtapratyavekṣāyāḥ samyaktvalakṣaṇam āryaṃ prajñendriyaṃ jāyate jātaś ca tām eva bhūtaparatyavekṣāṃ dahati vibhāvayatītyarthaḥ sā hi vibhāvanād eva dagdheva dagdhety ucyate vikṛtidarśanāt iyañca bhūtapratyavekṣā sāsravāpi satī samyaktvānukūlyād bhūtapratyavekṣety ucyata iti vyāpṛtāv api vikalpontaḥ avyāpṛtāv api vikalponta ity adhikṛtaṃ katham ityata āha  jñānasya buddhipūrvāṃ kriyāṃ niḥsāmarthyaṃ vā kalpayata iti yadi  jñānam idam ajñānaṃ prajahāmītyavadhārya tat prahāṇāya pravartata ityayaṃ vyāpṛtau vikalpontaḥ jñānasya kṣaṇikatvān na prahāṇavyāpārakāle saṃbhavaḥ atojñānaprahāṇasya niḥsāmarthyam tiyayam avyāpṛtau vikalpontaḥ etasya vikalpadvayāntasya parivarjanārthaṃ tailapradyota dṛṣṭāntaḥ tadyathā kāśyapa tailapradyote kṛte tamondhakāraṃ vigacchati na khalu punaḥ kāśyapa tailapradyotasyaivaṃ bhavaty ahaṃ sarvam andhakāraṃ vidhamāmīti api tu khalu tailapradyotaṃ pratītya tamondhakāraṃ vigacchatīti evam eva kāśyapa jñāna utpannejñānaṃ vigacchati na khalu punaḥ kāśyapa jñānasyaivaṃ bhavaty aham ajñānaṃ vidhamāmīti api tu khalu jñānaṃ pratītyājñānaṃ vigacchatīti etad uktaṃ bhavati  yathā pradīpo vyāpāraśūnyas tamondhakāravyudāsābhiprāyarahitaś ca punar yasmin pradeśe kriyate tasmāt pradeśāt pradīpasattāmātreṇa sarvatamondhakāraṃ vigacchatīti evam eva yasmin santāne nirvikalpaṃ jñānam utpadyate tat sattāmātrasadbhāvād eva tasmāt santānād ajñānaṃ vigacchati jñānasya nirvikalpatvāt kriyābhāvārtheti evaṃ jñānasya vyāpārābhāvāt sāmarthyābhāvāt sāmarrthyābhāvaḥ pradīpavat sattāmātreṇa pratipakṣanirākaraṇād iti ajanmatvepi vikalpontaḥ samakālatvepi vikalponta ityanuvartate katham ityata āha  yadi pratipakṣasyānutpattiṃ vā kalpayati yatheyatā kālena notpannapūrvaḥ pratipakṣas tathedānīm api notpatsyata iti ayam ajanmatve vikalpontaḥ sankleśasya vā dīrghakālatvam iti na hy ajñāne jñānapratiyoginyavasthita eva jñānam utpattuṃ samarthaṃ athāpi kathañcid utpadyeta tathāpi cirakālaviruddhatvād ajñānasya na jñānena tat kṣaṇikena vyudāsaḥ śakyate kartuṃ tataśca sankleśavyavadānayoḥ samānakālatvam iti etasya vikalpadvayāntasya parivarjanārthaṃ dvitīyas tailapradyotadṛṣṭānta iti tadyathā kāśyapa gṛhe vā layane vāvacarake vā varṣasahasrasyātyayān na kenacit tailapradyotaḥ kuto bhavati atha tatra kaścid eva puruṣas tailapradyotaṃ kuryāt tat kiṃ manyase kāśyapāpi tu tamondhākārasyaivaṃ bhaved varṣasahasrasañcitohaṃ nāham ato vigamiṣyāmīti āha  no bhagavan na hi tamondhakārasya śaktir asti tailapradyote kṛte na vigantum avaśyaṃ tena vigantavyaṃ bhagavān āha  evam eva kāśyapa kalpaśatasahasrasañcitopi karmakleśa ekena yoniśomanaskāreṇa vigacchati tailapradyota iti kāśyapa  idānīm ālambanānuttaryaṃ nirdeśāvasara ityata āha  ālambanānuttaryaṃ katamad iti atas tannirdhāraṇārthaṃ bravīti  vyavasthānaṃ tathā dhātuḥ iti vistaraḥ ityetad dvādaśavidham ālambanaṃ vyavasthānālambanam ārabhya yāvat prakarṣālambanaṃ tadanyasarvālambanotkṛṣṭatvād ālambanānuttaryam ucyate tatra prathamaṃ ye pāramitādayo dharmāstepi buddhair bodhisattvaiś ca sattvānugrahārthaṃ vyavasthāpyanta iti vyavasthānaṃ etad eva pradarśayan bhāṣyakāropyāha  dharmaprajñaptivyavasthānālambanam iti dharmāṇāṃ dānapāramitādibodhipakṣāryasatyādīnāṃ prajñaptir dharmaprajñaptiḥ tayā vyavatiṣṭhate sā vātra vyavasthānam iti dharmaprajñaptivyavasthānaṃ abhisamayānukūlyāc cātra vyavasthānālambanādīnām ānupūrvīṃ draṣṭavyeti dvitīyaṃ tathatā dharmadhātuparyāyatvāt tṛtīyacaturthe iti tatra tṛtītaṃ sādhyālambanaṃ caturthaṃ sādhanālambanaṃ te eveti prathamadvitīya eva yathākramam iti prathamaṃ sādhyālambanaṃ dvitīyaṃ sādhanālambanaṃ tatraiva kāraṇam āha  dharmadhātuprativedhena pāramitādidharmādhigamād iti dharmadhātuprativedhād anāsravāḥ pāramitā adhigacchatītyataḥ sādhyālambanaṃ prathamaṃ sādhanālambanaṃ dvitīyam iti pañcamaṃ dhāraṇālambanaṃ tac chrutamayasya jñānasya śrutamātreṇa pāramitādīn dharmān dharmadhātuñca dhārayatīti śrutamayaṃ jñānaṃ dhāraṇety ucyate dhāraṇāyā ālambanaṃ dhāraṇālambanaṃ tat punaḥ prathamam eva dvayaṃ vyavasthānālambanaṃ dharmādhātvālambanañca ṣaṣṭhaṃ cintāmayasyāvagamya dhāraṇād iti apekṣākāryakāraṇopapattisādhanadharmatāyuktibhir avagamya śrutārthadhāraṇād avadhāraṇā cintāmayaṃ jñānaṃ tasyālambanam avadhāraṇālambanaṃ saptamaṃ bhāvanāmayasyālambanam iti prakṛtaṃ pratyātmaṃ dhāraṇād iti pratyātmam arthasya  dhāraṇāt pradhāraṇā prathamabhūmipraveśaprāyogikaṃ bhāvanāmayaṃ jñānaṃ tat punaḥ smṛtyupasthānānyārabhya yāvad balāni tasyālambanaṃ pradhāraṇālambanaṃ aṣṭamaṃ prathamāyāṃ bhūmau darśanamārgasyeti pratyātmam advayasya dharmadhātoḥ sarvatragatvaprativedhaḥ athavā darśanaheyānāṃ kleśānām akliṣṭasya cājñānasya sarvatragārthaviṣayasya pratyanīko vedhaḥ prativedhaḥ sa punar darśanamārgaḥ tasyālambanaṃ prativedhālambanaṃ navamaṃ bhāvanāmārgasya yāvat saptamyāṃ bhūmāv iti tasyaiva dharmadhātuprativedhasyābhyāsād uttarottaraprakarṣaṃ gatiḥ pratānatā bhāvanāmārgo yāvat saptamyāṃ bhūmau tasya bhāvanāmārgasyālambanaṃ pratānatālambanaṃ daśamaṃ tatraiva laukikalokottarasya mārgasyālambanam iti prakṛtaṃ prakāraśo dharmādhigamād iti tasyām eva bhūmau sarvasūtrādidharmanimittaprakārādyabhiniveśavigamamukhena prakāreṇa dharmādhigamāt pragama iti sa eva bhāvanāmārga ucyate saptamyām eva bhūmau pragamasyālambanaṃ pragamālambanaṃ ekādaśamaṣṭamyāṃ bhūmau aṣṭamyāṃ hi bhūmau sarvanimittābhogamanasikāravigatasya svarasena praśaṭhabvahanāt sa eva bhāvanāmārgaḥ praśaṭhasyālambanaṃ praśaṭhālambanaṃ dvādaśaṃ navamyādibhūmitraye navamyāṃ pratisaṃvijjñānaprakarṣalābhāt daśamyāṃ karmavaśitāprakarṣalābhāt buddhabhūmāv aśeṣakleśajñayāvaraṇaviśuddhiprakarṣālābhāt evaṃ navamyādibhūmitraye jñānakarmaviśuddhiprakarṣagamanāt tad bhūmivyavasthitasya yadālambanaṃ tat prakarṣālambanam ucyate anyaḥ punar āha  mārgaprakarṣasyaiva mṛdumadhyādhimātrabhedaṃ kṛtvā prakarṣālambanaṃ tisṛṣu bhūmiṣūktam iti tadeva hi prathamadvayaṃ tasyāṃ tasyām avasthāyāṃ tat tadālambananāma pratilabhata iti etac cālambanaṃ yad uta dharmavyavasthānālambanaṃ dharmadhātvālambanañca taccaitad ālambanadvayaṃ tasyāṃ tasyāṃ jñānāvasthāyāṃ tat tan nāma labhate śrutamayajñānāvasthāyāṃ dhāraṇālambanaṃ dhāraṇājñānaviṣayatvāc chrutasya tena ca dhāraṇājñānaṃ dhāraṇety ucyate evaṃ yāvat prakarṣālambanaṃ vaktavyaṃ navamyāṃ daśamyāṃ buddhabhūmau ca prakarṣāprāptaṃ lokottaraṃ jñānaṃ tat pṛṣṭhalabdhaṃ ca laukikaṃ tasyālambanaṃ prakarṣālambanaṃ uktam ālambanānuttaryaṃ   samudāgamānuttaryaṃ   idānīṃ samudāgamānuttaryasyāvasaraprāptasyāvadhāraṇārtham āha  samudāgamaḥ katama iti tayā tayā pratipattyā samudānīyata iti samudāgamaḥ tad anyebhyaḥ samudāgamebhyo viśiṣṭatvāt tataścānyasya samudāgamasya viśiṣṭābhāvād ānuttaryam ucyate tat pradarśanārtham āha  avaikalyāpratikṣepo vikṣepaś ca prapūraṇā iti vistaraḥ tatra pratyayāvaikalyam ārabhya yāvad bodhisandarśanam ityeṣa daśavidhaḥ samudāgamaḥ tatra pratyayāvaikalyaṃ gotrasamudāgama iti pratyayānām avaikalyaṃ samagrāṇāṃ sānnidhyaṃ teṣv āhṛteṣu gotraṃ samudāgaccyati sphītaṃ tad viśiṣṭataraṃ bhavatītyarthaḥ tat punaḥ satpuruṣasaṃsevā saddharmaśravaṇaṃ yoniśo manaskāra ityevam ādayaḥ teṣāṃ tad gotramitrādivaikalyād vaikalyaṃ mahāyānāpratikṣepodhimuktisamudāgama iti yadi gāmbhīryaudāryalakṣaṇamahāyānadharmaṃ na pratikṣipatyevam asya niścayasya dhāraṇātmikāyā adhimukteḥ puṣṭir bhavati hīnayānāvikṣepaścittorpādasamudāgama iti yadutpāditabodhicittasya satsvapi bodhicittavyāvṛttipratyayeṣu śrāvakayāne pratyekabuddhayāne vā cittam asya na krāmatyevam asya tad bodhicittaṃ puṣṭim āpadyate pāramitāparipūraṇā pratipattisamudāgama iti utpāditabodhicittānāṃ tadvaśād dānādipāramitānāṃ paripūryā sarvajñatā pratipattipuṣṭir bhavati āryamārgotpādo nyāmāvakrāntisamudāgama iti prathamata evāpūrvasyāryamārgasyotpādo nyāmāvakrāntir bhavati āma ucyate doṣaḥ kṣayo vā sa yatra nāsti sā nyāmā nivātavadanāsravā bhūmiḥ nyāmāyāmavakrāntir nyāmāvakrāntiḥ praveśa ityarthaḥ   niyamāvakrāntipāṭhepi niyama eva niyamaḥ tathā hy utpannadarśanamārgo niyato bhavati sugatau nirvāṇe ceti kuśalamūlanirūḍhir dīrghakālaparicayāt sattvaparipākasamudāgama iti labdhadarśanamārgāṇāṃ tat pṛṣṭhalabdhasya bhāvanāmārgasya dīrghakālaparicayād abhyāsāt kuśalamūlavṛddhiḥ kuśalamūlanirūḍhiḥ tayā sattvaparipācanasamartho bhavati ataḥ kuśalamūlanirūḍhiḥ sattvaparipākasamudāgamaḥ anye tvāhuḥ  evam asya sattvaparipākaḥ samudāgato bhavatiḥ yadyanena dīrghakālābhyāsamāgamya sattvasantāneṣu kuśalamūlaṃ dṛḍhīkṛtaṃ cittakarmañatā kṣetrapariśuddhisamudāgama iti evaṃ bhāvanayā vivṛddhakuśalamūlānām ekāyatanamārgavipakṣayor nimittābhogayor vigamāc cittasya karmañatā yat karmañatādhipatyena yathecchaṃ sphaṭikādimayaṃ buddhakṣetraṃ darśayatītyaścittakarmaṇyatā kṣetrapariśruddhisamudāgamaḥ   yānānuttaryapiṇḍārthaḥ   yānānuttaryasya piṇḍārtha iti pūrvaṃ piṇḍārthākhyānaprayojanam ucyate samāsatas trividham ānuttaryam iti vyāsatonantam iti pratipattir yad uktaṃ  ānuttaryaṃ prapattau hi pratipattyādhāro yad uktaṃ  punar ālambane iti pratipattiphalaṃ yad uktaṃ  samudāgama uddiṣṭaṃ iti sā ca pratipattir yādṛśī parameti  paramā dvādaśātmikā ityuktaṃ yeneti  yathāprajñaptito dharmamahāyānamanaskriyā   ityevam ādineti bodhisattvasya satataṃ prajñayā triprakārayā iti vacanāt tathā ca  saṃyuktā dharmacaritaiḥ sā jñeyā daśabhiḥ punaḥ iti yathā yena prakāreṇāvikṣepapariṇatā ca śamathabhāvanayeti ṣaḍvidhavikṣepābhāvāt aviparyāsapariṇatā ca vipaśyanābhāvanayeti vyañjanādiṣu daśasu viparyāsābhāvāt yad arthañca madhyamayā pratipadā niryāṇārtham ityantadvayavarjane pratipattiḥ yatra ceti yāsu  daśasu bhūmiṣu kim ityata āha  viśiṣṭā cāviśiṣtā ca iti aviparyāsānāṃ piṇḍārthaḥ punar vyañjanāviparyāsena śamathānimittaṃ pratividhyatīti saṃyogasvabhāvavigataṃ sākṣātkaroti arthāviparyāsena vipaśyanānimittaṃ dvayam api bhrāntimātratvena pratividhyati manaskārāviparyāsena viparyāsanidānam ālayavijñānāhitaṃ dvayābhiniveśabījaṃ parivarjayati aviasārāviparyāsena viparyāsanimittaṃ māyādivad sadasattvānabhiniveśena saṃgṛhītaṃ karoti svalakṣaṇāviparyāsena tat pratipakṣeṇāvikalpam abhilāparahitaṃ dharmasvalakṣaṇaviṣayaṃ mārgaṃ bhāvayati sāmānyalakṣaṇāviparyāsena vyavadānaprakṛtiṃ sarvadharmasāmānyatayā pratividhyati aśuddhiśuddhimanaskārāviparyāsena tadāvaraṇaprahīṇāprahīṇatāṃ prajānāti prakṛtiprabhāsvarasya dharmadhātor āgantukopakleśakliṣṭatvāt tadāgantukatvāviparyāsena saṃkleśavyavadānaṃ prajānāti iti prakṛtiprabhāsvarasyānyathā saṃkleśasya vyavadānasya cāsambhavāt atrāsānunnatyaviparyāsena pudgaladharmānabhiniveśato nirāvaraṇo niryātīti samāptā ceyam āgamānusāriṇī madhyāntavibhāgaṭīkā ācāryasthiramatyuparacitā 