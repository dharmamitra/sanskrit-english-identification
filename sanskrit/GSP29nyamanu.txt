namaḥ śāśvatikānandajñānaiśvaryātmane saṅkalpasaphalabrahmastambārambhāya śambhave namāmi yāminīnāthalekhā laṅkṛtakuntalām bhavanīṃ bhavasantāpanirvāpaṇasudhānadīm surāsuraśiroratnamarīcikhacitāṅghraye vighnāndhakārasūryāya gaṇādhipataye namaḥ jayanti purajiddattasādhuvādapavitritāḥ nidānaṃ nyāyaratnānāṃ akṣapādamuner giraḥ akṣapādamatāmbhodhiparimarṣarasotsukām vigāhantām imāṃ santaḥ prasarantīṃ sarasvatīm nānāguṇarasāsvādakhinnā pi viduṣāṃ matiḥ ālokamātrakeṇemamanugṛhṇātu naḥ śramam nyāyauṣadhivanebhyo yam āhṛtaḥ paramo rasaḥ idam anvīkṣikīkṣīrāt navanītam ivoddhṛtam kṛto vā nūtanaṃ vastu vayam utprekṣituṃ kṣamāḥ vacovinyāsavaicitryamātram atra vicāryatām tair eva kusumaiḥ pūrvam asakṛtkṛtaśekharāḥ apūrvaracane dāmni dadhaty eva kutūhalam yadvā nirguṇam apy arthaṃ abhinandanti sādhavaḥ praṇayiprārthanābhaṅgasaṃvidhānam aśikṣitāḥ tad iyam vāṅmayodyānalīlāviharaṇodyataiḥ vidagdhaiḥ kriyatāṃ karṇe cirāya nyāyamañjarī akṣapādapraṇīto hi vitato nyāyapādapaḥ sāndrāmṛtarasasyandaphalasandarbhanirbharaḥ vayaṃ mṛduparispandāḥ tadārohaṇapaṅgavaḥ na tadvibhūtiprāgbhāram ālokayitum apy alam tadekadeśaleśo tu kṛto yaṃ vivṛtiśramaḥ tam eva cānugṛhṇantu santaḥ praṇyavatsalāḥ asaṅkhyair api prahṛṣyanti citram eṣāṃ viceṣṭitam guṇais santaḥ prahṛṣyanti citram eṣāṃ viceṣṭitam paramārthabhāvanākramasamunmiṣatpulakalāñchitakapolam svakṛtīḥ prakāśayantaḥ paśyanti satāṃ mukhaṃ dhanyāḥ iha prekṣāpūrvakāriṇaḥ puruṣārthasaṃpadam abhivāñchantaḥ tatsādhanādhigamopāyam antareṇa tadavāptimam anyamānāḥ tadupāyāvagamanimittam eva prathamam anveṣante dṛṣṭādṛṣṭabhedena ca dvividhaḥ puruṣātrhasya panthāḥ tatra dṛṣṭe viṣaye suciraprarūḍhavṛddhavyavahārasiddhānvayavyatirekādhigatasādhanabhāve bhojanādāv anapekṣitaśāstrasyaiva bhavati pravṛttiḥ na hi malinaḥ snāyāt bubhukṣito vā śnīyāt iti śāstram upayujyate adṛṣṭe tu svargāpavargamātre naisārgikamohāndhatamasaviluptālokasya lokasya śāstram eva prakāśaḥ tad eva sakalasadupāyadarśane divyaṃ cakṣur asmadādeḥ na yoginām iva yogasamādhijajñānādyupāyāntaram apīti tasmād asmadādeḥ śāstram evādhigantavyam  tac ca caturdaśavidhaṃ yāni vidvāṃsaḥ caturdaśavidyāsthānāny ācakṣate  tatra vedāś catvāraḥ prathamo tharvavedo dvitīya ṛgvedas tṛtīyo yajurvedaś caturthaḥ sāmavedaḥ ete catvāro vedāḥ sākṣād eva puruṣārthasādhanopadeśasvabhāvāḥ agnihotraṃ juhuyāt svargakāmaḥ ātmā jñātavyaḥ ityādiśruteḥ  smṛtiśāstram api manvādyupanibaddham aṣṭakāśikhākarmaprapāpravartanādipuruṣārthasādhanopadeśy eva dṛśyate aśrūyamāṇaphalānām api karmaṇāṃ phalavattā vidhivṛttaparīkṣāyāṃ vakṣyate sarvo hi śāstrārthaḥ puruṣārthaparyavasāyī na svarūpaniṣṭha iti  itihāsapurāṇābhyām api upākhyānādivarṇanena vaidika evārthaḥ prāyaḥ pratanyate yathoktam itihāsapurāṇābhyāṃ vedaṃ samupabṛṃhayet bibhety alpaśrutād vedaḥ mām ayaṃ pratariṣyati iti  MaBhā  BrāhmāṇḍaPūrvabhāga tad evaṃ vedapurāṇadharmaśāstrāṇāṃ svata eva puruṣārthasādhanopadeśasvabhāvatvād vidyāsthānatvam  so in that way  aṅgāni vyākaraṇakalpajyotiśśikṣāchandoniruktāni vedārthopayogipadādivyutpādanadvāreṇa vidyāsthānatvaṃ pratipadyante teṣām aṅgasamākhyaiva tadanugāmitāṃ prakaṭayati  vicāram antareṇāvyavasthitavedavākyārthānavadhāraṇāt mīmāṃsā vedavākyārthavicārātmikā vedākarasyetikartavyatārūpam anubhavantī vidyāsthānatāṃ pratipadyate tathā ca bhaṭṭaḥ  or bhāṭṭaḥ dharme pramīyamāṇe tu vedena karaṇātmanā itikartavyatābhāgaṃ mīmāṃsā pūrayiṣyati iti ata eva saptamam aṅgam iti na gaṇyate mīmāṃsā pratyāsannatvena vedaikadeśabhūtatvāt vicārasahāyo hi śabdaḥ svārthanirākāṅkṣaṃ prabodhayituṃ kṣamaḥ  nyāyavistaras tu mūlastambhabhūtaḥ sarvavidyānāṃ vedaprāmāṇyarakṣāhetutvāt vedeṣu hi dustārkikaracitakutarkaviplāvitaprāmāṇyeṣu śithilitāsthāḥ katham iva bahuvittavyayāyāsādisādhyaṃ vedārthānuṣṭhānam ādriyeran sādhavaḥ kiṃ vā svāmini parimlāne tadanuyāyinā mīmāṃsādividyāsthānaparijanena kṛtyam iti tasmād aśeṣaduṣṭatārkikopamardadvārakadṛḍhataravedaprāmāṇyapratyayādhāyinyāyopadeśa kṣamam akṣapādopadopadiṣṭam idaṃ nyāyavistarākhyaṃ śāstraṃ śāstrapratiṣṭhānanibandhanaṃ iti dhuryaṃ vidyāsthānam  vidyāsthānatvaṃ nāma caturdaśānāṃ śāstrāṇāṃ puruṣārthasādhanajñānopāyatvam evocyate vedanaṃ vidyā tac ca na ghaṭādivedanaṃ api tu puruṣārthasādhanavedanaṃ vidyāyāḥ sthānaṃ āśrayaḥ upāya ity arthaḥ tac ca puruṣārthasādhanaparijñānopāyatvaṃ kasyacit sākṣāt kasyacid upāyadvāreṇa tānīmāni caturdaśa vidyāsthānānīty ācakṣate yathoktam purāṇatarkamīmāṃsāsādharmaśāstrāṅgamiśritāḥ YājñavalkyaSmṛ  vedāḥ sthānāni vidyānāṃ dharmasya ca caturdaśa iti ānyatrāpy uktam aṅgāni vedāś catvāro mīmāṃsā nyāyavistaraḥ purāṇaṃ dharmaśāstraṃ ca vidyā hy etāś caturdaśa iti  pūrvatra tarkaśabdenopāttaṃ uttaratra ca nyāyavistaraśabdenaitad eva śāstram ucyate nyāyaḥ tarkaḥ anumānam so sminn eva śāstre vyutpādyate yataḥ sāṅkhyārhatānāṃ tāvat kṣapaṇakānāṃ kīdṛśam anumānopadeśakauśalaṃ  kiyad eva tattarkeṇa vedaprāmāṇyaṃ rakṣyate iti nāsāv iha gaṇanārhaḥ to what extent does their logic uphold the authority of the Veda bauddhās tu yady api anumānamārgāvagāhananaipuṇoddhurāṃ kandharām udvahanti tathāpi vedāviruddhatvāt tattarkasya kathaṃ vedādividyāsthānamadhye pāṭhaḥ anumānakauśalam api kīdṛśaṃ śākyānām iti pade pade darśayiṣyāmaḥ cārvākās tu varākāḥ pratikṣeptavyā eva kaḥ kṣudratarkasya tadīyasyeha gaṇanāvasaraḥ vaiśeṣikāḥ punar asmadanuyāyina evety evam asyāṃ janatāsu prasiddhāyām api ṣaṭtarkyāṃ idam eva tarkanyāyavistaraśabdābhyāṃ śāstram uktam iyam evānvīkṣikī catasṇāṃ vidyānāṃ madhye nyāyavidyā gaṇyate ānvīkṣikī trayī vārtā daṇḍanītiś ca śāśvatī iti  pratyakṣāgamābhyām īkṣitasya anvīkṣaṇaṃ anvīkṣā anumānam ity arthaḥ tadvyutpādakaṃ śāstram anvīkṣikī  nanu catasraś ced vidyāḥ tat kathaṃ caturdaśa darśitāḥ  naiṣa virodhaḥ vārtādaṇḍanītyor dṛṣṭaikaprayojanatvena sarvapuruṣārthopadeśividyāvarge gaṇanānarhatvāt trayyānvīkṣikyoś ca tatra nirdeśāc caturdaśaiva vidyāḥ  nanu vedaprāmāṇyanirṇayaprayojanaś cen nyāyavistaraḥ kṛtam anena kṛtam anena have done with it mīmāṃsāta eva tatsiddheḥ tatra hy arthavicāravat prāmāṇyavicāro pi kṛta eva satyam sa tv ānuṣaṅgikaḥ tatra mukhyas tv arthavicāra eva pṛthakprasthānā hīmā vidyāḥ sā ca vākyārthavidyā na pramāṇavidyeti na ca mīmāṃsakāḥ samyak vedaprāmāṇyarakṣaṇakṣamāṃ saraṇim avalokayituṃ kuśalāḥ kutarkakaṇṭakanikaraniruddhasañcāramārgābhāsaparibhrāntāḥ khalu te iti vakṣyāmaḥ na hi pramāṇāntarasaṃvādadārḍhyam antareṇa pratyakṣādīny api pramāṇabhāvaṃ bhajante kim uta tadadhīnavṛttir eṣa śabdaḥ  śabdasya hi samayopakṛtasya bodhakatvamātraṃ svādhīnaṃ  arthatathātvetaratvapariniścaye tu puruṣamukhaprekṣitvam asyāparihāryam tasmād āptoktatvād eva śabdaḥ pramāṇībhavati nānyathety etac cāsminn eva śāstre vyutpādayiṣyate  nanu akṣapādāt pūrvaṃ kuto vedaprāmāṇyaniścaya āsīt  atyalpam idam ucyate   jaimineḥ pūrvaṃ kena vedārtho vyākhyātaḥ    pāṇineḥ pūrvaṃ kena padāni vyutpāditāni piṅgalāt pūrvaṃ kena chandāṃsi racitāni ādisargāt prabhṛti vedavad imā vidyāḥ pravṛttāḥ saṃkṣepavistaravivakṣayā tu tāṃs tāṃs tatra tatra kartn ācakṣate  kartn em to kartāraḥ   nanu vedaprāmāṇyaṃ nirvicārasiddham eva sādhavo manyate iti kim atra vicārayatnena  na saṃśayaviparyāsanirāsārthatvāt yasya hi vedaprāmāṇye saṃśayānā viparyastā vā matiḥ taṃ prati śāstrārambhaḥ na hi viditavedārthaṃ prati mīmāṃsā prastūyate taduktam nānyato vedavidbhyaś ca sūtravṛttikriyeṣyate iti lokavārttika  bhavati ca catuṣprakāraḥ puruṣaḥ ajñaḥ sandigdhaḥ viparyastaḥ niścitamatiś ceti tatra niścitamatir eṣa muniḥ amunā śāstreṇa ajñasya jñānam upajanayati saṃśayānasya saṃśayam upahanti viparyasyato viparyāsaṃ vyudasyatīti tān prati yuktaḥ śāstrārambhaḥ  kutaḥ punar asya muneḥ niścitamatitvaṃ jātam   ucyatebhavati tāvad eṣa niścitamatiḥ sa tu tapaḥprabhāvād vā devatārādhanād vā śāstrāntarābhyāsād vā bhavatu kim anena  tatraitat syāt tata eva śāstrāntarād asmadāder api tattvādhigamo bhaviṣyatīti  kim akṣapādapraṇītena śāstreṇa    parihṛtam etat saṅkṣepavistaravivakṣayā śāstrapraṇayanasya sāphalyāt vicitracetasaś ca bhavanti puruṣā ity uktam yeṣām ita evājñānasaṃśayaviparyayā vinivartante tān praty etat praṇayanaṃ saphalam itīdaṃ praṇītavān ācāryaḥ tatredam ādimaṃ sūtram  Till here cf Kataoka    pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchalajātinigrahasthānānāṃ tattvajñānān niḥśreyasādhigamaḥ   nanu kim artho yamādivākyārambhaḥ ko yaṃ praśnaḥ śāstraṃ ced ārambhaṇīyaṃ kramavṛttitvād vācaḥ dvitīyādivākyapraṇayanam upapadyata iti granthakaraṇam evāghaṭamānaṃ syāt āha na khalv evaṃ na jāne kintu yad eva śāstre vyutpādyatvena sthitaṃ tad eva vyutpādyatām kimādau tadabhidheyaprayojanakīrtanena ucyate ādivākyaṃ prayoktavyam abhidheyaprayojane pratipādayituṃ śrotṛpravāhotsāhasiddhaye abhidheyaphalajñānavirahāstamitodyamāḥ śrotum alpam api grantham ādriyeran na sūrayaḥ ko hi nāma vidvān aviditaviṣaye niṣprayojane ca karmaṇi pravarteta āha ca bhaṭṭaḥ sarvasyaiva hi śāstrasya karmaṇo vā pi kasyacit yāvat prayojanaṃ noktaṃ tāvat tat kena gṛhyate iti lokavārttika  nanu prayojanaparijñānamādau śrotrṇāṃ kutastyam iti cintyam kim asmād eva vākyāt uta yuktitaḥ vākyam tāvad aniścitaprāmāṇyaṃ kathaṃ prayojananiścayāya prabhavati saṃśayād vā pravṛttau vedārthe pi tathaiva syād iti śāstram anārabdhavyaṃ syāt yuktitaḥ prayojanāvagamaḥ śāstre sarvasminn adhītaṃ sati sambhavati netaratheti tadavagamapūrvikāyāṃ pravṛttav itaretarāśrayaḥ śāstrādhigamāt prayojanaparijñānaṃ prayojanaparijñānāc ca śāstraprayojanaparijñānaṃ arthasaṃśayāc ca śravaṇe pravṛttiḥ vede hy asiddhaprāmāṇye mahākleśeṣu karmasu nānarthaśaṅkayā yuktaṃ anuṣṭānapravartanam bahuvittavyayāyāsaviyogasugame dhvani pravṛttir ucitodāraphale laghupariśrame śṛṇvanta eva jānanti santaḥ katipayair dinaiḥ kim etat saphalaṃ śāstram uta mandaprayojanam sūkṣmekṣikā tu yady atra kriyate prathamodyame asau sakalakartavyavipralopāya kalpate ārto hi bhiṣajaṃ pṛṣṭvā taduktam anitiṣṭhate tasmin savicikitsas tu vyādher ādhikyam āpnuyāt tenādivākyād vijñāya sābhidheyaṃ prayojanam tatsambhāvanayā kāryaḥ tacchāstraśravaṇādaraḥ yair apy ādivākyam itthaṃ vyākhyāyate kila ananvitapadārthakaṃ vākyam anupādeyaṃ daśadāḍim ādivākyavat anvitapadārthakam api niṣprayojanam anupādeyam eva sadasadvāyasadaśanavimarśavākyam iva tad iha upādeyatāvyāpakaprayojanādyanupalambhād anādaraṇīyam iti vyāpakānupalabdhyā pratyavatiṣṭhamānaḥ paraḥ prayojanādyabhidhāyinā ādivākyasyārtha ity uktaṃ bhavati tatpratipādanenaiva vyāpakānupalabdhiparihārād āśaṅkā nivāritā bhavatīti yad api pravṛttihetor arthasaṃśayasya tarkāparanāmna aucityasya vā samutpādanam ādivākyena kriyata iti kecid ācakṣate tad api prayojanābhidhānadvārakam eva prayojanaviṣayo hi saṃśayo vā saṃbhāvanāpratyayo vā pravṛttyaṅgabhūtas tenotpādanīya iti tadutpattau prayojanābhidhānam evādivākyasya vyāpāraḥ saṃśayas tu vastuvṛttopanata eva puruṣavacasāṃ dvaividhyadarśanāt śaucasam ācārasādhutādinā tu tasmin sambhāvanāpratyayo pi lokasya bhavatīti tasmāt prayojanapratipādanārtham evādivākyam iti sūktam yac ca śrotṛpravṛttyaṅgaṃ tadvaktuṃ yuktam āditaḥ na ca prayojanajñānād anyad asti pravartakam abhidheyakathanam api tatsādhyaprayojanopapādanāya śrotṛbuddhisamādhānāya ca kartavyam eva arthākṣiptas tu sambandhaḥ phalaśāstrābhidheyagaḥ tannirdeśena siddhatvāt na svakaṇṭhena kathyate abhidheyasya śāstrasya ca vācyavācakabhāvalakṣaṇaḥ sambandhaḥ śāstrārthasya niḥśreyasya ca sādhyasādhanabhāvalakṣaṇaḥ sambandhaḥ tadāśrayanirdeśād eva siddhaḥ abhidheyās tu pramānādayo nigrahasthānaparyantāḥ ṣoḍaśa padārthāḥ prathamasūtre nirdiṣṭāḥ teṣāṃ svarūpam upariṣṭhād vakṣyate arthaparicchittisādhanāni pratyakṣādīni pramāṇāni tatparicchedyam ātmādi prameyam nānārthāvamarśaḥ saṃśayaḥ hitāhitaprāptiparihārau tatsādhanaṃ ca prayojanam hetoḥ pratibandhāvadhāraṇaṃ dṛṣṭāntaḥ pramāṇato bhyupagamyamānaḥ sāmānyaviśeṣavān arthaḥ siddhāntaḥ parārthānumānavākyaikadeśabhūtāḥ pratijñādayo vayavāḥ sandigdhe rthe nyatarapakṣānukūlakāraṇadarśanāt tasmin sambhāvanāpratyayas tarkaḥ sādhanopalambhajanmā tattvāvbodho nirṇayaḥ vītarāgakathā vastunirṇayaphalā vādaḥ vijigīṣukathā tu puruṣaśaktiparīkṣaṇaphalā jalpaḥ tadviśeṣo vitaṇḍā ahetavo hetuvad ābhāsamānāḥ hetvābhāsāḥ arthavikalpair vacanavighātaḥ chalam hetupratibimbanaprāyaṃ pratyavasthānaṃ jātiḥ satyavastvapratibhāsaḥ viparītapratibhāsaś ca nigrahasthānam tatra vakṣyamāṇalakṣaṇasūtranirdeśānusāreṇa kānicit ekavacanāntāni kānicid vahuvacanāntāni padāni vigṛhītavyāni pramāṇāvayavahetvābhāsānāṃ bahuvacanena vigraho darśayitavyaḥ śeṣāṇām ekavacanena lakṣaṇasūtraṣu tathā nirdeśāt evañ coddeśalakṣaṇayor ekaviṣayatā nitarāṃ darśitā bhavati itaretarayoge dvandvas samāsaḥ pramāṇādīnāṃ tattvam iti sambandhamātre ṣaṣṭhī tattvasya jñānaṃ niḥśreyasasyādhigama iti karmaṇi ṣaṣṭyau tattvasya jñāyamānatvena niḥśreyasasya cādhigamyamānatvena karmatvāt nanv evaṃ vyākhyāyamāne tattvapadasya pramāṇādipadasāpekṣatvenāsamarthatvāt asamāsaḥ prāpnoti sāpekṣam asamarthaṃ bhavatīty āhuḥ na cedaṃ pradhānam sāpekṣam yena bhavati vai pradhānasya sāpekṣasyāpi samāsa iti rājapuruṣaḥ śobhana itivat samasyate uttarapadārthapradhānatvāt ṣaṣṭhītatpuruṣasya jñānam evātra pradhānaṃ tattvam upasarjanam ataś ca ṛddhasya rājñaḥ puruṣa itivad asamāsa eva yuktaḥ nanu jñānam api pramāṇādisāpekṣaṃ bhavaty eva tadviṣayaṃ hi tad iti na tattvapadenāsya nirākāṅkṣīkṛtatvāt tattvasya jñānam iti tadidānīṃ tattvam eva sāpekṣaṃ vartate kasya tattvam iti tasmāt tattvasyopasarjanasya sataḥ sāpekṣatvād asamāsa eva ity evam abhiśaṅkamānā kecana tattvaṃ ca tat jñānaṃ ca iti karmadhārayaṃ vyācacakṣire tat punar ayuktam jñānasya svatas tattvātattvavibhāgābhāvāt viṣayakṛto hi jñānānāṃ tathābhāvo tathābhāvo vā tadetat tattvaviṣayajñānaṃ bhavati na svatas tattvasvabhāvam kiṃ punar idaṃ tattvaṃ nāma sato sato vā vastunaḥ pramāṇapariniścitasvarūpaṃ śabdapravṛttinimittaṃ tad ity ucyate tasya bhāvas tattvam iti tac ca jñānena niścīyate tat paricchindyat jñānaṃ tattvajñānam ity ucyate jñānasyāpi tadrūpaṃ jñānāntaraparicchedyam eva bhavati nirṇītatattvāś ca pramāṇādaya iti vyatirekanirdeśa eva yuktaḥ na cāsamāsaprasaṅgamātrāt anyathā varṇanam ucitam īdṛśānāṃ samāsānāṃ sāmarthyānapāyena bahuśo dṛṣṭatvāt devadattasya gurukulam iti upasarjanaṃ nopasarjanam iti na kāraṇam etat samāse vigrahavākyasamānārthatayā samāso bhavati sā ceha vidyata eva vaiyyākaraṇā api īdṛśi padāni samasyanty eva atha śabdānuśāsanaṃ keṣāṃ śabdānām laukikānāṃ vaidikānāṃ ca iti tasmād yathābhāṣyam eva ṣaṣṭhītrayavyākhyānam anavadyam nanu ṣoḍaśapadārthatattvajñānasya kathaṃ niḥśreyasādhigamahetutvam iti vaktavyam vedaprāmāṇyasiddhyarthaṃ cedaṃ śāstram iti tāvan mātram eva vyutpādyatāṃ kiṃ ṣodaśapadārthakanthāgranthanena ucyate ātmāpavargaparyantadvādaśavidhaprameyajñānaṃ tāvat anyajñānānaupayikam eva sākṣād apavargasādhanam iti vkṣyāmaḥ tattvajñānān mithyājñānanirāse sati tanmūlaḥ saṃsāro nivartata iti prameyaṃ tāvad avaśyopādeyam tasya tu prameyasyātmāder apavargasādhanatvādhigama āgamaikanibandhanaḥ tasya prāmānyanirṇītir anumānanivandhanā āptoktatvaṃ ca talliṅgam avinābhāvi vikṣyate pratibandhagrahe tasya pratyakṣam upayujyate ko nyas santaraṇe hetur anavasthāmahodadheḥ āyurvedādivākyeṣu dṛṣṭvā pratyakṣataḥ phalam vacaḥ pramāṇam āptoktam iti nirnīyate yataḥ upamānaṃ tu kvacit karmaṇi sopayogaṃ ity evaṃ catuṣprakāram api pramāṇaṃ prameyavad upadeṣṭavyam saṃśayādayas tu padārthā yathāsambhavaṃ pramāṇeṣu prameyeṣu cāntarbhavanto pi nyāyapravṛttihetutvāt pṛthag upadiśyante nyāyaś ca vedaprāmāṇyapratiṣṭhāpanapūrvakatvena puruṣārthopayogitvam upayātīti darśitam tatra nānupalabdhe rthe na nirṇīte pravartate kin tu saṃśayite nyāyaḥ tadaṅgaṃ tena saṃśayaḥ prayojanam anuddiśya na ca nyāyaṃ prayuñjate dṛṣṭāntaḥ punar etasya sambandhagrahaṇāspadam siddhānto pi dharmaprāpaṇenāśrayāsiddhatām apoddharat nyāyaṃ pravartayati nanu saṃśayapadena nyāyaviṣayaṃ sandigdhaṃ dharmaṇam abhidadhatā āśrayāsiddhir apoddhṛtaiva satyam kvacit tu viṣaye saṃśayam antareṇāpi nyāyapravṛttir darśayisyata iti saṃśayitaikaviṣayanyāyaniyamābhāvāt siddhānto pi vaktavyaḥ nyāyābhidhāne vayavāḥ paraṃ pratyupayoginaḥ parārtham anumānaṃ ca tad āhur nyāyavādinaḥ nanu pratijñodāharaṇābhyāṃ tadabhidheyau siddhāntadṛṣṭāntau gamyete eva kiṃ pṛthag upādānena na yady evaṃ hetvākhyenāvayavena tadabhidheyasiddher anumānam api pṛthak na vaktavyaṃ syāt evaṃ bhavatu kiṃ niścchinnam maivam abhidheye nyāye nirūpaṇīye tadabhidheyinām avayavānām avasara iti tadarthaḥ pṛthak pratipādanārho bhavati itarathā avayavamātropadeśa eva śāstraṃ samāpyeta tarkaḥ saṃśayavijñānaviṣayīkṛtatulyakalpapakṣadvaye nyatarapakṣaśaithilyasamutpādanena taditarapakṣaviṣayaṃ pramāṇaṃ akleśasaṃpadyamānapratipakṣavyudāsam anugṛhṇāti mārgaśuddhim ādadhāna iti pṛthag upadiśyate sa cāśayaśuddhim upadarśayituṃ vāde prayokṣyate anyatarādhikaraṇanirṇayam antareṇa na paryavasyati nyāya iti nyāyoparamakāraṇatvena tasya pravartako nirṇayaḥ itarathā niavasānam anāsāditaphalaṃ ko nāma nyāyam ārabheta nanu tattvajñānapadena gatārthatvān na pṛthak vaktavyo nirṇayaḥ nirṇayo hi tattvajñānam eva asty etat kin tu ṣoḍaśapadārthatattvajñānaṃ pramāṇāntarakaraṇam api bhavati na tasya nyāyoparamahetutvam eṣa tu sādhanadūṣaṇasaraṇikṣodajanmā nirṇayaḥ taduparamahetuḥ pṛthag upādānam antareṇa na labhyate nanu anumānapadād eṣa tarhi yathābhilaṣito lapsyate nirṇayaḥ pratibaddhāl liṅgāl liṅgini jñānam anumānaṃ sa eva ca nirṇayaḥ tad ayuktam anumānaphalaṃ nirṇayaḥ nānumānam kāraṇasya pramāṇatvān nirṇayopādānam antareṇa tadanumānam aphalam aparyavasitaṃ syāt ubhābhyāṃ tarhi tattvajñānānumānapadābhyāṃ ayam ākṣepsyate nirṇayaḥ anumānasya tattvajñānāntatvāt na nirṇayopādānād vinā tadantatvāsiddheḥ liṅgābhāsasamutthatattvajñānābhāsasambhavāt nanu saṃśayapūrvakatvād anumānasya sāmarthyāt nirṇayāntataiva bhaviṣyati iti saṃśayānumānatattvajñānapadair gatārtho nirṇayaḥ maivam saṃśayapūrvakatve py anumānasya tadābhasopajanitanirṇayābhāsasambhavāt naiṣa niyamaḥ saṃśayapūrvakam anumānam iti tasmād anumānasya viśiṣṭanirṇayāvasānatvalābhāya nirṇayapadam upādeyam ity alaṃ prasaṅgena vāde tu vicāryamāṇo nyāyaḥ saṃśayacchedanenādhyavasitāvabodhaṃ adhyavasitābhyanujñānaṃ ca vidadhat tattvapariśuddhim ādadhātīti vītarāgaiḥ śiṣyasabrahmacāribhis saha vādaḥ prayoktavyaḥ jalpavitaṇḍe tu duṣṭatārkikoparacitakapaṭadūsaṇāḍambarasantrāsyamānasaralam atisamāśvāsanena taddhṛdayasthatattvajñānasaṃrakṣaṇāya kvacid avasare vītarāgasyāpy upayujyete iti vakṣyāmaḥ hetvābhāsāḥ samyaṅ nyāyapravivekopakāradvāreṇa tadupayoginaḥ hetvābhāsasvarūpāvadhāraṇe hi sati tadvilakṣaṇatayā hetavas sukham avagamyante nanv atra viparyayo dṛśyate hetvavagame sati taditarahetvābhāsavyavasthānāt saty evam tathā pi proktuṃ parihartuṃ ca dvayam api jñeyam hetavaḥ prayujyante hetvābhāsāś ca parihriyanta iti yac ca nigrahasthānaparigaṇitā api hetvābhāsāḥ punar apadiśyante tat vāde codanīyā bhaviṣyantīty āśayena chalajātinigrahasthānāni jalpavitaṇḍopakaraṇāni tesām avadhṛtasvarūpāṇāṃ svavākye parivarjanaṃ kvacid avasare prayogaḥ parayuktānāṃ ca pratisamādhānaṃ ityādi śakyakriyam atas tāny āpi jalpavitaṇḍāṅgatvāt jñātavyānīti pṛthag upadiśyante duśśikṣitakutarkāṃśaleśavācālitānanāḥ śakyāḥ kim anyathā jetuṃ vitaṇḍāṭopapaṇḍitāḥ gatānugatiko lokaḥ kumārgaṃ tatpratāritaḥ mā gād iti chalādīni prāha kāruṇiko muniḥ tad evam upadeṣṭavyāḥ padārthāḥ saṃśayādayaḥ tanmūlanyāyanirṇeyavedaprāmāṇyasiddhaye tenāgamapramāṇatvadvārā khilaphalapradā iyam ānvīkṣikī vidyā vidyāsthāneṣu gaṇyate āha ca bhāṣyakāraḥ pradīpaḥ sarvavidyānām upāyaḥ sarvakarmaṇām āśrayas sarvadharmāṇāṃ vidyoddeśe parīkṣitā  ity eṣa ṣoḍaśapadārthanibandhanena niḥśreyasasya muninā nirdeśi panthāḥ anyas tu sann api padārthagaṇo pavargamārgopayogavirahād iha nopadiṣṭaḥ trividhā cāsya śāstrasya pravṛttiḥ uddeśaḥ lakṣaṇaṃ parīkṣā ceti nāmadheyena padārthābhidhānam uddeśaḥ uddiṣṭasya tattvavyavasthāpako dharmo lakṣaṇam lākṣetasya tallakṣaṇam upapadyate na veti vicāraḥ parīkṣā nanu ca vibhāgalakṣaṇā caturthy api pravṛttir asty eva bhedavatsu pramāṇasiddhāntacchalādiṣu tathā vyavahārāt satyam prathamasūtroddiṣṭe bhedavati padārthe bhavaty eva vibhāgaḥ uddeśarūpānapāyāt tu uddeśa evāsau sāmānyasaṃjñayā kīrtanam uddeśaḥ prakārabhedasaṃjñayā kīrtanaṃ vibhāga iti tathā coddeśatayaiva tatra tatra bhāṣyakāro vyavaharati ayathārthaḥ pramāṇoddeśaḥ ity ākṣepe tasmād yathārtha eva pramāṇoddeśaḥ iti samādhānam abhidadhānaḥ tasmāt trividhaiva pravṛttiḥ tatroddeśaḥ prathamam avaśyaṃ kartavyaḥ anuddiṣṭasya lakṣaṇaparīkṣānupapatteḥ sāmānyaviśeṣalakṣaṇayor api paurvāparyaniyamo sty eva alakṣite sāmānye viśeṣalakṣaṇāvasarābhāvāt parīkṣā tu lakṣaṇottarakālabhāvibīti tatsvarūpanirūpaṇād eva gamyate vibhāgasāmānyalakṣaṇayos tu nāsti paurvāparyaniyamaḥ pūrva vā sāmānyalakṣaṇaṃ tato vibhāgaḥ pūrvaṃ vā vibhāgaḥ tatas sāmānyalakṣaṇam ucyata iti tad ihoddeśas tāvad vyākhyātaḥ asmābhis tu lakṣaṇasūtrāny eva vyākhyāsyante parīkṣāsūtrasūcitaṃ tu vastu sopayogalakṣaṇavarṇanāvasara eva yathābuddhi darśayiṣyate na pṛthak parīkṣāsūtravivaraṇaśramaḥ kariṣyate ata eva prathamasūtrānantaraṃ duḥkhajanma ityādidvitīyasūtraṃ lakṣaṇān aupāyokatvān neha vivṛtam apavargaparīkṣāśeṣabhūtatvāt tu tadavasara eva nirṇayiṣyate pramāṇasāmānyalakṣaṇavibhāgasūtraṃ tv avasaraprāptatvād idānīm eva vivriyate pratyakṣānumānopamānaśabdāḥ pramāṇāni  atredaṃ tāvad vicāryate kiṃ pramāṇaṃ nāma kim asya svarūpam kiṃ vā lakṣaṇam iti tataḥ sūtraṃ yojayiṣyate tad ucyate avyabhicāriṇīm asandigdhām arthopalabdhiṃ vidadhatī bodhābodhasvabhāvā sāmagrī pramāṇam bodhābodhasvabhāvā sāmagrī hi tasya svarūpam avyabhicārādiviśeṣārthopalabdhisādhanatvaṃ lakṣaṇam nanu ca pramīyate yena tat pramānam iti karaṇasādhano yaṃ pramāṇaśabdaḥ karaṇaṃ ca sādhakatamam tam abarthaś cātiśayaḥ sa cāpekṣikaḥ sādhakāntarasaṃbhave hi tadapekṣayā tiśayayogat kiñcit sādhakatamam ucyate sāmagryāś caikatvāt tadatiriktasādhakāntarānupalmbhāt kim apekṣam asyātiśayaṃ brūmaḥ api ca kasmin viṣaye sāmagryāḥ pramāṇatvam pramīyamāṇo hi karmabhūto viṣayaḥ sāmagryantarbhūtatvāt sāmagry eveti karaṇatām eva yāyāt nirālambanāś cedānīṃ sarvapramitayo bhaveyuḥ ālambanakārakasya cakṣurādivat pramāṇāntaḥpātitvāt kaś ca sāmagryā prameyaṃ pramimīte pramātā pi tasyām eva līnaḥ evañ ca yad ucyate pramātā pramāṇaṃ prameyaṃ pramitir iti catasṛṣu vidhāsu tattvaṃ parisamāpyate iti tad vyāhanyate na ca loko pi sāmagryāḥ karaṇabhāvam anumanyate tasyāṃ karaṇavibhaktim aprayuñjānaḥ na hy evaṃ vaktāro bhavanti laukikāḥ sāmagryā paśyāma iti kin tu dīpena paśyāmaḥ cakṣuṣā nirīkṣāmaha ity ācakṣate tasmān na sāmagrī kāraṇam akāraṇatvāc ca na pramāṇam iti nedaṃ sādhu pramāṇasvarūpam atrocyate yata eva sādhakatamaṃ karaṇaṃ karaṇasādhanaś ca pramāṇaśabdaḥ tata eva sāmagryāḥ pramāṇatvaṃ yuktam tadvyatirekeṇa kārakāntare kvacid api tam abarthasaṃsparśānupapatteḥ anekakārakasannidhāne kāryaṃ ghaṭamānaṃ anyataravyapagame ca vighaṭamānaṃ kasmai atiśayaṃ prayacchet na cātiśayaḥ kāryajanmani kasyacid avadhāryate sarveṣāṃ tatra vyāpriyamāṇatvāt sannipattyajanakatvam atiśaya iti cen na ārādupakārakāṇām api kārakatvānapāyāt jñāne ca janye kim asannipatyajanakam sarveṣām indriyamano rthādīnām itaretarasaṃsarge sati jñānaniṣpatteḥ atha sahasaiva kāryajananam atiśayaḥ so pi kasyāñ cid avasthāyāṃ karaṇasyeva karmaṇo pi śakyate vaktuṃ yathā aviralajaladharadhārāprabandhabaddhāndhakāranivahe bahulaniśīthe sahasaiva sphuratā vidyul latā lokena kāminījñānam ādadhānena saty api sīmantinīm antareṇa taddarśanaṃ na saṃpadyate āgatamātrāyām eva tasyāṃ bhavatīti tad api karmakārakam atiśayayogitvāt karaṇaṃ syāt tasmāt phalotpādāvinābhāvisvabhāvatvam avaśyatayā kāryajanakatvam atiśayaḥ sa ca sāmagrantargatasya na kasyacid ekasya kārakasya kathayituṃ pāryate sāmagryās tu so tiśayaḥ suvacaḥ sannihitā cet sāmagrī saṃpannam eva phalam iti saivātiśayavatī nanu mukhyayoḥ pramātṛprameyayor api tadavinābhāvitvam atiśayo sty eva pramitisambandham antareṇa tayos tathātvābhāvat pramiṇotīti pramātā bhavati pramīyata iti ca prameyam satyam etat kin tu sākalyaprasādalabdhapramitisambandhanaḥ pramātṛprameyayor mukhyasvarūpalābhaḥ sākalyāpacaye pramityabhāvāt gauṇe pramātṛprameye saṃpadyete evañ ca sākalyam antareṇa yadi pramitir avakalpeta bhaved vyabhicāraḥ na tv asau tathā dṛśyate iti pramityavyabhicārāt sākalyam eva sātiśayam iti tam abarthayogāt tad eva karaṇam yat tu kim apekṣaṃ sāmagryāḥ karaṇatvam iti tat antargatakārakāpekṣam iti brūmaḥ kārakāṇāṃ dharmaḥ sāmagrī na svarūpahānāya teṣāṃ kalpate sākalyadaśāyām api tatsvarūpapratyabhijñānāt nanu samagryebhyaḥ sāmagrī bhinnā cet kathaṃ pṛthaṅ nopalabhyate abhede tu sarvakārakāṇi karaṇībhūtāntānyeveti kartṛkarmavyavahārocchedaprasaṅgaḥ maivam samagrasannidhānākhyadharmasya pratyakṣam upalmbhāt pṛthag avasthiteṣu hi sthālījalajvalanataṇḍulādiṣu na samagratāpratyayaḥ samuditeṣu tu bhavatīty ataḥ tantupaṭalaparighaṭitapaṭādyavayavivat kārakakalāpaniṣpādyadravyāntarābhāve pi samudāyātmikā sāmagrī vidyata eveti samudāyyapekṣayā karaṇatāṃ pratipadyate tasmān na paricodanīyam idaṃ kasmin karmaṇi sāmagrī karaṇam iti samuddāyināṃ sāmagryavasthāyām api svarūpānapāyāt samudrāyiviśeṣe karmaṇi sāmagrī karaṇam ata eva pramiter na nirālambanatvam etena pramātrādiḥ pṛthag upadarśita iti vidhācatuṣṭayam api samāhitam yat tv abhyadhāyi sāmagryāḥ karaṇavibhaktinirdeśo na dṛśyata iti tatrocyate sāmagrī hi saṃhatiḥ sā hi saṃhanyamānavyatirekeṇa na vyavahārapadavīm avatarati tena sāmagryā paśyāmīti na vyapadeśaḥ yas tu dīpendriyāṇāṃ tṛtīyānirdeśaḥ sa phalopajananāvinābhāvisvabhātvākhyasāmagrīsarūpasamāropaṇanibandhanaḥ anyatrāpi ca tadrūpasamāropeṇa sthālyā pacatīti vyapadeśo dṛśyate eva tasmād antargatakārakāpekṣayā labdhakaraṇabhāvā sāmagrī pramāṇam apare punar ācakṣate sāmagrī nāma samuditāni kārakāṇi teṣāṃ dvairūpyam ahṛdayaṅgamam atha ca tāny eva pṛthag avasthitāni karmādibhāvaṃ bhajante atha ca tāny eva samuditāni karaṇībhavantīti ko yaṃ nayaḥ tasmāt kartṛkarmavyatiriktam avyabhicārādiviśeṣaṇakārthapramājanakam kārakaṃ karaṇam ucyate tad eva tṛtīyayā vyapadiśantidīpena paśyāmi cakṣuṣā nirīkṣe liṅgena buddhye śabdena jānāmi manasā niścinomīti nanu trīṇy eva kārakāṇy asmin pakṣe bhaveyuḥ jñānakriyāyāṃ tāvat evam evaitat yathā bhavān āha pākādiktiyāsu ktiyāśrayadhāraṇādyupakārabhedaparyālocanayā bhavatv adhikaraṇādikārakāntaravyavahāraḥ pramitau tu manodīpacakṣurādeḥ na lakṣyate viśeṣa iti tatsarvaṃ karaṇatvena sammatam kas teṣu tamabartha iti cet asti kaścit yad ayaṃ lokaḥ ahaṃ mayā jānāmi ghaṭena ghaṭaṃ jānāmi iti na kartṛkarmaṇī vismṛtyāpi karaṇatvena vyapadiśati nayanamanodīpaśabdaśabdaliṅgāni tu tathā vyapadiśati so yam eṣāṃ paśyati kartṛkarmavailakṣaṇyaṃ cakṣurādīnām tadvailakṣaṇyam eva ca teṣām atiśaya iti tad ayam iha pramāṇaṃ pramātā prameyaṃ pramitir iti caturvarga eva vyavahāraḥ parisamāpyate tasmāt kartṛkarmavilakṣaṇā saṃśayaviparyayarahitārthabodhavidhāyinī bodhābodhasvabhāvā sāmagrī pramāṇam iti yuktam ye tu bodhasyaiva pramāṇatvam ācakṣate na sūkṣmadarśinas te bodhaḥ khalu pramāṇasya phalaṃ na sākṣātpramāṇam karaṇārthābhidhāno hi pramāṇaśabdaḥ pramīyate aneneti pramāṇam pramīyata iti ko rthaḥ pramā janyata iti pramāṇād avagacchāma iti vadanto laukikāḥ karaṇasyaiva prāmānyam anumanyante yas tu pramā pramānam iti pramāṇaśabdaḥ sa pramāṇaphale draṣṭavyaḥ tathā ca saṃśayaviparyayātmakaṃ apramāṇaphalam api jñānaṃ ātmamano numāne tadviśeṣaṇārthaparicchede vā viśiṣṭapramājananāt pramāṇatāṃ pratipadyate avyabhicārādiviśeṣaṇopapannam api jñānam aphalajanakam apramāṇam eva kevalapramāsvabhāvaṃ pramāṇād vibhinnaṃ phalam iti pratyakṣalakṣaṇe vakṣyāmaḥ atha vyatiriktaphalajanakam api bodharūpam eva pramāṇam ucyate tad ayuktam sakalajagadviditabodhetarasvabhāvaśabdaliṅgadīpendriyādiparihāraprasaṅgāt tasmāt sāmagryanupraviṣṭo bodhaḥ viśeṣaṇajñānam iva kvacitpratiyakṣe liṅgajñānam iva liṅgipramitau sārūpyadarśanam ivopamāne śabdaśravaṇam iva tadarthajñāne pramāṇatāṃ pratipadyate ata eva bodhābodhasvabhāvā sāmagrī pramāṇam ity uktam anye tu tulyasāmagryadhīnayoḥ jñānārthayoḥ grāhyagrāhakabhāvaṃ vadantaḥ bodhaṃ pramāṇam abhyupāgaman kṣaṇabhaṅgiṣu padārtheṣu sahakāryupādānakāraṇāpekṣa kṣaṇāntarasantatijananena ca lokayātrām udvahatsu jñānajanmani jñānam upādānakāraṇam arthaḥ sahakārikāraṇam arthajanmani ca arthaḥ upādānakāraṇaṃ jñānaṃ ca sahakārikāraṇam iti jñānaṃ ca jñānārthajanyam arthaś ca arthajñānajanyo bhavatīty evam ekasāmagryadhīnatayā tam artham avyabhicarato jñānasya tatra prāmāṇyam iti tad idam anupapannam aphalajanakasya pramāṇatvānupapatter ity uktatvāt api ca karmaṇi jñānaṃ pramāṇam iṣyate yathoutam savyāpāram ivābhāti vyāpāreṇa svakarmaṇi iti sa cāyam arthakṣaṇo jñānasamakālaḥ tataḥpūrvābhyāṃ jñānārthalakṣaṇābhyām upajanita iti tatkarmatāṃ pratipadyatāṃ na punaḥ svasamānakālaprasūtajñānakṣaṇakarmatām iti nanu ca tulyasāmagryadhīnatayā samānakālatayā ca tadavyabhicārasiddhau satyāṃ kva karmatvam upayujyate hanta tarhi sahotpannayoḥ samānasāmagrīkayoḥ grāhyagrāhakaniyamaḥ kiṃkṛta iti vaktavyam jñānaṃ svaprakāśasvabhāvam iti grāhakam artho jaḍātmeti grāhyam iti cet ayam api viśeṣas tulyakālayoḥ kutastyaḥ upādānasahakārikāraṇabhedād iti cet na tasya kṣaṇabhaṅge nirākariṣyamāṇatvāt ye pi nirākārasya bodhasvarūpasya nīlapītādyanekaviṣayasādhāraṇatvāt janakatvasya ca cakṣutādāv api bhāvenātiprasaṅgāt tadākāratvākṛtam eva jñānakarmaniyamam avagacchantaḥ sākāraṃ jñānaṃ pramāṇam iti pratipedire te pi vijñānādvaitasiṣādhayiṣayaivam abhidadhānāḥ tannirāsaprasaṅga eva nirasiṣyante na hy ekam eva sākāraṃ jñānaṃ grāhyaṃ grāhakaṃ ca bhavitum arhatīti vakṣyate arthas tu sākārajñānavādino na samasty eva sa hy anumeyo vā syāt pratyakṣo vā nānumeyaḥ sambandhagrahaṇābhāvāt arthe hi sati sākāraṃ nirākāraṃ tadatyaye nityānumeya bāhyārthavādī jñānaṃ kva dṛṣṭavān nāpi pratyakṣo rthaḥ ākāradvayānupalambhāt abhyupagame cānavasthāprasaṅgāt arthākāro hi nirākārajñānagamyo na bhavatīti jñānenākāravatā gṛhyate so  yam idānīṃ jñānākāro pi grāhyatvāt anyenākāravatā gṛhyate so py anyeneti atha vā artho nirākārajñānagrāhyatāṃ nopayātīti svagrāhake jñānātmani samarpitātmā bhavatīti sākāraṃ jñānam evedaṃ saṃpannam iti punar artho nyaḥ kalpanīyaḥ so pi grāhyatvāt svagrāhakasya sākāratvasiddhaye tatraiva līyata iti sākāraṃ jñānam evāvaśiṣyata iti punar anyo rtha iti ittham anavasthā pratikarmavyavasthā tu janakatvanibandhanā bhaviṣyati vastusvabhāvasyāparyanuyojyatvāt sākārapakṣe pi paryanuyogasāmyam ityādi sarvaṃ upariṣṭāt savistaram abhidhāsyate sākārapakṣe pi ca na pramāṇāt vyatiriktaṃ phalam upadarśitam ity asatpakṣa evāyam śābarās tu bruvate ya ete bodhaprāmāṇyavādino vijñānād abhinnam eva phalam abhidadhati te bāḍhaṃ nirasanīyā bhavanty eva vayaṃ tu vijñānāt bhinnam eva phalaṃ dṛṣṭākhyam abhyupagacchāmaḥ tenaiva tadanumīyate jñānaṃ hi nāma kriyātmakaṃ kriyā ca phalānumeyāḥ jñātṛvyāpāram antareṇa phalāniṣpatteḥ saṃsargo pi kārakāṇāṃ kriyāgarbha eva bhavati tadanabhyupagame kim adhikṛtya kārakāṇi sāṃsṛjyeran na cāsaṃsṛṣṭāni tāni phalavanti kriyāveśāc ca kārakaṃ kārakaṃ bhavati aparathā hi tat vastusvarūpamātram eva syāt na kārakam tataś ca na phalārthibhir upādīyeteti vyavahāravilopaḥ tasmāt yathā hi kārakāṇi taṇḍulasalilānalasthālyādīni siddhasvabhāvāni sādhyaṃ dhātvartham ekaṃ pākalakṣaṇam urarīkṛtya sasṛjyante saṃsṛṣṭāni ca kriyām utpādayanti tathā tmendriyamano rthasannikarṣe sati jñānākhyo vyāpāra upajāyate sa ca na pratyakṣaḥ arthasyaiva bahirdeśasambaddhasya grahaṇāt ākāradvayapratibhāsābhāvāt agṛhītasyāpi tasya cakṣurādivad upāyarvāt parokṣo pi cāsau viṣayaprakāśatālakṣaṇena phalena kalpyate tadāha bhāṣyakāraḥ na hy ajñāne rthe kaścid buddhim upalabhate jñāte tu anumānād avagacchati iti vārtikakṛtā py uktam nānyathā hy arthasadbhāvo dṛṣṭas sann upapadyate jñānaṃ cen nety ataḥ paścāt pramāṇam upakalpyate iti tad eṣa phalānumeyo jñātṛvyāpāro jñānādiśabdavāyaḥ pramāṇam indriyādīnāṃ tu tadutpādakatayā indriyavyāpāre jñānam upacarati na sākṣād iti atra pratividhīyate aho bata ime kebhyo bibhyataḥ śrotriyāḥ paraṃ kim api vaiklavyam upāgatāḥ na khalu nityaṃ parokṣaṃ jñānaṃ bhavitum arhati jñāto rtha iti kvacit tadviśisṭārthapratyavamarśadarśanāt viśeṣaṇāgrahaṇe śuklaḥ paṭa itivat viśiṣṭapratiter anutpādāt kaścāyam iyān saṃtrāsaḥ viṣayagrahaṇalāle vijñānāgrahaṇamātrakeṇa bāhyārthanihnavavādinaḥ śākyāḥ śakyāḥ śamayitum yat tu kriyāsvabhāvatvāt tasya parokṣatvaṃ tad ayuktam na hi kriyāsvabhāvaṃ jñānam api tu phalasvabhāvam eva api ca kriyā pi pratyakṣadravyavartinī pratyakṣaiva bhāṭṭānāṃ pratyakṣaś cātmā tat kim anenāparāddhaṃ yad etadīyakriyāyā apratyakṣatvam ucyate na cotkṣepaṇādibhedabhinnaparispandātmakavyāpāravyatirekeṇa bāhyakārakeṣv api sūkṣmā nāma kācid asti kriyā sā hi yadi nityā jātivat athānityā rūpavat vastudharma iṣyeta tatra yadi nityā tarhi sarvadā vastunaḥ kriyāyogāt sarvadā phalaniṣpattiprasaṅgaḥ atha kārakanirvartyā kriyā sā pīdānīṃ kāryatvāt savyāpārakārakakāryā bhaved ity anavasthā niṣkriyakārakakāryatve tu kriyām iva phalam api niṣkriyāṇy eva kārakāṇi kuryur iti kiṃ kriyayā nanu karotīti kārakam kriyā veśam antareṇa ca kārakatvānupapattiḥ satyaṃ karotīti yad brūṣe seyam uktaiva kriyā bhavati caitraḥ kaṭaṃ karotīti caitrasyaiva kaṭasyeva karotyarthasyāpratyākhyeyatvāt tatkṛtam eva caitrādīnāṃ kārakatvam ucyate nātīndriyakriyāyoganibandhanaḥ kārakabhāvaḥ kriyāyā atīndriyatvena tadyogakṛtakārakatvānadhigame vyavahāravipralopaprasaṅgāt kriyā veśakṛtaṃ hi tatkārakarvam anavagacchantaḥ kathaṃ phlārthinas tadupādadīran matpakṣe kārakatvaṃ hi nāsti kiñcid atīndriyam kārakatvaṃ svarūpasya sahakāryādisannidhiḥ tāvad eva viniścitya tadupādīyate rthibhiḥ tad evopādadānaiś ca phalam apy adhigamyate nirvyāpārasya sattvasya ko guṇaḥ sahakāribhiḥ savyāpārasya sattvasya ko guṇaḥ sahakāribhiḥ atha vyāpāra evaiṣa sarvais sambhūya sādhyate kiṃ phalenāparāddhaṃ vaḥ tad dhi sambhūya sādhyatām yat tu karotyarthasyāpratyākhyeyatvād ity uktaṃ tatrocyate parispanda eva bhautiko vyāpāraḥ karotyarthaḥ na hi vayaṃ parispandātmakaṃ paridṛśyamānaṃ vyāpāram apahnumahe pratikārakaṃ vicitrasya jvalanāder vyāpārasya pratyakṣam upalambhāt atīndriyas tu vyāpāro nāstīti brūmahe nanu pāko nāma dhātvarthaḥ paridṛśyamānajvalanādivyāpāravyatirikta eṣitavya eva tam antareṇa phalaniṣpatter abhāvāt asati ca tasmin kimadhikṛtya kārakāṇi saṃsṛjyerann ity uktam tad ayuktam yaṃ tam ekaṃ dhātvarthaṃ sādhyaṃ budhyase sa kiṃ samuditasakala kārakasampādyaḥ ekaikakārakanirvartyo vā tatrādyapakṣa ekaikaṃ bhavet kārakam akriyam ekaikaniṣkriyatve ca sākalye pi kutaḥ kriyā uttarasmin pakṣe pratyekam api pākakriyāyogāt kārakāntaranirapekṣād ekasmāt kārakāt phalaniṣpattiprasaṅgaḥ na ca tathāvidhadhātvarhapurastaraḥ kārakāṇāṃ saṃsargaḥ kriyānimittasaṃsargavādino hi dvayī gatiḥ satyāṃ kriyāyāṃ sambandhaḥ sambandhe sati vā kriyā melanāt pūrvasiddhāyāṃ kriyāyāṃ melanena kim tathā ca janyate phalaṃ vibhaktair api kārakaiḥ melanāt tu kriyāsiddhau punar ekaikam akriyam tathā sati na kāṣṭhāni jvaleyuḥ puṭharād vinā nanu piṭharād vinā kāṣṭhāni jvalanti na tu pacanti maivam saty api piṭhare jvalanty eva kāṣṭhāni nānyat kurvanti dṛśyante tasmāt kriyāntarābhāvāt phalam evorarīkṛtya kārakāṇi saṃsṛjyante nanu phalam api siddhaṃ cet kaḥ sarveṣāṃ siddhasvabhāvānāṃ sambandhaḥ phalaṃ siddhaṃ kārakāṇi siddhānīti sambandhābhāvaḥ sādhyaṃ cet phalaṃ saiva kriyā parispandavyatirikteti maivaṃ vocaḥ phalasya kriyātvānupapatteḥ odanaṃ hi phalaṃ na kriyā kriyānāmni tu kriyamāṇe na vivadāmahe nanu pāka idānīṃ kaḥ na ca pacer vācyaśūnyataiva yuktā ucyate samuditadevadattādisakalakārakanikaraparispanda eva viśiṣṭaphalāvacchinnaḥ pāka ity ucyate sa eva hi pacer arthaḥ tā eva kāṣṭhapiṭharādikriyā jvalanabharaṇādisvabhāvāḥ pṛthak tayā vyavasthitāḥ tathātvenaivāvabhāsante samuditās tu satyaḥ phalāntarāvacchedāt rūpāntareṇa pākādinā parisphuranti vyapadiśyante ca tathā ca devadattaḥ pacatītivat kāṣṭhāni pacanti sthālī pacatīti vyapadeśo dṛśyate devadattasyāpi darvīvighaṭṭanādir eva paridṛśyamānas tatra vyāpāraḥ na tato nyaḥ sūkṣmaḥ nanu devadattāder bhautiko vyāpāraḥ ātmavyāpārapūrvako bhavitum arhati naitad evam na hy ātmano vyāpāraḥ kaścid asti icchādveṣapūrvakaprayatnavaśād eva sa bhautikavyāpārakaraṇatāṃ pratipadyate tasmāt kārakacakreṇa calatā janyate phalam na punaś calanād anyo vyāpāra upalabhyate calanto devadattādyāḥ tadanantaramodanaḥ etāvad dṛśyate tv atra na tv anyā kācana kriyā etena bhāvanākhyaḥ karotyarthaḥ puruṣavyāpāro vākyārtha iti yo bhyupagataḥ so pi pratyukto veditavyaḥ na hi puruṣavyāpāraḥ kaścid upalabhyate viśiṣṭaguṇasamavāya evāsya kartṛtvam na ca jñānādayo guṇā eva vyāpārasaṃjñāvācyaḥ siddhasvabhāvatvāt nanu kriyāvacano dhātur iti jānāter api kriyaiva vācyā syāt sā ca kriyā jñānātmā puruṣavyāpāraḥ nāyaṃ niyamaḥ kriyāvacano dhātur iti gaḍi vadanaikadeśe ity api darśanāt api ca ghaṭam ahaṃ jānāmi ity atra bhavataḥ kiṃ pratibhāsate ghaṭam iti tāvad viṣayaḥ aham ity ātmā jānāmīti tu cintyaṃ kim atra prakāśata iti na vyāpāraḥ parokṣatvāt phalaṃ yady atra prakāśate tad eva tarhi dhātuvācyam abhyupagataṃ bhavati tasmān na kriyātmakaṃ jñānam yadi ca kriyārmakaṃ jñānam abhaviṣyat na bhāṣyakāraḥ kriyātaḥ pṛthag enaṃ nirdekṣyata nirdiśati ca buddhikarmaṇī api hi pratyabhijñāyete te api nitye prāpnutaḥ iti tasmāt anyat jñānaṃ anyā ca kriyeti na kriyāsvabhāvatvān nityaṃ parokṣaṃ jñānam yadi ca nityaparokṣo jñātṛvyāpāraḥ sa tarhi pratibandhāgrahaṇād anumātum api na śakyaḥ kriyāviśiṣṭabāhyakārakasiddhāntasya nirastatvāt ātmādyanumāne kā vārtā iti cet na tatra sāmānyato vyāptigrahaṇasya saṃbhavād iti vakṣyāmaḥ iha tu bāhyakārakeṣv api na tatpūrvakaṃ phalaṃ dṛṣṭam ity uktam na cārthāpattir api jñātṛvyāpārakalpanāyaiva prabhavati indriyārthasannikarṣavaśād evārthadṛṣṭatāyā ghaṭamānatvāt kā ceyam arthasya dṛṣṭatā nāma kiṃ darśanakarmatā kiṃ vā prakāśasvabhāvateti tatra darśanasya prokṣatvāt kathaṃ tatkarmatā arthasya dṛṣṭatā gṛhyeta viśeṣaṇāgrahaṇe viśiṣṭapratīter anutpādāt arthaprakāśatāyās tu sarvān ptatyaviśeṣāt sarve sarvajñāḥ syuḥ na syuḥ sambandhitayotpādād iti cet akāraṇam etat arthasyaiva hi prakāśatvam atiśayaḥ dīpāder iva na puruṣaniyamena vyavatiṣṭhate na ca dvitvādinā sāmyaṃ tasmin niyamadarśanāt prakāśe tu na dīpādau sambandhaniyamaḥ kvacit yad apekṣādhiyā jātaṃ dvitvaṃ tasyaiva tadgrahaḥ saṃvedanam api prājñaiḥ kasyātiśaya ucyate jñātuś ced antarā nyena vyāpāreṇāsya ko guṇaḥ nanu naiva kriyāśūnyaṃ kārakaṃ phalasiddhaye uktam atra kriyā hy eṣā yathādarśanam iṣyatām jñānaṃ saṃvedanaṃ ceti vidmaḥ paryāyaśabdatām saṃvedanaṃ tu jñānasya phalatvena na manmahe arthātiśayapakṣe ca sarvasarvajñatā punaḥ bhaṭṭapakṣāt viśeṣaś ca na kaścit kathito bhavet nobhayātiśayo py eṣaḥ doṣadvitayasambhavāt saṃvedanaṃ ca tat kena grāhyaṃ jñānānumāpakam anavasthā bhaved asya jñāne saṃvedanāntarāt svasaṃvedyā ca saṃvittiḥ upariṣṭān niṣetsyate smṛtipramoṣavāde ca rajatasmaraṇātmikā kathaṃ te phalasaṃvittiḥ svaprakāśā bhaviṣyati nābhāti smṛtirūpeṇa na cāpy anubhavātmanā na tṛtīyaḥ prakāro sti tat kathaṃ sā prakāśatām na ca kvacid anākārā saṃvittir anubhūyate iyaṃ saṃvidayaṃ cārtha iti nāsti hi bhedadhīḥ arthākārānuraktā tu yadi saṃvit prakāśate bāhyārthanihnavas tarhi tvayā saugatavat kṛtaḥ svaprakāśamate yuktaṃ na phalaṃ saṃvidātmakam tasmāt phalānumeyasya vyāpārasya na mānatā yad api pramāṇaviśeṣaṇam anadhigatārthagrāhitvam abhidhīyate paraiḥ tad api na sāṃpratam pramāṇasya gṛhītataditaraviṣayapravṛttasya prāmāṇye viśeṣābhāvāt nanu gṛhītaviṣaye pravṛttaṃ pramāṇaṃ kiṃ kuryāt agṛhīte pi kiṃ kuryāt pramāṇam iti cet gṛhīte pi tām eva vidhattām kṛtāyāṃ karaṇāyogād iti cet na pramāntarakaranāt pramāntarakarane kiṃ phalam iti cet pramāntarakaraṇam eva phalam na ca phalasya phalaṃ mṛgyam na ca prayojanānuvarti pramāṇaṃ bhavati kasya caiṣa paryanuyogaḥ na pramānasya acetanatvāt puṃsas tu sannihite viṣaye karaṇe ca saṃbhavanti jñānānīti so pi kim anuyojyatām kim akṣiṇī nimīlya nāste kasmāt dṛṣṭaṃ viṣayaṃ paśyasīti pramāṇasya tu na kiñcid vādhaṃ paśyāmaḥ yena tadapramāṇam iti vyavasthāpayāmaḥ na ca sarvātmanā vaiphalyaṃ heye ahikaṇṭakavṛkamakaraviṣadharādau viṣaye punaḥpunar upalabhyamāne manaśantāpāt satvaraṃ tadapahānāya pravṛttiḥ upādeye pi candanaghanasārahāram amahilādau paridṛśyamāne prītyatiśayaḥ svasaṃvedya eva bhavati yac cedam ucyate yatrāpi syāt paricchedaḥ pramāṇair uttaraiḥ punaḥ nūnaṃ tatrāpi pūrveṇa so rtho nāvadhṛtas tathā iti tad api na hṛdayaṅgamam yataḥ naivādhikaparicchedaḥ pramāṇair uttarair dhruvam dhārāvāhikabodheṣu ko dhiko rthaḥ prakāśate na hi svahaste pi viṣaye pravartamānaṃ pramāṇaṃ kadā viramet na hi tasya viratau kañcid avadhim adhigacchāmaḥ pramotpādas tv avadhiranena laṅghita eva ucyate viṣayāntarasamparkād vā śramād vā upāyasaṅkṣayād vā virāmo bhaviṣyati anavasthāpi ceyaṃ na mūlaghātinī na hy uttarottaravijñānopajananaṃ vinā prathamajñānotpādo vihanyate mūlakṣatikarīm āhur anavasthāṃ hi dūṣaṇam mūlasiddhau tv arucyā pi nānavasthā nivāryate yadi cānupalabdhārthagrāhi mānam upeyate tad ayaṃ pratyabhijñāyāḥ spaṣṭa eva jalāñjaliḥ yaś cedānīntanāstitvaprameyādhikyalipsayā tayāḥ pramāṇatām āha so pi vañcayatīva naḥ āvināśakasadbhāvāt astitvaṃ pūrvayā dhiyā spaṣṭam eva tathā cāha cirasthāyīti gṛhyate tasmād anupalabdhārthagrāhitve tyajyatāṃ grahaḥ nanv etasmin parityakte prāmāṇyaṃ syāt smṛter api smṛter apramāṇatvaṃ gṛhītagrāhitākṛtam api tv anarthajanyatvam tad apramāṇyakāraṇam nanu katham anarthajā smṛtiḥ tadārūḍhasya vastunaḥ tadānīm asattvāt kathaṃ tarhi bhūtavṛṣṭyanumānaṃ nānarthajam tatra dharmiṇo numeyatvāt tasya ca jñānajanakasya tatra bhāvāt nādyākhya eva dharmī vṛṣṭimad uparitanadeśasaṃsargalakṣaṇena dharmeṇa tadvānanumīyate viśiṣṭasalilapūrayogitvāt sa cānumānagrāhyo dharmī vidyata eveti nānarthajam anumānam kathaṃ tarhi pratibhaṃ anāgatārthagrāhi śve me bhrātā gantā iti pratyakṣam arthajam iṣyate bhavadbhiḥ tatra deśāntare vartamānasya bhrātuḥ śvobhāvyāgamanaviśeṣitasyaiva tathaiva grahaṇam tena ca rūpeṇa gṛhyamāṇasya satas tasya jñānajanakatvam iti arthajam eva prātibham smaraṇaṃ tu nirdagdhapitrādiviśayam anapekṣitārtham eva jāyamānaṃ dṛṣṭam iti anyatra deśāntarasthitārthasmaraṇe tadarthasattvam akāraṇam eva tasmād anarthajatvena smṛtiprāmāṇyavāraṇāt agṛhītārthagantṛtvaṃ na pramāṇaviśeṣaṇam śabdasyānupalabdhe rthe prāmāṇyaṃ cāha jaiminiḥ sarvapramāṇaviṣayaṃ bhavadbhir varṇyate katham apare punaḥ avisaṃvādakatvaṃ pramāṇasāmānyalakṣaṇam ācakṣate tad ukram pramāṇam avisaṃvādi jñānam iti avisaṃvādakatvaṃ ca prāpakatvam ucyate jñānasya prāpakatvaṃ sukhaduḥkhasādhanasamarthapadārthaprāptiparihārahetubhūtāyāḥ pravṛtter nimittapradarśakatvam eva jñānapradarśite hi viṣaye pravṛttau satyāṃ prāptir bhavatīti prāptiṃ prati pramāṇasya pradarśakatvam eva vyāpāraḥ pradarśayatā hi tena so rthaḥ prāpito bhavati yathā hantavyaṃ prati rājñāmājñādānam eva hantṛtvam tad uktaṃ prāpaṇaśaktiḥ prāmāṇyam iti loke pi ca pradaiśitaṃ vastu prāpayataḥ pramāṇatvavyavahāraḥ tac ca prāpakatvaṃ pratyakṣānumānayor ubhayor apy astīti pramāṇasāmānyalakṣaṇam tatra pratyakṣasya vastusvalakṣaṇaviṣayatvāt tasya ca kṣaṇikatvena prāptyasambhave pi tatsantānaprāptreḥ santānādhyavasāyajananam eva prāpakatvam anumānasya tv āropitārthaviṣayatve pi mūlabhūtavastulakṣaṇapāramparyaprabhavatvāt maṇiprabhāmaṇibuddhivat tatprāptyā prāpakatvam tad idam adhyavasitaprāpakatvaṃ prāmāṇyaṃ adhyavasitasyāvastutve pi tanmūlavastuprāptyā nirvahati yathā dhyavasitaprāpakaṃ ca pramāṇam iti matam ataś ca pītaśaṅkhādigrāhiṇāṃ śaṅkhādimātraprāptau satyām api na prāmāṇyam yathā dhyavasitasyāprāptaḥ avagato hi pītaś śaṅkhaḥ prāpyate ca śveta iti tasmād yathā vagatārthaprāpakatvaṃ avisaṃvādakatvaṃ prāmāṇyam iti tad etad anupapannam idam eva tāvad bhavān vyācaṣṭām kiṃ pradarśitaprāpakaṃ pramāṇam utādhyavasitaprāpakam tatrānumāne pradarśanam eva nāsti kā kathā tatprāpaṇasya pratyakṣe tu bāḍhaṃ pradarśanam asti na tu pradarśitaṃ prāpyate kṣaṇikatvenātikrāntatvāt adhyavasitaprāpakatvam api durghaṭam adhyavasāyasya bhavanmate vastuviṣayatvābhāvāt avastunaś ca prāptum aśakyatvāt tad uktaṃ bhavadbhiḥ yathā dhyavasāyamatattvatvāt yathātattvaṃ cānadhyavasāyāt iti mūlabhūtavastuprāptis tu kākatālīyam na tu tadanyatareṇāpi pramāṇenāpi spṛṣṭam yad gatvā prāpyate santānaprāptyā tatprāptir ity api na yuktam santānasya bhedābhedavikalpābhyām anupapannatvāt etac ca savistaraṃ kṣaṇabhaṅgabhaṅge nirūpayiṣyate nanu kālpanike pi santāne sati saṃvṛttyā pramāṇalakṣaṇam idaṃ nirvakṣyate yathoktaṃ sāṃvyavahārikasyaitatpramāṇasya lakṣaṇam vastutas tv anādyavidyāvāsanā ropitagrāhyagrāhakādibhedaprapañcaṃ jñānamātram evedam iti kiṃ prāpyate ko vā prāpayati iti so yaṃ palāyanaprakāra iva prastūyate keyaṃ saṃvṛtir nāma sā pi satī asatī veti vikalpyamānā naiva vyavahārahetur bhavati avidyāvāsanākṛtaś ca na bhedavyavahāraḥ kintu pāramārthika eveti sādhayiṣyate sāṃvṛtasantānakalpanāyāṃ vā jātyavayaviprabhṛtayo pi sāṃvṛtāḥ kim iti neṣyante vṛttivikalpādibādhakopahatatvād iti cet santāne pi samānaḥ panthā iti kadāśālambanam etat tasmād asambhavi darśitaprāpakatvam ity alakṣaṇam etat avyāpakaṃ cedaṃ lakṣaṇam upekṣaṇīyaviṣayabodhasyāvyabhicārādiviśeṣaṇayogena labdhapramāṇabhāvasyāpy anenāsaṅgrahāt nanu ko yam upekṣaṇīyo nāma viṣayaḥ sa hy apekṣanīyatvād eva nopādīyate cet sa tarhi heya eva anupādeyatvād iti naitadyuktam upekṣaṇīyaviṣayasya svasaṃvedyatvenāpratyākhyeyatvāt heyopādeyayor asti duḥkhaprītinimittatā yatnena hānopādāne bhavatas tatra dehinām tābhyāṃ visadṛśaṃ vastu svasaṃviditam asti naḥ upādeye ca viṣaye dṛṣṭe rāgāḥ pravartate itaratra tu vidveṣaḥ tatrobhāv api durlabhau yat tu anupādeyatvāt heya eveti tad aprayojakam na hy evaṃ bhavati yad etann apuṃsakaṃ sa pumān astrītvāt strī vā napuṃsakaṃ apuṃstvād iti strīpuṃbhyām anyad eva napuṃsakaṃ tathopalambhāt evam upekṣaṇīyo pi viṣayo heyopādeyābhyām arthāntaraṃ tathopalambhād iti yad etat tṛṇaparṇādi cakāsti pathi gacchataḥ na dhīś chatrādivat tatra na ca kākodarādivat tasmād upekṣaṇīyajñānasya tam aprāpayato pi prāmāṇyadarśanāt na prāpakatvaṃ tallakṣaṇam nanu yāvān pramāṇasya vyāpāraḥ prāpaṇaṃ prati tāvān upekṣaṇīye pi viṣaye tena sādhitaḥ uktaṃ hi rājñām ādeṣṭṛtvam eva hantṛtvaṃ pradarśakatvam eva jñānasya prāpakatvam iti maivam evaṃ pradarśakatvaṃ syāt kevalaṃ tasya lakṣaṇam tac ca pracaladarkāṃśujalajñāne pi dṛśyate nanu tatra viparītādhyāsāyajananād aprāmāṇyam darśanaṃ hi marīcisvalakṣaṇaviṣayam eva salilādhyavasāyaṃ tu janayad apramaṇībhavati tathā hy ekam eva darśanaṃ anukūletaravikalpopajananatadanutpādabhedāt tridhā kathyate pramāṇaṃ apramāṇaṃ pramāṇaṃ ca na bhavatīti nīlajñānaṃ hi nīlaṃ prati pramāṇam nīlam idam ity anukūlavikalpopajananāt nīlāvyatireki kṣaṇikatvam api tena gṛhītam eva tatra tu pramāṇaṃ na bhavati anukūletaravikalpānutpādāt sthairye tu tadapramāṇaṃ viparītādhyavasāyakaluṣitatvād iti yady evam asmin prakrame sutarām idaṃ pramāṇalakṣaṇaṃ duśtham santānādhyavasāyaḥ prāpaṇaṃ prati prāṇasya vyāpāra iti ca varṇitavān asi ataś ca yathā marīcisvalakṣaṇadarśanam udakādhyavasāyajananād apramāṇam evaṃ svalakṣaṇadarśanam api tadviparītasantānādhyavasāyajananād apramāṇī bhaved iti santāne ca kalpanike vyavasite dṛśyābhimukhaḥ kim iti pravartate dṛśyavikalpyāv arthāv ekīkṛtya pravartate yadi vā avivekāt prāptiḥ syāt pramāṇam api dūratas tasyāḥ tasmān na prāpakaṃ pramāṇam api ca prāptyaprāptī puruṣecchāmātrahetuke bhavataḥ arthapratītir eva pramāṇakāryā vadhāryate tasmāt mānasya lakṣaṇamataḥ kathayadbhis tadviśeṣaṇaṃ vācyam sāṅkhyās tu buddhivṛttiḥ pramāṇaṃ iti pratipannāḥ viṣayākārapariṇatendriyādivṛttyanupātinī buddhir eva puruṣam uparañjayantī pramāṇam taduparakto hi puruṣaḥ pratiniyataviṣayadraṣṭā saṃpadyate tad etad ahṛdayaṅgamam yo hi jānāti budhyate adhyavasyati na tasya tatphalam arthadarśanaṃ acetanatvān mahataḥ yasya cārthadarśanaṃ na sa jānāti na budhyate nādhyavasyati iti bhinnādhikaraṇatvaṃ pramāṇaphalayoḥ jñānādidharmayogaḥ pramāṇaṃ puṃsi na vidyate tatphalam arthadarśanaṃ buddhau nāstīti atha svacchatayā puṃso buddhivṛttyanupātinaḥ buddher vā cetanākārasaṃsparśa iva lakṣyate evaṃ sati svavācaiva mithyātvaṃ kathitaṃ bhavet ciddharmo hi mṛṣā buddhau buddhidharmaś citau mṛṣā sākārajñānavādāc ca nātīvaiṣa viśiṣyate tvatpakṣa ity ato muṣya tannniṣedhān niṣedhanam nirasiṣyate ca sakalaḥ kapilamuniprakriyāprapañco yam tasmān na tanmate pi pramāṇam avakalpate kiñcit tīrthāntarābhihitarūpam ataḥ pramāṇaṃ naivāpavādarahitaṃ pratitarkayāmaḥ tenāmalapratisādhanam indriyādisākalyam eva niravadyam uśanti mānam tac caturvidhaṃ pramāṇam tad āha sūtrakāraḥ pratyakṣānumānopamānaśabdāḥ pramāṇāni iha hi bhedavataḥ prathamasūtroddiṣṭasya trayaṃ vaktavyaṃ sāmānyalakṣaṇaṃ vibhāgaḥ viśeṣalakṣaṇaṃ ca tatra viśeṣalakṣaṇapratipādakāni catvāri sūtrāṇi bhaviṣyanti indriyārthasannikarṣotpannam ityādīni iha tu vibhāgasāmānyalakṣaṇe pratipādyete ekenānena sūtreṇa dvayaṃ cāha mahāmuniḥ pramāṇeṣu catuśaṅkhyaṃ tathā sāmānyalakṣaṇam pratyakṣānumānopamānaśabdasannidhāne pramāṇaśrutir uccarantī catvāry eva pramāṇānīti darśayati nanu na catvāri pramāṇāni iti saṅkhyāvacanaḥ śabdaḥ śrūyate nāpi pratyakṣādiny evety avadhāraṇaśrutir asti tatkuta iyattāniyamāvagamaḥ śabdaśaktisvabhāvād iti brūmaḥ gargān bhojaya yajñadattadevadattāv ānaya iti vinā saṅkhyāśabdam ekavāraṃ ca bhavaty eva dvitvādiniyamāvagamaḥ evam ihāpi pratyakṣānumānopamānaśabdāḥ pramāṇāni ity ukte sāmarthyāt nyūnādhikasaṅkhyāvyavacchedo vadhāryate ity evaṃ tāvat vibhāgāvagamaḥ sāmānyalakṣaṇan tu pramāṇapadād eva samākhyānirvacanasāmarthyasahitād avagamyate pramīyate yena tat pramāṇam iti karaṇārthābhidhāyinaḥ pramāṇaśabdāt pramākaraṇaṃ pramāṇam ity avagamyate tac ca prāg eva darśitam prasiddhasādharmyāt sādhyasādhanam upamānam iti ca madhye sādhyasādhanagrahaṇam upādadānaḥ sūtrakāraḥ sarvapramāṇasādhāraṇaṃ rūpam idaṃ paribhāṣate yatsādhyasādhanasya pramākaraṇasya pramāṇatvam iti aśuddhapramitividhāyinas tu prāmāṇyaṃ prasajyata iti smṛtisaṃśayaviparyayajanakavyavacchedāya pratyakṣasūtrāt arthotpannam iti avyabhicārīti vyavasāyātmakam iti ca padatrayam ākṛṣyate tad dhi pramāṇacaruṣṭayasādhāraṇam arthotpannapadena phalaviśeṣaṇena smṛtijanakam avyabhicāripadena viparyayādhāyi vyavasāyātmakapadena saṃśayajanakaṃ pramāṇaṃ vyudasyate ataś caivam uktaṃ bhavati arthaviṣayam asandigdhaṃ avyabhicāri ca jñānaṃ yena janyate tat pramāṇaṃ ity evam ekasmād eva sūtrāt sāmānyalakṣaṇaṃ vibhāgaś cāvagamyate nanu ekasya sūtrasya vibhāgasāmānyalakṣaṇaparatvena vākyabhedaḥ arthaiktvāc caikaṃ vākyaṃ yuktam ucyate śrutyarthadvārakānekavastusūcanaśāliṣu sūtreṣv anekārthavidheḥ vākyabhedo na dūṣaṇam pramāṇāntarasaṃsparśaśūnye śabdaikagocare prameye vākyabhedādidūṣaṇaṃ kila dūṣaṇam arthadvayavidhānaṃ hi tatraikasya na yujyate rājā svārājyakāmo vājapeyena yajeta iti guṇavidhipakṣe svārājyaṃ prati yāgo vidhātavyaḥ yāgaṃ prati ca vājapeyaguṇo vidhātavyaḥ ity ekasya vākyasya parasparaviruddhavidhyanuvādādirūpāpatteḥ arthadvayavidhānam atidurghaṭam iha punaḥ pramāṇāntarapariniścitārthasūcanacāturyamahārgheṣu sūtreṣu nānārthavidhānaṃ bhūṣaṇaṃ bhavati na dūṣaṇam anekārthasūcanād eva sūtram ucyate etad eva sūtrakārāṇāṃ paraṃ kauśalaṃ yat ekenaiva vākyena svalpair evākṣaraiḥ anekavastusamarpaṇam adhyāhāreṇa vā tantreṇa vā āvṛttyā vā tam arthaṃ pratyāyayiṣyati sūtram idam iti na doṣaḥ vibhāgasāmānyalakṣaṇayor vidhāne paurvāparyaniyamo viśeṣalakṣaṇavan nāstīti tantreṇa yugapad ubhayābhidhānam api na viruddhyate viśeṣalakṣaṇaṃ anukte sāmānyalakṣaṇe vaktum ayuktam iti tatraiṣa niyamaḥ sāmānyalakṣaṇavibhāgayos tu yathāruci pratipādanam ādau vibhāgaḥ tataḥ sāmānyalakṣaṇam ādau vā sāmānyalakṣaṇaṃ tato vibhāgaḥ siddhāntacchelavad ubhayaṃ vā yugapad eva pratipādyate iti tantreṇa āvṛttyā vā tadupapādane na kaścid doṣa iti āstāṃ tāvad idaṃ sūtre tantrāvṛttyādicintanam catuśaṅkhyā pramāṇeṣu nanu na kṣamyate paraiḥ nyūnādhikasaṅkhyāpratiṣedhena hi catvāri pramāṇāni pratiṣṭhāpyeran sa ca durupapādaḥ tathā hi pratyakṣam evaikaṃ pramāṇam iti cārvākāḥ pratyakṣānumāne dve eveti bauddhāḥ pratyakṣam anumānam āptavacanaṃ ceti trīṇi pramāṇānīti sāṅkhyāḥ ādhikyam api pramāṇāṇīti vibhāganiyamaḥ ucyate anumānaprāmāṇyaṃ varṇayantaḥ bārhaspatyaṃ tāvat upariṣṭāt pratikṣepsyāmaḥ śabdasya cānumānavailakṣaṇyaṃ tallakṣaṇāvasa eva vakṣyata iti śākyapatho pi na yuktaḥ nanv etat bhikṣavo na kṣamante te hi prameyadvaividhyāt pramāṇaṃ dvividhaṃ jaguḥ nānyaḥ pramāṇabhedasya hetur viṣayabhedataḥ viṣayaś ca pratyakṣaparokṣabhedena svalakṣaṇasāmānyabhedena vā dvividha eva parasparaparihāravyavasthitātmasu padārtheṣu tṛtīyarāśyanupraveśābhāvāt tṛtīyaviṣayāsattvapariccheda eva kutastya iti cet pratyakṣamahimna eveti brūmaḥ nīle pravartamānaṃ pratyakṣaṃ nīlaṃ nīlatayā paricchinattīti tāvad avivāda eva tad eva pratyakṣam anīlam api vyavacchinatti nīlasaṃvidi tasyāpratibhāsāt nīlajñānapratibhāsyaṃ hi nīlam iti taditarad anīlam eva bhavati tṛtīyam api rāśiṃ ata eva tad apākaroti so pi hi rāśiḥ nīlasaṃvidi bhāti na vā bhāti cen nīlam eva syāt na prakārāntaraṃ tu tat no cet tathā py anīlaṃ syāt na prakārāntaraṃ hi tat idam eva hi nīlānīlayor lakṣaṇam yat nīlajñānāvabhāsyatvānavabhāsyatve nāma evaṃ ca pratyakṣaṃ svaviṣaye pravṛttaṃ taṃ pratyakṣatayā vyavasthāpayati tatrāpratibhāsamānaṃ parokṣatayā tṛtīyam api prakāraṃ pūrvavad eva pratikṣipatīti evaṃ svalakṣaṇasāmānyavyatiriktaviṣayaniṣedhe py eṣa eva mārgo nugantavyaḥ evaṃ hi pratyakṣeṇa svaviṣayaḥ pariniścito bhavati tad uktaṃ tat paricchinatti anyat vyavacchinatti tṛtīyaprakārābhāvaṃ ca sūcayatīty ekapramāṇavyāpāraḥ iti anyathā viṣayasyaiva svarūpāpariniścayāt kvopādānaparityāgau kuryur arthakriyārthinaḥ tad uktam analārthyanalaṃ paśyann api na tiṣṭhen na pratiṣṭheta iti yady api nirvikalpakaṃ pratyakṣaṃ puro vasthitavastusvalakṣaṇapradarśanamātraniṣṭhitavyāpāraṃ avicārakam eva tathāpi tatpṛṣṭhabhāvināṃ vikalpānām eva ca darśanaviṣaye kṛtapariccheda taditaraviṣayavyavacchedatṛtīyaprakārābhāvavyavasthāpanaparyantavyāpārapāṭavam avagantavyam itarathā vyavahārābhāvāt evaṃ ca parasparaparihāravyavasthitasvarūpapadārthavyavacchedipratyakṣaprabhāvāvagatavirodhitvāt pratyakṣetaraviṣayayoḥ tṛtīyaviṣayāsattvapariniścaye numānam api pravartitum utsahate viruddhayor ekataraparicchedasamaye dvitīyanirasanam avaśyaṃ bhāti viruddhatvād eva śītoṣṇavat tṛtīyaviṣayo pi tadviruddha eva tadvṛddhāv apratibhāsamānatvāt nanu na tvaṃ dvitīyam iva tṛtīyaṃ kadācid api viṣayam agrahīḥ grahaṇe hi viṣayadvayavat tasyāpi sattvaṃ syāt agṛhītasya ca virodham avirodhaṃ vā kathaṃ niścetum arhasīti bhoḥ sādho nātra pṛthak grahaṇam upayujyate tadbuddhyanavabhāsamātreṇaiva tadvirodhasiddheḥ viruddhaṃ hi tad ucyate yat tasmin gṛhyamāṇe na gṛhyate tad idam agrahaṇam eva virodhāv aham iti na pṛthaggrahaṇam anveṣaṇīyam evaṃ itaretaraparihāravyavasthitānām arthānāṃ na tṛtīyo rāśir astīti sarvathā siddhaṃ viṣayadvaividhyam evam eva sadasannityānityakramayaugapadyādiṣu prakārāntaraparākaraṇam avagantavyam tatra pratyakṣe svalakṣaṇātmani viṣaye pratyakṣaṃ pravartate parokṣe tu sāmānyākāre numānam iti pramāṇadvayasiddhe ca viṣayadvayavedane vada kasyānurodhena tṛtīyaṃ mānam iṣyatām na cāsminn eva parokṣe sāmānyātmani viṣaye numānam iva śabdādy api pramāṇāntaraṃ pravartate iti vaktuṃ yuktam ekasmin viṣaye virodhaviphalatvābhyāṃ anekapramāṇapravṛttyanupapatteḥ pūrvapramāṇāvagatarūpayogitayā tasmin vastuni punaḥ paricchidyamāne pramāṇam uttaram aphalam eva syāt evaṃ hy āhuḥ adhigatam artham adhigamayatā pramāṇena piṣṭaṃ piṣtaṃ syāt iti anyarūpatayā tu tadgrahaṇaṃ uttarapramāṇena duśśakam ādyapramāṇaviruddhatvād iti ata eva na saṃplavam abhyupagacchanti nītividaḥ ekasmin viṣaye anekapramāṇapravṛttiḥ saṃplavaḥ sa ca tathāvidhaviṣayanirāsād eva nirastaḥ na ca pratyakṣānumāne parasparam api saṃplavete svalakṣaṇe numānasya sāmānye pratyakṣasya ca pravṛttyabhāvāt sambandhagrahaṇāpekṣam anumānaṃ svalakṣaṇe sajātīyavijātīyavyāvṛtte vartatāṃ katham pratyakṣam api sadvastusaṃsparśaniyatavratam vikalpāropitākārasāmānyagrāhakaṃ katham yac ca śabdopamānādi pramāṇāntaram iṣyate tad evaṃ sati kutrāṃśe pratiṣṭhām adhigacchatu vastu svalakṣaṇaṃ tāvat pratyakṣeṇaiva mudritam tato nyadanumānena sambandhāpekṣavṛttitā nānāpramāṇagamyaś ca viṣayo nāsti vāstavaḥ tadvānavayavī jātir iti vārtaikabhadrikā yadi ca pratyakṣaviṣaye śabdānumānayor api vṛttir iṣyate tarhi pratyakṣasaṃvitsadṛśīm eva te api buddhiṃ vidadhātām na caivam asti tad āhuḥ samānaviṣayatve ca jāyate sadṛśī matiḥ na cādhyakṣadhiyā sāmyaṃ eti śabdānumānadhīḥ tejo nyad eva nakṣatraśaśāṅkaśakalādiṣu uddhāṭitajagatkośam anyad eva raver mahaḥ āha ca anyad evendriyagrāhyam anyaḥ śabdasya gocaraḥ śabdāt pratyeti bhinnākṣe na tu pratyakṣam ikṣate api ca anyathaivāgnisambandhāt dāhaṃ dagdho bhimanyate anyathā dāhaśabdena dāhārthaḥ saṃpratīyate tasmād uktena vartmanā viṣayadvaividhyaniścayāt na tṛtīyaṃ pramāṇam asti na ca samplava iti atrābhidhīyate yat tāvad idam ākhyāyi rāśyantaranirākṛtau pratyakṣasyaiva sāmarthyaṃ ity etan nopapadyate pūrvāparānusandhānasāmarthyarahitātmanā bhāraḥ katham ayaṃ voḍhuṃ avikalpena pāryate vikalpāḥ punar utprekṣāmātraniṣṭhitaśaktayaḥ tebhyo vastuvyavasthāyāḥ kā kathā bhavatāṃ mate atha vā bhavatu nāma nīlādav uktena prakāreṇa rāśyantaranirākaraṇam pratyakṣaparokṣabhāvanirṇayeta naiṣa prakāra yojayituṃ śakyate viṣaye hi pravṛttaṃ pratyakṣaṃ viṣayasvarūpam eva paricchinatti na punas tasya pratyakṣatām api nīlam idam iti hi saṃvedyate na punaḥ pratyakṣam idam iti tathā hi kim idaṃ viṣayasya pratyakṣatvaṃ nāma kim askṣaviṣayatvam uta akṣajajñānaviṣayatvam iti tatrākṣaviṣayatvaṃ tāvad anvayavyatirekasamadhigamyam eva na pratyakṣagamyam tathā ha bhaṭṭaḥ na hi śrāvaṇatā nāma pratyakseṇāvagamyate sā nvayavyatirekābhyāṃ jñāyate badhirādiṣu iti akṣajajñānakarmatvam api pratyakṣatvaṃ tadānīṃ paricchettum aśakyam eva viṣayapratibhāsakāle tatpratibhāsyāpratibhāsāt tadgrahaṇam antareṇa ca tatkarmatāgrahaṇāsaṃbhavāt kathaṃ punar viṣayagrahaṇakāle tatpratibhāsasyāpratibhāsaḥ naiva yugapad ākāradvitayaṃ pratibhāsate idaṃ jñānaṃ ayaṃ cārthaḥ iti bhedānupagrahāt ekaś cāyam ākāraḥ pratibhāsyamānaḥ grāhyasyaiva bhavitum arhati na grāhakasyeti vakṣyate nanu ca nāgṛhītaṃ jñānam arthaprakāśanakuśalaṃ bhavati āhuḥ apratyakṣopalaṃbhasya nārthadṛṣṭiḥ prasiddhyati iti tad ayuktam apratyaksopalaṃbhasyaivārthadṛṣṭiḥ prasiddhyati pratyakṣopalambhasya tu nārtadṛṣṭiḥ upalambha eva pratyakṣa iti dvitīyākārānavabhāsāt kuto rthadṛṣṭiḥ yadi ca gṛhītaṃ jñānaṃ arthaṃ prakāśayet na dvayīṃ gatim ativarteta tad dhi jñānaṃ jñānāntaragrāhyaṃ vā bhavet svaprakāśaṃ vā jñānāntaragrāhyatve tv anavasthā mūlakṣatikarī ceyam ity andhamūkaṃ jagat syāt upalambhapratyakṣatāpūrvakārthapratyakṣavādinaḥ nāpi svaprakāśaṃ jñānaṃ jñeyatvāt nīlapītādivat vistaratas tu svaprakāśaṃ vijñānaṃ vijñānavādinirākaraṇe nirākariṣyāmaḥ na ca jñānasyāpratyakṣatāyāṃ tadutpādānutpādayor aviśeṣāt ajñatvaṃ sarvajñatvaṃ vā pariśaṅkanīyam vijñānotpādamātreṇa jñātuḥ jñātṛtvasiddheḥ viṣayaprakāśanasvabhāvam eva jñānam utpadyata iti katham utpannam anutpannān na viśiṣyate yathā ca nīlādiviṣayajñānotpattyā asya jñātṛtvaṃ tathā sukhādiviṣayajñānotpattyā bhoktṛtvam iti tatrāpi nātiprasaṅgaḥ tasmāt viṣayavijñānakāle tadvijñānāgrahaṇāt na tatkarmatvakṛtaṃ viṣayapratyakṣatvam avabhāsate tadapratibhāse ca na parokṣavyavacchedaḥ na ca tṛtīyaprakārāsattvasūcanam iti kathaṃ pratyakṣaṃ viṣayadvitvasiddhau pramāṇam yac cānumānam apy uktaṃ viṣayadvayasiddhaye tat pratyakṣaparicchinnatadvirodhanibandhanam virodhabodhasāmarthyaṃ pratyakṣasya ca dūṣitam tadagrahe ca tanmūlam anumānaṃ na siddhyati evañ ca viṣayadvitvasādhanānupapattitaḥ tatkṛtas tyajyatām eṣa pramāṇadvitvadohadaḥ atha vā saty api viṣayadvaividhye sāmagrībhedāt phalabhedāc ca pramāṇabhedo bhavan katham apākriyate anye eva hi sāmagrīphale pratyakṣaliṅgayoḥ anye eva ca sāmagrīphale śabdopamānayoḥ iti vakṣyāmaḥ tena tadbhedād api pramāṇabhedasiddheḥ na dve eva pramāṇe etena trīṇi pramāṇāṇīti sāṅkhyākhyātā pi tatsaṅkhyā pratyākhyātā sāmagrīphalabhedena upamānasya caturthapramāṇasya pratipādayiṣyamāṇatvāt yat punaḥ ekasmin viṣaye anekapramāṇaprasaraṃ nirasyatā saugatena saṃplavaparākaraṇamakāri tad api matimohavilasitam asati saṃplave anumānaprāmāṇyapratiṣṭhāpanānupapatteḥ na hy avijñātasambandhaṃ liṅgaṃ gamakam iṣyate sambandhadhīś ca sambandhidvayāvagatipūrvikā sāmānyātmakasambandhigrahaṇaṃ cānumānataḥ tasmād eva yad īṣyeta vyaktam anyonyasaṃśrayam anumānāntarādhīnā sambandhigrahapūrvikā sambandhādhigatir na syāt manvantaraśatair api tena dūre pi sambandhagrāhakaṃ liṅgaliṅginoḥ pratyakṣam upagantavyaṃ tathā ca sati saṃplavaḥ tatraitat syāt aviditasaugatakṛtāntānām etac codyam te hi vikalpaviṣaye vṛttim āhuḥ śabdānumānayoḥ tebhyaḥ saṃbandhasiddhau ca nānavasthā na saṃplavaḥ tathā hi darśanasamantarotpattyavāptadarśanacchāyā nurajyamānavapuṣo vikalpāḥ pratyakṣāyante tadullikhitakālpanikataditaraparāvṛttasvabhāvasāmānyākārapratiṣṭo yam anumānavyvahāraḥ pāramparyeṇa maṇiprabhāmaṇibuddhivat tanmūla iti tatprāptaye vakalpate na punaḥ pratyakṣaikasamadhigamyaṃ vastu spṛśatīti kutaḥ saṃplava kuto vā navasthā tad etad vañcanāmātram yo hi tādātmyatadutpattisvabhāva pratibandha iṣyate sa kiṃ vastudharmaḥ vikalpāropitākāradharmo vā tatra nāyam āropitadharmo bhavitum arhati vastu vastunā janyate vastu ca vastumvabhāvaṃ bhavet tasmād vastudharmaḥ pratibandhaḥ vikalpaiś ca vastu na spṛśyate tatpratibandhaś ca niścīyata iti citram idaṃ ca subhāṣitam vastunoḥ pratibandhaḥ tādātmyādiḥ gamyagamakatvaṃ ca vikalpāropitayor apohayoḥ tad evaṃ anyatra pratibandhaḥ anyatra tadgrahaṇopāyaḥ anyatra pratītiḥ anyatra pravṛttiprāptī iti sarvaṃ ketavam na ca dṛśyasaṃsparśaśūnyātmanāṃ vikalpānāṃ darśanacchāyā kācana saṃbhavati idantāgrāhitvasaṃspaṣṭatvādy api vastusaṃsparśarahitam akiñcitkaram apramāṇatvānapāyāt apramāṇaparicchinnaḥ pratibandhaś ca tattvataḥ na paricchinna eveti tato mithyā numeyadhīḥ athābhimatam evedaṃ buddhyārūḍhatvavarṇanāt hanta tāttvikasaṃbandhasādhanavyasanena kim yathā ca sāmānyaviṣaye pratyakṣābhyupagamam antareṇa sambandhagrahaṇam aghaṭamānam iti visaṃṣṭhulam anumānaṃ evaṃ avagatasaṃbandhasya dvitīyaliṅgadarśanam api durupapādam iti tato pi saṃplavāpalāpinām anumānam utsīdet na hy asādhāraṇāṃśasya liṅgatvam upapadyate vinā na cānumānena sāmānyam avagamyate saivānavasthā tatrāpi sa evānyo nyasaṃśrayaḥ sa eva ca vikalpānāṃ sāmarthyaśamanakramaḥ ataḥ sambandhavijñānaliṅgagrahaṇapūrvakam anumānam anihatya kathaṃ saṃplavanihnavaḥ api ca viṣayadvaividhyasiddhāv api pratyakṣānumāne eva parasparam api saṃplaveyātām yataḥ pratyakṣatvaṃ parokṣo pi pratyakṣo pi parokṣatām deśakālādibhedena viṣayaḥ pratipadyate kṣaṇabhaṅgaṃ niṣetsyāmaḥ santāno yaś ca kalpitaḥ darśitaprāptisiddhyādau saṃplave pi sa tādṛśaḥ yad api jātyādiviṣayaniṣedhamanorathaiḥ saṃplavaparākaraṇamadhyavasitaṃ tatra jātyādisamarthanam evottarīkariṣyati tāvakair dūṣaṇagaṇaiḥ kāluṣyam apanīyate tadvānavayavī jātir iti vārtaiva bhadrikā yad api virodhavaiphalyābhyāṃ na saṃplava ity uktaṃ tatra vaiphalyaṃ anadhigatārthagantṛtvaviśeṣaṇanivāraṇenaiva pratisamāhitam virodho pi nāsti pūrvajñānopamardena nedaṃ rajatam itivat uttaravijñānānutpādāt anekadharmavisaraviśeṣitavapiṣi dharmiṇi kadācit kenacit kaścin niścīyate dharmaviśeṣa iti ko virodhārthaḥ yad api pratyakṣasya śabdaliṅgayoś ca samānaviṣayatve sati sadṛśapratītijanakatvam āśaṅgitam tatra kecid ācakṣate viṣayasāmye py upāyabhedāt pratītibhedo bhavaty eva dūrāvidūradeśavyavasthitapadārthapratītivat anye tu manyante nopāyabhedāt pratītibhedo bhavati api tu viṣayabhedād eva sannikṛṣṭaviprakṛṣṭagrahaṇe pi viṣayau bhidyete dūrāt sāmānyadharmamātraviśiṣṭasya dharmiṇo grahaṇam adūrāt tu sakalatadgataviśeṣasākṣātkaraṇam tad imāḥ pratyakṣānumānaśabdapramitayaḥ prameyabhedāt bhidyante viśeṣadharmasaṃbaddhaṃ bastu spṛśati netradhīḥ vyāptibodhānusāreṇa tadvanmātraṃ tu laiṅgikī śabdāt tattadavacchinnā vācye sañjāyate matiḥ śabdānuvedhaśūnyā hi na śabdārthe matibhavat kathaṃ tarhi teṣāṃ saṃplavaḥ sarvatra viṣayabhedasya darśitatvāt satyam dharmyabhiprāyeṇa saṃplavaḥ kathyate imau tu pakṣau pratyakṣalakṣaṇe vistaraśo vicārayiṣyete sarvathā tāvad asti pramāṇānāṃ saṃplava iti siddham tad udāharaṇaṃ tu bhāṣyakāraḥ pradarśitavān agnir āptopadeśāt pratīyate anumtreti pratyāsīdatā dhūmadarśanenānumīyate pratyāsannatareṇa upalabhyate ityādi kvacit tu vyavasthā dṛśyate yathā agnihotraṃ juhuyāt svargakāmaḥ ity asmadāder āgamād eva jñānaṃ na pratyakṣānumānābhyām stanayitnuśabdaśravaṇāt taddhetuparijñānam anumānād eva na pratyakṣāgamābhyām svahastādau pratyakṣād eva pratītiḥ na śabdānumānābhyām iti tasmāt sthitam etat prāyeṇa pramāṇāni prameyam abhisaṃplavante kvacit tu prameye vyavatiṣṭhante pīti ity uddhṛtākhilaparoditadoṣajātasaṃpātabhīttir iha saṃplava eva siddhaḥ sarvāś ca saugatamanaśu viraprarūḍhāḥ bhagnāḥ pramāṇaviṣayadvayasiddhivāñchāḥ evaṃ tāvat nyūnatvaṃ saṅkhyāyāḥ parīkṣitam ādhikyam idānīṃ parīkṣyate tatra arthāpattyā saha pratyakṣādīni pañca pramāṇānīti prabhākaraḥ abhāvena saha ṣaḍ iti bhāṭṭaḥ saṃbhavaitihyābhyām aṣṭāv iti kecit aśakya eva pramāṇasaṅkhyāniyama iti suśikṣitacārvākāḥ tatra bhāṭṭās tāvad ittham arthāpattim ācakṣate dṛṣṭaḥ śruto vā rtho nyathā nopapadyata ity arthāntarakalpanā arthāpattiḥ dṛṣṭa iti pratyakṣādibhiḥ pañcabhiḥ pramāṇaiḥ śruta iti kutaś cana laukikād vaidikād vā śabdād avagamo rthaḥ tato nyathā nupapadyamānārthāntarakalpanā rthāpattiḥ ity evaṃ ṣaṭpramāṇaprabhavatvena ṣaḍvidhā sau bhavatīti dṛṣṭavacanenopalabdhavācinā gatārthatve pi śrutārthāpatteḥ pṛthagabhidhānaṃ pramāṇaikadeśaviṣayatvena prameyaviṣayārthāpattipañcakavilakṣaṇatvāt tatra pratyakṣapūrvikā tāvad arthāpattiḥ pratyakṣāvagatadahanasaṃsargodgatadāhākhyakāryānyathā nupapattyā vahner dāhaśaktikalpanā anumānapūrvikā deśāntaraprāptiliṅgānumitamarīcimāligaty anyathā nupapattyā tasya gamanaśaktikalpanā upamānapūrvikā upamānajñānāvagatagopiṇḍādisārūpyaviśiṣṭagavayādiprameyā nyathā nupapattyā tasya tajjñānagrāhyatvaśaktikalpanā iti tad imās tāvad atīndriyaśaktiviṣayatvād arthāpattayaḥ pramāṇāntaram śakteḥ pratyakṣaparicchedyatvā nupapatteḥ tadadhīnapratibandhādhigamavaidhuryeṇānumānaviṣayatvāyogāt anvayavyatirekau hi dravyarūpānuvartinau śaktis tu tadgatā sūkṣmā na tābhyām avagamyate śabdopamānayos tu atra saṃbhāvanaiva nāstīti arthāpatter evaiṣa viṣayaḥ arthāpattipūrvikā yathā śabdakaraṇikārthapratītyanyathā nupapattyā śabdasya vācakaśaktim avagatya tadanyathā nupapattyā tasya nityatvakalpanā sa ceyaṃ śabdaparīkṣāyāṃ vakṣyate abhāvapūrvikā tu bhāṣyakāreṇodāhṛtā jīvataś caitrasya gṛhābhāvam avasāya tadanyathā nupapattyā bahirbhāvakalpanā iti nanu dṛṣṭena adṛṣṭasiddher anumānam evedaṃ syāt nānumānaṃ sāmagryabhāvāt pakṣadharmatādisāmagryā yaj jñānam utpadyate tad anumānam iti tārkikasthitaḥ sā ceha nāsti bahirbhāvaviśiṣṭe caitre caitraviśiṣṭe bahirbhāve vā numeye kasya liṅgatvam iti cintyam gṛhābhāvaviśiṣṭasya vā caitrasya caitrābhāvaviśiṣṭasya vā gṛhasya gṛhe caitrābhāvasya vā tatra caitrādarśanasya vā na caiṣām anyatamasyāpi pakṣadharmatvam asti na hi gṛhaṃ vā caitro vā tadabhāvo vā tadadarśanaṃ vā caitrasya dharmaḥ tadbahirbhāvasya vety apakṣadharmatvād anyatamasyāpi na liṅgitvam api ca prameyānupraveśaprasaṅgād api nedam anumānam tathā hi āgamāvagatajīvanasya gṛhābhāvena caitrasya bahirbhāvaḥ parikalpyate itarathā mṛtenānaikāntiko hetuḥ syāt abhāvaś ca gṛhītaḥ san bahirbhāvam avagamayati nāgṛhītaḥ dhūmavat abhāvagrahaṇaṃ ca sakalasadupalambhakapramāṇapratyastamayapūrvakam iha tu sadupalambhakam asty eva jīvanagrāhi pramāṇam jīvanaṃ hi kvacid astitvam ucyate apratyastamite tu sadupalambhake pramāṇe katham abhāvaḥ pravarteta iti pravartamāna evāsau sadupalambhakaṃ pramāṇaṃ pṛthagviṣayam upasthāpayati vahirasya bhāvaḥ gṛhe tv abhāva iti tena jīvato bahirbhāvavyavasthāpanapūrvakagṛhābhāvagrahaṇopapatteḥ prameyānupraveśaḥ anumāne tu dhūmādiliṅgagrahaṇasamaye na manāg api tadanumeyadahanaliṅgyanupraveśasparśo vidyata iti nanu arthāpattāv api kiṃ prameyānupraveśo na doṣaḥ na doṣa iti brūmaḥ pramāṇadvayasamarpitaikavastuviṣayābhāvasamarthanārtham arthāpattiḥ pravartamānā prameyadvayaṃ parāmṛśaty eva anyathā tadghaṭanāyogāt ataś ca yeyam āgamād aniyatadeśatayā kvacid astīti saṃvittir abhūt saiveyaṃ gṛhābhāve gṛhīte bahir astīti saṃvittir adhunā saṃvṛttā tad ato vailakṣaṇyāt nānumānam arthāpattiḥ ataś caivaṃ sambandhagrahaṇābhāvāt bhāvābhāvau hi naikena yugapad vahnidhūmavat pratibaddhatayā boddhuṃ śaktyau gṛhabahiḥsthitau anyathā nupapattyā ca prathamaṃ pratibandhadhīḥ paścād yady anumānatvaṃ ucyate kāmam ucyatām nanv asty eva gṛhadvāre vartinaḥ saṅgatigrahaḥ bhāvenābhāvasiddhau tu katham eṣa bhaviṣyati yatra gṛhe caitrasya bhāvam avagamya tadanyathā nupapattyā tadanyadeśeṣu nāstitvam avagamyate tatra deśānām ānantyāt duradhigamaḥ pratibandhaḥ anagnivyatirekasya niścaye dhūmasya kā vārteti cet ucyate tatra dhūmajvalanayoḥ anvayagrahaṇasaṃbhavāt na vyatirekagrahaṇam adriyeran bhūyodarśanasulabhaniyamajñānasaṃpādyamānasādhyādhigamanirvṛttamanasāṃ kin anagnivyatirekaniścayena iha punar anvayāvasāyasamaya eva gamyadharmasya duravagamatvam uktaṃ anantadeśavṛttitvāt anupalabdhyā tan niścaya iti cet na mandiravyatiriktasakalabhuvanatalagatatadabhāvaniścayasya niyatadeśayā nupalabdhyā tadabhāvaṃ niśceṣyāmīti cet maivam gatvā gatvā pi tān deśān nāsya jānāmi nāstitām kauśāmbyās tvayi niṣkrānte tatpraveśādiśaṅkayā tasmād abhūmir iyam asarvajñānām ity arthāpattyaiva tan niścayaḥ nanu ittham amum artham anumānān niśceṣyāmaḥ deśāntarāṇi caitraśūnyāni caitrādhiṣṭhitadeśavyatiriktatvāt tatsamīpaseśavad iti na pratyanumānopahatarvāt deśāntarāṇi caitrāvyatiriktāni tatsamīpadeśavyatiriktatvāt caitrādhiṣṭhitadeśavat iti tasmān niyatadeśopalabhyamānaparimitaparimāṇapuruṣaśarīrānyathā nupapattyaiva taditarasakaladeśanāstitvāvadhāraṇaṃ tasyeti siddhaṃ pīno divā ca nāstīti sākāṅkṣavacanaśruteḥ tad ekadeśavijñānaṃ śrutārthāpattir ucyate ihaivaṃvidhasākāṅkṣavacanasravaṇe sati samupajāyamānaṃ rajanībhojanavijñānaṃ pramāṇantarakaraṇakaṃ bhavitum arhati pratyakṣāder asannidhānāt na pratyakṣaṃ kṣapābhakṣaṇapratītikṣamam parokṣatvāt nānumānaṃ anavagatasambandhasyāpi tatpratīteḥ upamānādes tu śaṅkaiva nodeti tasmāt śabda eva rātribhojanapratyayaḥ śabdaś ca na śrūyamāṇa imam artham abhivaditum alam ekasya vākyasya vidhiniṣedharūpārthadvayasamarthanaśūnyatvāt atra ca rātryādipadānām aśravaṇāt apadārthasya vākyārthatvānupapatteḥ na ca vibhāvarībhojanalakṣaṇo rthaḥ divāvākyapadārthānāṃ bhedaḥ saṃsargo vā yenāyam apadārtho pi pratīyeta tasmāt kalpyāgamakṛtaṃ naktamattīti vedanam tadvākyakalpanāyāṃ ca pramāṇaṃ paricintyatām nā dhyakṣam anabhivyaktaśabdagrahaṇaśaktimat na liṅgam aṛhītvā pi vyāpiṃ tadavadhāraṇāt kvacin nityaparokṣatvāt vyāptibodho pi durghaṭaḥ viniyoktrī śrutir yatra kalpyā prakaraṇādibhiḥ viniyoktrī hi śrutiḥ satvatra prakaraṇādau vākyavidbhir abhyupagamyate yathoktam viniyoktrī hi śrutis tāvat sarveṣv eteṣu sammatā iti tasyāś ca nityaparokṣatvāt duradhigamas tatra liṅgasya pratibandhaḥ na ca niśāpadavacanasya sattā numātum api śakyā tasyāṃ sādyāyāṃ bhāvābhāvobhayadharmakasya hetor asiddhaviruddhānaikāntikatvenāhetutvāt na cātra dharmaḥ kaścid upalabhyate yas tena tadvān parvata ivāgnimān anumīyate na ca divāvākyaṃ tadartho vā niśāvacanānumāne liṅgatāṃ pratipattum arhati aśrute hi niśāvākye kathaṃ taddharmatāgrahaḥ śrute tu tasmin taddharmagrahaṇe kiṃ prayojanam divāvākyapadārthānāṃ tiṣṭhatu liṅgatvaṃ anupapadyamānatayā pi na niśāvākyapratyākatvam avakalpate padārthānāṃ hi sāmānyātmakatvāt viśeṣam antareṇānupapattiḥ syāt na vākyāntaram antareṇa tasmāt śrūyamāṇaṃ vākyam eva tadekadeśam antareṇa nirākāṅkṣapratyayotpādakasvavyāpāranirvahaṇasandhim anadhigacchat tadekadeśam ākṣipatīti seyaṃ pramāṇaikadeśaviṣayā śrutārthāpattiḥ nanu arthād eva katham arthāntaraṃ kalpyate pīvaratvaṃ hi nāma bhojanakāryam upalabhyamānaṃ svakāraṇaṃ bhojanaṃ analam iva dhūmaḥ samupasthāpayatu tac ca vacasā kālaviśeṣe niṣiddhaṃ taditarakālaviśeṣaviṣayaṃ bhaviṣyatīti kiṃ vacanānumānena vacanam api nādṛṣṭārthaṃ api tu arthagatyartham eva tat asya sākṣād arthasyaiva kalpyamānasya ko doṣaḥ yad vyavadhānam āśrīyate ucyate śabdapramāṇamārge smin anabhijño si bālaka pramāṇataiva na hy asya sākāṅkṣajñānakāriṇaḥ puro vasthitavastvaṃśadarśanaprāptinirvṛti pratyakṣādi yathā mānaṃ na tathā śābdam iṣyate vākyārthe hi samagrāṅgaparipūraṇasuthita avidhāya dhiyaṃ nāsya vyāpāraḥ paryavasyati tāvantaṃ bodham ādhāya prāmāṇyaṃ labhate vacaḥ tadarthavācakatvāc ca tadvākyaṃ vākyam iṣyate śabdaikadeśaśrutyā taḥ tadaṃśaparipūraṇam kalpyaṃ prathamam arthasya kutas tena vinā gatiḥ prāyaḥ śrutārthāpattyā ca vedaḥ kāryeṣu pūryate tatrārthaḥ kalpyamānas tu na bhaved eva vaidikaḥ yo mantrair aṣṭakāliṅgaiḥ tadviddhiḥ parikalpyate śrutir liṅgādibhir yā ca kalpyate viniyojikā viśvajityadhikāraś ca yāgakartavyatāśruteḥ utpattivākyaṃ sauryādāv adhikāravidhiśruteḥ aindrāgnādivikāreṣu kāryamātropadeśataḥ yaś ca prakṛtivadbhāvo vidhyanta upapādyate tad evamādau sambandhagrahaṇānupapattitaḥ śrutārthāpattir evaiṣā niśapatnaṃ vijṛmbhate tayā śrutyaikadeśaś ca sarvatra parikalpyate arthakalpanapakṣe tu na syād vedaikagamyatā ity arthāpattir uktaiṣā ṣaṭpramāṇasamudbhavā eṣā vicāryamāṇā tu bhidyate nānumānataḥ pratibandhād vinā vastu na vastvantarabodhakam yaṃ kañcidartham ālokya na yaḥ kaścit pratīyate pratibandho pi nājñātaḥ prayāti matihetutām na sadyojātabālādeḥ udbhavanti tathā dhiyaḥ na viśeṣātmanā yatra saṃbandhajñānasaṃbhavaḥ tatrāpy asty eva sāmānyarūpeṇa tadupagrahaḥ api ca tena vinā nopapadyata iti kalpanam arthāpattiḥ tena vinā nopapadyata iti ca vyatirekabhaṇitiriyam vyatirekaś ca pratītaḥ tasmin saty upapadyate ity anvayam ākṣipati anvayavyatirekau ca gamakasya liṅgasya dharma iti katham arthāpattiḥ nānumānam kevalavyatirekī hetur anvayamūla eva gamaka iti vakṣyāmaḥ yāś ca pratyakṣādipūrvikāḥ śaktikalpanāyām arthāpattaya udahṛtāḥ tāś ca śakter atīndriyāyā abhāvāt nirviṣayā eva svarūpād udbhavat kāryaṃ sahakāryupabṛhmitāt na hi kalpayituṃ śaktaṃ śaktim anyām atīndriyām nanu śaktim antareṇa kārakaṃ kārakam eva na bhavet yathā pādapaṃ chettumanasā paraśurudyamyate tathā pādukādyudyamyeta śakter anabhyupagame hi dravyasvarūpāviśeṣāt sarvasmāt sarvadā sarvakāryodayaprasaṅgaḥ tathā hi viṣadahanayor māraṇe dāhe ca śaktāv aniṣymāṇāyāṃ mantrapratibaddhāyāṃ svarūpapratyabhijñāyāṃ satyām api svakāryaudāsīnyaṃ yat dṛśyate tatra kā yuktiḥ na hi na hi mantreṇa svarūpasahakārisānnidhyaṃ pratibadhyate tasya pratyabhijñāyamānatvāt śaktis tu pratibadhyata iti saty api svarūpe satsv api sahakāriṣu kāryānutpādo yuktaḥ kiñca sevādhyayanādisāmye pi phalavaicitryadarśanāt atīndriyaṃ kim api kāraṇaṃ kalpitam eva dharmādi bhavadbhiḥ ataḥ śaktir atīndriyā tathā bhyupagamyatām iti tad etad anupapannam yat tāvad upādānaniyamād ity uktaṃ tatrocyate na hi vayam adya kiñcid abhinavaṃ bhāvānāṃ kāryakāraṇabhāvam utthāpayituṃ śaknumaḥ kintu yathāpravṛttam anusaranto vyavaharāmaḥ na hy asmadicchayā āpaḥ śītaṃ śamayanti kṛśānur vā pipāsām tatra chedanādāv anvayavyatirekābhyāṃ vā vṛddhavyavahārād vā paraśvadhāder eva kāraṇatvam adhyavagacchāma iti tad eva tadarthina upādadmahe na pādukādīti na ca paraśvadhādeḥ svarūpasannidhāne saty api sarvadā kāryodayaḥ svarūpavat sahakāriṇām apy apekṣaṇīyatvāt sahakārisannidhānasya sarvadā nupapatteḥ sahakārivarge ca dharmādikam api nipatati tadapekṣe kāryotpāde kathaṃ sarvadā tatsaṃbhavaḥ dharmādharmayoś ca jagadvaicitryakāryabalena kalpanam aparihāryam tayoś ca na śaktitvād atīndriyatvam api tu svarūpamahimnaiva manaḥparamāṇvādivat yad api viṣadahanasannidhāne saty api mantraprayogāt tatkāryādarśanam tad api na śaktipratibandhananibandhanam api tu sāmagryantarānupraveśahetukam nanu mantreṇa praviśatā tatra kiṃ kṛtam na kiñcit kṛtam sāmagryantaraṃ tu saṃpāditam kācid dhi sāmagrī kasyacit kāryasya hetuḥ svarūpaṃ tadavastham eveti cet yady evaṃ abhikṣitam api viṣaṃ kathaṃ na hanyāt tatrā syasaṃyogādyapekṣaṇīyam astīti cet mantrābhāvo  py apekṣyatām divyakaraṇakāle dharma iva mantro py anupaviṣṭaḥ kāryaṃ pratihanti śaktipakṣe pi vā mantraya ko vyāpāraḥ mantreṇa hi śakter nāśo vā kriyate pratibandho vā na tāvat nāśaḥ mantrāpagame punastatkāryadarśanāt pratibandhas tu svarūpasyaiva śakter ivāstu svarūpasya kiṃ jātam śakter api kiṃ jātam kāryaudāsīnyam iti cet taditaratrāpi samānam svarūpam asty eva dṛśyamānatvāt iti cet śaktir apy asty eva punaḥ kāryadarśanenānumīyamānatvād iti kiñca śaktir abhyupagamyamānā padārthasvarūpavan nityā abhyupagamyeta kāryā vā nityatve sarvadā kāryodayaprasaṅgaḥ sahakāryapekṣāyāṃ tu svarūpasyaiva tadapekṣā stu kiṃ śaktyā kāryatve tu śakteḥ padārthasvarūpamātrakāryatvaṃ vā syāt sahakāryādisāmagrīkāryatvaṃ vā svarūpamātrakāryatve punar api sarvadā kāryotpādaprasaṅgaḥ sarvadā śakter utpādāt sāmagrīkāryatve tu kāryam eva sāmagrīkāryam astu kiṃ antarālavartinyā śaktyā aśaktāt kārakāt kāryaṃ na niṣpadya iti cet śaktir api kāryaṃ tadutpattāv apy evaṃ śaktyantarakalpanād anavasthā āha dṛṣṭasiddhaye hy adṛṣṭaṃ kalpyate na tu dṛṣṭavighātāya śaktyantarakalpanāyāṃ śaktiśreṇīnirmāṇa eva kṣīṇatvāt kārakāṇāṃ kāryavighātaḥ syād iti ekaiva śaktiḥ kalpyate tat kuto navasthā atrocyate yady adṛṣṭam antareṇa dṛṣṭaṃ na siddhyati kāmam adṛṣṭaṃ kalpyatām anyathā pi tadutpattau kiṃ tadupakalpanena darśitā cānyathā py upapattiḥ kalpyamānam api cādṛṣtaṃ tat kalpyatāṃ yat anavasthāṃ nāvaheta dharmādivat api ca vyāpāro py atīndriyaḥ śaktivad iṣyate bhavadbhiḥ anyatarakalpanayaiva kāryopapatteḥ kim ubhayakalpanāgauraveṇa śaktam avyāpriyamāṇaṃ na kārakaṃ kārakam iti cet tacchaktam iti tadā kathaṃ jānāmi kāryadarśanāt jñāsyāmīti cet vyāpārād eva kāryaṃ setsyati pādukāder vyāpriyamāṇād api na pādapacchedo dṛśyata iti cet pratyakṣas tarhi vyāpāraḥ nātīndriyaḥ yataḥ kāryadarśanāt pūrvam api vyāpriyamāṇatvaṃ jñātam āyuṣmatā kāryānumeyo hi vyāpāraḥ kārya vinā na jñāyetaiva kāryaṃ tv anyatarasmād api ghaṭamānaṃ nobhayaṃ kalpayituṃ prabhavati ity alaṃ prasaṅgena prakṛtam anusarāmaḥ tasmād atīndriyāyāḥ śakter abhāvāt nirviṣayā yathodāhṛtāḥ tā arthāpattayo bhavanti api vā śaktir atīndriyā anumānasyaiva viṣayaḥ kāryasya kāraṇapūrvakarvena vyāptigrahaṇāt svarūpamātrasya ca kāraṇatvānirvahaṇāt adhikaṃ kim apy anumāsyate sā śaktir iti śabdnityatvasiddhau tu yā rthāpattir udāhṛtā tasyāḥ śabdaparīkṣāyāṃ samādhir abhidhāsyate abhāvapūrvikā py arthāpattir anumānam eva jīvato gṛhābhāvena liṅgabhūtena bahirbhāvāvagamāt caitrasya gṛhābhāvo dharmī bahirbhāvena tadvān iti sādhyo dharmaḥ jīvanmanuṣyagṛhābhāvatvāt pūrvopalabdhaivaṃvidhagṛhābhāvavat yathā dhūmo dharmī vahnimān iti sādhyo dharmaḥ dhūmatvāt pūrvopalabdhadhūmavad iti ataś ca gṛhādīnāṃ liṅgatvāśaṅkanaṃ apākaraṇaṃ ca āḍambaramātram yat punaḥ prameyānupraveśadūṣaṇam abhyadhāyi tad api na sāṃpratam kiṃ prameyam abhimatam atra bhavatām kiṃ sattāmātram uta bahirdeśaviśeṣitaṃ sattvam sattāmātraṃ tāvad āgamād evāvagatam iti na pramāṇāntaraprameyatām avalambate bahirdeśaviśeṣitaṃ tu sattvaṃ bhavati prameyam tasya tu tadānīm anupraveśaḥ kutastyaḥ gṛhābhāvagrāhakaṃ hi pramāṇaṃ gṛha eva sadupalambhakapramāṇāvakāśam apākaroti na bahiśadasattvacintāṃ prastauti mṛtasya jīvato dūre tiṣṭhataḥ prāṅgaṇe pi vā gṛhābhāvaparicchede na viśeṣo sti kiś cana jīvanaviśiṣṭas tv asau gṛhyamāṇo liṅgatām aśnute vyabhicāranirāsāt na ca viśeṣaṇagrahaṇam eva prameyagrahaṇam jīvanam anyat anyac ca gahirbhāvākhyaṃ prameyam nanu jīvanaviśiṣṭagṛhābhāvapratītir eva bahirbhāvapratītiḥ naitad evam jīvanaviśiṣṭagṛhābhāvapratīteḥ bahirbhāvasya pratītiḥ na tatpratītir eva bahirbhāvapratītiḥ na hi dahanādhikaraṇe dhūmapratītir eva dahanapratītiḥ nanu dhūmād anya eva dahanaḥ ihāpi gṛhābhāvañivanābhyām anya eva bahirbhāvaḥ parvatahutabahayoḥ siddhatvāt mattvarthamātraṃ tatrāpūrvam anumeyam evam ihāpi bahirdeśayogamātram apūrvam anumeyam yadi tu tadadhikaṃ prameyam iha neṣyate tadā gṛhābhāvajīvanayoḥ svapramāṇābhyām avadhāraṇād ānarthakyam arthāpatteḥ tasmāt prameyāntarasadbhāvāt tasya ca tadānīm ananupraveśāt na prameyānupraveśo doṣaḥ arthāpattāv api ca tulya evāyaṃ doṣaḥ tatrāpy arthāt arthāntarakalpanā bhyupagamāt dṛṣṭaḥ śruto vā rtho nyathā nopapadyate ity arthakalpanā ity evaṃ granthopanibandhāt tasya tasmāt pratītir iti yatra vyavahāraḥ tatrāvaśyaṃ tatpratītau tadanupraveśo doṣa eva svabhāvahetav iva tadbuddhisiddhyā tatsiddheḥ pramāṇāntaravaiphalyād iti prabhākarās tu prakārāntareṇānumānād bhedamātrācakṣate anumāne gamakaviśeṣaṇam anyathā nupapannam analaṃ vinā dhūmo hi nopapadyate iha tu viparyayaḥ gamyo gamakena vinā nopapadyate gṛhān nirgato jīvan bahirbhavatīti bhāṣyam apy evaṃ yojayanti dṛṣṭaḥ śruto vārthaḥ arthakalpanāḥ arthāntaraṃ kalpayatīty arthaḥ yataḥ sā kalpnā prameyadvārikā nyathā nupapadyata ity arthaḥ evaṃ gamyagamakayor anupapadyamānatvaviparyayāt anumānāt pramāṇāntaram iyam arthāpattir iti bahirbhāvo nyathānopapadyatesa ca gamya iti etad api granthavaiṣamyopapādanamātraṃ na tu nūtanaviśeṣotprekṣaṇam gamye tāvad agṛhīte sati tadgatam anupapadyamānatvaṃ katham avadhāryeta gṛhīte tu gamye kiṃ tadgatānupapadyamānatvagrahaṇena sādhyasya siddhatvāt purā tadgatam anyathā nupapadyamānatvaṃ gṛhītam āsīd iti cet aho mahān anumānād viśeṣaḥ idaṃ hi pūrvaṃ pratibandhagrahaṇam uktaṃ syāt api ca bahirbhāvasya gṛhābhāvaṃ vinā nupapattir ity ukte tasmin sati tasyopapattir vaktavyā sā ca kā kim utpattiḥ jñaptir vā yadi jñaptih sā cānumāne pi gamyaṃ gamakaṃ vinā nāsti tasmin saty astīti samānaḥ panthāḥ utpattis tu gṛhābhāvāt bahirbhāvasya durbhaṇā prāksiddhe hi gṛhābhāve tadutpādaḥ kṣaṇāntare kāraṇaṃ pūrvasiddhaṃ hi kāryotpādāya kalpate tenaiva kṣaṇe jīvan na gṛhe na bahirbhavet tasmād yatkiñcid etat evañ ca yad eke jñaptyutpattikṛtam iha vailakṣaṇyam utprekṣitavantaḥ dhūmenāgnir gamyata eva gṛhābhāvena bahirbhāvo janyate pīti tad api pratyuktaṃ bhavati yat tu sambandhagrahaṇābhāvād ity uktaṃ tad api na sundaram mandiradvāravartinas tadutpatteḥ etac ca svayam āśaṅkya na taiḥ pratisamāhitam udāharaṇam anyat tu vyatyayena pradarśitam gṛhabhāvena bahirabhāvakalpanam iti tatraitad eva vaktavyam iyam abhāvapūrvikā na bhavaty evārthāpattiḥ ṣaḍarthāpattiḥ pratijñāya imām abhāvapūrvikāṃ arthāpattim uktvā upanaiyyāyikakesarikaṭākṣapātabhītāṃ iha gahane hariṇīm iva yad upekṣya gamyate tad atyantam atrabhāvatām anārthajanocitaṃ ceṣṭitam tvadekaśaraṇāṃ bālām imām utsṛjya gacchataḥ kathaṃ te tarkayiṣyanti mukham anyā api striyaḥ bhāvenābhāvakalpanā tu pratyakṣapūrvikaivārthāpattiḥ tasyā api ca na duravagamaḥ sambandhaḥ asarvagatasya dravyasya niyatadeśavṛtter akleśena taditaradeśanāstitvāvadhāraṇāt agnivyatirekaniścaye ca dhūmasya bhavatāṃ kā gatiḥ yā tatra vārtā saivehāpi no bhaviṣyati na ca bhūyodarśanāvagamyamānānvayamātraikaśaraṇatayā yasya vastvvantarābhāvo gamyas tasyaiva duṣyati mama tv adṛṣṭimātreṇa gamakāḥ sahacātiṇaḥ  iti kathayitum ucitam aniścitavyatirekasya sādhyaniścayābhāvād iti darśayiṣyāmaḥ pakṣadharmānvayavat vyatireko pi nāgṛhīto numānāṅgam bahirbhāvasiddhau cānumānaprayogaḥ sa eva yas tvayā darśitaḥ tasya tu pratiprayogaḥ pratyakṣādiviruddhatvāt hetvābhāsa evety alaṃ prasaṅgena śrutārthāpattir api varākī nānumānāt bhidyate vacanaikadeśakalpanāyā anupapannatvāt arthasya ca kāryaliṅgagamyasya sattvāt yathā kṣitidharakandharādhikaraṇaṃ dhūmam avalokya tatkāraṇam analam anuminoti bhavān evam āgamāt pīnatvākhyāṃ kāryam avadhārya tatkāraṇam api bhojanam anuminotu ko tra viśeṣaḥ tatkāryatayā bhūyodarśanataḥ pratipannatvāt liṅgasya tu kvacit pratyakṣeṇa grahaṇam kvacit vacanataḥ pratipattir iti naiṣa mahān bhedaḥ nanu vacanam aparipūrṇam iti pratītim eva yathocitāṃ janayitum asamartham kiṃ pīno devadatto divā na bhuṅkte ity ato na bhavati tatpīnatāpratītiḥ na na bhavati sākāṅkṣā tu bhavati na ca sākāṅkṣapratītikāriṇas tasya pramāṇyam iti tad eva tāvat pūrayituṃ yuktam tad asat kasyātra sākāṅkṣātvam kiṃ śabdasya kiṃ vā tadarthasya uta svittadavagamasya iti śabdasya tāvad arthanirapekṣasya na kācid ākāṅkṣā anabhivyaktaśabdavat arthas tu sākāṅkṣas san arthāntaram upakalpayatu ko vasaro vacanakalpanāyāḥ avagamo py arthaviṣaya eva sākāṅkṣo bhavati na śabdaviṣayaḥ śrotrakaraṇakaḥ tasmād avagamanairākāṅkṣyasiddhaye tadarthakalpanam eva yuktam vacanaikadeśakalpanam api arthāvagatiddhayartham eveti tatkalpanam evāstu kiṃ sopānāntareṇa yat tu kalpyamānasyārthasyāvaidikatvaṃ prāpnotīti tatra vacanakalpanāpakṣe sutarām avaidikaḥ so rthaḥ syāt kalpyamānasya vacanasya vedād anyatvāt śrutaḥ anumitaś ca dvividhaḥ sa veda eveti cet śrautārthaḥ śrautārthānumitaḥ dvividhaḥ sa vedārtha eva bhaviṣyatīti kiṃ vacanasopānāntarakalpanayā tena śrūyamāṇavedavacanapratipādyārthasāmarthyalabhyatvād eva tasya vedārthatā bhaviṣyati sarvathā na vacanaikadeśaviṣayā śrutārthāpattiḥ śreyasī śrutyekadeśakalpanāpakṣapratikṣepāc ca tad atīndriyatayā sambandhagrahaṇam aghaṭamānam iti yad uktaṃ tad api pratyuktam arthe tu sāmānyena sambandhagrahaṇam api sūpapādam tatra tatra yajyāder arthasyādhikārādyarthāntarasambaddhasya dṛṣṭatvād iti prabhākarās tu dṛṣṭaḥ śruto vā iti bhāṣyaṃ laukikam abhidhānāntaram evedam upalabdhivacanam iti varṇayantaḥ śrutārthāpattiṃ pratyācakṣate śrūyamāṇasyaiva śabdasya tāvaty arthe sāmarthyam upagacchantaḥ tam arthaṃ śābdam eva pratijānate vākyasya dūrāvidūravyavasthitaguṇāguṇakriyādyanekakārakakalāpoparaktakāryātmakavākyārthapratītau iṣor iva dīrghadīrgho vyāpāraḥ aviratavyāpāre ca śabde sā pratītir udeti tadvyāpāraviratau nodeti tadutpādakakārakābhāvāt vṛddhavyavahāraś ca śabdeṣu vyutpadyamāno lokaḥ tathābhūtavākyavyavahariṇo vṛddhān paśyan vākyasyaiva tādṛś avākyārthe sāmarthyam avadhārayati tadanuvartīni tu padāni tasmin naimittike nimittāni bhavanti naimittikānukūlyaparyālocanayā kvacid aśrūyamāṇāny api tāni nimittatām bhajante viśvajidādau svargakāmādipadavat kvacit śrūyamāṇāny api tadananukūlatvāt parityajyante yasyobhayaṃ havir ārtim ārcchet itivat kvacid anyathāsthitāni tadanurodhād anyathaiva sthāpyante prayājaśeṣeṇa havīṃṣy abhighārayati itivat tasmāt prathamāvagataikaghanākāravākyārthānusāreṇa satām asatāṃ vā padānāṃ nimittabhāvavyavasthāpanāt aśrūyamāṇatathāvidhaikadeśād api vākyāt tadarthāvagatisaṃbhavāt kiṃ śrutārthāpattyā ata eva na sopānavyavahitaṃ tasyārthasya śābdatva sāksād eva tatsiddheḥ nanu aśrūyamāṇeṣu nimitteṣu kutas tadartham avagacchāmaḥ anavagacchantaś ca kīdṛśaṃ naimittikam avakalpayāmaḥ ucyate śruteṣv api tad eṣu teṣāṃ nimittabhāvo na svamahimnā vakalpate kintu naimittikānusāradvāraka ity uktam evam aśruteṣv api bhaviṣyati na yajau karaṇavibhaktiṃ śṛṇumaḥ na svarge karmavibhaktim nāgnacidādiṣu kvippratyayam nādhunādiṣu prakṛtim na samāsataddhiteṣu yathocitāṃ vibhaktim api ca pratīma eva tadartham evaṃ viśvajidādāv api yajeta iti naimittikabalād eva svargakāmādipadārthaṃ pratyeṣyāmaḥ niyogagarbhatvāc ca viniyogasya liṅgādīni śrutikalpanām antareṇāpi niyogavyāpāraṃ parigṛhya tena vastuni viniyojakatāṃ pratipatsyante nanv evaṃ sati sarvatra śabdavyāpārasaṃbhavāt mukhyasyāpi bhavet sāmyaṃ gauṇalākṣaṇikādibhiḥ śrutiliṅgādimānānāṃ virodhe yac ca varṇyate pūrvapūrvabalīyas tvaṃ tat kathaṃ vā bhaviṣyati ucyate saty api sarvatra śabdavyāpāre tatprakārabhedopapatter eṣa na doṣaḥ na hi padānāṃ sarvātmanā nimittabhāvam apahāyaiva naimittikapratītir upaplavate tadaparityāgāc ca tatsvarūpavaicitryam anuvartata eva anyathā siṃhaśabdena matiḥ kesariṇīsute anyathā devadattādau pratītir upajanyate gaṅgāyāṃ majjatīty atra gaṅgāśabdo nimittatām upayāti yathā naivaṃ ghoṣādivasatau tathā śrutiliṅgavākyaprakaraṇasthānasamākhyānām api arthasannikarṣaviprakarṣakṛto sty eva viśeṣa iti tatrāpi na viniyogasāmyam śrutiliṅgādibhir yo pi kalpayed viniyojikām tasyāpi tasyās tulyatvāt bādhyabādhakatā katham atha tatkalpane teṣāṃ vidūrāntikavṛttitā sa evārthagato nyāya iti tatkalpanena kim aindrāgnādiṣu vaikṛteṣu karmasu na prākṛtavidhyantavacanānumānam api tu codakavyāpāreṇa tasyaiva prāptiḥ vaikṛtasya vidheḥ kācid ākāṅkṣā codaka ity ucyate nanv evam ubhayatra tadavagamāviśeṣāt upadeśātideśayoḥ ko viśeṣaḥ na niyogāvagame kaścid viśeṣaḥ kintūpadeśe yathopadeśaṃ kāryam atideśe tu yathākāryam upadeśa ity etayor viśeṣaḥ nanu yathākāryam upadeśe nupayujyamānakṛṣṇalacarvavaghātādeḥ prāptir eva na bhaved iti ko bādhārthaḥ na akhaṇḍamaṇḍalavidhyantakāṇḍaprāpteḥ na hy aśāṃśikayā codakaḥ pravartata ity alam anayā prasaktānuprasaktyāgataśāstrāntaragarbhakathāvistaraprastāvanayā iti prasaṅgād vyākhyātaṃ leśato vākyavin matam etasya yuktāyuktatvaparicchede tu ke vayam śrutārthāpattir asmākaṃ dūṣaṇīyatayā sthitā taddūṣaṇaṃ ca pūrvoktavīthyā nena pathā stu vā etena śabdasāmarthyamahimnā so pi vāritaḥ yam anyaḥ paṇḍitaṃ manyaḥ prapede kaṃcana dhvanim vidher niṣedhāvagatir vidhibuddhir nisedhataḥ yathā bhava dhammiya vīsattho mā sma pāntha gṛhaṃ viśa mānāntaraparicchedyavasturūpopadeśinām śabdānām eva sāmarthyaṃ tatra tatra tathā tathā athavā nedṛśī carcā kavibhiḥ saha śobhate vidvāṃso pi vimuhyanti vākyārthagahane dhvani tad alam anayā goṣṭhyā vidvajjanocitayā ciraṃ paramagahanas tarkajñānām abhūmir ayaṃ nayaḥ prakṛtam adhunā tasmāt brūmo na bhāty anumānataḥ tanur api satām arthāpatter viśeṣa iti sthitam āha abhāvas tarhi pramāṇāntaram astu satparicchedakaṃ yatra na pramāṇaṃ pravartate tadabhāvamitau mānaṃ pramāṇābhāva ucyate iha ghaṭo nāstīti ghaṭaṃ prati sadupalambhakapramāṇapravṛttir nāstīti asau pramāṇābhāvaḥ ghaṭābhāvaṃ paricchinatti tatra ca ghaṭaviṣayajñātṛvyāpārānutpāda eva dṛśyādarśanavācyaḥ pramāṇaṃ nāstīti buddhiḥ phalam atha vā ghaṭābhāvagrāhī grāhītṛvyāpāra sadupalambhakapramāṇabhāvajanito nāstīti pratyayasvabhāvaḥ pramāṇam phalaṃ tu hānādijñānaṃ bhaviṣyati tad uktam pratyakṣāder anutpattiḥ pramāṇābhāva ucyate sā tmano pariṇāmo vā vijñānaṃ vā nyavastuni iti anyavastuśabdena ghaṭābhāva evoktaḥ tatra tāvad idaṃ nāstīti jñānaṃ na pratyakṣajanitam indriyārthasannikarṣābhāvāt sannikarṣo hi saṃyogasamavāyasvabhāvaḥ tatprabhavabhedo vā saṃyuktasamavāyādir iha nāsty eva saṃyuktaṃ viśeṣaṇabhāvo pi na saṃbhavati kumbhābhāvasya bhūpradeśaviśeṣaṇatvābhāvāt na hy asaṃyuktam asamavetaṃ vā kiñcid viśeṣaṇaṃ bhavati saṃyuktasya daṇḍādeḥ samavetasya śuklaguṇādeḥ tathābhāvadarśanāt abhāvaś ca na kenacit saṃyujyate adravyabhāvāt na kvacit samavaiti guṇādivailakṣaṇyād iti yadi ca saṃyuktaviśeṣaṇabhāvasannikarṣopakṛtaṃ cakṣurabhāvaṃ gṛhṇāti tarhi tadaviśeṣāt saṃyuktadravyavṛttīn rasādīn api gṛhṇīyāt ayogyatvān na gṛhṇātīti cet tadabhāvam api mā grahīt ayogyatvāviśeṣāt yogyāyogyatvakṛtagrahaṇāgrahaṇaniyamavāde vā yogyataiva sannikarṣo bhavatu kiṃ ṣaṭkaghoṣeṇa tasmān na ghaṭābhāvajñānaṃ cākṣuṣam nanu bhūpradeśaṃ ca ghaṭābhāvaṃ ca viṣphārite cakṣuṣi nirīkṣāmahe nimīlite tu tasmiṃs tayor anyataram api na paśyāmaḥ tatra samāne ca tadbhāvabhāvitve bhūpradeśajñānaṃ cākṣuṣam abhāvajñānaṃ tu na cākṣuṣam iti kuto viśeṣam avagacchāmaḥ bāḍham avagacchāmaḥ sannikarṣābhāvād eva na hy asannikṛṣṭaṃ cakṣuravagatijanmane prabhavati tadbhāvabhāvitvaṃ tv idam anyathāsiddham vidūradeśavyavasthitasthūlajvālāvalījaṭilajvalanagatabhāsvararūpopalambhānuvartitadgatopṇasparśajñānavat tatra yathā rūpānumīyamānasparśavedane nayanānvayavyatirekānuvidhānam anyathāsiddham evam ihāpi bhūpradeśopalambhāvinābhāvini kumbhābhāvagrahaṇe tatkṛtam indriyānvayavyatirekānuvidhānam iti na cākṣuṣo ghaṭābhāvapratibhāsaḥ tad uktam gṛhītvā vastusadbhāvaṃ smṛtvā ca pratiyoginam mānasaṃ nāstitājñānaṃ jāyate kṣānapekṣayā iti ataś caiva asannihitasyāpi kvacid grahaṇam svarūpamātrakeṇa gauramūlakam upalabdhavataḥ tato deśāntaraṃ gatasya tatra kenacit gargo sti vā nāsti vā itipṛṣṭasya sata svarūpamātraṃ gṛhītam gauramūlakam anusmarataḥ tadānīm asannikṛṣṭe pi gargasya bhāve tadaiva tasya jñānam udeti tatra indriyakathāpi nāstīti na tasya pratyakṣatvam na cānumānagamyo yam abhāvaḥ bhūpradeśasya tadgataghaṭādarśanasya vā liṅgatvānupapatteḥ na bhūpradeśo liṅgam agṛhītasambandhasyāpi tatpratīteḥ anaikāntikatvāt apakṣadharmatvāt tadadhikaraṇābhāvānantyena sambandhagrahaṇāsaṃbhavāc ca nāpi ghaṭādarśanaṃ liṅgam apakṣadharmatvāt ghaṭādarśanaṃ ghaṭasya dharmaḥ na tadabhāvasya ghaṭābhāvapratītiṃ prati vyāpriyamāṇatvāt taddharmatvam asyeti cet na itaretarāśrayaprasaṅgāt taddharmatve sati liṅgapratītijanakatvaṃ pratītijanmani sato taddharmatvam iti asiddhāyāṃ ca ghaṭābhāvapratītau taddharmatājñānam adarśanasya durghaṭam eva siddhāyāṃ tu kiṃ pakṣadharmatājñānena sādhyapratīteḥ siddhatvāt api cedam adarśanākhyaṃ liṅgam aviditavyāpti katham abhāvasyānumāpakaṃ bhavet vyāptigrahaṇaṃ ca dhūmāgnivat ubhayadharmigrahaṇapūrvakam tatra vyāptigrahaṇavelāyām eva tāvat kutastyam abhāvākhyadharmigrahaṇam iti cintyam tata evānumānād iti yady ucyate tad itaretarāśrayam anumānāntaranibandhane tu tadgrahaṇe navasthā adarśanākhyaṃ liṅgam api darśanābhāvasvabhāvam iti tatsvarūpaparicchedacintāyām apy ayam eva panthāḥ ato dūram api gatvā tadavagamasiddhaye pramāṇāntaram abhāvaparicchedanipuṇam avagantavyam iti tata eva tadavagamasiddher na tasyānumeyatvam na cedaṃ iha ghaṭo nāsti iti jñānaṃ śabdopamānārthāpattyanyatamanimittam āśaṅkitum api yuktam iti sadupalambhakapramāṇātītatvād abhāvasyaiva bhūmir abhāva iti yuktam api ca prameyaṃ anurūpeṇa pramāṇena pramātumucitam bhāvātmike prameye hi nābhāvasya pramāṇatā abhāve pi prameye syāt na bhāvasya pramāṇatā na prameyam abhāvākhyaṃ nihnutaṃ bauddhavat tvayā pramāṇam api tenedaṃ abhāvātmakam iṣyatām atrābhidhīyate satyam abhāvaḥ prameyam abhyupagamyate pratyakṣādyavasīyamānasvarūpatvāt tu na pramāṇāntaram ātmaparicchittaye mṛgayate adūramedinīdeśavartinas tasya cakṣuṣā paricchedaḥ parokṣasya kvacin mānāntarair api tathā ca iha ghaṭo nāsti iti jñānam ekam evedam iha kuṇḍe dadhi iti jñānavat ubhayālambanam anuparatanayanavyāpārasya bhavati tatra bhūpradeśamātra eva nayanajaṃ jñānam itaratra pramāṇāntarajanitam iti kutastyo yaṃ vibhāgaḥ atrāgnir iti yukto yaṃ anakṣajaḥ pratibhāsaḥ dhūmagrahaṇāntaraṃ avinābhāvasmaraṇādibuddhyantaravyavadhānasaṃbhavāt iha tu tathā nāsty eva avyavahitaiva hi bhūpradeśavat ghaṭanāstitā vagatir avicchedenānubhūyate na ca kṣitidharādhikaraṇaparokṣāśuśulṣaṇivadanīkṣaṇaviṣayatā bhavaty abhāvasya tadvyāpārānvayavyatirekānuvidhāyitvāt tatpratīteḥ tatra hi vyāpṛtākṣo pi na parvatavartinam analam avalokayitum utsahate iha tu ghaṭābhāvam aparimlānanayanavyāpāra eva paśyantīti cākṣuṣam abhāvajñānam tadbhāvabhāvitvānuvidhānāt na ca dūrasthitahutavaharūpadarśanapūrvakasparśānumānavad idam anyathāsiddhaṃ tadbhāvabhāvitvam tatra hi bahuśaḥ sparśadarśanakauśalaśūnyatvam avadhāritaṃ cakṣuṣaḥ sparśaparicchedi ca kāraṇāntaraṃ tvagindriyam avagatam avinābhāvitā ca parā tathāvidhayo rūpasparśayor upalabdhety anumeya evāsau sparśa iti yuktaṃ tatrānyathāsiddhatvaṃ cakṣurvyāpārasya prakṛte tu nedṛśaḥ prakāraḥ samasti na caikatra tadbhāvabhāvitvam anyathāsiddham iti sarvatra tathā kalpyate evaṃ hi rūpam api cākṣuṣatām avajahyāt nanu nīrūpasyāsaṃbaddhasya ca cākṣuṣatvam abhāvasya katham abhidhīyate cakṣurjanitajñānavattvād dhi cākṣuṣatvam na rūpavattvena rūpavatām api paramāṇūnām acākṣuṣatvāt nīrūpasyāpi rūpasya cākṣuṣatvāc ca saṃbaddham api na sarvaṃ cākṣuṣam ākāśasya tathātve pi tadabhāvāt na tu asambaddhasya cakṣuṣā grahaṇe dūravyavahitasya vibhīṣaṇāder api cākṣuṣatvaprasaṅgaḥ ucyate bhāve khalv ayaṃ niyamaḥ yat asambaddhasya cakṣuṣā grahaṇam abhāvas tv asambaddho pi cakṣuṣā gṛhīṣyate ṣaṭprakārasannikarṣavarṇanam api bhāvābhiprāyam eva sambaddha hi yat gṛhyate tat ṣaṇṇāṃ sannikarṣāṇām anyatamena sannikarṣeṇeti prāpyakāritvam apīndriyāṇāṃ vastvabhiprāyam evocyate tasmād avastutvād abhāvasya tena sannikarṣam alabhamānam api nayanam upajanayati tadviṣayam avagaman iti na doṣaḥ na cāsambaddhatvāviśeṣāt deśāntarādiṣu sarvābhāvagrahaṇam āśaṅkanīyam āśrayagrahaṇasāpekṣatvād abhāvapratītaḥ āśrayasya ca sannihitasyaiva pratyakṣatvāt atha vā saṃyuktaviśeṣaṇabhāvākhyasannikarṣopakṛtaṃ cakṣurabhāvaṃ grahīṣyati yathā samavāyapratyakṣatvavādināṃ pakṣe samavāyam iti nanu tad idam asiddham asiddhasya dṛṣṭāntīkriyate maivam bhavatā pi dravyaguṇayor vṛtter aparihāryatvāt bhedabuddhyā siddhabhedayoḥ asambaddhayoś ca dravyaguṇayor adarśanāt avaśyaṃ kācid vṛttir eṣitavyeti alam arthāntaracintanena yat tūktaṃ saṃyogasamavāyayor abhāvāt abhāvo na bhūpradeśasya viśeṣaṇam iti tad apy asādhu saṃyogasamavāyābhyām anyasyaiva viśeṣaṇaviśeṣyabhāvanāmnaḥ sambandhasya adūra eva pratītibalena darśayiṣyamāṇatvāt yas tu saṃyuktaviśeṣaṇabhāve sannikarṣe rasādibhir atiprasaṅga udbhāvitaḥ so yaṃ saṃyuktasamavāyākhye cakṣūrūpasannikarṣe pi samāno doṣaḥ saṃyuktasamavāyo pi tarhi mā bhūt sannikarṣaḥ kiṃ naśchinnam tat kiṃ asambaddham eva rūpaṃ gṛhṇātu cakṣuḥ na hi saṃyuktasamavāyād anyaḥ cakṣūrūpayoḥ sambandhaḥ nanu arthagrahaṇātmako vyāpāra eva cakṣuṣaḥ sannikarṣo yogyatā vā tadvaśād eva rūpasya tat grāhakam upeyate na ca saṃyuktasamavāyādineti sa tarhi vyāpāraḥ sā vā yogyatā katham abhāvam api prati tasya na syāt prāpyakārīṇi cendriyāṇi kārakatvād iṣyante sannikarṣaś ca nihṇūyate iti vipratiṣiddham tasmāt ṣaṭprakārā sannikarṣānugāminī yogyatā vaktavyā na yogyatāmātra eva viśramya sthātavyam yatra yogyatā tatra sannikarṣo py asti na tu yatra sannikarṣaḥ tatrāvaśyaṃ yogyatety evam abhyupagacchatāṃ na rasādyatiprasaṅgacodanā dhunoti manaḥ rasādeḥ saty api sannikarṣe yogyatvābhāvād agrahaṇam yogyatāmātravāde pi nābhāvasyāsty ayogyatā bhavadbhir vastudharmo sya ko vā nābhyupagamyate sarvopākhyaviyuktatvāt nāsty evety eṣa vocyatām abhāvaś cākṣuṣajñānaviṣayo vā bhyupeyatām yad api svarūpamātraṃ dṛṣṭvā pi paścāt kiñcit smarann api tatrānyanāstitāṃ pṛṣṭaḥ tadaiva pratipadyate  ity uktaṃ tad api na yuktam vastvantaraviviktagauramūlakasvarūpagrahaṇasamaya eva tatrāsannihitasakalapadārthābhāvagrahaṇasya mecakabuddhyā siddhatvāt idānīṃ tadgatagargābhāvasmaraṇaṃ na tasya parokṣasyānubhavaḥ tathā hi tadānīṃ gargas tatra nāsīt ity evaṃ asau smṛtvā satyavādī vadati idānīm astitvanāstitve prati saṃśeta evāsau gargasya kutaścid āgatasyedānīṃ tatrāstitvasaṃbhavāt nanu na pūrvaṃ sarvābhāvagrahaṇam anubhūtavān asau gauramūlake iti cet ananubhūyamānam api tad asya balāt kalpyate bhyastaviṣaye vinābhāvasmaraṇavat tathā hi tena tenānuyuktaḥ tasya tasyābhāvaṃ smṛtvottaram asau sarvebhya ācaṣṭe nanu mecakabuddhyā sakalābhāvagrahaṇe sahasaiva sakalābhāvasmṛtir upajāyeta maivam yatraiva praśnādismaraṇakāraṇam asya bhavati tad eva smarati na sarvam avidyamānasmaraṇanimittam kramopalabdheṣv api varṇeṣu yugapad antyavarṇānubhavasamanantaraṃ smaraṇam anyatra tu yugapad upalabdhe pi krameṇa smaraṇaṃ bhaviṣyatīti na mecakabuddhāv ayaṃ doṣaḥ kiñ ca svarūpamātraṃ dṛṣṭam iti vadatā bhavatā pi mecakajñānam abhyupagatam eva mātragrahaṇena tadanyābhāvagrahaṇasiddheḥ evaṃ hi bhavān evābhyadhāt ayam eveti yo hy eṣa bhāve bhavati nirṇayaḥ naiṣa vastvantarābhāvasaṃvittyanugamād ṛte iti tasmāt gauramūlakāvagamasamaya eva tatrāsannihitasya gargāder abhāvagrahaṇāt nedānīṃ parokṣābhāvagrahaṇam abhāvakāraṇakam abhyupagantavyam iti pratyakṣagamya evāyam abhāvaḥ yat punar ananumeyatvaṃ iha ghaṭo nāsti iti prakṛtābhāvaviṣayam abhyadhāyi tat asmākam abhimatam eva kaścit punar asannikṛṣṭadeśavṛttir anumeyo pi bhavaty abhāvaḥ yathā santamase saliladhārāvisarasiktasasya mūlam abhivarṣati deve ghanapavanasaṃyogābhāvo numīyate yathā vā arthāpattāv udāhṛtaṃ gṛhābhāvena caitrasya bahirabhāvakalpanam iti āgamād apy abhāvasya kvacid bhavati niścayaḥ corādināstitājñānaṃ adhvagānām ivāptataḥ yat punah anurūpeṇa pramāṇena prameyaṃ pramīyate prameyatvāt bhāvātmakaprameyavad iti etad apy aprayojakaṃ sādhanam abhāvaḥ paṭalādīnāṃ pratyakṣasya prapadyate vipakṣavṛttyabhāvaś ca liṅgasya sahakāritām puruṣoktiṣu doṣāṇām abhāvaś copayujyate sāmagryantargatāt tasmāt abhāvād api bhāvadhīḥ abhāvaś ca kvacil liṅgam iṣyate bhāvasaṃvidaḥ vṛṣṭyabhāvo pi vāyvabhrasaṃyogasyānumāpakaḥ tasmād yuktam abhāvasya nābhāvenaiva vedanam na nāma yādṛśo yakṣo balir apy asya tādṛśaḥ atra raktapaṭāḥ prāhuḥ prameye sati cintanam yuktaṃ nāma pramāṇasya tad eva tv atidurlabham abhāvo nāma pratīyamāno na tv atantratayā ghaṭādibhāvasvarūpavad anubhūyate api tu deśakālapratiyogiviśiṣṭatvena tathā hy evaṃ pratītiḥ idam idānīm iha nāsti iti sa cettham avagamyamāno pi yadi taiḥ sambaddha eva bhaved abhāvaḥ ka enaṃ dviṣyāt na tv asay tat saṃbaddhaḥ na hi deśena kālena pratiyoginā sahāsya kaścit sambandhaḥ saṃyogasamavāyāder anupapatteḥ na ca sambandharahitam eva viśeṣaṇaṃ bhavati nanu viśeṣaṇaviśeṣyabhāva eva sambandhaḥ kiṃ sambandhāntarāpekṣayā maivam sambandhāntaramūlakatvena tadavagamāt saṃyuktaṃ samavetaṃvā viśeṣaṇaṃ bhavati daṇḍī devadattaḥ nīlam utpalam iti ataś ca na vāstavaḥ svatantra eva viśeṣaṇaviśeṣyabhāvaḥ sambandhaḥ puruṣecchayā viparyasyantam apy enaṃ paśyāmaḥ viśeṣaṇam api viśeṣyībhavati viśeṣyam api viśeṣaṇībhavatīti kālpanika evāyaṃ sambandhaḥ na vastudharmaḥ pratiyoginā saha natarāmabhāvasya sambandhaḥ asamānakālatvāt yadā hi ghaṭaḥ na tadā tadabhāvaḥ yadā vā tadabhāvaḥ na tadā ghaṭa iti virodhākhyaḥ sambandho bhaviṣyatīti cet ko virodhārthaḥ yadi hi prāk siddho ghaṭābhāvaḥ āgatya ghaṭaṃ virundhyāt bhaved api tadvirodhī ghaṭamudgarayor iva na tv evam asti tayor asamānakālatvāt abhyupagame vā ghaṭatadabhāvayoḥ ghaṭamudgarayor iva vadhyaghātukayoḥ sāhacaryam anubhūyeta ghaṭābhāvaḥ kiṃ kurvan ghaṭaṃ virundhyāt akiñcitkarasya virodhitve tiprasaktiḥ abhāvāntarakaraṇe tv anavasthā mudgarādayo ghaṭābhāvasya hetavo na bhavitum arhanti bhāvasya svata eva bhaṅguratvena vināśahetvanapekṣatvāt bhāvo vinaśvarātmā cet kṛtaṃ pralayahetubhiḥ arthāpy anaśvarātmā cet kṛtaṃ pralayahetubhiḥ tasmād vijātīyakapālādisantatijanana eva mudgarādikārakavyāpāraḥ sāmagryantarānupraveśe sati santatyanarotpādaḥ na punar abhāvasya tato niṣpattiḥ sa hi ghaṭāt vastvantaraṃ cet kim āyātam yad asau na pūrvavad upalabhyate tadvirodhitvād iti cet pratyuktam etat anarthāntaratve tu ghaṭasyaiva mudgarakāryatvaṃ syāt nanu yāni mudgareṇa kapālāni janyante sa eva ghaṭābhāvaḥ hanta tarhi kapālāsphoṭane sati ghaṭābhāvasya vinaṣṭatvāt ghaṭasyonmajjanaṃ prāpnoti kiñca akiñcitkarāṇi kapālāni ghaṭasyābhāva iti yady ucyate paṭasyāpi tathocyeran kiñcitkārakatvaṃ teṣāṃ pūrvavat pratikṣeptavyam api cāyam abhāvo bhavanadharmā vā syāt abhavanadharmā vā bhavanadharmatve bhāvo sau bhavet ghaṭādivat abhavanadharmā tu yady abhāvo sti sa nitya evāsau tarhi bhavet sa cāyam ekapadārthasambandhī vā syāt sarvapadārthasambandhī vā tatra ekabhāvasambandhitve na tasya nityam akāraṇam utpaśyāmaḥ sarvabhāvasambandhitve tu sarvapadārthapratikūlasyābhāvasya nityatvāt nityasannihitatvāt sakṛd eva trailokyalopaprasaṅgaḥ tasmāt na nityo nityo vā kaścid abhāvo nāmāsti nanu abhāvānabhyupagame bhāvānām itaretarasaṅkarāt akhilavyavahāraviplavaḥ prāpnoti yad āha kṣīre dadhi bhaved evaṃ dadhni kṣīraṃ ghaṭe paṭaḥ śaśe śṛṅgaṃ pṛthivyādau caitanyaṃ mūrtir ātmani  iti abhāvābhyupagame tu bhāvānām itaretarābhāvāt asaṅkīrṇatā setsyati tad etad asādhu svata eva bhāvānām asaṅkīrṇasvabhāvatvāt abhāvakāraṇakasaṅkaraparihārakathane tu sutarāṃ viplavaḥ bhāvo bhāvād ivānyasmāt abhāvāṃśād api dhruvam asaṅkīrṇo bhypetavyaḥ sa kathaṃ vā bhaviṣyati anyonyam apy abhāvānāṃ yady asaṅkīrṇatā svataḥ bhāvaiḥ kim aparāddhaṃ vaḥ parataś cet kuto nu sā bhāvebhyo yady upeyeta bhaved anyonyasaṃśrayam abhāvāntarajanyā cet anavasthā duruttarā abhāvasvabhāvatāyāś ca sarvān praty aviśeṣāt pratiṣedhyanibandhana eva tadbhedaḥ pratiṣedhyāś ca bhāvāḥ paraspareṇa bhidyamānas taṃ bhindantīti praty uta bhāvādhīnam abhāvānām asāṅkaryaṃ vaktum ucitam na tu viparyayo yuktaḥ tat akhilapadārthavyavasthāvisaṃṣṭhulībhāvabhayād api nābhāvābhyupagamo yuktaḥ nanv abhāvapratikṣepe nañaḥ kiṃ vācyaṃ ucyatām naiva śabdānusāreṇa vācyasthitir upeyate bauddhāḥ khalu vayaṃ loke sarvatra khyātakīrtayaḥ vikalpamātraśabdārthaparikalpanapaṇḍitāḥ kvacin nāmapadaprāptavṛttinā janyate nañā niṣedhaparyudastānyaviṣayollekhinī matiḥ kvacit tv ākhyātasambandham upetya vidadhāty asau tadupāttikriyā raṃbhanivṛttyullekhamātrakam nanu cānena mārgeṇa yady abhāvo nirasyate ekādaśaprakāraiṣā nupalabdhiḥ kva gacchatu svabhāvānupalabdhir yathā neha ghaṭaḥ anupalabdheḥ iti kāraṇānupalabdhir yathā nātra dhūmaḥ dahanānupalabdheḥ iti vyāpakānupalabdhir yathā nātra śiṃśapā vṛkṣānupalabdeḥ iti kāryānupalabdhir yathā nātra nirapavādā dhūmahetavaḥ santi dhūmānupalabdheḥ iti svabhāvaviruddhopalabdhir yathā nātra śītasparśaḥ pāvakopalabdheḥ iti svabhāvaviruddhakāryopalabdhir yathā nātra śītasparśaḥ dhūmopalabdheḥ iti viruddhavyāptopalabdhir yathā na dhruvabhāvī bhūtasyāpi bhāvasya vināśaḥ hetvantarāpekṣaṇāt iti kāryaviruddhopalabdhir yathā nātra śītakāraṇam apratibaddhasāmarthyam asti jvalanopalabdheḥ iti vyāpakaviruddhopalabdhir yathā nātra tuhinasparśaḥ kṛśānudarśanāt iti kāraṇaviruddhopalabdhir yathā naitasya romaharṣadantavīṇādiviśeṣāḥ santi sannihitahutavahaviśeṣāt iti kāraṇaviruddhakāryopalabdhir yathā pravṛttadantavīṇādiviśeṣapuruṣādhiṣṭhita eṣa deśo na bhavati dhūmavattvāt iti satyam ekādaśavidhā nupalabdhir iheṣyate sā tv asadvyavahārasya hetuḥ nābhāvasaṃvidaḥ nanu anupalabdheḥ svabhāvahetāv antarbhāva uktaḥ svabhāvahetau ca sādhyasādhanayor avyatireka iṣyate asadvyavahāraś ca jñānābhidhānātmakatvāt tata eva pṛthag iti kathaṃ tadviṣayatāṃ yāyāt satyam evam kin tu nāsadvyavahāras tayā sādhyate api tu tadyogyatā yogyatā ca na tato rthāntaram iti na svabhāvahetutvahāniḥ nanu yogyatā bhāvātmikā anupalabdhis tv abhāvasvabhāveti katham anarthāntaratvam naitad evam na hy upalabdhipratiṣedhātmikām abhāvasvabhāvām anupalabdhim anupalabdhivido vadanti kintu pratiṣedhaparyudastavastvantaropalabdhim evārthābhāvasvabhāvām iti ata evedam api na codyam anupalabdher abhāvātmakatvāt anupalabdhyantaraparicchedyatvād anavastheti yasmāt vastvantaropalaṃbhātmikā nupalabdhiḥ svasaṃvedyaiveti nanu anupalabdheḥ asadvyavahārasiddhau adṛśyasyāpi tathātvaṃ siddhyet na dṛśyatvaviśeṣaṇopādānād upalabdhilakṣaṇaprāptasyānupalabdher asadvyavahāraḥ na yasya kasyacid iti tatra ghaṭādeḥ pūrvadṛṣṭasya dṛśyatvapariniścayāt asattvavyavahāro hi siddhyaty anupalabdhitaḥ ekāntānupalabdheṣu vihāyaḥ kusumādiṣu dṛśyatvayogyatāyogāt asattvapariniścayaḥ piśācādes tu dṛśyatvaniścayo navadhāraṇāt na śakyo nupalambhena kartuṃ nāstitvaniścayaḥ tatrāpi tv apiśāco yaṃ caitra ity evamādiṣu tādātmyapratiṣedheṣu dṛśyatvaṃ nopayujyate piśācetararūpo hi caitraḥ pratyakṣagocaraḥ tādrūpyaniścaye tasya kiṃ phalaṃ tadviśeṣaṇam ity asadvyavahārasya siddher anupalabdhitaḥ na bhāvavad abhāvākhyaṃ prameyam avakalpate atrābhidhīyate idaṃ tāvat sakalaprāṇisākṣikaṃ saṃvedanadvayam upajāyamānaṃ dṛṣṭaṃ iha ghaṭo sti iha nāsti iti tatra vikalpamātrasaṃvedanam anālambanam ātmāṃśāvalambanaṃ vā ityādi yad abhilapyate tat nāstitājñāna iva astitājñāne pi samānam ato dvayor api prāmāṇyaṃ bhavatu dvayor api vā mā bhūt yat tu astīti jñānaṃ pramāṇam itarattvapramāṇam iti kathyate tad icchāmātram astītijñānasamānayogakṣematve ca nāstītijñānasya viṣayaś cintanīyaḥ nanu ghaṭaviviktabhūtalopalambhabhāve ghaṭānupalambha ity uktam tad ayuktam keyaṃ ghaṭaviviktatā sā bhūpradeśād abhinnā bhinnā vā abhede bhūpradeśāviśeṣāt ghaṭasannidhāne pi ghaṭo nāsti iti pratipattir jāyeta bhede pi nāmni vivādaḥ syāt bhedābhedena cintyā ca ghaṭād api viviktatā abhede ghaṭa eva syāt bhede cābhāva eva sā tat iha ghaṭo nāsti iti ghaṭaviviktabhūtalālambanatāyām asyāḥ saṃvidaḥ iha iti tāvad asmin saṃvidaṃśe deśa ālambanam ity avivāda eva iha ghaṭo sti iti bhāvapratītisamaye pi tatra tadavabhāsābhyupagamāt ghaṭo nāsti ity atra tu yad avabhāsate tat na bhūtalamātram eva bhāvapratītisamayavat tadatiriktapratibhāsasyāvaśyabhāvitvāt tadatiriktaṃ tu pratibhāsamānaṃ ghaṭaviviktateti vā kathyatāṃ ghaṭābhāva iti vā nātra vastuni viśeṣaḥ nanu ghaṭo nāsti iti vikalpamātram etat na darśanānantarapravṛttatvena vidhivikalpatulyatvāt yathā nubhavam utpattum arhanti kila kalpanāḥ pratiṣedhavikalpas tu na vidhyanubhavocitaḥ nanu naiva vikalpānāṃ vayaṃ prāmāṇyavādinaḥ kāmaṃ vidhivikalpānām api mā bhūt pramāṇatā prāmāṇyaṃ darśanānāṃ cet tv avikalpānusārataḥ ihāpi teṣām evāsti tv avikalpānusārataḥ vastuprāptyā vidhivikalpānāṃ pramāṇavyavahāra iti cet ihāpi tatprāptyaiva niṣedhavikalpānām astu prāmāṇyavyavahāraḥ kim atra vastu prāpyata iti cet tatrāpi kiṃ prāpyate nīlam iti cet seyam abhāvasyāpi prāptir bhavaty eva nīlaṃ hi prāpyamāṇaṃ tadabhāvāvinābhūtapītādivyavacchinnarūpaṃ prāpyate sā ceyaṃ tathābhūtanīlaprāptir bhavantī itarābhāvaprāptir api bhavati anyathā hi nīlaprāptir eva na syād iti etac ca lākṣaṇikaṃ virodham ācakṣāṇair bhavadbhir evopagatam sukhaduḥkhasamutpattir abhāve śatrumitrayoḥ kaṇṭakābhāvam ālakṣya padaṃ pathi nidhīyate prāgutpatter ghaṭābhāvaṃ buddhvā tatkāraṇādaraḥ vyādhyabhāvaparicchedāt bhaiṣajyavinivartanam ihābhāvapratiṣṭhānavyavahāraparamparām paśyan abhāvaṃ ko nāma nihṇuvīta sacetanaḥ nanu nājanakam ālambanaṃ bhavati jñānasya abhāvas tu sakalopākhyavinirmuktasvarūpa iti na jñānajananapaṭuḥ ataḥ kathaṃ tadālambanam ucyate saugatānāṃ tāvat na kiñcijjanakaṃ vastu pratibhāsate dvitrikṣaṇāvasthitiprasaṅgena kṣaṇabhaṅgavratavilopaprasaṅgāt utpadyate ca arthajñānaṃ ca janayati jātena tena gṛhyate ca ity āsāṃ kriyāṇām ekakālatvābhāvāt tasmāt akāraka eva bhāvaḥ pratibhāsate ākārārpaṇapakṣaṃ ca pratikṣepsyāmaḥ evaṃ bhāvavad abhāvo py ajanakaḥ pratibhāsatām asmābhis tu bhāvavad abhāvo pi jñānajananasamartha iṣyate na hi niśśeṣasāmarthyarahitatvam abhāvalakṣaṇam api tu nāstītijñānagamyatvam satpratyayagamyo hi bhāva iṣyate asatpratyayagamyas tv abhāva iti tad idam uktam sadasatī tattvam iti nanu bhāvavad eṣa jñānajanakas san abhāvo na bhāvād viśiṣyate aho nipuṇadaśīṃ devānāṃpriyaḥ pratītibhedaś cāsti na ca pratīyamānau bhāvābhāvau bhidyate iti katham evaṃ bhavet api re mūḍha jñānajanakatvāviśeṣe pi rūparasau kathaṃ bhidyete pratītibhedād iti cet bhāvābhāvāv api janakatvadharmasāmānye pi pratītibhedād eva bhidyeyātām na hi pratibhāsyabhedam antareṇa pratibhāsabhedo bhavatīti bhavatā py abhyupagatam yathoktam prāmāṇyaṃ vastuviṣayaṃ dvayor arthabhidāṃ jagau pratibhāsasya citratvāt ekasmiṃs tadayogataḥ iti tasmāt asti iti pratītir iva bhāvaḥ nāsti iti pratīter abhāvo bhūmir ity abhyupagamyatām atha vā vijñānavāda eva suspaṣṭam āsthīyatām antarāvasthānaṃ tu na sāṃpratam arthakriyāsāmarthyam api tasya darśitam eva svajñānākhyakriyāśaktir amuṣya durapahnavā arthakriyā nyajanyā tu na bhāvenāpi janyate evaṃ ca sati yaḥ pūrvaṃ śaktivādo tra varṇitaḥ sa pratyakṣaviruddhatvāt kaṇṭhaśoṣāya kevalam tathā sambandhābhāvād iti yad uktam tatra deśena saha tāvat abhāvasya viśeṣaṇaviśeṣyabhāvaḥ sambandhaḥ sa tu sambandhāntaramūla iti bhāve yaṃ niyamaḥ nābhāve yad vā bhāve py eṣa na niyamaḥ na hy evaṃ bhavati yat sambaddhaṃ tat viśeṣaṇam eva pādapīḍite śirasi vā dhāryamāṇe daṇḍe daṇḍī iti pratyayānutpādāt nāpy evam yat viśeṣaṇaṃ tat sambandham eveti samavāyasya saty api viśeṣaṇatve sambandhāntarābhāvāt tasmāt sambandhāntararahito pi pratibandha iva vācyavācakabhāva iva viśeṣaṇaviśeṣyabhāvaḥ svatantra eva sambandhaḥ tathāpratīter avadhāryate ubhayor ubhayātmakatvāt kadācit kasyacit tathā pratibhāsāt puruṣecchānuvartanena vyatyayapratyayasattve pi na doṣaḥ tasmāt viśeṣaṇaviśeṣyabhāva eva sambandho deśena bhūtalādinā sahābhāvasya evaṃ kālenāpi saha sa eva veditavyaḥ kriyayā kartṛstayā vā gamanādikayā karmasthayā vā bhedanādikayā saha saṃyogādyabhāve pi viśeṣaṇaviśeṣyabhāva eva sambandhaḥ tadvad abhāvasyāpi bhaviṣyatīti pratiyoginā tu saha virodho sya sambandhaḥ ayam eva ca virodhārthaḥ yad ekatrobhayor asamāveśaḥ ataś caikavināśe na sarvavināśaḥ ghaṭābhāvasya ghaṭaikapratiyogikatvāt yat tu bhavanadharmā abhavanadharmā vā iti vikalpitam tatra bhavanadharmaivābhāvo bhyupagamyate bhavanadharmatve pi cābhāvo na bhāvān na bhidyate pratibhāsabhedasyarūparasādiṣūpadarśitatvāt bhavanadharmatvaṃ cāsya hetvanvayavyatirekitvāt bhavati ghaṭo hi mṛtpiṇḍadaṇḍādīn iva janmani vināśe pi mudgarādīn anuvartate hetūn vijātīyasantatijananapakṣe pi sadṛśasantānajanikāyāḥ śakter abhāvaḥ kriyata eva anyathā mudgarādyupanipāte pi vijātīyeva sajātīyasantatir api jāyeta sajātīyavijātīyobhayasantatijananaśaktiyukto ghaṭa iti cet mudgarādiyogāt pūrvam api kapālasantatijananam tadyoge pi vā sati ghaṭasantatijananam aniyamena dṛśyeteti vijātīyakṣaṇotpādanasvabhāve ca ghaṭe mudgarādivaiyyarthyam eva syāt tadutpādasvabhāvo hi na kiñcin mudgarādinā atadutpādakatve pi na kiñcin mudgarādinā mudgaropanipātāc ca yad utpannaṃ kṣaṇāntaram ghaṭakṣaṇasya kiṃ vṛttaṃ yena nābhāti pūrvavat nanv asyābhavanaṃ vṛttaṃ sa evārtho yam ucyate ghañā kim aparāddhaṃ vaḥ kiṃ vā py upakṛtaṃ lyuṭā nanu uktaṃ na tasya kiñcid bhavati na bhavaty eva kevalam iti tad ayuktam yad asau na bhavati sa evāsyābhāvaḥ nanu sa na na tu tasyābhāvaḥ maivam sa netiśabdayor jñānayoś ca viṣayabhedāt sa iti jñānasya smaryamāṇo ghaṭādir viṣayaḥ neti tu jñānasya abhāvo bhūmir ity alam alīkavidagdhaviracitaviphalavakravacanavimardena tasmād ittham abhāvasya prameyatvopapādanāt na hy asadvyavahārāya kalpante nupalabdayaḥ na svabhāvānumāne ca tadantarbhāvasambhavaḥ meyaṃ pṛthagabhāvākhyaṃ amūṣām upapāditam kāraṇānupalabdhyādeḥ bāḍham astv anumānatā svabhāvānupalabdhis tu pratyakṣam iti sādhitam yā ceyam ekādaśānupalabdhivadhūśuddhāntamadhye viruddhavyāptopalabdhir udāhṛtā na dhruvabhāvī bhūtasyāpi bhāvasya vināśaḥ hetvantarāpekṣaṇāt iti seyaṃ idānīm eva sādhvī dūṣitā vistaras tu kṣaṇabhaṅgapakṣe dūṣayiṣyate yais tu mīmāṃsakaiḥ sadbhir abhāvo nābhyupeyate pramādenāmunā teṣāṃ vayam apy adya lajjitāḥ ghaṭo hi na pratīyate na tu tadabhāvaḥ pratīyate ity evaṃ vadadbhir ebhir darśanādarśane eva padārthānāṃ sadasattve iti kathitaṃ syāt etac cāyuktam darśanādarśanābhyāṃ hi sadasattve niścīyete na tu darśanādarśane eva sadasattve na cāpratītimātreṇa tadabhāvanibandhanāḥ vyavahārāḥ prakalpante mṛdantaritatoyavat khapuṣpasya piśācasya mṛdantaritavāriṇaḥ na khalv anupalabhyatve viśeṣaḥ pratibhāti naḥ sarvadā nupalambho hi kurvan nāstitvaniścayam viśiṣyate mṛdantaśthasalilānupalabdhitaḥ āgamādyuktitaś cāpi sattvasaṃbhāvanāṃ gataḥ sarvadā nupalabdho pi na piśācaḥ khapuṣpavat ataś ca yad ucyate anupalabdheḥ punaḥ anupalabdhir evānupalabdhir iti tadbhaṇitimātram khapuṣpādes tu saviśeṣaṇatayā nupalabdhyā bhāva eva niścīyate na tasyānupalabdhimātram aniṣyamāṇe cābhāve bhāvānāṃ pratiyogini nityataiṣāṃ prasajyeta na hy ete kṣaṇikās tava mudgarādeś ca kiṃ kāryaṃ kapālapaṭalīti cet ghaṭas tarhy avinaṣṭatvāt svakāryaṃ na karoti kim adarśanād iti cet tadānīm eva dṛṣṭasya sthirasyāmuṣya kiṃ kṛtam sarvendriyādisāmagrīsannidhāne py adarśanam tasmāt tadabhāvakṛtam eva tadānīṃ tasyādarśanam svaprakāśā ca nāstīti saṃvittir bhavatāṃ mate na nirālambanā ceyaṃ astīti pratipattivat vikalpaviṣayāḥ śabdā yathā śauddhodaner gṛhe gīyante bhavatā naivam iti nañvācyam ucyatām prasiddhiś ca parityaktā na cābhāvaḥ parākṛtaḥ upekṣitaś ca bhāṣyārthaḥ ity aho nayanaipuṇam alaṃ ca bahunoktena vimardo tra na śobhate mahātmanāṃ pramādo pi marṣaṇīyo hi mādṛśaiḥ tasmāt nāsti iti pratyayagamyo bhāva iti siddham sa ca dvividhaḥ prāgabhāvaḥ pradhvaṃsābhāvaś ceti caturvidha ity anye itaretarābhāvaḥ atyantābhāvaḥ tau ca dvāv iti ṣaṭprakāra ity anye apekṣābhāvaḥ sāmarthyābhāvaḥ te ca catvāra iti tatra ca prāgātmalābhān nāstitvaṃ prāgabhāvo bhidhīyate utpannasyātmahānaṃ tu pradhvaṃsa iti kathyate na prāgabhāvād anye tu bhidyante paramārthataḥ sa hi vastvantaropādhir anyo nyābhāva ucyate sa evāvadhiśūnyatvāt atyantābhāvatāṃ gataḥ apekṣābhāvatā tasya deśopādhinibandhanā sāmarthyaṃ pūrvasiddhaṃ cet pradhvaṃse tadabhāvadhīḥ no cet tarhi viśeṣo sya durlabhaḥ prāgabhāvataḥ utpannasya vināśo vā tadanutpāda eva vā abhāvas tattvataḥ anye tu bhedās tv aupādhikā matāḥ tasmād abhāvākhyam idaṃ prameyaṃ tasyendriyeṇa grahaṇaṃ ca siddham ataḥ pramāṇeṣu jagāda yuktaṃ catuṣṭam eṣāṃ munir akṣapādaḥ nanu nādyāpi catuṣṭvam eṣām avatiṣṭhate saṃbhavaitihye iti dvayoḥ pramāṇāntarabhāvāt saṃbhavo nāma samudāyena samudāyino vagamaḥ saṃbhavati khāryāṃ droṇaḥ saṃbhavati śate sahasram iti anirdiṣṭapravaktṛkapravādaparaṃparā caitihyam iha vaṭe yakṣaḥ prativasati iti na cāyam āgamaḥ āptasyopadeṣṭur aniścayād iti tad idam anupapannam bhinnaḥ saṃbhava eṣa na hy anumiter ākhyāyi khāryāṃ khalu droṇaḥ saṃbhavatīti seyam avinābhāvāt matir laiṅgikī aitihyaṃ tu na satyam atra hi vaṭe yakṣo sti vā neti vā ko jānāti kadā kva kena kalitaṃ yakṣasya kīdṛg vapuḥ satyam api cāgamāt pṛthaṅ naitihyam upadeśarūpatvāt āptagrahaṇaṃ sūtre na lakṣaṇāyeti vakṣyāmaḥ cārvākadhūrtas tu athātas tattvaṃ vyākhyāsyāmaḥ iti pratijñāya pramāṇaprameyasaṅkhyālakṣaṇaniyamāśakyakaraṇīyatvam eva tattvaṃ vyākhyātavān pramāṇasaṅkhyāniyamāśakyakaraṇīyatvasiddhaye ca pramitibhedāt pratyakṣādipramāṇānupajanyān īdṛśān upādarśayat vakrāṅguliḥ praviralāṅgulir eṣa pāṇiḥ isyasti dhīḥ tamasi mīlitacakṣuṣo vā neyaṃ tvagindriyakṛtā na hi tatkarasthaṃ tatraiva hi pramitim indriyam ādadhāti dūrāt karoti niśi dīpaśikhā ca dṛṣṭā paryantadeśavisṛtāsu matiṃ prabhāsu dhatte dhiyaṃ pavanakampitapuṇḍarīkaṣaṇḍe nuvātabhuvi dūragate pi gandhe sa evaṃprāyasaṃvittisamutprekṣaṇapaṇḍitaḥ rūpaṃ tapasvī jānāti na pratyakṣānumānayoḥ pratyakṣād viralakarāṅgulapratītiḥ vyāpitvād akuśalam indriyaṃ na tasyām ānābhes tuhinajalaṃ janaiḥ pibadbhiḥ tatsparśaḥ śiśirataro nubhūyate ntaḥ saṃyogabuddhiś ca yathā tadutthā tathaiva tajjā tadabhāvabuddhiḥ kriyāviśeṣagrahaṇāc ca tasmāt ākuñcitatvāvagamo ṅgulīnām padmāmodavidūradīpakavibhābuddhiḥ punar laiṅgikī vyāptijñānakṛteti kā khalu matir mānāntarāpekṣiṇī saṅkhyāyā niyamaḥ pramāṇaviṣaye nāstīty ato nāstikaiḥ tatsāmarthyavivekaśūnyamatibhiḥ mithyaiva visphūrjitam iyattvam avilakṣaṇaṃ niyatam asti māneṣu naḥ prameyam api lakṣaṇādiniyamānvitaṃ vakṣyate aśakyakaraṇīyatāṃ kathayatā tu tattvaṃ satāṃ samakṣam amunā tmano jaḍamatitvam uktaṃ bhavet iti jayantabhaṭṭakṛtau nyāyamañjaryāṃ prathamam āhnikam dvitīyam āhnikam pratyakṣaparīkṣā evaṃ pramāṇānāṃ sāmānyalakṣaṇe vibhāge ca nirṇīte sati adhunā viśeṣalakṣaṇavarṇanāvasara iti sakalapramāṇamūlabhūtatvena pūrvapaṭhitatvena jyaiṣṭhyāt prathamaṃ pratyakṣasya lakṣaṇaṃ pratipādayitum āha indriyārthasannikarṣotpannaṃ jñānam avyapadeśyam avyabhicāri vyavasāyātmakaṃ pratyakṣam   pratyakṣam iti lakṣyanirdeśaḥ itarallakṣaṇam samānāsamānajātīyavyavacchedo lakṣaṇārthaḥ samānajātīyaṃ pramāṇatayā numānādi vijātīyaṃ prameyādi tato vyavacchinnaṃ pratyakṣasya lakṣaṇam anena sūtreṇopapādyate atra codayanti indriyārthasannikarṣotpannatvādiviśeṣaṇaiḥ svarūpaṃ vā viśeṣyate sāmagrī vā phalaṃ vā tatra svarūpaviśeṣaṇapakṣe yat evaṃsvarūpaṃ jñānaṃ tat pratyakṣam iti tatsvarūpasya viśeṣitatvāt phalaviśeṣaṇānupādānāc ca lakṣaṇam avyāptyativyāptibhyām upahataṃ syāt avyāptis tāvat atathāvidhasvarūpasya bodhasya indriyādeś ca nirmalaphalajanakatayā labdhapramāṇabhāvasyāpi prāmāṇyaṃ noktaṃ bhavet ativyāptiś ca tathāvidhasvarūpasyāpi jñānasyākārakasya vā saṃskārakāriṇo vā smṛtiṃ janayato vā saṃśayam ādadhānasya vā viparyayam utpādayato vā pramāṇatvaṃ prāpnoti phalasyāviśeṣitatvāt tadviśeṣaṇābhidhāne punaḥ aśrutasūtrāntarādhyāhāraprasaktiḥ avyāptiś ca tadavastheti na svarūpaviśeṣaṇapakṣaḥ nāpi sāmagrīviśeṣaṇapakṣaḥ tatra hi indriyārthasannikarṣotpannam iti indriyārthasannikarṣotpannaṃ sāmagryaṃ iti vyākhyātavyam jñānaṃ avyapadeśyam avyabhicāri vyavasāyātmakam iti ca tajjanakatvād upacāreṇa tathā sākalyaṃ varṇanīyam iti kliṣṭakalpanā phalaviśeṣaṇapakṣo pi na saṅgacchate jñānapratyakṣaśabdayoḥ phalakaraṇavācinoḥ sāmānādhikaraṇyaprasaṅgāt asamānādhikaraṇapramāṇalakṣaṇaprastāvāt pratyakṣaṃ pramāṇam ucyate tac ca karaṇam iti varṇitam jñānaṃ tu tadupajanitaṃ phalam iti katham aikādhikaraṇyam tasmāt pakṣatrayasyāpy ayuktatvāt pakṣāntarasyāpy asaṃbhavād ayuktaṃ sūtram iti atrocyate svarūpasāmagrīviśeṣaṇapakṣau tāvat yathoktadoṣopahatatvāt nābhyupagamyete phalaviśeṣaṇapakṣam eva saṃmanyāmahe tatra ca yat vaiyyadhikaraṇyaṃ coditaṃ tat yataḥ śabdādhyāhāreṇa parihariṣyāmaḥ yataḥ evaṃvidhaviśeṣaṇaviśiṣṭaṃ jñānākhyaṃ phalaṃ bhavati tat pratyakṣam iti sūtrārthaḥ itthaṃ ca na kvacid avyāptir ativyāptir vā na kācit kliṣṭakalpanā yataḥ śabdādhyāhāramātreṇa niravadyalakṣaṇopavarṇanasamarthasūtrapadasaṅgatisaṃbhavāt nanu samānādhikaraṇe eva jñānapratyakṣapade kathaṃ na vyākhyāyete kiṃ yataḥ śabdādhyāhāreṇa uktam atra karaṇasya pramāṇatvāt jñānasya ca tatphalatvāt phalakaraṇayoś ca svarūpabhedasya siddhatvāt tad atra pramāṇatāyāṃ sāmagryāḥ tajjñānaṃ phalam iṣyate tasya pramāṇabhāve tu phalaṃ hānādibuddhayaḥ nanu smṛtyādyanekabuddhivyavadhānasaṃbhavāt katham indriyārthasannikarṣotpannam ālocanājñānaṃ hānādiphalaṃ bhavet tathā hi kapitthādijātīyam arthaṃ indriyādisannikarṣādisāmagrīta upalabhya tadgataṃ sukhasādhanatvam anusmarati evaṃjātīyakena mama pūrvaṃ sukham upajanitam abhūt iti tataḥ smṛtyanantaraṃ parāmarśajñānam asyopajāyate ayaṃ sa kapitthajātīyaḥ iti tata upādeyatājñānam utpadyate yata eṣa sukhasādhanaṃ kapitthādijātīyaḥ padārthaḥ tasmād upādeyaḥ iti atrāntare prathamasyendriyasannikarṣajanmanaḥ kapitthālocanājñānasya nāmāpi nāvaśiṣyata iti katham asya tatphalatvam iti atrācāryās tāvad ācakṣate sādhu coditam satyam īdṛśa evāyaṃ jñānānāṃ kramaḥ na vayaṃ prathamam ālocanājñānasya upādānādiṣu pramāṇatāṃ brūmaḥ tathā hi prathamam indriyārthasannikarṣotpannam ālocanājñānaṃ indriyārthasannikarṣādisāmagrīsvabhāvasya pratyakṣasya pramāṇasya phalam eva na tu svayaṃ pramāṇatāṃ pratilabhate smṛtijanakatvāt tadanantaraṃ hi sukhasādhanatvānusmṛtir bhavatīti seyam anusmṛtir apramāṇaphalam api satī pratyakṣaṃ pramāṇaṃ saṃpadyate tathā yaṃ kapitthādijātīyaḥ itīndriyaviṣayaparāmarśotpattau indriyārthasannikarṣeṇa saha vyāpriyamāṇatvāt sa punaḥ parāmarśapratyayaḥ pratyakṣajanitaḥ dhūmajñānavat anumānaṃ pramāṇam ucyate parokṣasyāgner iva sukhasādhanasāmarthyasya tataḥ avagateḥ yady api na kācid atīndriyā śaktir asmanmate vidyate tathā pi svarūpasahakāryādidṛṣṭādṛṣṭakāraṇasamūhasannidhānasvabhāvam api sāmarthyam atīndriyam eva tasmād eṣa kapitthādijātīyo rthah sukhasādhanam iti vahnimatparvatapratītivat tajjātīyaliṅgakam ānumānikam idaṃ jñānam tad idam anumānaphalam api sukhasādhanatvaniścayātmakaṃ jñānaṃ indriyaviṣaye kapitthādāv upādeyajñānaṃ indriyārthasannikarṣeṇa saha janayat pratyakṣaṃ pramāṇaṃ bhavati tad eva ca hṛdi vyavasthāpya bhāṣyakṛt babhāṣe yadā jñānaṃ vṛttiḥ tadā hānopādānopekṣābuddhayaḥ pramitiḥ iti vyākhyātāras tu bruvate nāyam īdṛśo jñānānāṃ kramaḥ ādyam ālocanājñānaṃ sukhasādhanatvānusmṛtiṃ upajanayatīti satyam smṛtyā ca tasya vinaśyattā vinaśyadavasthaṃ cendriyaviṣaye kapitthādau sukhasādhanatvaniścayam ādadhāti sukhasādhanatvajñānam eva copādeyatājñānam ucyate nānyat parāmarśas tu na kaścidantarāle saṃvedyate tad eva sādhyaṃ darśitam indriyārthasannikarṣajanitam upādeyatājñānaphalakaṃ avakalpate iti kim asaṃvedyamānajñānakanthākalpaneneti nanu parāmarśo nubhūyata eva na tu kalpyate dhūmajñānānantaram avinābhāvaṃ yatra dhūmas tatrāgniḥ ity anusmṛtya parāmṛśati tathā cāyaṃ dhūmaḥ iti asati tu parāmarśe na liṅgajñānaṃ liṅgini pramāṇatāṃ pratipadyeta smaraṇajanakaṃ hi tat na ca smṛtijanakaṃ pramāṇam iṣyate smaraṇānantaraṃ ca liṅgapratītir bhavantī nopalabhyānuvādena bhavet ayam agnimān iti api ca tathā ca kṛtakaḥ śabdaḥ iti yat upanayavacanam avayaveṣu paṭhyate tasya kiṃ vācyaṃ bhaviṣyati parāmarśāpalāpavādinām svapratipattivac ca parapratipattir avayavair janyate iti vakṣyāmaḥ tasmād apratyākhyeyaḥ parāmarśa iti atra vadanti na tāvad antarā kaścit parāmarśo nubhūyate anumeyamiteḥ pūrvaṃ ūrdhvaṃ ca niyamasmṛteḥ ata evārtham ālokya vinaiva hi devīyasā vilambena vyavasyanti grahaṇādiṣu laukikāḥ liṅgajñānaṃ ca vinaśyadavastham anumeyapratītau vyāpriyamāṇaṃ pramāṇatāṃ pratipatsyate tatkṛtaivopalabhyānuvādena liṅgabuddhir bhaviṣyati tasmāt kapitthādipadārthadarśanasya parāmarśasopānam anārohata evopādeyajñānaphalatā vaktuṃ yukteti api ca anumeyaviṣaye vahnyādau sukhasādhanatvānusmṛtikṛtam upādeyatājñānaṃ tava na samasty eva tataś ca tatrāpi tathā cāyaṃ jvalanajātīyaḥ iti parāmarśo bhavatā bhyupeya eva sa ca kiṃkaraṇakaḥ iti nirūpaṇīyam na tāvad indriyadvārakaḥ pāvakasya parokṣatvāt śabdopamāne tv āśaṅkitum api tatra na yukte dhūmākhyāl liṅgād eva sa utpadyata iti cet na liṅgasya parāmarśāviṣayīkṛtasyānumeyam iti janananaipuṇyānabhyupagamāt dhūmāvamarśasya tadānīm atikrāntatvāt tathā hi prathamaṃ liṅgajñānaṃ tato vyāptismaraṇam tato dhūmaparāmarśaḥ tato vahnijñānam tena dhūmaparāmarśasya vinaśyattā tato gnau sukhasādhanatvānusmaraṇam tadā ca dhūmaparāmarśasya vināśa eveti tasmin vinaṣṭe na kevalo dhūmas tadānīm analaparāmarśaṃ janayitum utsahate agnau sukhasādhanatvānusmaraṇānantaraṃ punaḥ dhūmajñānaṃ indriyād utpadyata iti cet maivam ananubhavāt bhavatu vā dhūmajñānam tathā pi dhūmajñānānantaraṃ punar vyāptismṛtiḥ punaḥ dhūmaparāmarśaś cāvaśyaṃ bhavet ity atrāntare hutabhuji sukhasādhanatvānusmṛtir atikrānteti tatsahāyaparāmarśajanyasukhasādhanatvaniścayotpādo na syāt sukhasādhanatvānusmaraṇena hi vinaśyadavasthena janyamānaḥ pratyakṣaviṣayo sau dṛṣṭa iti atha manyase na tadānīṃ punar dhūmajñānavyāptismaraṇatatparāmarśotpādādijñānaśṛṅkhalā bhyupeyate kintu prāktana eva dhūmaparāmarśaḥ kṛśānau sukhasādhanatvānusmaraṇānantaraṃ smariṣyate tena smṛtiviṣayavartinā satā tathā cāyam agnijātīyaḥ iti jvalanaparāmarśo janayiṣyate iti etad apy ayuktam agnijñānānantaraṃ yugapat smaraṇadvayodayaprasaṅgāt tadaiva sukhasādhanatā nusmṛtiḥ tadaiva dhūmaparāmarśasmṛtir iti na hi kramotpāde kiñcit kāraṇam asti jñānayaugapadyaṃ ca śāstre pratiṣiddham bhavatu vā kramotpādaḥ tathā pi smaraṇadvayasamanantaram upajāyamānaḥ pāvakaparāmarśo nopalabhyānuvādena jāyate kramapakṣe pi ca vahnijñānānantaraṃ tadgatasukhasādhanatvānusmaraṇam eva pūrvaṃ bhavet tato dhūmaparāmarśasmaraṇam tena tasya vinaśyattā tato gnau tajjātīyatvaparāmarśaḥ tena sukhasādhanatvasmṛter vināśa eveti punar api sā vinaṣṭā satī sukhasādhanatvaniścayajanmani na vyāpriyeteti na ca dhūmaliṅgānumitavahnijñānānantaraṃ dhūmasmaraṇam ucitam analam upalabhya hi tadgatasukhasādhanatvam anusmarati lokaḥ na dhūmam iti tenānumānaviṣaye parāmarśo tidurghaṭaḥ pratyakṣaviṣaye py evaṃ kim anena śikhaṇḍinā yat punaḥ upanayavacanam abhidheyarahitam aprayojyaṃ prasajyata iti paricoditam tat avayaviprasaṅga eva nirūpayiṣyāmaḥ tasmād antarāvartinaḥ parāmarśajñānasyābhāvāt ādyam ālocanājñānam eva heyādijñānaphalaṃ yathoktarītyā bhaviṣyatīti nanu ca pratyakṣaphalam iha mīmāṃsyaṃ vartate sa cāyaṃ sukhasādhanatvāl liṅgād udgamyamānaḥ ānumānika iti na pratyakṣaphalatām avalambate satyam etat kintu sambandhagrahaṇasamaye sukhasādhanatvaniścayaḥ pratyakṣajanito pi samasti yato numānaṃ pravartate mahānasādau dhūmāgnidarśanavat ataḥ sambandhagrahaṇakālabhāvinaṃ sukhasādhanatvaniścayaṃ cetasi vidhāya bhāṣyakāras tatphalatvaṃ pratyakṣajñānasya varṇitavān iti nanu sambandhagrahaṇakāle pi sukhasādhanatvaśakter atīndriyatvāt kathaṃ pratyakṣagamyatā tajjātīyatvāl liṅgād eva tadā pi tadgrahaṇe iṣyamāṇe tataḥ punaḥ sambandhagrahaṇād anavasthā sukhād eva kāryāt tadā tadavagama iti cet tadā pi nājñātasambandham avagatijananasamartham iti tatsaṃbandhagrahaṇavelāyām api śaktigrahaṇe pratyakṣasyākṣamatvāt anumānāntarāpekṣāyām anavasthā tadavasthā ucyate na khalv atīndriyā śaktiḥ asmābhir upagamyate yayā saha na kāryasya sambandhajñānasaṃbhavaḥ svarūpasahakārisannidhānam eva śaktiḥ sā ca sugamaiva nanu sahakāriṇāṃ madhye adṛṣṭam apy anupraviṣṭam na ca tat pratyakṣagamyam atīndriyatvād dharmasyeti sā pi na sugamā śaktiḥ naitat na dharmādi śaktitvād atīndriyam api tu tat naisargikam eva jagadvaicitryeṇa tad anumānaṃ vakṣyāmaḥ tad evaṃ taditarasahakārisvarūpasannidhānātmikāyāḥ śakteḥ pratyakṣagrāhyatvasaṃbhavāt upapannaṃ tajjātīyatvaliṅgasya saṃbandhagrahaṇam nanu kapitthādikāryasya sukhasyedānīṃ na cakṣurgrāhyatvam iti tatsambandhagrahaṇābhāvāt kathaṃ cākṣuṣapratyayagamyaḥ sambandhaḥ na cākṣuṣagamyaḥ sambandhaḥ kintu mānasapratyakṣagamyaḥ sukhādi manasā buddhvā kapitthādi ca cakṣuṣā tasya kāraṇatā tatra manasaivāvagamyate nanu ca manasā kapitthādeḥ sukhasādhanatvagrahaṇābhyupagame bāhyaviṣayapramitiṣu mana eva niraṅkuśaṃ karaṇam idānīṃ saṃvṛttim iti kṛtaṃ cakṣurādibhiḥ ataś ca na kaścid andho vā badhiro vā syāt naiṣa doṣaḥ prathamapravṛttasamanaskabāhyendriyajanitavijñānaviṣayīkṛtavapuṣo bāhyasya vastuno manogrāhyatvābhyupagamāt tasyaiva niyāmakatvāt nocchṛṅkhalam antaḥkaraṇaṃ bāhyaviṣaye pravartate nanu ca sambandhagrahaṇakāle yadi mānasena pratyakṣeṇa sukhasādhanatvāvadhāraṇaṃ tarhi tatkāla iva vyavahārakāle pi mānasapratyakṣa eva sukhasādhanatvaniścayo stu kiṃ tajjātīyatvaliṅgāpekṣaeṇeneti maivam śabdaliṅgendriyādyuparatau kevalam antaḥkaraṇaṃ karaṇaṃ kalpyate paridṛśyamānāyāḥ pratīter apahnotum aśakyatvāt liṅgādyupāyāntarasaṃbhave tu yadi mana eva kevalaṃ kāraṇam ucyate tanmānasam evaikaṃ pramāṇaṃ syāt na catvāri pramāṇāni bhaveyur ity alaṃ prasaṅgena tasmāt sambandhagrahaṇakāle yat tat kapitthādiviṣayam akṣajaṃ jñānaṃ tat upādeyādijñānaphalam iti bhāṣyakṛtaś cetasi sthitam sukhasādhanatvajñānam evopādeyādijñānam ity uktam āha kim artham ayam īdṛśaḥ kleśa āśrīyate pramāṇād abhinnam eva phalam astu tad eva cakṣurādijanitaṃ kapitthādipadārthadarśanaṃ viṣayaprakāśena vyāpriyamāṇam ivābhātīti karaṇam ucyatām tad eva viṣayānubhavasvabhāvatvāt phalam iti kathyatām itthaṃ ca pramāṇaphale na bhinnādhikaraṇe bhaviṣyataḥ anyatra pramāṇaṃ anyatra phalam iti tad uktam savyāpārapratītitvāt pramāṇaṃ phalam eva sat iti tad idam anupapannam pramāṇasya svarūpahāniprasaṅgāt karaṇaṃ hi pramāṇam ucyate pramīyate cāneneti na ca kriyaiva kvacit karaṇaṃ bhavati kriyāyāṃ sādhyāyāṃ kāraṇaṃ kim api karaṇam ucyate tatra yathā dātreṇa caitraḥ śālistambaṃ lunāti iti kartṛkarmakaraṇāni kriyāto bhinnāny upalabhyante tathehāpi cakṣuṣā ghaṭaṃ paśyati iti darśanakriyātaḥ pṛthagbhāva eva teṣāṃ yuktaḥ na darśanaṃkaraṇam eveti pramā pramāṇam iti tu phale pramāṇaśabdasya sādhutvākhyānamātraṃ kṛtiḥ karaṇaṃ itivat yat tu na bhinnādhikaraṇe pramāṇaphale itthaṃ bhaviṣyataḥ iti seyam apūrvavācoyuktiḥ kim atrādhikaraṇaṃ vivakṣitam yadi tāvad viṣayaḥ tad asty evaikaviṣayatvam yad viṣayaṃ hi darśanam sa eva cakṣurādeḥ karaṇasya viṣayaḥ āśrayo stv adhikaraṇam iti bauddhagṛhe tāvad avācako granthaḥ kṣaṇikatvena sarvakāryāṇāṃ nirādhāratvāt asmatpakṣe tu bhinnāśrayor api phalakaraṇabhāvaḥ pākakāṣṭhayor dṛṣṭaḥ tathā cakṣurjñānayor api bhaviṣyatīti kvacit tu bhinnayor api jñānayoḥ phalakaraṇatvena sthitayoḥ liṅgaliṅgijñānayor iva viśeṣaṇaviśeṣyajñānayor iva caikātmyāśrayatvam asti na tv anena samānāśrayatvena prayojanam cakṣurādāv anirvahaṇāt atha ekaphalaniṣpattau vyāpārasamānāśrayatvam ucyate tad api bhavatu kārakāntarāṇāṃ na tu phalasvabhāvasya jñānasya phalaniṣpattau vyāpāraḥ saṃbhavati yad api savyāpārapratītitvād ity ucyate tad api pramāṇaphalayor bhinnatām eva sūcayati na hi svarūpaniṣpattau savyāpāratvam upapadyate api tu pṛthagbhūtaphalanirvṛttāv eveti nanu vastusthityā phalam eva jñānaṃ phalam api tu bhavat viṣayānubhavaṃ prati vyāpṛtam iti ayi mugdabuddhe viṣayānubhava eva jñānam ucyate na tu viṣayānubhavaḥ viṣayānubhave savyāpāro bhavati athamanuṣe viṣayādhigamābhimānaḥ tasmin sati bhavatīti ko yam abhimāno nāma viṣayānubhavāt bhinnaḥ abhinno vā abhede sati tasmin sati bhavatīty asaṅgatā vāco yuktiḥ bhede tv asmanmatānupraveśaḥ api tu jñānaṃ viṣayādhigame vyāpṛtam iti kṛtvā viṣayādhigamābhimānam upajanayati uta viṣayādhigamasvabhāvatvād eva iti vicāre viṣayādhigamāt pṛthagbhūtasya tatra vyāpriyamāṇasyānupalaṃbhāt viṣayādhigamasvabhāvam eva jñānam avadhāryate tatkṛtaś cābhimāna iti phalam eva jñānam avakalpate na karaṇam iti tathā hy ayaṃ vadati cakṣuṣā paśyāmi liṅgena jānāmīti na tu jñānena jānāmīti vyapadiśan kaścid dṛśyate nanu satsv api cakṣurādiṣu viṣayajñānam anupajanayatsu na karaṇatāṃ vyapadiśati lokaḥ janayatsu ca vyapadiśatīti loke karaṇotpādakatvād eva teṣāṃ karaṇatvavyapadeśaḥ na sākṣāt karaṇatvād iti tad ayuktam cakṣurādy eva karaṇaṃ na tu tenānyat karaṇam upajanyate kiṃ hi tad anyat karaṇam jñānam iti cet kasyāṃ kriyāyāṃ tat karaṇam iti parīkṣyatām etat na hy ātmany eva kiñcit karaṇaṃ karaṇaṃ bhavatīti yat tu jñānam upajanayati cakṣurādau na karaṇatām ācaṣṭe lokaḥ tad yuktam eva na hi kriyotpattāv avyāpriyamāṇaṃ karaṇaṃ kārakaṃ bhavati tena cakṣurāder jñānakriyām upajanayataḥ karaṇatvam jñānasya tu phalatvam eveti yuktas tathā vyapadeśaḥ pramāṇasya pramāṇatvaṃ tasmād abhyupagacchatām bhinnaṃ phalam upetavyaṃ ekatve tad asaṃbhavāt yas tu mūḍhataraḥ pramāṇaprameyaphalavyavahāram ekatraiva jñānātmani nirvāhayitum udyacchati yad ābhāsaṃ prameyaṃ tat pramāṇaphalate punaḥ grāhakākārasaṃvittyoḥ trayaṃ nātaḥ pṛthak kṛtam  iti tam apavargāhnike jñānādvaitadalanaprasaṅgena durācāraṃ nirbhartsayiṣyāmaha ity alaṃ vistareṇa tasmāt suṣṭhūktaṃ yadā jñānaṃ pramāṇaṃ tadā hānādibuddhayaḥ phalam iti tad evaṃ phalaviśeṣaṇapakṣe yataḥ śabdādhyāhāreṇa vācakaṃ sūtraṃ yata indriyārthasannikarṣotpannatvādiviśeṣaṇaviśeṣitaṃ jñānākhyaṃ phalaṃ bhavati tat pratyakṣam iti tatra indriyārthasannikarṣotpannapadaṃ arthānapekṣajanmanaḥ smṛtyādijñānasya arthajanitasyāpi ca parokṣaviṣayasyānumānādijñānasya vyavacchedārtham ataḥ tajjanakasya na pratyakṣatā prasajyate nanu indriyārthasannikarṣotpannam indriyagatyanumānam apy asti tad dhi indriyārthasannikarṣeṇa liṅgabhūtena janyate deśāntaraprāpty eva tapanagamanānumānam iti katham anena padenānumānam apākriyate naitad evam indriyeṇa svaviṣayasannikṛṣṭena satā tatraiva yad vijñānam utpadyate tat indriyārthasannikarṣotpannam iha brūmahe na ced dṛśam indriyagatyanumānam kuto viśeṣapratilambha iti cet utpannagrahaṇād iti brūmaḥ utpannagrahaṇena hi sannikarṣasya kārakatvaṃ khyāpyate tac cāpīndriyaviṣaye rthe jñānam utpādayato nirvahati indriyagatyanumāne tu na sannikarṣaṃ kārakam āhuḥ api tu jñāpakam ata eva svagrahaṇasāpekṣaḥ tadanumāne sau vyāpriyate na rūpādipramitāv iva tannirapekṣa iti indriyāṇi ghrāṇarasananayanasparśanaśrotrāṇi pṛthivyādibhūtapañcakaprakṛtīni vakṣyante arthās tu gandharūparasasparśaśabdāḥ gandhatvādisvajātyavacchinnāḥ tadadhikaraṇāni pṛthivyaptejāṃsi dravyāṇi tadadhiṣṭhānāḥ saṅkhyādayo guṇāḥ utkṣepaṇādīni karmāṇi tadvṛttīni sāmānyāni yeṣāṃ sparśanena cakṣuṣā grahaṇaṃ kaṇavratamate nirūpitaṃ te rthāḥ prāguktaś cābhāvo py artha eva vicārya gamyamānatvāt sannikarṣas tv indriyāṇām arthaiḥ saha ṣaṭprakāraḥ tatra dravyaṃ cakṣuṣā tvagindriyeṇa vā saṃyogāt gṛhyate tadgato rūpādir guṇaḥ saṃyuktasamavāyāt rūpatvādisāmānyāni saṃyuktasamavetasamavāyāt gṛhyante cakṣuṣā saṃyuktaṃ dravyaṃ tatra samavetaṃ rūpaṃ rūpe ca samavetaṃ rūpatvam iti samavāyāc chabdo gṛhyate śrotram ākāśadravyam tatra samavetaḥ śabdaḥ śabdatvaṃ samavetasamavāyāt gṛhyate śrotrākāśasamavete śabde tad dhi samavetam iti saṃyuktaviśeṣaṇabhāvād abhāvagrahaṇaṃ vyākhyātam iha ghaṭo nāstīti cakṣuṣā saṃyukto bhūpradeśaḥ tadviśeṣaṇībhūtaś cābhāva iti nanu sannikarṣāvagame kiṃ pramāṇam vyavahitānupalabdhir iti brūmaḥ yadi hy asannikṛṣṭam api cakṣurādīndriyaṃ arthaṃ gṛhṇīyāt vyavahito pi tato rtha upalabhyeta na copalabhyate tasmād asti sannikarṣaḥ nanu avyavadhānam evāstu kiṃ sannikarṣeṇa maivam indriyāṇāṃ kārakatvena prāpyakāritvāt saṃsṛṣṭaṃ ca kārakaṃ phalāya kalpata iti kalpanīyaḥ saṃsargaḥ etac ca indriyaparīkṣāyāṃ nipuṇaṃ nirṇeṣyate iti neha vivicyate rasasparśanayoś ca spaṣṭaṃ prāpyakāritvam upalabhyate iti tatsāmānyād indriyāntareṣv api kalpanīyam iti nanu evaṃ saty arthākṣiptaḥ kārakatvād eva sannikarṣa iti svakaṇṭhena kasmād ucyate ṣaḍvidhatvajñāpanārtham ity uktam utpannagrahaṇena indriyārthayor jñānajanakatvaṃ darśayati tatra indriyaṃ karaṇatvena janakam arthas tu karmatvena nanu arthasya jñānajanakatvaṃ kuto vagamyate tadviṣayajñānotpādād eva svatas sākāratvasya nirākṛtatvāt prakārāntareṇa pratikarmavyavasthāyā asiddheḥ nanu prayojanam etat pramāṇaṃ pṛṣṭo si tad brūhi ucyate etad eva pramāṇam anyasyāpi vīraṇādeḥ karmakārakasya kaṭādikāryotpattau pratyakṣānupalaṃbhapratipannābhyām anvayavyatirekābhyāṃ yathā kāraṇatvam avadhāryate tathā rthasyāpi jñānotpattau yathā hi devadattārthī kaścit gṛhaṃ gataḥ tatrāsannihitaṃ na paśyati devadattam kṣaṇāntare cainam āyāntaṃ paśyati tatrānvayavyatirekābhyāṃ devadattasadasattvānuvartinau jñānotpādānutpādāv avadhārya mānasena pratyakṣeṇa candanasukhavad asya tatkāraṇatāṃ pratipadyate nanu vīraṇakaṭayoḥ pṛthag upalaṃbhāt yukta eṣa nyāyaḥ arthas tu jñānāt pṛthak na kadācid upalabhyata iti duradhigamau tatrānvayavyatirekau ucyate ayam eva pṛthag upalaṃbhaḥ yadasannihite rthe na tad viṣayam abādhitaṃ jñānam utpadyata iti tad alam asminn avasare jñānavādagarbhacodyodbibhāvayiṣayā bhaviṣyaty etadavasare iti yathā cendriyāṇāṃ karaṇānāṃ anvayavyatirekābhyāṃ jñānakāraṇatvaṃ evam arthasya karmaṇo pīty utpannagrahaṇena darśitam nanu indriyārthasannikarṣotpannapadena sukhādiviṣayaṃ pratyakṣaṃ na saṅgṛhītam na na saṅgṛhītam manasa indriyatvāt sukhāder arthasya tadgrāhyatvāt bhautikagrāṇādīndriyadharmavailakṣaṇyāt tu manasas tadvarge parigaṇanaṃ na kṛtam iti tac cedaṃ pratyakṣaṃ catuṣṭayatrayadvayasannikarṣāt pravartate tatra bāhye rūpādau viṣaye catuṣṭayasannikarṣāt jñānam utpadyate ātmā manasā saṃyujyate mana indriyeṇa indriyam artheneti sukhādau tu trayasannikarṣāt jñānam utpadyate tatra cakṣurādivyāpārābhāvāt ātmani tu yoginaḥ dvayor ātmamanasor eva saṃyogāt jñānam upajāyate tṛtīyasya grāhyasya grāhakasya vā tatrābhāvāt tasmāt sukhādijñānasaṅgrahāt indriyārthasannikarṣotpannam iti yuktam uktam ātmamanasos tu sad api jñānajanakatvam iha na sūtritam sarvapramāṇasādhāraṇatvāt jñānagrahaṇaṃ viśeṣyanirdeśārtham tasya hi indriyārthasannikarṣotpannatvādīni viśeṣaṇāni tāny asati viśeṣye kasya viśeṣaṇāni syur iti atha vā sukhādivyāvṛttyarthaṃ jñānapadam indriyārthasannikarṣotpannaṃ hi sukham api bhavati tatra tajjanakaṃ kārakacakraṃ pramāṇaṃ mā bhūt jñānajanakam eva pramāṇaṃ yathā syād iti jñānagrahaṇam atra śākyāś codayanti na jñānapadena sukhādivyavacchedaḥ kartuṃ yuktaḥ śakyo vā sukhādīnām api jñānasvabhāvatvāt jñānasyaivāmī bhedāḥ sukhaṃ duḥkhaṃ icchā dveṣaḥ prayatna iti kāraṇādhīno hi bhāvānāṃ bhedo bhavitum arhati samānakāraṇānām api tu bhede bhidhīyamāne na kāraṇakṛtaṃ padārthānāṃ niyataṃ rūpam iti tadākasmikatvaprasaṅgaḥtad uktam tadatadrūpiṇo bhāvāḥ tadatadrūpahetujāḥ tat sukhādi kim jñānaṃ vijñānābhinnahetujam iti tasmāt jñānarūpāḥ sukhādayaḥ tadabhinnahetujatvāt iti tad idam anupapannam pratyakṣaviruddhatvād dhetoḥ sukhādisaṃvedyamānam ānandādirūpatayā nubhūyate jñānaṃ viṣayānubhavasvabhāvatayeti pratyakṣasiddhabhedatvāt katham abhede anumānaṃ kramate ata evedam api na vacanīyam ekam evedaṃ saṃvidrūpaṃ harṣaviṣādādyanekākāravivartaṃ paśyāmaḥ tatra yatheṣṭaṃ saṃjñāḥ kriyantām iti saṃvido viṣayānubhavasvabhāvatayaiva pratibhāsāt sukhādeś ca viṣayānubhavasvabhāvasyānusyūtasyāpratibhāsāt jñānam eva viṣayagrahaṇarūpaṃ prakāśate na sukhaṃ duḥkhaṃ vā yas tu sukhajñānaṃ duḥkhajñānam iti pratibhāsaḥ saḥ jñānasvabhāvabhedakṛta eva saṃśayajñānaṃ viparyayajñānam itivat uktam atra saṃśayaviparyayādau viṣayānubhavasvabhāvatvam anusyūtam avabhāti saṃśayo hi viṣayagrahaṇātmako nubhūyate aniścitaṃ tu viṣayaṃ gṛhṇāti viparyayo pi viṣayagrahaṇātmaka eva viparītam asantaṃ vā viṣayaṃ gṛhṇāti na tu viṣayagrahaṇasvabhāvaṃ sukhaṃ duḥkhaṃ cānubhūyate ataḥ anya evāyaṃ grāhyaikasvabhāvaḥ āntaro dharmaḥ sukhaduḥkhādir iti ghaṭajñānavad viṣayatayaiva jñānaṃ bhinatti na svabhāvabhedena saṃśayajñānavad iti tatraitat syāt svaprakāśatvāt sukhādeḥ na grāhyaikasvabhāvatvam ataś ca grāhyagrahaṇobhayasvabhāvatvāt jñānam eva tad iti maivaṃ vocaḥ svaprakāśatvaṃ jñāne pi pratikṣiptam pratikṣepsyate ca tat kutaḥ sukhādau bhaviṣyati na hi grahaṇasvabhāvaṃ kaścit sukham anubhavati jñānavad iti nanu asya prakāśatvānabhyupagame sukhāder utpādānutpādayor aviśeṣāt sarvadā sukhitvaṃ na kadācid vā syāt iti naitad eva utpannam eva sapadi sukhaṃ gṛhyate jñāneneti katham anutpannān na viśiṣyate praty uta svaprakāśasukhavādinām eṣa doṣaḥ svaprakāśasukhotpādāt tenaiva svaprakāśena sukhenānyo pi sukhī syāt yasyāpi sukhaṃ notpannam iti kiñca kim ekaṃ eva jñānaṃ sarvasukhaduḥkhādyaśeṣākārabhūṣitam iṣyate uta kiñcit sukhātmakaṃ kiñcid duḥkhātmakam iti ādye pakṣe sarvākārakhacitajñānopajananād ekasminn eva kṣaṇe parasparaviruddhasukhaduḥkhādidharmaprabandhasaṃvedanaprasaṅgaḥ uttarasmiṃs tu kiñcit sukhajñānaṃ kiñcid duḥkhajñānam iti yat kiñcid asukhaduḥkhakhacitaṃviṣayānubhavasvabhāvam api jñānam anubhūyamānam eṣitavyam eva tac ca na svaccham api tu kenacid ghaṭādinā viṣayeṇoparaktaṃ anvayavyatirekābhyāṃ ca ghaṭādyupajananāpāye pi bodhasvabhāvam anuvartamānaṃ pratīyate tad idānīṃ sukhajñānam apy anubhūyamānaṃ sukhena viṣayabhāvajuṣā ghaṭādinevoparajyate iti gamyate na svarūpeṇaiva sukhātmakam tato bhinnarūpasya bodhamātrasvabhāvasya jñānasyānyadā dṛṣṭatvād iti tasmāt na bodharūpāḥ sukhādayaḥ abhinnahetujatvād iti cāyam asiddho hetuḥ samavāyikāraṇasyātmanaḥ asamavāyikāraṇasya cātmamanaśaṃyogasya cābhede pi nimittakāraṇasya sukhatvajñānatvāder bhinnatvāt nanu sukhotpādāt pūrvam anāśrayaṃ sukhatvasāmānyaṃ kathaṃ tatra syāt kaś cāsya sukhahetubhiḥ kārakaiḥ saṃsargaḥ asaṃsṛṣṭaṃ vā kathaṃ kārakaṃ syāt ucyate sarvagatāni sāmānyāni sādhayiṣyanta iti santi tatrāpi sukhatvādīni yogyatālakṣaṇa eva caiṣāṃ sukhahetubhiḥ kārakaiḥ saṃsargaḥ dharmādharmavat dharmādharmau hi sarvasya prāṇināṃ sukhaduḥkhahetoḥ jāyamānasya śālyādeḥ kāryasya kāraṇam tayoś ca tatkāraṇaiḥ bījakṣitijalādibhis saha yogyataiva saṃsargaḥ evaṃ sukhatvādīnām api syāt tasmāt nimittakāraṇabhedāt bhinnāni jñānasukhādīni kāryāṇi nimittakāraṇānyatvam api kāryasya bhedakam vilakṣaṇā hi dṛśyante ghaṭādau pākajā guṇāḥ api ca jñānam icchanti na sarve jñānapūrvakam sukhaduḥkhādi sarvaṃ tu viṣayajñānapūrvakam viṣayānubhavotpādyāḥ yatrāpi na sukhādayaḥ tatrāpi teṣām utpattau kāraṇaṃ viṣayasmṛtiḥ kvacit tu saṅkalpo pi sukhasya kāraṇatāṃ pratipadyate tasmāt sarvaṃ sukhādi jñānapūrvakam eva jñānam api jñānapūrvakam eveti cet na upariṣṭān nirākariṣyamāṇatvāt na hi garbhādau madamūrchādyanantaraṃ vā jñānam upajāyamānaṃ jñānāntarapūrvakaṃ bhavatīti vakṣyāmaḥ tena jñānasukhādīnāṃ vailakṣaṇyopapādanāt sukhādinivṛttyarthaṃ jñānagrahaṇam arthavat nanu evam api na jñānagrahaṇena kṛtyam avyabhicāripadād eva sukhādivyavacchedasya siddhatvāt vyabhicārāvyabhicārau hi jñānasya dharmau na sukhādeḥ atas tadupādānāt taddharmayogi jñānaṃ labhyata eva kiṃ jñānagrahaṇena naitad evam sukhasyāpi savyabhicārasya dṛṣṭatvāt kiṃ punas sukhaṃ vyabhicāravat dṛṣṭam yad etat paradārābhimarśādiniṣiddhācaraṇasaṃbhavaṃ sukhaṃ tadvyabhicāri nanu sukhasya kīdṛśo vyabhicāraḥ jñānasyāpi kīdṛśo vyabhicāraḥ atasmiṃs tathābhāvaḥ sukhasyāpi atasmiṃs tathābhāva eva kiṃ parapurandhrīpariraṃbhasaṃbhavaṃ sukhaṃ sukhaṃ na bhavati kiṃ śuktikāyāṃ rajatajñānaṃ jñānaṃ na bhavati jñānaṃ bhavati kintu mithyā idam api sukhaṃ bhavati kintu mithyā nanu na sukhaṃ mithyā tad api hy ānandasvabhāvam eva yady evaṃ śuktikāyāṃ rajatajñānam api na mithyā tad api hi viṣayānubhavasvabhāvam eva nanu viṣayānubhavasvabhāvam api taj jñānaṃ viṣayaṃ vyabhicarati sukham api tarhīdam ānandasvabhāvam api svahetuṃ viṣayaṃ vyabhicaraty eva kim asukhasādhanena tajjanitam jñānam api kiṃ ajñānasādhanena janitam nanu jñānaṃ jñānasādhanena janitaṃ asaty eva pratyakṣabādhitena rajatādinā sukham api sukhasādhanena janitaṃ asatyena tu śāstrabādhitena paravanitādinā kiṃ paravanitādi na satyam tatrāpi jñānajanakaṃ na satyam asatyaṃ pratyakṣabādhitatvāt paravanitādy api sukhasādhanam asatyaṃ śāstrabādhitatvāt nanu śāstreṇa kim atra bādhyate jñāne pi pratyakṣeṇa kiṃ bādhyate viṣayo mithyeti khyāpyate śāstreṇāpi sukhasya hetur mithyeti khyāpyate kiṃ sa viṣayas sukhahetur na bhavati yathā tv eṣa viṣayaḥ kaluṣasya jñānasya hetuḥ tathā so pi kaluṣasya kaṭuvipākasya sukhasya hetur iti tathāvidhaṃ sukham api vyabhicāri bhavaty evety alam atikelinā tasmāt samānanyāyatvāt sukhe vyabhicāritā stīti avyabhicāripadāt jñānaṃ na labhyate apara āha kim anena ḍimbhakalahena mā bhūdavyabhicāripadāt jñānasya lābhaḥ tathā pi vyavasāyātmakapadāt labhyata eva jñānam na hi sukhaduḥkhādayo vyavasāyātmakāḥ bhavanti kintu jñānam eva tathāvidham iti saṃśayavyavacchedārthaṃ tatpadam iti cet satyam sukhādivyavacchedam api kartum alam eva bhavati vyavasāyātmakatvasya sukhādiṣv asaṃbhavād iti tad evaṃ siddhe pi sukhādivyavacchede kartavyam eva jñānagrahaṇam viśeṣyanirdeśārthatvāt tasya hi sarvāṇy amūni viśeṣaṇāny upāttāni tadanupādāne nirālambanāni bhaveyuḥ śrotuś ca buddhir na samādhīyeteti tena balād gamyamānam eva kartavyam eva jñānagrahaṇam arthākṣiptasyāvacane pratyakṣaṃ pratyakṣam ity etāvanmātram abhidheyaṃ syāt anyadarthāl labhyata eva tasmāt dharminirdeśārthaṃ yuktaṃ jñānapadam śabdānām arthasaṃsparśitvaṃ śākyamatanirāsena sādhayiṣyata iti śabdānupraveśavaśena vyapadeśyaṃ nāma jñānam upapadyata iti tadvyavacchedārtham avyapadeśyapadam tatra vṛddhanaiyāyikās tāvad ācakṣate vyapadiśyata iti vyapadeśyaṃ śabdakarmatāpannaṃ jñānam ucyate yat indriyārthasannikarṣād utpannaṃ sat viṣayanāmadheyena vyapadiśyate rūpajñānaṃ rasajñānam iti tat vyapadeśyaṃ jñānaṃ pratyakṣaphalaṃ pratyakṣaṃ mābhūd iti avyapadeśyagrahaṇam tad idam anupapannam na hi nāmadheyavyapadeśyatvam aprāmāṇyakāraṇaṃ bhavati yadi hi tat rūpajñānaṃ rasajñānaṃ ca viṣayāvyabhicāri niśaṃśayaṃ ca tat katham apramāṇaphalam ucyate vyabhicārādidoṣayoge vā padāntareṇa tatpratikṣepāt kim avyapadeśyapadena pramāṇaphalaṃ ca tad vijñānaṃ idānīṃ kiṃ pramāṇaprabhavaṃ bhavatu na pratyakṣaphalam etat padapratikṣiptatvāt nānumānādijanyam tadvailakṣaṇyāt nāsti kiñcit pañcamaṃ pramāṇam asaṅgraho sya lakṣyasya lakṣaṇeneti prajñāpramādaḥ tasmād apavyākhyānam etat vyavacchedyāntaram avyapadeśyapadasya varṇayāñ cakrur ācāryāḥ śabdārtheṣu sthaviravyavahārataḥ vyutpadyamāno janaḥ saṃśayāvagamasamaye saṃjñopadeśakād ayaṃ panasa ucyata iti vṛddhodīritāt vākyāt purovamthitaśākhādimantam arthaṃ panasaśabdavācyatayā jānāti tad asya jñānam indriyajam api na kevalendriyakaraṇakaṃ bhavitum ucitam asati saṃjñopadeśini śabde tadanutpādāt tena śabdendriyābhyāṃ saṃbhūya janitatvāt ubhayajam idaṃ jñānaṃ vyapadeśāj jātam iti vyapadeśyam ucyate tat avyapadeśyapadena vyudasyate na cedaṃ pañcamaṃ pramāṇam avatarati kintu śābdam ivaitad anumanyate lokaḥ tathā ca kathaṃ punar jānīte bhavān panaso yam iti iti pṛṣṭaḥ prativakti mama devadattenākhyātaṃ panaso yam iti iti na punar evaṃ vismṛtyāpi bravīti cakṣuṣā mayā pratipannaṃ panaso yam ucyata iti iti tat indriyānvayavyatirekānuvidhāne saty api śabda evātra karaṇam ata eva sūtrakṛtā śabdalakṣaṇaṃ varṇayatā nendriyānupraveśapratiṣedhāya kim api viśeṣaṇam uparacitam upadeśaḥ śabdaḥ ity etāvad eva lakṣaṇam abhihitam ataś cendriyānupraveśe pi śābdatām asya manyate sūtrakāraḥ iha punaḥ avyapadeśyaviśeṣaṇapadopādānena śabdānupraveśapratiṣedhāt na pratyakṣam etat jñānam tasmād evaṃvidhavyapadeśyavijñānavyavacchedārtham avyapadeśyapadam iti tad etat vyākhyātāro nānumanyante yady ubhayajaṃ jñānaṃ avyapadeśyapadena vyudasyate tad api nāpramāṇam apramāṇalakṣaṇātītatvād iti pramāṇaṃ bhavat kasmin anuviśatām iti cintyam nanu śābdam idaṃ jñānaṃ tadbhāvānuvidhānataḥ bhavatv akṣajam apy etat tadbhāvānuvidhānataḥ śābdaṃ cobhayajaṃ ceti viruddham abhidhīyate pramāṇāntaram eva syāt itthaṃ tad api pūrvavat nanu lokaḥ śābdatām asya vyapadiśati devadattenākhyātaṃ panaso yam iti iti vyavahārād ity uktam aho lokavatsalaḥ śraddadhāno mahānubhāvaḥ na khalu lokasya vyapadeśaikaśaraṇā vastusthitayo bhavanti loko hi yathāruci vyapadiśati nānāmunijanasādhāraṇam api tīrthaṃ nandikuṇḍam iti kiṃ na śrutavān bhavān hanta tarhi sūtrakārāśayam anusarantaḥ śābdam idaṃ jñānaṃ pratipadyāmahe yad ayaṃ sūtrakāraḥ pratyakṣeśabdānupraveśavyavacchedāya viśeṣaṇam idam upadiśati śabde tu nendriyavyudāsāya kiñcid viśeṣaṇam upādatte sa paśyati kāraṇāntarānupraveśe pi śābdam etat jñānam iti ucyate manuvat sūtrakāro pi na dharmasyopadeśakaḥ yenaitad anurodhena tasya brūyāma śābdatām vastusthityā tu nirūpyamāṇam indriyānvayavyatirekānuvidhāyitvād idaṃ vijñānaṃ na pratyakṣaphalatām ativartate tataś ca vyudasyamānaṃ pramāṇāntaratām eva spṛśet tasmād ubhayajajñānavyudāsānupapattitaḥ vyākhyā bhaṅgyantareṇāsya padasyeyaṃ vidhīyate asambhavadoṣavyavacchedārtham avyapadeśyapadopādānam evaṃ hi paro manyate sati lakṣye lakṣaṇavarṇanam ucitam iha tu lakṣyamāṇaṃ pratyakṣam indriyārthasannikarṣotpannaṃ nāma na kiñcid asti gaur ityādijñānānāṃ śabdāvacchinnavācyaviṣayatvena śābdatvāt iha hi viṣayavyatirekeṇa jñānānām atiśayo durupapādaḥ bodhasvabhāvasya sarvān pratyaviśiṣṭatvāt tatra yathā daṇḍīti śukla iti vā pratyayo viśeṣaṇāvacchinnaviśeṣyaviṣayatayā sātiśayatvam aśnute tathā gaur ityādipratyayo pi vācakāvacchinnavācyaviṣayatvāt sātiśayatvaṃ bhajate śabdāvacchinnavācyaviṣayatvāc ca śābda eṣa pratyayaḥ tadvyatiriktakaraṇakāryatvānupapatteḥ na hīndriyakaraṇakam idaṃ jñānaṃ bhavitum arhati cakṣuṣo viśeṣaṇāviṣayatvāt viśeṣye ca śrotrasyāsāmarthyāt na ca yugapad indriyadvayadvārakam ekam utpadyamānaṃ jñānaṃ kvacit dṛṣṭam tatraitat syāt mānasam idaṃ jñānaṃ sugandhibandhūkabodhavad bhaviṣyati uktam atra śabdaliṅgādikaraṇāntaravyāpāraviratau kāryam upajāyamānaṃ kevalamanaḥkaraṇam iti kalpyate na tatsaṃbhave pi tathā hi sati mānasam evaikaṃ pramāṇaṃ syād iti asti cātra śabda eva karaṇam sa hi sahasrakiraṇavad ātmānaṃ ca viṣayaṃ ca prakāśayati iti tasmād indriyaviṣaye pi gaur ityādijñānam utpadyamānaṃ śābdam evety avadhāryate nanu saṅketāvagamasamaye gaur ityādiśabdaḥ śruta āsīt sa idānīm atikrānta iti kathaṃ tatkṛta eṣa pratyayaḥ syāt ucyate tadānīm aśrūyamāṇasya śabdasya smṛtyārūḍhasya tatpratyayahetutvāt tacchrutāv api kiṃ sarve varṇāḥ pratyakṣagocarāḥ viśeṣaḥ ko ntyavarṇena gṛhītena smṛtena vā tad evaṃ smṛtiviṣayīkṛtaśabdajanita eṣa pratyaya ity abhyupetavyaḥ yathā parokṣe pi śabda uccarita ātmānaṃ prakāśayati arthaṃ ca tathā pratyakṣe viṣaye sa eva smaryamāṇaḥ ātmānam arthaṃ ca prakāśayatīti vācakāvacchinnavācyapratibhāsaś caivaṃvidhāsu buddhiṣu nūnam eṣitavyaḥ yathā ha bhaṭṭaḥ saṃjñitvaṃ kevalaṃ param iti saṃjñitvam iti matvarthīyapratyayāntād utpannaḥ bhāvapratyayaḥ saṃbandham ācaṣṭe saṃjñāsaṃjñisaṃbandhaḥ saṃjñitvam iti kṛttaddhitasamāseṣu sambandhābhidhānaṃ bhāvapratyayena ity abhiyuktasmaraṇāt saṃjñā ca śabdaḥ so yaṃ śabdaviśiṣṭārthapratibhāsa ukto bhavati na ca śabdānusandhānarahitaḥ kaścit pratyayo dṛśyate anullikhitaśabdakeṣv api pratyayeṣv antataḥ sāmānyaśabdasamunmeṣasaṃbhavāt tadullekhavyatirekeṇa prakāśātmikāyāḥ pratīter anutpādāt tathā ha bhartṛhariḥ na so sti pratyayo loke yaś śabdānugamād ṛte anuviddham iva jñānaṃ sarvaṃ śabdena gṛhyate  iti tasmāt pratyakṣasya lakṣyasyābhāvāt kasyedaṃ lakṣaṇam upakrāntam iti asaṃbhavadoṣam āśaṅkyāha sūtrakāraḥ avyapadeśyam iti yad idaṃ aviditapadapadārthasambandhasya jñānam utpadyate viditasambandhasyāpi vā yat prathamākṣāsannipātasamaya eva jñānam anullikhitaśabdakaṃ śabdānusmaraṇe hetubhūtam upajāyate tat aśabdam aśabdāvacchinnaviṣayam avyapadeśyam indriyārthasannikarṣaikakaraṇam avikalpaṃ pratyakṣam na ca śabdakṛtā buddhīnāṃ prakāśasvabhāvatā svata eva tāsām evaṃrūpatvāt na ca nirvikalpakasamaye yat kiñcid idam ityādisāmānyaśabdollekhaḥ ko pi kaiścid anubhūyate tasmāt gaur ityādijñānānāṃ śābdatve pi tathāvidhasya jñānasya lakṣyasya sadbhāvāt na vyarthaṃ lakṣaṇam ity evam saṃbhavadoṣanirākaraṇārtham avyapadeśyapadam iti tad etad ācāryā na kṣamante na gaur ityādijñānam indriyārthasannikarṣotpannam api idaṃ śābdam iti vaktuṃ yuktam na cātra śabdāvacchinnārthaḥ prakāśate tathāvidhārthagrahaṇe kāraṇābhāvāt viśeṣyārthapramitau tāvat śabdaḥ karaṇam viśeṣaṇībhūtasya tu śabdasya grahaṇe kiṃ karaṇam iti nirūpyatām na śrotram viramyavyāpārāsaṃvedanāt sambandhagrahaṇād ūrdhvaṃ ca smaryamāṇaśabdayojanayā jāyamāne gaur ityādijñāne śrotraṃ karaṇam āśaṅkitum api na yuktam nāpi manaḥ bāhyakaraṇanirapekṣaṃ bāhye viṣaye dhiyam ādhātum alam andhādyabhāvaprasaṅgāt nanu śabda eva karaṇam ity uktam tat kim aparakaraṇāśaṅkanena maivam ekasya kārakasya ekasyām eva kriyāyāṃ karmakaraṇabhāvānupapatteḥ savitṛprakāśavat iti cet na kriyābhedāt yatrāsau karaṇaṃ na tatra karma yatra vā karma na tatra karaṇam iti ghaṭādiviṣayapramitijanmani karaṇam eva taraṇiprakāśaḥ na karma tadgrahaṇakāle tu karmaivāsau na karaṇam kiṃ tarhi tatra karaṇam iti cet kevalam eva cakṣur iti brūmaḥ ālokagrahaṇe cakṣuṣaḥ prakāśāntaranirapekṣatvāt katham evam iti cet aparyanuyojyā hi vastuśaktiḥ ghaṭādigrahaṇe cakṣurudyotam apekṣate nodyotagrahaṇa iti kam anuyuñjmahe so yaṃ sūryaprakāśaḥ prakāśāntaranirapekṣacakṣurindriyaprathamagṛhītaḥ ciram avatiṣṭhamānaḥ tadindriyagrāhya eva viṣaye gṛhyamāṇe karaṇatām upayātīti yuktam śabdas tu kṣaṇikaḥ śrotrendriyagrāhyaḥ taditaraparicchedye viṣaye tadavagamakriyāyāṃ karaṇībhūya bhūyas tasyām eva kruyāyāṃ katham iva karmabhāvam anubhavet śabdo hi dhūmādivad upāya eva nopeyaḥ sa upāyatvāt prathamaṃ gṛhyatāṃ nāma nopeyagrahaṇakāle punar grahaṇam arhati dhūmavad eveti evaṃ smaryamāṇo pi śabdo yatrārthapratītikāraṇaṃ tatrāpi prathamaṃ śabdasmaraṇaṃ tataḥ śabdārthasampratyayo bhavati na tarāṃ tatrārthapratītivelāyāṃ śabdagrahaṇaṃ saṃbhāvyate tasmāt nāsti vācakaviśeṣitavācyapratibhāsaḥ api ca gaur ityādijñānaṃ indriyārthasannikarṣānvayavyatirekānuvidhāyi prasabhaṃ tat kathaṃ śābdam ity ucyate śabdasmaraṇasāpekṣaṃ yasyotpādakam indriyam tad eva yadi te śābdaṃ aho naiyāyiko bhavān nanu śabdāvacchinnam arthaṃ na cakṣuḥśrotrayoḥ anyatarad api karaṇaṃ grahītum alam ity uktam bhoḥ sādho cakṣur evainaṃ grahīṣyatīti kathaṃ na brūṣe nanu nāviṣaye yuktam indriyasya pravartanam tena śabdaviśiṣṭārthajñānaṃ nendriyajaṃ bruve marīciṣu jalajñānaṃ katham indriyajaṃ tava tatrāpi hi na toyena sannikarṣo sti cakṣuṣaḥ nanu ca smṛtyupārūḍhaṃ udakaṃ tatra gṛhyate ihāpi smṛtyupārūḍhaḥ śabdaḥ kasmān na gṛhyate nanu śabdo na netrasya kadācid api gocaraḥ asannihitam apy ambu kiṃ vā bhavati gocaraḥ nanu ekendriyavādaḥ syāt cakṣuṣā śabdavedane atrāpi sarvabodhaḥ syāt asannihitavedane nanu ca marīcijalajñānaṃ bhrāntam iti katham iha dṛṣṭāntīkriyate katham asya bhrāntatvam kim anindriyajatvāt uta vyabhicāritvāt tatrānindriyajatvenāsya bhrāntāyāṃ indriyārthasannikarṣotpannapadenaiva nirāsāt avyabhicāripadam anupādeyam iti tadupādānāt vyabhicāritvenāsya bhrāntatvam iti nūnam idam indriyajam asannihitasalilajñānam abhyupagantavyam yathā cāviṣaye tasmin nīre nayanajā matiḥ tathā vācakasaṃspṛṣṭe vācye kimiti neṣyate yathā ca tava kālādi nīrūpam api cākṣuṣam tathā śabdānurakto pi kimity artho na cākṣuṣaḥ evaṃ hi indriyavyatirekānuvidhānam atra na bādhitaṃ bhaviṣyati nanu cākṣuṣatāṃ śabde na jīvan vaktum utsahe tyajainaṃ vācakopetavācyāvagamadurgraham api cāmuṣya śābdatve sambandhagrahaṇaṃ katham na cāgṛhītasambandhaḥ śabdo bhavati vācakaḥ nirvikalpakavijñānaviṣaye na ca tadgrahaḥ śābdapakṣe tu nikṣiptaṃ bhavatā savikalpakam sambandhaḥ śakyate boddhuṃ na ca mānāntarād vinā śābdajñānena tadbodhe bhaved anyonyasaṃśrayaḥ na ca śabdoparakte rthe sambandhaṃ buddhyate janaḥ gośabdavācyo gośabda iti hi grahaṇaṃ bhavet vācyasya hi gavādeḥ gośabdaviśeṣitasya vācyatvāt vācyo rtha iva gośabdo pi vācyatām avalambate yadi ca svānurāgeṇa vācakāt vācyavedanam liṅgād api bhavet buddhiḥ svāvacchedena liṅgini atha dhūmānvitatvena na vahnir avagamyate ihāpi śabdayogena gavādir naiva gamyate na cāsti vastuno dharmo vācyatā nāma kiś cana yadi syāt nirvikalpe pi pratibhāseta rūpavat arthāsaṃsparśinaḥ śabdān kathayan duṣṭasaugataḥ pratyakṣāstreṇa bhettavyaḥ sa kathaṃ hanyate tvayā pratyakṣaviṣaye vṛttiḥ śabdānāṃ bhavataḥ kutaḥ teṣāṃ yad viṣaye vṛttiḥ tad dhi śābdīkṛtaṃ tvayā api ca viṣayabhedena pratibhāsabhedo bhavatīti durāśayā śabdaviśiṣṭam arthaṃ nirvikalpāt savikalpasya viṣayam adhikaṃ paśyati bhavān anenaiva ca vartmanā vataran paraṃ śabdādhyāsaṃ na paśyatīti ko yaṃ vyāmohaḥ sa tvaṃ vacanīyo si saṃvṛttaḥ madhu paśyasi durbuddhe prapātaṃ naiva paśyasi iti tasmāt gaur iti vijñānaṃ pratyakṣam avadhāryatām śabdasmaraṇasāpekṣacakṣurindriyanirmitam mānasatvaṃ tu yady asya neṣyate yuktam eva tat tadbhāvānuvidhāyitvāt bāhyendriyajam eva tat atra punaḥ pravarāḥ prāhuḥ nanu evaṃ gaur ityādibodheṣu vācakāvacchinnavācyapratibhāse sarvaprakāram apākriyamāṇe prathamākṣasannipātasamayasamāsāditasadbhāvanirvikalpakavedanavailakṣaṇyaṃ katham eṣāṃ bhavet na hi viṣayātiśayam antareṇa pratibhāsātiśayo bhavitum arhati daṇḍīti daṇḍaviśiṣṭaḥ puruṣaḥ pratibhāsate itarathā na kevalapuruṣapratīter eṣā pratītir viśiṣyeta ubhayapratibhāse pi na daṇḍapuruṣāv iti pratīteḥ viśeṣaṇaviśeṣyabhāvasya niyāmakatvāt pūrvāparacirakṣiprakramādyavagameṣv api dikkālādiviśiṣṭo rthaḥ sphuraty atiśayagrahāt pratyakṣaḥ kiṃ sa kālādiḥ pratītiṃ pṛccha kiṃ mayā gṛhyate tad viśiṣṭo rthaḥ sa ca nety etad adbhutam etena samavāye pi pratyakṣatvaṃ prakāśitam iheti tantusambaddhapaṭapratyayadarśanāt ayaṃ paṭa iti pratyayāt iha tantuṣu paṭa iti vilakṣaṇa eṣa pratyayaḥ tantupaṭasambandhasya viśeṣaṇasyāpratyakṣātāyāṃ na kevalapaṭapratyayāt viśiṣyeteti atha mataṃ upāyabhedāt pratītibhedo bhavati dūrāvidūradeśavyavasthitasthāṇvādipadārthapratītivat saṃskṛtāsaṃskṛtākṣakaraṇaviṣayabodhavad veti tad asāṃpratam upāyabhede pi tadbhedāsiddheḥ upāyo buddhāv atiśayam ādadhāti na viṣaye viṣayāvagatisamaye ca na buddhir avabhātīti naiyāyikāḥ tad ayam atiśayaḥ yad adhikaraṇaḥ sā na pratibhāsate buddhiḥ yac ca tadānīm avabhāsate viṣayaḥ tatrātiśayo nāsti dṛśyate cātiśayasaṃvedanam iti saṅkaṭaḥ panthāḥ na ca dūrāvidūradeśavartini padārthe pratītir upāyabhedāt bhidyate sā pi hi viṣayabhedād eva bhidyate dūrād dhi vastusāmānyaṃ dharmamātropalakṣitam adūratas tu vispaṣṭaviśeṣam avasīyate yathā māghena varṇitam cayas tviṣām ity avadhāritaṃ purā tataḥ śarīrīti vibhāvitākṛtim vibhur vibhaktāvayavaṃ pumān iti kramād amuṃ nārada ity abodhi saḥ iti kriyāntarāṇāṃ vaicitrye yad vā tad vā stu kāraṇam bhedo jñānakriyāyās tu karmabhedanibandhanaḥ tad etad ācāryāḥ pratisamādadhate na viṣayabhedād eva pratibhāsabhedaḥ kintu upāyabhedāt bhavaty eva yac ca coditam viṣayapratibhāsakāle tatpratibhāsāpratibhāsāt atiśayavacane saṅkaṭaḥ panthā iti tadaviditanaiyāyikadarśanasyaiva codyam jñānotpāda eva viṣayasya pratikṣateti no darśanaṃ na jñānagrahaṇam iti tatra yathā puruṣa iti niratiśayajñānamātrotpāde tāvanmātraviṣayapratyakṣatā bhavati na tatra jñānaṃ prakāśate agṛhyamāṇe pi jñāne viṣaya eva pratibhāsate evaṃ daṇḍīti śuklavāsā iti viśeṣaṇajñānābhyupāyavaśāt sātiśayapratyayajanane tadagrahaṇe sa eva viṣayo vabhāsate iti kiyān eṣa saṅkaṭaḥ panthāḥ tathā ca daṇḍīti puruṣapravaṇaiva matiḥ ko daṇḍī puruṣaḥ kaḥ puruṣo daṇḍī iti sāmānādhikaraṇyena niśandigdhasya puṃsa eva pratibhāsāt evaṃ daṇḍinaṃ bhojaya daṇḍine dehīti bhojanādikāryayogitvaṃ na daṇḍe dṛśyate api tu puṃsy eva nanu daṇḍī parvatam ārohatīti daṇḍe pi kāryānvayo dṛśyate loke vede pi daṇḍī maitrāvaruṇaḥ praiṣānanvāha iti praiṣānuvaṃcanasya vacanāntarataḥ prāpteḥ daṇḍavidhānārtham etad vākyaṃ bhavati yathā lohitoṣṇīṣā ṛtvijaḥ pracaranti iti śyenādau ṛtvijāṃ prakṛtivadbhāvena prāptānāṃ lohitoṣṇīṣavidhānamātram etat bhavati ucyate bhavatv evaṃ kintu daṇḍam avalambya puruṣaḥ parvatam ārohati na daṇḍo niścetanaḥ vede pi daṇḍapāṇiḥ puruṣaḥ praiṣān anubhāṣate na daṇḍaḥ na lohitā uṣṇīṣāś caranti kintu anyapadārthībhūtā ṛtvija eveti sarvatra viśeṣyapravaṇaiva matiḥ ubhayapratipādane tu daṇḍapuruṣāv iti syāt na daṇḍīti viśeṣaṇaviśeṣyabhāvasya niyāmakatvād iti cet seyaṃ viśeṣyapravaṇā matir uktaiva bhavati viśeṣaṇasya viśeṣaṇatvenaivopasarjanatvāt daṇḍaḥ asya astīti puruṣa evocyate na daṇḍapuruṣau evaṃ pūrvāparādipratyayāḥ cirakṣiprādipratyayāḥ iha tantuṣu paṭa ityādipratyayāś ca dikkālasamavāyagrāhiṇaḥ na ime dikkālasamavāyāḥ sāmagryantargatās santaḥ pratyayātiśayam ādadhati na tadviṣayībhavanti paṭādidravyavat evaṃ patanādyanumeyagurutvādikāraṇabhedajanitāḥ guruḥ pāṣāṇaḥ ityādipratyayāḥ parokṣaviśeṣaṇaṃ viśeṣyam avalambante ity alaṃ vistareṇa tasmāt gaur ityādijñānaṃ na vācakāvacchinnavācyaviṣayam ataś ca na śābdaṃ tat api tu suspaṣṭaṃ pratyakṣam eva tasmiṃś ca lakṣye sati lakṣaṇavaiyarthyaśaṅkākaraṇābhāvāt nāsaṃbhavadoṣanirākaraṇārtham avyapadeśyapadam kim arthaṃ tarhīdam astu uktam ācāryaiḥ ubhayajajñānavyavacchedārtham iti nanu tad api pratyakṣam eveti anapohyam uktam parovasthitagavādipadārthasvarūpamātragrahaṇaniṣṭhitasāmarthyam atra pratyakṣam gośabdavācyatāyāṃ tu saṃjñākarmopadeśī śabda eva pramāṇam yady api śabdārthasambandhaparicchede gatyantaram api saṃbhavati tathāpi yatra tāvat saṃjñitaṃ nirdiśya saṃjñā vṛddhair upadiśyate gośabdavācyo yaṃ panasaśabdavācyo yam iti tatra tadvācyatāparicchede sa eva karaṇam ata eva ca loko pi śābdatvam iha manyate śabdoparacitāpūrvajñānātiśayatoṣitaḥ tacchabdavācyatājñaptiḥ vinā saṃjñopadeśinaḥ śabdān neti sa evātra saty apy akṣe prakarṣabhāk ataḥ sūtrakṛtā py atra śabdātiśayadarśinā vyadhāyi tadvyavacchedaḥ na tu dharmopadeśinā tasmāt ubhayajajñānavyavacchedārtham evedaṃ padam iti anye tu manyante yadi saṅketagrahaṇakāle bhāvinaḥ saṃjñopadeśakavacanajanitasyobhayajajñānasya vyavacchedakam idaṃ varṇyate padam tadā tad vyavahārakāle pi yat ayaṃ gauḥ iti saṅketagrahaṇakālānubhūtadevadattādyudīritasaṃjñopadeśakavacanasmaraṇapūrvakaṃ vijñānam utpadyate tad apy ubhayajam eveti katham anena na vyudasyate nanu tatra śabdasmaraṇaṃ kāraṇaṃ na śabdaḥ saṅketakāle pi śabdasmaraṇam eva kāraṇam na hi kramabhāvino varṇā yugapad anubhavituṃ pāryante antyavarṇe tu gṛhyamāṇe smaryamāṇe vā kiṃ śabdavyāpāro viśiṣyate nanu vyavahārakāle gavādinām adheyapadamātram eva smaryamāṇam indriyeṇa saha savikalpapratyayodaye vyāpriyate saṅketakāle tu saṃjñopadeśivṛddhavākyaṃ iti cet maivam vyavahārakāle pi saṃjñopadeśakaṃ vṛddhavākyam eva smaryate tadasmaraṇe tacchabdavācyatā navagamāt asya gaur iti nāma devadattenopadiṣṭam āsīt ity evam anusmṛtya gośabdavācyatayaivaṃ vyavaharatīti vākyasmaraṇajam evedaṃ jñānam tasmād asyāpi tad vākyaṃ saṃjñākarmopadeśakam hetutām upayātīti śābdam etad apīpyatām evam astv iti cet śāntam evaṃ sati tapasvinām naiyāyikānām utpannaṃ pratyakṣaṃ savikalpakam yatra mārgāntareṇāpi saṅketajñānasaṃbhavaḥ tatrāpy anena nyāyena śābdatā na nivartate naiyāyikānāṃ ca savikalpapratyakṣamayāḥ prāṇāḥ tasmān nobhayajasya śābdatvaṃ jñānasya vaktavyam sambandhādhigamas tu nānāpramāṇakaḥ tatra sve sve viṣaye tat tat pramāṇaṃ pravartate yathā ha bhaṭṭaḥ sambandhaḥ tripramāṇakaḥ iti tasmān naikasya śabdasya bhāraḥ āropaṇīyaḥ pratyakṣaṃ tu saṅketagrahaṇakāle pi svaviṣayagrāhakam iti nobhayajajñānavyavacchedapakṣo niravadyaḥ tasmād varaṃ jarannaiyāyikakathitaśabdakarmatāpannajñānavyavacchedapakṣa iti sa evāśrīyatām tatra tāvat karmaṇi kṛtye kṛte vyapadeśyaśabdo yathārthataro bhavati nanu tatra coditaṃ na tādṛśaṃ jñānam apramāṇaṃ na pañcamaṃ pramāṇam iti satyam ayan tu teṣām āśayaḥ rūpādiviṣayagrahaṇābhimukhaṃ hi tad akṣajaṃ jñānaṃ pramāṇaṃ phalaṃ vocyate yadā tu tad eva śabdenocyate rūpajñānaṃ rasajñānam iti tadā rūpādijñānaviṣayagrahaṇavyāpāralabhyāṃ pramāṇatām apahāya śabdakarmatāpattikṛtāṃ prameyatām evāvalambata iti na tasyāṃ daśāyāṃ tat pramāṇam iti kutaḥ pañcamapramāṇaprasaṅga iti apara āha savikalpakasya śabdasaṅkalpakasya śabdasaṃsargasāpekṣajanmanaḥ pratyakṣajñānasya śābdatāṃ pūrvavad āśaṅkya tasyaivāśābdatāṃ darśayaty avyapadeśyapadena sūtrakāraḥ pratyakṣam eva tat jñānam indriyānvayavyatirekānuvidhāyitvāt avyapadeśyaṃ aśābdam ity arthaḥ spaṣṭatvāt vācakābhāvāt indriyānuvidhānataḥ lokasya sammatatvāc ca pratyakṣam idam iṣyate śabdānusmṛtijatve pi na śābdaṃ jñānam īdṛśam śabdasmṛtiḥ sahāya syāt indriyasya pradīpavat nanv evaṃ savikalpasya pratyakṣatve prasādhite nedānīṃ saṅgṛhītaṃ syāt pratyakṣaṃ nirvikalpakam yas tu śabdānuvedhe pi pratyakṣaṃ jñānam iṣyate tatra tatsparśaśūnyasya tathātve kā vicāraṇā nirvikalpakavat tasmāt pratyakṣaṃ savikalpakam samagrahīc ca tad idaṃ padenānena sūtrakṛt ity ācāryamatānīha darśitāni yathā gamam yad ebhyaḥ satyam ābhāti sabhyās tadavalambyatām avyabhicārigrahaṇaṃ vyabhicārijñānavyavacchedārtham yathāgrīṣme tapati lalāṭantape tapane tanmarīciṣu caturamūṣarabhuvam abhihatya samutphaliteṣu taraṅgākāradhāriṣu yat vārijñānaṃ tat atasmiṃs tad iti grahaṇāt vyabhicāri bhavati tat anena padena vyavacchidyate na tat pratyakṣam iti tatra nirvikalpakam api prathamanayanasannipātajaṃ jñānam udakasavikalpakajñānajanakaṃ udakagrāhyeva na yathā tathā tathāgatāḥ kathayanti marīciviṣayam avikalpakaṃ jñānaṃ udakavikalpakajananāt apramāṇam iti nirvikalpāvasthāyām avicārayata eva prathamonmīlitacakṣuṣo jhaṭiti salilapratibhāsāt atha vā vācakollekhapūrvikā api saṃvidaḥ naivendriyārthajanyatvaṃ jahati ity upapāditam tasmāt savikalpakam avikalpakaṃ vā yat atasmiṃs tad iti jñānam utpadyate tat vyabhicāti tac ceha vyāvartyam iti nanu marīciṣu jalajñānam avidyamānasalilāvabhāsitvāt anindriyārthasannikarṣajam ataś cendriyārthasannikarṣotpannapadena tadvyudāsasiddheḥ kim avyabhicāripadena naitad evam tasyendriyārthajanyatvaṃ siddhaṃ tadbhāvabhāvataḥ na hy anunmīlitākṣasya marau salilavedanam artho pi janakas tasya vidyate nāsataḥ prathā tadālambanacintāṃ tu tridhā cāryāḥ pracakrire kaiścid ālambanaṃ tasmin uktaṃ sūryamarīcayaḥ nigūhitanijākārāḥ salilākāradhāriṇaḥ tatra taraṅgādisāmānyadharmagrahaṇe sati na sthāṇupuruṣavat ubhayaviśeṣāḥ smaraṇapatham avataranti na ca sannihitamarīciviśeṣāḥ smaraṇapatham avataranti kintu pūrvopalabdhaviruddhasalilavartino viśeṣāḥ tatsmaraṇāc ca sthagiteṣu svaviśeṣeṣu marīcayaḥ svarūpam upadarśayitum aśaknuvantaḥ toyarūpeṇāvabhāsante anye tv ālambanaṃ prāhuḥ puro vasthitadharmiṇaḥ sādṛśyadarśanodbhūtasmṛtyupasthāpitaṃ payaḥ yatra kila jñāne yat rūpam upaplavate tat tasyālambanam ucyate na sannihitam bhūpradeśasya tadāraṃbhakāṇāṃ ca paramāṇūnāṃ tadālambanatvaprasaṅgāt idaṃ ca salilāvabhāsi vijñānam atas tad evāsyālambanam tac ca neha sannihitam na caikāntāsataḥ khapuṣpādeḥ khyātir avakalpata iti deśāntarādau vidyamānam eva salilaṃ sadṛśadarśanaprabuddhasaṃskāropajanitasmaraṇopārūḍham ihāvalambanībhavati anyadālambanaṃ cānyat pratibhātīti kecana ālambanaṃ dīghitayaḥ toyaṃ ca pratibhāsate kartṛkaraṇavyatiriktaṃ jñānajanakam ālambanam ucyata iti na paramāṇvādau prasaktir iti tad idaṃ pakṣatrayam api upariṣṭān nipuṇataraṃ nirūpayiṣyate tad evaṃ bāhyendriyārthānvayavyatirekānuvidhāyināṃ vibhramāṇām indriyārthasannikarṣotpannapadena nirasitum aśakyatvāt yuktam avyabhicāripadopādānam ye tu mānasāḥ vibhramāḥ bāhyendriyānapekṣajanmānaḥ teṣām iṣyate evendriyārthasannikarṣapadena paryudasanam iti na tad artham avyabhicāripadopādānam tad yathā virahoddīpitoddāmakām ākulitadṛṣṭayaḥ dūrasthām api paśyanti kāntām antikavartinīm nanu evaṃprāyeṣu nirālambaneṣu vibhrameṣu kutastyaḥ ākāraḥ pratibhāti ucyate ākāraḥ smṛtyupārūḍhaḥ prāyeṇa sphurati bhrame smṛtes tu kāraṇaṃ kiñcit kadācit bhavati kvacit kvacit sadṛśavijñānaṃ kāmaśokādayaḥ kvacit kvacit tu darśanābhyāsaḥ timiraṃ cakṣuṣaḥ kvacit kvacin nidrā kvacic cintā dhātūnāṃ vikṛtiḥ kvacit alakṣyamāṇe tad dhetau adṛṣṭaṃ smṛtikāraṇam bālasyendudvayajñānam asti nāstīti vetti kaḥ astitve pi smṛtau hetum adṛṣṭaṃ tasya manvate nūnaṃ niyamasiddhyarthaṃ janakasyāvabhāsanam na caikāntāsato dṛṣṭā jñānotpādanayogyatā na ca sannihitaṃ vastu tatrāsti vanitādikam tenedaṃ smṛtyupārūḍhaṃ avabhātīti manvate tatrādyena padenaitāḥ svāntaḥkaraṇasaṃbhavāḥ nirastā bhrāntayo kṣādisaṃsargarahitodayāḥ yāḥ punaḥ pītaśaṅkhādimarunīrādibuddhayaḥ akṣajās tad vyudāsāya sūtre padam idaṃ kṛtam dūrāt sthāṇupuruṣasādhāraṇaṃ dharmam ārohapariṇāharūpaṃ upalabhamānasya tayor anyataratra vartamānān vakrakoṭarādīn karacaraṇādīn vā viśeṣān apaśyataḥ samānadharmaprabuddhasaṃskāratayā cobhayavartino pi viśeṣān anusmarataḥ puro vasthitārthaviṣayaṃ sthāṇur vā puruṣo veti saṃśayajñānam upajāyate tat indriyārthasannikarṣotpannatvādiviśeṣaṇayuktam api na pratyakṣaphalam atas tad vyavacchedāya vyavasāyātmakagrahaṇam nanu mānasatvāt saṃśayajñānasya indriyārthasannikarṣotpannagrahaṇena nirāsaḥ siddhyaty eva kiṃ padāntareṇa tathā ca bhāṣyakāraḥ smṛtyanumānāgamasaṃśayapratibhāsvapnajñānohasukhādipratyakṣaṃ icchādayaś ca manaso liṅgāni iti vakṣyati maivam sthāṇvādisaṃśayasya bāhyendriyānvayavyatirekānuvidhāyitvāt kaścid dhi mānasaḥ saṃśayaḥ samasty eva yathā daiśikasya jyotirgaṇakādeḥ ekadā nyadā cāsamyagādiśya tṛtīye pade punarādiśataḥ saṃśayo bhavati kim ayam asmad ādeśaḥ saṃvadet uta visaṃvadet iti sa bhāṣyakṛtaś cetasi kevalamanaḥkaraṇa iti sthitaḥ yas tu viṣphāritākṣasya sthāṇur vā puruṣo vā ityādiḥ saṃpadyate saṃśayaḥ tam anindriyārthasannikarṣajaṃ ko nāmācakṣīta nanu atasmiṃs tad iti jñānaṃ vyabhicāri vyākhyātam ekarūpaṃ ca puro vasthitam arthaṃ anekarūpatayā spṛśati saṃśayaḥ sthāṇur vā puruṣo vā iti so yam atasmiṃs tathābhāvāt viparyaya eveti pūrvapadavyudastatvāt na padāntaravyavacchedyatām arhatīti naitad evam svarūpabhedāt kāraṇabhedāc ca ekam eva viruddham ākāram ullikhan viparyayo jāyate sthāṇau puruṣa iti puṃsi vā sthāṇur iti aniyatākāradvayollekhī tu saṃśayo bhavati sthāṇur vā syāt puruṣo veti so yaṃ svarūpabhedaḥ pratyātmasaṃvedyaḥ kāraṇabhedaś ca viruddhaviśeṣasmaraṇaprabhavo viparyayaḥ śuktikāyāṃ sannihitāyāṃ rajataviśeṣān marīciṣu sannihiteṣu salilagataviśeṣān anusmarataḥ viparyayo bhavati ubhayaviśeṣasmaraṇajanmā tu saṃśaya iti padāntaranirasanīya evāyam nanu saṃśayaviparyayayor api nirvikalpayor asaṃbhavāt avyapadeśyapadenaiva pravarapakṣe pratikṣepaḥ siddhyet puro vasthitasthāṇvādidharmidarśanamātram eva nirvikalpakam indriyavyāpārajam anantaran tu ubhayāntaraviśeṣaṇasmaraṇajanmanor ullikhitaśabdayor eva saṃśayaviparyayayor utpādaḥ tatra viśeṣasmṛtyaiva śabdānuvedhasyākṣepāt ataḥ padadvayam api tadvyudāsāya na kartavyam atraitad eva tāvad vaktavyam pravarapakṣaḥ pratikṣipta eva yataḥ śabdānuvedhajātam api pratyakṣam upapāditam nanu bhavatu pravarapakṣaḥ pratikṣiptaḥ sadṛśadarśananiṣṭhite tu nayanavyāpāre viśeṣasmṛter ūrdhvam upajāyamānau saṃśayaviparyayau nendriyajāv iti prathamapadenaiva nirastau bhavataḥ tad asat smṛter ūrdhvam apīndriyavyāpārānuvṛtter ity uktatvāt etac cānvayavyatirekābhyām avagamyate nimīlitacakṣuṣas tadanupādāt na ca tadānīm antaḥsaṅkalparūpeṇāpi śabdollekhaḥ utpanne tu saṃśaye viparyaye ca vācakasmaraṇaṃ bhaviṣyatīti samyagjñānavat saṃśayaviparyayāv api śabdollekhaśūnyau saṃvedyete viśeṣasmṛtis tu viśeṣaviṣayatvāt tān evākṣipatu śabdasya kiṃ vartate vācakaśabdasmṛtis tu śabdam upasthāpayati sā ca na tāvad utpanneti samyakpratyayavat tasmāt vācakollekhavarjitau akṣavyāpārajau na staḥ na saṃśayaviparyayau īdṛśayoḥ katham anayor ādyapadavyudasanīyatā tasmāt tad apākṛtaye yuktaṃ padadvayasyāpy upādānam evaṃ lakṣaṇapadāni lakṣyapadaṃ tu pratyakṣam iti jñānaviśeṣe rūḍhyaiva pravartate yogasya vyabhicārāt pratigatam akṣaṃ pratyakṣam ity akṣarārthaḥ sa cāyaṃ sukhādāv api saṃbhavatīti rūḍhir eva sādhīyasī atha vā jñānapadasya sūtre nirdeśāt yogapakṣo py astu na cāsau dṛśyamāno nihnotuṃ yuktaḥ yogarūḍhis tu nāma na sammataiva viduṣām yatrāpi hi dvayaṃ dṛśyate tatrāpi śabdapravṛttau prayojakam eva bhavati kathaṃ punaḥ akṣaṃ pratigataṃ jñānam iṣyate na saṃyogitvena añjanādeḥ pratyakṣaprasaṅgāt na samavāyitvena akṣavartināṃ rūpādīnāṃ tathātvaprasaṅgāt na janakatvena akṣāraṃbhakāṇāṃ paramāṇūnām api tathābhāvaprasakteḥ tasmāt janyatvenaiva jñānam akṣaṃ pratigatam iti vyākhyeyam avyayībhāvavyākhyānaṃ tu na yuktam pratyakṣaḥ puruṣaḥ pratyakṣā strī ityādivyavahāradarśanāt ity alam atiprasaṅgena tenendriyārthajatvādiviśeṣaṇagaṇānvitam yato bhavati vijñānaṃ tat pratyakṣam iti sthitam iti vigatakalaṅkam asya dhīmān akuruta lakṣaṇam etad akṣapādaḥ na tu pararacitāni lakṣaṇāni kṣaṇam api sūkṣmadṛśāṃ viśānti cetaḥ iti pratyakṣasūtravyākhyānaprakaraṇam yat tāvat kalpanā poḍham abhrāntam iti lakṣaṇam pratyakṣasya jagau bhikṣuḥ tad atyantam asāṃpratam śabdasaṃsargayogyārthapratītiḥ kila kalpanā asyāś ca kena doṣeṇa prāmāṇyaṃ na viṣahyate nanu abhilāpasaṃsargayogyapratibhāsatvād api kam anyaṃ doṣaṃ mṛgayate bhavān asadarthaviṣayatvam evedam uktaṃ bhavati śabdārthasya vāstavasyābhāvāt svalakṣaṇasya sajātīyetaravyāvṛttātmanaḥ sambandhādhigamasavyapekṣapravṛttinā śabdena viṣayīkartum aśakyatvāt tadvyatiriktasya vastuno nupalambhāt na cendriyārthasannikarṣānvayavyatirekānuvidhāyinī kalpanā buddhiḥ tam antareṇāpi bhāvāt tasmin saty api ca pūrvānubhūtavācakaśabdayojanaṃ vinā nutpādāt yadi ca indriyārthasannikarṣaḥ tajjanako bhavet prathamam eva tathāvidhāṃ dhiyaṃ janayet na ca janayati tad ayaṃ śabdasmṛter ūrdhvam api na janaka iti manyāmahe tad uktam yaḥ prāg ajanako buddheḥ upayogāviśeṣataḥ sa paścād api tena syād arthāpāye pi netradhīḥ  iti api ca saty apīndriyārthasaṃsarge smṛtyapekṣāyāṃ so rthas tayaiva vyavahitaḥ syāt āha ca arthopayoge pi punaḥ smārtaṃ śabdānuyojanam akṣadhīr yady apekṣeta so rtho vyavahito bhavet  iti saṅketasmaraṇasahakārisavyapekṣam akṣam īdṛśīṃ buddhiṃ janayatīti cet na vyatiriktāvyatiriktopakārādivikalpaiḥ sahakāriṇo nirastatvāt kiñca daṇḍītyādivikalpavijñānaṃ nendriyāpātavelāyām eva jāyate kintu bahuprakriyāpekṣam yad āha viśeṣaṇaṃ viśeṣyaṃ ca saṃbandhaṃ laukikīṃ sthitim gṛhītvā sakalaṃ caitat tathā pratyeti nānyathā  iti na ceyatīṃ prakriyāṃ prathamanayanopanipātajātam avikalpakaṃ jñānam udvoḍhuṃ kṣamam ity āha saṅketasmaraṇopāyaṃ dṛṣṭasaṅkalanātmakam pūrvāparaparāmarśaśūnye tac cākṣuṣe katham iti tatraitat syāt dvividhā vikalpāḥ chātramanorathaviracitāḥ idantāgrāhiṇaś ca nīlam ityādayaḥ tatra pūrve mā bhūvan pramāṇam kas teṣv arthanirapekṣajanmasu prāmāṇye bhiniviśeta idantāgrāhiṇāṃ tv arthāvinābhūtatvāt kathaṃ na prāmāṇyam iti ucyate sarva evāmī vikalpāḥ paramārthato rthaṃ na spṛśanty eva sa hi nirvikalpakenaiva sarvātmanā paricchinnaḥ tad uktam ekasyārthasvabhāvasya pratyakṣasya sataḥ svayam ko nyo na dṛṣṭo bhāgaḥ syāt yaḥ pramāṇaiḥ parīkṣyate iti yat tu keṣāñcid vikalpānām idantāgrāhitvaspaṣṭatvādi rūpaṃ tat arthāvinābhāvinirvikalpakadarśanapṛṣṭhabhāvitvāvāptatacchāyāsaṃsargajanitaṃ na tu teṣām arthasparśaḥ kaścid asti arthātmano nirvikalpenaiva mudritatvāt tasmād atāttvikākārasamullekhapuraśarāḥ na yathāvastu jāyante kadācid api kalpanāḥ pañca caite kalpanā bhavanti jātikalpanā guṇakalpanā kriyākalpanā nāmakalpanā dravyakalpanā ceti tāś ca kvacid abhede pi bhedakalpanāt kvacic ca bhede py abhedakalpanāt kalpanā ucyante jātijātimator bhedo na kaścit paramārthataḥ bhedāropaṇarūpā ca jāyate jātikalpanā idam asya gor gotvam iti na hi kaścid bhedaṃ paśyati tenābhede bhedakalpanaiva etayā sadṛśanyāyān mantavyā guṇakalpanā tatrāpy abhinnayor bhedaḥ kalpyate guṇatadvatoḥ tathā cāhuḥ eṣa guṇī rūpādibhyo rthāntaratvena nātmānaṃ no darśayati tebhyaś ca vyatirekaṃ vāñchasīti citram bhedāropaṇarūpaiva guṇavat karmakalpanā tat svarūpātiriktā hi na kriyā nāma kācana gacchati devadatta iti devadattasyaivānyūnānatiriktasya pratibhāsāt vibhinnayos tv abhedena pravṛttā nāmakalpanā caitro yam ity abhedena niścayo nāmanāminoḥ caitra ity ayaṃ śabdaḥ ayam ity arthaḥ kīdṛśam anayos sāmānādhikaraṇyam evaṃ daṇḍy ayam ityādir mantavyā dravyakalpanā sāmānādhikaraṇyena bhedinor grahaṇāt tayoḥ nanu yady abhede bhedaṃ bhede cābhedaṃ āropayantyaḥ kalpanāḥ pravartante tat katham āsu bhādakaḥ pratyayo na jāyate śuktikārajatabuddhivat ucyate yatra vastu vastvantarātmanā vabhāsate tatra bādhako bhavati marīciṣv iva jalabuddhau iha tu na jātyādivastvantaram asti yato vastvantarātmanā sya graho bhavet vyaktiviṣayā evaite sāmānyādivikalpāḥ tasmād vastvantarān avabhāsiṣv eṣu na bādhakaḥ pratyayo jāyate tasmān na viparyayātmāno vikalpāḥ na caite pramāṇam etad ullikhyamānasya jātyāder apāramārthikatvāt ata eva pramāṇaviparyayābhyām ayam anya eva vikalpa ity ācakṣata ity alaṃ vistareṇa evam etāḥ pravartante vāsanāmātranirmitāḥ kalpitālīkabhedādiprapañcāḥ pañcakalpanāḥ evaṃ ca paśyatā tāsāṃ prāmāṇyāmodamandatām bhikṣuṇā lakṣaṇagranthe tadapoḍhapadaṃ kṛtam atra pratividhīyate tad idaṃ saṃkīrṇaprāyam atibahu vilapatā bhavatā na niyataṃ kim api vikalpānām aprāmāṇyakāraṇam iti spaṣṭam āveditam tad ucyatām kiṃ śabdārthāvabhāsitvagarbhīkṛtam asadarthavācitvaṃ tad aprāmāṇyakāraṇam abhimatam uta saṅketasmṛtyapekṣopanatam anindriyārthasannikarṣajatvam uta viśeṣagrahaṇādyapekṣāvāptaṃ bahuprayāsasādhyatvam uta pūrvāparaparāmarśaśūnyacākṣuṣavailakṣaṇyavācoyuktisamarpitaṃ vicārakatvam uta nirvikalpakaparicchinnavastugrāhitānibandhanam adhigatādhigantṛtvam uta bhedābhedasamāropabhaṇitam atasmiṃs taditigrāhitvam uta vṛttivikalpādibādhitasāmānyagrahaṇasūcitaṃ bādhyatvam eveti tatra tāvan na śabdasaṃsargayogyārthagrahaṇadvārakam asadarthagrāhitvam eṣām aprāmāṇyakāraṇam abhidhātuṃ yuktam śabdārthasya vāstavasya samarthayiṣyamāṇatvāt kaḥ punar asāv iti cet ya eva nirvikalpake pratibhāsate kiṃ nirvikalpake sāmānyādikam avabhāsate bāḍham avabhāsata iti vakṣyāmaḥ ata eva bādhyatvam api na prāmāṇyāpahārakāraṇam eṣāṃ vaktavyam vṛttivikalpāder bādhakasya parihariṣyamāṇatvāt bādhakāntarasya ca nedam iti pratyayasya śuktikārajatajñānādivat bhavataivānabhyupagamāt nāpy anindriyārthasannikarṣajanyatvaṃ saṅketagrahaṇakālānubhūtaśabdasmaraṇāpekṣaṇād asya vaktavyam sahakāryapekṣāyām api tadvyāpārāvirateḥ yaḥ prāg ajanako buddheḥ sa labdhvā sahakāriṇam kālāntareṇa tāṃ buddhiṃ vidadhat kena vāryate vyatiriktāvyatiriktopakārakaraṇādivikalpās tu kṣaṇabhaṅgabhaṅge nirākariṣyante rūpagrahaṇe ca cakṣuṣaḥ pradīpādyapekṣāyāṃ duṣparihārās te vikalpāḥ na vai kiñcid ekaṃ janakam iti bhavanto pi paṭhanti iti bhavatpakṣe pi tulyās te yady ubhayor doṣaḥ na tenaikaś codyo bhavati tasmāt upayogāviśeṣataḥ ity asiddho hetuḥ ayam evopayogaviśeṣaḥ yat indriyālokamanaskāraviṣayavadvācakasmaraṇam api sāmagryantaram etatpratyayajanmani vyāpriyata iti na vācakasmaraṇajanitatvena smārtatvād apramāṇaṃ vikalpaḥ rūpasmṛtyākhyasamanantarapratyayanirmitasya nirvikalpasya rūpajñānasyāpi tathātvaprasaṅgāt yac cedam ucyate so rtho vyavahito bhavet iti tan na vidmaḥ kīdṛśaṃ vyavadhānam arthasyeti na hi dīpena vā manasā vā vijñānahetunā kadācid artho vyavadhīyate manovac ca vācakasmṛtir api sāmagryantargatā satī tatpratītau vyāpriyata iti katham arthaṃ vyavadadhīta smṛtiviṣayīkṛtaḥ śabdaḥ tam arthaṃ vyavadhatta iti cet na śabdasya tatprakāśakatvena jñānavat dīpavad vā vyavadhāyakatvābhāvāt na cendriyavyāpāratirodhānaṃ vyavadhānam tasyādhunāpy anuvartamānatvāt yathā tadbhāvabhāvitvād ādyaṃ vijñānam akṣajam tathā tadbhāvabhāvitvād uttaraṃ jñānam akṣajam na hi vācakasmaraṇāntaraṃ akṣiṇī nimīlya vikalpayati paṭo yam iti atha yāvad vācakavijñānaṃ hṛdayapatham avatarati tāvat so rthaḥ kṣaṇikatvād atikrānta iti vyavahita ucyate tad api durāśāmātram kṣaṇabhaṅgasyopariṣṭān nirākariṣyamāṇatvāt api ca pradarśitaprāptyādivyavahāravatsantānadvārakam ihāpi tadgrahaṇaṃ bhaviṣyatīti sarvathā na vyavadhānam tad evaṃ samayasmaraṇasāpekṣatve pi nedriyārthasannikarṣotpannatām ativartate savikalpakaṃ vijñānam iti katham apratyakṣam yat punaḥ viśeṣaṇaviśeṣyagrahaṇādisāmagryapekṣatvena bahuprayāsasādhyatvam aprāmāṇyakāraṇam abhidhīyate tadatīva subhāṣitam na hi bahukleśasādhyatvaṃ nāma prāmāṇyam upahanti uktaṃ ca na hi giriśṛṅgam āruhya yad gṛhyate tad apratyakṣam iti rasādijñānāpekṣayā ca rūpādijñānasya dīpādyālokāharaṇaprayāsasādhyatvād aprāmāṇyaṃ syāt yad api pūrvāparaparāmarśarahitacākṣuṣavijñānavaiparītyena vikalpajñānānāṃ vicārakatvād aprāmāṇyam ucyate tad api na samyak sarvatra jñānasya vicārakatvānupapatteḥ vicārako hi pramātā sa hi praśyati smarati anusandhatte vicārayati icchati dveṣṭi yatate gṛhṇāti jahāti sukham anubhavatīti vakṣyāmaḥ arthaṃ ca spṛśato vijñānasya vicārayato pi katham aprāmāṇyaṃ syāt athāsya nirvikalpenaiva sarvātmanā spṛṣṭatvāt piṣṭapeṣaṇam ayuktam iti savikalpam adhigatārthagrāhitvād apramāṇam iti manyase tad api na sādhu pūrvam eva parihṛtatvāt na hy adhigatādhigantṛtvaṃ prāmāṇyam ity uktam gṛhītagrahaṇe pi pramāṇasya pramāṇatvānativṛtteḥ yat tv abhyadhāyi bhinneṣv abhedaṃ abhinneṣu ca bhedaṃ kalpayantyaḥ kalpanāḥ atasmiṃs tadgrahaṇe prāmāṇyam avahajatīti tad yuktam atasmiṃs tadgraho bhavaty apramāṇatvakāraṇam tat tv iha nāsti tasya hi bādhakapratyayopasannipātān niścayaḥ na ca bhavadupavarṇitāsu pañcasv api jātyādikalpanāsu bādhakaṃ kiñcid astīti nātasmiṃs tadgrāhiṇyaḥ kalpanā bhavanti jātir jātimato bhinnā guṇī guṇagaṇāt pṛthak tathaiva tat pratīteś ca kalpanoktir abādhikā etac copariṣṭān nirṇeṣyate dravyanāmno stu bhinnayor bhedenaiva pratītiḥ nābhedakalpanā na hi devadattaśabdo yam ity evaṃ tadvācyaḥ pratīyate nanu devadatto yaṃ iti saṃjñāsaṃjñyabhedavyavahāro dṛśyata eveti cet na śabdaviśiṣṭatadvācyāvagatir eṣā na śabdo syām arthārūḍho vabhāsate na śabdavivartarūpeṇārthaḥ parisphurati kiṃ tarhi śabdasmṛtyākhyasāmagryasāmarthyātiśayodbhavaḥ pratyayātiśayaḥ so yaṃ ity evaṃ prāk prasādhitam daṇḍy ayam iti dravyābhedakalpanā tu mandamatibhir evodāhṛtā na hi daṇḍo yam iti devadatte pratītiḥ api tu daṇḍīti tatra ca prakṛtipratyayau pṛthag evopalabhyete daṇḍo syāstīti daṇḍīti tad iha yathaiva vastu tathaiva tadavasāya iti nābhedāropaḥ karmaṇi tu dvayam api nāsti nābhinne bhedakalpanā na ca bhinne py abhedakalpanā kriyā hi tadvato bhinnā bhedenaiva ca gṛhyate calatītyādibodheṣu tatsvarūpāvabhāsanāt tena kriyāguṇadravyanāmajātyuparañjitam viṣayaṃ darśayan neti vikalpo nāpramāṇatām viparyayāt samuttīrṇa iti sādhu sahāmahe pramāṇāt tu bahirbhūtaṃ vikalpaṃ na kṣamāmahe kvacid bādhakayogena yadi tasyāpramāṇatā nirvikalpe pi tulyā sau dvicandrādyavabhāsini manorājyavikalpānāṃ kāmam astv apramāṇatā yathāvastu pravṛttānāṃ na tv asāv akṣajanmanām na ca nirvikalpapṛṣṭhabhāvitvakṛtam eṣām etad rūpam viṣayasaṃsparśam antareṇa svatas svaccharūpāṇāṃ jñānānām evam ākāratvānupapatteḥ kiṃ nirvikalpapṛṣṭhabhāvitā kariṣyati tadanantarabhāvinī hi smṛtir api kvacid dṛśyata eva na ca sā tacchāyāvatī iti durāśāmātram etat nanu nirvikalpakenaiva vastusarvasvaṃ gṛhītaṃ ekasyārthasvabhāvasyeti varṇitam prativihitam etat gṛhītagrahaṇe pi prāmāṇyānapāyāt kiñca kiṃ nirvikalpakena gṛhyata ity etad eva na jānīmaḥ bhavanto nirvikalpasya viṣayaṃ saṃpracakṣate sajātīyavijātīyaparāvṛttaṃ svalakṣaṇam mahāsāmānyam anye tu sattāṃ tad viṣayaṃ viduḥ vāgrūpam apare tattvaṃ prameyaṃ tasya manvate kecid guṇakriyādravyajātibhedādirūṣitam śabalaṃ vastu manyante nirvikalpakagocaram pratyakṣaviṣaye py etāḥ citraṃ vipratipattayaḥ parokṣārthe hi vimatiḥ pratyakṣeṇopaśāmyati pratyakṣe hi samutpannā vimatiḥ kena śāmyati idaṃ bhāti na bhātīti saṃvidvipratipattiṣu parapratyāyane puṃsāṃ śaraṇaṃ śapathoktayaḥ na tu śapathaśaraṇā eva nirudyamamāsmahe mārgāntareṇāpi tat prameyaṃ niścinumaḥ nirvikalpānusāreṇa savikalpakasaṃbhavāt grāhyaṃ tadānuguṇyena nirvikalpasya manmahe tatra na tāvat sakalasajātīyavyāvṛttaṃ svalakṣaṇaṃ pratyakṣasya viṣayaḥ gṛhīte nirvikalpena vyāvṛtte hi svalakṣaṇe akasmād eva sāmānyavikalpollasanaṃ katham nirvikalpānusāreṇa hi vikalpāḥ prādurbhavitum arhanti api ca vijātīyaparāvṛttaviṣayā yadi kalpanā vyāvṛttirūpaṃ sāmānyaṃ gṛhītaṃ hanta darśanaiḥ vyāvṛttān nanu naivānyā vyāvṛttiḥ paramārthataḥ vyāvṛttagrahaṇenaiva sutarāṃ tadgraho bhavet sāmānyagrahaṇe py evaṃ tadvyāpārāv akalpanāt svalakṣaṇaparicchedaniṣṭhaṃ tan nāvatiṣṭhate nāpi sattādvaitavādisammatasattākhyo nirvikalpasya viṣayo yuktaḥ sattāgrahaṇapakṣe pi viśeṣāvagatiḥ kutaḥ sā bhāti bhedaspṛṣṭā cet siddham advaitadarśanam na ca bhedaṃ vinā sattā gṛhītum api śakyate nāvidyāmātram evedam iti ca sthāpayiṣyate vāktattvapratibhāso pi pratikṣipto nayā diśā kathaṃ ca cākṣuśe jñāne vāktattvam avabhāsate agṛhīte tu sambandhe gṛhīte vā pi vismṛte aprabuddhe pi saṃskāre vācakāvagatiḥ kutaḥ citratā pi pṛthagbhūtair dharmais tatsamavāyibhiḥ jātyādibhir yadīṣyeta dharmiṇaḥ kāmam astu sā tadātmatā tu naikasya nityaṃ tattvānupragrahāt aṃśaniṣkarṣapakṣe tu dharmabhedo balād bhavet yatra yatra yadodbhūtiḥ jighṛkṣā ceti kathyate tadātmakatvaṃ dharmāṇām ucyate cety asaṅgatam deśabhedas tu dharmāṇāṃ asmābhir api neṣyate dharmī hi teṣām ādhāro na punas sa tadātmakaḥ tasmād ya eva vastvātmā savikalpasya gocaraḥ sa eva nirvikalpasya śabdollekhavivarjitaḥ kim ātmako sāv iti ced yad yadā pratibhāsate vastupramitayaś caiva praṣṭavyā na tu vādinaḥ kvacij jātiḥ kvacid dravyaṃ kvacit karma kvacid guṇaḥ yad eva savikalpena tad evānena gṛhyate iha śabdānusandhānavandhyaṃ tadanubandhi vā jātyādiviṣayagrāhi sarvaṃ pratyakṣam iṣyate tasmād yat kalpanāpoḍhapadaṃ pratyakṣalakṣaṇe bhikṣuṇā paṭhitaṃ tasya vyavacchedyaṃ na vidyate abhrāntapadasyāpi vyāvartyaṃ na kiñcana tanmate paśyāmaḥ nanu timiraāśubhramaṇanauyānasaṃkṣobhādyāhitavibhramaṃ dvicandraalātacakracalatpādapādidarśanam apohyam asya parair uktam satyam uktam ayuktaṃ tu kalpanā poḍhapadenaiva tadvyudāsasiddheḥ tatrāpi nirvikalpakaṃ jñānaṃ ekacandrādiviṣayam eva vikalpās tu viparītākāragrāhiṇo bhavanti yathā marīcigrāhiṇi nirvikalpake salilāvasāyī vikalpa iti nanu timireṇa dvidhākṛtaṃ cakṣur ekatayā na śaknoti śaśinaṃ grahītuṃ iti nirvikalpakam api dvicandrādijñānam yady evaṃ taralataraṅgādisādṛśyarūṣitaṃ ūṣāre marīcicakraṃ cakṣuṣā paricchettum aśakyam iti tatrāpi nirvikalpakam udakagrāhi vijñānaṃ kimiti neṣyate abhyupagame vā sadasatkalpanotpātādikṛtaḥ pramāṇetaravyavahāro na syāt api ca na bādhakopanipātam antareṇa bhrāntatā vakalpate jñānānām na ca kṣaṇikavādimate bādhyabādhakabhāvo buddhīnām upapadyata ity alaṃ vimardena iti sunipuṇabuddhir lakṣaṇaṃ vaktukāmaḥ padayugalam apīdaṃ nirmame nānavadyam bhavatu matimahim naś ceṣṭitam etat jagadabhibhavadhīraṃ dhīmato dharmakīrteḥ śrotrādivṛttir aparair avikalpaketi pratyakṣalakṣaṇam avarṇi tad apy apāstam sāmyān nayasya na ca siddhyati buddhivṛttyā draṣṭṛtvam ātmana iti pratipāditaṃ prāk satsaṃpratyoge puruṣasyendriyāṇāṃ buddhijanma tatpratyakṣam animittaṃ vidyamānopalaṃbhanatvāt ity etatsūtraṃ jaiminīyaiḥ sākṣātpratyakṣalakṣaṇaparatvena na vyākhyātam codanālakṣaṇo rtho dharmaḥ iti prakṛtapratijñāsaṅgatyabhāvāt api tu dharmaṃ prati pratyakṣam animittaṃ evaṃ lakṣaṇakatvād iti anuvādabhaṅgyā lakṣaṇe yojitam yathoktamevaṃ saty anuvādatvaṃ lakṣaṇasyāpi saṃbhavet iti tad etallakṣaṇavarṇane sūtrayojanam asamīcīnam ativyāptidoṣānativṛtteḥ tathā hi indriyāṇāṃ sati saṃprayoge puruṣasya jāhamānā buddhiḥ pratyakṣam iti sūtrārthaḥ tathā cātivyāptiḥ saṃśayaviparyayabuddhyor api indriyasaṃyogajarvena pratyakṣatvaprasaṅgāt atha satsaṃprayoga iti satāṃ saṃprayoga iti vyākhyāsyate tathā pi nirālambanavibhramā evārthanirapekṣajanmāno nirastā bhaveyuḥ na sālambanau saṃśayaviparyayau atha sati saṃprayoga iti saptamīpakṣa eva na tyajyate saṃśayaviparyayacchedī casaṃprayoga ity upasargo varṇyate yathāktam samyagarthe ca saṃśabdo duṣprayoganivāraṇaḥ duṣṭatvāc chuktikāyogo vāryatām akṣajekṣaṇāt  iti tathā pi prayogasamyaktvasyātīndriyatvena pratyakṣānavagamyatvāt kāryato vagatir vaktavyā kāryaṃ ca jñānam na ca tad aviśeṣitam eva prayogasya samyaktām avagamayati na ca tadviśeṣaṇaparam iha padam api akṣaram api mātrām api vā sūtre paśyāmaḥ saṭāṃ samprayoga iti ca padaṃ nirālambanajñānanivṛttaye varṇitam sati iti tu satisaptamyaiva gatārthatvād anarthakam lokata eva kāryaviśeṣāvagamāt prayogasamyaktvam avagamiṣyāmaḥ iti cet lokata eva prtyakṣasya siddhatvāt kiṃ tallakṣaṇe sūtrasāmarthyayojnākleśena yad apy atra bhagavān vṛttikāraḥ prāha yat pratyakṣaṃ ma tad vyabhicarati yat vyabhicāri na tat pratyakṣam kiṃ tarhi pratyakṣam tat saṃprayoge puruṣasyendriyāṇāṃ buddhijanma sat pratyakṣam yadviṣayaṃ jñānaṃ tenaiva saṃprayoge indriyāṇāṃ puruṣasya buddhijanma sat pratyakṣam yat anyaviṣayakaṃ jñānam anyasaṃprayoge bhavati na tat pratyakṣam iti tad api vṛthā ṭāṭyāmātran saṃśayajñānena vyabhicārānativṛtteḥ tatra hi yadviṣayakaṃ jñānaṃ tena saṃprayoga indriyāṇām asty eva nanu ubhayaviṣayakaṃ jñānam na cobhābhyāṃ saṃprayuktam indriyam maivam na hi dhavakhadiravat dvāv api saṃśayasaṃvidi pratibhāsete kiṃ tu sthāṇur vā puruṣo veti anirdhāritaikatarapadārthatattvāvamarśī saṃśayo jāyate nūnaṃ ca tayor anyatareṇendriyaṃ saṃprayuktam eveti ubhavāv abhavaty eveti nātivyāptiḥ parihṛtā bhavati atha brūyuḥ kim anena parikleśena na lakṣaṇavarṇanam asmākam abhimatam anuvādapakṣanikṣiptatvāt api tu lokaprasiddhapratyakṣānuvādena dharmaṃ praty animittatvam eva vidhīyate na dharmaṇ prati pramāṇaṃ pratyakṣaṃ vidyamānopalambhanatvāt vidyamānārthagrāhitvād ityarthaḥ dharmaś ca na vartamānaḥ trikālānavacchinnasya tasya yajeta dadyāt juhuyāt ityādiśabdebhyaḥ pratīteḥ tarhi satsaṃprayoge puruṣasyendriyāṇāṃ buddhijanma tat pratyakṣaṃ iti kimartho grantha iti cet na vidyamānopalaṃbhanasamarthanārthatvāt yadi vidyamānopalaṃbhanatvam asiddham iti paro brūyāt sa vaktavyaḥ vidyamānopalaṃbhanaṃ pratyakṣaṃ satsaṃprayogajatvād iti pratyakṣagrahaṇam api hetunirdeśārtham eva satsaṃprayogasyāsiddhatāṃ brūvann anena pratyākhyāyate satsaṃprayogajaṃ pratyakāṣaṃ pratyakṣatvād iti tad uktam pratyakṣatvamadohetuḥ śeṣam hetuprasiddhaye iti svātantryeṇāpi pratyakṣatvaṃ dharmagrāhakatvaniṣedhāya vaktavyam na sūtratātparyāt nātivyāptyādidoṣāvasara iheti tad etad api na pramāṇikamano nukūlam katarasya pratyakṣasya dharmaṃ praty animittatvaṃ pratipādyate kim asmadādipratyakṣasya yogipratyakṣasya vā tatra asmadādipratyakṣasya tathātve sarveṣām avivāda eveti kiṃ tatreyatā śrameṇa yogipratyakṣasya tu bhavatām asiddhatvāt kasya dharmaṃ praty animittatvapratipādanam evaṃ ca dharmiṇo bhāvād āśrayāsiddhatāṃ spṛśet vidyamānopalaṃbhatvapratyakṣatvādisādhanam paraprasiddhyā tatsiddhir iti cet keyaṃ prasiddhir nāma pramāṇamūlā tadviparītā vā ādye pakṣe pramāṇasyāpakṣapātitvāt parasyeva tavāpi siddhir bhavatu apramāṇamūlatve tu kasyacid apy asau parsiddhiḥ yogijñānaṃ pareṣāṃ yat siddhaṃ tadanubhāṣaṇe pratijñāpadayor eva vyāghātas te prasajyate parair hi dharmagrāhi yogijñānam abhyupagatam atas tadanubhāṣaṇe dharmagrāhakaṃ na dharmagrāhakam ity uktaṃ syāt parasaṃsiddhamūaṃ ca nānumānaṃ prakalpate uktaṃ bhavadbhir evedaṃ nirālambanadūṣaṇe sādhyasiddhir yathā nāsti parasiddhena hetunā tathaiva dharmisiddhatvaṃ parasiddhyā na yujyate tatraitat syāt prasaṅgasādhanam idam prasaṅgaś ca nāma parasiddhena parasyāniṣṭāpādanam ucyate parasya ca vidyamānopalaṃbhanaṃ satsaṃprayogajanyaṃ ca prtyakṣaṃ siddham atas tenaiva hetunā dharmānimittatvaṃ tasyopapādyata iti ko doṣāḥ naitad evam prasaṅgsādhanaṃ nāma nāsty eva parmārthataḥ tad dhi kuḍyaṃ vinā tatra citrakarmeva lakṣyate na hi nabhaḥkusumasya saurabhāsaurabhavicāro yuktaḥ athāpi kiṃ na etena bhavatv evaṃ prasaṅgasṣdhanam tad api tu vyāptivūlaṃ bhavati na ca saṃbhavati vyāptipratītir iha mādṛśām na dharmagrāhi sarveṣāṃ patyakṣam iti vetti kaḥ matpratyakṣam akṣamaṃ dharmagrahaṇa iti bhavān na jānīte tvatpratyakṣam api na dharmagrāhīti nāhaṃ jāne anyasya pratyakṣam īdṛśam eveti ubhāv apy āvāṃ na jānīvahe tvayā tu yadi sarveṣāṃ pratyakṣaṃ jñātam īdṛśām tarhi tvam eva yogīti yogino dvekṣi kiṃ vrthā pramāṇikasthitiṃ tasmād itthaṃ śrotriya budhyase parokte tīndriye hy arthe mā vādīr dūṣaṇaṃ punaḥ pramāṇasiddhe hataśakti dūṣaṇaṃ pramāṇaśūnye pi vṛthā taduktayaḥ nirasya codyavyasanaṃ tu mṛgyatāṃ atīndriye vastuni sādhanaṃ punaḥ sa cet paryanuyuktaḥ san vaktuṃ śaknoti sādhanam om iti pratipattavyaṃ no cen nāsty eva tasya tat āha śikṣitāḥ smaḥ prāmāṇikavṛttam na dūṣaṇaṃ brūmaḥ bhavantam evānuyuñjmahe tad etarhi kathyatām dharmādhigamanipunayogipratyakṣasiddhau kiṃ pramāṇam iti idam ucyate darśamātiśaya eva pramāṇam tathā hy asmadādir apekṣitāloko valokayati nikaṭasthitam arthabṛndam unduruvairiṇas tu sāndratamatamaḥpaṅkapaṭalaviliptadeśapatitam api saṃpaśyanti saṃpātināmā ca gṛdhrājo yojanaśatavyavahitām api daśarathanandanasuncarīṃ dadatśeti śrūyate rāmāyaṇe so yaṃ darśanātiśayaḥ śuklādiguṇātiśaya iva tāratamyasamanvita iti gamayati param api niratiśayam atiśayam ataś ca yatrāsya paraḥ prakarṣaḥ te yogino gīyante darśanasya ca paro tiśayaḥ sūkṣmavyavahitaviprakṛṣṭabhūtabhaviṣyadādiviṣayatvam nanu svaviṣayānatikrameṇa bhavatu tadatiśayaklpanā dharmas tu cakṣuṣo na viṣaya eva tad uktam yatrāpy atiśayo dṛṣṭaḥ sa svārthānatilaṅghanāt dūrasūkṣmādidṛṣṭau syāt na rūpe śrotravṛttitā api ca ye pi cātiśayā dṛṣṭā prajñāmedhābalair nṛṇām stokastokāntaratvena na tv atīndriyadarśanāt iti etad ayuktam yataḥ yady api nāsmadādinayanaviṣayo dharmaḥ tathāpi yogīndriyagamyo bhaviṣyati tathā hi yojanśatavyavahitaṃ andhakārāntaritaṃ vā nāsmadādilocanagocaratām upayāti sampāti pṛṣadaṃśadṛśos tu viṣayo bhavaty eva nanv evam aviṣaye pravṛttaṃ yogināṃ cakṣurgandharasādīn api gṛhṇīyāt yathoktam ekena tu pramāṇena sarvajño yena kalpyate nūnaṃ sa cakṣuṣā sarvān rasādīn pratipadyate iti na etad evam rasādigrāhīṇy api yoginām indriyāṇi cakṣurvad atiśayavanty eveti rasādiṣu cakṣurvyāpāraḥ parikalpyate dharme pi na tarhi kalpanīya iti cet na tasya rasādivat tadaviṣayatvābhāvāt api ca yogīndriyāviśayatvaṃ dharmasya katham avagatavān bhavān aviṣayatvaṃ tadbhāve pi tadanavagamād avagamyate yathā nayanasadbhāve pi śabdāśravanāt tdaviṣayatā śabdasyāvasīyate na caivaṃ yogicakṣuṣi saty api dharmasyāgrahaṇaṃ avagantuṃ śaknoti bhavān ubhayasyāpi bhavataḥ parokṣatvāt ity aviṣayasya tasyeti na te vaktuṃ yuktam iti nanu kartavyatārūpaḥ trikālasparśavarjitaḥ cakṣurviṣayatām eti dharma ity atisāhasam satyaṃ sāhasam etat te mama vā carmacakṣuṣaḥ na tv eṣa durgamaḥ panthā yogināṃ sarvadarśinām yad ca trikālānavacchinno yojetetyādiliṅādiyuktaśabdaikaśaraṇāvagamo dharmaḥ kathaṃ tato nyena pramāṇena paricchidyatām ity ucyate tad api prakriyāmātram kim iva hi trikālasparśāsparśābhyāṃ kṛtyam yathā vayaṃ gamanādikriyāṇāṃ deśāntaraprāptyādiprayojanatāṃ jānīmaḥ tathā agnihotrādikriyāṇāṃ svargādiphalatāṃ jñāsyanti yogina iti kim atra sāhasam yadi hi bāhyendriyeṣv amarṣaḥ na teṣv atiśayo viṣahyate tad alam anubandhena manaḥkaraṇakaṃ jñānaṃ bhavanābhyāsasaṃbhavam bhavati dhyāyatāṃ dharme kāntādāv iva kāminām mano hi sarvaviṣayaṃ na tasyāviṣayaḥ kaścid asti abhyāsavaśāc cātīndriyeṣv apy artheṣu parisphuṭāḥ pratibhāsāḥ prādurbhavanto dṛśyante yathā huḥ kāmaśokāmayonmādacorasvapnādyupadrutāḥ abhūtān api paśyanti purato vasthitān iva  nanu eteṣāṃ mithyājñānatvāt na yogivijñāne dṛṣṭāntatvaṃ yuktam na sphuṭāvabhāsamātratayā dṛṣṭāntatvopapatteḥ na hi śabdaghaṭayor api sarvātmanā tulyatvam tatra kāmaśokādibhāvanābhyāsabhuvāṃ pratibhāsānāṃ bādhakavaidhuryādaprāmāṇyaṃ bhaviṣyati netareṣām tadabhāvāt sphuṭābhāsatvaṃ tūbhayatrāpi tulyam nanu abhyāso pi kriyamāṇo nātyantam apūrvam atiśayam āvahati laṅghanābhyāsavat yo pi hi pratidinaman anyakarmā laṅghanam abhyasyati so pi katipayapadaparimitam avanitalam abhilaṅghayati na tu parvatam ambudhiṃ veti ucyate laṅghanaṃ dehadharmatvāt kaphjāḍyādisaṃbhavāt mā gāt prakarṣaṃ jñāne tu tasya kaḥ pratibandhakaḥ laṅghanādau tu pūrvedyuḥ prayatnasamupārjitaḥ na dehe tiśayaḥ kaścid anyedyur avatiṣṭhate tatra kevalam abhyāsāt praksaye kaphamedasoḥ śarīlalāghavaṃ labdhvā laṅghayanti yathocitam iha vijñānajanyas tu saṃskāro vyavatiṣṭhate kramopacīyamāno sau parātiśayakāraṇam yathā nuvākagrahaṇe saṃsthā bhyāsanakalpitaḥ sthiraḥ karoti saṃskāraḥ pāṭhasmṛtyādipāṭavam yathā vā puṭapākena śodhyamānaṃ śanaiśśanaiḥ hemaniṣpratikāśaṃ tad yāti kalyāṇatāṃ parām tathaiva bhāvanābhyāsāt yoginām api mānasam jñānaṃ sakalavijñeyasākṣātkārakṣamaṃ bhavet asmadādeś ca rāgādimalāvaraṇadhūsaram mano na labhate jñānaprakarṣapadavīṃ parām pratyahaṃ bhāvanābhyāsakṣapitāśeṣakalmaṣan yogināṃ tu manaḥ śuddhaṃ kāmivārthaṃ na pasyati yathā ca teṣāṃ rāgādiprahāṇam avakalpate tathā pavargacintāyāṃ vistarenābhidhāsyate tad evaṃ kṣīṇadoṣāṇāṃ dhyānāvahitacetasām nirmalaṃ sarvaviṣayaṃ jñānaṃ bhavati yoginām api cānāgatajñānam asmadāder api kvacit pramāṇāṃ prātibhaṃ śvo me bhrātā ganteti dṛśyate nānarthajaṃ na sandigdhaṃ na bādhavidhurīkṛtam na duṣṭakāraṇaṃ ceti pramāṇam idam iṣyatām kvacid bādhakayogaś cet astu tasyāpramāṇatā yatrāparedyur abhyeri bhrāntā tatra kim ucyatām kākatālīyam iti cet na pramāṇapradarśitam vastu tatkākatālīyam iti śaṅkitum arhati nanu anarthajam idaṃ jñānaṃ bhrāntus tajjanakasya tadānīm asattvāt syād etad evaṃ yadi tadā stitvena bhrātaraṃ gṛhṇīyāt kintu bhāvinam enaṃ gṛhṇāti bhāvitvaṃ ca tadā syāsty eveti kathaṃ anarthajaṃ tajjñānam nanu bhāvitayā grahanam aghaṭamānam bhāvitvaṃ hi nāma sāvadhiḥ prāgabhāvaḥ abhāvasys ca bhāvena bhrātrā saha kaḥ sambandhaḥ vastvavastunor virodhāt tad etad asamyak taddeśasambandhasya tatra prāgabhāvaḥ na tu dharmiṇaḥ sa hi vidyata eva prāgavagataḥ sa ca kutaścit bhojanotkaṇṭhādeḥ kāraṇāt smaraṇapadavīm upārūḍhaḥ śvastanāgamanaviśiṣṭatvena pratibhātīti prātibhasya sa eva janaka iti tasmād anarthajatvābhāvāt pramāṇaṃ pratibham pramāṇaṃ ca sat pratyakṣam eva na pramāaṇāntaram śabdaliṅgasārūpyanimittānapekṣatvāt nanu pratyakṣam api mā bhūt indriyānapekṣatvāt maivam manasa eva tatrendriyatvāt pūrvotpannacākṣuṣavijñānaviśeṣaṇasya bāhyasya vastuno mano grāhakam iti nāndhādyabhāva ity uktam śabdādyupāyāntaraviratau ca jāyamānam anavadyaṃ jñānaṃ mānasaṃ pratyakṣaṃ bhavati surabhi ketakakusuman madhurā śarkareti jñānavad ity apy uktam ata eva nāniyatanimittakaṃ jñānaṃ pratibheti vaktavyam pratyakṣanimittatvāt na cārṣaṃ nāma jñānaṃ pratibhā pratyakṣātiriktasyārṣanāmnaḥ pratyayasyābhāvāt ṛṣīṇām api yaj jñānaṃ tad apy āgamapūrvakam iti hi vadanti āgamagrahaṇaṃ ca nidarśanārtham anupāyasya jñānasya teṣām asattvāt na ca siddhadarśanaṃ pratibhā asmadāder api bhāvāt tasmān na pramāṇāntaraṃ prātibham api tu pratyakṣam evananu pratyakṣam api nedaṃ bhavati taddhi vartamānaikaviṣayam yathoktam saṃbaddhaṃ vartamānaṃ ca gṛhyate cakṣurādinā iti tathā eṣa pratyaksadharmaś ca vartamānārthataiva yat iti ca maivamanāgatagrāhiṇaḥ pratyakṣasya pradeśāntare svayam evoktatvāt rajataṃ gṛhyamāṇaṃ hi cirasthāyīti gṛhyate iti ca bhavānevāvocat tasmāt pratyakṣam anāgatagrāhi śvo me bhrātā gantā iti siddham evañ cāsmadādīnām ivānāgate bhrātari yogināṃ bhaviṣyati dharme pratyakṣaṃ pravartsyatīti tasmāt yat sarvajñaniṣedhāya kathyate yajjātīyakḥ pramāṇais tu yajjātīyārthadarśanam bhaved idānīṃ lokasya tathā kālāntare py abhūt iti tad apāstaṃ bhavati tatraitat syāt sarvajñatā yogināṃ kim ekena jñānena bahubhir vā na tāvad ekena na hy ekasmin jñāne parasparavirodhino rthāḥ śītoṣṇavad avabhāsante nāpi bahubhiḥ tāni hi krameṇa vā bhaveyuḥ yugapad vā na yugapajjñānāni saṃbhavanti sūkṣmāntaḥkaraṇasāpekṣatvāt kramabhāvibhis tu jñānair aśeṣatribhir api durghaṭam iti kathaṃ sarvajñā yoginaḥ ucyate yugapad ekayaiva buddhyā sarvatra sarvān arthān drakṣyanti yoginaḥ yat tu viruddhatvād iti tad aprayojakam viruddhānām api nīlapītādīnām ekatra citrapratyaye vabhāsanāt ekatra ca mecakapratyaye sannihitapadārthavyatiriktasakalavastvabhāvagrahaṇasya pūrvaṃ darśitatvāt śītoṣṇayor api kvacid avasare bhavati yugapadupalaṃbhaḥ tad yathā pratapati hutavahavisphuliṅganikarānukārikiraṇe taruṇoṣmaṇi grīṣme himaśakalaśiśirapayasi sarasi nimagnatābhidaghnadegasya puṃsaḥ yugapad eva saraśalilasūryātapavartinau śīnoṣṇasparśāv anubhavapatham avatarati nanu ekena sarvān arthān bhūtabhāvinaḥ parokṣān api paśyanto yoginaḥ katham akhilatrailokyavṛttāntadarśinaḥ sakalajagadguror īśvarād viśiṣyeran asti viśeṣaḥ īśvarasya tathāvidhaṃ nityam eva jñānaṇ yogināṃ tu yogabhāvanābhyāsaprabhavam iti nanu nādṛṣṭapūrve arthe kvacid bhavati bhāvanā āgamāt tu paricchinne dharme bhāvanayā pi kim codanaiva dharme pramāṇam iti sāvadhāraṇapratijñārthaḥ prathamam āgamād avagatadharmasvarūpeṣu satsv api yogiṣu na viplavata eveti ucyate yogiṣv asty evāyaṃ prakāraḥ paścād api pravartamāne dharmagrāhiṇi pratyakṣe codanaivety avadhāraṇaṃ śithilībhavaty eva api ceśvarajñānaṃ sāṃsiddhikam eva dharmaviṣayaṃ vedasya kāraṇabhutaṃ vakṣyāmaḥ tasminn sati na codanaivety avadhāraṇārthasiddhiḥ tasmāt na dharmagrāhakaṃ yogipratyakṣaṃ vidyamānopalambhanatvāt satsaṃprayogajatvāt ityādisādhanam aprayojakam pramāṇāntaravijñātaprameyapratipādakaḥ dharmopadeśakaḥ śabdaḥ śabdatvāt ghaṭaśabdavat pratyakṣaḥ kasyacid dharmaḥ prameyatvāt ghaṭādivat ityādayaś ca sulabhāḥ santy eva pratihetavaḥ nena niṣpratighayuktisādhitāṃ yogabuddhim akhilārthadarśinīm kiṃ viḍambayitum ucyate mudhā duṣṭahetunikurumbaśambaram tad ittham api jaiminīyaṃ sūtram asaṅgatārtham lakṣaṇaparatvaṃ tv asya nirastam eva yad api kaiścit pratyakṣalakṣaṇam uktaṃ ātmendriyamano rthasannikarṣād yad utpadyate jñānaṃ tad anyad anumānāibhyaḥ pratyakṣaṃ iti tad api trayadvayasannikarṣajanmanāṃ sukhātmādijñānānāṃ avyāpakaṃ ativyāpakaṃ ca vyabhicāryādibodhānām ity upekṣaṇīyam īśvarakṛṣṇasya prativiṣayādhyavasāyo dṛṣṭam iti pratyakṣalakṣaṇam avocat tad api manojñām anumānādijñānānām api viṣayādhyavasāyasvabhāvatvenātivyāpteḥ yat tu rājā vyākhyātavān pratir ābhimukhye vartate tenābhimukhyena viṣayādhyavasāyaḥ pratyakṣam iti tad apy anumānādāv asty eva ghaṭo yam itivat agnimān parvata ity ābhimukhyenaiva pratīteḥ spaṣṭatā tu sarvasaṃvidāṃ svaviṣaye vidyata eva atha manyase sāmānyavihitasya viśeṣeṇa bādhāt anumānādivyāvṛttiḥ setsyati sāmānyenādhyavasāya utsṛṣṭaḥ sa liṅgaśabdābhyāṃ viśeṣitaḥ iti taditaro dhyavasāyaḥ pratyakṣam iti sthāsyati yady evaṃ pratyakṣalakṣaṇam idānīm avyākaraṇīyam eva śabdaliṅgagrahaṇe varṇite sati tadvailakṣaṇyād eva pratyakṣaṃ jñāsyata iti tasmād indriyārthasannikarṣapadopādānam antareṇa nānumānādivyavaccheda upapadyata iti kdam api na pratyakṣalakṣaṇam anavadyam alam ativistareṇa paradarśanagītamataḥ vigatakalaṅkam  asti na hi lakṣaṇam akṣadhiyaḥ tad alam akṣapādamuninaiva nibaddham idaṃ harati manāṃsi  lakṣaṇam udāradhiyām tatpūrvakaṃ ca trividham anumānaṃ pūrvvac cheṣavat sāmānyato dṛṣṭaṃ ca tadapekṣasvarūpayoḥ sapakṣavipakṣayor apy abhāvaḥ syāt tad asya pakṣasya sato vipakṣatvam āropya yat tena vyabhicāracodanaṃ tenāgnyanumānam api viplaveta nanu parvatādir dharmī na jvalanākhyasādhyadharmaśūnyato tatra niścitaḥ tejo vayavī tu anuṣṇatvavaiparītyena pratyakṣato niścita iti tat kim idānīṃ parvatādiḥ agnimattayā niścitaḥ tathābhyupagame vā kim anumānena nanu na parvato gnimattayā niścitaḥ nāpi tadvaiparītyena kin tu sandigdha evāste yady evaṃ sandigdhe pi vipakṣe vartamāno dhūmādir ahetur eva syāt niścitavipakṣavṛttivat sandigdhavipakṣavṛtter api ahetutvāt sarvam anumānam utsīdet tasmāt pakṣeṇa vyabhicātacodanam anucitam iti vyatirekavān evāyaṃ hetuḥ yat punar abhihitaṃ anirākṛtapakṣavṛttitvam asya nāstīti tat satyam vayam apy amuṃ pakṣaṃ adhyakṣabādhitam icchāma eva sa tu na pakṣamātraparyavasito bādhaḥ kin tu hetum api spṛśati nahetunirapekṣātmā pakṣo nāmāsti kiś cana prasādhayitum iṣṭo hi hetunā pakṣa ucyate sa na sādhayituṃ śakyaḥ pratyakṣe pratiyogini sādhyāpahāradvāreṇa hetur bhavati bādhitaḥ abādhitānumeyatvam ata evāsya lakṣaṇam na tu hetur asiddho yaṃ jvalane vṛttisaṃbhavāt yat tv abādhitatā jñātuṃ śakyā neti vikalpitam pakṣasyāpi mahābhāga kathaṃ tāṃ pratipatsyase prayatne kriyamāṇe pi yadi bādhā na dṛśyate nāsty evety avagantavyaṃ vyavahāro hi nānyathā atas trilakṣaṇe pi hetau bādhasaṃbhavād abādhitatvaṃ rūpāntaraṃ vaktavyam evañ ca yad ucyate bādhāvinābhāvayor virodhād iti tat kathañcid yuktaṃ kathañcid ayuktam pañcalakṣaṇake liṅge yaḥ parisamāpto vinābhāvaḥ tatra nāsty eva bādha ity evaṃ yuktam etat trilakṣaṇakaliṅgābhiprāyeṇa tv ayukataṃ iti evam āgamabādhito pi hetur draṣṭavyaḥ yathā brāhmaṇena surā peyā aduṣṭatvāt kṣīravad iti nanu pratyakṣāgamaviruddhavad anumānaviruddham anumānaṃ kasmān nodāhriyate asambhavād iti brūmaḥ na hy anumānaviruddham anumānam avakalpate anumānayor hi tulyabalayor bādhyabādhakabhāvaḥ atulyabalayor vā tatra tulyabalayos tulyabalatvād eva na bādhyabādhakabhāvaḥ samāne hi vīrye kiṃ kasya bādhakam bādhyaṃ vā atulyabalatvapakṣe pi yatkṛtam alpabalatvam anyatarasya tata eva tadaprāmāṇyasiddheḥ kim anumānabādhayā tasmān nānumānaviruddham anumānaṃ buddhyāmahe ata evānumānaviruddham anumānam apaśyatā bhāṣyakāreṇoktam yat punar anumānaṃ pratyakāgamaviruddhaṃ nyāyābhāsas saḥ iti yatra tu tulyabale dve anumāne nipatataḥ sa satpratipakṣasya viṣayaḥ iti asatpratipakṣatvaṃ pañcamaṃ liṅgalakṣaṇam upadeśyate nanu vastūnām advirūpatvāt katham ekatra dharmiṇi parasparaviruddhadharmadvayākṣepiprayojakahetudvayasannipāto bhavet ata eva viruddhāvyabhicārī nāma na hetvābhāsa iheṣyate tad atidurlabhaḥ satpratipakṣo hetur iti kam apahartuṃ pañcamam idaṃ hetulakṣaṇam upadiśyata iti satyam evam kin tu saṃśayabījaṃ yat viśeṣāgrahaṇaṃ tadanyataranirṇayāya bhrāntyā prayujyamānaṃ satpratipadyate sthānur ayaṃ puruṣadharmānupalabdheḥ puruṣo yaṃ sthānudharmānupalabdher iti anyataraviṣayānupalaṃbha evāyaṃ saṃśayādhāyī pakṣadharmānvayavyatirekopapattibhrameṇa hetur iti prayujyamānaḥ satpratyakṣo bhavatīti prakaraṇasamahetvābhāsacintāyāṃ vistareṇa nirūpayiṣyate puruṣaprajñāpraṃādamūlatvāc ca vastuno dvyātmakatvam iti tatraiva vakṣyate lakṣaṇāntaramataḥ kathanīyam pratyanekavikalatavam avaśyam tena liṅgim anumānapathajñāḥ pañcalakṣaṇakam abhyupajagmuḥ pañcalakṣakāl liṅgād iti vyākhyātam vyāptigrahaṇasamayasamadhigatasvarūpasyāpi liṅgasya punardharmiṇi kvacid anavadhṛtavapuṣo nāsyādhyavasāyasādhanatvam iti dvitīyaṃ liṅgadarśanam evāpekṣaṇīyam iti gṛhītād ity uktam liṅgaṃ hi jñāpakaṃ na cakṣurādivat kārakam jñāpakasya cāyaṃ svabhāvaḥ yat jñātaṃ anu jñāpayatīti vyāptigrahaṇakālagṛhītam eva vyāptivat smaryamāṇatayaiva liṅgaṃ liṅginiṃ gamayiṣyatīti cen na grahaṇam antareṇa vyāptismṛter apy abhāvāt ity alaṃ prasaṅgena niyamasmṛter iti vivriyatāṃ ko yaṃ niyamo nāma vyāptiḥ avinābhāvaḥ nityasāhacaryam ity arthaḥ āha naitāvaty eva virantum ucitam tasya tadavinābhāvitvam ity atra hi nimittam anveṣaṇīyaṃ tārkikaiḥ tac ca tādātmyatadutpattirūpam īkṣitavanto bhikṣavaḥ yo hi yadātmā bhāvaḥ sa kathaṃ tam utsṛjati vṛkṣātmikaiva hi śiṃśapā tena vṛkṣatvam anumāpayati so yaṃ svabhāvahetur ucyate vṛkṣo yaṃ śiṃśapātvāt iti tatra tādātmyaṃ pratibandhaḥ kārthaṃ nāma kāraṇādhīnātmalābham eva bhavati na kāraṇānapekṣam iti tadupalabhyamānaṃ tadanumāpayati agnir atra dhūmāt iti kāryahetau tadutpattiḥ pratibandhaḥ evaṃ hi dvividhaṃ pratibandham anumeyāvyabhichāranibandhanam anuktvā kevalasāhacaryaniyamamātravarṇanaṃ yat pādaprasārikā saiveti ucyate pādaprasārikaiva sādhīyasī sthūladṛṣṭibhir avalambitā varaṃ na sūkṣmadṛṣṭibhiḥ utprekṣitāḥ tādātmyādipratibandhāḥ tādātmye tāvadgamakāṅgehetusādhyayor avyatireke gamyagamakabhāva eva durupapādaḥ na khalv agṛhītaṃ liṅgaṃ liṅgipratītim ādhātum arhati tatra liṅgabuddhau liṅgī pratibhāsate na vā apratibhāse tadbaddhyā tadagrahaṇāt kathaṃ tasya tadātmakatvam pratibhāse tu liṅgavat pratyakṣa eva so rtha iti kim anumānena viparītasamāropavyavacchedārtham anumānam iti cet tatsvarūpagrahaṇe viparītāropaṇāvasarābhāvāt na hi śiraḥpāṇyādiviśeṣadarśane sati sthāṇusamāropaḥ pravartate tatra tadbhedād upapadyetāpi na hi śiraḥpāṇyādaya eva puruṣa iti tadgrahaṇe py apuruṣāropaḥ kāmaṃ bhavet iha vṛkṣatvaśiṃśapātrayor abhedāt śiṃśapātvagrahaṇe sati kā kathā vṛkṣetarasamāropasya api ca vṛkṣatvagrahaṇe sati sāmānyadharmagrahaṇāt viśiṣānadhyavasāyāt kadācid aśiṃśapāropaḥ syāt na tu śiṃśapātvagrahaṇe sati avṛksatvasamāropo yuktaḥ pramātuḥ śiṃśapātvaṃ hi yasya pratyakṣagocaraḥ parokṣaṃ tasys vṛkṣatvam iti nātīva laukikam kiñ ca sādhyasādhanayor avyatirekāt yathā śiṃśapātve ca vṛkṣatvam anumīyate tathā vṛksatvenāpi śiṃśapātvam anumīyate tādātmyāviśeṣāt tathā ca prayatnānantarīyakatvenānityatvaṃ sādyate tadvad anityatvenāpi tatsādhyeta tataś ca sapakṣavyāptyavyāptibhyāṃ kṛtakatvaprayatnānantarīyakatvayor yo bhedaḥ uktaḥ sa hīyata nanu ca anyaḥ saṃbandhaḥ anyaś ca pratibandhaḥ dviṣṭhaḥ sambandhaḥ pratibandhas tu parāyattatvalakṣaṇaḥ tatra śiṃśapātvaṃ vṛkṣatve pratibaddham na vṛkṣatvaṃ śiṃśapātve prayatnānantarīyakatvam api anityatve niyatam na tv anityatvaṃ tatreti tathā dhūmasyāgnau pratibandhaḥ na tv agner dhūme satyam evam kin tv evam ucyamāne niyama evāṅgīkṛto bhavet na tādātmyam tādātmye hi yathā śiṃśapā śimśapāṃ vinā na dṛśyate tathā vṛkṣatvam api śiṃśapārahitaṃ na dṛśyate ca khadirādau śiṃśapārahitaṃ vṛkṣatvaṃ vidyudādau ca prayatnānantarīyakatvarahitam anityatvam upalabhyata iti katham abhedaḥ vinā sādhanadharmeṇa sādhyadharmo yam asti hi dṛṣṭas tadvyatirekeṇa tadātmā ceti kaitavam atha vidyudādyanityatvād anyad eva ghaṭādyanityatvaṃ yat prayatnānantarīyakatvābhinnam ucyate tarhi dharmibhedena dharmāṇāṃ bhede nvayagrahaṇānupapatteḥ sarvam anumānam utsīdet dhūmāgnyos tu kāryakāraṇayor bhedāt yuktaṃ vaktum dhūmasyāgnau pratibandhaḥ na tv agner dhūme iha tu sādhyasādhanayor avyatirekāt na tathā śakyate vaktum tathā bhidhāne vā nāvyatirekaḥ sarvathā tādātmyaṃ vā tyajyatām vṛkṣatvānityatvābhyāṃśiṃśapātvaprayatnānantarīyakatve vāanumīyatām nāntarā vasthātuṃ śakyate yaś cāyaṃ anityaḥ śabdaḥ kṛtakatvād iti svabhāvahetur udāhṛtaḥ sa kathaṃ svabhāvahetuḥ idaṃ hi cintyatām anityatvaṃ nāma kim ucyate kiṃ ca kṛtakatvam iti tatrānityatvaṃ vināśayogaḥ utpattiyogaś ca kṛtakatvam utpannasya ca bhāvasya vināśaḥ na tūtpāda eva vināśa iti kathaṃ sādhyasādhayor avyatirekaḥ atra codayanti vināśayoge hy anityatve vināśī śabda iti buddhiḥ syāt nānitya iti eṣya ca sā mithyā buddhiḥ śikhariṇa iva kṛśānuviśeṣitasya vināśavataḥ śabdasya gṛhītum aśakyatvāt abhāvena hi dharmeṇa tadvattā dharmiṇaḥ katham abhāvagrahavelāyāṃ dharmiṇo nupalambhanāt anityatvam iti ca bhāvapratyayaḥ katham abhāve bhavet viruddhatvāt tasmād ubhayāntaparicchinnā vastusattā nityatvam ucyatām kṛtakatvam api sattaiva kāraṇotpāditā dhārā satī kathyate iti evañ ca sattaiva sādhyaṃ sādhanaṃ ceti siddhaṃ svabhāvahetutvam tad idam anupapannam sādhyasādhanayos tathātvenānavabhāsanāt evaṃ hy ucyamāne śabdaḥ sattāvān sattāvattvād iti pratītaḥ syāt na caivaṃ dṛayate api tu anityaḥ śabdah kṛtakatvād iti athobhayāntaparicchinnā sattā sādhyā kāraṇanirvartyā thayasamavāyinī ca sādhanam ucyate tad etadaghaṭamānam vināśarūpasyāntasya tadānīm avidyamānatvena sattāparicchedakatvābhāvāt buddhisthenātha tenāsyāḥ paricchedo bhyupeyate śabdasyaiva paricchedo vināśenāstu tādṛśā dharmaḥ samānakālo pi buddhyaiva viṣayīkṛtaḥ tadviśeṣaṇatāṃ yāti tathā bhāvy pi yāsyati tad evaṃ vināśī śabda iti viśeṣaṇaviśeṣyabhāvasiddheḥ kiṃ sattāsādhyakalpanayā yat punar abhihitam abhāve bhāvapratyayas tvatalādir na syād iti tad atyantānabhijñasya codyam śabdapravṛttinimittasya tatra bhāvapratyayenābhidhānāt tasya guṇasya hi bhāvāt dravye tacchabdaniveśa iti abhāve pi abhāvatvam iti darśanāt tasmāt buddhisthavināśayoga evānityatvam kṛtakatvam apy utpattiyoga eva na sattā kāraṇotpāditāśrayāvacchede tu tasyā iṣyamāṇe dharmina eva tadavacchedo bhavatv iti kiṃ sopānāntareṇa nanūtpādavināśākhyaṃ na dharmadvayam anvayi yad ghaṭe nāsti tacchabde yac ca śabde na tadghaṭe athaika eva dharmaḥ sarvabhāvasaṃbandhī iṣyeta tarhi ekabhāvasamutpāde sarvotpādaḥ prasajyate ekapralayakāle ca sakalapralayo bhavet tasmāt sattāpakṣa eva varam naitadevam dharmibhede pi dharmāṇāṃ tulyarūpāṇāṃ avabhāsāt na ghaṭādisvarūpaṃ hi nāśa ity avakalpate yenānanvayadoṣaḥ syāt tadbhedopanibandhanaḥ ekatvam api dharmasya nāsti sarveṣu dharmiṣu yenaikadhvaṃsasamaye sakaladhvaṃsasaṅkaraḥ bhinnatve pi ca dharmāṇaṃ samānarūpatvenāvabhāsamānatvāt anvayagrahaṇādikāryāvirodhaḥ ata eva sāmānyam antareṇāpi samānadharmamūlānvayādivyavahāropapatteḥ tatra na sūtrakāreṇa sāmānyagrahaṇaṃ kṛtakam api tu sādharmyagrahaṇam upāttam udāharaṇasādharmyāt sādhyasādhanaṃ hetuḥ sādhyasādharmyāt datdharmabhāvī dṛṣṭānta udāharaṇam iti tena vināsotpādadharmayoḥ sādhyasādhanabhāvāt tayoś ca bhedāt anityaḥ śabdaḥ kṛtakatvād iti na svabhāvahetur iti siddham kāryahetur api saṃbhavati bhavatāṃ hi pakṣo kṣaṇayor vā kāryakāraṇabhāvo bhavet santānayor vā kṣaṇayor neti vakṣyāmaḥ kṣaṇabhaṅganirākṛtau saṃbhavann Pi durlakṣaḥ sūkṣmatvāc ca tayor asau dhūmāgnisantānayos tu avāstavatvād eva nāsti kāryakāraṇabhāvaḥ arthakriyākāritvam eva vastutvam yadi dhūmaḥ kāryatād analam anumāpayet kaṭumalinagaganagāmitvādidharmair api tasya gamako bhavet na ca kathañcit tatkāryatvaṃ kathajcid atatkāryatvaṃ ca dhūmasyopapannam sarvātmakasya tadanvayavyatirekānuvidhāyiprabhatvāt atha sarvātmanā pi tatkāryatve dhūmatvamātram evāgnisahacārīti gamyase sahacāritvam evāstu tadutpattikathā vṛthā nanu bhavadbhir api kāryānumānam aṅgīkṛtam eva yathā kṣesṣavat iti vyākhyāsyate yathā ha kaṇāvrataḥ kāryaṃ kāraṇaṃ saṃyogi samavāyi virodhi ceti laiṅgikam iti na sāhacaryopalakṣaṇārthatvāt dhūmāgnyor nadīpūrayor vā na kāryakāraṇabhāvāt gamakatvaṃ yathoktanyāyena api tu nityasāhacaryān niyamād eveti virodhinoḥ kathaṃ sāhacaryam iti cet sadasator gamyagamakabhāvāt virodhinor ekataradarśanāt anyatarasyābhāvo numīyate bhāvābhāvayoś ca sāhacaryaṃ tayor asty eva kaṇādasūtre kāryādigrahaṇaṃ copalakṣaṇam anyeṣām api hetūnāṃ bhūmnāṃ jagati darśanāt sūryās tam ayam ālokya kalpyate tārakodayaḥ pūrṇacandrodayād vṛddhir ambudher avagamyate uditenānumīyante saritaḥ kumbhayoninā śuṣyatpulinaparyantaviśrāntakhagapaṅktayaḥ pipīlikāṇḍasajcāraceṣṭānumitavṛṣṭayaḥ bhavanti pathikāḥ parṇakuṭīrakaraṇodyatāḥ anye pi saugatodgītapratibandhadvayojjhitāḥ kiyanto bata gaṇyante hetavaḥ sādhyabodhakāḥ lokaprasiddhāḥ tādātmyatadutpattyavadhīraṇāt ḍinbhahevākasadṛśaṃsvamatyā tatsamarthanam ataś ca tatsvabhāvas tatkāryam ityādi vyasanamātrakam api ca vyāvṛttyor liṅgaliṅgitvaṃ pratibandhaś ca vastunoḥ vikalpair grahanaṃ tasya kathaṃ saṅgacchatām idam ukataṃ caitat prathama evāhnike ity alaṃ prasaṅgena tasmād anumitihetuḥ sambandhaḥ sāhacaryam iti siddham na tu śauddhodaniśisyaparikalpitam ubhayam apy etat yat tv abhyadhīyata paraiḥ kim adhītam asya tatsāhacaryam iti tatra vidhiḥ pramāṇam tādātmyatajjananayor api caiṣa teṣāṃ tulyo nuyoga iti kiṃ viphalaiḥ pralāpaiḥ niyamo vyākhyātaḥ smṛter iti ko rthaḥ ucyate niyamo hi gṛhīto ṅgaṃ anumeyapramāṃ prati  na nārikeladvīpastho dhūmād agniṃ prapadyate sādhyānumitivelāyāṃ na cāsti niyamagrahaḥ niyamagrahakāle ca na sādhyam anumīyate tena pūrvagṛhītas san idānīṃ smṛtigocaraḥ niyamaḥ pratipattyaṅgaṃ tathā vagatidarśanat dvitīyaliṅgadarśane saty api niyamasmaraṇam antareṇa sādhyapramiter anutpādāt yatrāpi viṣaye bhyaste naiva sañcetyate smṛtiḥ tatrāpy anena nyāyena balāt sā parikalpyate ata eva kecana pratyutpannakāraṇajanyāṃ smṛtim evānumānam uktavantaḥ pratyutpannaṃ ca kāraṇaṃ kutracid dharmiṇi dharmāntarasahacaritaliṅgadarśanam iti parokṣe liṅginīty uktam tatra liṅgī tāvad ucyate dharmaviśiṣṭo dharmīṃ sādhyaḥ sa eva liṅgīti na dharmimātraṃ sādhyam parvatādidharmiṇaḥ siddhatvāt na dharmamāram agner api yatra tatra siddhatvāt na ca dvayos sādhatvam svatantrayos tayor api siddhatvād eva tasmād ekasya dvayor vā svātantryeṇanumeyatā nāvakalpate ity avaśyam anyataraviśiṣṭo nyataraḥ sādhyo vaktavyaḥ tatrāpi tu dharmaviśiṣṭo dharmī sādhyo yuktaḥ na dharmiviśiṣṭo dharmaḥ tathā hi deśaviśiṣṭe vahnau sādhye ṣoḍaśavikalpāḥ saṃbhaveyuḥ sarva evāgniḥ sarvadeśaviṣiṣṭaḥ anirdhāritadeśaviśeṣaviśiṣṭaḥ pūrvānubhūtamahānasādideśaviśiṣṭaḥ saṃpratyupalabhyamānaparvatādideśaviśiṣṭo vā anumeyaḥ syāt anirdhāritaviśeṣo vā kaścid agniḥ srvdeśaviśiṣṭaḥ anirdhāritadeśaviśiṣṭaḥ pūrvānubhūtadeśaviśiṣṭaḥ paridṛśyamānadeśaviśiṣṭo vā numeyaḥ syāt pūrvānubhuto vāgniḥ sarvadeśaviśiṣṭaḥ anirdhāritadeśaviśiṣṭaḥ prākdṛṣṭadeśaviśiṣṭaḥ upalabhyamānadeśaviśiṣtaḥ anumeyaḥ syāt evaṃ siṣādhayiṣito vā gniḥ sarvadeśaviśiṣṭaḥ viśiṣṭo vā numeyaḥ iti tatraite pañcadaśapakṣāḥ pratyakṣavirodhasiddhasādhanatvādidoṣopahatā ity anādaraṇīyā eva yaś ca ṣoḍaśaḥ pakṣaḥ etaddeśaviśiṣṭa eṣo gnir iti tatrāpi deśaviśeṣāvacchedam antareṇaiva vahnir iti grhītum eva na śakyata eveti prathamaṃ deśa eva gamyate tasya ca pūrvapratipannatvāt idānīm anavagatadahanaviśiṣtasyānumātuṃ yogyatvāt sa eva sādhyo yuktaḥ api cāgneḥ sadhyatāyāṃ anupalabdhataddharmaḥ katham anumapakaḥ syāt anupalabdhe tu jvalane na taddharmatayā dhūmo gṛhītuṃ pāryate upalabdhe tu hutabhuji bhavad api niṣphalam eva dhūmasya tadharmatāgrahaṇam anumeyasya tadānīm abhāvāt tasmād agniviśiṣṭaḥ paridṛśyamāno deśa eva sādhyaḥ sa ca svarupataḥ pratyakṣo pi parokṣadhamaviśiṣṭatayā anumeya iti dhūmadharmayogāt agnidharmavān sa evānumīyate so numānasya viṣayo liṅgīty ucyate parokṣagrahaṇaṃ caitad abhiprāyam eva kvacit tu vyāptismaraṇasamanantaram eva pratyāsīd ataḥ pramātuḥ jhaṭiti samunmiṣannakasmād eva pratyakṣībhavati vibhāvasur iti na tadviśiṣṭatayā pi dharmiṇaḥ parokṣatvam avakalpata iti tadvyāvṛttaye parokṣagrahaṇam nityaparokṣasyāpi ceśvarādṛṣṭendriyāder anumeyatāṃ vakṣyāmaḥ tasmād yathocitāl liṅgāt yathoktaniyamasmṛteḥ yathoktaliṅgivijñānam anumānam iti sthitam nanu saty anumanasya prāmāṇye lakṣaṇāśrayaḥ kāryo vicāraḥ na punaḥ prāmāṇyaṃ tasya yujyate tatha cāhuḥ prāmāṇyasyāgauṇatvāt anumānād arthaniścayo durlabhaḥ pakṣadharādirūpaṃ hi liṅgasya balād gauṇyā vṛttyā darśayitavyam dharme hi sādhye na hetoḥ paksadharmatvam agnidharmatvāt dhūmasya dharmiṇi sādhye hetor ananvayitvam na hi yatra dhūmaḥ tatra parvata ity anvayaḥ dvaye tu sādhye dvayam api nāsti na hi dahanamahīdhrayoḥ dhūmo dharmaḥ nāpy evam anvayaḥ yatra dhūmaḥ tatra parvatāgnī iti dharmaviśiṣṭe dharmiṇi sadhye tadubhayam aghaṭamānam eva napy agniviśiṣtadharādharadharmatayā dhūmaḥ prathamam upalabdhuṃ śakyate na cāpy evam anvayaḥ yatra dhūmaḥ tatrāgnimān parvata iti tasmād avaśyaṃ pakṣadharmatvānvayavyavahārasiddhaye dharmaviśiṣṭe dharmiṇi rūḍhaḥ paksaśabdaḥ tadekadeśe tathaiva yojane tigauṇalaksaṇatvād indriyārthasannikarṣajatvādivad agauṇalakṣaṇatvābhāvād anumānam apramāṇam api ca viśeṣe nugamābhāvāt sāmānye siddhasādhanāt tadvato nupapannatvāt anumānakathā kutaḥ sāhacarye ca sambandhe visrambha iti mugdhata śatakṛtvo pi taddṛsṭau vyabhicārasya saṃbhavāt daśakāladaśābhedavicitrātmasu vastuṣu avinābhāvaniyamo na śakyo vaktuṃ āha ca avasthādeśakālādibhedād bhinnāsu śaktiṣu bhāvānām anumānena prasiddhir atidurlabhā bhavann apy avinābhāvaḥ paricchettuṃ na śakyate jagattrayagatāśeṣapadārthālocanād vinā na pratyakṣīkṛtā yāvaddhūmāgnivyaktayo khilāḥ tāvat syād api dhūmo sau yo nagner iti śaṅkyate ye tu pratyakṣato viśvaṃ paśyanti hi bhavādṛśāḥ kiṃ divyacakṣuṣām eṣām anumānaprayojanam sāmānyadvārako py asti nāvinābhāvaniścayaḥ vāstavaṃ hi na sāmānyaṃ nāma kiñcana vidyate bhūyodarśanagamyā pi na vyāptir avakalpate sahasraśo pi taddṛṣṭau vyabhicarāvadhāraṇāt bahukṛtvo pi vastvātmā tatheti pariniścitaḥ deśaklādibhedena dṛśyate punar anyathā bhūyodṛṣṭyā ca dhūmo gnisahacārīti gamyatām agnau tu sa nāstīti na bhūyodarśanād gatiḥ na cāpi dṛṣṭimātreṇa gamakāḥ sahacāriṇaḥ tatraiva niyatatvaṃ hi tadanyābhāvapurvakam niyamaś cānumānāṅgaṃ gṛhītaḥ pratipadyate grahaṇaṃ cāsya nānyatra nāstitāniścayaṃ vinā darśanādarśanabhyāṃ hi niyamagrahaṇaṃ yadi tad apy asat anagnau hi dhūmasyeṣṭam adarśanam agniś ca kiyān sarvaṃ jagaj jvalanavarjitam tatra dhūmasya nāstitvaṃ naiva paśyanty ayoginaḥ tad evaṃ niyamābhāvāt sati vā jñāptyasaṃbhavāt anumānapramāṇatvadurāśā parimucyatām anumānavirodho pi yadi ceṣṭavighātakṛt viruddhāvyabhicāro vā sarvatra sulabhodayaḥ ata evānumānānām apaśyantaḥ pramāṇatām tadvisraṃbhaniṣedhārthaṃ idam āhur manīṣiṇaḥ hastasparśādināndhena viṣame pathi dhāvatā anumānapradhānena vinipāto na durlabhaḥ api ca yatnenānumito py arthaḥ kuśalair anumātṛbhiḥ abhiyuktarair anyair anyathaivopapādyate atrābhidīyate kim ayam anumānasvarūpākṣepa eva kriyate uta tattattārkikopalakṣitatallakṣanākṣepaḥ iti tatrānumānasvarūpaṃ cāśakyanihnavam eva sarvalokaprasiddhatvāt abalābalagopālahālikapramukhā api buddhyante niyatād arthāt arthāntaram asaṃśayam anumānāpalāpe tupratyakṣād api durlabhā lokayātreti lokāḥ syuḥ likhitā iva niścalāḥ pratyakṣadṛṣṭam api padārthajātaṃ tajjātīyatvaliṅgavyāpareṇa sukhasādhanaṃ itarakāraṇam iti vā niścitya tadupādadate jahati vā laukikāḥ athāvicāritaram aṇīyataiva tattvaṃ na tu lakṣaṇaniyamaḥ śakyakriyas tasyeti lakṣaṇākṣepo yam ucyate so py ayuktaḥ yataḥ yaṃ kañcid artham ālokya yaḥ kaścin nāvagamyate kañcid evāksipaty artham arthaḥ kaścid iti sthitiḥ tatra vastisvabhāvo yam iti pādaprasārikā dṛśyate hy avinābhūtād arthād arthāntare matiḥ ato yaddarśanād yatra pratītir upajāyate tayor asty arthayoḥ kaścit sambandha iti manmahe tadātmatātadutpattī na śraddadhati tadvidaḥ sāhacaryaṃ tu sambandha iti no hṛdayaṅgamam tasmin saty eva bhavanaṃ na vinā bhavanaṃ tataḥ ayam evāvinābhāvo niyamaḥ sahacāritā kiṃkṛto niyamo syāsminn iti ced evam uttaram tadātmatādipakṣo pi naiṣa praśno nivartate jvalanāj jāyate dhūmaḥ na jalād iti kā gatiḥ evam evaitad iti cet sāhacarye pi tatsamam tarkasya yāvān viṣayaḥ sa tāvati nirūpyate vastusvabhāvabhede tu na tasya prabhaviṣṇutā ayaṃ ca viṣayo yukteḥ yaduktaṃ niyamād vinā nārthād arthāntare jñānaṃ atas tasya prakalpanam tataḥ paraṃ tu niyamo py eṣa kiṃkṛtaḥ iti na yuktiḥ prabhavati tādātmyatadutpattyor anupapannatvāt ato niyama eva viramyte na ca pratibhāmātram ānumānikī pramitir iti vaktuṃ yuktam niyatāt kutaścid eva vastuni pratītidarśanād ity uktatvāt niyamaś ca yady agṛhīta eva pratītyaṅaṃ bhavet nārikeladvīpavāsibhir api dhūmadarśanāt kṛśānur anumīyate na caivam astīti niyamagrahaṇam apekṣaṇīyam yac ca vikalpitaṃ aśakyaṃ tadgrahaṇam iti tatra kecid ācakṣate mānasaṃ pratyaksaṃ pratibandhagrāhīti pratyakṣānupalaṃbhābhyāṃ analasahacaritam agneś ca vyāvartamānaṃ dhūmam upalabhya vibhāv asau niyato dhūma iti manasā pratipadyate manaś ca sarvaviṣayaṃ kena vā nābhyupeyate asannihitam apy artham avdhārayituṃ kṣamam na ca sakalatribhuvanavivaraniruddhadhūmāgnivyaktisārthasākṣātkaraṇam upayujyate jvalanatvādisāmānyapuraśaratayā vyāptigrahaṇāt yat tūktaṃ sāmānyaṃ vāstavaṃ nāstīti tat śabdārthacintāprasaṅge pratisamādhāsyate apare punaḥ yogipratyakṣakalpaṃ yauktikaṃ sambandhagrāhi pratyakṣaṃ pratipedire kila dhūmatvāgnitvasāmānyapuraskāreṇa vyāpyavyāpakayor anvayo nāma gṛhyatām vyatirekas tv anagnibhyaḥ dhūmasya grahītavyaḥ anagnayaś cātivitatāḥ na ca teṣv anagnitvaṃ nāma sāmānyam asti tena samas tatrailokyāntargatāgnyanagnigatānvayavyatirekagrāhipratyakṣavyatirekeṇa na pratibandho vadhṛto bhavet anavadhṛtaś ca na pramāṅgam asti ca prameti yuktibalāt pratibandhagrāhakam ekasmin kṣaṇe pratyakṣam idam aśeṣavyaktiviṣayam asaṃvedyamānam api kalpitam iti yauktikam ucyate anye punaḥ ata eva tatkalpanābhayāt bhūyodarśanaparicchinnasāmānyapuraśarānvayam anapekṣitavyatirekaniścayam eva liṅgaṃ gamakam abhyupāgaman yathoktam mama tvaddṛṣṭimātreṇa gamakāḥ sahacāriṇaḥ iti ayam āśayaḥ bhūyodarśanatas tāvat udeti matirīdṛśī niyato yam aneneti sakalaprāṇisāksikā tāvatā ca gamakatvam autsrgikaṃ siddhyati mīmāṃsakānāṃ tu vipakṣe darśanaṃ bādhakaḥ pratyayaḥ na ca so sti nādya yāvad anagnau dhūmo dṛṣṭaḥ anutpanne pi bādhake tadāśaṅkanam ayuktam ity uktaṃ taiḥ doṣajñāne tv anutpanne na śaṅkyā niṣpramāṇatā iti etat tu na cāru vyatirekaniścayam antarena pratibandhagrahaṇānupa patter ity uktatvāt jñāpakatvād dhi niyamaḥ svagrahaṇam apekṣate niyamaś cāyam ucyate yat tasmin sati bhavanaṃ tato vinā na bhavanam iti bhūyodarśanataś ca tasmin sati bhavanam ity anvayamātraparicchedād ardhagṛhīto niyamaḥ syāt tato vinā na bhavanam ity asyārthasyāparicchedād iti apare punaḥ anagnitvasāmānyam antareṇāpi yogipratyakṣakalpanām akurvanta eva mānasapratyakṣagamyam anvayavyatirekam āhuḥ dhūmāgnisāmānye tāvat sahacarite upalabdhe tadvat tadabhāvāv api sahacaritāv upalabhyete eva dhūmatvasāmānyasyānagnau jalādav adarśanāt sarvagatatve pi sāmānyānāṃ vṛttibhedo niyāmaka iti vakṣyate yady api cānagnitvaādyabhāvasāmānyaṃ nāsti tathā pi pratiṣedhyāgnitvasāmānyānugamasiddhyaiva tadabhāvānugamagrahaṇaṃ siddhyati sakalavyaktivijñānam anaṅgaṃ vyāptiniścaye bhāvasāmānyayor yadvad tathaiva tadbhāvayoḥ bhāvayoḥ sāhacaryaṃ yat anvayaṃ tat pracakṣate vyatirekaṃ tu manyante sāhityaṃ tadabhāvayoḥ sādhyasādhanabhāvas tu bhaved yatrāpy abhāvayoḥ tayor evānvayas tatra vyatirekas tu bhavayoḥ tad evam abhāvānvayavad bhāvavyatireko pi pratyakṣagamyo bhavaty eva iyān eva viśeṣas tu bhāvayor yādṛśī yayoḥ vyāpyavyāpakatā saiva vyatyastā tadabhāvayoḥ abhāvayos tu gamyagamakabhāve bhāvayor vyāptivyatyayo draṣṭavyaḥ evañ ca pratiṣedhyānugamapūrvakasāmānyābhāvadvayānugamapratyayopapatteḥ anvayavyatirekaniścaye pi na yogipratyaksam upayujyate bhavābhāvsāhacaryam avadhāryaṃ manasā niyamajñānasiddher ity alaṃ nirvandhena tasmāt niyamavat tadgrahaṇopāyo py astīti siddham gṛhīte niyame yāvat punaḥ kvacid dharmiṇi dhūmāder liṅgasya grahaṇāṃ na vṛttaṃ tāvan na bhavati liṅgino vagatir iti sambandhagrahaṇakālāpekṣayā dvitīyaṃ talliṅadarśanam apekṣītavyam saiveyaṃ pakṣadharmatocyate pakṣadharmānvyavyatirekaniścaye saty api pratyakṣāgamavirodhena pratipakṣopanipātena vā na gamakatvam iti tadaparṃ lakṣaṇadvayam upadiṣṭaṃ abādhitaviṣayatvaṃ asatpratipakṣatvaṃ ceti tadevam anubhavasiddhatvāt anumānasvarūpam iva tasya lakṣaṇām api tāntrikakathitam apratyākhyeyam api ca yadi tāntrikaviracitam avācakaṃ lakṣaṇaṃ tat svayam anavadyam āvedyatām na tu taddoṣeṇa lakṣyam apy anumānaṃ nihnotuṃ yuktam yat punar abhāṇi pramāṇāsyāgauṇatvād anumānād arthaniścayo durlabha iti tan na buddhyāmahe na hi pramāṇasya kiñcid gauṇātvam iha paśyāmaḥ pakṣadharmādipadāni yadi nāma vyākhyātṛbhiḥ gauṇāni prayuktāni kim etāvatā pramāṇaṃ gauṇībhavet śabdāntareṇa hi tallakṣaṇābhidhāne na kaścidgauṇatādipramādaḥ yad apy avādi viśeṣe nugamābhāvāt sāmānye siddhasādhanāt iti tad apy asādhu sādhyasya mattvarthasya dārśitatvāt yad api avasthādeśakālabhedāt ity abhyadhāyi tad api na bhayāvaham samyagavadhṛtāyāṃ vyāptau viplavābhāvāt pramātur eva tatrāparādhaḥ nānumānasyeti yad api vyāhāri viruddhānumānavirodhayoḥ sarvatra saṃbhavāt kutracic ca viruddhāvyabhicāriṇi iṣṭavighātakṛtaś ca sulabhatvād iti tad apy ālajālam prayojakahetau prayukte saty evaṃprāyāṇām anavakāśatvāt sadvitīyaprayogās tu na bhavanti prayojakāḥ utprekṣāmātramūlatvād dhetvābhāsā bhavanti te iti vakṣyāmaḥ na viśeṣaviruddhaś ca na cāstīṣṭavighātakṛt hetau supratibaddhe hi naitāḥ santi viḍambanāḥ tādṛśā cānumāne puṃṣo rtham adhigacchataḥ nāndhena tulyatā hastasparśānumitavartmanā yatnenānumito yo rthaḥ kuśalais anumātṛbhiḥ abhiyogaśatenāpi so nyathā nopapādyate suśikṣitatarāḥ prāhuḥ dvividham anumānam kiñcit utpannapratīti kiñcid utpādyapratīti īśvarādyanumānaṃ tūtpādyapratīti tatra dhūmānumānādeḥ prāmāṇyaṃ kena neṣyate ato hi sādhyaṃ buddhyante tārkikair akṣatā api yat tv ātmeśvarasarvajñaparalokādigocaram anumānaṃ na tasyeṣṭaṃ prāmāṇyaṃ tat tv adarśibhiḥ ṛjūnāṃ jāyate tasmāt na tāvad anumeyadhīḥ yāvat kuṭilitaṃ ceto na teṣāṃ viṭatārkikaiḥ evaṃ tu kathayadbhis taiḥ paraṃ nāstikyam ātmanaḥ khyāpyate sma jaḍatvaṃ vā nānumānāpramāṇatā na hia sambandhagrahaṇopāyavaicitryād apramāṇātā bhavitum arhati āgamenānumānena tarkavyutpādanena vā pratyakṣeṇa gṛhīto vā sambandho na viśiṣyatee īśvarādyanumānānāṃ tatprasaṅge savistam draḍhimānaṃ ca vakṣyāmaḥ ity alaṃ bahubhāṣitaiḥ pramāṇam upagamyatāṃ tadanumānam evaṃvidhaiḥ aviplutaparākramaṃ bhavadudīritair dūṣaṇaiḥ anabhyupagame punarvigataceṣṭītāḥ prāṇīnaḥ bhaveyur upalopamā iti hi pūrvam āveditam athedānīṃ sūtram anusarāmaḥ tatpūrvkam ityādi anumānam iti lakṣyanirdeśaḥ tatpūrvakam iti lakṣaṇam tad iti sarvanāmnā prakrāntaṃ pratyakṣam avamṛśyate tat pūrvaṃ kāraṇāṃ yasya tat tatpūrvakaṃ etāvaty ucyamāne nirṇāyopamānādau tatpūrvake prasaṅgo na vyāvartata iti tadvyāvṛttaye dvivacanāntena vigraḥ pradarśayitavyaḥ te dve pratyakṣe pūrvaṃ yasyeti yad ekaṃ avinābhāvipratyakṣaṃ vyākhyātaṃ tac ca dvitīyaṃ liṅgadarśanaṃ te dve pratyakṣe anumānasyaiva kāraṇam nopamānādeḥ tatra pratibandhagrāhi pratyakṣaṃ smaraṇādvāreṇa tatkāraṇam liṅgadarśanaṃ tu svata eva nanu pratyakṣamātrasya prakṛtatvāt prakṛtāvamarśitvāc ca sarvanāmnaḥ kuto yaṃ viśeṣapratilābhaḥ ucyate udāharaṇāsādharmyāt sādhyasādhanaṃ hetur iti vakṣyate hetur eva cānumānaṃ yad iha lakṣyaṃnirdiṣṭam na cāgṛhītam udāharaṇāsādharmyaṃ tadvaidharmyaṃ vā sādhyasādhanaṃ bhavatīti tadgrahaṇopāyo pekṣitavyaḥ pratyakṣavyatiriktatadavagamopāyaparikalpane cānavasthādūṣaṇam asakṛdabhihitam iti pratyakṣasyaiva tadupāyatvam ato numānakāraṇābhūtapratyakṣāpekṣayā pratyakṣamātraprakrame pi sarvanāmnā tadviśeṣa ākṣipyate yat pratibandhagrāhi pratyakṣaṃ yac ca dvitīyaṃ liṅgadarśanam iti nanu pratyakṣaviśeṣadvayapūrvakatvam anumānābhāseṣv api savyabhicāraviruddhādiṣu saṃbhavatīty ativyāptiḥ maivam hetulakṣaṇe sādhyasādhanagrahaṇena tatpratikṣepāt pratibandhasvarūpaṃ hi tatraiva nipuṇam abhidhāsyate iha tu tadgrahaṇopāyamātram ucyate samyakpravṛtte ca pratibandhagrāhiṇi pratyakṣe vyāptiviplavābhāvān nānumānābhāvaprasaṅgaḥ sāmānyalakṣaṇānuvādenaca viśiṣalakṣaṇe varṇyamāne tata eva pramānābhāsavyudāsadiddheḥ kevalam idānīṃ samānajātīyopamānādivyavacchedo vacanīya iti sa eva tatpūrvakapadenopāttaḥ arthotpannam avyabhicāri vyavasāyātmakam iti phalaviśeṣaṇānāṃ sarvapramāṇeṣv anuvṛtteḥ yugapac ca kvacin nāsti vyāpāraḥ śabdaliṅgayoḥ ato nāvyapadeśyatvaviśeṣaṇaprihārthavat dvayor api ca śabdaliṅgayoḥ jñāpakatvena svarūpagrahaṇāpekṣatvāt jñānayaugapadyena ca yugapdgrahaṇāsaṃbhavāt nanu evaṃ nirasyatām ativyāptiḥ avyāptis tu kathaṃ nirasiṣyate āgamaādipūrvakāṇāṃ anumānānām asaṅgrahāt teṣv api mūlabhūtaṃ pratyakṣa eva kāraṇam iti kecid āhuḥ yathoktam yatrāpy anumitāl liṅgāl liṅgini grahaṇaṃ bhavettatrāpi maulikaṃ liṅgaṃ pratyakṣād eva gamyate iti yadvā prādhānyābhiprāyeṇa pratyakṣapūrvakatvam ucyate na niyamārtham iti nāvyāptiḥ tānīti vā punaḥ tāvad avabodhāya vigrahaḥ kartavyaḥ tāni pratyakṣādīni pūrvaṃ yasyeti yady api pratyakṣam eva lakṣyatvena prastutam tathāpi vyavacchedyatayā numānādīnām api prakṛtatvaṃ na vāryate atra codayanti tad iti karaṇāvamarśo vā syāt phalāvamarśo vā karaṇāvamarśe indriyādikaraṇapūrvakaṃ jñānaṃ tatphalaṃ tatpūrvakaṃ cānumānam iti pūrvaśabdasya dviḥ pāṭhaḥ syāt sa cāśrutaḥ kalpanīyaḥ phalāvamarśe tu pratyakṣaphalapūrvakam anumānaphalaṃ bhavet nānumānam iti tatpūrvakaśabdasya phalavacanasyānumānaśabdena karaṇāvācinā saha sāmānādhikaraṇyaṃ na syāt tatpūrvakam anumānam iti pratyakṣaphalena hi liṅgadarśanena parokṣārthapratipattir upajanyate sā cānumānaphalaṃ nānumānam iti ucyate ubhayathā pi na doṣaḥ karaṇāvamarśe tāvat indriyādikaraṇapūrvakaṃ tatphalaṃ liṅgadarśanaṃ yat tad eva parokṣārthapratipattau karaṇam anumānam iti na dviḥ pūrvakaśabdasya pāṭha upayujyate phale py avamṛśyamāne pratyakṣaphalaliṅgadarśanapūrvakaṃ yat avinābhāvasmaraṇaṃ tadanumānaṃ karaṇām eva tataḥ parokṣārthapratipatteḥ yad uktaṃ pratyutpannakāraṇajanyā smṛtir anumānam iti tatra spaṣṭam eva sāmānādhikaraṇyam phale vā numānaśabdaṃ varṇayiṣyāmaḥ anumitiḥ anumānam iti yataśśabdaṃ vā dhyāhariṣāmaḥ pratyakṣaphalapūrvakaṃ parokṣārthapratipattirūpaṃ phalṃ yato bhavati tad anumānam iti atra hi prathamaṃ liṅgadarśanaṃ tataḥ pratibandhasmaramaṃ tataḥ keṣāñcin mate prāmarśajñānaṃ tataḥ sādhyārthapratītiḥ tataḥ pratyakṣalakṣaṇā vasaravarṇitena krameṇa heyādijñānam itīyati pratītikalāpe yathopapatti kāryakāraṇabhāve vaktavya ity evaṃ tatpūrvakapadam eva kevalaṃ anumānalakṣaṇakṣamam iti guravo varṇayañ cakruḥ anye punaḥ upamānādyativyāptivyudāsāya trividhagrahaṇaṃ vyākhyātavantaḥ tatpūrvakam anumānam ity ucyamāne sati upamānādau prasaṅga iti trividhagrahaṇām liṅgaṃ vakṣyamānakāryādibhedād vā trividhaṃ pakṣadharmādirūpatrayayogād vā trirūpaṃ trividham ucyate liṅge ca trividhe sati tadālambanaṃ jñanam upacārāt trividham abhidhdīyate tena pratyakṣapūrvakaṃ trividhaliṅgālambanajñānam anumānam ity ukte sati nātivyāptiḥ nanu pūrvavadādibhiḥ śabdaiḥ kāryādibhedavarṇanaṃ jñāsyāmaḥ pakṣadharmādirūpatrayaṃ tu katham ebhiḥ śabdaiḥ pratipādyata iti atrāhuḥ vādādikathātraye pi pūrvam upPādīyamānatvāt pakṣaḥ pūrvaśabdenocyate so syāsty āśrayatveneti pūrvavat liṅgam ity evam anena padena pakṣadharmatvam uktaṃ bhavati pakṣe upayukte sati śeṣaḥ sapakṣo bhavati so syāsaty āśrayatveneti śeṣavat evam anena sapakKṣe vṛttir uktā bhavati sāmānyatodṛṣṭam ity anena vipakṣāt vyāvṛttaṃ liṅgaṃ ucyate katham akārapraśleṣāt sāmānyataḥ adṛṣṭam iti tiṣṭhatu tāvad viśeṣaḥ sāmānyato pi na dṛṣṭam kveti pakṣasapakṣayor vṛtter uktatvāt pariśeṣāt vipakṣe sāmānyato pi na dṛṣṭm ity avatiṣṭḥate itthaṃ trirūpaṃ liṅgaṃ ebhiḥ śabdair uktaṃ bhavati tadālambanaṃ jñānam anumānam tad evaṃ lakṣaṇe kaścit sarvaṃ sūtram ayojayat evaṃ tu khyāpitaṃ na syāt sūtrakārasya kauśalam kiñca pañcalakṣaṇam iha śāstre abhyupagmyate iti trirūpe tasmin varṇyamāne kālātyayāpadiṣṭaprakaraṇāsamayoḥ prasaṅge na vyāvartata ititasmāt tatpūrvakapadam eva lakṣaṇapratipādanārtham anavadyam trividhagrahaṇaṃ tasya vibhāgapratipādakam bhedāḥ pūrvavad ityādigranthena kathitās trayaḥ tatpūrvakapadodgītanirmalanyāyalakṣaṇāḥ parimlanādaro nyatra sūtrakṛdvākyalāghave vibhāgavacanāt siddhaṃ traividhyaṃ svagirā bhavet tatha ca śabdasiddhāntacchalesv evamādīdṛśāt pūrvavad iti yatra kāraṇena kāryam anumīyate yathā jaladharonnatyā bhaviṣyati vṛṣṭir iti atra codayati pūrvaṃ hi karaṇām ucyate pūrvam asyāstīti pūrvavt kāryaṃ vaktuṃ yuktam tena kāryāt kāraṇānumānam ihodāhartavyam na kāraṇāt kāryānumānam na ca kāraṇena kāraṇām api pāryate kāryasya tāvat pakṣatvam ayuktam siddhyasiddhivikalpānuvṛtteḥ siddhe hi kārye kim anyad anumeyam asiddhe khapuṣpavan na pakṣatvam api ca asti kāryaṃ kāraṇasyāstitvāt iti vyadhikaraṇo hetuḥ anityaḥ śabdaḥ kākasya kārṣṇyād itivatsattāyāṃ ca sādhyāyāṃ bhāvadharmasya hetor asiddhatvam abhāvadharmasya viruddhatvam ubhayadharmasyānaikāntikatvam iti kathaṃ sādhayituṃ śakyate tad uktam nāsiddhe bhavadharmo sti vyabhicāryubhayāśrayaḥ dharmo viruddho bhāvasya sā sattā sādhyate katham  iti na ca kāraṇamātrasya hetutvaṃ yuktaṃ vinā ca pratibandhādinā vyabhicārasambhavāt kāraṇaviśeṣaś ca na kaścid vipaścirā pi niścituṃ śakyaḥ caladacalavipulavapuṣām utpaladalamalīmasatviṣām api payomucām amuktapayasām uparamadarśanāt yadi tv antyadaśāvarti kāraṇāṃ liṅgam iṣyate vyāptismaraṇāvelāyāṃ kāryapratyakṣatā bhavet nanu saugatair api kāranāt kāryānumānam aṅgīkṛtam eva hetunā yaḥ samagreṇa kāryotpādo numīyate arthāntarānapekṣitvāt sa svabhāvo nuvarṇitaḥ iti agrandhajño devānāṃ priyaḥ utpādyate smād ity utpādo yogyatā kathyate sā cātrānumeyā ata eva tasyāḥ vastuno nanyatvāt svabhāvānumānam idam iṣyate sa svabhāvo nuvarṇitaḥ iti atrāhuḥ sarvam idam aviditānumānaprayogakramasya durmateś codyam na kāryamātra pakṣīkriyate na sattā sādhyate na vyadhikaraṇo hetuḥ prayujyate api tu payodharā eva dharmiṇi adūrakālabhāvinyā vṛṣṭyā tadvantaḥ sādhyante viśiṣṭonnatirūpadharmādiyogeneti na pūrvakathitadoṣāvasaraḥ yathā agniṃ ānayaṃ dhūmaḥ bahulapāṇḍutādidharmayogitvāt mahānasāvadṛtadhūmavad iti dhūma evāgnimattayā numīyate evaṃ samanantarotpāditavṛṣṭayo mī jīmūtāḥ sātiśayonnatyādidharmayogitvāt pūrvopalabdhaparjanyavat iti jaladharā eva bhaviṣyad vṛṣṭimattayā numīyante yathā ha bhaṭṭaḥ tasmād dharmaviśiṣṭasya dharmiṇaḥ syāt prameyatā sā deśasyāgniyuktasya dhūmasyānyaiś ca kalpitā iti yat tu pūrvaṃ kāraṇām ucyate iti tat satyam pūrvam asyāstīti pūrvavat kāraṇagatam unnatatvādidharmajātam ucyate tad eva liṅgam iti granthadoṣo pi na kaścit na ca kāraṇāmātrasya hetutvaṃ brūmaḥ yenāsya vidhurapratyayopanipātādikṛtaḥ vyabhicāraḥ syāt api ca viśiṣṭam eva kāraṇaṃ hetuḥ na ca kāraṇaviśiṣo duravagamaḥ gambhīragarjitārambhanirbhinnagirigahvarāḥ rolambagavalavyālatamālamalinatviṣaḥ tuṅgattaṭillatāsaṅgapiśaṅgottuṅgavigrahāḥ vṛṣṭiṃ vyabhicarantīha naivaṃprāyāḥ payomucaḥ anabhyupagame caivam anumānasya jīvitam na syāt dhūmaviśeṣāṇām api boddhum aśaktitaḥ yad api kāryapratyakṣatvam āśaṅkitam tad api ayuktam na hi vṛṣṭyanumānasamaya eva śirasi salilakaṇāḥ patantaḥ payodamuktā dṛṣśyante parokṣe liṅgini jñānam anumānam iti ca viśeṣaṇopādānāt yatra tatra na tadānīm eva vṛṣṭiḥ pratyakṣībhavati tadudāharaṇāṃ bhaviṣyati api ca anupajātāvayavakriyatayā nāśaṅkyamānavināśe ntyatantau jātayā kriyayā paṭaniṣpattyanumāne kriyamāṇe na paṭapratyakṣatā kālavyavadhānasambhavāt tathā hi ekatas tāvad antyatantau kriyādarśanam avinābhāvasmaraṇām prāmarśajñānam anumeyapratītir iti tricatvāraḥ kṣaṇāḥ anyatas tu kriyāa kriyāto vibhāgaḥ vibhāgāt pūṛvasaṃyoganivṛttiḥ tata uttarasaṃyogotpādaḥ tataḥ paṭaniṣpattiḥ niṣpanne paṭe kṣaṇāntara rūpādiguṇāraṃbhaḥ rūpādijanmani paṭasya samavāyikāraṇatvāt kāraṇāsya kāryād avaśyaṃ pūrvakālabhāvitvam ato niṣpanno pi nūnam ekasmin kṣaṇe nīrūpaḥ paṭo bhavatīti na tadaiva pratyakṣaḥ tataḥ kṣaṇāntare rūpotpādāt rūpavaddravyam indriyasannikarṣāt pratyakṣaṃ bhaviṣyatīti atibahava ete kṣaṇāḥ ato na kāryapratyakṣatvam nāpi vidhurapratyayādinā kāryānutpattiḥ anutpannāvayavakriyatvaviśeṣaṇopādānena tadvināśāśaṅkanāt kriyātaś cottarottarakāryāṇām avaśyaṃ bhāvitvāt yad api hetunā yaḥ samagreṇa ityādinā yogyatānumānaṃ vyākhyātam tad apy asādhu svabhāvānumānasya nirastatvāt lokaś ca kāraṇād avikalāt kāryam eva kalpayati na yogyatām ity alaṃ prasaṅgena śeṣavad iti yatra kāryeṇa kāraṇām anumīyate yathā nadīpūreṇoparitena deśe vṛṣṭir iti atrāpi vṛṣṭimaduparitanadeśasaṃsargalakṣaṇo nadīdharmaḥ taddharmeṇaiva viśiṣṭena pūrṇātādinā numīyate vṛṣṭimatpṛṣṭhadeśasaṃsṛṣṭā iyaṃ nadī phenilakaluṣatvādiviśiṣṭapūropetatvāt pūrvopalabdhaivaṃvidhadhunīvat ayaṃ deśo vā vṛṣṭiviśiṣṭadeśāntarasaṃsṛṣṭaḥ viśiṣṭanadīpūravattvenānumīyata iti prāktanavaiyadhikaraṇyādicodyacakrasyehāpi nāsti prasaraḥ phalatas tv iyaṃ vāco yuktiḥ kāryeṇā kāraṇam anumīyate kāraṇena kāryam anumīyata iti pramārthatas tu dharmī dharmavattvena dharmavān anumīyata iti sthitiḥ yadāha bhaṭṭaḥ sa eva cobhayātmā yaṃ gamyo gamaka eva caasiddhenaikadeśena gamyaḥ siddhena bodhakaḥ itiyat tu setubhaṅgahimavilayanādinā pi nadīpūropapattir dṛṣṭeti tatrāpy ucyate āvartavartanāśāliviśālakaluṣodakaḥ kallolavikaṭāsphālasphuratpheṭacchaṭāñcitaḥ vahadbahalaśaivālavanaśādvalasaṅkulaḥ nadīpūraviśeṣo pi śakyeta na na veditum pramātur aparādho yam viśeṣaṃ yo na paśyati nānumānasya doṣo sti prameyāvyabhicāriṇaḥrodhopaghātasādṛśyavyabhicāranibandhanam anumānāpramāṇatvam ato vaktum asāṃpratam pāraṃparyeṇa vṛṣṭiś ca nadīpūrasya kāraṇam pataddhanapayobindusandohasyandamakramāt sāmānyatodṛṣṭaṃ tu yat akaryakāraṇabhūtāl liṅgāt tādṛśasyaiva liṅgino numānam yathā kapitthādau rūpeṇā rasānumānam rūparasayoḥ samavāyikāraṇām ekaṃ kapitthādidravyam na tutayor anyonyaṃ kāryakāraṇābhāvaḥ śākyadṛṣṭyā pi varvamānayoḥ kṣaṇāyoḥ itaretarakāryakāraṇatā na sambhavaty evadharmiṇāś ca rūpavattvena rasavattā numānāt asiddhyādicodyānāṃ pūrvavad anavakāśo vaktavya yat punar bhāṣyakāreṇā bhāskarsya deśāntaraprāptyā gatyanumānam udāhṛtaṃ tad ayuktam deśāntaraprāpter gatikāryatvāt kāryeṇa kāraṇānumānaṃ śeṣavad evedaṃ syāt api ca deśāntaraprāptir deśāntarasaṃyogaḥ na ca daśaśatāmśor deśāntareṇa śailādinā saṃyogaḥ saṃbhavati nabhasā tu bhavann api viśā vā durlakṣyaḥ pratyakṣetaravṛttitvāt pavanavanaspatisaṃyogavat mātṛgarbhasaṃyogavad vā atha deśāntare taraṇidarśanaṃ hetur ucyate tasyāpi gatokāryatā pāramparyeṇa vidyate eva gatyā prāptiḥ prāptyā ca tatra darśanam itiatha deśāntare tapanadarśanaṃ pakṣīkṛtya darśanatvena ca darśanaśabdavācyatvena vā tasya gatipūrvakatvam anumīytate deśātare divākaradarśanaṃ gatipūrvakam deśāntaradarśanatvāt tacchabdavācyatvād vā devadattadeśāntaradarśanavad iti tathāpi pāramparyeṇa garikāryatā na nivartata eva na hi darśanatvaṃ gotvādivat sāmānyam asti kintu bhāvapratyaytenātra darśanotpādikā śaktir ucyate sā ca nātīndriyā nitiyā kācit api tu svarūpasahakārisvabhāvaiveti dṛśyamānaṃ svarūpam api śaktivarge patati dṛśyamānaṃ ca deśāntaraprāptyātmakam iti gatikāryam evaṃ darśanaśabdavācyatve pi hetukṛte vaktavyam gatyā deśāntaraprāptir janyate tayā tatra darśanam tena śabdaprayogaḥ sa eva vācyatvam iti bhāvapratyayenoktaḥ tasmāt sarvathā gatikāryatvānapāyāt śeṣavad evedam anumānam tad etad bhāṣyakārīyam udāharaṇām īdṛśam rūpād rasānumānaṃ tu tasmād yuktam udāhṛtam akāryakāraṇaprāyahetūnāṃ ca pradarśitaḥ bhadantakalahe smābhir udāharaṇavistaraḥ evaṃ tāvan matubvyākhyayā traividhyam anummānasya varṇitam etat tu phalguprāyam iva manyante niyamātmakasambandhabalād eva liṅgasya gamaktvam uktam na kāryādisvarūupeṇa tat kim īdṛśatraividhyena darśiteneti vatipratyayam āśrityānyathā vyācakṣate pūrvavad iti atra sambandhagrahaṇakāle liṅgaliṅginoḥ pratyakṣataḥ svarūpam avadhārya punas tādṛśaiva liṅgena tādṛg eva liṅgī gamyate tata pūrveṇa tulyaṃ vartata iti pūrvavad anumānam yathā mahānase dhūmāgnī sahacaritau dṛṣṭvā punaḥ dhūmāgnyanumānam nanu pratyakṣapratītyā viṣayagatasakalaviśeṣasākṣātkaraṇakṣamayā tulyā nānumanikī matir iti kathaṃ kriyātulyatvam tadabhāvāt kathaṃ vatiḥ satyam evam tathā pi vahner eva tādṛśasya vailakṣaṇyāpādakaviśeṣavacchinnasyaliṅgena garahaṇāt adūraviprakarṣeṇā kriyātulyatvam upapatsyate śeṣavan nāma pariśeṣaḥ sa ca prasaktapratiṣedhe anyatrāprasaṅgāt śiṣyamāṇe saṃpratyayaḥ yathā kvacit pradeśe dhūmenāgnimātre numite kim indhano yam agniḥ iti vimarśe prasaktānāṃ tṛṇaparṇākāṣṭhādīnāṃ aprasaṅgāc ca gomayendhano gniḥ parikalpyate yathā vā śabde drvyakarmatvapratiṣedhāt sāmānyādāv aprasaṅgāc ca guṇatvānumānaṃ vakṣyate sāmanyatodṛṣṭaṃ tu yatra sambandhakāle pi liṅgisvarūpam apratyakṣaṃ nityaparokṣam eva sāmānyato vyāptigrahaṇād anumīyate yathā śabdādyupalabdhyā śrotrādi karaṇām indriyāṇām atīndriyatvāt na kadācit pratyakṣagamyatvam atha ca chedanādikriyāṇāṃ paraśvadhādikaraṇapūrvaka vyāptigrahaṇāt śabdādyupalabdhikriyāṇāṃ karaṇāpūṛvakatvam anumīyate atra vativyākhyāne codayanti pūrvavad evam ekam anumānam uktaṃ syāt na trividham yato na tāvad anavagatavyāptikaṃ liṅgaṃ gamakaṃ bhavati viśeṣāṇām anantatvena ca tadanvayavyatirekayor duravagamatvāt sarvatra sāmānyenaiva vyāptigrahaṇam yac cetthaṃ vyāptijñānaṃ tat tulyaṃ tritaye pi ataḥ sarvaṃ pūrvavad eva syāt vateḥ sarvatra saṃbhavāt tad etad ayuktam avāntaraviśeṣasya suspaṣṭasya bhāvāt vyāptipūrvakam anumānam ity etāvatā yady ekavidham ucyate tat satyam evaṃ prakāram evedam tasmin saty api tu sāmye bhedāntarasaṃbhavāt traividhyam asya pratipādyate tathā hi dhūmajvalanayoḥ pūrvaṃ pratyakṣeṇā grahaṇāt idānīṃ tenaiva bhūmena sa evāgnir anumīyate iti pūrvavad idam anumānam ucyate yat pratyakṣapūrvakam iti prasiddham nanu dhūmāntareṇa vahnyantarānumānaṃ kiṃ na pratyakṣapūrvakam ka ekam āha na pūrvavad iti kathaṃ tarhīdam ucyate tenaiva dhūmeneti jātyabhiprāyam etad ucyate na vyaktyabhiprāyam nanu sāmānyatas tarhi tatparicchedāt sāmānyatodṛṣṭam evedaṃ syāt na sāmānyatodṛṣṭasya nityaparokṣānumeyaikaviṣayatvāt prasaktapratiṣedhādinā ca niyatasādhyaparicchedahetuḥ pariśeṣanumānam ucyate yathā gomayendhanadahanānumānam udāhṛtam śabde va guṇātvakalpanam sāmānyatodṛṣṭaṃ tu nityaparokṣaviṣayam udāhṛtam eva śrotrādyanumānam tad evaṃ bhedasaṃbhvāt trividham anumānam iti yuktam āstām vā udāharaṇābhedaḥ ekatrāpy udāharaṇe traividhyam abhidhātuṃ śakyate yathā icchādikāryaṃ āśritam kāryatvāt ghaṭavat ity āśrayamātre sādhye pūrvavad anumānam prasaktaśarīrendriyādyāśrayapratiṣedhena viśiṣṭāśrayakalpane tad eva pariśeṣānumānam anumeyasya nityaparokṣatvāt tad eva sāmānyatodṛṣṭaṃ ca tarhi pariśeṣānumānasya sāmānyatodṛṣṭasya ca ko veśeṣaḥ ucyate pariśeṣānumānapravṛttāv anyaḥ panthāḥ sāmānyatodṛṣṭasyānyaḥ icchādikāryaṃ dehādivilakṣaṇāśrayam śarīrādiṣu bādhakapramāṇopapattau satyāṃ kāryatvād iti sāmānyatodṛṣṭāsya kramaḥ pariśeṣānumānasya tv itthaṃ pravṛttiḥ icchāder aśrayatvena prasaktāni śarīrendriyamanāṃsi niṣidhyante dikkālādau ca tatprasaṅgo nāsti tatpāriśeṣyād ātmaiva tadāśraya iti pariśeṣānumāne ca sarvatra naiṣa niyamaḥ sādhyasyātiparokṣatvam iti gomayāgnikalpanādidarśanāt sāmānyatodṛṣṭaṃ tu nityaparokṣaviṣayam eveti sūktaṃ traividhyam apare punaḥ adṛṣṭasvalakṣaṇāviṣayaṃ śaktikriyānumānaṃ sāmānyatodṛṣṭam udāharanti devadattādāv api kriyāyāḥ parokṣatvāt calatīti pratyaye hi na devadattasvarūpātiriktakriyātattvapratibhāsaḥ ya eva devadattātma tiṣṭhat pratyayagodaraḥ calatīty api saṃvittau sa eva pratibhāsate aviralasamullasatsaṃyogavibhāgaprabandhaviṣayatvāc calatītipratyayasya na sarvadā tadutpādaḥ kathaṃ tarhi nityaparokṣe kriyāsvalakṣaṇe numānaṃ kramata iti cet kāryasya kādācitkatvena kāraṇapūrvakatvāt paridṛśyamānasya dravyasvarūpasya kāraṇātve sarvadā kāryotpādanaprasaṅgāt sarvadā tatsvarūpasadbhāvāt na ca sarvadā kāryam utpadyata iti tadatiriktakriyānumānam evaṃ śaktāv api draṣṭavyam kriyāśaktisvarūpasya ca nityaparokṣatvāt taddṛṣṭasvalakṣaṇaviṣayam anumānam ucyate na tu viśeṣaviṣayam viśeṣavyāptigrahaṇāsyāsaṃbhavād iti tad idam anupapannam parispandarūpasyotkṣepaṇādibhedavataḥ karmaṇaś calatyādipratītau prakāśamānatvena pratyakṣatvāt na tasya nityānu meyatvam saṃyogavibhāgālambanatve tu saṃyujtate vibhajyate iti pratītiḥ syāt na calatīti yathāviṣayaṃ pratyayotpādāt saṃvedanānusāriṇī ca viṣayavyavasthā anyathā ghaṭapratyaye pi paṭasyālambanatā syāt saṃyogavibhāgālambanatve sati tiṣṭhaty api calatpratyayaḥ prāpnoti tatrāpi saṃyogavibhāgasaṃbhavāt sthāṇau ca śyenasaṃyogavibhāgavati calatītipratibhāso bhavet aviralatadupajananaprabandhe pi bhūtabhāvinoḥ saṃyogavibhāgayoḥ parokṣatvāt vartamānayor grahaṇam tau ca calitvā pi sthite devadatte sta iti tatrāpi kathaṃ na calatīti pratyayaḥ nirantaraṃ ca saṃyogavibhāgaśreṇidarśanāt bhūmāv api bhaved buddhiḥ calatīti manuṣyavat atha manuṣe yatkriyājanyatvaṃ saṃyogavibhāgayoḥ tatraiva calatītyādibuddhiḥ nānyatra devadattakriyayā ca tau janyete na niṣkriyayā bhūmyeti na tasyāṃ tathā pratyayaḥ yady evaṃ kriyānvayavyatirekānuvidhānāt kriyālambana evāyaṃ pratyayaḥ na saṃyogavibhāgālambanaḥ tadālambanatve hi tayor dvayavṛttitvāviśeṣāt viśeṣe kāraṇāṃ vācyam yena puruṣa evāyaṃ pratyayaḥ na bhūmāv iti devadattakriyājanyatvena tu na viśeṣaḥ yataḥ kriyāyāḥ parokṣatve sati tad eva na vidmaḥ kim asau devadattāśrayā kriyā kiṃ vā bhūmyāśriteti saṃyogavibhāgakāryānumānasyobhayatrāpi tulyatvāt na ca devadatte gacchati bhūmau anavaratavahadvahalasaṃyogavibhāgavaty api vā taraṅgiṇītīrapāṣāṇe calatīti pratyayo dṛṣṭaḥ tasmāt kriyāviṣaya eva calatītipratyayaḥ na saṃyogavibhāgālambanaḥ saṃyogavibhāgāgrahaṇe pi ca nirālambe vihāyasi viharati vihaṅgame calatīti saṃvedanaṃ dṛśyate na a gaganasaṃyogaḥ pratyakṣaḥ pratyakṣetaravṛttitvāt gandhavahamahīruhasaṃyogavat vitatālokāvayavyākāśaḥ tatsaṃyogaś ca patriṇāḥ pratyakṣa iti cet naitad evam tamālanīlajīmūtasamūhapihitāmbare niśīthe sandhakāre pi calatkhadyotadarśanāt na tatrālokāvayavī kiś cana timirāvayavī vā vidyate iti kena saṃyogo gṛhyate vibhāgo vā bhūkampotpāte ca jāte calati vasumatīti matir asti na tatra saṃyogavibhāgau gṛhyete bahulaniśīthe ca na tarām tasmān na saṃyogādyālambanā calatīti matiḥ api tu kriyālambanaiveti na ca nityaparokā kriyā numātum api śakyā kāryasya kāraṇapūrvakatvena bhavanmate sambandhagrahaṇānupapatteḥ na hi te dravyasvarūpaṃ kāraṇām api tu kriyāviśiṣṭam kriyāyāś ca parokṣatvān na tadāviṣṭadravyagrahaṇāṃ sughaṭam iti kāraṇātvāgrahaṇāt ghaṭādāv api durghaṭā vyāptipratītiḥ ātmā numāne tu nāyaṃ doṣaḥ ghaṭādeḥ kāryasyāśritasya pratyakṣam upalambhāt tasmān na kāryānumeyā kriyā na ca saṃyogānumeyā saṃyogāntaṃ karma itinyāyāt vartamānāyāḥ kriyāyās tenānumātum aśakyatvāt kriyā numānavādaś ca sāmānyalakṣaṇe vistareṇa nirastaḥ etena śaktyanumānam api vyudastaṃ veditavyam purā ca savistaram atīndriyaśaktinirākaraṇaṃ kṛtam eva tenādṛṣṭakriyāśaktisvalakṣaṇam iti kṣamam nedaṃ sāmānyatodṛṣṭaṃ iti pūrvoktaṃ eva sat iti matupi vatau vā pratyaye varṇyamāne trividham idam ihoktaṃ yuktam evānumānam parakaviracitānāṃ lakṣaṇānāṃ tv amuṣmin sati na bhavati śobhā bhāsvatīvendubhāsām bauddhoktapratibandhadūṣaṇadiśā tallakṣaṇaṃ dūṣitam bhūyodṛṣṭamitānvayaikaśaraṇaṃ śocyaṃ punaḥ śāvaram sāṅkhyānāṃ tu kuto numānaghaṭanopādānarūpā yataḥ teṣāṃ jātir asau ca tadvikṛtivadbhinneti duḥstho nvayaḥ idam idānīṃ cintyate yad etad indriyādisannikarṣajatvādinā lakṣitam asmadādipratyakṣaṃ tatkila prāyaśo vartamānakālaviśiṣṭavastuviṣayam evam idam anumānam api kiṃ tadgocaraṃ eva kiṃ vā kālāntaraparicchede pi kṣamam iti tad ucyate trikālaviṣayam anumānam iti kasmāt traikālyagrahaṇāt trikālayuktā arthā anumānena gṛhyante bhūtā nadīpūreṇa vṛṣṭir anumīyate saiva bhaviṣyantī meghonnatyā dhūmena vartamāno gnir iti ataś a yan mīmāṃsakair ucyate codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭam ity evaṃjātīyakam arthaṃ śaknoty avagamayituṃ nānyat kiñ ca iti tad ayuktam codanāvat pramāṇāntarasyāpy evaṃ jātīyakaviṣayatvopapatteḥ pratyakṣam api yogīnāṃ trikālaviṣayaṃ uktam asmadādīnām api kvacit iti atra codayanti kāle sati traikālyagrahaṇaṃ cintyam sa eva tu durpapādaḥ tadabhāve kasya vartamānādivibhāgo nirūpyate na tāvad gṛhyate kālaḥ pratyakṣeṇa ghatādivat cirakṣiprādibodho pi kāryamātrāvalambanaḥ na cāmunaiva liṅgena kālasya parikalpanā pratibandho hi dṛṣṭo tra na dhūmajvalanādivat pratibhāsātirekas tu kathañcid upapatsyate pracitāṃ kājcid āśritya kriyākṣaṇaparamparām na caiṣa grahanakṣatraparispandasvabhāvakaḥ kālaḥ kalpayituṃ yuktaḥ kriyāto nāparo hy asau muhūrtayāmāhorātramāsartvayanavatsaraiḥ loke kālpanikair eva vyavahāro bhaviṣyate yadi tv eko vibhur nityaḥ kālo dravyātmako mataḥ atītavartamānādibhedavyavahṛtiḥ kutaḥ evam ākṣipte sati pratyakṣagamyatām eva kecit kālasya manvate viśeṣaṇatayā kāryapratyaye pratibhāsanāt krameṇa yugapat kṣipraṃ cirāt kṛtam itīdṛśāḥ pratyayā nāvakalpante kāryamātrāvalambanāḥ na hi viṣayātisayam antareṇa pratibhāsātiśayo vakalpate arūpo nanv ayaṃ kālaḥ kathaṃ gṛhyeta cakṣuṣā rūpam eva tavā rūpaṃ kathaṃ gṛhyeta cakṣuṣā kathaṃ vā rūpavanto pi parokṣāḥ paramāṇavaḥ tasmāt pratītir anveṣyā kiṃ nimittaparīkṣayā nanu dravye yam niyamaḥ na rūpādau dravye pi nāyaṃ niyamaḥ yat rūpavat tat pratyakṣam iti yena paramāṇūnāṃ tathābhāvaḥ syāt kin tu yat pratyakṣaṃ tat rūpavad iti tad uktam trayāṇāṃ pratyakṣatvarūpavattvadravatvādīni iti nedaṃ daivikaṃ vacanaṃ yad anatikramaṇīyam na ca vacanena pratyakṣatvam apratyakṣatvaṃ vā vyavasthāpyate pratyakṣatvaṃ hi endriyikapratītiviṣayatvam ucyate tac ced asti kālasya nīrūpasyāpi pratyakṣatā kena vāryate rūpavattvaṃ taddravyāṇām astu tathā darśanāt na cānuddhāṭitākṣasya kṣiprādipratyayodayaḥ tadbhāvānuvidhānena tasmāt kālas tu cākṣuṣaḥ svatantra eva tarhi ghaṭādivat kasmān na gṛhyate kāla iti cet vastusvabhāva eṣa na paryanuyogārhaḥ rūpidravyaviśeṣaṇatāṃ gatasya tasya grahaṇam na daṇḍādivat svatantrasyāpīti gaganādes tv anyaviśeṣaṇatayā pi na grahaṇām astīti tasyāpratyakṣatvam na tv arūpatvāt atha vadet viśeṣaṇasyāpi rūpavat eva daṇḍāeḥ cakṣuṣā grahaṇām na kālāder iti tad ayuktam arūpasyāpi sāmānyādeḥ viśeṣaṇasya cakṣuṣā grahaṇāt dravye niyama iti cet uktam atra yad eva nayanakaraṇakāvagamagocare saṃcarati tad eva cākṣuṣaṃ rūpavad arupaṃ vā dravyam adravyaṃ veti evaṃ guru dravyam iti kārtasvarādau pratibhāsāt gurutvam api pratyakṣaṃ na patanānumeyam eva tasmāt svatantrabhāvena viśeṣaṇatayā pi cākṣuṣajñānagamyaṃ yat tat pratyakṣam upeyatām ata eva pratyakṣaḥ kālaḥ evaṃ samānanyāyatvāt pūrvāparādipratyayagamyā dig api pratyakṣā veditavyeti anye manyante daṇḍī devadattaḥ nīlam utpalaṃ itivad viṣayātirekasyāgrahaṇāt pratyayātiśayasya ca parokṣakālapakṣe pi tatkāraṇākasyopapatter anumeya eva kālaḥ apratyakṣatvamātreṇa na ca kālasyanāstitā yuktā pṛthivyadhobhāgacandramaḥparabhāgavat apratibhāsamāno pi kālaḥ saṃskāra ivendriyasahacaritaḥ pratyabhijñāṃ kṣiprādipratītiṃ janayiṣyati kṛtaś pratyakṣalakṣaṇe mahān kaliḥ kiṃ viṣayabhedād evapratibhāsabhedaḥ utopāyabhedād api iti tad alaṃ punas tadvimardena pramāṇām iti nirṇītaṃ pratyakṣaṃ savikalpakam tasmān na kalpanāmātraṃ cirakṣiprādisaṃvidaḥ na cāsāṃ paridṛśyamānakāraṇavinirmitatvam upapadyate kriyamāṇasya paṭādeḥ kāryasya tadutpādakasya ca tantuturīvemaśalākākuvindādikāraṇābṛndasya sāmye pi kvacit tūrṇaṃ kṛtam kvacic cireṇa kṛtam iti pratibhāsabhedadarśanāt nimittāntaraṃ cintanīyam nanu parispandādikriyābheda evātra nimittam kaścit parispandaś caturaḥ kaścin manthara iti kvacit kṣiprabuddhiḥ kvacic cirabuddhir iti naitaccāru parispandagatayor api cāturyamāntharyayor nimittāntarakāryatvāt parispande pi cireṇa gacchati śīghraṃ dhāvatīti cirakṣiprādipratītir dṛśyate āha na devadattādiparispandanibandhanāḥ kramākramādipratyayāḥ kin tu grahamakṣatrādiparispandanibandhanāḥ sa eva ca grahatātādiparispandaḥ kāla ity ucyate tatkṛta evāyaṃ yāmāhorātramāsādivyavahāraḥ tasya svata eva bhedādaupādhikabhedakalpanākleśo na bhaviṣyati bhedaparicchede nālikāpraharādir upāyaḥ iyatī nālikāiyan muhūrtam iyān prahara iti tatraikasmin muhūrte prahare vā nirvarttyamāneṣū bahuṣu kāryeṣu yugapad iti bhavati matiḥ muhūrtāntarāpekṣeṣu krameṇeti tasmāt grahādiparispanda eva tais tair nimittair upalakṣyamāṇapramāṇāḥ kāla iti kālavidaś ca jyotirgaṇakāsta evainaṃ budhyante tad asāṃPratam candrādigrahaparicchede pi kramādipratītidarśanāt cireṇāstaṃ gato bhānuḥ śītāṃśuḥ śīghram udgataḥ uditāv iva dṛśyete yugapad bhaumabhārgavau iti dṛśyate pratibhāsaḥ na ca grahāntaraparispandakāraṇāka eṣa śakyate vaktuṃ anavasthāprasaṅgāt tasmān na grahādiparispandaḥ kālaḥ kin tu vastvantaram yat kṛto yaṃ kramākramādivyavahāraḥ nanu bhavatkalpito pi kālaḥ kiṃ svata eva kramākramasvabhāvaḥ hetvantarād vā svatas tasya tatsvabhāvatve kāryasyaiva paṭādeḥ paridṛśyamānasya tatsvabhāvyaṃ bhavatu kiṃ kālena hetvantarapakṣe tv anavasthā tasyāpi hetvantarāpekṣatvād iti tad etad bāliśacodyam śuklaguṇādāv apy evaṃ vaktuṃ śakyatvāt guṇasya svataḥ śuklasvabhāvatve dravyasyaiva tad bhavatu kiṃ guṇena guṇāntarakalpane tv anavastheti atha tatra tathā darśanāt nedaṃ codyam tad ihāpi samānam kāryeṣu paṭadiṣu nimittāntarakṛtaḥ kramādivyvahāraḥ nimittāntare nimittāntaraṃ na mṛgyam iti tasmād asti yugapadādivyavahārahetuḥ kālaḥ ataś caivam dṛṣṭaḥ parāparatvasya dikkṛtasya viparyayaḥ yuvasthavirayoḥ so pi vinā kālaṃ na siddhyati dūrataradigavacchinno devadattādiḥ para iti pratibhāsate nikaṭadigavacchinnas tu apara iti te ete dikkṛte paratvāparatve viparivartamāne dṛśyete dūrastho hi yuvā apara ity ucyate nikaṭastho pi sthaviraḥ para iti tad atra na kālavyatiriktaṃ kāraṇām upapadyate ity ato numīyate kālaḥ sa cāyam ākāśavat sarvatraikaḥ kālaḥ yathā kāśaliṅgasya śabdasya satvatrāviśeṣāt viśeṣaliṅābhāc caikaḥ tathā sarvatra tadvyavahārād vibhuḥ avayavāśrayānupalaṃbhāt niravayavaḥ anāśritaś ca anāśritatvād eva dravyam ata evāvayavavibhāgādināśakāraṇānupapatter nitya iti nanu evañcaikatvāt kālasya kuto vartamānādivibhāgaḥ tadabhāvāt kathaṃ trikālaviṣayam anumānam ucyate ucyate na tāttvikaḥ kālasya bhedo vartamānādiḥ kin tv asann apy asau vyavahārasiddhaye kenacid upādhinā kalpyate kaḥ punar asāv upādhiḥ kriyeti brūmaḥ nanu tasyā api na svato vartamānādibhedaḥ tadbhāve vā saiva tathā bhavatu kiṃ kālena maivamutpattisthitinirodhayogiphalāvacchedena nānākṣaṇaparamparātmikā krithety ucyate sā vartamānādibhedavatī ca tathā hi sthālyadhiśrayaṇāt prabhiṛti ā tadavataraṇād utpadyamānaudanākhyaphalāvacchedāt kriyā vartamānocyate pacati iti tadavacchedāt ghaṭākāśavat kalo pi tāvān vartamāna ity ucyate abhinirvṛttaphalāvacchedātmā parispandasantatir atītā bhavati apākṣīt iti tadavacchedāt kālo py atīta ucyate anārabdhaphalāvacchedāt bhaviṣyantī kriyocyate pakṣyati iti tathā kālo pīty evam aupādhikaḥ kālo vartamānāditrayavyavahāraḥ ataś ca yad ucyate vṛkṣāt patataḥ parṇāsya bhūtabhaviṣyantāvadhvānau dṛśyete na vartamānaḥ tasmād vartamānaḥ kālo nāstīti tad asambaddham adhvavyaṅgyatvābhāvāt kālasya na hy adhvavyaṅgyaḥ kālabhedaḥ kin tu yathoktakrameṇā kriyāvyṅgya eveti kriyāparikalpitabhedanibandhanaś cāyaṃ kṣaṇalavakāṣṭhākalānālikāmuhūrtayāmāhorātramāsartvayanasaṃvatsarayugamanvantarakalpavyavahāra ity alaṃ prasaṅgena tithyādibhedāvadhāraṇāṃ ca vaidikakarmaprayogāṅgam paurṇām āsyāṃ paurṇam āsyāṃ yajetaamāvāsyāyām amāvāsyāyāṃ caiti evaṃ vasantādyratubhedo pi tadaṅgam vasante brāhmaṇo gnīn ādadhīta grīṣme rājanyaḥ śaradi vaiśyaḥ varsāsu rathakāraḥ iti sa cāyam ṛtutithyādivibhāgaḥ kriyayiva jyotiś śāstropadiṣṭaviśiṣṭarāśisaṃsṛṣṭacandrādigrhagatayā lakṣyate laukikena ca lakṣmaṇā tena teneti tad yathā cañcvagracumbitātāmracūtāṅkrakadambakaiḥ kathyate kokilailr eva madhurmadhurakūjitaiḥ divākarakarālātapātanirdagdhavīrudhaḥ mārgāśamallikāmodā bhavanti grīṣmaśaṃsinaḥ śikhaṇḍimaṇḍalārabdhacaṇḍatāṇḍavaḍambaraiḥ prāvṛḍākhyāyate meghamedurair medinīdharaiḥ mauktikākāravistāritārānikaracitritam śaratpiśunatāṃ yāti yamunāmbhonibhaṃ nabhaḥ āyāmayāminībhogasaphalābhogavibhramāḥ hemantam abhinandanti soṣmāṇas taruṇīs tanāḥ āskandanadalatkundakalikotkaradanturāḥ vadanti śiśiraṃ vātāḥ tuṣārakaṇakarkśāḥ tasmād eko py ayaṃ kālaḥ kriyābhedād vibhidyate etena sadṛśanyāyāt mantavyā dik samarthitā pūrvapaścimādipratyayānāṃ kevalavṛKādipratyayavailakṣṇyena kāraṇāntarānumānāt digliṅgāviśeṣād ekatve pi diśo daśavidhāḥ pradakṣiṇāvartaparivartamānamārtaṇḍamaṇḍalamarīcinicayacumbyamānakāñcanācalakaṭakasaṃyogopādhikṛtaḥ pūṛvapaśimādibhedaḥ kalpyate pūrvā pūrvadakṣiṇā dakṣiṇā dakṣiṇapaścimā paścimā paścimottarā uttarā uttarapūrvā adhastanī ūrdhvā ceti devatāparigrahavaśāc ca punar eṣaiva dik daśathocyate aindrī āgneyī yāmyā nairṛtī vāruṇī vāyavyā kauberī aiśānī nāgīyā brāhnī ceti nanu ca yenaiva pratyayena pratyakṣeṇā liṅgena vā satā dikkālāvagamyete tenaiva tayor bhedagrahaṇāt katham ekatvam tadavagamasamaya eva tathā bhedapratibhāsāt uktam sarvatra tatpratyayāviśeṣād iti vyatyayadarśanāc ca yaivaikatra pūrvā dik saivānyatra dakṣiṇeti gṛhyate prāgbhāgo yaḥ surāṣṭrāṇāṃ mālavānāṃ sa dakṣiṇaḥ itikāle pi cirakṣiprādivibhāgaś cāvyavasthita eva dṛśyate yo hi anāgata iti parisphurati kālaḥ sa eva vartamāno bhavati bhūto bhavati ca tathā ca ciram api śīghrībhavati śīghram api cirībhavati tasmāt tadbhedo py aupādhika iti siddham samānatantre dikkālau vaitatyena vicintitau tan neha likhyate loke dveṣyā hi bahubhāṣiṇaḥ siddhaḥ kālaś cākṣuṣo laiṅgiko vā tannānātvaṃ siddham aupādikaṃ ca tasmād yukataṃ niścikāya trikālagrāhīty evaṃ sūtrakāro numānam anumānānantaram upamānaṃ vibhāgasūtre paṭhitam iti tatkramena tasya lakṣaṇam ucyate prasiddhasādharmyāt sādhyasādhanam upamānam atra vṛddhanaiyāyikās tāvad evam upamānasvarūpam ācakṣate saṃjñāsaṃjñisambamdhapratītiphalaṃ prasiddhetarayoḥ sārūpyapratipādakam atideśavākyam evopamānam gavayārthī hi nāgariko navagatagavayasvarūpas tadabhijñām āraṇyakaṃ pṛcchati kīdṛk gavayaḥ iti sa tam āha yadṛśo gaus tādṛśo gavayaḥ iti tad etad vākyam aprasiddhasya prasiddhena gavā sādṛśyam abhidadhat taddvārakamaprasiddhasya gavayasaṃjñābhidheyatvaṃ jñāpayatīty upamānam ucyate nanu śabdasvabhāvatvād asya āptopadeśaḥ śabdaḥ ity anena gatārthatvān nedaṃ pramāṇantraṃ bhavet na ca saṃjñāsaṃjñisambandhaparicchedaphalatvena pramāṇāntaratayā vaktavyā phalavaicitryeṇa pramānānantyaprasaṅgāt laukikakāni hi vacanāni vaidikāni ca vidhiniṣedhabodhakāni nānāphalāny api bhavanti na śabdatām atikrāmanti ucyate yatra śabdapratyayād eva tatpraṇetṛpuruṣapratyayād eva vā arthatathātvam upāyāntarānapekṣam avagamyate sa āgama eva tata eva tadarthapratīteḥ yatra tu puruṣaḥ pratītyupāyam aparam upadiśati tatra tata evopāyāt tadarthāvadhāraṇam upāyamātrāvagame tu śabdavyāpāraḥ yathā parārthānumāne agnimān ayaṃ parvataḥ dhūmavattvāt mahānasavad iti atra hi na puruṣopadeśaviśvāsād eva śailasya kṛśānumattāṃ pratipattā nimittāntaranirapekṣaḥ pratipadyate api tu tadavabodhakadhūmākhyaliṅgasāmarthyād eva tad iha yady āṭaviko nāgarikāya gavayārthine tadavagamopāyaṃ prasiddhasādharmyaṃ nābhyadhāsyat tarhi tadupadeśa āgama evāntarabhaviṣyat tadupadeśāt tu tata eva tadarthāvagama iti saty api śabdasvabhāvatve pramāṇantaram evedam pratipattā pi nāgariko nāraṇyakavākyād eva taṃ prāṇinaṃ gavayaśabdavācyatayā buddhyate kin tu sārūpyaṃ prasiddhena gavā tasya paśyati kim āraṇyakavākyena na saṃpratyayo nātarakasya na brūmo na saṃpratyaya iti kin tu sārūpyam upāyāntaraṃ tadavagatāv asāv upadiṣṭāvān iti tato vagatir bhavanti na nihnotuṃ śakyata iti na śābdī sā pratītiḥ api tv aupamānikīti vacanam api bhavad idam upamānaṃ pramāṇāntaram iti yuktam bhāṣyākṣarāṇy api caitatpakṣasākṣyacchāyām iva vadanti lakṣyante tāni tu granthagauravabhayān na yojyante ity alaṃ prasaṅgena adyatanās tu vyācakṣate śrutātideśavākyasya pramātur aprasiddhe piṇḍe prasiddhapiṇḍasārūpyajñānam indriyajaṃ saṃjñāsaṃjñisambandhapratipattiphalam upamānam taddhīndriyajanitam api dhūmajñānam iva tadagocaraprameyapramitisādhanāt pramāṇāntaram śrutātideśavākyo hi nāgarakaḥ kānane paribhraman gosadṛśaṃ prāṇinam avagacchati tato vanecarapuruṣakathitaṃ yathā gaus tathā gavayaḥ iti vacanam anusmarati smṛtvā ca pratipadyate ayaṃ gavayaśabdavācyaḥ iti tad etat saṃjñāsaṃjñisambandhajñānaṃ tajjanyam ity upamānaphalam ity ucyate pratyakṣaṃ tāvad etasmin viṣaye na kṛtaśramam vanasthagavayākāraparicchedaphalaṃ hi tat anumānaṃ punar nātra śaṅkām apy adhirohati kva liṅgaliṅgisambandhaḥ kva saṃjñāsaṃjñitā matiḥ āgamād api tatsiddhiḥ na vanecarabhāṣitāt tatkālaṃ saṃjñino nāsti gavayasya hi darśanam saṃjñāsaṃjñinoś ca paricchede sati tatsambandhaḥ suśako bhavati nānyathā ata eva pratyakṣapūrvakaṃ saṃjñākarmety ācakṣate etad ākṣipati nāgarakapraśnam anurudhya vanacaraḥ brūte tideśakaṃ vākyaṃ yathā gaur gavayas tathā asyāyam arthaḥ yasya tvaṃ gosādṛśyaṃ nirīkṣase tam eva gavayaṃ vidyāḥ sa cāyaṃ saṃjñino grahaḥ sambandhakaraṇaṃ ceha viśeṣeṣu na yujyate ānantyāt kin tu sāmānye tac cattham avadhāritam pratyakṣapūrvakaṃ saṃjñākarmeti na hi vaidikī codanā kiṃ tv avacchedaḥ saṃjñino tra vivakṣitaḥ sa tu pratyakṣato vā stu pramāṇāntarato pi vā smaryamāṇo pi cārthe sti saṅketakaraṇaṃ kvacit yo sau tatra tvayā dṛṣṭaḥ prāṇī sa rurur ucyate kvacit tu kaiścin nirdiśya parokṣam upalakṣaṇaiḥ saṃjñinaṃ vyahartāraḥ tatra saṃjñāṃ niyuñjate danturo romaśaḥ śyāmo vāmanaḥ pṛthulocanaḥ yas tatra cipiṭagrīvas taṃ caitram avadhārayoḥ evam atrāpi gopiṇḍasārūpyeṇopalakṣite vacye vācakasambandhabodhanaṃ naiva durghaṭam atha sopaplavā vākyāt buddhir ity abhidhīyate upaplavo pi sambandhe na kaścid anubhūyate yas tv asti gavayākāraṃ prati kīdṛg asāv iti so pi pratyakṣato dṛṣṭe gavaye vinivartate pratyakṣāgamasiddhe rthe tasmān mānāntareṇa kim atrāhuḥ nāṭavikaraṭitāt vākyāt vispaṣṭaḥsaṃjñāsaṃjñisambandhapratyayo bhavitum arhati saṃjñinas tadānīm apratyakṣatvāt yady api gosārūpyaviśiṣṭatayā tadavagama upapāditaḥ tathā pi sopaplavaiva bhavati tadānīṃ buddhiḥ na nirākāṅkṣtābuddhis tadānīm upjāyate tadutpādanaparyantaḥ śabdavyāpāra iṣyate na cāsau nirvahaty atra vācyasaṃvittyapekṣaṇāt śabdena tad anirvāhāt na svakāryaṃ kṛtaṃ bhavet sambandhapratipattiś ca sāmānye yady apīṣyate tad apy aviditavyakti na samyagavadharitam gavayākāravṛttiś ca tadānīṃ buddhyupaplavaḥ sambandhe pi dvyadhiṣṭhāne dadhāti śyāmalāṃ dhiyam pratyakṣapūrvakaṃ tasmāt saṃjñākarmeti gīyate kvacit tad eva pratyakṣaṃ smṛtidvāreṇa kāraṇampūrvadṛṣṭe kuraṅgādau sambandho darśito yathā caitre pratyakṣavat siddhiḥ danturādiviśeṣaṇaiḥiha punar atideśavacanasamaye gosādṛśyamātropadeśye saty api saṃjñini nanivartata evopaplavaḥ pramāṇāntaraparicchedasāpekṣakasaṃjñirūpopadeśāt yatra gosādṛśyaṃ paśyasīti pratyakṣād eva tarhi sa upaplavo viraṃsyatīti cet na pratyakṣasyendriyasannikarṣādisvabhāvasya saṃjñāsaṃjñisambandhabodhakaraṇāsamarthatvāt pratyakṣaphalam etat tu samartha satyam iṣyate tasyaiva ca vayaṃ brūma upamānapramāṇatām yathā pratyakṣaphalam api dharaṇidharakuharabhuvi dhūmadarśanam anindriyaviṣayavibhāvasubodhasādhanatvād anumānam evaṃ gosārūpyaviśeṣitavipinagatagavayapiṇḍadarśanam adhyakṣaphalam api tadanavagatasaṃjñāsaṃjñisambandhabodhavidhānād upamānam ucyate yathā ca tatra pūrvāvagatadhūmāgnipratibandhasmaraṇaṃ sahakāritām upaiti tathehāpi pūrvaśrutāraṇyakavākyārthasmaraṇam yathā ca tatra vyāptivelāyām anālīḍaviśeṣā buddhir adhunā pakṣadharmatābalād viśeṣe vyavatiṣṭhate atrāgnir iti tathā trāpy anavagatavācyaviśeṣāt vākyāt buddhir idānīṃ vācyaviśeṣe dṛṣṭe nirupaplavā jāyate ayaṃ sa gavayaśabdābhidheya iti naitāvatā numānam evedam ity āśaṅkanīyam anapekṣitapakṣadharmānvayavyatirekādisāmagrīkasya tatpratyayotpādāt tasmād ayaṃ sa gavayo nāmety evaṃvidhā matiḥ upamānaikajanyaiva na pramāṇāntarodbhavā na caiṣā nāsti sandigdhā bādhyate kalpanāmātraṃ veti sarvathaitasyāḥ pramiteḥ sādhanam upamānaṃ pramāṇam iti siddham tad idam āha prasiddhasādharmyāt sādhyasādhanam upamānam prasiddhasādharmyād iti karmadhārayaḥ tṛtīyāsamāsaḥ bahuvrīhir va pradiddhaṃ ca tat sādharmyaṃ prasiddhena gavā vā sādharmyaṃ gavayasya prasiddhaṃ vā sādharmyaṃ yasya saḥ prasiddhasādharmyā gavayaḥ tasmāt prasiddhasādharmyāt sādhyasādhanam upamānam sādhyaḥ saṃjñāsaṃjñisambandhaḥ tasya sādhanaṃ bodhanam saṃjñāsaṃjñisambandhajñānaṃ vā sādhyaṃ tasya sādhanaṃ jananam ity arthaḥ evaṃ prasiddhasādharmyajñānam upamānaṃ phalaṃ saṃjñāsaṃjñisambandhajñānam ity uktaṃ bhavati sādhyasādhanaśabdena karaṇasya pramāṇatām bravīti etac ca mantavyaṃ sarvatra paribhāṣitam ata eva madhye likhitam idaṃ yad ubhayataḥ pramāṇalakṣaṇāni vyāpsyatīti atyantaprāyasādharmyavikalpādinibandhanaḥ kṣiptaḥ sūtrakṛtā sākṣād upamānasya viplavaḥ yena sadṛśapratītir janyate tatādṛśyam iti kim atyantasādṛśyādivikalpaiḥ abhinnapratyaye hetur yathā sāmānyam ucyate sadṛśapratyaye hetuḥ tathā sādṛśyam ucyate nanu upamānalakṣaṇam asmin mokṣaśāstre kvopayujyate āgamāt tāvat ātmajñānaṃ mokṣasādhanaṃ setikartavyatākam avagamyate anumānād āgamaprāmāṇyaniścayaḥ pratyakṣād anmānasya vyāptipariccheda iti trayan evopadeṣṭavyam satyam evam upamānam api kvacit gavayālambhādicodanārthānuṣṭhāne sopayogam anavagatagavayasvarūpe tadālambhābhāvāt yathā mudgastambhaḥ tathā mudgaparṇīti mudgaparṇyādyauṣadhiparijñāne pi tadupayogi bhavati sarvānugrahabuddhyā ca karuṇārdramatir muniḥ mokṣopayogābhāve pi tasya lakṣaṇam uktavān nanu evaṃ sati yāgauṣadhādyupayogi anyad api bahūpadeṣṭavyaṃ syāt na pramāṇaśāstratvād asya pramāṇam evārthaparicchittisādhanam ihopadiśyate tac caturvidham eva na nyūnam adhikaṃ veti nirṇītam prameyaṃ tu mokṣāṅgam evopadiśyata ity alaṃ prasaṅgena jaiminīyās tv anyathopamānasvarūpaṃ varṇayanti yad aśrutātideśavākyasya vane gavayapiṇḍadarśanānantaraṃ nagaraṃ gataṃ gopiṇḍam anusmarata etena sadṛśo gaur iti jñānaṃ tad upamānam tasya viṣayaḥ saṃpratyavagamyamānagavayasādṛśyaviśiṣṭaḥ parokṣo gauḥ tadvati vā gavayasādṛśyam ata eva na tajjñānaṃ pratyakṣajanyam parokṣagopiṇḍaviṣayatvāt aśrutātideśavākyasya bhāvān na śābdam na ca smaraṇam evedaṃ prameyādhikyasaṃbhavāt gavayena hi sādṛśyaṃ na pūrvam avadhāritam bhūyo vayavasāmānyayogo yady api manmate sādṛśyaṃ tasya tu jñāptiḥ gṛhīte pratiyogine na cānumānikam idaṃ jñānam anapekṣitapakṣādidharmakasya bhāvāt na ca gavayagataṃ sārūupyaṃ tatra liṅgam apakṣadharmatvāt nāpi gogatam asiddhatvāt pratijñārthaikadeśatvāc ca viṣāṇādyavayavajātam api na gogataṃ liṅgam idānīṃ vanasthsya tadgrhaṇābhāvāt agṛhītasya ca liṅgatvānupapatteḥ gavayagatam api tadliṅgam eṣa pūrvavad apakṣadharmatvat tasmād gavayasādṛśyaviśeṣitanagaragataparokṣagopiṇḍajñānaṃ kānanavartinaḥ pramātuḥ pramāṇāntaraṃ bhavatīti abhyupagantavyam tad idam anupapannam evaṃvidhapratītyabhāvāt prasiddhena hi sādṛśyaṃ aprasiddhasya gamyate gavā gavayapiṇḍasya na tu yukto viparyayaḥ tathā hi aśrutātideśako nāgarakaḥ kānane paribhramenn adṛṣṭapūrvaṃ gosadṛśaṃ prāṇinam upalabhamāna evaṃ buddhyate bravīti ca aho nu gavā sadṛśa eṣa kiś cana prāṇī iti na tv anena sadṛśo gaur iti jñānam abhidhānaṃ vā kasyacid astīti ataḥ pramiter evābhāvāt kiṃ pramāṇacintayā bhavatu vaiṣā buddhiḥ anena sadṛśo gauḥ iti tathā pi smṛtitvān na pramāṇaphalam nanu gopiṇḍamātre satyaṃ smṛtir evaiṣā saṃpratyavagatagavayasādṛśyaviśiṣṭatvaṃ tu tasya pūrvam anupalabdham adhunaiva gamyate iti na tasminn eṣā smṛtiḥ maivam gavayasādṛśyasyāpi tatra pūrvaṃ grahaṇāt nanu anavagatagavayena gavi gavayasādṛśyam avagatam iti citram na citram vyaktitiraskṛtasya grahaṇāt nanu idam api citrataram gṛhītaṃ ca vyaktitiraskṛtaṃ ceti vyaktir hi grahaṇam eva tattiraskāre ca nāsty eva grahaṇam ucyate naitadapi citrataram tathā highane gavayamālokya nāgariko na kareṇumanusmarati na karabham na turaṅgam api tu viśeṣṭameva tasmāt yatraiva paridṛyamānapiṇḍasādṛśyaṃ pūrvamavagataṃ sa eva piṇḍo smin dṛśyamāne smaraṇapathamavatarati netara iti sādṛśyagrahaṇamasaṃvedyamānamapyabhyastaviṣyāvinābhāvasmṛtivat balātparigrāmīṇasyānubhavo na bhavatīti vyaktitiraskṛtaṃ tatsādṛśyagrahaṇamucyata iti na kiñciccitram tasmāt smṛtireveyam tathā hi pratīti anena sadṛśo gaurmayā nagare dṛṣṭaḥ iti natu adyaitatsadṛśo gaurdṛśyate iti buddhiḥ nanu pratiyogigrahaṇādvinā kathaṃ grāmyasya sādṛśyagrahaṇam atra bhavataivātmanaḥ pratikūlamabhihitam sāmānyavacca sādṛśyaṃ ekaikatra samāpyate pratiyoginyadṛṣṭe pi tasmāttadupalabhyate sa ca bhūyo vayavasāpnānyayogo gṛhītagavayavenāpi nāgarakeṇa grahītuṃ śakyate atha tadā tadgrahaṇe pi sati na tasya sadṛśapratyayaḥna tarhi bhūyo vayavasāmānyayogaḥ sādṛśyam kintu sadṛśapratyayahetuḥ sādṛśyam yathoktam sādṛśyaṃ sadṛśapratyayahetutvam eva bhūyo vayavasāmānyayoge ca tallakṣaṇe citrādāvavyāptiḥ ativyāptiś ca prāṇyantareṣu visadṛśeṣvapi tadavayavasāmānyānāṃ khurādīnāṃ bhāvāt bhūyastvaṃ tu kiyatteṣāmiti na vidmaḥ yāvatā sādṛśyapratyayotpattiriti cet tarhi sadṛśapratyayahetutvam eva sādṛśyamastviti yuktam tasmāt gavayadarśanātpūrvamapi gavayanabhivyaktisādṛśyamagrahaṇopapatteḥ smṛtireveyam atha mataṃ yathā naiyāyikānāṃ atideśavākyavelāyāṃ sopapluvā saṃjñāsaṃjñisambandhabuddhiḥ upamānānnirupaplavībhavati evamiyamapi yo sau pūrvaṃ vyaktitiraskṛtā gavi gavayasādṛśyabuddhirabhūt sedānīṃ upamānādvyaktibhaviṣyatīti naitadasthigavayagrahīṇā pratyakṣeṇaiva tatspaṣṭatāsiddheḥ yathā bhavadbhirnaiyāyikā uktāḥ atha tvadhikatā kācit pratyakṣādeva sā bhavet iti tathā naiyāyikā api yuṣmān vakṣyanti nanu vanasthapramāturgavaviṣayaṃ pratyakṣaṃ kathaṃ grāmavartini gavi sādṛśyabuddheḥ spaṣṭatāmādadhīta kiṃ kurmaḥ tadarśanānantaraṃ suspaṣṭatatsādṛśyaviśiṣṭagopiṇḍasmaraṇāt nanu ata evedamupamānaṃ pramāṇāntaramucyate pratyakṣasya sannihitagavayasvarūpamātraniṣṭhatvāt parokṣe ca gavi gavayasādṛśyapratyayasya vispaṣṭasyānyato siddheriti uktamatrasmṛtireveyam tathā vabhāsanāt anadhigatārthagrāhi ca pramāṇamupagacchanti bhavantaḥ bhavatu vā smṛtivilakṣaṇeyaṃ pratītiḥ tathā pyanumānajanyatvāt na pramāṇāntaramāviśati smaryamāṇe gauḥ dharmī etatsadṛśa iti sādhyo dharmaḥ etadavayavasāmānyayogitvāt sannihitadvitīyagavayapiṇḍavat tadasannidhāne sāmānyena vyāptir darśayitavyā yatra yadavayavasāmānyayogitvaṃ tatra tatsādṛśyam yathā yamayoriti viśeṣṭasya tadyogasya hetutvānnānaikāntikatvam sāmānyayogo nyaḥ anyacca sādṛśyamityuktvāt na pratijñārthaikadeśo hetuḥ avyutpannasya nārikeladvīpavāsinaḥ vālasya vā tatpratyayānutpādāt na vyāptir nairapekṣeṇa sā pratīririti vaktavyam tasmāditthamanumānajanyatvāt smṛtitvād vā pūrvoktādasaṃbhavād eva vā naiyamavagatirupamānakāryeti siddham kaścāsya bhavadupamānasya svatantropayogaḥ evaṃ hy āhurbhavantaḥ aparīkṣāmiṣeṇāpi lakṣaṇāni vadatrayam na svatantropayogitvanirapekṣāṇi jalpati  nanu ukta evopayogaḥ saurye carau dravyadevatāsārūpyādāgneyavidhyantalābhaḥ āgneyo ṣṭākapālaḥ ityupadiṣṭadṛṣṭādṛṣṭetikartavyatākalāpatayā nirākāṅkṣo vidhiḥ sauryaṃ caraṃ nirvapet grahmavarcasakāmaḥ ityatra pradhānamāgropadeśādvidhyādirastina tu vidhyantaḥitikartavyatā bhidhānam na cānitikartavyatākaṃ karma prayogayogyam ataḥ kimiyamitikartavyatājātamiha gṛhyatāmityapekṣāyāṃ carupuroḍāśayorvrāhyādyauṣadhasādhyatvena dravyasādṛśyātsūryāgnyośca tejasvitayā devatayoḥ sārūpyādāgneyetikartavyatā saurye kriyata ityupamānād gamyate api ca kvaciccoditadravyādāvalabhyamāne pratinidhyupādānena karmasamāpanāt pratinidhimāgropādāne prāpte vrīhisadṛśanīvāroopādānamupamānātpratīyata iti tadāha  bhinnānumānādupameyamuktā sauryādivākyairna sahāyi dṛṣṭam sādṛśyato gnyādiyutaṃ kathaṃ nu pratyāyayedityupayujyate naḥ pratinidhirapi caivaṃ vrīhisādṛśyayogāt bhavati tadapacāre yatra nīvārajātau tadapi phalamabhīṣṭaṃ lakṣaṇasyopamāyāḥ prakṛtirapi ca gauṇairbādhyate yatra cānyaiḥ  tadetadasamañjasamprasiddhenāprasiddhasya sādṛyam avagamyate ityeṣabhavad bhirutsṛṣṭaḥ panthaḥ viparyayastvāśritaḥ yadapyadṛṣṭena nūtanenāprasiddhena gavayena vākyasiddhasya goḥ sādṛśyamupamānāt pratīyata ititadihāpi nijñatitikartavyatākena govatprasiddhenāgreyena sauryasya gavayavadaprasiddhasya sādṛśyamavagamyate na tu gavayena goḥsauryeṇāgreyasya tadiha yasya vidhyantārthitā na tatropamānātsādṛśyāvagamaḥ yatra vā tadavagamaḥ na tatretikartavyatā rthitvam nanu saurye vidhyantārthini pratīyamāne dravyadevatāsārūpyāderāgneyaḥ smaraṇapathamavataratīti tata evāsau vidhyantamadhigacchatīti evamapi smaraṇamātrāt siddhe rthe kimupamānena āgreyasmaraṇādeva taditikartavyatā saurye upādāsyate smṛtiviśeṣa eva viṣayādhikyādupamānamucyate iti cet prativihitametadityalaṃ prasaṅgena kiñcopamānapratipāditārthaḥ na codanālakṣaṇatāṃ vibharti tasmānna yujyeta tato dhigantuṃ āgreyavidhyantaviśeṣalābhaḥ pratinidhirapi caivaṃ nāsti nīvārajāteḥ na hi bhavadupamānāt brīhisādṛśyabuddhiḥ bhavati tu matireṣā brīhayastatsadṛkṣāḥ iti na ca phalamasyāḥ kiñcidasti pratīteḥ bhavatyaṅgaṃ yāge kvacana gavayālambhanamataḥ tadākārajñāne pratinidhiviveke ca kṛtinām upāyatvaṃ yuṣmatkathitamupamānaṃ na bhajate parigrāhyaṃ tasmāt pravaramunigītaṃ sumatibhiḥ ityupamānam iti dvitīyamāhnikam tṛtīyamāhnikam śabdaparīkṣā upamānānantaraṃ śabdasya vibhāgasūtre nirdeśāttasya laiṣaṇaṃ pratipādayitumāha āptopadeśaḥ śabdaḥ upadeśaḥ śabdaḥ ityucyamāne paryāyamātroccāraṇāt akārake śabdamātre pramāṇyaprasaktiriti tadvinivṛttaye pūrvasūtrāt sādhyasādhanapadamākṛṣyate tathā pi śabdāntarajanake prasaktiriti pratyakṣasūtrāt jñānapadasya smṛtijanakasya vyavacchedārthaṃ cārthagrahaṇasya saṃśayaviparyayajanakanirākaraṇāya ca vyavasāyātmakāvyabhicāripadayoranuvṛttirityevamavyabhicārādiviśeṣaṇārthapratītijanaka upadeśaḥ śabda ityuktaṃ bhavati tadevaṃparyāyamevopadeśaśabdaṃ śabdalakṣaṇamapekṣitapūrvasūtropāttaviśeṣaṇapadaṃ kecidvyācakṣate āptagrahaṇaṃ ca lakṣaṇaniścayārthamāhuḥ ghrāṇarasanatvakcakṣuḥśrotrāṇīndriyāṇi bhūtebhyaḥ ityatra bhūtagrahaṇaṃ vakṣyate evaṃ hyaitihyasya na pramāṇāntaratā bhaviṣyati upadeśarūpatvāviśeṣāditi anye tu bruvate yuktamupadeśapadameva śabdalakṣaṇam yuktaṃ ca tanniścayārthamāptagrahaṇam pūrvasūtropāttaviśeṣaṇapadānuvṛttistu nopayujyate sāmānyalakṣaṇānantaraṃ viśeṣalakṣaṇaprakramāt sāmānyalakṣaṇena ca smṛtyādijanakasakalapramāṇābhāsavyudāse kṛte sajātīyapratyakṣādivyadaccheda eva kevalam idānīṃ vaktavyaḥ tatra ca paryāyatayā paryāptamupadeśapadameva buddhyādipadavaditi kiṃ viśeṣaṇānuvṛttikleśana iti apara āha anavalambitasāmānyalakṣaṇānusaraṇadainyamanadhyāhṛtaprāktanaviśeṣaṇapadamāptopadeśaśśabdalakṣaṇam na cākārakeṇa śabdāntarakāriṇā vā smṛtijanakena vā saṃśayādhāyinā vā śabdena kiñcidupadiśyata iti nirvacanasavyapapekṣāt upadeśagrahaṇādeva tannivṛttiḥ siddhā mithyopadeśe tu rathyāpuruṣādivacasi viparītapratītikāriṇi prasaṅgo na nivartata iti tatpratikṣepārthamāptagrahaṇam aitihye yathārthapratītihetāvāptānumānānna pramāṇāntaratvamiti tasmādyathāśrutameva sūtraṃ śabdalakṣaṇārthaṃ yuktam bhavatvevam upadiśyata iti ko rthaḥ abhidhānakriyā kiyate keyamabhidhānakriyā nāma pratītiriti cet cakṣurāderapi tatkaraṇatvādupadeśatvaprasaṅgaḥ svāvagatipūrvikā pratītiriti cet dhūmāderapyupadeśatāprasaṅgaḥ cakṣurāderapi tatkaraṇatvāt upadeśatvaprasaṅgaḥ svasādṛśyena pratītiriti cet bimbasyāpi pādādyanumitāvupadeśatvaprasaṅgaḥ śabde ca tadabhāvādanupadeśatvaṃ syāt śabdāvacchinnā pratītiriti cet śrotrasya tajjanakatvādupadeśatvaprasaṅgaḥ śabdasya ca svāvacchedena pratītijanakatvaniṣedhādanupadeśatvaṃbhavet nāpi śabdakaraṇikā pratītiḥ abhidhānakriyāvivakṣāyāṃ ākāśānumāne vā tasyopadeśatvaprasaṅgā dityabhidhānakriyāsvarūpāniścayāt na tasyāḥ karaṇamupadeśaḥ ucyate śrotragrāhyavastukaraṇikā tadarthapratītirabhidhānakriyā itthaṃ loke vyavahārāt uktaḥ abhihitaśca sa evārtho loke vyapadiśyate yastu tathāvidhapratītiviṣayatāṃ pratipannaḥ śrotragrāhyasya varṇarāśerevārthapratītikaraṇatvāt na tu śrotrapratyayaviṣayaḥ sphoṭatmā śabdaḥ śrotragrahaṇe hyarthe śabdaśabdaḥ prasiddhaḥ varṇā eva ca śrotragrahaṇāḥ yato rthapratītiḥ sa śabda iti tūcyamāne dhūmādirapi śabdaḥ syāt agṛhītasambandhaśca śabdaḥ śabdatvaṃ jahyāt arthapratipatterakaraṇāt nanu pratīteḥ saṃvidātmakatvāt nābhidhānakriyā nāma kācidapūrvā saṃvidanyā vidyate tatkaraṇasya copadeśatāyāmatiprasaṅga ityuktamsatyamsaṃvidātmaiva sarvatra pratītiḥ sā cakṣurādikaraṇikā pratykṣaphalam liṅgakaraṇikā numānaphalam śrotragrāhyakaraṇikā śabdaphalam na hidṛśyate anumīyate abhidhīyata iti paryāyaśabdāḥ tatpratītiviśeṣajanane ca śabdasyopadeśatvamucyate ākāśānumānavivakṣādau tu tasya liṅgatvamevetyalaṃ prasaṅgena āpto bhaṣyakṛtā vyākhyātaḥāptaḥ khalu sākṣātkṛtadharmā yathādṛṣṭasyārthasya cikhyāpayiṣāprayukta upadeṣṭā ca iti dharma ityupadeṣṭavyaḥ kaścidartho vivakṣitaḥ sākṣātkaraṇametasya yathārthamupalambhanam na tu pratyakṣeṇaiva grahaṇamiti niyamaḥ anumānādiniścitārthopadeśino pyāptatvānapāyāt cikhyāpayiṣayā yukta ityuktā vītarāgatā upadeṣṭetyanenoktaṃ pratipādanakauśalam vītarāgo pi mūkādirupadeṣṭumaśaktaḥ kiṃ kuryāt vaktuṃ śakto pi sākṣātkṛtadharmā pyavītarāgo na vakti tūṣṇīmāsta iti tasya ca pratipādye rthe vītarāgatvamiṣyate sarvathā vītarāgas tu puruṣaḥ kutra labhyate ṛṣyārthalamecchasāmānyaṃ vaktavyaṃ cāptalakṣaṇam evaṃ hi loke pyāptoktathā vyavahāro na naṅkṣyati ye pyāptiṃ doṣakṣayamācakṣatetairapi doṣakṣayaḥ pratipādyartheṣveva varṇanīyaḥ anyathā līke dṛśyamānasyāptoktinibandhanasya vyavahārasya nihnavaḥ syāt athavā vedaprāmāṇyasiddhyarthatvācchāstrasya tatpraṇeturāptasyeśvarasya yathāśrutamevedaṃ lakṣaṇam sa sākṣātkṛtadharmaiva dharmasyeśvarapratyakṣagocaratvāt cikhyāpayiṣāprayukta iti kāruṇika eva bhagavāniti vakṣyate upadeṣṭā ca vedādyāgamānāṃ tatpraṇītatvasya samarthayiṣyamāṇatvāt āha āstāṃ tāvadetat idaṃ tu cintyatām kimarthamidaṃ punaśśabdasya pṛthaglakṣaṇamupadiśyate śabdasya khalu paśyāmo nānumānādvibhinnatām atastallakṣaṇākṣepāt na vācyaṃ lakṣaṇāntaram parokṣaviṣayatvaṃ hi tulyaṃ tāvahayorapi sāmānyaviṣayatvaṃ ca sambandhāpekṣaṇāhayoḥ agṛhīte pi sambandhe naikasyāpi pravartanam sambandhaśca viśeṣāṇāmānantyādati durgamaḥ yathā pratyakṣato dhūmaṃ dṛṣṭvā gniranumīyate tathaiva śabdamākarṇya tadartho pyavagamyate anvayavyatirekau ca bhavato trāpi liṅgavat yo yatra dṛśyate śabdaḥ sa tasyārthasya vācakaḥ pakṣadharmatvamapyamiti śabda eva yato rthavān prakalpayiṣyate pakṣo dhūmo dahanavāniva tatra dhūmatvasāmānyaṃ yathā vahati hetutām bhotvādiśabdasāmānyaṃ tadvadatrāpivakṣyati evaṃ viṣayasāmagrīsāmyādekatvaniścaye na vilakṣaṇatāmātraṃ kiñcidanyatvakāraṇam pūrvavarṇakramodbhūtasaṃskārasahakāritā puruṣāpekṣavṛttitvaṃ vivakṣānusṛtikramaḥ ityādinā viśeṣeṇa na pramāṇāntaraṃ bhavet kāryakāraṇadharmādiviśeṣo trāpi nāsti kim yatheṣṭaviniyojyatvamapi nānyatvakāraṇam hastasaṃjñādiliṅge pi tathābhāvasya darśanāt dṛṣṭāntanirapekṣattvamabhyaste viṣaye samam anabhyaste tu sambandhasmṛtisāpekṣatā dvayoḥ anekapratibhotpattihetutvamapi vadyate aspaṣṭaliṅge kasmiṃmaścidaśca ityādiśabdavat sphuṭārthānavasāyāśca pramāṇābhāsato yathā liṅge tathaiva śabde pi nānārthabhramakāriṇi api ca pratibhāmātre śabdājjāte pi kutracit āptavādatvaliṅgena janyate niścitā matiḥ ata eva hi manyante śabdasyāpi vipaścitaḥ āptavādāvisaṃvādasāmānyādanumānatāma kiñca śabdo vivakṣāyāmeva prāmāṇyamaśnute na bāhye vyathicāritvāt tasyāṃ caitasya liṅgatā tatrābhidhīyate dvividhaḥ śabdaḥpadātmā vākyātmā ceti tatra vākyamanavagatasambandhameva vākyārthamavagamayitumalam abhinavaviracitaślokaśravaṇe sati padasaṃskṛtamatīnāṃ tadarthāvagamadarśanāt ataḥ sambandhādhigamamūlapravṛttinā numānena tasya kathaṃ sāmyasaṃbhāvanā padasya tu sambandhādhigamasāpekṣatve satyapi sāmagrībhedāt viṣayamedāccānumānādbhinnatvam viṣayastāvadvisadṛśa eva padaliṅgayoḥ tadvanmātraṃ padasyārtha iti ca sthāpayiṣyate anumānaṃ tu vākyārthaviṣayamatrāgniḥ agnimān parvata iti tataḥ pratipatteḥ uktaṃ ca tatra dharmaviśiṣṭo dharmī sādhya iti nanu padānyapi vākyārthavṛttīni santigomān aupagavaḥ kumbhakāra itisatyamkintu teṣvapi sākāṅkṣatā styeva padāntaramantareṇa nirākāṅkṣapratyayānutpādāt gomān kaḥ ityākāṅkṣāyā anivṛtteḥ api ca parvatādiviśeṣyapratipattipūrvikā pāvakādiviśeṣaṇāśca tatirliṅgādudeti padāttu viśeṣaṇāvagatipūrvikā viśeṣyāvagatiriti viṣayabhedaḥ nanu uktaṃ yathā numāne dharmaviśiṣṭo dharmī sādhyaḥ evam ihārthaviśiṣṭaḥ śabdaḥsādhyo bhavatu maivam śabdasya hetutvāt na ca hetureva pakṣo bhavitumarhatīti nanu yathā gnimānayaṃ dhūmaḥ dhūmatvāt mahānasaghūmavadityuktaṃ  sā deśasyāgniyuktasya dhūmasyānyaiścakalpitā iti evaṃ gośabda evārthavattvena sāhyatām gośabdatvādityādi sāmānyaṃ ca hetūkriyatām itietadapi dūrghaṭamśabdasya dharmiṇaḥ kiṃ arthaviśiṣṭatvaṃ vā sādhyate pratyāyanaśaktiviśiṣṭatvaṃ vā arthapratītiviśiṣṭatvaṃ vā na tāvadarthaviśiṣṭatvaṃ sāhyam śailajvalanayoriva śabdārthayoḥ dharmadharmibhāvābhāvāt athārthaviṣayatvācchabdasyārthaviśiṣṭatetyucyate tadapyayuktam tatpratītijananamantareṇa tadviṣayatvānupapatteḥ pratītau tu siddhāyāṃ kiṃ tadviṣayatvadvārakeṇa taddharmatvena yadi tu tadviṣayatvamūlā taddharmatvapūrvikā rthapratītiḥ arthapratītimūlaṃ taviṣayatvam taditaretarāśrayam tasmānnārthaviśiṣṭaḥ śabdaḥ sādhyaḥ nāpyarthapratyāyanaśaktiviśiṣṭaḥ tadarthitayā śabdaprayogābhāvāt na śaktisiddhye śabdah kathyate śrūyate pi vā arthagatyarthamevāmuṃ śṛṇvanti ca vadanti ca nāpyarthapratītiviśiṣṭāḥ śabdaḥ pakṣatāmanubhavitumarhati siddhyasiddhivikalpānupapatteḥ asiddhayā pi tadvattvaṃ śabdasyārthadhiyā katham siddhāyāṃ tatpratītau vā kimanyadanumīyate jvalanādāvapi tulyo vikalpa iti cet na hi tatrāgnirdhūmena janyate api tu gamyate iyaṃ tvarthapratītirjanyate śabdenityasyāmeva siddhāsiddhatvavikalpāvasaraḥ tasmāt tridhā pi na śabdasya pakṣatvam api ca gośabde dharmiṇi gatvādisāmānyātmakasya hetorgrahaṇaṃ tato vyāptismaraṇam tataḥ parāmarśaḥ tato rthapratipattiriti kāladrādhīyastvāt dharmī tirohito bhavet na parvatavadavasthiti tasya api tūccaritapradhvaṃsitvaṃ śabdasya na ca śabdamarthavattvena lokaḥ pratipadyate kintu śabdāt pṛthagevārthamiti na sarvathā śabdaḥ pakṣaḥ ato dharmaviśiṣṭasya dharmiṇaḥ sādhyasyedvāsaṃbhavācchabdaliṅgayormahān viṣayabhedaḥ sāmagrībhedaḥ khalvapipakṣadharmānvayādirūpasāpekṣyanumānaṃ vyākhayātaṃ śabde tu na tāni santi rūpāṇi tathā ca śabdasya pakṣatvapratikṣepānna taddharmatayā gatvādisāmānyasya liṅgatā na cārthasya dharmitvam siddhyasiddhivikalpānupapatteḥ na ca taddharmatvaṃ śabdasya śakyate vaktum tatra vṛttyabhāvāt pratītijanakatvena taddharmatāyāmucyamānāyāṃ pūrvavaditaretarāśrayaḥ pakṣadharmādibalena pratītiḥ pratītau ca satyāṃ pakṣadharmādirūpalābhaḥ api ca yadyarthadharmatayā śabdasya pakṣadharmatvaṃ bhavet tadā  anavagatadhūmāgnisambandho pi yathā dhūmasya parvatadharmatāṃ gṛhṇātyeva tathā navagataśabdārthasambandho pi arthadharmatāṃ śabdasya gṛhṇīyāt na ca gṛhṇātītyato nāsti pakṣadharmatvaṃ śabdasyeti anvayavyatirekāvapi tasya durupapādau deśe kāle ca śabdārthayoranugamābhāvāt na hi yatra deśe śabdaḥ tatrārthaḥ yathoktaṃ śrotriyaiḥ mukhe hi śabdamupalabhāmahe bhūmāvartham iti vayaṃ tu karṇākāśe śrotramupalabhāmaheityāstāmetat nāpi yatra kāle śabdaḥ tatrārthaḥ idanīṃ yudhiṣṭhirārthābhāve pi yudhiṣṭhiraśabdasadbhāvāt arthaśabdārthayoḥ anvayābhāve pi tadbuddhyoranvayo grahīṣyate ityucyate tarhi vaktavyaṃkiṃ arthabuddhāvutpannāyāmanvayo gṛhyate anutpannāyāṃ vā anutpannāyāṃ tāvat svarūpāsattvāt kuto nvayagrahaṇam utpannāyāṃ tvarthabuddhau kimanvayagrahaṇeneti naiṣphalyam tatpūrvakatve tu pūrvavaditaretarāśrayam etena vyatirekagrahaṇamapi vyākhyātam nanu āvāpodvāpadvāreṇa śabdarthasambandhe niścīyamāne upayujyete evānvayavyatirekau yathoktam yatra yo nveti yaṃ śabdamarthastasya bhavedasau iti satyametatkintu samayabalena siddhāyāmarthabuddhau samayaniyamārthāvanvayavyatirekau śabde nānvayavyatirekakṛtā ca dhūmāderivāgneḥ tato rthabuddhiḥ api ca dhūmādibhyaḥ pratītiśca naivāvagatipūrvikā ihāvagatipūrvaiva śabdādutpadyate matiḥ sthaviravyavahāre hi bālaḥ śabdāt kutaścana dṛṣṭvā rthamavagacchan taṃ svayamapyavagacchati yatrāpyevaṃ samayaḥ kriyate etasmācchabdādayamarthastvayā pratipattavya ititatrāpi pratītireva kāraṇatvena nirdiṣṭā draṣṭavyā tasmādanyo liṅgaliṅginoravinābhāvo nāma sambandhaḥ anyaś ca śabdārthayoḥ samayaparanāmā vācyavāc akabhāvaḥ sambandhaḥ pratītyaṅgam evaṃvidhaviṣayabhedāt sāmagrībhedācca pratyakṣavadanumānādanyaḥ śabda iti siddham yat tu pūrvavarṇakramāpekṣaṇādivailakāṇyamāśaṅkya dūṣitam kastatra phalguprāye nirbandhaḥ yatpunarabhihitam āptavādāvisaṃvādasāmānyādanumānatā iti tadatīva subhāṣitam viṣayabhedāt āptavādatvahetunā hi śabdārthabuddheḥ prāmāṇyaṃ sādhyate na tu saiva janyate yadāha anyadeva hi satyatvamāptavādatvahetukam vākyārthaścānya eveha jñātaḥ pūrvataraṃ ca saḥ tataścedāptavādena satyatvamanumīyate vākyārthapratyayasyātra kathaṃ syādanumānatā janma tulyaṃ hi buddhīnāmāptānāptagirāṃ śrutau janmādhikopayogī ca nānumāyāṃ trilakṣaṇaḥ iti na ca prāmāṇyaniścayādvinā pratibhāmātraṃ taditi vaktavyam śabdārthasaṃpratyayasyānubhavasiddhatvāt etena vivakṣāviṣayatvamapi pratyuktam na hi vivakṣā nāma śabdasya vācyo viṣayaḥ kintvartha eva tathā vivakṣāyāṃ hi śabdasya liṅgatvamiha dṛśyate ākāśa iva kāryatvāt na vācakatayā punaḥ śabdāduccaritācca vācyaviṣayā tāvatsamutpadyate saṃvittistadanantaraṃ tu gamayetkāmaṃ vivakṣāmasau arthopagrahavarjitat tuniyamātsiddhaivamājīvatā tadvācyārthaviśeṣitā tvavidite naiṣā tadarthe bhavet nanu siddhe pramāṇattve bhedābhedaparīṣaṇam kriyate na tu śabdasya prāmāṇyamavakalpate arthapratītijanakaṃ pramāṇamiti varṇitam vikalpamātramūlatvāt nārthaṃ śabdāḥ spṛśantyamī artho nirūpyamāṇaśca ko vā śabdasya śakyate vaktuṃ na jātirna vyaktiḥ na tadvānnāma kiś cana sambandho pyasya nārthena nityo sti samayo tha vā śakyaḥ sannapi vā boddhumarthe kathamatīndriye vākyārtho pi na nirṇetuṃ pāryate pāramārthikaḥ niyogabhāvanābhedasaṃsargādisvabhāvakaḥ tatpratītyabhyupāyaś ca kiṃ padārthaḥ padāni vā vākyaṃ vā vyatipaktārthaṃ sphoṭo veti na lakṣyate siddhāyāmapi tadbuddhau tasyā draḍhimakāraṇam nityatvamāptoktatvaṃ vā na samyagavatiṣṭhate pade nitye pi vaidikyo racanāḥ kartṛpūrvikāḥ nityā vā kṛtakatve pi kṛtāḥ keneti durgamam kartā sti sa ca nirdvandvaḥ sa caikaḥ sa ca sarvavit sa ca kāruṇiko veti pratipattuṃ na śakyate parasparaviruddhāśca santi bhūyāṃsa āgamāḥ teṣāṃ kasyeśvaraḥ kartā kasya neti na manmahe vede doṣāśca vidyante vyāghātaḥ punaruktatā phalasyānupalaṃbhaśca tathā phalaviparyayaḥ kīdṛśaścārthavādānāṃ viruddhārthābhidhāyinām mantrāṇāṃ nāmadheyādipadānāṃ vā samanvayaḥ siddhakāryopadeśācca vede saṃśerate janāḥ kimasya kārye prāmāṇyaṃ siddhe rthe vobhayatra vā tena vedapramāṇatvaṃ viṣame pathi vartate jīvikopāyabuddhyā vā śraddhayā vā bhyupeyatām atrāmidhīyatesarva evaite doṣā yathākramaṃ parihariṣyanta ityalamasamāśvāsena supratiṣṭhameva vedaprāmāṇyamavagacchatvāyuṣmān nanu arthāsaṃsparśitvameva tāvatkathaṃ parihriyate na hi pāhye rthe śabdāḥ pratītimādaghati te hi durlabhavastusaṃparkavikalpamātrādhīnajanmānaḥ svamahimānamanuvartamānāritaraskṛtavāhyārthasamanvayān vikalpaprāyān pratyayānutpādayanto dṛśyanteaṅgulyagre hastiyūthaśatamāste itītisvabhāva eva śabdānāmarthāsaṃsparśitvam cakṣurādīnāmapi alīkakacakūrcakādipratītikāraṇatvamasti na ca teṣāmarthāsaṃsparśitvamiti cet na teṣāṃ hi timirādidoṣakaluṣitavapuṣāṃ tathāvidhavibhramakāraṇatvam na tu svamahimnaiva ihāpi puruṣadoṣāṇāmeṣa mahimā na śabdānāmiti cet maivam doṣavato pi puruṣasya mūkāderanuccāritaśabdasyedṛśaviplavotpādanapāṭavābhāvātt asatyapi ca puruṣahṛdayakāluṣye yathāprayujyamānānyaṅgulyagrādivākyāni viplavamāvahantyeveti śabdānāmevaiṣa svabhāvaḥ na vaktṛdoṣāṇām api ca na vakṣurādi bādhakajñānodaye sati na viramati viparītavedanajanmanaḥ śuktikārajatādibuddhiṣu vibhramasyāpāyadarśanāt śabdastu śatakṛtvo pi bādhyamāno yathaivoccaritaḥ karaśākhāśikhare kareṇuśatamāste iti tathaiva tathābhūtaṃ bhūyo pi vikalpamayathārthamutpādayatyeveti vikalpādhīnajanmatvācchabdānāmevedaṃ rūpaṃ yat arthāsaṃsparśitvaṃ nāmeti taduktam vikalpayonayaḥ śabdāḥ vikalpāḥ śabdayonayaḥ cit by Helārāja VākPad SamSAm  teṣām anyonyasambandhe nārthaṃ śabdāḥ spṛśantyamīiti  atrābhidhīyatebhavedetadevaṃ yadi na kadācidapi yathārthaṃ śabdaḥ prayayamupajanyet arthāsaṃsparśitvagevāsya svabhāva iti gamyeta bhavati tu guṇavatpuruṣabhāṣitāt nadyāstīre phalāni santi iti vākyāt atiraskṛtabāhyārtho yathārthaḥ prayayaḥ tataḥ pravṛttasya tadarthaprāpteḥ na ceyamarthaprāptirarthasparśaśūnyādapi śabdavikalpāt pāraṃparyeṇa maṇiprabhāmaṃṇibuddhivadavakalpataṃ ityupariṣṭāt vakṣyāmaḥ nanu guṇavadvaktrakādaṅghulyādivākyāt dṛṣṭa evāsamīcīhaḥ pratyayaḥmaivamguṇavatamevaṃvidhavākyoccāraṇacapalābhāvāt yat tu āpto pi kaṃ cidanuśāsti mā bhavānabhūtārthaṃ vākyaṃ vādīḥaṅgulikoṭau karighaṭāśatamāsteiti iti tatretikaraṇāvacchinnasya dṛṣṭāntatayā śabdaparatvenopādānātpratiṣedhaikavākyatayā yathārthameva arthaparatve tu niṣedhakavākyataiva na syāditi tasmādāpravakyānāmayathārthatvābhāvānna svato rthāsaṃsparśinaḥ śabdāḥ puruṣa doṣānupaṅgakṛta evāyaṃ viplavaḥ nanu āptairevaṃvidhavākyāprayoge pi sandigdho vyatirekaḥ kiṃ śabdānāṃ tadṛśasvabhāvābhāvādayathārthapratyayānutpādaḥ ata vaktṛdoṣābhāvāditi naitadevam anuccaritaśabdo pi puruṣo vipralaṃbhakaḥ hastasaṃjñādyupāyena janayatyeva viplavam na ca hastasaṃjñādinā śabdānumānam tatkṛtaśca viplava iti vaktavyam itthamapratīteḥ utpanne ca kvacinnadyādivākyādvijñāne raraṅgiṇītīramanusarannanāsāditaphalaḥ pravṛttabādhakapratyayaḥ puruṣamevādhikṣipatidhik hā tena durātmanā vipralabdho smi iti na śabdam prāptaphalaśca pumāṃsameva ślāghate sādhu sādhunā tenopadiṣṭam iti ataḥ puruṣadoṣānvayānuvidhānāt puruṣadoṣakṛta eva śabdādviplavaḥ na svarūpanibandhanaḥ tadabhāvakṛta eva āpteṣu tūṣṇīmāsīneṣu vibhramānutpāda iti na sandigdho vyatirekaḥ nanu puruṣadoṣāstatra kiṃ kuryuḥ puruṣasya hi guṇavato doṣavato vā śabdoccāraṇamātra eva vyāpāraḥ tataḥ paraṃ tu kāryaṃ śabdāyattameveti tatsvarūpakṛta evāyaṃ vibhramaḥ hanta tarhi vaktari guṇavati sati saritastīre phalāni santi iti samyakpratyaye pi śabdasyaiva vyāpārāt puruṣasyoccāraṇamāgre caritārthatvātraikāntataḥ śabdasyārthāsaṃsparśitvameva svabhāvaḥ yuktaṃcaitadeva yahīpavatprakāśatvamātrameva śabdasya svarūpam na yathārthatvamayathārthatvaṃ vā viparīte pyarthe dīpasya prakāśatvānativṛtteḥ ayaṃ tu viśeṣaḥpradīpe vyupattitirapekṣameva prakāśatvam śabdasya tu vyupattyapekṣamiti prakāśātmanastu śabdasya vaktṛguṇadoṣadhīne yathārthetaratve ata evāṅguliśikharādhikaraṇakareṇuśatavacasi bādhite pi punaḥ punaruccāryamāṇe bhavati vibhramaḥ prakāśatvarūpānapāyāt na tveṣa śabdasya doṣaḥ padārthānāṃ tu saṃsargamasamīkṣya prajalpataḥ vaktureva pramādo yaṃ na śabdo trāparādhyati taduktampramāṇāntaradarśanamatra bādhyate na punarhastiyūthaśatamiti śābdo nvayaḥ puruṣo hi svadarśanaṃ śabdena pareṣāṃ prakāśayati tatra taddarśanaṃ ced duṣṭaṃ duṣṭaḥ śābdapratyayaḥ aduṣṭaṃ cet aduṣṭa iti guṇavataḥ puruṣasyāduṣṭaṃ darśanaṃ bhavati doṣavato duṣṭamiti adṛṣṭvā pi vastu yadupadiśyate so pi buddhidoṣa eva tasmāt puruṣagataguṇadoṣānvayavyatirekānuvidhāyitvāt tatkṛte eva śābdayathārthatvāyathārthatve taduktamtattvamapi bhavati vitathamapi bhavati iti tenābhidhātṛdaurātmyakṛteyamayathārthatā pratyayasyeti śabdānāṃ nārthāsaṃsparśitā svataḥ yā tu jātyādiśabdārthaparākaraṇavartvanā arthāsaṃsparśitā proktā sā purastānniṣetsyate pramāṇatvaṃ tu śabdasya kathamityatra vastuni jaiminīyairayaṃ tāvatpīṭthabandho vidhīyate prāmāṇyamaprāmāṇyaṃ vā sarvavijñānagocaraḥ svato vā parato veti prathamaṃ pravivicyatām nanu śabdaprāmāṇyacintāvasare sakalapramāṇaprāmāṇyavicārasya kaḥ prasaṅgaḥ na svātantryeṇa parīṣaṇam apitu tadarthameva samānamārgatvāt yathā nyeṣāṃ svataḥ parato vā prāmāṇyaṃ tathā śabdasyāpi bhaviṣyatīti na hi tasya svarūpamiva prāmāṇyamapi tadvisadṛśamiti taducyatekiṃ vijñānānāṃ prāmāṇyaprāmāṇyaṃ ceti dvayamapi svataḥ uta tadubhayamapi parataḥ āhosvadaprāmāṇyaṃ svataḥ prāmāṇyaṃ tu parataḥ uta svit prāmāṇyaṃ svataḥ aprāmāṇyaṃ tu parataḥ iti tatra dvayamapi svata iti tāvadasāṃpratam pravṛttasya visaṃvādadarśanāt yadi hi prāmāṇyagitaradvā svata eva jñānasya gamyeta tarhi śuktau rajatajñānaṃ pramāṇatayā vā pratipannam anyathā vā pramāṇatvaparicchattau visaṃvadati tatkatham aprāmāṇyagṛhītau vā tasmin kasmāt pravartate etena tṛtīyo pi pakṣaḥ pratyuktaḥyadapramāṇyaṃ svataḥ prāmāṇyaṃ tu parata iti svato hyaprāmāṇye niścite pravṛttir na prāptotīti kiñca aprāmāṇyamutpattau karaṇadoṣāpekṣam niścaye bādhakajñānāpekṣam tat kathaṃ svatobhavitumarhati yac ca aprāmāṇyamavastutvānna syāt kāraṇadoṣataḥ iti kaiściducyate tadapi yatkiñcit saṃśayaviparyayātmanaḥ apramāṇasya vastutvāttadnatamaprāmāṇyamapi vastveveti paratastu prāmāṇyaṃ yathā nāvakalpate tathā vistareṇocyate evañcāyaṃ dvayamapi parata iti dvitīyapakṣapratikṣepo pi bhaviṣyati arthatathātvaprakāśakaṃ hi pramāṇamityuktam tasya svaprameyāvyabhicāritvaṃ nāma prāmāṇyam ataśca parāpekṣāyāṃ satyāṃ hi parata iti kathayitumucitam na cāsya parāpekṣā kvacidvidyate sā hi bhavantī utpattau vā syāt svakāryakaraṇe vā prāmāṇyaniścaye vā utpattaukārakasvaṃkhyamānnāpekṣā tadatiriktatadgataguṇāpekṣā vā kārakasvarūpamātrāpekṣāyāṃ siddhasādhyatvam asatsu kārekeṣu kāryasya jñānasyātmalābhābhāvāt kasya prāmāṇyamaprāṃāṇyaṃ vā cintyate kārakātiriktatadadhikaraṇaguṇāpekṣaṇaṃ tu durghaṭam aprāmāṇikatvena kāraṇaguṇānāmākāśakuśeśayasadṛśavapuṣāṃ apekṣaṇīyatvābhavāt na kāraṇaguṇagrāhi pratyakṣamupapadyate cakṣurādeḥ parokṣatvāt pratyakṣāstadguṇāḥ katham liṅgaṃ cādṛṣṭasambandhaṃ na tepāmanumāpakam yathā rthabuddhisiddhistu nirdoṣadeva kārakāt yadi hi yathā rthatvāyathā rthatvarūpadvayarahitaṃ kiñcit upalabdhyākhyaṃ kāryaṃ bhavet tataḥ kāryatraividhyāt kāraṇatraividhyamavaśyamavasīyeta yathā rthopalabdheḥ gaṇavatkārakaṃ kārakaṃ ayathā rthopalabdheḥ doṣakaluṣaṃ kārakaṃ kārakam ubhayarahitāyāstu tasyāḥ svarūpāvasthitameva kārakaṃ kārkamiti na tvevamasti dvividheaiva svalviyamupalabdhiḥyathā rthatvayathā rthatvabhedena tatrāyathā rthopalabdhistāvadduṣṭakārakakāryaiva dṛṣṭā dṛṣṭaḥ kuṭilakumbhādisaṃbhavo duṣṭakāraṇāt tathā mānāntarajñātāttimirāderdvicandradhīḥ ayathā rthopalabdhau ca duṣṭakārakakāryatvena siddhāyāmidānīṃ tṛtīyakāryābhāvāt yathā rthopalabdhiḥ svarūpāvasthitebhya eva kārakebhyo vakalpata iti na guṇakalpanāyai prabhavati anumāne ca yaiva pakṣadharmānvayādisāmagrī jñānasya janikā saiva prāmāṇyakāraṇatvena dṛṣṭā na ca svarūpasthitāni kāraṇāni kāryajanmanyudāsata eva yena yathā rthopalabdhijanena teṣāṃ guṇakāritā kalpyetetyato na santi kāraṇaguṇāḥ nairmalyavyapadeśastu locanādeḥ kācakāmalādidoṣāpāyanibandhana eva na svarūpātiriktaguṇakutaḥ añjanādyupayogo pi doṣanirharaṇāyaiva na guṇajanmane tasmādavitathā saṃvit svarūpasthitahetujā doṣādhikaistu taireva janyate viparītadhīḥ ata evāpramāṇatvaṃ parato bhyupagamyate janmanyapekṣate doṣān bādhakaṃ ca svaniścaye tasmānnotpattau guṇāpekṣaṃ pramāṇam nāpi svakāryakaraṇe kiñcidapekṣate arthaprakāśanasvabhāvasyaiva tasya svahetorutpādāt arthaprakāśanameva ca pramāṇakāryam pravṛttyādeḥ puruṣecchānibandhanatvāt naiva vā jāyate jñānaṃ jāyate vā prakāśakam arthaprakāśane kiñcit na tūtpannamapekṣate tathā coktam mṛddaṇḍacakrasūtrādi ghaṭo janmanyapekṣate udakāharaṇe tvasya tadapekṣā na vidyate iti athavāsāpekṣatvaṃ ghaṭasyāpi salilāharaṇaṃ prati yatkiñcidasti na tvevaṃ pramāṇasyopapadyate na ca svagrahaṇāpekṣaṃ jñānamarthaprakāśakam tasminnanavabuddhe pi tatsiddheścakṣurādivat uktaṃ ca na hyajñāte rthe kaścidbuddhimupalabhate jñāte tv anumānādavagacchati iti tasmāt svakāryakaraṇe pi na svagrahaṇāpekṣaṃ pramāṇam pramāṇyaniścayaḥ na svarūpasāmagryatiriktakāraṇādhīnaḥ nāpi prāmāṇyaniścaye kiñcidapekṣate apekṣaṇīyābhāvāt tathā hiasya kāraṇaguṇajñānādvā prāmāṇyatiścayo bhavet bādhakābhāvajñānādvā saṃvādādvā na tāvatkāraṇaguṇajñānāt kāraṇaguṇānāmidānīmeva nirastatvāt api ca na kāraṇaguṇajñānamindriyakaraṇakam atīndriyakārakādhikaraṇatvena parokṣatvādguṇānām apitūpalabdhyākhyakāryapariśuddhisamadhigamyaṃ guṇasvarūpam apravṛttasya ca pramāturna kāryapariśuddhirbhavati tannedānīṃ prāmāṇyaniścayapadarvikā pravṛttirbhavet anyathā vā niścitaprāmāṇyādeva jñānāt pravṛttisiddhau kiṃ paścāttanniścayena prayojanam niścitaprāmāṇyat tu pravṛttau duratikramaḥ cakrakakrakacapātaḥpravṛttau satyāṃ kāryapariśuddhigrahaṇam kāryapariśuddhigrahaṇāt kāraṇaguṇāvagatiḥ kāraṇaguṇāvagateḥ prāmāṇyaniścayaḥ prāmāṇyaniścayāt pravṛttiriti nāpi bādhakābhāvaparicchedāt prāmāṇyaniścayaḥ sa hi tātkāliko vā syāt kālāntarabhāvī vā tātkāliko na paryāptaḥ prāmāṇyapariniścaye kūṭakārṣāpaṇādau kiñcitkālam anutpannabādhake pi kālāntare tadutpādadarśanāt sarvadā tadabhāvastu nāsarvajñasya gocaraḥ saṃvādādapi na prāmāṇyaniścayaḥ atha saṃtādātprāmāṇyaniścaya ucyate tarhyucyatāmko yaṃ saṃvādo nāma kiṃ uttaraṃ tadviṣayaṃ jñānamātram utārthāntarajñānam śrāho svidarthakriyājñānamiti ādye pakṣe kaḥ pūrvottarajñānayorviśeṣaḥ yat uttarajñānasaṃdhādāt pūrvaṃ pūrvaṃ jñānaṃ prāmāṇyamaśnuvīta yatra kutra vā prāmāṇyaṃ svata ityāstheyameva api cottarasaṃvādāt pūrvapūrvapramāṇatām vadanto nādhigaccheyurantaṃ yugaśatairapi sudūramapi gatvā tu prāmāṇyaṃ yadi kasyacit svata evābhidhīyeta ko dveṣaḥ prathamaṃ prati yadāhakasyacittu yadīṣyeta svata eva pramāṇatā prathamasya tathābhāve vidveṣaḥ kiṃnibandhanaḥ iti athānyaviṣayajñānamanyasya saṃvāda ucyatetadayuktam adaśanāt na hi stambhajñānaṃ kumbhajñānasya saṃvādaḥ athārthakriyājñānasaṃvādātprathamasya pravartakasya jñānasya prāmāṇyamiṣyatetadapi hyanavasitaprāmāṇyaṃ kathamādimasya prāmāṇyamavagamayet kaścārthakriyājñātasya pūrvasmādviśeṣaḥyadetadāyattastasya prāmāṇyādhigamaḥ arthakriyājñānatvameva viśeṣa iti cetkila salilajñānamādyamavidyamāne pi payasi pūṣadīdhitiṣu pravartakaṃ dṛṣṭamiti na bhavati vimnaṃbhabhūmiḥ idaṃ punararthakriyāsaṃvedanaṃ ambumadhyavartinaḥ pānāvagāhanādiviṣayamudetītyanavadhāritatryabhicāritayā tatpramāṇyaniścayāya kalpata ititadasat svapne pānāvagāhanasyāpi vyabhicāropalabdheḥ kiñca caramadhatuvisargo pi svapne sīmantinīmantareṇa bhavatīti mahāneṣa vyabhicāraḥ atha rāgodrekanimittatvena pittadidhātuvikṛtinibandhanatvena vā tadvisargasya na svasādhanavyabhicāra ityucyatetadasamañjasam asakṛdanubhūtayuvatipariraṃbhādyanvayavyatirekānuvidhāyitvena tatkāryatvāvadhāraṇāt tasmādarthakriyājñānavyabhicārāvadhāraṇāt tatprāmāṇyaparīkṣāyāmanavasthā na śāmyati athavā ptaphalatvena kiṃ tatprāmāṇyacintayā prathame pi pravṛttatvāt kiṃ tatprāmāṇyacintayā na cedamarthakriyājñānamapravṛttasya puṃsaśamudbhavati tatra prāmāṇyāvadhāraṇapūrvikāyāṃ pravṛttau kāraṇaguṇaniśceyaprāmāṇyacarcābaddhacakrakakakacacodyaprasaṅgastadavastha eva aniścitaprāmāṇyasya tu pravṛttau paścāttannirṇayo bhavannapi kṛtakṣaurasya nakṣatraparīkṣāvat aphala evetyuktam tataitatsyātdvividhā hi pravṛttiḥādyā ca ābhyāsikī ca tatrādyā yathāvinihitasalilāvasiktamasṛṇamṛdi śarāve śālyādivijaśaktiparīkṣaṇāya katipayabījakaṇāvāparūpā tatastatra teṣāmaṅkurakaraṇakauśalamavikalamavalokayantaḥ kīnāśā niśśaṅkaṃ kedāreṣu tāni bījānyāvapantīti seyamābhyāsikī pravṛttiḥ evamihāpi prathamaparīkṣitapramāṇabhāvādeva jñānātkutaścitkaścidvipaścidapi vyavaharaṃstahyavahāra parastattatphalajñāne tasya prāmāṇyamavagacchan punastathāvidhe jāte sati sukhameva pravṛttyādikaṃ vyavahāramaśaṅkitakāluṣyaḥ kariṣyatīti na sarvātmanā vaiyarthyamiti ucyateviṣamo yaṃ dṛṣṭāntaḥ tajjātīyatayā bījaṃ śakyate yadi veditum tatra tanniścayādyuktaṃ nirviśagkaṃ pravartanam jñāne tathāvidhatvaṃ tu bodharūpāviśeṣataḥ kāryādvā kāraṇādvā pi jñātavyaṃ na svarūpataḥ iti kāraṇānāṃ parokṣatvāt na tadvtārā tadāgatiḥ kāryaṃ tu nāpravṛttasya bhavatītyupavarṇitam tasmādvaiyarthyavodyasya nāyaṃ parihṛtikramaḥ evaṃ cārthakriyājñānāt kīdṛk prāmāṇyaniścayaḥ samarthakāraṇajñānāt yo pi prāmāṇyaniścayam brūte so pi kṛtodvāhastatra lagnaṃ parīkṣate kilātivikasitakusumamakarandapānamuditamadhukarakule kasmiṃścidudyāne bāhyamānāyāṃ vīṇāyāṃ nirantaralatāsantānāntaritavapuṣi vidūrādanavalokyamāne vādake vīṇādhvanisaṃvidi rolambanādasandehadūṣitāyāṃ tadabhimukhameva pratiṣṭhamānaḥ śrotā parivādake darśanapathamavatīrṇe svarānukūlakāraṇaniścayāt tatpratītau saṃśayanivṛtteh prāmāṇyaṃ niścinotītyeṣa samarthakāraṇajñānakṛtaḥ prāmāṇyaniścayaḥ tatrāpi nāpravṛttasya hetusāmarthyadarśanam evameva pravṛttau tu niścitenāpi tena kim tanniścayāt pravṛttau vā punaranyonyasaṃśraṭam tanniścayāt pravṛttiḥ syāt pravṛttestadviniścayaḥ tadevaṃ na kutaścidapi prāmāṇyaniścayaḥ cakraketaretarāśrayānavasthāvaiyarthyādidūṣaṇātītasthitirastītyataḥ prāmāṇyaniścaye pi na kiñcidapekṣate pramāṇam ataścotpattausvakāryakaraṇesvaprāmāṇyaniścaye ca nirapekṣatvād apekṣātrayarahitatvāt svataḥprāmāṇyam iti siddham tad uktam svataḥ sarvapramāṇānāṃ prāmāṇyamiti gṛhyatām na hi svato satī śaktiḥ kartumanyena pāryate aprāmāṇyaṃ tūtpattau doṣāpekṣatvātsvaniścaye bādhakapratyayādisāpekṣatvāt ubhayatrāpi parata ityuktameva tasmāt pakṣavayasyāyanupapatteścaturtha evāyaṃ pakṣaḥ śreyānprāmāṇyaṃ svataḥaprāmāṇyaṃ parata iti nanucotpattivelāyāṃ na viśeyo vadhāryate pramāṇetarayostena balādbhavati saṃśayaḥ paricchittimātraṃ pramāṇakāryam tacca yathā rthetarapramitisādhāraṇaṃ rūpaṃ sādhāraṇadharmagrahaṇaṃ ca saṃśayakāraṇamiti prasiddhaḥ panthāḥ evaṃ sthite ca pramāṇāntarasaṃvādavisaṃvādau vinā katham pramāṇetaranirṇītiḥataśca parato dvayam tadetadacaturasram satyaṃparicchittireva pramāṇakāryam sā punarupajāyamānaiva na sandehādidūṣitatanurupalabhyate ityautsargikaṃ prāmāṇyameva sā bhajate arthaparicchedācca pravartamānaḥ pramātā pramāṇenaiva pravartito bhavati na saṃśayātpravṛttaḥ sthite caivamautsargike prāmāṇyeyatra tasyāpavādaḥ kvacidbhavati pttrāprāmāṇyam apramāṇye cāvaśyaṃbhāvyapavādaḥ dvividha evāpavādaḥvādhakapratyayaḥkāraṇadoṣajñānaṃ ca taduktaṃ bhāṣyakṛtā yatra dūṣṭaṃ karaṇamyatre ca mithyeti pratyayaḥ sa evāsamīcīnaḥ pratyayaḥ nāmyaḥ iti vārtikakāro pyāha tasmādbodhātmakatvena prāptā buddheh pramāṇatā arthānyathātvahetūtthadoṣajñānādapodyate iti tatra yādyakajñānaṃ pūrvajñānopamardadvāreṇaiva tasmin viṣaye jāyata iti samānavidhayatvāt spaṣṭameva bādhakam karaṇadoṣajñānaṃ tu bhinnaviṣayamapi kāryaikyādbādhakatāṃ pratipadyate yathā camasenāpaḥ praṇayati iti darśapūrṇamāsāṅgatvāt kratvarthaścamasaḥ yodohanena paśukāmasya praṇayet iti kāmyamānapaśunirdośāt puruṣārtho godohanimityevaṃ kratvarthapuruṣārthatayā bhinnaviṣayatve pi camasagodohanayoḥ praṇayanākhyakāryamekamiti godohanena nirvṛtte tasmiṃścamaso nivartate evamiha kāraṇadoṣajñānaṃ doṣaviṣayamapi doṣāṇāmayathā rthajñānajananasvabhāvattvāttasya jñānasya prāmāṇyaṃ bādhate taduktam duṣṭakāraṇabodhe tu jāte pi viṣayāntare arthāttulyārthatāṃ prāpya bādho godohanādivat iti yatre punaridamapavādadvayamapi na dṛśyate tatra tadautsargikaṃ prāmāṇyamanapiditamāsta iti na mithyātvāśaṅkāyāṃ nimittaṃ kiñcit yadāha doṣajñāne tvanutpanne nāśaṅkyā niṣpramāṇatā iti tathā hi kaścidutpanna eveha svasaṃvedyo sti saṃśayaḥ sthāṇurvā puruṣo veti ko nāmāpahnuvīta tam haṭhādutpādyamānastu hinasti sakalāḥ kiyāḥ svabhāryāpariraṃbhe pi bhavenmātari saṃśayaḥ vināśī saṃśayātmeti pārāśaryo pyabhāṣata nāyaṃ loko sti kaunteya na paraḥ saṃśayātmanaḥ iti yatrāpi ca kvacidbādhakapratyaye saṃśayo jāyate tatrāpi tṛtīyajñānāpekṣaṇānnanavasthā na ca tāvatā svataḥprāmāṇyahāniḥ yatra prathamavijñānasaṃvādi tṛtīyajñānamutpadyate tatra prathamasya prāmāṇyamautsargikaṃ sthitameva dvitīyavijñānāropitālikakāluṣyaśaṅkānirākaraṇaṃ tvasya tṛtīyena kriyate na tvasya saṃvādāt prāmāṇyam yadi tu dvitīyajñānasaṃvādi tṛtīyaṃ jñānaṃ tadā prathamasyāpramāṇyam tacca parata iṣṭameva dvitīyasya tu jñānasya na tṛtīyasaṃvādakṛtaṃ prāmāṇyam api tu saṃkalpyamanakuśaṅkā camanamātre tasya vyāpāraḥ uktaṃ ca evaṃ tricaturajñānajanmano nādhikā matiḥ prārthyate tāvataivaikaṃ svataḥprāmāṇyamaśnute iti tadevaṃ sarvapramāṇānāṃ svataḥprāmāṇye siddhe samānanyāyatayā śabdasyāpi tathaiva prāmāṇyaṃ bhavati na ca naisargikamarthāsaṃsparśitvameva śabdasya svarūpamiti parīkṣitaetat kintvarthabodhajanakatvāttasya naisargike prāmāṇye sati puruṣadoṣānupraveśakāritaḥ kvaciddhi viplvaḥ taduktam śabde doṣodbhavastāvadvaktradhīna iti sthitam iti tatra paureṣeye vacasi guṇavati vaktari taguṇāpasāritadoṣatayā tatprāmāṇyamautsargikamanapoditaṃ bhavati na tu guṇakṛtaṃ tatprāmāṇyam anaṅgatvātprāmāṇye guṇānām bodhakatvanibandhanameva tadityuktam vede tu praṇetuḥ puruṣasyābhāvāt doṣāśaṅkaiva na pravartate vaktradhīnatvāhoṣāṇām na ca bādhakapratyayo dya yāvadvedārthe kasyacidutpanna iti nirapavādaṃ vedaprāmāṇyam āha ca tatrāpavādanirmuktirvaktrabhāvālladhīyasī vede tenāpramāṇatvaṃ na śaṅkāmadhigacchati iti tadidamuktam tatpramāṇaṃ bādarāyaṇasyānapekṣatvāt iti girāṃ mithyātvahetūnāṃ doṣāṇāṃ puruṣāśrayāt apauruṣeyaṃ satyārthamiti yuktaṃ pracakṣate girāṃ satyatvahetūnāṃ guṇānāṃ puruṣāśrayāt pauruṣeyaṃ tu satyārthamityayuktaṃ tu manvate na hi puruṣaguṇānāṃ satyatāsādhanatvaṃ vacasi khalunisargādeva satyatvasiddhiḥ guṇamapi naravācāṃ viplavādhāyidoṣapraśamanacaritārthaṃ saṅgirante guṇajñāḥ parataḥ prāmāṇyasādhanopakramaḥ atrābhidhīyatepratyakṣādiṣu dṛṣṭārtheṣu pramāṇeṣu prāmāṇyaniścayamantareṇaiva vyavahārasiddhestatra kiṃ svataḥ prāmāṇyam uta parataḥ iti vicāreṇa na naḥ prayojanam anirṇaya eva tatra śreyān adṛṣṭe tu viṣaye vaidikeṣvagaṇitadraviṇavitaraṇādikleśasādhyeṣu karmasu tatprāmāṇyāvadhāraṇamantareṇa prekṣāvatāṃ pravartanamanucitamiti tasya prāmāṇyaniścayo vaśyakartavyaḥ tatra parata eva vedasya prāmāṇyamiti vakṣyāmaḥ yaccedamiyatā vistareṇa svataḥ prāmāṇyamupapāditaṃ tat vyākhyeyam svataḥ prāmāṇyamiti ko rtaḥ kiṃ svata eva pramāṇasya prāmāṇyaṃ bhavati uta svayameva tat pramāṇamātmanaḥ prāmāṇyaṃ gṛhṇāti iti na tāvat svayameva prāmāṇyagrahaṇamupapannam aprāmāṇikatvāt tathā hiyadetannīlaprakāśane pravṛttaṃ pratyakṣaṃ tannīlaṃ prati tāvat pratyaksam pramāṇaṃ tāvadindriyārthasannikarṣotpannimiti jānīma evaitat kimatra vicāryate prāmāṇyaparicchede tu kiṃ tat pramāṇamiti cintyatām pratyakṣam anumānaṃ vā pramāṇāntarāṇāmanāśaṅanīyatvāt na tāvat svaprāmāṇyaparicchede tatpratyakṣaṃ pramāṇam taddhi jñānasya vā prāmāṇyaṃ gṛhṇīyāt tatphalasya vā tatra jñātṛvyāpārātmano jñānasya bhavanmate nityaparokṣatvāt pratyakṣasya svataḥ paricchedānupapattau tatprāmāṇyasyāpi kathaṃ pratyakṣeṇa grahaṇam phalasyāpyarthaprakāśanākhyasya saṃvedanātmano nendrasaṃsargayogyatā vidyate yena tadgatamapi yathā rthatvalakṣaṇaṃ prāmāṇyamindriyavyāpāralabdhajanmanā pratyakṣeṇa paricchidyeta na ca mānasamapi pratyakṣaṃ phalagatayathā rthatāvasāyasamarthamiti kathanīyam tadānīmananubhūyamānatvāt na hi nīlasaṃvitprasavasamanantaraṃ yathā rtheyaṃ nīlasaṃvittiriti saṃvedanāntaramutpadyamānamanubhūyate anubhave vā tato dvitīyātprathamotpannanīlajñānayāthārthyagrahaṇānna svataḥ prāmāṇyaniścayaḥ syāt tasmānna pratyakṣasyaiṣa viṣayaḥ anumānenāpi kasya prāmāṇyaṃ niścīyate jñānasya phalasya vā iti pūrvavadvācyam phalasya tāvattanniścayeliṅgatvameva tāvanna kasyacitpaśyāmaḥ jñātṛvyāparātmano jñānasya tu svakāryaṃ bhavedapi liṅgam phalasya kriyāmātravyāptigrahaṇātsvarūpasattāmātram anumāpayitum utsahate na yathā rthatvalakṣaṇaṃ prāmāṇyam tad dhi phalaṃ nirviśeṣaṇaṃ vā svakāraṇasya jñātṛvyāpārasya prāmāṇyānumāpayet yathārthatvaviśiṣṭaṃ vā ādye pakṣe yataḥ kutaścana phalāt tatprāmāṇyānumāne nedāniṃ kiñcid apramāṇaṃ bhavet uttaro pi nāsti pakṣaḥ phalagatayāthā rthyaparicchedopāyābhāvād ity uktam nanu svānubhava evātropāyaḥ  tad dhi nīlasaṃvedanatayā phalaṃ svata eva prakāśate nīlasaṃvedanatvam eva cāsya yathā rthatvaṃ nānyat yadyevaṃ śuktikāyāmapi rajatasaṃvedane samāno nyāyaḥ na hi rajatasaṃvedanādanya yathā rthatvasaṃvittiriti nanu tatra bādhakapratyayopanipātenāyathā rthatvamupanīyate nūnaṃ cāsya mithyādarśaneṣu deśāntare vā śuktikārajatādijñāne kālāntare kūṭakārṣāpāṇādipratītau puruṣāntare vā jātataimirike dvicandrapratītau avasthāntare pītaśaṅkhādipratibhāse bhavati bādhaka pratyayaḥ tadasattve na tacchaṅkā yuktimitītyuktameva satyamuktamayuktaṃ tu evaṃ hi vadatā bādhakābhāvajñānādhīnaṃ prāmāṇyamabhihitaṃ bhavati tacca tātkālikaṃ kālāntarabhāvī vā iti kalpyamānaṃ nopapadyata iti darśitam tasmādutpadyamānameva pramāṇamātmanaḥ prāmāṇyaṃ niścinotīti na yuktametat yadi tu prasavasamaya eva jñānasya prāmāṇyaṃ niścinuyāmah tarhi tataḥ pravartamānā na kvacidapi vipralabhyemahi vipralabhyāmahe tu tena manyāmahe na niścitaṃ tatpramāṇyaṃ saṃśayādeva vyavaharama iti nanu saṃśayo pi tadā nānubhūyata eva kimidaṃ rajatam uta na rajatam iti api tu rajatamityeva pratītiḥ na hi saṃśayānāḥ pravartante laukikāḥ kintu niścinvanta eva viparyāmati kimananubhūyamāna evāropyate saṃśayaḥ ekataragrāhyapyayaṃ pratyayah tanniścayopāyavirahāt saṃśayakoṭipatita eva balādbhavati yathā asti kūpe jalamiti bhiksyavo manyanteiti evaṃ rajatamidamityekapakṣagrāhyapi tadānīṃ pratibhāsaḥ vastuvṛttena saṃśaya eva yadi hi pramāṇatayā sau gṛhyeta kathaṃ kvacidvisaṃvadet apramāṇatayātu gṛhyamāṇaḥ kathaṃ pumāṃsaṃ pravartayet ubhābhyāmapi rūpābhyāṃ atha tasyānupagrahaḥ so yaṃ saṃśaya eva syāt iti kiṃ naḥ prakupyasi yat tu nānubhūyate saṃśaya itisatyam ananubhūyamāno pi nyāyādabhyaste viṣaye vinābhāvasmaraṇāt sa parikalpyate niścayanimittasya tadānīmavidyamānatvāt saṃśayajananahetośca sāmagryāḥ sannihitatvāt tathā hiyathā rthetarārthesādharaṇo dharmo bodharūpatvamūrdhvatvādivat tadā prakāśata eva na ca prāmāṇyāvinābhavī viśeṣaḥ kiś cana tadānīmavabhāti tadagrahaṇe ca samānadharmadhigamaprabodhyamānavāsanādhīnā tatsahacaritaparyāyānubhūtaviśeṣasmṛtirapi saṃbhavatyevetīyatīyaṃ sā saṃśayajananī sāmagrī sannihitaiveti kathaṃ tajjānyaḥ saṃśayaḥ na syāt nanu pramāṇabhūte pratyaye jāyamāna eva tadgato viśeṣaḥ parisphuratīti kathaṃ viśeṣāgrahaṇamucyate bho mahātman kathyatāṃ saḥ viśeṣaḥ na hi taṃ vayamanupadiṣṭaṃ kṛśamatayo jānīmaḥ yadi tāvat spaṣṭatā viśeṣaḥ śuktikāyāmapi rajatāvabhāsaḥ spaṣṭa eva na hi tatrānadhyavasāyakāluṣyaṃ kiñcidasti atha niṣkampatā śuktikāyāmapi rajatāvabhāso niṣkampa eva na hyasau jāyamāna evāṅguṃlyagrādivākyakaraṇabodhavatkampamano jāyate atha nirvicikitsatā śuktikāyāmapi rajatāvabhāso nirvicikitsa eva kiṃsviditi koṭidvayānavamarśāt atha yasmin sati bādhā na dṛśyata iti sarvovasthasya bādhadarśanāt na cāsau ciramapi cintayitvā viśeṣo darśayituṃ śakyaḥ atha svaviṣayāvyabhicāritvameva viśeṣaḥ sa tadānīṃ nāvabhāsata ityuktam api ca yadi tathāvidho pi viśeṣaḥ samasti tarhi yatra jñāne sau na dṛśyate tataḥ kimiti pravartate tadviśeṣadarśī vā pravartamānaḥ kathaṃ vipralabhyetetyuktam yadayaṃ sthāṇupuruṣasaṃśayavadasaṃvedyamāno pi tadānīmastyeva bodhe yathā rthetaratvasaśayaḥ na cosau kalpyamāno pi vyavahārasya lopakaḥ tenaiva vyavahārasya siddhatvātsarvadehinām ataśca saṃśayādeva vyavahāraṃ vitanvatām laukikānāṃ prayoktavyāḥ nābhiśāpaparaṃparāḥ na ca sarvathā saṃśayasamarthane smākamabhiniveśaḥ prāmāṇyaṃ tu jñānotpatti kāle gṛhītumaśakyamiti naḥ pakṣaḥ prāmāṇyāgrahaṇamevānadhyavasāyasvabhāvaṃ saṃśayaśabdeneha vyapadekṣyāmaḥ prāmāṇyāgrahaṇaṃ ca pradarśitam pratyakṣeṇānumānena vā satā pramāṇenātmanaḥ pramāṇatvaparicchedāyogāt tasmāt svayaṃ prāmāṇyaṃ gṛhyata ityeṣa durghaṭaḥ pakṣaḥ atha svataḥ prāmāṇyaṃ bhavatītyeṣa pakṣa āśrīyate so pyayuktaḥ kāryāṇāṃ kāraṇādhīnajanmatvāt prāmāṇyasya ca kāryatvāt asti ca prāmāṇyaṃ vastu ca tat na ca nityam iti kāryameva tat kāryaṃ ca kāryatvādeva na svato bhavitumarhati iti athotpattau svakārakātiriktayuṇanapekṣitvameva prāmāṇyasya svatomavanamucyatena punarakāryatvamevetitadapyasamyaksamyagrūpasya kāryasya guṇavatkārakavyatirekeṇāniṣpatteḥ dvividhaṃ kāryaṃ bhavati samyagasamyagvā tatra guṇavatā kāraṇena samyakkāryamutpadyate doṣavatā tvasamyagiti nirdoṣaṃ nirguṇaṃ vā pi na samastyeva kāraṇam ata eva tṛtīyasya na kāryasyāsti saṃbhavaḥ samyajjñānotpādakaṃ kārakaṃ dharmisvarūpātiriktasvagatadharmasāpekṣaṃ kāryanirvartakamiti sādhyo dharmaḥ kārakatvāt mithyājñānotpādakakārakavat samyajjñānaṃ vādharmi svarūpātiriktadharmasambaddha kārakaniṣpādyamiti sādhyo dharmaḥ kāryatvāt mithyājñānavat āyurvedāgamāccendriyaguṇān pratipadyāmahe yadamī vaidyāḥ svasthavṛtterauṣadhopayogamupadiśinti tat guṇopayogāyaiva na doṣaśāntaye dṛśyate ca tadupadiṣṭauṣadhopayogādindriyātiśayaḥ tadviṣaya eva ca loke nairmalyavyapadeśaḥ na doṣābhāvamātrapratiṣṭha ityalaṃ vimardena tasmādutpattau guṇānapekṣatvāt svataḥprāmāṇyamiti yaduktaṃ tadayuktam yadapi ca svakāryakaraṇe pramāṇasya parānapekṣatvamucyatetadapi vyākhyeyam kiṃ pramāṇaṃ svakāryakaraṇe nirapekṣam sāmagrī vā tadejadeśi vā tajjanyaṃ vā jñānamiti tatra sāmagryāḥ satyaṃ svakāryajanmani nairapekṣyamasti na tu tāvatā svataḥ prāmāṇyam tatparicchedasya parāyatttatvāt sāmagryantargatakārakasya svakārye parāpekṣatvamaparihāryam ekasmāt kārakātkāryanirvṛttyabhāvāt jñānaṃ phalameva na pramāṇamityuktam na ca phalātmanastasya svakāryaṃ kiñcidasti yatra sāpekṣatvamanapekṣatvaṃ vā sya cintyeta puruṣapravṛttyādau tu tadicchādyapekṣatvaṃ vidyata eveti yatkiñcidetat yadapi prāmāṇyaniśraye nairapekṣayamabhyadhāyi tadapi na sāṃpratam prāmāṇyaniścayasya hi dvayī gatiḥ nāstitvam kāraṇāpekṣitā vā na punarasti ca prāmāṇyaniścayaḥ kāraṇānapekṣaśceti śakyate vaktum tatra prathamapravartakapratibhāsaprasavasamaye tāvannāstyeva prāmāṇyaniścaya ityuktam na hi nīlagrāhiṇā pramāṇena nīlasvarūpamiva svaprāmāṇyamapi tadānīṃ niścetuṃ śakyata iti kālāntare tatprāptāṇyaniścayaḥ satyamasti na tu tatra nairapekṣyam pravṛttisāmarthyādhīnatvāttanniścayasya nanu kṣaṇikatvātkālāntare jñānameva nāsti kasya prāṃāṇyaṃ niścinumaḥ śaśucodyametat aprāṃāṇyamapi bādhakapratyayādinā kālāntare kasya niścinumaḥ kṣaṇikatvena jñānasyātītatvāt atikrāntasyāpi smaryamāṇyasya jñānasya tadutpādakasya vā vartamānasya kārakacakrasyeti cetprāmāṇyaniścaye pi samāno yaṃ panthāḥ yatpunaḥ kālāntare tanniścayakaraṇe duṣṇamitaretarāśrayatvaṃ vā muṇḍitaśironakṣatrānveṣaṇavadvaiyarthyaṃ veti varṇitam tatrādṛṣṭe viṣaye prāmāṇyaniścayapūrvikāyāḥ pravṛtterabhyupagamānnetaretarāśrayaṃ cakrakaṃ vā dṛṣṭe viṣaye hyanirṇītaprāmāṇya evārthasaṃśayāt pravṛttirūpam anarthasaṃśayācca nivṛttyātmakaṃ vyavahāramārabhamāṇo dṛśyate lokaḥ etadeva yuktaityuktaṃ na prāmāṇyaniścayapuraśaraṃ pravartanamiti kuta itaretāraśrayam vaiyarthyaṃ tu dṛṣṭe viṣaye satyamiṣyate kintu tatra pravṛttisāmarthyena prāmāṇyaṃ niścinvan āptoktatvasya hetoḥ prāmāṇyena vyāptimavagacchatīti adṛṣṭaviṣayopayogivedādipramāṇaprāmāṇyaparicchede pāraṃparyeṇoityadoṣaḥ kiṃ punaridaṃ pravṛttisāmarthyaṃ nāma yataḥ prāmāṇyaniścayamācakṣate naiyyāyikāḥucyate pūrvapratyayāpekṣottarā saṃvit pravṛttisāmarthyaṃ viśeṣadarśanaṃ veti pūrvācāryaistatsvarūpamuktam tatpunarnātīva dṛdayaṅgamamiti bhāṣyakṛtaivasamīhā pravṛttirityucyate sāmarthyaṃ punarasyāḥ phalenābhisambandhaḥ iti vadatā rthakriyākhyaphalajñānameva pravṛttisāmarthyamiti nirṇitam yatpunaḥ arthakriyājñānasyāpi pūrvasmāt ko viśeṣaḥ tasyāpi cānyataḥ prāmāṇyaniścayāpekṣāyāmanavasthetyuktam tadapi sakalaprāṇabhṛtpratītisākṣikavyavahāravirodhitvādasambaddhābhi dhānam aparīkṣaṇīyaprāmāṇyatvādarthakriyājñānasya pravartakaṃ na sarvajñānaṃ pravṛttisiddhaye parīkṣaṇīyaprāmāṇyaṃ vartate phalajñāne tu siddhaprayojanatvāt prāmāṇyaparīkṣāpekṣaiva nāstīti kuto navasthā saṃśayābhāvādvā tatprāmāṇyavicārābhāvaḥ pravartakaṃ hi prathamamudakajñānamavidyamāne pi nīre mihiramarīciṣu dṛṣṭamiti tatra saṃśerate janāḥ artyhakriyājñānaṃ tu salilamadhyartināṃ bhavat tadavinābhūtam eva bhavatīti na tatra saṃśayaḥ tadabhāvān na tatra prāmāṇyavicāraḥ vicārasya saṃśayapūrvakatvā viśeṣadarśanādvā phalajñāne prāmāṇyaniścayaḥ kaḥ punarayaṃ viśeṣa iti cet yo yaṃ śaucācamanamajjanāmarapitṛtarpaṇapaṭakṣālanaśramatāpanodanavinodanādyanekaprakāranīraparyālocanaprabandhaḥ na hyamiyān kāryakalāpo mithyājñānātpravṛttasya kvacidapi dṛṣṭaḥ svapno pyasya prabandhasya darśanamastīti cetnasvapnadaśāvisdṛśavispaṣṭajāgradavasthāpratyayasya saṃvedyatvā eṣo smi jāgarmi na svapimi iti svapnavilakṣaṇamanidrāyamāṇamānasaḥ pratyakṣameva jāgratsamayaṃ sakalo janaścetayate na ca tasminnavasare salilamantarenaitāḥ kriyāḥ pravartamānā dṛśyanta iti tadviśeṣadarśanāt sujñānamarthakriyājñānaprāmāṇyam kāraṇaparīkṣāto vā tasmin prāmāṇyaṃ niśceṣyāmaḥ yathoktaṃ bhavadbhirevaprayatnenānvicchanto na ceddoṣamavagacchema tatpramāṇābhāvāt aduṣṭamiti manyemahi iti tathā hi viṣayasya calatvasādṛśyādidoṣavirahaḥ ālokasya malīmasatvādikāraṇavaikalyaṃ antaḥkaraṇasya nidrādyadūṣitatvam ātmanaḥ kṣutprakopādyanākulatvam īkṣaṇayugalasya timirapaṭalādivikalatvamityādi svayaṃ ca kāryadvāreṇa paropadeśena ca sarvaṃ sujñānam ato niravadyakāraṇajanyatvāt pramāṇamarthakriyājñānamiti vidmaḥ yady evaṃ prathame pravartaka eva pratyaye kasmāt kāraṇaparīkṣaiveyaṃ na kriyate kimarthaṃ kriyājñāne na āyuṣman ādye pi jñāne kāraṇaparīkṣāyāṃ kriyamāṇāyāṃ kaḥ pramādaḥ kimevaṃ sati svataḥ prāmāṇyaṃ siddhyati tava mama vā parataḥ prāmāṇyamapahīyate kintu lokaḥ pravartakajñānānantaraṃ phalaprāptaṃ prati yathā sodyamo dṛśyate na tathā tatkāraṇaparīkṣāṃ prati phalajñānamevetthaṃ parīkṣyate ādyasya hi jñānasya phalajñānādeva prāmāṇyasiddhiḥ kaśca nāma nikaṭamupāyamupekṣya dūraṃ gacchediti atha vā saṃśayotpattisāmarthyādeva yathārthetaratvaniścayaḥ phalajñāneva lapsyate saṃśayo hi nāma dvaividhyadarśanādvinā na bhavatyeva na hi sthāṇupuruṣasāhacaryamūrdhvatākhyasya dharmasya yo na jānāti sa taṃ dṛṣṭvā sthāṇurvā syāt puruṣo vā iti saṃśete evamurdhvatvavadbodharūpatvasya vyabhicāritvāvyabhicāritvābhyāṃ sahadarśanamavaśyamāśrayaṇīyam anyathā tadviṣayasaṃśayānutpādāt ataḥ pūrvamavyabhicāritvadarśane siddhe yastadā tatparicchedopāyaḥ sa paścādapi bhaviṣyatīti sarvathā siddhyatyavyabhicāritvaniścayaḥ aniścitaprāmāṇyādapi vā phalajñānāt pravartakasya prāmāṇyaniścayo yuktaḥ na tu svataḥ utpattau pramāṇatadābhāsayorviśeṣāgrahaṇāt phalajñāne ca tadviśeṣapratibhāsāt yat tuviśeṣajñānaṃ niścitaprāmāṇyamaniścitaprāmāṇyaṃ veti vikalpyānavasthāpādanaṃ apratipattiprahatatākathanaṃ vā tat dṛṣṭaviruddhatvāt pralāpamātramityalamalīkoktavikalpakalāpanirmathanoditadurāmodāsvādanena sthitametatarthakriyājñānātprāmāṇyaniścaya iti tadidamuktam pramāṇato rthapratipattau pravṛttisāmarthyādarthavatpramāṇam iti tasmādaprāmāṇyavatprāmāṇyamapi parāpekṣamityato dvayamapi parata ityeṣa eva pakṣaḥ kṣeyān yat tu kaścitprājñāmāni vadatiabhyaste viṣaye svataḥprāmāṇyam anabhyaste tu parataḥiti so ytaṃ abhyaste viṣaye iti ca vravīti svataśca prāmāṇyaṃ manyata iti svayamevātmānaṃ vañcayamānaṃ na cetayate abhyāso hi nāma punaḥpunaḥ prayogaḥ kriyāyā abhyāvṛttiḥ viṣayasya cābhyastatā bhūyobhūyaḥ pravṛttiḥ ataśca svaśarīragrahe nijagṛhakuḍyastambhācipratibhāse vā sahasrakṛtvaḥ pravṛtasaṃvādajñānajanmanā prāmāṇyaniścaya ukto bhavati svataḥ abhyastatvaṃ cānyathā na bhavediti yatkiñcidetat tasmāt parataḥ prāmāṇyamiti siddham yatpunaḥ kaiściccodyatepramāṇānāṃ na parīkṣaṇamupapadyate taddhi pramāṇaiḥ kriyeta apramāṇairvā pramāṇairapi parīkṣitaiḥ aparīkṣitairvā tatra na nāma apramāṇaiḥ pramāṇaparīkṣaṇaṃ śakyakriyam pramāṇairapyaparīkṣitaiḥ tatkaraṇe varaṃ vyavahāra eva tādṛśaiḥ kriyatām kiṃ parīṣaṇena parīkṣitaistu tatparīkṣākaraṇamaparyavasitam anaghasthāprasaṅgāt ityādi tadapyuktena nyānena parihṛtaṃ bhavati dṛṣṭe viṣaye pramāṇaparīkṣāṃ vinaiva vyavahārāt adṛṣṭe tu parīkṣāyā avaśyakartavyatvādupapatteśceti tasmādadṛṣṭapuruṣārthapadopadeśi mānaṃ manīṣibhiravaśyaparīkṣaṇīyam pramāṇyamasya parato niraṇāyi ceti cetaḥpramāthibhiralaṃ kuvikalpajālaiḥ suśikṣitāstvācakṣateyuktaṃ yadamī mīmāṃsakapāśāḥ kāśakusumarāśaya iva śaradi mahadbhiratidūrātsamutsāryante duṣṭatārkikaiḥ ye hi kilābhyupayanti ca viparītakhyātivādaṃ akṛtāstrāḥ prāmāṇyaṃ ca svata iti ca vadanti teṣāṃ kutaḥ kauśalam viparītakhyātāvabhyupagamyamānāyāṃ bādhyabodhasandarbhasubhikṣe sati tatsādharmyādanutpannabādhake pi bodhe duṣpariharaḥ saṃśayaḥ saṃśaye ca saṃvādādyanveṣaṇamapi dhruvamavataratīti parataḥ prāmāṇyamanivāryam yadā tu na bādhyo nāma jagati kaścidapi bodhaḥ tadā kimsādharmyāt saṃśeratāṃ pramātāraḥ asaṃśayānāśca kimiti paramapekṣantām anapekṣamāṇāḥ kathaṃ parataḥ pramāṇyaṃ pratipadyantāmiti niścalaṃ svata eva prāmāṇyamavatiṣṭhate kathaṃ punarbādhyo nāma nāsti bodhaḥ śukikādau rajatādipratyayāḥ prācūryeṇa bādhyamānā dṛśyanteanabhijño bhavān bādhasya na hi te bādhyāḥ pratyayāḥ idaṃ hi nirupapyatāmka ivottarajñānena pūrvajñānasya bādhaḥ bādharthameva na vidmaḥ yadi tāvannāśa eva bādhaḥ sa na teṣāmeva buddherbuddhyantarādvirodha iti sakalabodhasādhāraṇatvāt atha sahānavasthānam tadapi samānamabādhitānāmapi jñānānāṃ sahāvasthānāsaṃbhavāt atha saṃskārocchedo bādhaḥ so pi tādṛgevasaṃmyakpratyayopajanitasaṃskārasyāpyucchedadarśanāt kaścidbhavadabhimatabādhyabodhā āhito pi saṃskāraḥ satyapi bādhakapratyaye nocchedamupagacchati kālāntare tatkāraṇakatadviṣayasmaraṇadarśanāt atha viṣayāpahāro bādhaḥ so pi durghaṭaḥ pratibhātatvena viṣayasyāparhatumaśakyatvāt na hi bādhakaṃ jñānamitthamuttiṣṭhati yat pratibhātaṃ tanna pratibhātamiti atha tadabhāvagraho bādhaḥ sa tātkālikaḥ kālāntarabhāvī vā kālāntarabhāvitadabhāvagrahaṇasya bādhakatve pragavagatamudgaradalitadhaṭābhāvagrāhiṇo pi vijñānasya tadbādhakatvaprasaṅgaḥ tadaiva tu tadabhāvagrahaṇe pratyayadvayasamarpitarūpadvitayayogādubhayātmakameva tadastu vastu kiṃ kasya bādhyaṃ bādhakaṃ vā atha phalāpahāro bādhaḥ so pi na saṃbhavati saṃvidaḥ pramāṇaphalasya utpannatvenānapaharaṇīyatvāt na hi yadutpannaṃ tadanutpannamiti vadati bādhakaḥ atha hānādiphalāpahāro bādhaḥ na tasya pramāṇaphalatvābhāvāt hānādivyavahāro hi puruṣecchānibandhanaḥ na tenāpahṛte nāpi pramāṇaṃ bādhitaṃ bhavet tasmānna bādhonāma kaścit itaśca nāsti sa hi samānaviṣayayorvā jñānayoriṣyate bhinnaviṣayayor vā na samānaviṣayayoḥ dhārāvāhijñāneṣvadṛṣṭatvāt nāpi bhinnaviṣayayoḥ stambhakumbhopalambhayostadanupalambhāt yadi cottareṇa jñānena pūrvajñānagṛhītādarthādartho nya idānīṃ gṛhītaḥ tatpūrvajñānaṃ kimiti bādhitamucyate api ca pūrvasmin pratyaye prāptapratiṣṭhe sati āganturuttaraḥ pratyayaḥ bādhituṃ yuktaḥ na pūrvaḥna caivaṃ dṛśyate tasmānna bādhyaṃ nāma vijñānamasti tadabhāvānna tatsādharmyanibandhanaḥ saṃśayaḥ tadabhāvātsaṃvādādyananveṣaṇānna parataḥ prāmāṇyam nanu evaṃ bādhe nirākriyamāṇe kimamī śuktikārajatādigrāhiṇo viparītapratyayā abādhitā evāsatāmāḥ kumate tāmī viparītaptatyayāḥ nahīdṛśānāṃ viparyayāṇāmutpattau kimapi kāraṇamutpaśyāmaḥ na tāvadindriyamevaṃvidhabodhavidhāyi bhavitumarhati sarvadā tadutpādaprasaṅgāt nāpi doṣakaluṣitaṃ duṣṭaṃ hi kāranaṃ svakāryakaraṇa eva kuṇṭhitaśakti jātamiti tadeva mā jījanatviparītakāryakaranasya kiṃ vartate na hi duṣṭāni śālibījāni yavāṅkurakaraṇakauśalamavalamberan tasmāt kāraṇābhāvādapi na viparītapratyayāste tatkiṃ samyakpratyaya eva śuktikāyāṃ rajatapratibhāsaḥayi mūḍhanāyamekaḥ pratyayaḥ idaṃ rajatamiti kintu dve ete grahaṇasmaraṇe idamiti puro vasthitabhāsvarākāradharmipratibhāsaḥrajatamiti tu bhāsvararūpadarśanaprabodhyamānasamskārakāraṇakaṃ tatsāhacaryādavagatarajatasmaraṇam ataścedaṃ smaraṇaṃyataḥ praganavagatarajatasya na jāyateviditarajatasyāpi rajanyāmanyadā vā sādrśyadarśanādvinā na bhavatīti smaraṇapai bhavadidamātmānaṃ tathā na prakaṭayatīti pramuṣitamucyate svarūpeṇa cāpratibhāsamānāyāṃ svṛtāvanubhavasmaraṇayorviveko na gṛhīto bhavatītyagrahaṇamakhyātirucyate tathā hi bhrāntabodheṣu prasphuradvastusaṃbhavāt catuṣprakārā vimatirudapadyata vādinām viparītakhyātiḥasatkhyātiḥātmakhyātiḥakhyātiriti tatra viparītakhyātistāvatkāraṇābhāvādeva nirastā api ca viparītakhyātau grayī gatiḥrajataṃ vā nyadeśakālamatrālambanam śuktikā vā nigūhitanijākārā satī parigṛhītarajatākārā ca athavā anyadālambanaṃ anyacca pratibhāti tatra yadi rajatamālambanaṃtadiyamasatkhyātireva na viparītakhyātiḥasatastatra rajatasya pratibhāsāt athānyadeśakālaṃ tat astyevetyabhidhīyate ihāsannihitasyāsya tena sattvena ko guṇaḥ api cadeśakālāvapi kiṃ santau pratibhāsete utāsantau iti yadi santautarhi taddeśakālamevedaṃ rajatamavabhātamiti na bhrāntireṣā syāt asantau tūbhāvapi rajatavat nālambanaṃ bhavitumarhati atha smṛtyārūḍhaṃ rajatamasyāṃ pratītau parisphuratītyucyatetarhi smṛtyupārūḍhamiti ko rthaḥ smaraṇamami jñānamevatadapi kathamasadarthaviṣayaṃ syāt smṛteranarthajatvameva svarūpamiti cet astu kāmamtatsāmānyādatrāpyevaṃ prayoga ityetadapi tāvanna brūmaḥ tathā tvanarthajanyayā smṛtyā so rthaḥ kathamiha sannidhāpayituṃ pāryate sā hi na spṛśatyevā rtham tasmādasannihitarajatālambanā viparītakhyātirasatkhyāterna viśiṣyata eva atha sthagitanijavapuruṣagṛhītarajatarūpā śuktikā tra prakāśata iti neyamasatkhyātirucyate tadidamapūrvaṃ kimapi nāṭakaṃiyamasmin kṛtyā sītā pravṛtteti tathā hikimatraśuktiriti pratītiḥ uta rajatamiti śuktikāpratītau tu śuktau śuktir eva pratīyate na rajataṃ iti bhramārthaḥ kaḥ rajatapratītau tu śuktirasāvityatra kiṃ pramāṇam bādhakapratyayādevamavagataṃ iti cetmaivamna hi jñānāntareṇāsyāḥ pratīterviṣayo vyavasthāpayituṃ yuktaḥ bādhakena hi jñānena pūrvajñānagṛhītasya vastuno sattvaṃ nāma khyāpyatāmna tu tasya viṣayo nirūpyate anarthitvādvā kadācidapravṛttasya puṃso bādhakānutpattau vā ko syāḥ pratīter viṣayaṃ vyavasthāpayiṣyati tasmādyadevāsyāṃ cakāstitadeva rajatamasyā viṣaya iti yuktaṃ vaktum śuktistu nigūhitanijavapuriti durvidagdhavācoyuktiriyam ye tvālambanatāṃ śukteḥ rajatasyāvabhāsanam vadantyasmin bhramajñāne teṣāmatitarāṃ bhramaḥ na hyālambanatā yuktā sannighānanibandhanā tatraiva bhūpradeśasya tathābhāvaprasaṅgataḥ tadevālambanaṃ buddheryadasyāmavabhāsate anyadālambanaṃ cānyadbhātīti bhaṇitirna vā ato rajatamevaitadvaddhigrāhyamasacca tat evaṃ viparyayakhyātirasatkhyāterna bhidyate tatkimasatkhyānireva sādhīyasī tāmevābhyupagacchāmaḥ maivam sā pi nopapadyata eva asatkhyātiriti ko rthaḥ kimekāntāsata evārthasya prathanam atha deśāntarādau vidyamānasyeti uttarasmin pakṣe viparītakhyātirevaiṣāparairapi tatra rajatasya satvānabhyupagamāt deśāntarādau tu tatsattāyāstvayā pi pratipannatvāt ekāntāsatastvasya khyātiriti na peśalam ākāśanalinīpallavāderapratibhāsanāt vāsanābhyāsādasattāmapi pratibhāsā bhaviṣyantīti cet na arthamantareṇa vāsanāyā apyanupapatteḥ arthānubhavasamādito hi saṃskāro vāsanā kathyate sā kathamasadarthapratibhāsahetuḥ syāt bhavatvanyā vā bhavadabhimatā kācana vāsanāsā pi tvasattvāviśeṣe kimiti rajatamati mupajanayatina gagananalinapratītimiti kutastyo niyamaḥ tadalamanayā nātyantamasato rthasya sāmarthyamavakalpate vyavahāradhuraṃ bodumiyatīmanupaplutām api ca sattvena pratibhātīti asatkhyātirapi na viparītakhyātimativartate tasmādvaramātmakhyātirastu vijñānameva khalvetat gṛhṇātyātmānamātmanā bahirnirūpyamāṇasya grāhyasyānupapattitaḥ buddhiḥ prakāśamānā ca tena tenātmanā bahiḥ udvahatyarthaśūnyāṃpi lokayātrāmihedṛśīm ucyatenātmakhyātirapi yuktimatī vijñānātmano hi pratibhāse ahaṃ rajatam iti pratītiḥ syātna idaṃ rajatam iti kiñcayadantarjñeyarūpaṃ hi bahirvadavabhāsate ityabhupagamādiyamapi viparītakhyātireva syāt asatkhyātirapi ceyaṃ bhavatyevabahirbuddherasattvāt buddhirastyeveti cetbahiṣṭvaṃ tarhi cintyaṃsat asadvā iti na tāvat satbuddherbāhyatvābhāvāt asattve tvasatkhyātirityuktam tasmāt khyātitraye pyasmin anyo nyānupraveśini yuktathā virudhyamāne ca śreyasyakhyātireva sā khyātitrayavādibhirapi ceyamapratyākhyeyā nūnamakhyātiḥ ātmakhyātau tāvat ātmatayā vijñānasya khyātirnāstivicchedapratibhāsādityuktatvāt asatkhyātāvapi asattvarmathasya naiva pratibhāsatepravṛttyādivyavahārocchedaprasaṅgāt viparītakhyātāvapi rajatasya sannihitasya jñānajanakatvam ajanakasya ca pratibhāso neṣyata eva ataḥ tatra rajarajatasmṛtyupasthāpitaṃ rajatamavagatijanakamupagatam ataśca rajatasmṛtiraparihāryā sā ca rajatasmṛtirna tadā svena rūpeṇa prakāśatesmarāmi iti pratyayābhāvāt tasmāt pramuṣitāmenāṃ smṛtimicchanti tārkiṃkāḥ abhyaste viṣaye liṅgapratibandhasmṛtiṃ yathā so yaṃ smṛtipramoṣaḥ tattvāgrahaṇaṃ akhyātirucyate evaṃ satīyamakhyātiriṣyate sarvavādimiḥ tathā prakaṭayadbhistu pītaṃ prābhākarairyaśaḥ nanurajatamiti smṛteḥ svarūpollekho mā bhūtidamityatra puro vasthitadharmiprītabhāsāt kathamakhyātiḥ ucyate puro vasthitadharmo śuktikeyamiti spaṣṭatayā gṛhyatetathācābhyupagame bhramābhāvaprasaṅgāt kintu tejasvitādiviparītaṃ dharmimātramavabhāsate dharmasārupyācca tadānīṃ rajataṃ smaryate te ete grahaṇasmaraṇe vivikte api viviktatayā na gṛhyete iti vivekāgrahaṇamakhyātiḥ na tu sarveṇa sarvātmanā pratipattireva vyadhikaraṇayośca grahaṇasmaraṇayorvaiyadhikaraṇyaṃ cenna gṛhītaṃkimanyadastu sāmānādhikaraṇyam na tu yadevedamtadeva rajataprati sāmānādhikaraṇyena grahaṇamasti sā hi viparītakhyātireva syātvaiyyadhikaraṇyānupagrahyadeva pramātuḥ pravṛttiḥ avivekātsādhāraṇyabhimānena pravṛttiriti phalata iyaṃ vicoyuktiḥ sāmānādhikaraṇyena kecittatpṛṣṭhabhāvinam parāmarśamapīcchanti tanna śradvadhmahe vayam akhyātipakṣa evaṃ hi hīyetaikatvavedanāt vakraiśca vitathākhyātiḥ akṣaraiḥ kathitā bhavet nanuevamakhyātipakṣe pratiṣṭhāpyamāne nedaṃ rajatam iti pūrvāvagatarajatapratiṣedhabodhī bādhakapratyayo dṛśyamānaḥ kathaṃ samarthayiṣyate apratītijño devānāṃ priyaḥ na hyanena rajataniṣedho vidhīyate kintu prāgagṛhīto vivekaḥ prakhyāpyate na idaṃ rajataṃ yadevedaṃtadeva rajatamityetanna idamidaṃ rajataṃ iti etaduktaṃ bhavati idamanyatrajatamanyaditi so yaṃ vivekaḥ khyāpito bhavati nanuevaṃidaṃ rajatam ityādau smaraṇānubhavayor bhavatu vivekāgrahaṇam svapne tu kathametadbhaviṣyate bhīrokiṃ jātaṃ svapne vivekena na gṛhyete smaraṇānubhavau kvacit svapne tu smṛtirevaikā tathātmena na gṛhyate sadṛśadarśanādvinā smṛtireva kutastyeti cetnanānākāraṇakatvātsmaraṇasya nidrākaṣayitumapyantaḥkaraṇaṃ smaraṇakāraṇaṃ bhavatyeva yadyevaṃ dvicandratiktaśarkarādipratyayeṣu kathaṃ svṛtipramoṣaḥ āḥ kuṇḍaśekharakathamasakṛdabhihitamapi na budhyase na sarvatra smṛtereva pramoṣo bhyupagamyate kintvakhyātiḥataścāsau kathañcitkasyacitkvacit bhavatianubhavasmṛtyorvivekāgrahaṇaṃ kvacit kvacittu smaryamāṇasya tathātvenānupagrahaḥ dvidhā kṛtā kvacidvattirnetrasya timirādinā na hi grahītumaikyena śaknoti śiśiratviṣam kvacidrasanasaṃpṛkte pitte tiktatvavedanāt paricchettuṃ na śaknoti mādhuryaṃ śarkarāgatam gṛhṇāti yat tu tiktatvaṃ vastutaḥ pittavarti tat tathā tu na vijānāti nigiranneṣa śarkarām etena pītaśaṅkhādikhyātayo pi vyākhyātāḥ tadeṣaṃ sati sarvatra samyagagrahaṇaṃ bharamaḥ na mithyāpratyayaḥ kaścidasti śaṅkānibandhanam ajātamithyāśaṅkaśca na saṃvādamapekṣate tasmānna kaścit parataḥ prāmāṇyamadhigacchati evaṃ svataḥ pramāṇatve siddhe vede pi sā gatiḥ apavādadvayabhāvaḥ vaktavyaścātra pūrvavat atra pratividhīyate yaduktaṃidaṃ rajatamitismaraṇānubhavasvabhāve vivekenāgṛhyamāṇe dve ete jñāne ititadasāṃpratam pratyabhijñāvadekatvenaiva saṃvedyamānatvāt yadevedaṃ puro vasthitaṃ bhāsvararūpādyadhikaraṇaṃ dharmisāmānyaṃtadeva rajatamiti viśeṣataḥ pratipādyate yadidamagrataḥ sthitaṃ k tadrajatamiti satyarajatapratītiva anubhūtatayā hi na rajatamatra prakāśatekintvanubhūyamānatayā anubhūtatāgrahaṇaṃ ca smaraṇamucyatenānubhūyamānatāgrahaṇam svaprakāśā ca saṃvittiriti bhavatāṃ darśanam tatraiṣāṃ rajataviṣayollekhāt smaranānubhavaviśeṣarihitāyāśca viṣayasaṃvitteranupapatteḥ na ceyamapratipattireveti vaktumucitam madamūrchādidaśāvisadṛśasvaprakāśasaṃvedanānubhavāt yathā idamityaṃśe svaprakāśaṃ saṃvedanaṃtathaiva rajatamityatrāpi api ca dvayoścāṃśayoḥ samāne saṃvedane tatraikaṃ pratyakṣalabdhaṃ aparaṃ smaraṇaphalamiti kutastyo vibhāgaḥ idamityatra ca kimavabhāsata iti nirūpyatām yadi śuktikāśakalaṃsakalasvagataviśeṣakhacitamavabhātitadā taddarśane sati rajatasmaraṇasya ko vasaraḥ bhavadapi vā sādṛśyakṛtaṃ smaraṇaṃ na tadavivekāya kalpate devadattadarśanānantarodgatatatsadṛśapuruṣāntarasmaraṇavat atha dharmimātraṃ idamitipratyaye pratibhātina śuktiśakalaṃ tadvāḍhamiṣyate tadeva cedaṃ sāmānyadharmagrahaṇavaśaviruddhasaṃskāropanibandhanaviruddhaviśeṣasmaraṇakāraṇakaṃ idaṃ rajatamiti sāmānyopakrame viśeṣaparyavasānaṃ jñānam yadidaṃ tatgajatamiti sāmānādhikaraṇyāvamarśāt rajatānubhavābhimānenaiva ca rajatārthī tatra pravartate nanusmaraṇānubhavayorvivekamapratipadyamānaḥ pravartata ityuktam śrutamidamyadatra bhavadbhiḥ dharmakīrtigṛhādādṛtam dṛśyavikalpāvarthavekīkṛtya pravartate iti kiñ ca cauryamapīdaṃ na kathañcana svārthaṃ puṣṇāti yāvaddhi dṛśyaṃ gṛhītam iti na jātaḥ pratyayaḥtāvat kathaṃ dṛśyārthinastatra pravṛtiḥ evamihāpi yāvat rajataṃ gṛhītam iti na jātaḥ pratyayaḥtāvat kutastadarthināṃ pravṛttiḥ tasmādasti rajatagrahaṇam na tu tatsvaraṇapramoṣamātram nanu rajatasmaraṇaṃ viparītakhyātivādibhirapyaṅgīkṛtamityuktam satyam rajatagataviśeṣasmaraṇamabhyupagatam yathā hi puro vasthite dharmiṇyūrdhvatvādisādhāraṇadharmagrahaṇāt sthāṇupuruṣagataviśeṣāgrahaṇādubhayaviśeṣasmṛteḥ samśayo bhavatievamihāpi tejasvitādisāmānyadharmagrahaṇādviśeṣāgrahaṇāt rajatagataviśeṣasmṛteśca tasmin dharmiṇi rajatapratyayo bhavati viparyayātmakaḥ saṃśaye hyubhayaviśeṣasmaraṇaṃ kāraṇam iha tvanyataraviśeṣasmaraṇamiti viśeṣaḥ ata eva cāgṛhītarajatasyedaṃ jñānaṃ notpadyatesadṛśāgrahaṇe vā niśīthādāviti na tvetāvatā smaraṇamātramevedamitīyati sthātavyam smaraṇajanyasya viparyayapratyayasyāpi saṃvedanāt ata eva tatpṛṣṭabhāviparāmarśavādino varaṃ satyavācaḥ te hi pratibhāsaṃ na nihnuvate yat tu viparyayāvagateḥ kāraṇaṃ vikalpitamtatroktameva prāmāṇikaiḥ kāryaṃ cedavagamyeta kiṃ kāraṇaparīkṣayā kāryaṃ cennāvagamyeta kiṃ kāraṇaparīkṣayā iti kāryākasmikatā nupapatteśca kalpyatāṃ kāraṇam tacca kptameva doṣasahitamindriyamyathā saṃskārasahakāri pratyabhijñāyāmiti suvate śālayo duṣṭā na yadyapi yavāṅkuram śālikāryaṃ tvapūpādi janayantyeva kalmaṣam tasmāddoṣakalitādinriyāt puro vasthitadharmigatatrikoṇatvādiviśeṣāvamarśakauśalaśūnyāt sāmānyadharmasahacaritapadārthāntaragataviśeṣasmaraṇopakṛtādbhavati viparītapratyayaḥ samyajjñānāpekṣayā ca tadduṣṭamucyate svakārye tu viparyayajñāne tatkāraṇameva na duṣṭam tasmāt rajatamityanubhava evana pramuṣitasmṛtiḥ api canedaṃ rajatamiti bādhakajñānaṃ pūrvānubhavaviṣayīkṛtarajataniṣedhamadhigamayadutpadyate nedaṃ rajatamiti yadahamadrākṣaṃ tadrajataṃ na bhavati iti prasaktasya cāyaṃ viṣedhaḥ ananubhūtaṃ tvaprasakṣamapi pratiṣidhyamānaṃrajatamiva kanakamapi kimiti na pratiṣidhyate yat tu vyākhyātamprāganavagatasmaraṇānubhavavivekapratipādakaṃ bādhakajñānamititat vyākhyānamātramevatathā nanubhavāt na hyevaṃ bādhakamutpadyate yadaviviktaṃ tadviviktaṃ iti ato yatkiñcidetat tasmānna rajatasmaraṇaṃrajate vā kadācidanubhavo bhūditi smaraṇamabhidhīyamānaṃ nātyantamalaukikam svapne tu svaśiracchedādeḥ atyantānanubhūtasya smṛtiriti kathyamānameva trapākaram janmāntare nijamastakalavanamanubhūtamaneneti cetidamapi subhāṣitataramyat janmāntarānubhūtaṃ smarayate tatra ca kutastya eṣa niyamaḥyata kadācideva smaryatena sarvadā sarvamiti nanubhavatā pi asatkhyātiṃ nirasyatā svapnajñāneṣu tādṛkṣu kiṃ vaktam yadvaktavyaṃtat tatraiva śroṣyasiasanna pratibhātītyucyatena tvananubhūtamiti nanuananubhūtaṃ sat kathaṃ jānīṣe saditi cet jjānaṃ tadanubhūtamitimaivammayā tannānubhūtaṃanyenānubhaviṣyate parānubhūtaṃ ca saditi śakyate vaktum parānubhūte tu smaranamaghaṭamānamiti nāvayoratra vastuni samānayogakṣematvam api ca bhavanmate svapnasmṛteḥ smṛtitvenāgrahaṇekena rūpeṇa grahaṇamiti cintyam rūpāntareṇa grahaṇe viparītakhyātiḥ sarvātmanā tvagrahaṇe svapnasuṣuptyoraviśeṣaprasaṅgaḥ anubhavapratyayaśca svapne saṃvedyatena smaraṇānullekhamātramiti durabhinitreśa eva smṛtipramoṣasamarthanaṃ nāmeti dvicandrādipratyayeṣu kathamakhyātiḥ nanu uktaṃtimirasimantitā nayanavṛttiḥ ekatvena gṛhītuṃ na śaknoti śaśāṅkaṃiti bhoḥ śrotriyatādṛśī dṛśo vṛttiḥ ekatvamindormā grahīt dvitvānubhavaṃ tu bhāntaṃ kva pracchādayāmaḥ nanu cakṣurvṛttau taddvitvaṃtadgatatvena tu yattasyāgrahaṇaṃ sa eva bhramaḥnaitadevamnetravṛtteḥ sarvatra parokṣatvāt kimekacandrabodhe pi vṛttyekatvaṃ pratīyate iyaṃ hyagṛhyamāṇaiva cakṣurvṛttiḥ prakāśikā evamucyamāne ca ekacandragrahaṇe pi vṛttyekatvāgrahaṇādakhyātireva bhavet yadapitiktaśarkarādipratyayeṣvakhyātisamarthanakadāśayā pittavṛttestiktatvasya saṃvedyamānasya tatsthatvenāgrahaṇamupavarṇitamtadapi kuśakāśāvalambanaprāyam mohāt pittagatatvena tiktatā cenna gṛhyate mā grāhiśarkarāyāṃ tu kiṃkṛtā tiktatamatiḥ sāmānādhikaraṇyena hi tiktā śarkarā iti tadadhikaraṇā tiktatāpratītirupajāyate pittaṃ tvindriyasthaṃ timiravadagrhyamāṇamapi bhramamupajanayatiśarīrasthamiva jvaraṃ śiro rtyāṃdirogamityalaṃ prasaṅgena evaṃ sarvatra nākhyātirnirvahantīva lakṣyate na caitayā pi parataḥprāmāṇyamupahanyate rajate nubhavaḥ kiṃ syāt uta pramuṣitā matiḥ dvaividhyadarśanādevaṃ bhavettatrāpi saṃśayah saṃśayānaśca saṃvādaṃ nūnamanveṣate janaḥ tadapekṣākṛtaṃ tasmāt prāmāṇyaṃ parato dhruvam na caiṣa śūnyavādasya pratīkārakriyākramaḥ anarthajā hi nirdagdhapitrādau bhavati smṛtiḥ dṛṣṭāntīkṛtya tāmeva śūnyavādī samutthitaḥ bhramāpahnavamātreṇa pratihantuṃ na śakyate athāsti kācitparataḥ prāmāṇyasya niṣedhikā śūnyavādasya yā yuktiḥ saiva vācyā kimetayā tasmādyatharthamasyāḥ saṃśrayaṇaṃ tanna niṣiddhamakhyāteḥ saṃvidvirodha eva prakaṭita iti dhik pramāditvam taduktam kṛtaśca śīlavidhvaṃsaḥ na cānaṅgaśca saṅgataḥ ātmā ca lāghavaṃ nītaḥ tacca kāryaṃ na sādhitam iti yatpunarviparītakhyātau pakṣatrayamāśaṅkya dūṣitam tadapi na yuktamastu tāvadayameva ādyaḥ pakṣaḥ rajatamālambanaṃ tadeva cāsyāṃ pratītau parisphurati iti nanuatra coditaṃ asatkhyātireva sā bhavet iti naitat sādhu deśāntarādau rajatasya vidyamānatvā asatkhyātipakṣe hi ekāntāsato rthasya pratibhānamaṅgīkiyate iha tu deśāntarādau vidyamānasyeti mahān bhedaḥ nanutatrāsato rthasya kiṃ deśāntaracintayā kiṃ kurmaḥ tādṛśasyaiva vastunaḥ khyātidarśanāt yastu deśāntare pyartho nāsti kālāntare pi vā na tasya grahaṇaṃ dṛṣṭaṃ gaganendīvarādivat ayameva ca dvayorasattvayorviśeṣaḥyat ekasya grahaṇaṃ dṛṣṭaṃ itarasya na dṛṣṭamiti nanu uktaṃ tatra asato rthasya kathaṃ jñānajanakatvam ajanakasya vā kathaṃ pratibhāsaḥ uktamatra sadṛśapadārthadarśanodbhūtasmṛtyupasthāpitasya rajatasyātra pratibhāsanamiti na cāsyopasthāpanaṃ paśoriva rajavā saṃyamya ḍhaukanamapi tu hṛdaye parisphurato rthasya bahiravabhāsanam na caitavateyamātmakhyātiḥasatkhyātirveti vaktavyam vijñānāt vicchedapratīteḥatyantāsadarthapratibhāsābhāvācceti athavā pihitasvakārā parigṛhītaparākārā śuktikaivātra pratibhātīti bhavatu dvitīyaḥ pakṣaḥ nanu uktaṃ kṛtyāsītāvat kimidaṃ veśabhāṣāparivartanam kathaṃ ca rajatajñāne śuktikāvabhāsitumarhatīti śrutamidaṃ nāṭakamna tu vayamatropahāsapātram śuktiketi vastusthitireṣā kathyate puro vasthitaṃ dharmimātraṃ bhāsvararūpādisādṛśyāpajanitarajataviśeṣasmaraṇamatra pratibhātīti brūmaḥ yadetatpuraḥ kimapi vartate tadrajatam ityanubhavāt vastusthityā tu śuktireva sā trikoṇatvādiviśeṣagrahaṇābhāvācca nigūhitanijākāretyucyate rajataviśeṣasmaraṇācca parigṛhītarajatākāreti etacca viṣayendriyādidoṣaprabhaveṣu śuktikārajatāvabhāsabhāskarakiraṇajalāvagamajaladagandharvanagaranirvarṇanarajjubhujagagrahaṇarohiṇīramaṇadvayadarśanaśaṅkhaśarkarāpītatiktatāvasāyakeśakūrcakālokanādivibhrameṣvabhyupagamyate manodoṣanibandhaneṣu tu mithyāpratyayeṣu nirālambaneṣu smṛtyullikhita eva ākāraḥ prakāśata iti yastu tṛtīyaḥ pakṣaḥ anyadālambanaṃanyaśca pratibhāti iti kaiścidāśritaḥtatrāpi na sannihitasyālambanatvamucyateyena bhūpradeśasyāpi tathātvamāśaṅkyeta nāpi janakasyālambanatvamyaccakṣurādāvapi prasajyeta kintu idamityaṅgulyā nirdiśyamānaṃ karmatayā yajjñānasya janakaṃ tadālambanamityucyamāne na kaściddoṣaḥ nanukeśoṇḍrakajñāne kimālambanakāraṇam kiñcittu timiraṃ romarājiriva nayanadhāmno madhya evāste tena dvidhākṛtā nayanavṛttiḥ dvitvena candramasaṃ gṛhṇāti kiñcittu timiraṃ tatravivaravadantarā ntarā tiṣṭhati cakṣuṣaḥ tena viralaprasṛtā nayanaraśmayaḥ sūkṣmāḥ sūryāṃśubhirupahanyamānāḥ keśakūrcakākārā bhavantīti tadevālambanam anudite stamite vā savitari keśoṇḍrakapratyayasyānutpadāt gandharvanagarajñāne jaladāḥ pāṇḍuratviṣaḥ ālambanaṃ gṛhāṭṭalaprakārākāradhāriṇaḥ tasmāt viparītakhyātau pakṣatrayamapi niravadyam yaḥ punaḥ itaretarasagkaraḥ khyātīnāmudāhāri tatra ātmakhyātyakhyātī apavargahnike vayamapi vijñānādvaitamapākariṣyantaḥ parākariṣyāma iti kiṃ taccintayā viparītakhyātau tu tatsāṅkaryaṃ parihṛtam yatpunaravādi sarvavādibhiḥ smṛtipramoṣo bhyupagata eva prābhākaraistuyabhaḥ pītam iti tatra vādyantarāṇi tāvat yathā bhavantitathā bhavantu vayaṃ tu smṛtyupārūḍharajatādyākārapratibbhāsamabhivadanto bāḍhaṃ smṛtipramopamabhupagatavantaḥ kintu na tāvatyeva viśrāmyati matiḥ api tu rajatādyanubhavo pi saṃvedyata iti na smṛtipramoṣamātra eva virantavyam ato viparītakhyātipakṣa eva niravadya iti sthitam yastu bādhaprakāraḥ prāgvikalpitaḥtatra sahānavasthānasaṃskārocchedādipakṣā anabhyupagamenaiva nirastā ityasthāne kaṇṭhaśoṣa āyuṣmatā nubhūtaḥ viṣayāpahārastāvadastu bādhaḥ viṣayasya ca na pratibhātatvamapahniyatekintu pratibhātasyāsattvaṃ khyāpyata ityapahārārthaḥ asattvamapi nedānīmupanatasya khyāpyateyena pūrvadṛṣṭa drughaṇabhagnakumbhābhāvapratibhāsavadabādhaḥ syāt na ca tadānīmapyabhāvagrahaṇe vastuno vyātmakatvamāśaṅkanīyam pūrvāvagatākāropamardadvāreṇa bādhakapratyayotpādāt yanmayā tadā rajatamiti gṛhītaṃ tadrajataṃ na bhavatianyadeva tadvastviti nanusvakālaniyatatvāt jñānānāṃ kathamuttarasya jñānasya pūrvajñānotpādakālāvacchinnatadviṣayābhāvagrahaṇasāmarthyam kiṃ kurmaḥ tathā pratyayotpādāt na bhagnaghaṭavadidānīṃ tannāstitā gṛhyateapi tu tadaiva tadasaditi pratītiḥ yathā ca na vartamānaikaviṣṭhā eva viṣayapratītayastathā kṣanabhaṅgambhṅge vakṣyāmaḥ athavā phalāpahāro bhavatu bādhaḥ pramāṇaphalatvaṃ ca hānādibuddhīnāṃ pratyakṣalakṣaṇe varṇitamiti tadapaharaṇāt pramāṇaṃ bādhitaṃ bhavatyeva kiṃkurvatā bādhakena pramāṇaphalamapahṛtamiti cet gāyatā nṛtyatā vā pi japatā juhvatā pi vā tac cet kāryaṃ kṛtaṃ tena kimavāntarakarmaṇā tadabhyupagame vā pi tatkiṃ vidaghatā kṛtam tac ca kiṃ kurvatetyevamavadhiḥ ko bhaviṣyate tadalamamunā vāntarapraśnena sarvathā bādhakapratyayopajanane sati hānādirūpaṃ pūrvapramāṇaphalaṃ vivartata iti tena tadbādhitamucyate samānāsamānaviṣayavikalpo pi na peśalaḥekasmin viṣaye viruddhākāragrāhiṇorjñānayorbādhyabādhakabhāvābhyupagamāt citrādipratyaye kathaṃ na bādha iti cet pūrvajñānopamardenottaravedyamānānāmastyeva samāveśaḥ pūrvopamardenottaravijñāna janmataśca patadapi pratyuktaṃ bhavati yaduktaṃ pūrvasmin pratyaye prāptapratiṣṭhe satyāgantu jñānamutaraṃ bādhyatā itiyataḥ pūrvopamardenaiva taduttaram jñānamudeti viṣayasahāyatvātpramāṇāntarānugṛhyamāṇatvācca uttarameva jñānaṃ bādhakamiti yuktam tasmādasti jñānānāṃ bādhyabādhakabhāvaḥ sa cāyaṃ bādhavyavahāro viparītakhyātipakṣa eva sāmarthyamaskhalitaṃ dadhātīti sa eva jyāyān ajñaḥ ko pi nāma mīmāṃsakastvāhayeyaṃ śuktikāyāṃ rajatapratītirviparītakhyātiriti tadvādināmabhimatāsā tathā na bhavatītisatyarajatapratītivadatrāpyavabhāsyarajatasadbhāvāt laukikālaukikatve tu viśeṣaḥ rajatajñānāvabhāsyaṃ hi rajatamucyatetacca kiñcit vyavahārapravartakaṃkiñcinneti tatra vyavahārapravartakaṃ laukikamucyatetato nyadalaukikamiti yacca śuktikāśakalamiti bhavanto vadantitadalaukikaṃ rajatam rajatajñānāvabhāsyatvāt rajataṃ tatvyavahārāpravṛtteralaukikamiti tadetadaparāmṛṣṭasaṃvedanetivṛttasyābhinavapadārthasargaprajāpaterabhidhānam bādhakapratyayena tatra rajatābhāvasya khyāpanāt nedaṃ rajatamiti hi rajataṃ pratiṣedhatyeṣa pratyayaḥna vidyamānarajatasyālaukikatvamavadyotayati iti atha nedaṃ laukikamiti vyākhyāyate hantavākyaśeṣaḥ kriyatāṃ saṃyajatrairaṅgāni itivat so yaṃ śrotriyaḥ svaśastravartanīmihāpi na tāṃ tyajati na tu tasyā athamavasaraḥ agṛhyamāṇe tu rajatākhye nyadharmiṇi kathaṃ taddharmatvena laukikatvaṃ gṛhyate rajatābhāvagrahaṇetveṣa na doṣaḥ bhāvatadabhāvayoḥ dharmadharmibhāvābhāvāt smaryamāṇapratiyogyavacchinno hi abhāvo gṛhyata eva tasmādatra nāstyeva rajataṃna punaralaukikaṃ tadasti na ca rajatajñānāvabhāsyatvamātraṃ rajatalakṣaṇam api tu abādhitarejatajñānagamyatvam api ca laukikālaukikapravibhāgaḥ pratibhāsanibandhano vā syāt vyavahārasahasadbhāvanibandhano vā na tāvat pratibhāsanibandhanaḥtathā pratītyabhāvāt kvaviddhi rajataṃkvacicca tadabhāvaḥ pratīyate na tu laukikatvamalaukikatvaṃ vā atha vyavahārapravṛttyapravṛttibhyāṃ laukikālaukikatve vyavasthāpyetetadvaktayvaṃ ko yaṃ vyavahāro nāmeti jñānābhidhānasvabhāno hi vyavahāraḥsa ca tadviṣayo nāstītiyuktam tadarthakriyānirvartanaṃ vyavahāra iti cettarhi svapne parirabhyamāṇāyā yoṣitaḥ kūṭakārṣāpaṇasya ca laukikatvaṃ prāpnoti utpadya naṣṭe ghaṭe arthakriyāyā nivṛtteralaukikatvaṃ syāt api ca yaḥ śuktikāyāṃ rajatavyavahāram na karotisa rajatābhāvameva buddhvā na rajatasya satastasyālaukikatām yadi cedamalaukikaṃ rajataṃ tat kimarthamiha tadarthakriyārthaṃ pravartate alaukikaṃ laukikatvena gṛhītveti cetsaiveyaṃ tapasvinī viparītakhyātirāyātā tasmat viparītakhyātidveṣeṇa kṛtamīdṛśā atrāpi lokasiddhaiva pratītiranugamyatām na vā mīmāṃsakā ete svabhāryāmapi veśmataḥ niśārayitumicchanti svataḥprāmāṇyatṛṣṇayā na caivamapi tatsiddhiḥ buddhidvaividhyadarśanāt saṃśaye sati saṃvādasāpekṣatvaṃ tathaiva tat kleśena tadamunā pi svārthasteṣāṃ prasiddhyati na kaścit yadbhavati daivagatyā rājapathenaiva tadbhavatu nātmakhyātirbāhyatayā rthapratibhāsāt nāsatkhyātirna hyasatām dhīviṣayatvam ukto khyātau dūṣaṇamārgo viparītakhyātistasmādāśrayaṇīyā matimadbhiḥ sthite ca tasmin viparītavedane tadīyasādharmyakṛto sti saṃśayaḥ tadā ca saṃvādamukhapratīkṣaṇāt bhajanti bodhāḥ paratah pramāṇatām pratyakṣādipramāṇānāṃ tadyathā stu tathā stu vā śabdasya hi pramāṇatvaṃ parato muktasaṃśayam dṛṣṭe hi viṣaye prāmāṇyaniścayamantareṇaiva laghupariśrameṣu karmasu pravṛttiriti tadupayogipratyakṣādipramāṇaprāmāṇyaniścaye durupapāde ko bhiniveśaḥ śabde punaḥ adṛṣṭapuruṣārthapathopadeśini prāmāṇyamaniniścatya mahāprayatnanirvartyāni jyotiṣṭomādīni na prekṣāpūrvakāriṇo yajvānaḥ prayuñjīrannityavaśyaṃ niścetavyaṃ tatra prāmāṇyam tacca parata eveti brūmaḥ śabdasya vṛddhavyavahārādhigatasambandhopakṛtasya sataḥ pratītijanakatvaṃ nāma rūpamavadhūtam tat tunaisargikaśaktyātmakasambandhamahimnā vāpuruṣaghaṭitasamayasambandhavalena veti vicārayiṣyāmaḥ prakāśakatvamātraṃ tu dīpāderiva tasya rūpam yāthā hi dīpaḥ prakāśamānaḥ śucimaśuciṃ vā yathāsannitahitamarthamavadyotayatitathā śabdo pi puruṣeṇa prayojyamānaḥ śravaṇapathamupagataḥ satye vāsamanvite samanvite vāsaphale niṣphale vā siddhe kārye vā rthe pramitimupajanayatīti tāvadevāsya rūpam ayaṃ tu dīpācchabdasya viśeṣaḥ yadeṣa sambandhavyutpattimapekṣamāṇaḥ pramāmutpādayatītidīpastu tannirapekṣa iti tasyāḥ śabdajanitāyāḥ pramiteḥ yathārthetaratvaṃ puruṣadarśanādhīnamsamyagdarśini śucau puruṣe sati satyārthā sā bhavati pratītiḥitarathā tu tadviparīteti tatra yathā naisargikamarthasaṃsparśitvaṃ śabdasya rūpaṃ iti samarthitaṃevamasya svābhāvikaṃ satyārthatvamapi na rūpam evamabhupagamyamāne vipralambhakavacāsi visaṃvādadarśanaṃ na bhavet tasmātpuruṣaguṇadoṣādhīnāveva śābde pratyaye saṃvādavisaṃvādau na cendriyādāviva tatra durbhaṇā guṇāḥrāgādayo doṣāḥ karuṇādayo guṇāḥ puruṣāṇāmatiprasiddhā eva puruṣaguṇā eva śabdasya guṇāḥ na svaśarīrasaṃsthāḥ cakṣurāderiveti tatra yadi puruṣaguṇānāṃ prāmāṇyakāraṇatā neṣyatedoṣāṇāmapi viplavahetutā mā bhūt yat tu doṣapraśamanacaritārthā eva puruṣaguṇāḥ prāmāṇyahetavastu na bhavantīti atra śapathaśaraṇā eva śrotriyāḥ na ca bādhānutpattimātreṇa vaidikyāḥ pratīteḥ prāmāṇyaṃ bhavitumarhati pakṣmalākṣilakṣamabhiramayet vidyādharapadakāmaḥ ityādāvapi prāmāṇyaprasaṅgāt uktaṃ ca kena cit yathā hi svapnadṛṣṭo rthaḥ kaścidvīpāntarādiṣu asaṃbhavadvisaṃvādaḥ śraddhātuṃ naiva śakyate tathā codanayā pyarthaṃ bodhyamānamatīndriyam asaṃbhavadvisaṃvādaṃ na śraddadhati ke cana iti tatra svapnajñāne hetuḥ nidrādidoṣo stīti duṣṭakāraṇajñānādaprāmāṇyamiti cetlolākṣīlakṣavākye kiṃ vakṣyasi prabhavastasya na jñāyata iti cetna tarāmasau vede pi tvanmate jñāyata iti ko viśeṣaḥ mahājanādiparigraho sya nāstīti cetanveṣaṇīyaṃ tarhi prāmāṇyakāraṇamna buddhyutpādakatvādevautsargikaṃ prāmāṇyamiti yuktam sākṣāddraṣṭṛnaroktatvaṃ śabde yāvanna niścitam bādhānutpattimātreṇa na tāvatatpramāṇatā yadapi vede kāraṇadoṣanirākaraṇāya kathyate yad vā baktur abhāvena na syur doṣā nirāśrayāḥ iti tadapyasāṃpratamasati vaktari prāmāṇyahetūnāṃ guṇānāmapyabhāvena tatprāmāṇyasyāpyabhāvāt na ca vede vakturabhāvaḥ suvacahaḥtathā hyetadeva tāvadvicārayāmaḥkiṃ vede vaktā vidyate na veti nanu vede pramāṇāntarasaṃsparśarahitavicitrakarmaphalagatasādhyasādhanabhāvopadeśini kathaṃ tadarthasākṣāddarśī puruṣa upadeṣṭā bhavet ucyate vedasya puruṣaḥ kartā na hi yādṛśatādṛśaḥ kintu trailokyanirmāṇanipuṇaḥ parameśvaraḥ sa devaḥ paramo jñātā nityānandaḥ kṛpānvitaḥ kleśakarmavipākādiparāmarśavivarjitaḥ atrāhakiṃ brūṣe traikokyanirmāṇanipuṇamatiritiaho tava saralamatitvamna hi tathāvidhapuruṣasadbhāve kiñcana pramāṇamasti tathā hīśvarasadbhāvo na pratyakṣapramāṇekaḥ na hyasāvakṣavijñāne rūpādiriva bhāsate na ca mānasavijñānasaṃvedyo yaṃ sukhādivat yogināmaprasiddhatvāt na tatpratyakṣagocaraḥ pratyakṣapratiṣedhena tatpūrvakamapākṛtam anumānaṃanirjñāte tasmin vyāpyanupagrahāt na ca sāmānyato dṛṣṭaṃ liṅgamasyāsti kiñcana kṣityādīnāṃ tu kāryatvamasiddhaṃ sudhiyaḥ prati śailādisanniveśo pi naiṣa kartranumāpakaḥ kartṛpūrvakakumbhādisanniveśavilakṣaṇaḥ dṛṣṭaḥ kartravinābhāvī sanniveśo hi yādṛśaḥ tādṛṅnagādau nāstīti kāryatvavadasiddhatā siddhatve pi na hetutvaṃ anaikāntyāttṛṇādimiḥ akṛṣṭajātaiḥkartāramantareṇāptajanmabhiḥ teṣāmutpattisamayapratyakṣatve na labhyate karturdṛśyatvamapievaṃ abhāvo nupalabdhitaḥ na ca kṣitijalaprāyadṛṣṭahetvatirekiṇaḥ kasyāpi kalpanaṃ teṣu yujyate tiprasaggataḥ tena karturabhāve pi sanniveśādidarśanāt anaikāntikatā hetoḥ vipratve puruṣatvavat kiñca vyāptyanusāreṇa kalpyamānaḥ prasiddhyati kulālatulyaḥ karteti syādviśeṣaviruddhatā vyāpāravānasarvajñaḥ śarīrī kleśasaṃkulaḥ ghaṭasya yādṛśaḥ kartā tādṛgeva bhavedbhuvaḥ viśeṣasādhyatāyāṃ vā sādhyahīnaṃ vidarśanam kartṛsāmānyasiddhau tu viśeṣāvagatih kutaḥ api ca śaśarīro vā jaganti racayedīśvaraḥ śarīrarahito vā śarīramapi ca tadīyaṃ kāryaṃ nityaṃ vā bhavet sarvathā nupapattiḥ aśarīrasya kartṛtvaṃ dṛśyate na hi kasyacit deho pyutpattimānasya dehatvāccaitradehavat kāryamapīśvaraśarīraṃ tatkartṛkaṃ vā syāt īśvarāntarakartṛkaṃ vā tatra svayaṃ nijaśarīrasya nirmāṇamiti sāhasam kartrantarakṛte tasminnīśvarānantyamāpatet bhavatuko doṣaḥ iti cetpramāṇābhāva eva doṣaḥ ekasyāpi tāvadīśvasya sādhane paryākulatāṃ gatāḥ kiṃ punaranantānām kiñca vyāpāreṇa vā kulālādiriva kāryāṇi sṛjedīśvaraḥ icchāmātreṇa vā dvayamapi durghaṭam vyāpāreṇa jagatsṛṣṭiḥ kuto yugaśatairapi tadicchāṃ cānuvartante na jaḍāḥ paramāṇavaḥ api ca kiṃ kimapi prayojanamanusandhāya jagatsarge pravartate prajāpatiḥ evameva vā niṣprayojanāyāṃ pravṛttāvaprekṣāpūrvakāritvādunmattatulyo sau bhavet pūrvo pi nāsti pakṣaḥ avāptasarbānandasya rāgādirahitātmanaḥ jagadārabhamāṇasya na vidmaḥ kiṃ prayojanam anukampayā pravartata iti cet maivam sargāt pūrvaṃ hi niśśeṣakleśasaṃsparśavarjitāḥ nāsya muktā ivātmāno bhavanti karuṇāspadam paramakāruṇikānāmapi duśahaduḥkhadahanadandahyamānamanaso jantūmavalokayatāmudeti dayāna punarapavargadaśāvat aśeṣaduḥkhaśūnyāniti karuṇāmṛtasaṃsiktahṛdayo vā jagatsṛjan kathaṃ sṛjati durvāraduḥkhaprāgbhāradāruṇam atha kevalaṃ sukhopabhogaprāyaṃ jagat srasṭumeva na jānātisṛṣṭamapi vā na ciramavatiṣṭhateityucyatetadapyacāruniratiśayasvātantryasīmani vartamānasya svecchānuvartisakalapadārthasthiteḥ parameśvarasya kimasādhyaṃ nāma bhavet nānātmagataśubhāśubhakarmakalāpāpekṣaḥ sraṣṭā prajāpatiriti cet karmāṇyeva hi tarhi sṛjantu jagantikiṃ prajāpatinā athācetanānāṃ cetanānadhiṣṭhitānāṃ sraṣṭṛtvamaghaṭamānamiti teṣāmadhiṣṭhātā cetahaḥ kalpyata iti cetna tadāśrayāṇāmātmanāmeva cetanatvāt ta evādhiṣṭhātāro bhaviṣyantikimadhiṣṭhātrantareṇeśvareṇa tasyāpi tādṛśā parakīyakarmāntarāpekṣāsaṅkocitasvātantryaṇa kimaiśvaryeṇa kāryam rājyamiva mantriparavaśmaiśvaryaṃ kvopayujyate tādṛk yatrāparanirapekṣaṃ rucyaiva na racyate bhimatam anyenāpyuktamkimīśvaratayeśvaro yadi na vartate svecchayā na hi prabhavatāṃ kriyāvidhiṣu heturanviṣyate iti atha kriḍārthā jagatsarge bhagavataḥ pravṛttiḥīdṛśā ca śubhāśubharupeṇa jagatā sṛṣṭena kriḍati parameśvara ityucyatetarhi kriḍāsādhyasukharahitatvena sṛṣṭeḥ pūrvaṃ avāptasakalānandatvaṃ nāma tasya rūpamapa hīyeta na ca krīḍā pi niśśeṣajanatā taṅkakāriṇi āyāsabahulā ceyaṃ kartuṃ yuktā mahātmanaḥ tasmānna jagatāṃ nātha īśvaraḥ sraṣṭā saṃhartā pi bhavati na hyasya dhriyamāṇeṣu pūryate jantukarmasu sakṛt samastatrailokyanirmūlanamanorathaḥ karmoparamapakṣe tu punaḥ sṛṣṭirna yajyate na karmanirapekṣo hi sargavaicitryasaṃbhavaḥ atha brahmeṇa mānena saṃvatsaraśataniṣṭāmadhitiṣṭhati parameṣṭhini maheśvarasya saṃjihīrṣā jāyate tayā tirohitasvaphalārambhaśaktīni karmāṇi saṃbhavantīti saṃpadyate sakalabhuvanapralayaḥ punaśca tāvatyeva rātriprāye kāle vyatīte sisṛkṣā bhavati bhagavataḥ tayā bhivyaktaśaktīni karmāṇi kāryamāranbhate ititadapyayuktam udbhavābhibhavau teṣāṃ syātāṃ cedīśvarecchayā tarhi saivāstu jagatāṃ sargasaṃhārakāraṇam kiṃ karmabhiḥ evamastviti cetnaīśvarecchāvaśitvapakṣe hi trayo duratikrimā doṣāḥ tasyaiva tāvanmahātmano niṣkaruṇatvaṃ akāraṇameva dāruṇasargakāriṇaḥ tathā vaidikīnāṃ vidhiniṣedhacodanānāmānarthakyamīśvarecchāta eva śubhāśubhaphalopabhogasaṃbhavāt anirmokṣaprasaṅgaścamuktā api pralayasamaya iva jīvāḥ punarīśvarecchayā saṃsareyuḥ tasmātreśvarādhīno jagatāṃ sargaḥsaṃhāro vā ityanantaragītena nayeneśvarasādhane nānumānasya sāmarthyamupamāne tu kā kathā agamasyāpi nityasya tatparatvamasāṃpratam tatpraṇite tu visvaṃbhaḥ kathaṃ bhavatu mādṛśām kiñcāgamasya prāmāṇyaṃ tatpraṇītatvahetukam tatprāmāṇyācca tatsiddhirityanyonyāśrayaṃ bhavet anyathā nupapattyā tu na śakyo labdhumīśvaraḥ na hi taddṛśyate kāryaṃ tu vinā yanna siddhyati tasmāt sarvasadviṣayapramāṇānavagamyamānasvarūpatvādabhāvaeveśvarasyeti siddham na ca prasiddhimātreṇa yuktamtasya kalpanam nirmūlatvāttathā coktaṃ prasiddhrvaṭayakṣavat ata eva nirīkṣya dugthaṭaṃ jagato janmavināśaḍambaram na kadācidanīdṛśaṃ jagat kathitaṃ nītirahasyavedibhiḥ īśvare pramāṇopapādanam atra vadāmaḥyattāvadidamagādinagādinirmāṇanipuṇapuruṣaparicchedadakṣaṃ pratyakṣaṃ na bhavatīti tadevameva pratyakṣapūrvakamanumānam api tenaiva pathā pratiṣṭhitamititadapyāstām sāmānyatodṛṣṭaṃ tu liṅgamīśvarasattāyāmidaṃ brūmahepṛthivyādikāryaṃ dharmitadutpattiprakāraprayojanādyabhijñākartṛpūrvakamiti sādhyo dharmaḥkāryatvāt ghaṭādiva nanukāryatvamasiddhamityutam ka evamācaṣṭe cārvakaḥ śākyaḥ mīmāṃsako vā cārvākastāvat vedaracanāyā racanāntaravilakṣaṇāyā api kāryatvamabhyupagacchati yaḥsa kathaṃ pṛthvyādiracanāyāḥ kāryatvamapahnuvīta mīmāṃsako pi na kāryatvamapahnotumarhatiyata evahāhayeṣāmapyanavagatotpattīnāṃ rūpamupalabhyatetantuvyatiṣaktajanito yaṃ paṭaḥtadvyatiṣaṅgavimocanāt tantuvināśādvā naṅkṣyatīti kalpyate iti evamavayavasaṃyoganirvartyamānavapuṣaḥ kṣitidharāderapi nāśasaṃpratyayaḥ saṃbhavatyeva dṛśyate ca kvacidvināśapratītiḥpravṛṣeṇyajaladharadhārāsāranirluṭhita eva parvataikadeśe parvatasya khaṇḍaḥ patitaḥ iti vastugatayośca kāryatvavināśitvayoḥ samavyāptikatā vārtikakṛtā py uktaiva tena yatrāpyubhau dharmau vyāpyavyāpakasammatau tatrāpi vyāpyataiva syādaṅgaṃ na vyāpitāmatiḥ iti vadatā tasmādvināśitvenāpi kāryatvānumānāttanmate pi na kāryatvamasiddham śākyo pi kāryatvasya kathamasiddhatāmabhidadhīta yena nityo nāma padārthaḥ praṇayakeliṣvapi na viṣahyate tasmāt sarvavādibhiḥ apraṇodyaṃ pṛthivyādeḥ kāryatvam athavā sanniveśaviśiṣṭhatvameva hetumabhidadhmahe yasmin pratyakṣata upalabhyamāne sarvāpalampaṭā api na kecana vipratipattumutsahante tasmānnāsiddho hetuḥ nanukartravinābhāvitayā yathāvidhasya sanniveśasya śarāvādiṣu darśanaṃtādaśameva sanniveśaṃ upalabhya kvacidanupalabhyamānakartṛke kalaśādau kartranumānamiti yuktam ayaṃ tvanya eva kalaśādisanniveśāt parvatādisanniveśaḥ nātra sanniveśasāmānyaṃ kiñcidupalabhante laukikāḥ sanniveśaśabdameva sādhāraṇaṃ prayuñjate na ca vastunoratyantamede sati śabdasādhāraṇatāmātreṇa tadanumānamupapadyate na hi pāṇḍutāmātrasādhāraṇatvena dhūmādiva kakkolarajorāśerapi kṛśānuranumātuṃ śakyata iti taduktam siddhaṃ yādṛgadhiṣṭhātṛbhāvābhāvānuvṛttimat sanniveśādi tattasamāt yuktaṃ yadanumīyate vastubhede prasiddhasya śabdasāmyādabhedinaḥ na yuktā numitiḥ pāṇḍudravyādiva hutāśane iti ucyateyādṛgiti na buddhyāmahe dhūmo hi mahānase kumbhadāsīphūtkāramārutasandhukṣyamāṇamandajvalanajanmā kṛśaprāyaprakṛtirupalabdhaḥ sa yadi parvate prabalasamīraṇollasitahutavahapluṣyamāṇamahāmahīruhaskandhendhanaprabhavobahulabahulaḥ khamaṇḍalamakhilamākāman upalabhyate tatkimidānīmanalapramitiṃ mā kārṣīt atha viśeṣarahitaṃ dhūmamātramagnimātreṇa vyāptamavagatamiti tatastadanumānaṃ ihāpi sanniveśamātraṃ kartṛmātreṇa vyāptamiti tato pi tadanumīyatā nanusanniveśaśabdamātrasādhāraṇyamatrana vastusāmānyaṃ kiñcidastibhikṣo dhūmo pi bhavaddarśane kiṃ vastusāmānyamasti mā bhūdvastusāmānyamākāśakālādivyāvṛttirūpaṃ tu saṃvyavahārakāraṇamastyevahantatarhi prakṛte pi asanniveśavyāvṛttirūpaṃ bhavatu sāmānyamākāśakālādivilakṣaṇarūpatvāt pṛthivyādeḥ nanutatra dhūmo dhūma ityanuvṛttavakalpabalena kalpitamapohasvabhāvaṃ sāmānyamabhyupagatamihāpi sanniveśavikalpānuvṛtteḥ tvatpakalpitamapoharūpameva sāmānyamiṣyatām apicasakartṛkatvābhimateṣvapi saṃsthāneṣu na sarvātmanā tulyatvaṃ pratīyate na hi ghaṭasaṃsthānaṃ catuśśālasaṃsthānaṃ ca susadṛśamiti saṃsthānasāmānyaṃ tu parvatādāvapi vdyata eveti sarvathā yādṛgityavācako granthaḥ yadapi vyabhicārodbhāvanaṃ akṛṣṭajātaiḥ sthāvarādibhirakāri tadapi na cāruteṣāṃ pakṣīkṛtatvāt pakṣeṇa ca vyabhicāracodanāyāṃ sarvānupranocchedaprasaṅgaḥ nanu ca pṛthivyāderutpattikālasya parokṣatvāt kartā na dṛśyata iti tadanupalabdhyā tadasattvaniścayānupapatteḥ kāmaṃ saṃśayo stuvanaspatiprabhṛtīnāṃ tu prasavakālamadyatvena vayamevapaśyāmaḥ na ca yatnato pyanveṣamāṇāḥ kartārameṣāmupalabhāmahe tasmādasau dṛśyānupalabdhernāstyevetyavagacchāmaḥ api ca yena yena vayaṃ vyabhicāramudbhāvayiṣyāmaḥ taṃ taṃ cetpakṣīkariṣyati bhavān sutaramanumānocchedaḥsavyabhicārāṇāmapyevamanumānatvānapāyāt ucyatesthāvarāṇāmutpattikālapratyakṣatve pi karturadṛśyatvam eva aśarīratvaniścayāt aśarīrasya tarhi tadutpattāvavyāpriyamāṇatvāt kartṛtvamapi kathamiti cet etadagrato nirṇeṣyate adṛśyasya ca karturanupalabdhito nāstitvaniścayānupapatteḥ nākṛṣṭajātavanaspatīnāmakartṛkatvamiti na vipakṣatā dṛṣṭakāraṇaireva tṛṇādyutpattyasaṃbhavaḥ yattūktaṃ paridṛśyamānakṣitisalilādikāraṇakāryatvāt sthāvarāṇāṃ kimadṛśyamānakartṛkalpanayetitadapeśalamparalokavādibhiradṛśyamānānāṃ karmaṇāmapi kāraṇatvābhyūpagamāt bārhaspatyānāṃ tu tatsamarthanameva samādhiḥ atha jagadvaicitryaṃ karmavyatirekeṇa na ghaṭata iti karmaṇāmadṛśyamānānāmapi kāraṇatvaṃ kalpyate tatra yadyevamacetanebhyaḥ kārakebhyaścetanānadhiṣṭhitebhyaḥ kāryotpādānupapatteḥ kartā pi cetanasteṣāmadhiṣṭhātā kalpyatām tasmāt sthāvarāṇāmakartṛkatvābhāvāt na vipakṣateti na tairvyabhicāraḥ yadapyuktamyena yena vyabhicāra udbhāvyatesa cetpakṣe ntarbhāvayiṣyateka idānīmanumānasya niyama itietadapi na sādhu yadi hi bhavān viścite vipakṣe vṛttimupadarśayet kastaṃ pakṣe ntarbhāvayet na vipratve puṃstvasyanityatāyāṃ vā prameyatvasya vyabhicāre codyamāne vedhasā pi vipakṣaḥ pakṣīkartuṃ śakyaḥvādīcchayā vastuvyavasthāyā abhāvāt iha tu sthāvarādau kartrabhāvaniścayo nāstītyuktam nanusthāvareṣu pakṣīkṛteṣvapi vyabhicāro na nivartata eva na hi sapakṣavipakṣavyatirekeṇa tāttvikaḥ pakṣo nāma kaścidasti vastuno dvairūpyānupapatteḥ vastusthityā sakartṛkāścedvanaspatiprabhṛtayaḥ sapakṣā eva te no cettarhi vipakṣā eva na rāśyantaraṃ samastītiucyatepakṣābhāve sapakṣavipakṣavācoyuktireva tāvatkimapekṣā pakṣānukūlo hi sapakṣa ucyatetatpratikūlaśca vipakṣa iti yadyevaṃvaktavyaṃ tarhi ko yaṃ pakṣo nāmeti sādhyadharmānvitatvena dvābhyāmapyavadhāritaḥ sapakṣaḥtadabhāvena viścatasya vipakṣatā vimato yatra tu tayoḥ taṃ pakṣaṃ saṃpracakṣamahe vastuno vyātmakatvaṃ tu nānumanyāmahe vayaṃ vādibuddhyanusāreṇa sthitiḥ pakṣasya yadyapi tathā pi vyavahāro sti vastutastannibandhanaḥ sandigdhe hi nyāyaḥ pravartatenānupalabdhe na virṇīta ityuktametat sandihyamāna eva cārthaḥ pakṣa ucyate kiñcitkālaṃ tasya pakṣatvaṃ yāvannirṇayo notpannaḥ tadutpāde tu nūnaṃ sapakṣavipakṣayoranyataratrānupravekṣyatyasau ataśca pakṣāvasthāyāṃ tena vyabhicārodbhāvanamasamīcīnam nanuniścitavipakṣavṛttiriva sandigdhavipakṣavṛttirapi na hetureva tadevaṃ vīrudhādiṣu sandigdhe pi kartari sanniveśasya darśanādahetutvamnaitatsāramsadasatpāvakatayā parvate sandigdhe vipakṣe vartamānasya dhūmasyāhetutvaprasaṅgāt sarva eva ca sādhyāṃśasaṃśayādvipakṣā eva jātā iti pakṣavṛttayo hetava idānīṃ vipakṣagāmino bhaveyurityanumānocchedaḥ atha pakṣīkṛte pi dharmiṇi sadasatsādhyadhermatayā sandigdhe pi vartamāno dhūmādiḥ anyatra vyāptiniścayāt gamaka iṣyatetarhi sadasatkartṛkatayā sandigdhe pi vasndharāvanaspatyādau vartamānaṃ kāryatvamanyatra vyāptiniścayāt gamakamiṣyatā viśeṣo vā vaktavyaḥ anye mayantekimakṛṣṭajātasthāvarādivyabhicārasthānānveṣaṇena pṛthivyādibhirevātra vyabhicāraḥasya vyāptigrahaṇasya pratighātāt vyāptir hi gṛhyamāṇā sakalasapakṣavipakṣakroḍīkāreṇa gṛhyate itthaṃ ca tasyāṃ gṛhyāmāṇāyāmeva yadyatsanniveśaviśiṣṭaṃtattadbuddhimatkartṛkaṃ ityasminnevāvasare sanniveśavanto pi kartṛśūnyatayā śailādayaścetasi sphuranti yathā kṛtakatvena vahneranuṣṇatā numāne yadyat kṛtakaṃ tattadanuṣṇam iti vyāptiparicchedavelāyāmeva vahniruṣṇo pi kṛtaka iti hṛdayapathamavatarati tadvarjaṃ tu vyāptau gṛhyamāṇāyāṃ tato hetoḥ ṣaṇḍādiva putrajananamaghaṭamānameva sādhyānumānamiti tadetadanupapannamviśeṣollekharahitasāmānyamātrapratiṣṭhitasya vyāptiricchedasyānumānalakṣaṇe nirṇītatvāt agnyanuṣṇatā numāne hi na vyāptigrahaṇapratīghāṭādaprāmāṇyaṃapi tu pratyakṣavirodhādityuktametat api cāyaṃ vṛthivyādau kartranumānanirāsaprakāraḥ śabdādyupalabdhayaḥkaraṇapūrvikāḥkriyātvātchidikriyāvat ity atra śrotrādikaraṇānumāne pi samānaḥ pratibandhāvadhāraṇavelāyāmeva karaṇaśūnyānāṃ śabdādyupalabdhikriyāṇāṃ avadhāraṇāt tābhireva vyabhicārāt pakṣeṇa ca pṛthivyādināvyabhicāracodanamatyantamalaukikam nanuvastusthityā parvatādayo pi vipakṣā eva tvayā tu teṣāṃ pakṣa iti nāma kṛtam na ca tvadicchayā vastusthitirviparivartate nanvevaṃ śabdādyupalabdhayo pi vastusthityā vipakṣā eva tāsāmapi pakṣa iti nāmakaraṇameva syātna tāsāṃ karaṇābhāvaniścayānutpādānna vipakṣatvam parvatādāvapi kartrabhāvaniścayānutpādānna vipakṣatvam teṣu kartā nopalabhyata iti cet śabdādyupalabdhika mapi nopalabhyata eva karaṇamadṛśyamānatvādeva nopalabhyatena nāstitvāt iti cet kartā pyadṛśyatvādeva nopalabhyatena nāstitvāt anumānāt karaṇamupalabhyatetadvyatirekeṇa kriyā nupapatteriti cet kartā pyanumānādupalapsyatekartāramantareṇa kāryānupapatteḥ tenānumānagamyatvānna karturnāstitāgrahaḥ tadabhāvādvipakṣatvaṃ kṣityāderapi durbhaṇam liṅgātpūrvaṃ tu sandeho dahane pi na vāryate tathā sati prapadyeta dhūmo pyananumānatām athāsya liṅgābhāsatvaṃ likṣityādau kartradarśanāt dhūme pi liṅgābhāsatvaṃ tatra deśe gnyadarśanāt nanu taṃ deśamāsādya gṛhyate dhūmalāñchanaḥ anayaiva dhiyāsādhovardhasva śaradāṃ śatam yatpaścāddarśanaṃ tena kiṃ liṅgasya pramāṇatā anarthitvādadṛṣṭe vā kṛśānau kiṃ kariṣyasi tasmātsarvathā nāyamanaikāntiko hetuḥ yadapi viśeṣaviruddhatvamasya pratipā tadapyasamikṣitābhidhānamviśeṣaviruddhasya hetvābhāsasyābhāvāt abhyupagame vā sarvānumānocchedaprasaṅgāt śrotrādhyanumāne pi yathodāhṛte śakyamevamabhidhātum yādṛgeva lavanakriyāyāṃ dātrādikaraṇaṃ kāṭhinyādidharmakamavagataṃ tādṛgeva śrotrādi syāt tadvilakṣaṇakaraṇasādhyatāyāṃ tu sādhyavikalo dṛṣṭāntaḥ chedanādikriyāṇāmatīndriyakaraṇakāryatvādarśanāditi atha kriyāmātraṃ karaṇamātreṇa vyāptamavagatamiti tāvanmātramanumāpayatitadihāpi sanniveśamātramadhiṣṭhātṛmātreṇa vyāptamupalabdhamiti tāvanmātramevānumāpayatu viśeṣāṇāṃ tu na talliṅgaṃasti yatra bādhakam anityaḥ śabdaḥ kṛtakatvādityayamapi śrāvaṇatvādi śabdasya viśeṣajātaṃ bādhata eva dhūmo pi parvatāgniviśeṣān kāṃścinmahānasāgnāvadṛṣṭānapahantyeva tasmādyathānirdiṣṭasādhyaviparyayasādhanameva viruddho hetuḥna hi viśeṣaviparyayāvahaḥ prakṛtahetuśca sādhyaviparyayasyākartṛpūrvakatvasya na sādhakaḥaśvo yaṃ viṣāṇitvāditivat tasmāt na viruddhaḥ nāpi kālātyayāpadiṣṭaḥpratyakṣāgamayorbādhakayoradarśanāt pratyutāgamamanugrāhakamihodāhariṣyāmaḥ nāpi satpratipakṣo yaṃ hetuḥsaṃśayabījasya viśeṣāgrahaṇāderiha hetutvenānupādānāt nāpyayamaprayojako hetuḥyathā paramāṇūnāmanityatve sati mūrtatvamabhidhāsyate na hi mūrtatvaprayuktamanityatvam iha tu kāryatvaprayuktameva sakartṛkatvaṃ tatra tatropalabdhamiti ata evānumānavirodhasyeṣṭavighātakṛtaśca na kaścidihāvasaraḥ prayojake hetau prayukte tathāvidhapāṃsuprakṣepaprayogānavakāśāt tasmātparodīritāśaṣedoṣavikalakāryānumānamahimnā nūnamīśvaraḥ kalpanīyaḥ sakalalokasākṣikamapi cānumānaprāmāṇyamapīkṣaṇīyam anumānapramāṇyarakṣaṇe ca kṛta eva parikarabandhaḥ prāgiti siddha eveśvaraḥ anyadapi tadanumānamanyairuktam mahābhūtādi vyaktaṃ cetanādhiṣṭhitaṃ sat sukhaduḥkhe janayatirūpādimattvāt tūryadivat tathā pṛthivyādini bhūtāni cetanādhiṣṭhitāni santi dhāraṇādikriyāṃ kurvantiyugyādivaditi atrāpi doṣāḥ pūrvavadeva parihartavyāḥ yatpunaravādi kartṛsāmānyasiddhau vā viśeṣāvagatiḥ kutaḥ iti tatra kecidāgamādviśeṣapratipattimāhuḥ viśvataścakṣuruta viśvato mukho viśvato bāhuruta viśvataspāt saṃbāhubhyāṃ dhamati saṃpatataiḥ dyāvābhūmī janayan deva ekaḥ iti tathā apāṇipādo javano gṛhītā paśyatyacakṣuḥ sa śṛṇotyakarṇaḥ sa vetti sarvaṃ na hi tasya vettā tamāhuragryaṃ puruṣaṃ mahāntam iti śrutau paṭhyate tataḥ sarvasya kartā sarvajña īśvaro jñāpyate na ca kārya evārthe vedāḥ pramāṇamiti mantrārthavādānāmatatparatvamabhidhātumucitam kārya iva siddhe pyarthe vedaprāmāṇyasya vakṣyamāṇatvāt na cetaretarāśrayam āgamaikaśaraṇatvābhāvādīśvarasiddheḥ anye tuanvayavyatirekihetumūlakevalavyatirekibalena viśeṣasiddhimabhidadhati dehādivyatiriktātmakalpanamiva sukhaduḥkhādigatena kāryatvena varṇayiṣyatepṛthivyādikāryaṃ asmadādivilakṣaṇasarvajñaikakartṛkamasmadādiṣu bādhakotpattau satyāṃ kāryatvāditi aparepakṣadharmatāvalādeva viśeṣalābhamabhyupagacchanti na hīdṛśaṃ paridṛśyamānamanekarūpamaparimitamanantapraṇigatavicitrasukhaduḥkhasādhanaṃ bhuvanādikāryaṃ anatiśayena puṃsā kartuṃ śakyamiti yathā candanadhūmamitaradhūmavisadṛśamavalokya candana eva vahniranumīyatetathā vilakṣaṇāt kāryāt vikalṣaṇa eva kartā numāsyate yathā prāvarakebhya iva tatkuśalaḥ kuvindaḥyathā ca kulālaḥ sakalakalaśādikāryakalāpotpattisaṃvidhānaprayojanādyabhijño bhavamstasya kāryacakrasya kartātatheyatastrailokyasya niravadhiprāṇisukhaduḥkhasādhanasya sṛṣṭisaṃhārasaṃvidhānaṃ saprayojanaṃ bahuśākhaṃ jānanneva sraṣṭā bhavitumarhati maheśvaraḥ tasmātsarvajñaḥ api ca yathā niyataviṣayavṛttīnāṃ cakṣurādīndriyāṇamadhiṣṭhātā kṣetrajñaḥ tadapekṣayā sarvajñaḥevaṃ sakalakṣetrajñakarmaviniyogeṣu prabhavannīśvaraḥ tadapekṣayā sarvajñaḥ tathā cāha vyāsaḥ dvāvimau puruṣau loke kṣaraścākṣara eva ca kṣaraḥ sarvāṇi bhūtāni kūṭastho kṣara ucyate uttamaḥ puruṣastvanyaḥ paramātmetyudāhṛtaḥ yo lokatrayamāviśya vibhartyavyaya īśvaraḥ mantraśca tadarthānuvādī paṭhyate dvā suparṇā sayujā sakhāyā samānaṃ vṛkṣaṃ pariṣasvajāte tayoranyaḥ pipplaṃ svādvatti anaśnannanyo abhicākaśīti iti ataś ca sarvajña īśvaraḥ puṃsāmasarvavittvaṃ hi rāgādimalabandhanam na ca rāgādibhiḥ spṛṣṭo bhagavāniti sarvavit iṣṭānaṣṭārthasaṃbhogaprabhavāḥ khalu dehinām rāgādayaḥ kathaṃ te syurnityānandātmake śive mithyājñānamūlāśca rāgādayo dosāḥte kathaṃ nityanirmalajñānavatīśvare bhaveyuḥ nityaṃ tajjñānaṃ kathamiti cettasmin kṣaṇamapyajñātari sati tadicchāpreryamāṇakarmādhīnanānāprakāravyavahāraviramaprasaṅgāt pralayavelāyāṃ tarhi kutastannityatvakalpaneti cetmaivamāpralayātsiddhe vityatve tadā vināśakāraṇābhāvāt asya ātmana iva tajjñānasya nityatvaṃ setsyati punaśca sargakāle tadutpattikāraṇābhāvādapi nityaṃ jñānam evañca tadatītānāgatasūkṣamavyavahitādisamastavastuviṣayaṃna bhinnam kramayougapadyavikalpānupapatteḥ kramāśrayaṇe kvacidajñātṛtvaṃ syāditi vyavahāralopaḥ yaugapadyena sarvajñātṛtve kutastyo jñānabhedaḥ pratyakṣādharmyācca tajjñānaṃ pratyakṣamucyatena punarindriyārthasannikarṣotpannatvamasyāsti ajanakānamevārthānāṃ savitṛprakāśeneva tena grahaṇāt jñānavadanye pyātmaguṇā ye sya santite nityā eva manaśaṃyogānapekṣajanmatvāt duḥkhadveṣāstasya tāvanna santyeva bhāvanākhyena saṃskāreṇāpi na prayojanam sarvadā sarvārthadarśitvena smṛtyabhāvāt ata eva na tasyānumānikaṃ jñānamiṣyate dharmastu bhūtānugrahavato vastusvābhāvyādbhavanna vāryate tasya ca phalaṃ parārthaniṣpattireva sukhaṃ tvasya nityamevanityānandatvenāgamāt pratīteḥ asukhitasya caivamvidhakāryārambhayogyatā bhāvāt nanu jñānānandavadicchā pi nityā cedīśvarasyatarhi sarvadā tadicchāsambhavāt sarvadā jagadutpattiriti jagadānantyaprasaggaḥ sargecchānityatvācca saṃhāro na prāpnoti saṃhārecchāyā api nityatvābhyupagamena naktaṃdinaṃ pralayaprabandho na viramedeva jagatāmiti naiṣa doṣaḥanātmamanaśaṃyogajatvādicchā svarūpamjātreṇa nityā pi kadācitsargeṇa kadācitsaṃhāreṇa vā viṣayeṇānurajyate sargasaṃhārayorantarāle tu jagataḥ sthityavasthāyāṃ asmātkarmaṇa idamasya saṃpadyatāmitīcchā bhavati prajāpateḥ prayatnastasya sakalpaviśeṣātmaka eva tathā cāgamaḥ satyakāmaḥ satyasaṅkalpaḥ iti kāmaḥ itīcchā ucyate saṃkalpaḥ iti prayatnaḥ tadevaṃ navabhya ātmaguṇebhyaḥ pañca jñānasukhecchāprayatnadharmāḥ santīśvare catvārastu duḥkhadveṣādharmasaṃskārā na santītyātmaviśeṣa aiveśvaro na dravyāntaram āha ca patañjaliḥkleśakarmavipākāśayairaparāmṛṣṭaḥ puruṣaviśeṣa īśvaraḥ iti so yam āgamāt anumānāt pakṣadharmato vā viśeṣalābha iti sthitam yat punar vikalpitaṃ saśarīra īśvaraḥ sṛjati jagat aśarīro vā iti tatrāśarīrasyaiva sraṣṭṛtvamabhyupagacchāmaḥ nanu kriyā veśanibandhanaṃ kartṛtvaṃna pāribhāṣikam tat aśarīrasya kriyāvirahāt kathaṃ bhavet kasya ca kutrāśarīrasya kartṛtvaṃ dṛṣṭamitiucyatejñānacikīrṣāprayatnayogitvaṃ kartṛtvamā cakṣate tacceśvare vidyata evetyuktametat svaśarīrapreraṇe ca dṛṣṭamaśarīrasyāpyātmanaḥ kartṛtvam icchāmātreṇa ca tasya kartṛtvāt anekavyāpāranirvartanopāttadurvahakleśakāluṣyavikalpo pi prayuktaḥ nanuatroktam kulālavacca naitasya vyāpāro yadi kalpyate acetanaḥ kathaṃ bhāvaḥ tadicchāmanuvartate iti asmābhirapyuktam eva yathā hyacetanaḥ kāyaḥ ātmecchāmanuvartate tadicchāmanuvartsyante tathaiva paramāṇavaḥ yas tu prayojanavikalpaḥkimarthaṃ sṛjati jaganti bhagavān itiso pi na peśalaḥ svabhāva evaiṣa bhagavataḥyat kadācit sṛjatikadācicca saṃharati viśvamiti kathaṃ punarniyatakāla eṣo sya svabhāva iti cetādityaṃ paśyatu devānāṃpriyaḥyo niyatakālamudetyastameti ca prāṇikarmasāpekṣametadvivasvato rūpamiti cet īśvare pi tulyaḥ samādhiḥ krīḍārthe pi jagatsarge na hīyate kṛtārthatā pravartamānā dṛśyante na hi krīḍāsu duḥkhitāḥ athavā anukampayaiva sargasaṃhārāvārabhatāmīśvaraḥ nanv atra coditam na tathāvidhāḥ prāṇino nukampyā bhavanti kevalasukhasvabhāvā vā sṛṣṭiranukampāvatā kriyeteti satyaṃ coditamanupapannaṃ tu anāditvātsaṃsārasya śubhāśubhasaṃskārānuviddhā evātmānaḥ te ca dharmādharmanigaḍasaṃyatatvādapavargapuradvārapraveśamalabhavānāḥ kathaṃ nānukampyāḥ anupabhuktaphalānāṃ karmaṇāṃ na prakṣayaḥ sargamantareṇa ca tatphalopabhogāsaṃbhava iti śubhaphalopabhogāya svargādisargaṃaśubhaphalopabhogāya narakādisṛṣṭimārabhate dayālureva bhagavān upabhogaprabandhena pariśrāntānāmantarā ntarā viśrāntaye jantūnāṃ bhuvanopasaṃhāram api karotīti sarvametatkṛpānibandhanameva nanu ca yugapadeva sakalajagatpralayakaraṇamanupapannamavināśināṃ karmaṇāṃ phalopabhogapratibandhāsaṃbhavāditi coditamna yuktametat īśvarecchāpratibaddhānāṃ karmaṇāṃ stimitaśaktīnāmavasthānāt tadicchāpreritāni karmāṇiphalamādadhati tadicchāpratibaddhāni ca tatrodāsate kasmādevamiti cetacetanānāṃ cetanānadhiṣṭhitānāṃ svakāryakaraṇānupalabdheḥ nanuteṣāmeva karmaṇāṃ kartāra ātmānaścetanā adhiṣṭhātāro bhaviṣyanti yathāha bhaṭṭaḥ karmabhiḥ sarvajīvānāṃ tatsiddheḥ siddhasādhanam iti naitadevamnaite dhiṣṭhātāro bhavitumarhanti bahutvātviruddhābhiprāyatvācca tathā hyeka eva kaścit sthāvarādiviśeṣo rājādiviśeṣo vā prāṇikoṭīnāmanekavidhasukhaduḥkhopabhogasya hetuḥ sa tairbahubhiravyavasthitābhiprāyaiḥ kathamārabheta teṣāmekatra saṃmānābhāvāt maṭhapariṣado pi kvacideva sakalasādhāraṇopakāriṇi kārye bhavatyaikamatyamna sarvatra mahāprāsādāṃdyārambhe bahūnāṃ takṣādīnāmekasthapatyāśayānuvartitvaṃ dṛśyate pipīlakānāmapi mṛtkūṭakaraṇe tulyaḥ kaścidupakāraḥ pravartakaḥsthapativat ekāśayānuvartitvaṃ vā kalpyam iha tu tatsthāvaraṃ śarīraṃ keṣāccidupakārakāraṇaṃitāreṣām api bhūyasāmapakārakāraṇamiti kathaṃ taiḥ saṃbhūya sṛjyate anadhiṣṭhitānāntvacetanānāmārambhakatvamayuktameva tasmādavaśyamekasteṣāṃ karmaṇāmadhiṣṭhātā kalpanīyaḥyadicchāmantareṇa bhavantyapi karmāṇi na phalajanmane prabhavanti ata evaika īśvara iṣyatena dvaubahavo vā bhinnābhiprāyatayā lokānugrahopaghātavaiśasaprasaṅgāt icchāvisaṃvādasaṃbhavena ca tataḥ kasyacit saṅkalpavighātadvārakānaiśvaryaprasaṅgāt ityeka eveśvaraḥ tadicchayā karmāṇikāryeṣu pravartante ityupapannaḥ sargaḥ tadicchāpratibandhāt stimitaśaktīni karmāṇyudāsata ityupapannaḥ pralayaḥ evañca yaduktaṃ tasmādadyavadevātra sargapralayakalpanā samasta kṣayajanmabhyāṃ na siddhyatyapramāṇikā iti etadapi asāṃpratam tiṣṭhitu vā sargapralayakālaḥadyatve pi yathoktanayena tadicchāmantareṇa prāṇināṃ karmavipākānupapatteravaśyamīśvaro hyupagantavyaḥ itarathā sarvavyavahāravipralopaḥ taduktam ajño janturanīśo yamātmanaḥ sukhaduḥkhayoḥ īśvaraprerito gacchet svargaṃ vā śvabhrameva vā iti nanuevaṃ tarhi īśvarecchaiva bhavatu kartrī saṃharkrī ca kiṃ karmabhiḥ maivamkarmabhirvinā jagadvaictryānupapatteḥ karmanairapekṣyapakṣe pi trayo doṣā darśitā eva īśvarasya nirdayatvaṃ karmacodanānarthakyamanirmokṣaprasaṅgaśceti tasmāt karmaṇāmevaniyojane svātantryamīśvarasyana tannirapekṣam kiṃ tādṛśaiśvaryeṇ prayojanamiti cetnana prayojanānuvarti pramāṇaṃ bhavitumarhati kiṃ vā bhagavataḥ karmāpekṣiṇo pi na prabhutva mityalaṃ kutarkalavaliptamukhanāstikālāpaparimardena tasmāt kutārki kodgītadūṣaṇābhāsavāraṇāt siddhastrailokyanirmāṇanipuṇaḥ parameśvaraḥ ye tvīśvaraṃ nirapavādadṛḍhapramāṇasiddhasvarūpamapi nābhypayanti mūḍhāḥ pāpāya taiśaha kathā pi vitanyamānā j āyeta nūnamiti yuktamato virantum yasyecchayaiva bhuvanāni samudbhavanti tiṣṭhanti yānti ca punarvilayaṃ yugānte tasmai samastaphalabhoganibandhanāya nityaprabuddhamuditāya namaḥ śivāya vedapauruṣeyatvasādhanaprakaraṇam nanutrailokyanirmāṇanipuṇe parameśvare siddhe pi tatpraṇītatvaṃ navedasyāvakalpate pade śabdārthasambandhe vedasya racanāsu vā kartṛtvamasyāśaṅkyeta tacca sarvatra durvacam varṇarāśiḥ kramavyaktaḥ padamityabhidhīyate varṇānāṃ cāvināśitvāt kathamīśvarakāryatā sambandho pi na tatkāryaḥ sa hi śaktisvabhāvakaḥ śabde vācakaśakriśca nityaivāgnavivoṣṇatā racanā api vaidikyo naitāḥ puruṣanirmitāḥ kavipraṇītakāvyādiracanābhyo vilakṣaṇāḥ evaṃ ca vede svātantryamīśvarasya na kutracit kāmaṃ tu parvatāneṣa vidadhātu bhinattu vā svataḥprāmāṇyasiddhau tu vede vaktranapekṣatām vadāmo na tu sarvatra puruṣadveṣiṇo vayam anapekṣatvamevāto vedaprāmāṇyakāraṇam yuktaṃvaktā pi vedasya kurvannapi karotu kim kathaṃ punaramī varṇāḥ śrutamātratirohitāḥ nityā bhavantuko yaṃ vā śabdasvātantryadohadaḥ ucyate śabdasya na hyanityatve yuktiḥ sphurati kāvana pratyakṣam arthāpattiś ca nityatāṃ tvadhigacchataḥ tathā hianityatvahetava ime kila kathyanteprayatnānantaramupalabdheḥ kāryaḥ śabda iti kāryatvānityatvayoḥ parasparāvinābhāvāt ekatarasiddhāvanyatarasiddhirbhavatyeveti kvacit kiñcit sādhanamucyate prayatnapreritakauṣṭhyamārutasaṃyogavibhāgānantaramupalabhyamānaḥ śabdastatkārya eveti gamyate uccāraṇādūrdhvamanupalabdheḥ anityaḥ śabdaḥ na hyenamuccaritaṃ muhūrtamapyupalabhāmahe tasmādvinaṣṭa ityavagacchāmaḥ karotiśabdavyapadeśācca kāryaḥ bdaḥ śabdaṃ kuruśabdaṃ mā kārṣīḥ iti vyavahartāraḥ prayuñjate te nūnamavagacchanti kāryaḥ śabda iti nānadeśeṣu ca yugapadupalambhāt teṣu teṣu deśeṣu śabdena vyavahārāt sarvatra yugapadupalabhyate śabdaḥ tadekasya nityasya sato nupapannam kāryatve tu bahūnāṃ nānādeśeṣu kriyamāṇānāmupapadyate nekadeśasambandha iti śabdāntaravikāryatvāccānityaḥ śabdaḥ dadhyatreti ikāra eva yakārībhavatīti sādṛśyāt smṛteścāvagamyate vikāryatvācca drākṣekṣurasādivadanityatvamasyeti kāraṇavṛddhyā ca vardhamānatvāt bahurbhimahāprayatnairuccāryamāṇo mahān gośabda upalabhyatealpairalpaprayatnairuccāryamāṇo lpa ityetacca tantuvṛddhyā vardhamāna paṭa iva śabdo pi hetuvṛddhyā vardhamānaḥ kāryo bhavitumarhatīti ta ete sarva evāprayojakā hetavaḥ tathāhipratyabhijñātaḥ siddhe nityatve prayatnānantaramupalaṃbhāt abhivyaktiḥ prayatnakāryā śabdasyanotpattiriti gamyate tadevaṃ vyaṅgye pi prayatnānantaramupalambhasaṃbhavādanaikāntikatvam abhivyañjakānāṃ ca pavanasaṃyogavibhāgānāmacirasthāyitvānna ciramuccāraṇādūrdhvamupalabhyate śabdaḥ prayogābhiprāyaś ca karotiśabdavyapadeśo sya bhaviṣyatigomayāni kurukāṣṭhāni kurvitivat tasmātso pi naikāntikaḥ nānādeśeṣu yugapadupalambhanaṃ ekasya sthirasyāpi śabdasya vivasvata iva setsyati nikāryatvaṃ tvasiddhamevaśabdāntaratvāt dadhiśabdaikārāntaḥ saṃhitāvyatiriktaviṣayavṛttiḥ yakārastvayamanya eva aci parataḥ saṃhitāviṣaye prayujyamānaḥ na punarikāra evāyaṃ yakārībhūtaḥ kṣīramiva daghibhūtamupalabhyate na hīcuyaśāstālavyā iti sthānasādṛśyamātreṇa tadvikāratvavarṇanamucitamaprakṛtivikārayorapi nayanotpalapallavayoḥ sādṛśyadarśanāt iko yaṇaci iti pāṇinismṛterapi nāyamarthaḥ ikāro yakārībhavatikṣīramiva dadhībhavatīti kintvasmin viṣaye yaṃ varṇaḥ prayoktavyaḥasminnayamiti sūtrārthaḥ siddhe śabde rtha sambandhe ca tacchāstraṃ pravṛttam iti āratāmupaite vidhyatīti saṃprasāraṇe sati tasmādaiddha eva varṇānāṃ prakṛtivikārabhāvaḥ nāpi kāraṇavṛddhyā vardhate śabdaḥ balavatā pyuccāryamāṇāni bahubhiścatāvantyevākṣarāṇi dhvanaya eva tathā tatra pravṛddhā upalabhyante navarṇā iti tasmād anityatā siddhiḥ naivaṃ prāyair asādhanaiḥ śabdasya nityatāyāṃ tu saiṣā rthāpattir iṣyate śabdasyoccāraṇaṃ tāvad arthagatyartham iṣyate na coccāritanaṣṭo yam arthaṃ gamayituṃ kṣamaḥ sarveṣām avivādo tra śabdārthavyavahāriṇām yadavijñātasambandhaḥ śabdo nārthasya vācakaḥ vedyamānaḥ sa sambandhaḥ sthavirasvyavahārataḥ drāghīyasā na kālena vinā śakyeta veditum tathā hi gāṃ śuklām ānaya ity ekavṛddhaprayuktaśabdaśravaṇe sati ceṣtmānam itaraṃ vṛddham avalokayan bālastaṭasthaḥ tathārthapratītiṃ tāvat kalpayati ātmani tatpūrvikāyāś ceṣṭāyā dṛṣṭatvāt pramāṇāntarāsannidhānadetaddhṛddhaprayuktaśabdasamanantaraṃ ca pravṛtteḥ tata eva śabdāt kim apy anena pratipannam iti manyate tataḥ kṣaṇāntare tam arthaṃ tena vṛddhenānīyamānam upalabhmāna evaṃ buddhyate ayam artho mutaś śabdād anenāvagata iti sa cārtho nekaguṇakriyājātivyaktyādirūpasaṃkula upalambhyate śabdo py anekapadakadambakātmā śrutaḥ tat katamasya vākyāṃśasya katamo rthāṃśo vācya ity āvāpoddhāpayogena bahukṛtvaḥ śṛṇvan guṇakriyādiparihāreṇa gotvasāmānyam asmanmate tvammate vā tadvanmātraṃ gośabdasyābhidheyaṃ nirdhārayatīti evaṃ dīrghādhvasāpekṣasambandhādhigamāvadhi śabdasya jīvitaṃ siddham iti nāśuvināśitā bhavatu vā vinaśvarasyāpi śabdasya sambandhagrahaṇam tathāpi tasmin gṛhītasambandhe śabde vinaṣṭe sati katham anavagatasambandhādabhinavādidānīm anyasmāc chabdād arthapratipattiḥ anyasimin jñātasambandhe yadanyo vācako bhavet vācakāḥ sarvaśabdāḥ syur ekasmin jñātasaṅgatau na ca vaktā vyavahāramāṇaḥ tadaiva śabdaṃ coccārayati sambandhaṃ karoti ca etaṃ ca vyutpādayati paraṃ ca vyavahārayatīti na hi yugapadimāḥ kriyā bhavitum arhanti evam adarśanāt atha ādau sambandhagrahaṇe vṛtte tasmin vinaṣṭe pi gośabde tatsadṛśam abhinavakṛtam api śabdam upaśrutyārthaṃ pratipatsyante vyavahartāra ity ucyate tad pai na caturaśram sādṛśyasyāgrahaṇāt na hi gośabda ivāyam iti pratītir dṛṣṭā api tu gośabda eveti na ca bhūyo vayavasāmānyayogarūpaṃ sādṛśyaṃ varṇānām anavayavānām upapadyate abhinavasya śabdasya svayam arthavattvānavadhāraṇāt katham ayam amutaḥ śrotā pratipadyeta iti śaṅkamāno vaktā kathaṃ prayogaṃ kuryāt atha so py arthavatsadṛśam eva prayuṅkte nārthavanatṃ tarhi yatsadṛśam asau prayuṅkte tasyāpy anyasādṛśyādevārthavatteti jagatsargakālakṛtasya mūlabhūtasyārthavataḥ śabdasya smaraṇaṃ syāt tanmūlatvādvyavahārasya na caivam asti na ca ttaḥprabhṛtyadyayāvat sādṛśayam anuvartate tatsādṛśyakalpanāyāṃ mūlasādṛśyavināśāt viśeṣatas tu śabdānām bhinnair vaktṛmukhasthānaprayatnakaranādibhiḥ na nirvahati sādṛśayaṃ śabdānāṃ dūravartinām sādṛśyajanitatve ca mithyaivārthagatir bhavet dhūmānukārinīhārajanyajvalanabuddhivat tasmāt sādṛśyanibandhanārthapratītyanupapatteḥ gośabda eva sthāyītyabhyupagamanīyam nanu yathā dhūmavyaktibhede pi dhūmatvam atim avalambya sambandhagrahaṇādivyavahāranivahanirvahaṃaṃ evam iha gakārādivarṇavyaktibhede pi sāmānyanibandhanas tannirvāhaḥ kariṣyata iti maivaṃ tatra hi dhūmatvasāmānyaṃ vidyate dhruvam śabdatvaṃ vyabhicāry atra gośabdatvaṃ tu dhurghaṭam bhinnair ayugapatkālair asaṃsṛṣṭair vinaśvaraiḥ varṇair ghaṭayituṃ śakyo gośabdāvayavī katham anārabdhe ca gośabde gośabdatvaṃ kva vartatām paṭatvaṃ nāma sāmānyaṃ na hi tantuṣu vartate nanu mā bhūt gośabdatvaṃ sāmānyaṃ bhinnākāragakārādivyaktivṛttibhir eva vā gatvādijātibhiḥ kāryaṃ pūrvoktam upapadyate etad api nāsti gatvādijātīnām anupapatteḥ bhedābhedapratyayapratiṣṭho hi vyaktijāipravibhāgavyavahāraḥ iha cāyam abhedapratyayo varṇaikyanibandhana eva na jātikṛtaḥ bhedapratibhāsas tu vyañjakabhedādhīna iti kuto jātivyaktivyavahāraḥ gotvādijātinirākaraṇe py eṣa prakāraḥ samāna iti cet na vyaktibhedasya suspaṣṭasiddhatvena vyañjakādyupādhinibandhanatvānupapateḥ parasparavibhaktasvarūpatayā hi śābaleyabāhuleyapiṇḍāḥ pratyakṣam upalabhyante sthite ca vyaktibhede sarvatra gaur iti tadabhdapratyayasyānanyaviṣayatvād iṣyata eva gotvajātiḥ iha punaḥ gakāravyakto bhinnāḥ śābaleyādipiṇḍavat kva nāma bhavatā dṛṣṭāḥ yenāsāṃ jātim icchasi śiśaou paṭhati vṛddhe vā strījane vā śuke pi vā vaktṛbhedaṃ prapadyante na varṇavyaktibhinnatām tathā ca gargaḥ paṭhati māṭharaḥ paṭhatīty uccārayitṛbheda eva pratīyate amuṃ gaviśeṣam eṣa paṭhatīti nocāryamāṇabhedaḥ ekavaktṛprayoge pi tasyaivoccāraṇaṃ punaḥ gaṅāgaganagargādau na rūpāntaradarśanam drutādibhedabodho pi nādabhedanibandhanaḥ na vyaktibhedajanitaḥ śābaleyādibodhatvat abhyupagate pi gatvasāmānye tasya drutādibhedapratibhāse saty api bhinnatvam eṣitavyam aupādhika eva tasmin bhedapratibhāso varṇanīyaḥ so yaṃ gakāravyaktāv eva kathaṃ na varṇayate tasyā evaikatvād ekapratyayaḥ bhedabhramas tu vyañjakādhīna iti evaṃ hi kalpanā laghīyasī bhavati tasmān na nānāgakāravṛttigatvasāmānyaṃ nāma kiñcid asti api ca gogurugohādau bhinnājupaśleṣakārita eva vyañjaneṣu buddhibhedaḥ paropādhir avadhāryate so yam akṣv api paropādhir eva bhavitum arhati varṇāśritatvāt vyañjakabhedapratyayavad iti tasmāt gatvavat atvasāmānyam pai nāsti yat punaḥ aṣṭādādaśabhedaṃ avarṇakulam ucyate tadaupādhikam eva hrasvādīrghaplutaśvṛtavivṛtādibuddhīnāṃ dhyvanibhedānuvidhāyitvāt vivṛtaḥ saṃvṛtād anyo na gakārād vakāravat api tv akāra evāsau pratibhāti yathā tathā kathaṃ tarhi śabdabhedābhāve bhinne arthapratipattī araṇyaṃ āraṇyam iti dhvanikṛte eva te bhaviṣyataḥ aśabdadharmasya dīrghatvāde katham arthapratītyaṅgatvam iti cet turagavegavad bhaviṣyati yathā turagadehastho vegaḥ puṃso rthasiddhaye paradharmo pi dīrghādir evaṃ tasyopakārakaḥ itaś caitad akārasāmānyam anupapannam atvaṃ hi na dīrghaplutayor anugataṃ bhavati ātvaṃ na hrasvaplutayoḥ ātvaṃ na hrasvadīrghayor iti tasmād ekatvād varṇānāṃ nāvāntarajātayaḥ saṃbhavati śabdatvaṃ tu niyatārthapratipattau vyabhicārīty ato nātra dhūmādinyāyaḥ tenārthapratyayaḥ śabdād anyathā nopapadyate na cen nityatvam ity asmin arthāpatteḥ pramāṇatā anumānād anyathātvam arthāpatter na dṛśyate tenānumānam apy etat prayoktuṃ na na śakyate tad idam ucyate śabdo dharmo nitya iti sādhyo dharma sambandhagrahaṇasāpekṣārthapratipādakatvāt dhūmādijātivat tad idam uktaṃ nityatvaṃ tu syād darśanasya parārthatvāt iti evaṃ sambandhagrahaṇāt prabhṛti ārthapratipater avasthitasya vināśahetvabhāvād ātmādivan nityatvam na hy ayam avayavavināśānnaśyati śabdaḥ niravayavatvāt tad eva katham iti cet ucyate svalpenāpi prayatnena yadi varṇaḥ prayujyate yadi vā nānubhūyeta śakalo nānubhūyate sāvayave hi vastuni dvidhā avayavā dṛśyante ārabdhakāryāścānārabdhakāryāś ceti iha punar ārabdhakāryā anārabdhakāryā vā paṭe tantvādaya iva varṇe na kvacd avayavā upalabhyante na cānumīyante liṅgābhāt nāpy aśrayavināśād vināśaḥ śabdasya ātmādivadanāśritatvāt akāśāśritapakṣe vā tannityatvāt na cānyaḥ kiś cana śabdanāśasya hetur asti kṣayo yathopabhgena śastrādicchedanena vā saṃbhāvyate paṭādīnāṃ naiva śabdasya karhicit tasmāt tirohito py āste yadi śabdaḥ kṣaṇāntaram mṛtyor mukhādapakrāntaḥ punaḥ kenaiṣa hanyate itaś ca nityaḥ śabadaḥ saṅkhyābhāvāt aṣṭakṛtvo gośabda uccārita iti vadanti na tv aṣṭau gośabdā iti  tenaikatvam avagamyate yo yaṃ kriyābhyāvṛttigaṇane vihitaḥ kṛtvasucpratyayaḥ sa kriyāvatām abhede bhavati tenoccāraṇāvṛttimātram tad uktam kriyāvatām abhede hi kriyā vṛttiṣu kṛtvasuc tatprayogāt dhruvaṃ tasya śabdasyāvartate kriyā iti kriyābhyāvṛttisattāyām abhede ca kriyāvatām saṃkhyābhidhāyinaḥ śabdāt kṛtvasucpratyayaṃ viduḥ tad anena prakāreṇa pratyabhijñānam ucyate pramāṇaṃ śabdanityatve sakalaśrotṛsākṣikam tathā hy asti sa evāyaṃ gośabda iti vedanam śrautraṃ karaṇakāluṣyabādhasandehavarjitam śrotrendiriyavyāpārānvayavyatirekānuvidhānāt śrautram idaṃ vijñānam na caitaj janakasya karaṇasya kim api daurbalyam upalabhyate na ca kiṃsvid iti koṭidvayasaṃsparśitayā idaṃ vijñānam upajāyate na ca naitad evam iti pratyayāntaram asimin bādhakam utpaśyāmaḥ idānītanāstitvaprameyādhikyagrahaṇāc cedam anadhigatārthagāhy api bhavitum arhati bhaganmate ca gṛhītagrāhitve pi pratyabhijñāyāḥ prāmāṇyam iṣyate na hi tad aprāmāṇyaṃ vaktuṃ śakyate śākyair iva bhavadbhiḥ kṣaṇikapadārthān abhiupagamāt na sādṛśyanimittatvaṃ vaktuṃ tasyāś ca yujyate sāmānyaviṣayatvaṃ vā dvayasyāpi niṣedhanāt kaiścittirohite bhāvādityaprāmāṇyam ucyate tad asat tatpratītyaiva tirodhānaniṣedhanāt jīvati tvanmate py eṣa śabdastricaturān kṣaṇān pratyabhijñā ca kālena tāvatā na na siddhyati ekakṣaṇāyuṣi tv asmin pratītir atidurlabhā na khalvajanakaṃ kiñcit vastu jñānena gṛhyate iti kṣaṇabhaṅgabhṅge vakṣyate api ca yathā niśīthe rolambaśyāmalāmbudaḍambare pratyabhijñāyate kiñcit aciradyutidhāmabhiḥ tathā viratasaṃyogavibhāgakramajanmabhiḥ pratyabhiñāyate śabdaḥ kṣaṇikair api mārutaiḥ atrāha mārutair ity upoddhātena sādhu smṛtam tiṣṭhatu tāvat pratyabhijñānam pratham eva śabdasya yan niyatagrahaṇaṃ tad abhivyaktipakṣe durghaṭam nityatvāt vyāpakatvāc ca sarve sarvatra sarvadāśabdāḥ santīti bhedena grahaṇe kiṃ niyāmakam dhvanayo hi nāma saṃyogavibhāgaviśeśitā vāyavaḥ vāyuvṛttayo vā saṃyogavibhāgāḥ te hi śabdasya vyañjakā iṣyante taiś ca karaṇaṃ vā saṃskriyate karma vā dvayaṃ vā sarvathā ca pramādaḥ karaṇe saṃskṛte tāvat sarvaśabdaśrutir bhavet gakārāyaiva saṃskāra ity eṣa niyamaḥ kutaḥ api ca stimitasamīraṇāpasaraṇam eva karaṇasya saṃskāraḥ sa cāyaṃ taddeśavyavasthitasakalatadviṣayasādhāraṇa eva yathā javanikāprāyaprāptasaramīkṣaṇam raṅgabhūmiṣu taddeśam aśeṣaṃ vastu paśyati tathā prasarasaṃrodhisamīrotsāraṇe sati śrotraṃ taddeśaniḥśeṣaśabdagrāhi bhaviṣyati ākāśaṃ ca śrotram ācakṣate bhavantaḥ tac ca vibhu niravayavaṃ ceti kvacid eva tasmin saṃskṛte sati sarve ca tadaiva saṃskṛtakaraṇāḥ saṃpannā iti sarva eva śṛṇuyuḥ iti badhiretaravyavasthā dusthitā viśaye tu saṃskriyamāṇe tasyānavayavasya vyāpinaś ca saṃskṛtatvāt sarvatra śravaṇam iti madreṣvabhivyakto gośabdaḥ kaśmīreṣv ai śrūyeta na hi tasyādhāradvārakaḥ saṃskāraḥ ākāśavadanāśritatvāt ākāśāśritatvapakṣe pi tad ekatvāt nāpi bhāgaśaḥ saṃskriyate gośabdaḥ tasya niravayatvāt uktaṃ hi alpīyasā prayatnena śabdam uccaritaṃ matiḥ yadi vā naiva gṛhṇati varṇaṃ vā sakalaṃ sphuṭam iti ubhayasaṃskārapakṣe tu doṣadvayasyāpy anativṛtiḥ sarveṣāṃ grahṇaṃ sarvatra śravaṇam iti na ca samānadeśānāṃ samānendriyagrāhyāṇāṃ ca bhāvanāṃ pratiniyatavyañjakavyaṅgyatvam upalabdham gṛhe dadhighaṭīṃ draṣṭuṃ ānīto gṛhamedhinā apūpānapi taddeśān prakāśayati dīpakaḥ tasmāt kṛtakapakṣa eva niyatadeśaṃ śabdasya grahaṇaṃ parikalpate nābhivyaktipakṣa iti api ca abhivyaktipakṣe tīvramandavibhāgaḥ abhibhavaś ca śabdasya śabdāntareṇa na prāpnoti na hi śabdastīvro mando vā kaścit svatastasya bhedābhāvāt saṃskārasya ca tadabhivyaktihetoḥ na kācana tīvratā mandatā vā yadanusāreṇa viṣaye tathā buddhiḥ syāt pavanadharmo vā tīvrādir bhavan kathaṃ śrotreṇa gṛhyeta sāvayave hi vastuni sakalaviśeṣagrahaṇāgrahaṇasaṃbhavāt tad apekṣayā pratītibhedo bhavet iha tu niravayave śabde na tathopapadyate iti tasmāt kṛtakapakṣa eva śreyān iti atrocyate karaṇasaṃskārapakṣe eva tāvad astu tac ca karaṇaṃ kiñcid eva marudbhir uāhitasaṃskāraṃ kiñcid eva śabdaṃ gṛhṇāti yathā tālvādisaṃyogavibhāgā bhavatāṃ mate utpādakatayeṣyante kecid varṇasya kasyacit tathā tadvāyusaṃyogavibhāgāḥ kecid eva naḥ kasyacid grahaṇe śaktāḥ śrotraṃ kurvanti saṃskṛtam yathā ca teṣām utpattau samarthyaniyamas tava tathaivaiṣām abhivyaktau sāmarthyaniyamo mama vyañjakānāṃ niyamo na dṛṣṭa iti cet ka evam āha sahasrākṣaḥ tathā hi pṛthivyām eva vartamāno gandhaḥ samānadeśo bhavati samānendriyagrāhyaś ca ghrāṇaikaviṣayatvāt tasya ca niyatavyañjakavyaṅgyatā dṛśyata eva kvacit pācakasaṃparkādarkāṃśusparśataḥ kvacit kvacit salilasaṃsekāt gandho bhivyajyate bhuvaḥ na ca stimitapavanāpanodanamātraṃ karaṇasya saṃskāra iṣyate yaḥ sarvasādhāraṇaḥ syāt kintu anya eva niyataḥ prativiṣayaṃ yogayālakṣaṇaḥ yat punar abhyadhāyi nabhasi śrotre bhyupagamyamāne sarvaprāṇināmekam eva śrotraṃ bhaved iti tad apy asādhu dharmādharmayor niyāmakatvāt ākāśasyāpi ghaṭākāśavad anyāvacchedopapatteḥ dharmādharmanibandhana eva badhiretaravibhāgaḥ api ca bhavatām eṣaiva doṣaḥ yeṣām ākāśam eva śrotram ity abhyupagamaniyamaḥ mīmāṃsakānāṃ tu nāvaśyam ākāśam eva śrotram kāryārthāpattikalpitaṃ tu kim api karaṇamātraṃ pratipuruṣaniyataṃ śrotram iti nātiprasaṅgaḥ tathā ca bhatṛmitraḥ pavanajanisaśskāram eva śrotraṃ manyate atha vā viṣayasaṃskārapakṣo bhvatu tathā pi nātiprasaṅgaḥ niyatadeśasyaiva tatra saṃskārāt na cāsya bhāgaśaḥ saṃskāraḥ niravayavatvāt tathā pi jātivad asya grahaṇaniyamo bhaviṣyati tathāca bhāvatām eva pakṣe yathā sarvagatā jātiḥ piṇḍadeśaiva gṛhyate na ca kārtsnyagṛhītā pi niṇḍe nyatra na dṛśyate tathā sarvagataḥ śabdaḥ nādadeśeṣu gṛhyate kārtsnyena ca gṛhīto pi punar anyatra gṛhyate piṇḍo bhivyañjako jāteḥ śabdasya vyañjako dhvaniḥ āśritānāśritatvādi viśeṣaḥ kvopayujyate sarvagatatvaniravayatvāviśeṣāt tīvramandatvādayaś ca dhvanidharmā api bhavantaḥ śabdavṛttitayā vabhānti yathā sthūlatvakṛśatvādaya piṇḍadharmā api jātivṛttitvena kvacit gṛhyanto dṛśyante agṛhītaśābaleyādiviśeṣasya kṛśā gāvaḥ ityādi pratibhāsadarśanāt yad vā na tīvramandādeḥ varṇadharmatayā grahaḥ buddhir eva tathodeti vyañakānuvidhāyinī tāvanta eva te varṇāḥ pracayāpacayaspṛśaḥ evaṃ cābhibhavo py eṣāṃ svato nāsti parasparam marudbhir abhibhūyanto mārutā iva durbalāḥ tejobhir iva dīptāṃśoḥ divā dīpaprabhādayaḥ dvayasaṃskārapakṣo py evaṃ samāhito bhavati ubhayeṣām api doṣāṇām utsāraṇāt tasmāt pratyabhijñāpratyayaprabhāvasiddhanityatvasya śabdasya abhivyakir eva sādhīyasī idaṃ cālocyatāmāryāh kāryābhivyaṅgyapakṣayoḥ śabdasya grahaṇe guvīṃ laghvī vā kutra kalpanā tathā hi bhavantaḥ vaiśeṣikāḥ saṃkhyāḥ jaināḥ saugatāś ca kāryaśabdavādinaḥ cārvākās tu vārākāḥ kasyaivaṃvidhās goṣṭhīṣu smṛtipatham upayānti tathā bhavatāṃ vaiśeṣikāṇāṃ ca śabdasya śravaṇe tāvad eṣā tulyaiva kalpanā saṃyogād vā vibhāgād vā śabda upajāyate jātaś cāsau tiryagūrdhvam adhaś ca sarvatodikkāni kadambagolakākāreṇa sajātīyanikaṭadeśāni śabdāntarāṇyārabhate tāny api tathety evaṃ vīcīsantānavṛttyārambhaprabandhaprāpto ntyaḥ śrotrākāśajanmā śabdaḥ tatsamavetastenaiva gṛhyate iti tad iyaṃ tāvad atighargharā kalpanā śabdaḥ śabdāntaraṃ sūta iti tāvad alaukikam kāryakāraṇabhāvo hi na dṛṣṭas teṣu buddhivat janyante nantare deśe śabdāḥ svasadṛśāś ca te niryagūrdhvam adhaś ceti keyaṃ vaḥ śraddadhānatā śabdāntarāṇi kurvantaḥ kathaṃ ca viramanti te na hi vegakṣayas teṣāṃ marutāmiva kalpyate kuḍyādivyavadhāne ca śabdasyākaraṇaṃ katham vyomnaḥ sarvagatatvād dhi kuḍyamadhye vyavasthitiḥ athāvaraṇātmakakuḍyādidravyasaṃyogarahitam ākāśaṃ śabdajnmani samavāyikāraṇam iṣyate tad atra pramānaṃ viśeṣe vaktavyam tulyārambhe ca tīvreṇa mandasya jananaṃ katham śrūyate cāntikāttīvraḥ śabdo mandas tu dūrataḥ vīcīsantānatulyatvam api śabdeṣu durvacam mūrtimattvakriyāyogavegādirahitātmasu yad apy ucyate sajātīyajanakaḥ śabdaḥ guṇātgāt rūpādivad iti tad idam asiddham asiddhena sādhyam guṇatvasyāsiddhatvāt na śabdaḥ pāratantryeṇa kadācid upalabhyate dravyastha iva rūpādirato sya guṇatā kutaḥ api ca na śabdāntarārambhakaḥ śabdo guṇatvāt rūpavat śabdaṃ nārabhate śabdaḥ śabdatvāc chrotraśabdavat na saṃyogavibhāvau śabdasya janakau saṃyogavibhāgatvāt anyasaṃyogavibhāgavad ityādayaḥ pratihetavo py atra sulabhā iti yat kiñcid etat kāpilās tu bruvate śrotravṛttiḥ śabdadeśaṃ gacchati sā śabdena vikriyata iti tatra śrotrasya vyāmiśratvānnikaṭedeśenaiva śabedena tadvṛttir vikriyate na dūradeśenety atra ko niyamaḥ niyamābhāvāc ca kānyakubjaprayukto gośabdaḥ gauramūlake pi śrūyeta amūrtā ca śrotravṛttiḥ prasarantī na mūrtaiḥ kuḍyādibhir abhihantuṃ śakyata iti vyavahitasyāpi śabdasya śravaṇaṃ syāt vāyau śabdānukūle ca na tasya śravanaṃ bhavet gacchantyāḥ pratikūlo hi śrotravṛtteḥ sa mārutaḥ dūre pi anuvātaṃ śabdasya śravaṇaṃ yaddṛṣṭaṃ prativātaṃ ca nikaṭe pi yad aśravaṇaṃ tas asmin pakṣe viparītaṃ syāt vṛttivṛttimator bhedo nāstītīndriyavad bhavet vyāpikā vṛttir ity evaṃ kathaṃ sarvatra na śryutiḥ ārhatāstvāduḥ sūkṣmaiḥ śabdapudgalair ārabdhaśarīraḥ śabdaḥ svaprabhavabhūmeḥ niṣkramya pratipuruṣaṃ karṇamūlam upasargatīti tad etad atisubhāṣitam varṇasyāvayavāḥ sūkṣmāḥ sānti kecana pudgalāḥ tair gharṇo vayavī nāma janyate paśya kautukam teṣām adṛśyamānānāṃ kīdṛśo racanākramaḥ kena tatsanniveśena kaḥ śabda upajāyatām laghavo vayavāścaite nibaddhā na ca kenacit na cainaṃ kaṭhinaṃ kartuṃ varṇāvayavinaṃ kṣamāḥ kṛśaś ca gacchan sa kathaṃ na vikṣipyeta mārutaiḥ dalaśo vā na bhjyeta vṛkṣādyabhihataḥ katham prayāṇakāvadhiḥ kaś ca gacchato sya tapasvinaḥ ekaśrotrapraviṣṭo vā sa śrūyetāparaiḥ katham niṣkramya karṇādekasmāt praveśaḥ śravaṇāntare yad īṣyeta kathaṃ tasy ayugapadvahubhiḥ śrutiḥ śrotṛsaṃkhyānusāreṇa na nānāvaraṇasaṃbhavaḥ vaktustulyaprayatnatvāt śrotṛbhedatadaikyayoḥ tadalaṃ parihāsasya mahato hetubhūtayā nagnakṣapaṇakācāryaprajñācāturyacarcayā śākyaprāyās tv ācakṣyate aprāpta eva śabdaḥ śrotraśaktyā gṛhyata iti tad etad ativyāmūḍhabhāṣitam aprāptitulyatāyāṃ dūravyavahitādīnāmaśravaṇakāraṇābhāvāt prāpyakāritākhyakarmadharmāprasaṅgāc ca na ca cārvākavadaparīkṣita evāyam artha upekṣituṃ yuktaḥ iti kāryatvapakṣe mūḥ śrutās tārkikakalpanāḥ athābhivyaktipakṣe sya śṛṇu śrotriyakalpanām vivakṣāpūrvakaprayatnapreryamāṇas tāvad vegavattayā kriyāvattayā ca kauṣṭhyo bahir niśarati samīraṇa iti suspaṣṭam etat pratyakṣanikaṭapavanavādināṃ pakṣe pavanasamaye vaktṛvadananikaṭanihitahastasparśenaiva sa upalakṣyate anumeyāmārutapakṣe pi tadānīmāsyasamīpasannidhāpitatūlakrakarmaṇā so numīyate sa gacchan sarvatodikkaḥ stimitānilanodanam karoti karṇākāśe ca prayāti śrutiyogyatām sa ca prayatnatīvratvam andatvena tadātmakaḥ śabde tathāvidhajñaptihetutāmavalambate sa caiṣa gacchann uddāmavegayogāhitakriyaḥ śaravadvegaśāntyaiva na dūraṃ gantum arhati sa mūrtaḥ prasaranmūrtaiḥ aparaiḥ pratibadhyate kuḍyādibhirato nāsya śrutir vyavahitātmanaḥ sa vegagatiyogitvāt āgacchati yato yataḥ śrotā tatas tataḥ śabdaḥ āyāntam abhimanyate sa tu śaṅkhādisaṃyogapreryamāṇaḥ samīraṇaḥ śabdasyāvarṇarūpasya bhavati vyaktikāraṇam śabdo yad api varṇātmā śrotragrāhyo na vidyate tathā pi tatra śabdatvaṃ śravaṇena grahīṣyate tad iha na kadācid asmābhir adhikā kalpana kṛtā mārutagater asyāḥ sarvalokaprasiddhatvāt karṇākāśasaṃskrāmātram adṛṣṭaṃ kalpitam tad api kāryārthāpattigamyatvān nāpūrvam iti apakṣapātinaḥ sabhyāḥ satyam utpattyapekṣayā śabdasya kalpanām āhuḥ abhivyaktau laghīyasīm tad evam abhivyaktipakṣe niyatagranaṇopapateḥ pratyabhijñāpratyayaprāmāṇyāt nityatvam evopagantavyam yā tv anaikantikatvoktiḥ dhīkarmapratyabhijñayā pratyakṣe codyamānā sau darśayatyatimūḍhatām tenānumānadoṣeṇa pratyakṣaṃ na hi dūṣyate siddhāntāntaracintā tu bhavet bhṛśamasaṅgatā nirbādhaṃ pratyabhijñānam asti cet buddhikarmaṇo tayor apy astu nityatvaṃ no cet kā śabdatulyatā tasmān nityaḥ pratyabhijñāprabhāvāt sddhaḥ śabdaḥ paśyatāṃ tārkikāṇām arthāpattiḥ pūrvam uktā ca tasmin asthāyitve yuktayaś ca vyudastāḥ asti ca vede vacanaṃ siddhām anuvadai yaddhruvāṃ vācyam talliṅgadarśanād api nityaḥ śabdo bhimantavyaḥ śikṣāvidas tu pavanātmakam eva śabdaṃ ācakṣaṃte tadasamañjasamapratīteḥ arhanmataprathitapudgalaparyudāsanītyā ca vāyvavayavā api vāraṇīyāḥ ye pi sthūlavināśadarśanavaśādbrūyuḥ kṣaṇadhvaṃsinaḥ bhāvāṃs te pi na śakruvanti gadituṃ śabdasya vidhvaṃsitām ante hi kṣayadarśanāt kila tathā teṣāṃ bhramo smin punaḥ śabde nāntaparikṣayāviti kathaṃ kumbhādivad bhiṅgitā śabdānityatvasiddhāntaḥ atra brūmahe na khalu bhavad abhihitamet pramānadvayam api śabdanityatāṃ prasādhayitum arhati yāvatā yadarthāpattiravādi darśanasya parārthatvād iti sā kṣīṇaiva arthapratīter anyathā py upapannatvāt tatra sādṛśyam apy anabhyupagatam eva dūṣitamityasthāne kliṣṭā bhavantaḥ gatvādijātīrāśritya sambandhagrahaṇādikaḥ arthāvagatiparyantaḥ vyavahāraḥ prasetyasi nanu gatvaṃ pratikṣiptaṃ etad eva parīkṣyatām asmin samāpyate vādaḥ marmasthānam idaṃ ca naḥ pratikṣipte ca gatvādau nārthasaṃpratyayo nyathā pratyabhijñānabhūmiś ca nānyā stīti vayaṃ jitāḥ siddhe tu gatvasāmāṇye tat evārthavedanam tad eva pratyabhijñeyam iti yūyaṃ parājitāḥ tenānyat sarvam utsṛjya vādasthānakaḍambaram gatvādijātisiddhyarthamathātaḥ prayatamahe tatredaṃ vicāryatām ya eṣa gakārabhedapratibhāsaḥ sa kiṃ vyañjakabhedakṛtaḥ uta varṇabhedaviṣayaḥ iti vyañjakabhedakṛte tasmin ekatvād gakārasya kiṃvṛtti gatvasāmāṇyaṃ syāt varṇabhedaviṣayatve tu tadbhedasiddher abhedapratyayasya viṣaya mṛgya iti tadgrāhyam aparihāryaṃ gatvasāmānyam tad ucyate nāyaṃ vyañjakabhedakṛtaḥ gakārabhedapratyayaḥ yadi hi vyañjakabhedādhīna eṣa bhedapratibhāsaḥ tarhi yaralavādivarṇabhedapratyayo pi tatkṛta eva kim iti na bhavati tataś ca sakalavarṇavikalpātītam ekanamavayavaṃ śabdabrahma vaiyākaraṇavad abhyupagantavyam atha manuṣe yaralavādīnām itaretarabibhaktasvarūpaparicchedād viṣayabhedakṛta eva bhedapratyayaḥ nopādhinibandhana iti tarhi gaṅgāgaganagargādau gakārabhedapratibhāso py eṣa na vyañjakabhedādhīno bhavitum arhati tatrāpi parasparavibhinnagakārasvarūpapartibhāsāt śukasārikāmanuṣyeṣu hi vaktṛbhede sati jyañjakanānātvasaṃbhāvanayā varṇabhedapratyayasya attkṛtatvaṃ kāmamāśaṅkyetāpi vaktrekatve tu gaganādau kutaḥ tatkṛto bhedaḥ nanu tatrāpi maruto bhinnā eva vyañjakāḥ mukhaṃ tv ekaṃ bhavatu kiṃ tena tad api vā bhinnam ity eke ucyate sa tarhi marutāṃ bhedaḥ yaralavādiṣv api tulya iti mā bhūt eṣām api bhedaḥ nanu yaralavānāṃ viśeṣapratītir asti gakāre tu sā nāstīty uktaṃ uccāraṇasyaiva tatra bhedaḥ noccāryasyeti naitat sāram mā bhūdeṣa viśeṣa iti pratītiḥ bhedabuddhis tu vidyata eva anyā ca viśeṣabuddhir ucyate anyā ca bhedabudhir iti viśeṣāpratibhāse pi kvacid vicchedapratītiviśeṣāt nanu atrocyate dṛśyate śābaleyādivyaktyāntaravilakṣaṇā bāhuleyādigovyaktiḥ tena bhedo sti vāstavaḥ na tu drūtādibhedena niṣpannā saṃpratīyate gavyaktyantaravicchinnā gavyaktiraparā sphuṭā iti naitad uktam śābalaiyādau prativyakti sāsnākhurakakudādyavayavavartino viśeṣāḥ pratibhāsante te ca sthūlatvāt sugamā bhavanti yatra tu nilataṇḍulakulatthādau pratisikthaṃ viśeṣā na pratibhāsante tatra viśeṣapratītyabhāve pi vicchedapratibhāso vidyata eva sikthāt sikthāntaratvena pratibhāsāt evam ihāpy eṣa gakāraviśeṣa iti pratibhāsābhāve pi vicchedagrahaṇāt gakāranānātvam nanu taṇḍulādāv api sikthāt sikthāntare viśeṣāḥ pratibhāsanta eva tadapratibhāse bhedasyāpi grahītum aśakyatvāt maivaṃ vādīḥ yatne sati caturaśratrikoṇavartulatvādiviśeṣā apyamutra pratibhāsiṣyante evaṃ gakāreṣv api prayatnaṃ vinā pi tu prathmākṣanipāta eva vicchedabuddhir utpadyata iti tayaiva nānātvasiddhiḥ nanu naivānadhigataviśeṣasya vicchedabuddhir utpattum arhatīti viśeṣabuddhir eva vicchedabuddhiḥ naitad evam bhramaṇādikarmakṣaṇānāṃ sūkṣmaviśeṣāpratibhāse pi vicchedapratibhāsāt nanu tatrāpi viśeṣagrahaṇaṃ kalpyate anyathā vicchedapratītyanupapatteḥ yad evaṃ varṇeṣv api gaganādau vicchedapratītidarśanāt kalpyatāṃ viśeṣagrahaṇam nanu asty eva tat kin tv aupādhikaṃ sphuṭike raktatāpratyayavat viṣamo dṛṣṭāntaḥ sphuṭikasya śuddhasya dṛṣṭatvāl lakṣādyupādhinimittako bhavatu raktatāpratyayaḥ varṇānāṃ tu nityam evodāttādiviśeṣavatāṃ pratibhāsāt tadrahitānām anupalabdheś ca naisargika evāyaṃ bhedaḥ tadyathā buddhīnāṃ ghaṭapaṭādiviṣayaviśeṣaśūnyatānām asaṃvedanāt prativiṣayaṃ nānātvaṃ tathā varṇānām api pratyudāttādiviśeṣaṃ nānātvm na ca buddhir evaiva nityā ca viṣayabhedopādhinibandhanas tadbheda iti sāmpratam svayam eva buddhijanma pratyakṣam ity abhidhānāt asmābhiś ca buddhinityatāyā upariṣṭānnirākariṣyamāṇatvāt viṣayabhedāc ca tadbhedābhidhāne viṣayasyāpi kuta idānīṃ bhedaḥ buddhibhedād iti cet itaretarāśrayaprasaṅgaḥ tad imāḥ svata eva bhedavatyo buddhayaḥ viṣayāṇām api svata eva bhedo bhavati sa tu buddhiḥ jñāyata ity alamarthāntaragamanena yathā ca śuklaguṇasya bhāsvaradhūmarādibhedavato nānātvaṃ tathā varṇasyāpy udāttādibhedavataḥ śuklaguṇo py eka eva āśrayabhedāt tu tadbheda iti cet aho rasasamārūḍho bhaṭṭaḥ karmaikaṃ buddhir apy ekā jagatyekaḥ sito guṇaḥ taccaitannityam ity etāḥ strīgṛhe kāmukoktayaḥ api ca ekātmavādo py evam evāvataret sukhiduḥkhyādibhedasya śarīrabhedenāpy upapatteḥ advaitasya ca nātidavīyaneṣa panthā ity alamalīkavikatthanena tasmāt gaganāvakāropaśreṣakṛta eva bhedapratyayaḥ na svarūpabheda iti taduktam akārasyāpi bhavanmate bhedābhāvāt avidyamāne ca tadupaśleṣe digajaḥ diggaja iti bhedena pratibhāso bhavaty eva tathā ca samadaḥ sammadaḥ paṭaḥ paṭṭaḥ āsanaṃ āsannaṃ malaḥ mallaḥ avikaḥ avikkaḥ patiḥ pattiḥ patanaṃ pattanaṃ ityādāv api varṇabhedapratītiḥ arthapratītibhedo pi digajadiggajādau śabdāntaranimittako bhavitum arhati na dviru ccāraṇakṛtaḥ granthādhikyād arthādhikyam noccāraṇabhedāt śatakṛtvo pi prayukte gośabde sāsnādimadarthavyatiriktavācyasaṃpratyayābhāvāt tathā ca diggaja iti dvigakārako nirdeśa ity ācakṣate śabdavidaḥ na dvir gakāra uccārita iti nanu gogurugirigehādāv ajbhede pi gakārapratyayānuvṛtter eka evāyaṃ gakāraḥ maivaṃ vocaḥ eṣa eva hi bhedapratyayaḥ asmābhir upadarśitaḥ vinā pi ca ajupaśleṣaṃ diggajādau bhedapratyayao varṇitaḥ na ca vayamabhedapratyayam apahnumahe kintu bhedapratyayasyāpy abādhitasya bhāvāt ananyathāsiddhitvāc ca gavādivat sāmānyaviśeṣarūpatāṃ brūmaḥ vyañjakabhedanibandhanatvaṃ tu yaralavādāv api vaktuṃ śakyam ity uktam eva api ca śābaleyādibhedapratyayasyāpi vyañjakabhedanibandhanatvāṭt eka evāsau syāt nanu tatra ko vyañjakaḥ yadbhedakṛtaḥ piṇḍabhedapratyaya iṣyate āha ca na piṇḍavyatirekeṇa vyañjako tra dhvanir yathā piṇḍavyaṅgyaiva gotvādijātir nityaṃ pratīyate iti tad anyuktam hotvajāteḥ gatvavad idānīṃ avivādāspadībhūtatvāt piṇḍabhedapratyayasya cakṣurvyāpārabhedād apy upapatteḥ nanu sakṛd api vyāpṛtalocanasya parasparavibhaktapiṇḍapratibhāso bhavati maivam tadānīṃ gomārapratītiḥ eṣa śābaleya eṣa bāhuleyaḥ iti tu viśeṣagrahaṇe cakṣur vyāpārabhedo parihāryaḥ yadi ca ādyagopiṇḍbhede prathamākṣasannipātajā buddhiḥ subhagatāṃ gatā gakārabhede tarhi kiṃ kṛtam asyā daurbhāgyam tatrāpi prathamaśrotravyāpāravelāyāmanavagatavyañjakavibhāgasyāpi gaganagaṅgādau gakārabhedaḥ pratibhāsata evety alaṃ prasaṅgena tad ayaṃ vastusaṃkṣepaḥ upekṣyatāṃ vā sarvatra sāmānyaviśeṣavyavahāraḥ iṣyatāṃ vā gotvādivat gakārabhedavṛtti gatvasāmānyam atvam api gatvavad apratyākhyeyam itaretaravilakṣaṇānām akārāṇāṃ hrasvadīrghaplutādibhedena pratibhāsāt yaḥ punaḥ ākāre py akārapratyabhijñānaṃ brūyāt tasya īkārokārapratītiṣv api akārasyaiva grahaṇaprasaktiḥ actvāviśeṣāt atha tadaviśeṣe pi avarṇāt ivarṇasya bhedaḥ iṣyate sa tarhy ākārasya na nihnotavyaḥ evañ ca sati araṇyāraṇyaśabdābhyāṃ bhinnārthapratītir upapatsyate udāttānudāttasvaritasaṃvṛtavikṛtādibhedo pi śabdavidāṃ pratyakṣa eva gītajñānām ieva svaragrāmabhāṣāvibhāgaḥ tasmāt aṣṭādaśabhedaṃ akāram ācakṣate atvaṃ ca tatsāmānyaṃ avarṇakulaśabdena vyavaharantīti yat tu dhvanidharmasyāpi dīrghādeḥ arthapratipattyaṅgatvaṃ turagavegavad uktam tad apy ahṛdayaṅgamam śabdād arthaṃ pratipadyante lokāḥ na marudbhyaḥ atha marutām api tathā vyutpatteḥ arthapratītihetutvaṃ tarhi vyutpattir eva pramāṇaṃ syāt na śabdaḥ vyutpatter avyabhicārāt śabdasya ca vyabhicārāt ity āstām etat tasmāt gatvādisāmānyaiḥ arthasaṃpratyayātmanaḥ kāryasya pariniṣpatteḥ na varṇavyaktinityatā apara āha tiṣṭhatu tāvat dūrata eva gatvādyaparasāmānyam mahāsāmānyam api śabdatvaṃ varṇeṣu nopapadyate vyaktyantarānusandhānaṃ yatraikavyaktidarśane tatraikarūpasāmānyaṃ iṣyate tatkṛtaṃ ca tat gakāraśrutivelāyāṃ na vakārāvamarśanam bāhuleyaparāmarśaḥ śābaleyagrahe yathā śabdaḥ śabdo yam ity evaṃ pratītis tv aprayojikā eṣā hi śrotragamyatvaṃ upādhim anurudyate tad etanniranusandhānasyābhidhānam anusandhānapratyayasya sāmānyasiddhāv aprayojakatvāt anusandhānaṃ hi sārūpyāt vijātīyeṣv api bhavati gavayagrahaṇasamaye gopiṇḍānusandhānavat tasmāt abādhitaikarūpapratyayapratiṣṭha eva sāmānyavyavahāraḥ samānabuddhigrāhye pi sāmānye vasthite kvacit bhavaty anyānusandhānaṃ kvacid vā na bhavaty api tad asti khaṇḍamuṇḍādau piṇḍasārūpyakāritam gakārādiṣu varṇeṣu tadabhāvāt tu nāsti tat na tu sāmānyābhāvāt na ca sārūpyam eva sāmānyaṃ sāṅkhyavad abhidhātuṃ yuktam vijātīyeṣv api gogavayādiṣu tasya dṛṣṭatvāt yadi ca śabdaḥ śabdaḥ ity anuvṛttabuddheḥ śrotragamyatvopādhikṛtatvam ucyate tarhi gavādāv apy ekabuddheḥ bāhadohādyekārthakriyākāritvanibandhanatvāt gotvādijātinihnavaḥ bauddhavan mantavyaḥ na caitad evam tat gotvavat śabdatvam api na pratyākhyeyam etena brāhmaṇatvādisāmānyam api samarthitaṃ veditavyam upadeśasahāyaprtyakṣagamyatvāt na copadeśāpekṣaṇāt apratyakṣatvaṃ tasya bhaviturmahati gotvādipratyayasyāpi sambandhagrahaṇakāle tadapekṣatvadarśanāt uktaṃ ca na hi yat giriśṛṅgamāruhya gṛhyate tat apratyakṣam iti na caupādhikaḥ paiṭhīnasipaippalādiprabhṛtiṣu brāhmanapratyayaḥ upādher agrahaṇāt aupādhikatvasya gotvādāv api vaktuṃ śakyatvāt api ca upadeśanirapekṣam api cakṣuḥ kṣatriyādivilakṣaṇāṃ saumyākṛtiṃ brāhmaṇajātim avagacchati ity eke tadalamanayā kathayā prakṛtam ucyate gatvādibhir jātibhir eva arthasaṃpratyayopapatteḥ yad uktaṃ darśanasya parārthatvāt iti etad ayukutam etena sarvatra yagapadyādityetad api prtyuktam sambandhaniyamasya gatvādibhya eva siddheḥ yad api saṅkhyābhāvāt kṛtvasucprayogadarśanamudagrāhi tad api vyabhicāri kṛtaṃ kānyasya tanvaṅgyā trirapāṅgavilokanam caturāliṅganaṃ gāḍhaṃ aṣṭakṛtvaś ca cambanam iti tadbhede pi darśanāt atha tatra strīpuṃsayor abhede cumbanādikriyāmātrabheda evety ucyate tathā py apūrveṣu brāhmaṇeṣu bhuktavatsu pañcakṛtvo brāhmaṇā bhuktavantaḥ iti vyavahāro dṛśyate evaṃ śabde pi tatsaṅkhyāvyavahāro hi dṛśyate kavinā sad anuprāse nibaddhe kṣaraḍambare gakāro bahavo dṛṣṭāḥ iti vyavaharanti hi yad api pratyabhijñānaṃ taddvārakam udāhṛtam tasyāpi siddhe prāmāṇye jātyālambanatā bhavet nṛttābhinayaceṣṭādipratyabhijñānato vayam na śabdapratyabhijñānam uttārayitum īśmahe viśeṣaṃ pratybhijñāne na paśyāmo manāgapi stambhādipratyabhjñāsu na tadaivāvināśadhīḥ kṣaṇabhaṅgapratīkāraṃ tena tāḥ kartum īśate śabdasya pratyabhijñānavelāyām eva dṛśayate śabdarūpasya vidhvaṃsaḥ iti tannityatā kutaḥ yady api kṣaṇabhaṅgabhaṅge pratyabhijñāprāmāṇyam asmābhir api samarthayiṣyate tathāpi stambhādipratyabhiñāyāḥ śabdapratyabhiñāyā eṣa eva viśeṣaḥ yad atra dhvastaḥ śabdaḥ iti tadivapratyayo jāyate ata eva tirohite pi bhāvādiyaṃ apramāṇaṃ pratyabhijñety āhuḥ yady api dhriyate smākaṃ śabdo dvitrān api kṣaṇān ptatyabhijñā tu kālena tāvatā nāvakalpate tathā hi śabda utpadyate tāvat tataḥ svaviṣayaṃ jñānaṃ janayati ajanakasya pratibhāsāyogāt tataḥ tena jñāena śabdo gṛhyate tataḥ saṃskārabodhaḥ tataḥ svaviṣayaṃ jñānaṃ janayati ajanakasya pratibhāsāyogāt tataḥ tena jñānena śabdo gṛhyate tataḥ saṃskārabodhaḥ tataḥ pūrvajñātaśabdasmaraṇam tatas tatsacivaṃ śrotraṃ mano vā śabdapratyabhiñānaṃ janayiṣyati tadā śabdo grahīṣyata itīyat kuto sya dīrghamāyuḥ pratyabhiñāprāmāṇyād eva tāvad āyus tasya kalpyata iti cet satyaṃ kalpyate yadi vināśapratyayaḥ tadaiva na syāt api ca gośabdo yam aśvaśabdo yam iti tadabhidhānaviśeṣollekhāt nānānusmaraṇaṃ tasya tadaivāvaśyam āpatet vijñānāyoagapadyāc ca kālo dīrghataro bhavet yad apy uditamuddāmameghaśyāmāsu rātriṣu sāmyaṃ saudāminīdhāmajanyayā pratyabhijñayā tad asat kāladairghyeṇa tadavasthityasaṃbhavāt vidyuddṛṣṭe ca vṛkṣādau nāśasaṃcittyasaṃbhāvāt pratyabhiñā nāma smaryamāṇānubhūyamānasāmānādhikaraṇyagrāhiṇī saṃskārasacivendiryajanyā pratītir iti kecit anye manyante smaryamāṇapūrvajñānaviśeśitārthagrāhitvāt pratyabhijñāyāḥ tadviśeṣaṇasya ca arthasya bāhyendriyagrāhyatvānupapatteḥ stambhādāv api mānasī pratyabhiñeti nirbandhastv iha nāsitikaṃ sā yathā stu tathā stu vā śabde vināśajñānāt tu na sā nityatvasādhikā bādhyabādhakabhāve tu niyamo nanu kiṃkṛtaḥ śabdasya pratyabhijñānavināśapratibhāsayoḥ ucyate pratyabhiñānam anyathā py upapadyate gatvādijātiviṣayaṃ tad vā sādṛśyahetukam nanv abhivyañjakadhvaṃsāt nāśadhīr api setsyati tad asāv api bādhyā stu yad vā bhavatu saṃśayaḥ maivaṃ vināśitābuddhiḥ bhedabudhyupavṛṃhitā sā ceyaṃ cānyathāsiddhe iti vaktum asāṃpratam pratyabhiñā ca sāpekṣā nirapekṣā tv abhāvadhiḥ tenaivamādau viśaye pratyabhijñaiva bādhyate śabdābhāvasya jhagiti grahaṇāt tatpratyabhiñāyāś ca pūrvānusandhānādisavyapekṣatvāt api ca pratyabhiñā vyabhicārantī karmādiṣu gṛhyate tenāsyāṃ śabdo py abhāvapratyayopahatavapuṣi kaḥ samāśvāsaḥ na cedaṃ pratyakṣe pi anekāntikatvodbhāvanam api tu vināśakapratyayapratihataprabhāvā pratyabhijñā nityatvaṃ karmādiṣv iva śabde pi na sādhayituṃ prabhavatīti dṛṣṭāta eṣa pradarśyate nanu pratyakṣeo pi dṛṣṭāntasya ko vasaraḥ satyam grāhakāstu bhavādṛśāḥ svayam anavabudhyamānā evaṃ budhyante yat tu pravṛddharabhasatayā buddhikarmādāv api nityatvasamarthanam tat atyantamalaukikam ity uktam kiṃ nāma śabdanityatvasamarthanatṛṣā turaḥ jaṅgamaṃ sthāvaraṃ caiva sakalaṃ pātum icchasi tasmād alamatirabhasapravṛttābhiḥ buddhikarmādinityatvasamarthanakathābhiḥ yat punaḥ abhivyaktipakṣe śabdasya grahaṇe niyamābhāvam āśaṅkya śrotrasaṃskāreṇa viṣayasaṃskāreṇa ybhayasaṃskāreṇa vā nityaṃ grahaṇm uvavarṇitam tadvañcanāmātram samānadeśānāṃ samānendriyagrāhyāṇaṃ pratiniyatavyañjakavyaṅgyatvādarśanāt ye punar atra gandhā udāhṛtāḥ te samānendiriyagāhyā bhavanti na samānadeśāḥ ekabhūmyāśritatvena tulyadeśatvakalpane bhavet samānadeśatvaṃ himavadvindhyayor api ekatve pi bhuvo bhānti padārthāḥ pārthivāḥ pṛthak vyajyante tadadhiṣṭhānāḥ gandhāstais tair nibandhanaiḥ bhavatv anāśritāḥ śabdāḥ yadi vā kāśasaṃśritāḥ sarvathā bhinnadeśatvaṃ eṣāṃ vakutuṃ na śakyate nanu yatahivatve pi nabhasaḥ tadbhāgakalpanayā pratipuruṣaṃ śrotrendriyabhedaḥ evaṃ tadbhāgakalpanayaiva śabdānām api asamānadeśatvāt niyatavyañjakavyaṅgyatā bhaviṣyati naivam upapadyate yatraiva vaktṛmukhākāśadeśe śrotṛśrotrākāśadeśe vā gośabda upalabdhaḥ tatraivāśvaśabda idānīm upalabhyate na punar atimuktakusume ya upalabdho gandhaḥ sa bandūke madhūke vā kadācid upalabhyata iti tasmāt samānadeśatvāt na vyaktau niyamo bhavet utpattau tu vyavasthāyāṃ tadbhāve upapadyate nādaiḥ saṃskiryatāṃ śabdaḥ śrotraṃ vā dvayam eva sarvathā niyamo nāsti vyañjakeṣv iti niścayaḥ vyavasthā vyañjakānāṃ cet ucyate dṛṣṭakāritā utpattau dṛśyamānāyāṃ dṛṣṭam apy avirodhakam na ca stimitamārutāpanayanavyatiriktaḥ kiś cana śrotrasaṃskāro vidyate tatra cātiprasaṅga uktaḥ etad atiriktasaṃskārakalpanāyāṃ tu adṛṣṭakalpanā sthire ca śabdasaṃskāragrāhiṇi sati punar abhivyaktasyāpi gośabdasya śravaṇaṃ syāt tadgrahaṇahetoḥ saṃskārasya sthiratvāt tatkṣaṇikatve tu śabdakṣaṇikataiva sādhvī pratīyamānatvāt yat tu bhrgṛmitraḥ tam eva saṃskāraṃ śrotrendriyam abhupaiti tad idam apūvikaṃ kim api pāṇḍityam indriyasya hi saṃskāryasya saṃkāraḥ na saṃskāra evendriyam lokāgamaviruddhatvāt pratipuruṣaṃ yāvacchabdaṃ bhinnasya kṣaṇikasya cendriyasya kalpanam anupapannam anaśvaratve tu śaśvad eva śabdakolāhalaprasaṅga iti yat kiñcid etat bhaṭṭenaiva sopahāsam eṣa dūṣitaḥ pakṣa iti kim atra vimardena yad api bhaṭṭa āha yadi tv avaśyaṃ vaktavyaḥ tārkikoktiviparyayaḥ tato vedānusāreṇa kāryā dikśrotratām ati iti tad apy asāṃpratam diśāṃ kāryāntarākṣepāt āgamānyapratvataḥ āhopuruṣikāmātraṃ digdravyaśrotrakalpanam indriyāṇāṃ bhautikatvasya sādhayiṣyamāṇatvāt diśaś ca amūrtatvāt nendriyaprakṛtitvam vyāpakatvāviśeṣe vā kālātmano r api tathābhāvaprasaṅgaḥ tasyor anyatra vyāpārakatvāt nendriyaprakṛti tvam iti cet digdravye pi tulyam etat āgamas tvanyapara eva yathā hi sūryaṃ cakṣurgamayatāt diśaḥśrotram iti paṭhyate evaṃ antarikṣamasum iti ca paṭhyata eva na cāsavo ntariksaprakṛtikāḥ pavanātmakatvāt tasmāt kṛtaṃ diśā ākāśadeśa eva karṇaśaṣkulyavacchinnaḥ śabdanimittopabhogaprāpakadharmādharmopanibaddhaḥ śrotram ity uktam nanu dharmādharmakṛtaśrotraniyamavat abhivyaktiniyamo pi śabdasya tatkṛta eva bhaviṣyati kim iti tadaniyamo nityatvapakṣe codyata iti naitad yuktam cakṣurādīndriyāṇāṃ vaikalyaṃ adṛṣṭanibandhanaṃ andhakāraprabhṛtiṣu dṛśyate na punaḥ padārthasthitir aṣṭavaśāt viparivartate vyañjakadharmātikrame hi himam api śaityaṃ svadharmam atikrāmet vyañjakeṣu niyamo na dṛṣṭa ity uktam dṛṣṭe ca varṇabhede niyatopalabdhihetau saṃbhavati sati kim ayam adṛṣṭam astake bhāra āropyate kathaṃ cābhivyaktipakṣe tīvramandavibhāgaḥ tīvratādayo hi varṇadharmā vā syuḥ dhvanidharmā vā varṇadharmatve tīvrāt gakārāt anyatvaṃmandasyetyasmanmatānupraveśaḥ dhvanidharmatvapakṣe tu śrotreṇa grahaṇaṃ katham na hi vāyugato vegaḥ śravaṇenopalabhyate yat tu vyaktidharmāḥ kṛśatvasthūlatvādayaḥ jātāv upalabhyante iti darśitam tat kāmam upapadyetāpi jāteḥ vyakteḥ taddhiarmāṇāṃ ca samānendriyagrāhyatvāt iha tu sparśanagrāhyaḥ pavano tīndriyo tha vā taddharmāḥ śravaṇe śabde gṛhyanta iti vismayaḥ yat tu buddhir eva tīvramandavatīti tadatīva subhāṣitam asati viṣayabhede buddhibhedānupapatteḥ kiñ ca nityaparokṣā te buddhir evaṃ ca nādavat tadagrahe na tīvrāditaddharmagrahasaṃbhavaḥ aho tīvrādayas tīvre prāpāte patitā amī yo gṛhyate na taddharmā yaddharmā sa na gṛhyate yaścābhibhavavṛttāntaḥ tvanmate marutām asau anile cābhibhūte pi śabdo na śrūyate katham dīpe bhibhūte raviṇā na hi rūpaṃ na gṛhyate niyatavyañjakatvaṃ tu pratikṣiptam adarśanāt yat tu śāṅkhādiśabdānāṃ śrotragrāhyatvasiddhaye śabdatvaṃ tatra tadgrāhyaṃ ity avādi tad apy asat satyaṃ vadata dṛṣṭaṃ vā śrutaṃ vā kvacid īdṛśam āśrayasya prokṣatve tatsāmānyopalambhanam śabdo na te sty avarṇātmā na śaṅkho varṇasambhavaḥ  na nādavṛtti śabdatvaṃ iti tadgrahaṇaṃ katham yat puanaḥ saṃpradhāritaṃ vyaṅgyakāryapakṣayoḥ kva śabdagrahaṇe gurvī kalpanā bhavati kva vā ladhvī iti tad api maulapramānavicārasāpekṣatvāt aprayojakam yadi maulapramāṇena sādhitā nityaśabdatā tvaduktā kalpanā sādhvī maduktā tu viapryaye kauṣṭhyena bahiḥ prasaratā samīraṇena sarvataḥ stimitamārutāpasaraṇaṃ kriyate ity etad eva tāvad alaukikaṃ kalpitam agrerūrdhvajvalanaṃ vāyostiryaggamanaṃ aṇumanasoścādyaṃ karmetyadṛṣṭakāritāni iti marutāṃ tiryaggamanasvabhāvatvāt ūrdhvam adhaś ca śabdaśravaṇaṃ na bhavet yāvan na veginā nyena prerito mātariśvanā tāvannaisargiko vāyuḥ na tiryaggatim ujjhati adhomukhapraykto pi śabda ūrdhvaṃ pratīyate uttānavadanokto pi nādho na śrūyate ca saḥ kadambagolakākāraśabdārambho hi saṃbhavet na punar dṛśyate loke tādṛśī marutāṃ gatiḥ ākaṇṭhānaddhanīrandhracarmāvṛtamukhoditam śabdo yaḥ śrūyate tatra na kauṣṭhyānilasarpaṇam kuḍyādipratibandhena vāyor aprasaranaṃ bhavadbhir api kathitam eva nirvivaracarmapuṭoparuddho py asau na prasaret api ca sarvatoniruddhasarvadvārasyāpi jaṭhare guragurāśabdo mandāgneḥ śrūyate atra kuto vyañjakānāṃ kauṣṭhyapavanānāṃ nismṛtiḥ romakṛpanismṛtānām api sūkṣmatayā stimitabāhyavāyvapasaranasāmarthyābhāvaḥ kiñ ca manāgapi bahir vāyau vāti na śabdaśravaṇaṃ syād iti durvalo pi bāhyaḥ pavanaḥ pravalād api kauṣṭhyavāyoḥ balīyān bhavatīti kathaṃ tenāpasāryeta anya eva sūkṣmā vāyavaḥ śabdāvarnakāriṇaḥ na punar ete paridṛśyamānāḥ śyāmākalatālāsyopadeśinaḥ mātariśvāna iti cet na viśeṣe pramāṇābhāvāt yaṃ ca sūkṣmā api vāyavaḥ tirodadhati taṃ sutarāṃ balīyāṃso pi vivṛṇuyuriti yat kiñcid etat tasmāt sajātīyaśabdasantānārambhapakṣa eva yuktyanuguṇaḥ tathāhi sajātīyaguṇārambhiṇaḥ guṇāsatāvad dṛśayanta eva rūpādayaḥ amūrtā pi ca buddhiḥ buddhyantaram ārabhamāṇā dṛśyate deśāntare pi saiva kāryam ārabhate pathi gacchato devavattādeḥ ekasmādātmapradeśāt pradeśāntare buddhyutpādadarśanāt kāryārambhaviratir api bhavati adṛṣṭādhīnasaṃsaragāṇāṃ sahakārinām anavasthānāt vīvreṇāpi śanair evaṃ atīvrārambhasambhavaḥ sīdatsacivasāmarthyasāpekṣakṣīṇavṛttinā vīcīsantānadṛṣṭāntaḥ kiñcit sāmyād udāhṛtaḥ na tu vegādisāmarthyaṃ śabdānām asty apām iva ya tu kuḍyādivyavadhāne kim iti viramati śabdasantānārambha iti naiṣa doṣaḥ nirāvaraṇasya hi vyomnaḥ śabdāgmbhe samavāyikāraṇatvaṃ tathādarśanāt kalpyate nākāśamātrasyeti yad api guṇatvam asiddhaṃ śabdasyeti tatra kecit aśritatvāt guṇatvam ācakṣate tad ayuktam āśritatvaṃ guṇatve hi na prayojakam iṣyate ṣaṇṇām api padārthānāṃ āśritatvasya saṃbhavāt dikkālaparamāṇvādinityadravyātirekiṇaḥ āśritāḥ ṣaḍapīṣyante padārthāḥ kaṇabhojinā na ca vyomāśritatvam api śabdasya pratyakṣam apratyakṣe nabhasi tadāśritatvasyāpy apratyakṣatvāt katham ādhārapārokṣye śabdapratyakṣateti cet yathaivā tmaparokṣatve buddhyāder upalambhanam etad evāsiddham iti cet alaṃ vādāntaragamaṇena upariṣṭānnirṇeṣyamāṇatvāt kim etarhi śabdasya guṇatve pramāṇam pariśeṣānumānam iti vrūmaḥ prasaktayoḥ dravyakarmaṇoḥ pratiṣedhe sāmānyādāv aprasaṅgāc ca guṇa evāvaśiṣyate śabdaḥ kathaṃ punaḥ na dravyaṃ śabdaḥ ekadravyatvāt adravyaṃ vā bhavati dravyaṃ ākāśaparamāṇvādi anekadravyaṃ vā hyaṇukādi kāryadravyam ekadravyaṃ tu śabdaḥ ekākāśāśritatvāt tasmān na dravyam nāpi śabdaḥ karma śabdāntarajanakatvāt karmaṇo hi samānajātyārambhakatvaṃ nāsti sattāśabdatvādisāmānyasambandhāc ca sāmānyāditrayaprasaṅgo sya nāsitīti pāriśeṣyāt guṇa eva śabdaḥ nanu guṇatvasiddhau satyāṃ ākāśāśritatvaṃ śabdasya bhaviṣyati guṇasya dravyānāśritasyādarśanāt pṛthivyādīnāṃ ca śabdāśrayatvānupapatteḥ tataś ca guṇatve sati ekadravyatvaṃ ekadravyatve sati guṇatvam itītaretarāśrayatvam tathā ca samānajātīyārambhakatvam api guṇatvasiddhimūlam eva guṇatve sati śabdsasyākāśāśritatvāt tadātmakena śrotreṇa grahaṇam tac ca deśāntaragatasaṃyogavibhāgaprabhvasya śabdasya santānam anatareṇa śrotradeśaprāptyabhāvāt na siddhyatīti guṇatvasiddhimūlā santānakalpanā santānakalpanāyāṃ ca samāmajātyārambhakatvāt karmavyavacchede sati guṇatvasiddhir itītaretarāśrayatvam eva ucyate nobhayatrāpy eṣa doṣaḥ śrotragrāhyatvād eva śabdasyākāśāśritatvaṃ kalpyate samānajātīyārambhakatvaṃ ca guṇatvāt ākāśaikadeśo hi śrotram iti prasādhitam etat prāpyakāritvaṃ cendriyāṇāṃ vakṣyate na cākāśānāśritatve śabdasya śrotreṇa prāptir bhavati na cāprāptasya grahaṇam iti tadāśritatvaṃ kalpyate evaṃ samānajātīyārambhakatvam api tat eva śrāvaṇatvāt dūravartinaḥ śabdasya śravaṇe sai kalpyate na tu guṇatvād iti netaretarāśrayam kāryātvād ākāśāśritatvaṃ kalpyata ity eke nanu kāryatvād ākāśāśritatvam ākāśāśritatve sati niyatagrahaṇapūrvaṃ pūrvarītyā kāryatvam iti naitad evam bhedavināśapratibhāsābhyām eva kāryatvasiddheḥ kim arthas tarhi niyatagrahaṇasamarthanāya ayam iyān prayāsaḥ kriyate niyatagrahaṇam pai kāryapakṣānuguṇam iti darśayitum na punar eṣaiva kāryatve yuktir ity alaṃ sūkṣmekṣikayā apara āha parispandavilakṣaṇatvasya pratyakṣatvāt akarmatvaṃ śabdasya sādhayte na samānajātyārambhakatvāt itītaretarāśrayasparśo pi nāstīti tasmāt sarvathā pariśeṣānumānāt śabdasya guṇatvasiddhiḥ kathaṃ tarhy asya mahattvādiyogaḥ nirguṇā guṇāḥ iti hi kāṇādāḥ asti hi pratītiḥ mahān śabdaḥ iti samānajātīyaguṇābhiprāyaṃ tat kaṇādavacanam iti na doṣaḥ tasmād ākāśaguṇaḥ śabdaḥ api ca yathā tmaguṇatā hīcchādveṣāder upapatsyate śabdo nayena tenaiva bhaviṣyati nabhoguṇaḥ ye tu samānajātīyaśabdārambhakatvaniṣedhahetavaḥ śabdatvāt ityādayaḥ parair upanyastāḥ teṣām aprayojakatvāt na sādhanatvam itthaṃ santānavṛttyā ca śabdagrahaṇasambhave kalpanā lpatarā smākaṃ na śabdavyaktivādinām śākyakāpilanirgranthagrathitaprakriyāṃ prati yat tu dūṣaṇam ākhyātaṃ ātmākaṃ priyam eva tat tasmāt kāryapakṣe niyatagrahaṇopapatteḥ abhivyaktipakṣe ca tadabhāvāt kārya eva śabda iti sthitam tad idam uktaṃ sūgrakṛtā ādimattvādaindriyakatvāt kṛtakavad upacārāc cānityaḥ śabdaḥ  iti ādimatvāditi saṃyogavibhāgādīnāṃ śabde kārakatvaṃ na vyañjakatvam iti darśitam ataś ca na prayatnānantarīyakatvaṃ anaikāntikam aindriyakatvād iti kāryapakṣa eva śabdasya niyataṃ grahaṇam ity uktam pratipuruṣaṃ pratyuccāranaṃ ca śabdabhedasyaindriyakatvād iti vā hetvarthaḥ tena prtyabhijñādurāśā śrotriyāṇām apākṛtā bhavati kṛtakavad upacārād iti tīvramandavibhāgābhibhavādivyavahārādarśanāt sukhaduḥkhādivad anityaḥ śabdaḥ iti darśitam tathā prāgūrdhvam uccāraṇād anupalabdheḥ āvaraṇānupalabdheś ca  ity anena sūtreṇa śabdābhāvakṛtam eva tadagrahaṇam ity uktam na hi stimitā vāyavaḥ śabdamāvarītum arhanti mūrtaṃ hi mūrtena vyavadhīyate nāmūrtaṃ ākāśādivat na ca prakṛtyaivākāśādivad atīndriyaḥ śabdaḥ tasmāt kṣaṇikapratītes tatkālam eva śabdasyāvasthānam iti asthānahetor api nānyathāsiddhatvam vārtikakṛtā śabdānityatve sādhanam abhihitaṃ anityaḥ śabdaḥ jātimattve satyasmadādibāhyakaraṇapratyakṣatvāt ghaṭavat iti yat tu atra jātīnām api jātimattvad anaikāntikatvam udbhāvitam ekārthasamavāyena jātirjātimatī yataḥ iti tat atyantam anupapannam nismāmānyāni sāmānyādīnīti suprasiddhatvāt na hi ghaṭe ghaṭatvapārthivatve staḥ iti ghaṭatvasāmānye pi pārthivatvasāmānyam astīti śakyate vaktum ato niravadya evāyaṃ hetuḥ tena yad ucyate jātimattvaindriyatvādi vastusanmātrabandhanam śabdānityatvasidhyarthaṃ ko vadet yo na tārkikaḥ iti tad aviditātārikikaparispandasya vyāhṛtam iha tv aprayojaka hetavo bhavanti hyastanoccāritas tasmāt gośabdo dyāpi vartate gośabdajñānagamyatvāt yathokto dyaṣa gaur iti vijñānagrāhyatā nāma vastusvābhāvyabandhanā nityatve kṛtakatve vā na khalveṣā prayojikā aprayojakatā caivaprāyāṇāṃ caivam ucyate svayaṃ caite prayujyante hetutveneti kiṃ tv idam evaṃ nityatve durlo yuktimārgaḥ tasmān mantavyaḥ kārya eveti śabdaḥ vācoyuktitve vaidiko yo nuvādaḥ nyāye pratyukte kiṃphalastatprayogaḥ kṣaṇabhaṅgibhāvasyābhāvād api śabdasya kṣaṇikatāṃ na vaktum alam sthūlavināśabhāvād iti yad uktaṃ tad apy anṛtam sūkṣmavināśāpekṣī nāśaḥ sthūlasthirasya kumbhādeḥ prakṛtitaralasya nāśaḥ śabdasya sa eva hi sthūlaḥ sattvadyadi kṣaṇikatāṃ kathayet purā va śabdas tadaiṣa katham akṣaniko bhidheyaḥ yuktyantarādyadi tad eva hi tarhi cintyam kiṃ prauḍhivādabahumānapraigraheṇa alam ativitatoktyā tyajyatāṃ nityavādaḥ kṛtaka iti nyajñiaḥ gṛhyatām eṣa śabdaḥ sati ca kṛtakabhāve tasya kartā purāṇaḥ kaviraviralaśaktiḥ yukta evendumauliḥ iti śrījayantabhaṭṭakṛtau nyāyamañjaryāṃ tṛtīyam āhnikam caturtham āhnikam śabdaparīkṣā evaṃ kṛtakatve varṇānāṃ sādhite sati varṇātmanaḥ varṇātmanaḥ padāt prabhṛti sarvatra puruṣasya svātantryaṃ siddhaṃ bhavati padanityatvapakṣe pi vākye tadracanātmake kartṛtvasaṃbhavāt puṃsaḥ vedaḥ katham akṛtrimaḥ tathā ca vaidikyo racanāḥ kartṛpūrvikāḥ racanātvāt laukikaracanāvat eṣa ca pañcalakṣaṇo hetuḥ prayojakaś ceti gamaka eva na hetvābhāsaḥ na tāvad ayam asiddho hetuḥ śanno devīr abhiṣṭaye ityādiṣu vedavākyasandabheṣu padaracanāyā svarakramādiviśeṣavatyāḥ pratyakṣatvena pakṣe hetoḥ vartamānatvāt nāpi viruddhaḥ kartṛpūrvakatvavati sapakṣe kumārasambhavādau racanātvasya vidyamānatvāt nāpy anaikāntikaḥ kartṛhiteṣu gaganādiṣu gaganakusumādiṣu vā racanāyā adṛṣṭatvāt nāpi kālātyayāpadiṣṭaḥ pratyakṣeṇa āgamena vā vede vaktrabhāvaniścayānutpādāt nāpi satpratipakṣaḥ prakaraṇacintāhetoḥ sthāṇupuruṣaviśeṣānupalabdher iva hetutvenānabhidhānāt nāpi paramāṇvanityatāyām iva mūrtatvaṃ aprayojakam idaṃ sādhanam racanāvyāpārāṇāṃ kartṛvyāpārasādhyatvāvadhāraṇāt yathādhūmasya jvalanādhīna ātmalābhaḥ jñaptis tudhūmād agneḥ tatha kartradhīnā racanānām abhinirvṛttiḥ pratītis tu tābhyaḥ kartur iti tasmāt prayojaka evāyaṃ hetuḥ nanu satpratipakṣatve vivadante tathā ca mīmāṃsakaiḥ pratihetur iha gīyate vedasyādhyayanaṃ sarvaṃ gurvadhyayanapūrvakam vedādhyayanavācyatvāt adhunā dhyayanaṃ yathā iti naitad yuktam evaṃ prāyāṇām prayogāṇām aprayogāṇām aprayojakatvāt na hi tacchabdavācyatvakṛtaṃ anāditvam upapadyate āha kim iti sadasadvivekavikalaśākaṭikādipravādavipralabdhaḥ evaṃ bhrāmyasi kila svalpam api karma mātrā vopadiśyamānaṃ tadvacanapratyayād anuṣṭhīyate tad ayam iyān anekakleśavittavyayādi nirvartyo vaidkaḥ karmakalāpaḥ evam eva tadupadeśinam āptaṃ saṃsmṛtvaiva kriyate iti mahān pramādaḥ evañ ca sati uccāvacakaviracitajaratpustakalikhitakāvyavat asmaryamāṇakartṛkeṇa vedena vyavahārānupapatteḥ avaśyasmaraṇīyaḥ tatra kartā syāt na ca kadācana deveṣu vyavahāravicchedaḥ saṃbhāvyate yena tatkṛtaṃ jaratkūpārāmādiṣv iva teṣu kartrasmaraṇaṃ syāt tasmād avaśyaṃ smaryeta kartā na ca saṃsmaryate samartuṃ śakyate vā smṛtir hi bhavantī tad anubhavamūlā bhavati na ca mūle pi kartranubhavaḥ kasyacij jātaḥ sargāder abhāvāt bhāve vā kartur aśaīratvena darśanayogyatvābhāvāt saśarīratvapakṣe vā puruṣaḥ ko pi tādṛśaḥ tadānīṃ dṛśyamāno pi vedaṃ kurvan na dṛśyate adhīyamāne dṛṣṭe smin tadā saṃśerate janāḥ kim eṣa racayed vedaṃ uta vā nyakṛtaṃ paṭhet yatkṛtaṃ vā paṭhed eṣaḥ tasminn api hi saṃśayaḥ bhaṅgyā cedamānāditvaṃ unmīlad iva dṛśyate asatyādipramāṇe ca kartṛtā nubhavaṃ prati smṛtiḥ prabandhasiddhā pi spṛśatyandhapramparām yogibhir grahaṇaṃ kartuḥ ity etad api durvacam kartṛtā hṛdi durbādhā kathaṃ gṛhyeta tair api yogibhis sā gṛhīteti vayam etan na manmahe amanvānāś ca gacchema visrabdhāstatpathaṃ katham vedāt kartravabodhe tu spaṣṭam anyonyasaṃśrayam tato vedapramāṇatvaṃ vedāt kartuś ca niścayaḥ tasmāt paurvāparyaparyālocanārahitayathāśrutamantrārthavādamūlā bhrāntir eṣā na punaḥ paramārthataḥ kaścit kiñcit vedasya kartāraṃ smarati tasmāt akṛtakā vedāḥ avaśyasmaraṇīyasyāpi kartuḥ asmaraṇāt na ca vyadhikaraṇo hetuḥ asmaryamāṇakartṛkatvād ity evaṃ sādhanaprayogāt atrocyate api tat gurvadhyayanapūrvakatvaṃ sādhanam upekṣitaṃ yājñikaiḥ ayam abhinavo hetuḥ asmaryamāṇakartṛkatvāt iti prayuktaḥ atsmād astu nāma nainān hetvantaropanyāsinaḥ nigṛhnīmaḥ akṣudakatheyaṃ prastutā ayam api asmaryamāṇakartṛkatvād iti hetuḥ kiṃ svatantra evākartṛkatvasiddhaye prayujyate uta asmaduparacitaracanātvapratighātāya iti tatra na tāvad anumānaṃ anumānāntaraparipanthi kathayitum ucitam pratyakṣāgamavat anumānasyāpy anumānabādhakatvānupapatteḥ na hi tulyabalayoḥ anumānayoḥ bādhyabādhakabhāvaḥ tulyavalatvād eva atulyabalatve tu yatkṛtaṃ anyatarasya daubalyaṃ tata eva tadaprāmāṇyasiddheḥ kim anumānabādhayā tadviḍambanārthaṃ tadabhidhānam iti cet tad apy ayuktam ekatra dharmiṇi yugapaditaretaravirodhidharmadvayaprayojakahetudvayopanipātāyogāt na hi dvyātmakāni vastūni bhavtum arhanti ity avaśyam anyataraḥ tatrāprayojakahetuḥ aprayojakatvād eva tasyāgamakatve kiṃ viḍambanārthena hetvantareṇa prayuktena viruddhāvyabhicāry api nāma na kaścid dhetvābhāsa iti vaksyāmaḥ prakaraṇasapto pi na yaḥ kaścit satpratipakṣo hetur iṣyate api tu saṃśayabījabhūtaḥ anyataraviśeṣānupalambhaḥ bhrāntyā hetutvena prayujyamānaḥ tathocyata iti darśayiṣyāmaḥ tasmāt parodīr itaṃ hetuṃ nirācikīrṣatā vādinā tadgatapakṣavṛtitādidharmaparīkṣaṇe manaḥ khedanīyam na hi pratihetvanveṣiṇā vṛthā ṭāṭyā kartavyā nanu kataradanayoḥ sādhanayor aprayojakaṃ racanātvāt asmaryamāṇakartṛkatvād iti ca ucyate racanātvam eva prayojakam na hi puruṣam antareṇa kvacid akṣaravināsa iṣṭavya bho bhagavantaḥ sambhyāḥ kvedaṃ dṛṣṭaṃ kva vā śrutaṃ loke yadvākyeṣu padānāṃ racanā naisargikī bhavati yadi svabhāvikī vede padānāṃ racanā bhavet paṭe hi hanta tantūnāṃ kathaṃ naisargikī na sā śanno devīr abhiṣṭaye nārāyaṇaṃ namaskṛtya asty uttarasyāṃ diśi devatātmā iti tulye racanātve kvacit kartṛpūrvakatvaṃ aparatra tadviparyaya iti mahān vyāmohaḥ evaṃ hi dhūmo pi kaścit anagnika ity api syāt kim idānīṃ kumārasaṃbhvatulyo sau vedaḥ saṃpannaḥ aho sarvāstikadhuryeṇa vedapramāṇyaṃ sādhitaṃ naiyāyikena alam upahāsena racanāmātram eva tulyaṃ vedasya kumārasaṃbhavena nānyāt na ceyatopahasituṃ yuktam kim asya śabdatvasāmānyaṃ śaṅkhaśabdasādhāraṇaṃ nāsti sattāsāmānyaṃ vā sarvasādhāraṇam iti nanu yāḥ kālidāsādiracanāḥ kartṛpūrvikāḥ tebhyo vilakṣaṇaiveyaṃ racanā bhāti vaidkī ihādhyayanavelāyāṃ rūpād eva pratīyate akṛtrimatvaṃ vedasya bhedais tais tair ananyagaiḥ nāmākhyātoopasargādiprayogagatayo navāḥ stutinindāpurākalpaparakṛtyādigītayaḥ śākhāntaroktasāpekṣavikṣiptārthopavarṇanā ityādayo na dṛśyante laukike sannibandhane tenādhyetṛgaṇāḥ sarve rūpāt vedam akṛtṛmam manyanta eva loke tu pītaṃ mīmāṃsakair yaśaḥ vedā na paṭhitā yais tu tv ādṛśaiḥ kuṇṭhabuddhiḥ kāryatvaṃ bruvate te sya racanāsāmyamohitāḥ ucyate mīmāṃsakāḥ yaśaḥ pibantu payo va pibantu buddhijāḍyāpanayanāya brāhmīghṛtaṃ vā pibantu vedas tu puruṣapraṇīta eva nātra bhrāntiḥ yathā ghaṭādisaṃsthānāt bhinnam apy acalādiṣu saṃsthānaṃ kartṛmat siddhaṃ vede pi racanā tathā yac cātra kiñcid vaktavyaṃ tat pūrvam eva savistaramuktam api ca yadvilakṣaṇeyaṃ racanā tadvilakṣaṇa eva kartā numīyatām na punas tadapalāpo yuktam yāścaitāḥ nirvivādasiddhakartṛkāḥ kālidāsādiracanāḥ camatkāriṇyaḥ tāsāmanyonyavisadṛśaṃ rūpam upalabhyata eva amṛteneva saṃsiktāḥ candaneneva carcitāḥ candrāṃśubhir avonmṛṣṭāḥ kālidāsasya sūktayaḥ prakaṭarasānuguṇavikaṭākṣararacanācamatkāritasakalakavikulāḥ vāṇasya vācaḥ pratikāvyaṃ ca tāni tāni vaicitryāṇi dṛśyanta eva nāmākhyātādivaicitryamātreṇa kartrabhāvo vede rūpād eva pratīyata iti nūtaneyaṃ vācoyuktiḥ api ca yadi rūpe samāśvasiti bhavato manaḥ tadā ādimadarthābhidhānam api vedasya rūpaṃ kathaṃ na parīkṣase babaraḥ prāvāhaṇirakāmayata kusurabinda auddālakirakāmayata purūravo mā prapataḥ iti pratisargaṃ punas teṣāṃ bhāvān anāditvam iti cet pratisargaṃ tarhi vedānyatvam api bhviṣyati yathoktam pratimanvantaraṃ caiṣā śrutir anyā bhidhīyate iti rūpād akṛtrimattve ca kalpanā kalpitaiva sā ādimadvastubuddhis tu vācakair akṣaraiḥ sphuṭaiḥ teṣāṃ anyathāvyākhyānaṃ tu vyākhyānam eva paṭhanta eva tv adhyetāraḥ tata ādimato rthān bahūn avagacchantīti nānādirvedaḥ tasmān na racanātavm aprayojakam kartrasmaraṇam eva tvaprayojakam asiddhatvāt siddham api vā vede kartrasmaraṇam anyathāsiddham vedakaraṇakālasya atidavīyastvāt tatpraṇetuś ca puṃsaḥ sakalapuruṣavilakṣaṇatvāt niyataśarīraparigrahābhāvāt idantayā sya pāṇinipiṅgalādivat smaraṇaṃ nāsti na tu sa nāsty eva anumānāgamābhyāṃ tadavagamāt kathaṃ pakṣadharmatayā grahītuṃ śakyate kartrasmaraṇam taddhyekapuruṣasambandhi vyabhicarati sarvapuruṣasambandhi tu duravagamam sarve pumāṃsaḥ kartāraṃ vedasya na smarantīti kathaṃ jānāti bhavan na hi tava sakalalokahṛdayāni pratyakṣāṇi sarvajñatvaprasaṅgāt na ca yat tvaṃ na jānāsi tat anyo pi na jānātīti yuktam atiprasaṅgāt tasmād asmaryamānakartṛkatvaṃ durbādham eva api ca kartur smaraṇe sati sutarāṃ vedārthānuṣṭhānaṃ prekṣāvatāṃ śithilībhavet na hy akartṛka evopadeśaḥ saṃbhavati saṃbhann api vā prāmāṇyaniścayanimittābhāvāt kathaṃ visraṃbhabhūmir asau bhavet bādhakābhāvamatrāc ca prāmāṇyaniścayo vacasām ity uktaṃ prak tasmāt āptapratyayād eva nirvicikitsaṃ vedārthānuṣṭhānaṃ sapratiṣṭhānaṃ saṃbhavati nānyatheti tasmān na kartrasmaraṇasya racanātvapratipakṣatayopanyāsaḥ upapannaḥ nāpi svatantram evedaṃ kartrabhāvasādhanaṃ bhavitum arhati anupalabdhir iyam anena prakāreṇa kilocyate sā nupapanā anumānena kartur upalambhāt anumānenāpi yadupabdhaṃ tadupalabdham eva bhavati nanu kartrabhāvasmaranab adhitvāt anumānam idaṃ ayuktam itaretarāśrayaprasaṅgāt anulabdhau siddhāyāṃ anumānanirāsaḥ anumānanirāse ca sati anupalabdhisiddhiḥ anumānaprāmāṇye pi samāno doṣa iti cet na tasya pratibandham ahimnā prāmāṇyasiddheḥ na hi tasyānupalabdhinirāsāpekṣaṃ prāmāṇyam attretat syāt na vayaṃ kartrabhāve prāmāṇyaṃ brūmaḥ sakalalokapadārthavyavahāriṇo hi mīmāṃsakāḥ paraṃ tu vedasya pauruṣeyatāṃ bruvāṇaṃ pramāṇaṃ pṛcchāmaḥ tccāsya nāstīti balād anupalabdhyā tadabhāvaniścayo vyavatiṣṭhata iti syād etad evam yady anumānaṃ na syāt uktaṃ ca racanātvāt ity anumānam yat punar avādi vedeṣu puruṣasya kartṛtvam aśakyaṃ grahītum iti tad apy asādhu parokṣasya kuvindāder abhinavaprāvarakapaṭādau kārye kathaṃ kartṛtā vagamyate paṭādiracanāṃ dṛṣṭvā tasya cet sā numīyate vede pi racanāṃ dṛṣṭvā kartṛtvaṃ tasya gamyatām śarīraparigraham antareṇa prāṇinām upadeśasya kartum aśakyatvāt kadācidīśvaraḥ śarīram api gṛhṇīyād iti kalpyate niyataśarīraparigrahābhāvāc ca vyāsādivadasau na smaryate tataś ca adya sadyaḥ kaviḥ kāvye yathā karteti mīyate tathā tatkālajaiḥ puṃbhiḥ so pi karteti māsyate yathā parakṛtā śaṅkā tasmin kāvye vyapaiti te vede py anyakṛtā śaṅkā tathā teṣāṃ vyapaiṣayti parokṣam anumānena yac ca budhyāmahe vayam pratyakṣaṃ yogināṃ tac cety uktaṃ pratyakṣalakṣaṇe pratyakṣam anumānaṃ ca tad evaṃ kartṛtāmitau mūlapramānam astīti smṛtau nāndhapraṃparā mantrārthavādamūlatvaṃ tata eva na tatsmṛteḥ yathoditānumānādipramāṇāntarasaṃbhavāt yad api itaretarāśrayamabhāpi puruṣokte vedepramāṇyaṃ vedaprāmāṇyāt puruṣasiddhir iti tad api na samyak pūrvaṃ parihṛtatvāt anumānāt prasiddhe kartri vedavākyaiḥ tatpratīter upodvalanamipyate na tv āgamaikaśaraṇa eva kartravagamaḥ uktaṃ ca pūrvam api pṛthivyādinā kāryena kartur anumānam kiṃ yenaiva kartrā pṛthivyādikāryaṃ nirmitaṃ tenaiva vaidikyo racanā nirmitāḥ iti cet om ity cyate kim antra pramāṇam iti cet ucyate tarhi sarvajñaḥ sraṣṭuṃ prabhavatīdṛśam vicitraṃ prāṇibhṛtkarmaphalabhogāśrayaṃ jagat tatkarmaphalasambandhavidā tadupadeśinaḥ tenaiva vedā gcitāḥ iti nānyasya kalpanā ekenaiva ca siddhe rthe dvitīyaṃ kalpyema kim anekakalpanābījaṃ na hi kiñcana vidyate jagatsarge tāvat eka eveśvara iṣyate na dvau vahavo vā bhinnābhinnāśayakalpane ekatravaiyarthāt itaratra vyavahāravaiśasaprasaṅgena tata ekasyeśvaratvavighātāt tathā hi anekeśvaravādo hi nātīva hṛdayaṅgamaḥ te cet sadṛśasaṅkalpāḥ ko rthao bahubhirīśvaraiḥ saṃkalpayati yadekaḥ śubham aśubhaṃ vā pi satyasaṅkalpaḥ tatsidhyati tadvibhavāt ity aparas tatra kiṃ kuryāt bhinnābhiprāyatāyāṃ tu kāryavipratiṣedhataḥ nūnam ekaḥ svasaṅkalpavihatyā nīśvaro bhavet ekasya kila saṅkalpaḥ rājāyaṃ kriyatām iti hanyatām iti cānyasya tau samāviśataḥ katham rājyasaṅkalpasāphalye vihatā vadhakāmanā tasyāḥ saphalatāyāṃ vā rājyasaṅkalpaviplavaḥ tena citrajagatkāryasaṃvāhānuguṇāśayaḥ eka eveśvaraḥ sraṣṭā jagatām iti sādhitam evaṃ jagatsargavat sa eva vedānām apy ekaḥ praṇetā bhavitum arhati nānātvakalpanāyāṃ pramāṇābhāvāt kalpanāgauravaprasaṅgāc ca tena yad ucyate nanv ekaḥ sarvaśākhānāṃ kartetyavagataṃ kutaḥ bahuvo bahubhir granthāḥ kathaṃ na racitā ime iti tatparihṛtaṃ bhavati ataś ca ekakartṛkā vedāḥ yataḥ parasparavyaktiṣaktārthāpadeśino dṛśyante ekam eva hi karma vedacatuṣṭayopadiṣṭaiḥ pṛthagbhūtair apy ekārthasamavāyibhir aṅgaiḥ anvitaṃ prayujate tatra hi hautraṃ ṛgvedena yajurvedenādhyvaryavaṃ audgātraṃ sāmavedena brahmatvam atharvavedena ca kriyate pauṣpalādiśakhābhedopadiṣṭāṃ ca tattadaṅgajātaṃ tatra tatrāpekṣyate tatra sarvaśākhāpratyayaṃ ekaṃ karmety āhuḥ etac ca adūra eva agre nirṇeṣayte ekābhiprāyabaddhatvaṃ tena sarvatra gamyate bhaved bhinnāśayānāṃ hi katham ekārthamīlanam kāvyasamasyāpūraṇe kā vartā iti cet tatrāpi prathamasyaiva kaves tadvastudarśanāt tadabhiprāyavedī tu so nyastam anuvartate anyathā nanvitaṃ kāvyaṃ syād viśvavasukāvyāvat anvitatve tu sā nūnaṃ ādyasyaiva kaver matiḥ ihāpy ekāśayābhijñadvitīyeśvarakalpane ekābhiprāyataiva syāt kiṃ ca tatkalpane phalam tasmād eka eva kartā sarvaśākhānām kāṭhakādivyapadeśas tu prakṛṣṭādhyayananibandhano bhaviṣyatīti bhavadbhir apy uktam api ca yathā taror vikṣiptāḥ śākhā bhavanti na ca kṛtsnaṃ puṣpaphalapatram ekasyāṃ śākhāyāṃ sannihitaṃ bhavati kin tu kasyāñcit kasyāñcit evaṃ vedasyāpi śākhāḥ pṛthagaṅgakarmopadeśinyo vikṣiptāś ca tāsāṃ ca vṛkṣaśākhānāṃ ekasmāj janmabījataḥ tathaiva sarvaśākhānāṃ ekasmāt puruṣottamāt kartā ya eva jagatām akhilātmavṛttikarmaprapañcaparipākavicitratājñaḥ viśvātmanā tadupadeśaparāḥ praṇītāḥ tenaiva vedaracanā iti yuktam etat āptaṃ tam eva bhagavantam anādimīśaṃ āśritya viśvasiti vedavacaśu lokaḥ teṣām akrtṛkatayā na hi kaścid evaṃ visrambhameti matimāniti varṇitaṃ prāk evañ ca padavākyaracanādau tāvat vedeṣu puruṣāpekṣitvam upapāditam yad api sambandhakaraṇe puruṣānapekṣatvam ucyate citrabhānor iva dahanaśaktiḥ śabdasya naisargikī vācakaśaktiḥ vyutpattis tu vṛddhebhya eva vyavaharamāṇebhya upalabhyata iti kim atra puruṣaḥ kariṣyati iti tad apy aghaṭamānam puruṣaparipāṭitasamayasambandhavyatirekeṇa śabdād arthaprtyayānupapatteḥ nanu vaiva śabdasyārthena sambandhaḥ kaścid asti kasyedaṃ puruṣasāpekṣatvaṃ vā nirapekṣatvaṃ vā cintyate na hi śabdārthayoḥ kuḍyavadarayor iva saṃyogasvabhāvaḥ tantupaṭayor iva samavāyatmā vā sambandhaḥ pratyakṣa upalabhyate tanmūlatvā ca sambandhāntarāṇy api na santi tad uktaṃ mukhe śabdam upalabhāmahe bhūmavartham iti nāpy anumīyate śabdasyārthena sambandhaḥ kṣuramodakaśabdoccāraṇe mukhasya pāṭanapūraṇānupalambhāt na ca śabdadeśe arthaḥ saṃbhavati na cārthadeśe śabdaḥ sthanakaranaprayatnanāṃ taddhetūnāṃ ghaṭādyarthapradeśe nuplambhāt vyāpakatvaṃ tu śabdasya pratiṣiddham eva ucyate na saṃśleṣalakṣaṇaḥ śabdārthasambandhaḥ asmābhir abhyupagamyate tat kiṃ kāryakārananimittanaimittikāśrayāśrayibhāvādayaḥ śabdasyārthena sambandhāḥ ete pi na tarām na tarhi tasya kaścid arthena sambandhaḥ na nāsti śabdasyārthena sambandhaḥ pratyayanimittahetutvāt dhūmādivat tat kiṃ śabdo numānam eva syāt kas tarhi samaya iti brūmaḥ ko yaṃ samayo nāma abhidhānabhidheyaniyamaniyogaḥ samaya ucyate yad evaṃ kimanāśaṅkanīyasaṃśleṣaparicodanena taddūṣaṇena ca ucyate śabdārthābhedavādināṃ hi vaiyākaraṇānāṃ eṣa saṃśleṣarūpaḥ sambandho balādāpatatīti ta eva pratikṣepyante āha yadi vaiyākaraṇavarṇito na saṃśleṣa upapattimān samayo yam anupapanna eva sa hi puruṣakṛtaḥ saṅketaḥ na ca puruṣecchayā vastuniyamo vakalpate tadicchāyā avyāhataprasaratvāt artho pi kim iti vācako na bhavati śabdaś ca vācyaḥ na caivam asti dahanam anicchann api puruṣaḥ dhūmāt na taṃ pratyeti jalaṃ vā tata icchann api pratipadyate tatra yathā dhūmāgnyoḥ naisargika evāvinābhāvo nāma sambandhaḥ jñaptaye tu bhūyodarśanādi nimittam āśrīyate evaṃ śabdārthayoḥ sāṃsiddhika eva śaktyātmā sambandhaḥ tadvyutpattaye tu vṛddhavyavahāraprasiddhisamāśrayaṇam svābhāvike sambandhe sati dīpādivat kiṃ tadvyutpattyapekṣaṇeneti cet na śabdasya jñāpakatvāt jñāpakasya dhūmādeḥ etat rūpaṃ yat sambandhagrahaṇāpekṣaṃ svajñāpyajñāpakatvam udyotādayas tu pratyakṣasāmagryantargatatvāt na vyutpattyapkṣyā bhavanti śaktis tu naisargikī yathā rūpaprakāśinī dīpādeḥ tathā śabdasyārthapratiādane tasmāt na samayamātrāt arthapratipattiḥ api ca abhidhānābhidheyaniyamaniyogarūpaḥ samayaḥ jñānam eva na tato rthāntaram jñānaṃ cātmani vartate na ca śabdārthayor iti na tayoḥ sambandhaḥ syāt kiñ ca samayaḥ kriyamāṇāḥ pratyuccāraṇaṃ vā kriyate pratipuruṣaṃ vā sargādau vā sakṛdīśvareṇa iti pratyuccāraṇaṃ prāktana eva kriyate nūtano vā navasya tāvat kriyamāṇasya katham arthapratyāyanasāmarthyam avagamyate tad avagatau vā kiṃ tatkaraṇena pūrvakṛtasya tu kṛtatvād eva punaḥ karanam anupapannam ekasya vastunaḥ jñaptir asakṛd āvartate notpattiḥ pratipuruṣam api sambandhaḥ bhinnaḥ abhinno vā kriyate bhedapakṣe katham ekārthasaṃjānam gośabdasya sāmnādimānarthaḥ kesarādimānaśvaśabdasya iti abhede pi tathaiva kṛtasya karanayogat jñānam eva sambandhasya karaṇam sargādāv api sakṛtsambandhakaranam ayuktam tathāvidhakālāsambhavād eva na hi śabdārthavyavahārarahitaḥ kaścit kāla upapadyate tasmān nityasyaiva sambandhasya lokato vyutpattiḥ na punaḥ karaṇam vyutpattipakṣaṃ ca na karaṇapakṣābhihitā doṣāḥ spṛśanti pratyakṣasiddhatvāt pratyakṣaṃ hīdam upalabhyate vṛddhānāṃ hi svārthe vyavaharamāṇānāṃ upaśṛṇvanto bālāḥ tatas tataḥ śabdāt taṃ tam arthaṃ pratiyanti te pi vṛddhā yadā bālā āsan tadā anyebhyaḥ vṛddhebhyaḥ tathaiva pratipannavantaḥ te py anyebhya iti nāstyādiśaṃsārayati api ca samayamātraśaraṇaḥ śaktiśūnyaḥ śabdaḥ katham akṣinikocahastasaṃjñādibhyaḥ bhidyeta sa hi tadānīṃ kaśāṅkuśapratodābhi ghātasthānīya eva bhavati tathā ca śabdād arthaṃ pratiadyāmaha iti laukiko vyapadeśo vadhyeta asmayād arthaṃ pratipadyāmaha iti syāt samayapakṣe ca yadṛcchāśabdatulyatvaṃ sarvaśabdānāṃ prāpnoti tena gavāśvādiśabdānāṃ niyataviṣayatvaṃ na syāt yat punar ucyate jātiviśeṣe cāniyamāt samayarūpaḥ sambandha iti jātiśabdenātra deśo vivakṣitaḥ kila kvacid deśe kaścic chabdaḥ deśantaraprasiddham artham utsṛjya tato rthāntare vartate yathā coraśabdastaskaravacanaḥ odane dākṣiṇānyaiḥ prayujyate etañ ca samayapakṣe yujyate nitye tu sambandhe kathaṃ tadarthavyabhicāra iti tad apy ayuktam sarvaśabdānāṃ sarvārthapratyayānaśaktiyuktatvāt kvacid deśe kenacid arthena vyavahāraḥ ata eva cānavagatasambandhe śrute sati sandeho bhavati kam arthaṃ pratyāyayitum anenāyaṃ śabdaḥ prayuktaḥ syāt iti asatyāṃ hi śaktau akṛtasamaye nirālambanā pratyāyakatvā śaṅketi athavā āryadeśaprasiddha eva śabdānām arthaḥ itaras tu mlecchajanasammato nādaraṇīya eva tasmāt samayapakṣasyātidaurvalyāt akṛtrima eva śabdārthayoḥ sambandha iti na tatra puruṣasya prabhaviṣṇutā atrocyate na nityaḥ sambandha ypapadyate śabdavat arthavac ca tṛtīyasya tasya pratyakṣādinā pramāṇena apratīyamānatvāt nanu śaktirūpaḥ sambandha ity uktam śaktiś ca tadāśriteti kathaṃ dharmyantaravat pṛthaktayā pratīyeta naiatt sāṃpratam svarūpasahakārivyatiriktāyāḥ śakteḥ sūkṣmāyāḥ grāg eva vistarataḥ pratikṣiptatvāt na ca śaktiḥ pratyakṣagamyāḥ dravyasvarūpavad anupalambhāt nānumeyā kāryāṇām anyathā pi ghaṭamānatvāt kalpayitvā ca śaktiṃ aparihāryaḥ asmayaḥ samayam antareṇārthapratipatter asiddheḥ siddhe ca samaye tata evārthasiddheḥ kiṃ nityasambandhāśrayaṇena yat tūktam samayasya puruṣecchādhīnatvāt asyāś ca avyāhataprasaratvāt vācyavācakavyatyayaḥ syāt iti tad anuktam śaktyabhāve śabdasyaiva vācakatve yogyatvāt kā punaḥ śaktyabhāve yogyatā sveti cet yo yaṃ gatvādijātiyogaḥ kramaviśeṣopakṛtaḥ gatvautvādisamānyasambandho hi yasya bhavati sa vācakatve yogya iti itaras tu vācyatve yathā dravyatvādyaviśeṣe pi vīranatvādisāmānyavatāṃ kaṭaniṣpattau tantutvādisāmānyavatāṃ ca paṭanippattau na ca tatra śaktir astīty uktam na ca kāraṇe kāryaṃ sad iti sāṅkhyair itva bhavadbhir iṣayate tasyām asatyām api śaktau sāmānyaviśeṣasambandhasya niyāmakatvāt na vācyavācakayor vyatyaya iti na śaktirūpaḥ śabdāṛthayoḥ sambandhaḥ na ca tayor avinābhāvo dhūmāgnyor iva sambandhaḥ tatra hi sambandhaḥ pratīyamānaḥ evaṃ pratīyate dhūmo gniṃ vinā na bhavati iti iha punaḥ ayam asmāt pratīyate iti etāvateva vyutpativarvasānam ata eva avagatipūrvikaivāvagatir ihetyanumānāt śabdasya meda uktaḥ prakāśakatvam api śabdasya samayaprasādopanatamegha na svābhāvikam sāṃsiddhike hi tathātve bhramitvādiprayuktāt anyato vā yataḥ kutaś cit abhinavād api dīpād iva śabdād arthapratītiḥ syāt yat tu naisargikie pi prakāśakatve śabdasya dhūmāder iva jñāpakatvāt sambandhagrahaṇasāpekṣatvam uktam sa eṣa viṣama upanyāsaḥ na hi dhūmādeḥ pratyāyakatvaṃ svābhāvikam analāvinābhāvitvaṃ tu tasya nijjaṃ balam tatra cāgṛhyate tasmin pratītir eva na jāyate iti yuktaṃ tadgrahaṇaṃ pratītyartham iha tu pratītiśaktir eva svabhāvikī bhavatā bhyupagamyate sā cet svābhāvikī kiṃ vyutpattyaekṣaṇena iti yadi cocyate pratyāyaka iti pratyayaṃ dṛṣṭvā vagacchāmaḥ na prathamaśravaṇa iti yāvat kṛtvaḥ śrutena iyaṃ saṃjñā ayaṃ saṃjñī ity avagamyate tāvat kṛtvaḥśrutād arthāvagama iti so yaṃ samayopayoga eva kathito bhavati saṃjñāsaṃjñisambandho hi samaya evocyate tad upayogam antareṇa pratyāyakatvānavagamāt na svābhāvikī śaktiḥ yat tv abhyadhāyi samayasya jñānātmakatvāt ātmani vṛttiḥ na śabdārthayor iti etad apy acatruaśram tadāśrayatvābhāve pi jñānasya tadviṣayatvopapatteḥ yad apy abhāṇi samayamātraśaraṇe sṛṇipratodanodananirviśeṣe śabde śabdārthaṃ pratipadyāmaha iti vyapadeśaḥ na syād iti tad api yat kiñcit naisargikaśaktipakṣe pi śakter arthaṃ paratipadyāmahe na śabdāt iti vyapadeśaḥ syāt avinābhāvād aginiṃ pratipadyāmahe na dhūmāt iti syāt tadaṅgatvād avinābhāvādeḥ na tathā vyapadeśa iti cet tad itaratrapi samānam dhūme hi vyāptipūrvatvaṃ śabde samayapūrvatā nānayos tad apekṣāyāṃ karaṇatvaṃ vihanyate api ca laukiko vyapadeśaḥ samayapakṣasākṣitām eva bhajate devadattenoktaṃ amutaḥ śabdād anu arthaṃ pratipadyasveti ity evaṃ hi vyapadeśati lokaḥ tasyāt samaya eva ataś caivaṃ deśāntare saṅketavaśena tata eva śabdād arthāntarapratipattiḥ nanu atroktaṃ sarve śabdāḥ sarvārthapratyāyanaśaktiyuktā iti kenacid arthena kvacidvyavahāra iti tad etad ayuktam śaktīnāṃ bhedābhedavikalpānupapatteḥ na śabdasvarūpāt bhinnāḥ śaktayaḥ tathā navabhāsāt avyatireke ca ekasmācchabdādananyatvāt parasparam avyatirekastāsāṃ syāt na ca bhinnakāryānumeyā bhinnāḥ śaktayaḥ kāryabhedasyānyathā py upapatteḥ sarvaśaktiyoge ca sarvārthapratyayaprasaṅgaḥ samayopayogo niyāmaka iti cet sa evāstu kiṃ śaktibhiḥ yad apy agādi śabdaśaravaṇe sati sarvārthaviṣayasandehadarśanāt sarvatra tasya śaktiḥ kalpyata iti tad apy asāram na hi śaktikṛtaḥ sandehaḥ kin tu gatvādivarṇasamānyanibandhanaḥ tathā ca gatvādijātimatāṃ varṇānāṃ arthe vācakatvam avagatam amī tajjātiyogino varṇāḥ kasyārthasya vācakāḥ syuḥ iti bhavati sandehaḥ yat punar avādi sa eva śabdasyārthaḥ yatrainam āryāḥ prayuñjata na mlecchajanaprasiddha iti tad etat katham iva śapatham anatreṇa pratipadyemahi na hi mlecchadeśe pi tadarthapratyayo na jāyate bādhyate vā sandigdho veti kathaṃ na śabdārthaḥ āryaprasiddhir bādhiketi cet āryaprasiddher api mlecchaprasiddhiḥ kathaṃ na bādhikā akṣādivac ca vikalpamānārthopapatteḥ vyavasthitaviṣaya eva vikalpobhaviṣyati pikanematāmarasādiśabdānāṃ ca bhavadbhiḥ mlecchaprayogāt arthaniścaya āśrita eva aveṣṭyadhikaraṇe rājaśabdaṃ āndhraprasiddhe rthe varṇitavanto bhavanta iti alam avāntaracintatena tasmāt samaya eva sambandha iti yuktam tad uktaṃ jātiviśeṣe cāniyamāt iti atha yad uktaṃ sayamaḥ pratyuccāraṇaṃ pratipuruṣaṃ sargādau sakṛt kriyate iti pratyuccāraṇaṃ pratipuruṣaṃ ca tatkaraṇaṃ anabhyupagatam eva dhūṣitam sargādau sakṛd eva samayakaranam iti na pakṣaḥ ata eva na sarvaśabdānāṃ yadṛcchātulyatvam keṣāñcid eva śabdānāṃ asmādibhir adyatve saṅketakaraṇāt tata eva yadṛcchāśabdā ucyante sargādiśca samarthita eva īśvarasiddhāvapyavikalam anumānam upanyastam eṣa eva cāvayor viśeṣaḥ yad eṣa śabdārthasambandhavyavahāraḥ tavānādiḥ mama tu jagatsargāt prabhṛti pravṛtta iti adyatve tu śabdārthasambandhavyutpattau tulya evāvayoḥ panthāḥ tatrāpi tvayaṃ veśeṣaḥ yat tava śaktiparyantā vyutpattiḥ mama tu tadvarjam iti tathā ceyam iyatī vyutpattiḥ loke dṛśyate yat ayam asya vācyaḥ ayam asya vācaka iti na punaḥ śaktiparyantā vyutpattir asti tathā hi yatra śṛṅgagrāhikaya śabdam arthaṃ ca nirdiśya sambandhaḥ kriyate tatreyantam evainaṃ kriyamāṇaṃ paśyāmaḥ ayam asya vācyaḥ ayam asya vācaka iti yatrāpi ca vṛddhebhyaḥ vyavaharamāṇebhyaḥ vyutpadyate tatrāpīyadevāsau jānāti ayam arthaḥ amutaḥ śabdāt anena pratiapnna iti na tv anyā asya kācicchaktir astīti iyatyaiva ca vyutpattyā śabdād arthapratyayopapatteḥ asyāścāparihāryatvāt adhikakalpanābījābhāvāc ca na nityaḥ śabdārthaśambandhaḥ ata eva ca sambandhaḥ tripramāṇakaḥ iti yat tvayocyate tad asmābhir na mṛṣyate śabdavṛddhābhidheyāṃś ca pratyakṣeṇātra paśyati iti satyam anyathā nupapattyā tu vetti śaktiṃ dvayātmikām ity etat tu na satyam anyatha py yupapatter ity uktatvāt tasmāt dvipramāṇakaḥ sambandhaniścayaḥ na tripramāṇakaḥ tad evaṃ śabdasya naisargikaśaktyātmakasambandhābhāvāt īśvaraviracitasamayanibandhanaḥ śabdārthavyavahārah nānādiḥ nanu īśvara pi sambandhaṃ kurvan avaśyaṃ kenacit śabdena karoti tasya kena kṛtaḥ sambandhaḥ śabdāntareṇ cet tasyāpi kena kṛtaḥ tasyāpi kena iti na kaścid avadhiḥ tasmād avaśyam anena sambandhaṃ krvatā vṛddhavyavahārasiddhāḥ kecit akṛtasambandhā eva śabdā abnhypagantavyāḥ asti cet vyavahārasiddhiḥ kim īśvareṇa kiṃ vātatkṛtena samayena ity ānādipakṣa eva śreyāt ucyate astramāyuṣmatā jñātaṃ viṣayas tu na lakṣitaḥ asmadādiṣu doṣo yaṃ īśvare tu na yujyate nānākarmaphalasthānaṃ icchayaivedṛśaṃ jagat sraṣṭuṃ prabhavatas tasya kauśalaṃ ko vikalpayet icchāmātreṇa pṛthivyāder iyataḥ kāryasya karaṇasmadādīnāṃ yanmanorathapadavīm api nādhirohati tad api yataḥ saṃpadyate tasya kiyānayaṃ prayāsaḥ tad atreśvarasadbhāve paraṃ vipratipattayaḥ tasmiṃs tu siddhe ka evaṃ vikalpānām avasaraḥ uktaṃ ca tatiddhau nirapavādam anumānam vayaṃ tu na kartāra eva sambandhasya yata evam anuyujyemahi aṅgusyagreṇa nirdiśya kañcidarthaṃ puraḥsthitam vyutpādayanto dṛśyate bālānasmadvidhā api tasmāt īśvaraviracitasambandhādhigamopāyabhūtavṛddhavyavahāralabdhatadvyutpattisāpekṣaḥ śabdaḥ artham avagamayatīti siddham na ca nityasambandhābhāve pi śabdasyārthāsaṃsparśitvaṃ samayabalenārthapratyayasyābādhitasya siddher ity uktatvādityalaṃ vistareṇa tasmāt pade ca vākye ca sambandhe ca svatantratā puruṣasyopapanneti vedānāṃ tatpraṇītatā tasmād āptoktatvād eva vedāḥ pramāṇam na nityatvāt nanu āptoktatvasya hetoḥ pakṣadharmatvaṃ katham avagamyate na pratyakṣeṇa kṣoṇīdharadharmatvam iva dhūmasya vedānām āptapraṇītatvam avagamyate śravaṇayugalabalalabdhajanmani pratyaye vedākhyaśabdarāśer eva pratibhāsāt na codāttādivat varṇadharmatvena āptoktatvaṃ gṛhyate nāpy anumānam asiminn arthe liṅgābhāvāt prāmāṇye hi vedasya āptoktatvaṃ liṅgam āptoktatvānumitau tu na liṅgāntaram upalabhāmaha iti kutasyaḥ pakṣadharmatvaniścayaḥ ucyate alaṃ sarasvatīkṣodena ukta eva pakṣadharmatvaniścayopāyaḥ tathā hi śabdasya sādhitaṃ tāvad anityatvaṃ svistaram racanāḥ kartṛm atyaś ca racanātvād iti sthitam kartā sarvasya sarvajñaḥ puruṣo stīti sādhitam kāryeṇānuguṇaṃ kalpyaṃ nimittam iti ca sthitam pratyakṣādiviśvādaḥ vede parihariṣyate vyāghātapaunaruktyādidoṣāś ca vacanāntare vidhyarthavādamantrāṇāṃ upayogaś ca vakṣyate na mātrāmātram apy asti vede kiñcid apārthakam śabdabrahmavivartādikalpanāś ca purodetāḥ sarvāḥ parihariṣyante kāryatvasya virodhikāḥ itthaṃ ca sthite kim anyad avaśiṣṭaṃ vedeṣv āptoktatāniścayasya so yaṃ sakalaśāstrārthasthitau satyāṃ pakṣadharmatvaniścayaḥ hetoḥ āptoktatvasya gīyate yat tu pratyakṣam anumānaṃ vā tanniścyānimittam iti vikalpitam tatra pratyakṣamāstām anumānādīni ca yāni racanātvādīnyuktāni yāni ca paradarśanadviṣi vakṣyante tāni sarvāny āptoktatāyāḥ pakṣadharmatāsiddhyaupayikānītyalaṃ vistareṇa vyāptiḥ punar asya hetoḥ āyurvedādivākyeṣu niścīyate pippalīpaṭolamūlader apy auṣadhasya ittham upayogāt idam abhimatamāsādyate asya ca kṣīracukrādivirodhyaśanasya parihārādidamaniṣṭam upaśāmyatītyādiṣv āyurvedśāstreṣu pratyakṣeṇa tasyārthasya tathā niścayāt arthāvisaṃvāditaṃ nāma prāmāṇyaṃ pratipannaṃ taccedamāptavādaprayuktam ataḥ yatrāptavādatvaṃ tatra prāmāṇyam iti vyāptir gṛhyate tathā mantrāṇāṃ prayoge vṛścikabhujagadaṣṭasya bhakṣitaviṣasya vā nirviṣatvaṃ apasmārapiśācarūpikāgṛhītasya tadunmocanaṃ atirabhasojjihāneṣu duṣṭameghaṣu sasyarakṣaṇam ity evam upalabdham atas teṣāṃ viṣabhūtāśaniśamanakuśalānāṃ āptā upadeṣṭāra iti tatrāpi tathaiva vyāpitniścayaḥ nanu āyurvedādau prāmāṇyaṃ pratyakṣādisaṃvādāt pratipannam nāptaprāmāṇyāt ataḥ kathamāptoktatvasya tatra vyāptigrahaṇam naitad evam pratyakṣādisaṃvādāt tanniścīyatāṃ nāma prāmāṇyam utthitaṃ tu tat āptoktatvāt pratyakṣādāv apy arthakriyājñānasaṃvādāt prāmāṇyasya jñaptiḥ utpattis tu guṇavatkārakakṛtyet uktam nadyādivākyāni ca vipralambhakapuruṣabhāṣitāni visaṃvadanti loke dṛśyante tenāptapraṇītatvam eva teṣāṃ prāmāṇyakāranam kāraṇaśuddhim antareṇa samyakpratyayānutpādāt niścayopāyas tu pratyakṣaṃ bhavatu na tu tatkṛtam eva pramāṇyam ataḥ yuktam āptoktatāyāḥ āyurvedādau vyāptigrahaṇam nanu evam api na yuktam āptokttatvasya tatra paricchettum aśakyatvāt anvayavyatirekamūlam eva āyurvedavākyānāṃ prāmāṇyam nāptakṛtam anvayavyatirekau ca yāvaty eva dṛśyete tāvaty evārthe prāmāṇyam yathā harītakyādivākyārthe yatra tu tayor adarśanaṃ tatrāpramāṇyam yathā somarājyupayoge samāḥ sahasraṃ jīvyate iti āpte tu kalpyamāne rdhajaratīyaṃ syāt arthe tasyāptatvam ardhe ca katham anāptatvam iti tad idam anupapannam anvayavyatirekayoḥ grahītum aśakyatvāt tau hi svātmani vā grahītuṃ śakyete vyaktyantare vā vyaktyantare pi sarvatra kvacid eva vā vyaktiviśeṣe sarvathā saṃkaṭo yaṃ panthāḥ vyādhīnāṃ tannidānānāṃ tadupacayāpacayānāṃ tadupaśamopāyānāṃ auṣadhānāṃ tatsaṃyogaviyogaviśeṣāṇāṃ tatparimāṇānāṃ tadasavīryavipākānāṃ deśakālāpuruṣadaśābhedena śaktibhedasya ekena janmanā grahītum aśakyatvāt janmāntarānubhūtāmāṃ ca bhāvānāṃ asmaraṇāt jano nantastāvannivavir iha vyādhinivahaḥ na saṃkhyātuṃ śakyā bahuguṇarasadravyagatayaḥ vicitrāḥ saṃyogāḥ pariṇatipūrveti ca kutaḥ cikitsāyāḥ pāraṃ tarati yugalakṣair api naraḥ yad eva dravyam ekasya dhātor bhavati śāntaye yogāntarāttadevāsya punaḥ kopāya kalpate yā dravyaśaktir ekatra puṃsi nāsau narāntare harītakyāpi nodbhūtavātakuṣṭe virecyate śaradyudriktapittasya jvarāya dadhi kalpate tad eva bhuktaṃ varṣāsu jvaraṃ hanti daśāntare na copalakṣaṇaṃ kiñcit asti tacchaktivedane yenaikatra gṛhītā sau sarvatrāvagatā bhavet yo vā jñātuṃ prabhavati puruṣaḥ tatsāmarthyaṃ niravadhiviṣayam syāt sarvajñaḥ sa iti na vimatiḥ tasmin kāryā svavacanakathite athocyate anādir evaiṣā cikitsakasmṛtiḥ vyākaraṇādismṛtivat saṃkṣepavistaravivakṣayaiva carakādayaḥ kartāraḥ na tu te sarvadarśinaḥ na ca smṛtāvandhaparaṃparādoṣaḥ samūlatvāt yathā vyākaraṇasmṛteḥ śiṣṭaprayogo mūlaṃ evam ihānvayavyatirekau śiṣṭavirodhe sati yathā mūlavirodhinī pāṇinyādismṛtir apramāṇam tathā cāhuḥ iha na bhvaty anabhidhānāt iti evaṃ vaidyasmṛtir api anvayavyatirekaviruddhā na pramāṇam iti tad etad anyuktam anvayavyatirekayor yathoktanayena paricchedāsambhavena tanmūlatvānupapatteḥ yadi hy anvayavyatirekābhyāṃ aśeṣadravyaśaktīr niścitya carakādibhir viracitaṃ śāstram itīdṛśam anvayavyatirekitvam ucyate tad ay ayākṛtam adyatve yātantāvanvayavyatirekau vayam upalabdhuṃ śaknumaḥ tāvadbhyāṃ tābhyāṃ ekadeśasaṃvādāt pramāṇyakalpanāt tatra pravartatām na tu tau tāvantau śāstrasya mūlaṃ bhavitum arhataḥ sarvair asmadādibhis tādṛśaśāstrapraṇayanaprasaggāt anāditvam api śāstrāṇāṃ vedavad anupapannam carakādikrtṛsmṛteḥ kālidāsāsismṛtivad avigītatvāt na ca cikitsāsmaranaprabandhaevāyam anādiḥ tathātve andhaparaṃparā kāraṇānavadhāraṇāt na ca tad uktaṃ tanmūlaṃ bhavitum arhati vyudstatvāt tasmāt sarvajñapraṇīta evāyurvedaḥ nanu aviduṣām upadeśo nāvakalpata iti vidvāṃsaḥ carakādayaḥ kalpyantām te tu pratyakṣeṇaiva sarvaṃ viditavant ity atra kiṃ mānam ucyate anvayavyatirekayor nirāsāt nānumānasyaiva viṣayaḥ vedamūlatvam api manvādismṛtivat ayuktaṃ kalpayitum kartṛsāmānyāsaṃbhavād iti varṇayiṣyāmaḥ puruṣāntaropadeśapūrvakatve carakeṇava kim aparāddham upamanamānāśaṅkanīyam evāsminn arthe arthāpattis tu na pramāṇāntaram apramāṇyaṃ tu nāsti bahukṛtvaḥ saṃvādadarśanāt ataḥ pariśeṣāt pratyakṣīkṛtadeśakālapuruṣadaśābhedānu sārisamastavyastapadārthasārthaśaktiniścayāḥ carakādayaḥ iti yuktaṃ kalpayitum yad evaṃ kathaṃ tarhi somarājyādivakyeṣu vyabhicāraḥ vyabhicāre cārdhajaratīyam ity uktam naiṣa doṣaḥ karmakartṛsādhanavaiguṇyāt eṣu vyabhicāro bhaviṣyati vaidkeṣu ca karmasu mīmāṃsakasya samāno guṇaḥ kārīryādau kā te vartā yasyāṃ na syād iṣṭau vṛṣṭiḥ vaiguṇyaṃ cet kartrādīnāṃ atrāpy evaṃ śakyaṃ vaktum yadi vidhuram abhuktaṃ karma śastrīyam anyat phalavighaṭanahetuḥ kalpyate so pi tulyaḥ kvacid atha phalasaṃpat dṛśyate tatprayoge tad iha dṛḍhaśarīrāh santi dīrthāyuṣaś ca āyurvedas tasmāt āptakṛto nānyamūla iti siddham evaṃphalavedādau prakāśam āptapraṇītatvam tasmāt āptoktatvasya siddham āyurvedādau vyāptigrahaṇam vyāptipradarśanāyaiva sūtrakṛtā sa dvividho dṛṣṭādṛṣṭārthatvāt  ity uktam dṛṣṭārthaśabde gṛhītāvinābhāvaṃ āptoktatvaṃ adṛṣṭārthe pi prāmāṇyaṃ sādhayatīti ata evoktaṃ mantrāyurvedaprāmāṇyavac ca tatprāmāṇyam āptaprāmāṇyāt  iti nanv atrāpi na vaidyakaṃ viracayan dṛṣṭo muniḥ sarvavit tadvyāptigrahaṇaṃ jane yadi vṛthā yurvedasaṃkīrtanam satyaṃ kin tu dṛḍhā tathāpi carakādyāptasmṛtir vaidyake nāsau cānyanibandhaneti kathitā tasyeha dṛṣṭāntatā ity āyurvedavākyaprabhṛtiṣu bhavati vyāptir āptoktāyāḥ pūrvoktena krameṇa sphuṭamakathi tathā pakṣadharmatvam asyāḥ na pratyakṣāgamābhyām apahṛtaviṣayā nānumānāntareṇa vyādhūtā veti saiṣā bhajati gamakatāṃ pañcarūpopapatteḥ anapekṣatayā na vedavācāṃ ghaṭate niṣpratimaḥ pramāṇabhāvaḥ kva girām ayathārthatānivṛttiḥ puruṣapratyayam antareṇa dṛṣṭā tatpratyayāt bahutaradraviṇavyayādisādhyeṣu karmasu tapaśu ca vaidikeṣu yuktaṃ pravartanamabādhanakena naiva tatsiddhir ity alam asammata eṣa mārgaḥ tasmād āptoktatvād eva devāḥ pramāṇam iti siddham anye tu anyathā vedaprāmāṇyaṃ varṇayanti tasya hi prāmāṇye abhyupagataparalokaḥ anabhyupagataparaloko vā paro vipratipadyate tatrānabhupagataparalokaṃ prati tāvat ātmanityatādinyāyapūrvakaṃ paralokasamarthanam eva nidheyam paralokavādināṃ tu mate yad etat sukhiduḥkhyādibhedena jagato vaicitryaṃ dṛśyate tad avaśyaṃ karmavaicitryanibandhanam eva karmāṇi cānanuṣṭhitāni nātmānaṃ labhante alabdhātmanāṃ ca nabhaḥkusumanibhānāṃ kuto vicitrasukhaduḥkhādiphalasādhanatvam tasmāt anuṣṭhānam eṣām eṣitavyam anuṣṭhānaṃ ca nāviditasavrūpāṇāṃ karmaṇām upapannam ajānan puruṣaḥ tapasvī kim anutiṣṭhat tad avaśyaṃ jñātvā nuṣṭheyāni karmāṇi tad idānīṃ teṣāṃ parijñāne ko bhypāyaḥ na pratyakṣaṃ asmadānīnāṃ svargādyadṛṣṭapuruṣārthasādhanāni karmāṇi darśayituṃ prabhavati nāpy anumānam anvayavyatirekābhyāṃ tṛptibhojanayor iva svargayāgayoḥ sādhyasādhanasambandhānavadhāraṇāt nāpy arthāpattiḥ jagadvaicitryānyathā nupapattyā tu vicitraṃ kāraṇamātram anumīyate na ca tāvatā nuṣṭhānasiddhiḥ uktaṃ ca adharme dharmarūpe vā py avibhakte phalaṃ prati kim apy astīti vijñānaṃ narāṇāṃ kvopayujyate iti upamānaṃ tv atra śaṅkyamānam api na śobhate nāpi parasparam upadiśanto laukikāḥ karāṇi paralokaphalāni jātīyur iti vaktuṃ yuktaṃ ajñātvā upapādayatāṃ āptatvāyogāt jñātuṃ tu laukikānāṃ durghaṭam pramāṇābhāvād ity uktatvāt eva eva hi puruṣopadeśaparaṃparākalpanāyāṃ andhaparaṃparānyāyaḥ syāt tasmād avaśyaṃ abhyupagataparalokaiḥ paralokaphalāni karmāṇi kurvadbhiḥ śāstrāt karmāvabodho bhyupagantavyaḥ śāstraṃ ca vedā eveti siddhaṃ tatprāmāṇyam nanu lokapratisiddhita eva dharmādharmasādhanāni karmāṇi jñāsyante kiṃ śāstreṇa upakārāpakārau hi dharmādharmayor lakṣaṇam iti prasiddham evaitat tathā ha vyāsahaḥ idaṃ puṇyam idaṃ pāpaṃ ity etasmin padadvaye ācaṇḍālaṃ manuṣyāṇāṃ alpaṃ śāstraprayojanam iti naitad yuktam lokaprasiddher nirmūlāyāḥ pramāṇatvānupapatteḥ lokaprasiddhir nāma laukikānām avicchinnā smṛtiś ca prabhavantī pramāṇāntaramūlā bhavati na svatantretyavaśyam asyā mūlam anveṣaṇīyam tac ca pratyakṣādi nopapadyate iti nūnaṃ śāstramūlaiva lokaprasiddhiḥ viruddhān ekaprakārātvāc ca lokaprasiddheḥ na tasyāṃ svatantrāyāṃ samāśvasiti lokaḥ na copakārāpakārakamātralakṣaṇāveva dharmādharmau vaktuṃ yujyete japaśīdhupānādau tadabhāvāt gurudāragamanādau ca viparyayādityavaśyaṃ śāstraśaraṇāv eva tatreṣitavyau api ca idam iṣṭamantrādikaṃ evaṃphalam ayam asmin adhikṛta iti iyam iti kartavyatā eṣa deśaḥ eṣakālaḥ ime ṛtvijaḥ ity ādi kiṃ lokaprasiddher adhigatuṃ śakyate tasmād avaśyaṃ śāstrādhīna eva viśiṣṭakarmāvabodha eṣitavyaḥśāstraṃ ca veda evety uktam atas tasya nirvivādasiddham eva prāmāṇyam iti evaṃ tu varṇyamāne saṃsārānāditvaṃ tāvad uktaṃ syāt vedasyānāditvaṃ karmajñānānāditvāt tataś ca mīmāṃsakavartmanaiva pramṇatā sidhyati nāptavādāt tasmādyathodāhṛta eva mārgaḥ pramānatāyām anuvartanīyaḥ atha vā vayam api na na śiṣmo nādisaṃsārapakṣaṃ yugapadakhilasargadhvaṃsavāde tu medaḥ akathi ca racanānāṃ kāryata tena sargātprabhṛti bhagavatedaṃ vedaśāstraṃ praṇītam anādir eveśvarakartṛko pi sadaiva sargapralayaprabandhaḥ sargāntareṣv eva ca karmabodhaḥ vedāntarebhyo pi janasya sidhyet anyatve kiṃ pramāṇaṃ nanu tava sumate kiṃ tadaikye pramāṇaṃ dhvastaṃ tāvat samastaṃ bhuvanam iti tadā vedanāśo py avaśyam ekastvīśo viśiṣṭaḥ sa ca racayati vā prāktanaṃ saṃsmared vā vede svātantryam asmin niyata m ubhayathā py asti candrārdhamauleḥ ekasya tasya manasi pratibhāsamānaḥ vedas tadā hi kṛtakān na viśiṣyate sau pratyakṣasarvaviṣayasya tu neśvarasya yuktā smṛtiḥ karaṇam eva tato navadyam tenāptanirmitatayaiva niratyayārthasaṃpratyayopajananāya janasya vede śāstraṃ suvistaraprapāstakutarkamūlamohaprapañcamakarot munirakṣapādaḥ atra kaścid āha yuktam itaretaravyatiṣakārthopadeśitvenaikakartṛkatvānumānadvārakaṃ trivedyāḥ prāmāṇyam atharvavedasya tu trayyāmnātadharmopayogānupalabdheḥ triyībāhyatvena na tatsamānayogakṣematvam anapekṣatvalakṣaṇaprāmāṇyapakṣe pi vikṣiptaśāstrāntaropadiṣṭaviśiṣṭajyotiṣṭomādyanekakarmānupraviṣṭahautrādhvaryāvādivyāpāravyatiṣaṅgadarśanāt tadarthā trayyeva yathā prāṇabhāvabhāginī bhavitum arhati na tathā pṛthagvyavahārā ātharvaṇaśrutiḥ tathā ca loke catasra imā vidyāḥ prāṇināmanugrahāya pravṛttāḥ ānvīkṣakī trayī vārtā daṇḍanītir iti prasiddhiḥ śrutismṛtī api tadanuguṇārthe eva dṛśyete śrutis tāvat ṛgbhiḥ prātardiṣi deva īyate yajurvedena tiṣṭhati madhye hnaḥ sāmāvedenāstam eti vedair aśūnyastribhir eti sūryaḥ iti tathā prajāpatirakāmayata bahusyāṃ prajāyeyeti sa tapo taṇyata sa tapas taptvāimān lokānasmṛjata pṛthivīmantarikṣaṃ divam iti tān lokānabhyatapat tebhyas trīṇi jyortīṣyajāyanta agnir eva pṛthivyā ajāyata vāyur antarikṣāt diva āditya iti tāni jyortīṣyabhyatapat tebhyas trayo vedā ajāyanta agner ṛgvedaḥ vādayor yajurvedaḥ ādityātsāmavedaḥ tathā saiṣā vidyā trayī tapati iti smṛtir api mānavī prativedaṃ dvādaśavārṣikabrahmacaryopadeśinī dṛśyate ṣaṭtriṃśadvārṣikaṃ caryaṃ gurau traivedikaṃ vratam iti śrāddhaprakaraṇe pi yatnena bhojayecchrāddhe bahvṛcaṃ vedapāragam śākhāntagamathādhyaryuṃ chandogaṃ vā samāptigam iti trivedapāragāneva śrāddhabhujaḥ brāhmaṇān darśayati nātharṣavedādhyāyinaḥ pratyuta niṣedhaḥ kvacid upadiśayate tasmād ātharvaṇaṃ na pravṛñjayātiti evam ākṣepe sati kecid ācakṣate yadi yajñopayogitvaṃ nehāstyātharvaṇaśruteḥ arthāntare pramāṇatvaṃ kenāsyāḥ pratihanyate śāntipuṣṭyabhicārārthāḥ ekabrahmartvigāśritāḥ kriyās tayā pramīyante trayī vātmīyagocaraḥ iti etat tu sarvaṃ na sādhv abhidhīyate tathā hi tatpramāṇaṃ bādarāyaṇasyānapekṣatvāt iti ya eṣa vedaprāmāṇyādhigatau jaimininā niradeśi panthāḥ yo vā akṣapādena kaṇādena ca prakaṭitaḥ tadvacanādāmnāyaprāmāṇyam iti mantrāyurvedapramāṇyavañ ca tatprāmāṇyam āptaprāmāṇyāt iti sa caturṣv api vedeṣu tulyaḥ tatra viśeṣatuṣo pi na kaścid atiprayatnenānviṣiṣyamāṇaḥ prāpyate ha hi mīmāṃsakapakṣe evaṃ vaktuṃ śakyate traṣyevānādimatī nārthavaśrutiḥ tasyāṃ kartṛsmaraṇasaṃbhavād iti nāpi naiyāyikapakṣe evaṃ vaktuṃ śakyam āptapraṇītāḥ trayo vedāḥ caturthas tu nāptapraṇīta iti tena prāmāṇyāṣigamopāyāṣiśeṣāt samānayogakṣematayā catvāro pi vedāḥ pramāṇam vyavahāro hi sarveṣāṃ sāretaravicāracaturacetasāṃ caturbhir api vedaiḥ caturṇāṃ varṇānām āśramāṇāṃ catasṛṣu dikṣu catugbdhimekhalayāmavanau prasiddha iti ko yam atrānyathātvabhramaḥ śrutismṛtimūlaścāryavartanivāsināṃ bhavati vyavahāraḥ te ca śrutismṛtī caturo pi vedān samānakaṣyānabhivadataḥ ṛgyajuśāmavedeṣv api atharvavedāṃśasīni bhūyāṃsi vacāṃsi bhavanti tadyathā śatapathe atha tṛtīye han ity upakramya aśvamedhe pāriplavākhyāne so yam ātharvaṇo vedaḥ iti śrūyate chāndogyopaniṣadi ca ṛgvedo yajurvedaḥ sāmaveda ātharvaṇaś caturthaḥ iti paṭhyate nanu itihāsapurāṇaḥ pañcamaḥ iti tatra paṭhyata eva kiñ cātaḥ kim iyatā tharvaś caturtho na bhavati vedaḥ caturthaśabdopādānāt itihāsāditulyo sau na vedasamānakakṣya iti cet keyaṃ kalpanā caturthaśabdopādānādapradhānye trayo vedā asṛjyanta ityādau tritvasaṃkhyopādānāt te pi na pradhānatām adhigaccheyuḥ itihāsādibhir vā saha parigaṇanaṃ aprādhānyakāranaṃ yad ucyate tad api sarvavedasādhāraṇam iti yat kiñcid etat  tathā śatādhyayane pi ṛco vai brahmaṇaḥ prāṇāḥ ity abhyupakamya ātharvaṇo vai brahmaṇaḥ samānaḥ iti paṭhyate tathā ye sya prāñco raśmayaḥ tā evāsya prācyo madhunāḍyaḥ ṛca eva puṣpam ity upakramya paṭhita atha ye syodañco raśmayaḥ tā evāsyodīcyaḥ madhunāḍyaḥ atharvāṅirasa eva madhukṛtaḥ iti tathā taittarīye tasmād vā etasmāt prāṇamayāt anyo ntara ātmā manomayaḥ iti prastutya tasya yajur eva śiraḥ ṛgdakṣiṇaḥ pakṣaḥ sāmottaraḥ pakṣaḥ ādeśa ātmā atharvāṅgirasaḥ pucchaṃ pratiṣṭhā iti paṭhyate tathā nyatra ṛcāṃ prācī mahatī dig ucyate dakṣiṇāmāhur yajuṣām sāmnāmuttarām atharvaṇām aṅgirasāṃ pratīcī mahatī dig ucyate iti śatapathe brahmayajñavidhiprakrame madhyame paya āhutayo ha vā etā vedānāṃ yadṛcaḥ ity upakramya meda āhutayo ha vā etā devānāṃ yadatharvāṅgirasaḥ sa ya evaṃ vidvānatharvāṅgiraso harahaḥ svādhyāyamadhīte meda āhutibhir eva taddevān sa tarpayati ta enaṃ tṛptāstarpayanti iti mantrā api tadarthaprakāśanaparā anuśrūyante tvam agne puṣkarādadhyatharvā niramanthata ity ādayaḥ na caiṣāṃ atharvā nāma kiñcidṛṣirityevaṃ prakāraṃ vyākhyānaṃ yuktam anyatrāpyasamāśvāsaprasaṅgāt ity evañjātīyakāstāvadudāhṛtāḥ śrutivācaḥ sṛtivākyāni khalv api manustāvat śrutīratharvāṅgirasīḥ kuryād ity avicārayan iti śrutiśabdena trayīvadiha vyavaharati yājñavalkyaḥ caturdaśavidyāsthānani gaṇayan purāṇatarkamīmāṃsādharmaśāstrāgamiśritāḥ vedāḥ sthānāni vidyānāṃ dharmasya ca caturdaśa iti catura eva vedānāvedayate nānyathā hi caturdeśasaṃkhyā paryate smṛtyantare ca spaṣṭam evoktam aṅgāni vedāścatvāraḥ mīmāṃsānyāyavistaraḥ purāṇāṃ dharmaśāstrṃ ca vidyā hy etāś caturdaśa itianyatrāpy uktam prāṇaṃ dharmaśāstraṃ mīmāṃsā nyāyaḥ catvāro vedāḥ ṣaḍaṅgānīti caturdaśa vidyāsthānāni iti śātatapo py āha ṛksāmayajuraṅgānāṃ atharvāṅgirasām api aṇor apy asya vijñānāt yo nūcānaḥ sa no mahān iti tathā nyatra catvāraścaturṇāṃ vedānāṃ pāragāḥ dharmajñāḥ pariṣat ity uktam śaṅkhalikhitau ca ṛgyajuśāmārtharvavidaḥ ṣaḍaṅgavit dharmavit vākyavit naiyāyiko naiṣṭhiko brahmacārī pañcāgnir iti daśāvarā pariṣat ity ūcatuḥ prācetase catvāro vedavidaḥ dharmaśāstravid iti pañcāvarā pariṣat ity uktam tathā ca paṅktipāvanaprastāve caturvedaṣaḍaṅgavit jyeṣṭhasāmago tharvāṅgiraso py ete paṅkitpāvanā gaṇyante tad ayam evamādivedacatuṣṭayapratiṣṭhāpraguṇa eva prācuryeṇa dharmaśāstrakārāṇāṃ vyavahāraḥ anye pi śāstrakārāḥ tathaiva vyavaharanto dṛśyante tathā ca mahābhāṣyakāro bhagavān patañjaliḥ atharvavedam eva prathamam udāhṛtavān śanno devīr abhiṣṭaye iti mīmāṃsābhāṣyakāreṇāpi vedādhikaraṇe kāṭhakaṃ kālāpaṃ maudgalaṃ paiṣpalādakam iti yajurvedādivat atharvaveda pi pauṣpalādakamudājahe sarvaśāstrādhikaraṇe pi vedāntaraśāsvāntaravat maudgalapauṣpalādakākhye atharvaśākhe apy udāhṛtya vicāraḥ kṛtaḥ tathā ca prathamayajño nāma caturṣu na kaścid asti ity adhikaraṇānta eva likhitam evaṃ śrutismṛtiviśiṣṭacāravyavahāravidāṃ atra vipratipattisaṃbhāvanaiva nāsti āha na brūmaḥ atharvavedo na pramāṇam iti kintu trayībāhya iti ucyate trayapīyaṃ atharvavedabāhyaiva na kevalam evaṃ trayyām api parasparabāhyatvam asty eva ṛksāmabāhyāni yajūṃṣi yajusmāmabāhyā ṛcaḥ ṛgyajurbāhyāni sāmānīti kiyānayaṃ dosaḥ sarvabhāvānām itaretarasāṅkarye saditatvāt ye hi śabdātmānaḥ granthasandarbhasvabhāvāḥ ye ca tad abhidheyā arthasvabhāvāḥ te sarve nyonyasaṃmiśritātmāna eva na ca pareṇātmānaṃ saṃmiśriyanto pi te svarūpam apahārayantīti athocyeta nedṛśaṃ trayībāhyatvam atharvavede vivakṣitam api tu yad eṣa na trayīpratyayaṃ karmopadiśati na tatsambaddhaṃ kiñcid iti tad asya trayībāhyatvam iti etad api na sādhūpariṣṭam iṣṭipaśvekāhāhīnasatrādikarmaṇāṃ tatropadeśadarśanāt sarvaśākhāpratyayam ekaṃ karma iti nyānāt trayyupadiṣṭe pi karmaṇi sambaddham atharvavedāt kim api lamyata eva nanu bhavati sarvaśākhāpratyayam ekaṃ karma tatpunaḥ trivedīsambaddhasarvaśāstrāpratyayam eva nātharvaśāskhāpratyayaṃ yataḥ somayāgādikarmaṇāṃ ṛgvedena hrautraṃ yajurvedanādhvaryavaṃ samāvedenaudgātraṃ kiyate nātharvavedena kiñcid iti tad ayuktam atharvavedena brahmatvasya karaṇāt tathā ca gopathabrāhmaṇam prajāpatis somena yakṣyamāṇo vedānuvāca kaṃ vo hotāraṃ vṛṇīyam iti iti prakamya tasmād ṛgvidam eva hotāraṃ vṛṇīṣva sa hi hautraṃ veda yajurvidam evādhvaryuṃ vṛṇīṣva sa hi ādhvaryavaṃ veda sāmavidam evodgātāraṃ vṛṇīṣva sa hi audgātraṃ veda atharvāṅgirovidam eva brahmāṇaṃ vṛṇīṣva sa hi brahmatvaṃ veda ity abhidhāya punar āha atha cetraivaṃvidhaṃ hotrāraṃ adhvaryumudgātāraṃ brahmāḥaṃ vā vṛṇute purastād eva vaiṣāṃ yajño ricyata iti tasmād ṛgvidam eva hotāraṃ kuryāt yajurvidam evādhvaryuṃ sāmavidam evodgātāraṃ atharvāṅgirovidam eva brahmāṇam iti tathā yadūnaṃ ca viriṣṭaṃ ca yātayāmaṃ ca karoti tadatharvaṇāṃ tejasā pratyāpyāyayet iti narte bhṛgvaṅgirobhyaḥ somaḥ pātavayaḥ iti nanv etāḥ śrutīḥ atharvāṇa evādhīyate nānye trayīvidaḥ te tv evaṃ paṭhanti yadṛcā hautraṃ kriyate yajuṣā dhvaryavaṃ sāmnā audgātraṃ atha kena brahmatvaṃ kriyate iti trayyā vidyate brūyāt iti tathā ca tadṛccaiva hautramakurvata yajuṣā dhvaryavaṃ sāmnaudgātraṃ yad eva trayyai vidyāyai śukraṃ tena brahmatvam iti ucyate vayam apy evam ādīni vākyāni na nādhīmahi kiṃ tv eṣām ayam evārthaḥ atharvāṅgirovid eva brahmeti katham yato na trayī nāma kim api vastvantaram api tu trayāṇāṃ vedānāṃ samāhāra iti samāhāraś ca samāhriyamāṇaniṣṭo bhavati samāhriyamāṇāś ca ṛgvedādayaḥ trayaḥ hautrādiparatvena caritārthāḥ na punas tatra bhedam arhanti ekaikaśaḥ caritārthānāṃ samudāyo pi caritārtha eva samudāyabuddhau hi vibhajyamānāyāṃ samudāyina eva sphuranti nāvayavivadarthāntaram te cānyatra vyāpṛtāḥ kiṃ tu khalu ṛgvedādīnāṃ brahmatvaṃ kurvatāmatibhāro bhavati na brūmaḥ atibhāra iti kintu tryātmakatvena brahmatvakartavyatopadiśyate tryātmakaścānyatamo pi tebhyo na bhavati vedaḥ atharvavedas tu tryātmaka eva tatra hi ṛco yajūṃṣi sāmānīti trīṇy api santi tena brahmatvaṃ kriyamāṇaṃ trayyā kṛtaṃ bhavati nanu yastrīn vedānadhīte tena cet brahmatvaṃ kriyeta tatkiṃ trayyā na kṛtaṃ bhavati bāḍham ity ucyate so pi ekasmai vā kāmāyā nye jajñakratavaḥ samādhīyante sarvebhyo jyotiṣṭomaḥ sarvebhyo darśapūrṇamāsau iti śrutāv api yogasiddhyadhikaraṇanyāyena asyatamam eva buddhāvādhāya vidadhyāt na samudāyaṃ buddhāvāropayituṃ śaknuyāt ity ekenaiva tatkṛtaṃ bhavati na trayyeti nanu anye pi trayātmakā vedāḥ yad evaṃ sutarāmatharvavedo na pṛthak karaṇīyaḥ sarveṣāṃ rūpāviśeṣāt teṣāṃ pṛthak pratiṣṭhaīḥ savaiḥ svaiḥ ṛgādibhir eva vyapadeśa iti na te samudāyaśabdavyapadeśyāḥ yat tu vākyāntare trayyai vidyāyai śukraṃ tena brahmatvam iti tatreyaṃ caturthī ṣaṣṭhyāḥ sthāne prayuktā śukram iti sāramācakṣate tena trayīvidyāyāḥ sāreṇa brahmatvaṃ kriyata ity uktaṃ bhavati na ca trayyeva trayyāḥ śukraṃ bhavati na cātyantaṃ tato tharvāntaram eva tenedam atharvavedātmakam eva trayyāḥ śukram iti manyāmahe tryātmakatvād iti manyāmahe tryātmakatvād iti śukram iti ca guhyam āhuḥ atharvaśabdo pi rahasyavacanaḥ yajñātharvāṇaṃ vaidikasyā iṣṭayaḥ iti tena ayī śukrarūpeṇātharvavedena brahmatvam itīttham atharvavedasya na trayībāhyatvam itthaṃ sarvaśākhapratyayam ekaṃ karma ity atra na sarvasabdaḥ saṅkocito bhavati ata eva brahmavedaḥ atharvaveda iti pūrvottarabrāhmaḥe paṭhyate ṛgvedo yajurvedaḥ sāmavedo brahmavedaḥ iti tathā ca kāṭhakaśatādhyayane brāhmaṇe brahmaudane śrūyate brahmavādino vadanti purodhā audvālakirāruṇim uvāca brahmaṇe tvā prāṇāya juṣṭaṃ nirvapāmi brahmaṇe tvā vyānāya juṣṭaṃ nirvaṇāmi ity upakramya ātharvaṇau vai prabmaṇaḥ samāno tharvaṇam evaitajuṣṭaṃ nirvapati catuśśarāvo bhavati catvāro hīme vedāḥ tāneva bhāginaḥ karoti mūlaṃ vai brahmaṇo vedāḥ vedānām etanmūlaṃ yadṛtvijaḥ prāśnanti tadbrahmaudanasya brahmaudanatvam iti tathā sāmavede pṛṣṭasya caturve hanyārbhave pavamāne atharvaṇe sāmno gānaṃ yat tadvidhāne śrūyate caturvidham ātharvaṇaṃ bhavati catūrātrasya vṛttyai catuṣpadāmānuṣṭubhā nuṣṭubhamevaitadaddaryaścaturthaṃ meṣajaṃ vā tharvaṇaṃ taddhi bhaiṣajyam eva tatkaroty ātharvaṇāni yāgabheṣajāni ity etad ālambaneyaṃ stutiḥ ata eva prāguktaṃ yajñe yadūnaṃ ca viriṣṭaṃ ca yātayāmaṃ ca karoti tadatharvaṇāṃ tejasā  pyāyayati iti tasmād ātharvaṇa eva brahmeti etac ca śāstrāntare vistareṇābhiyuktaiḥ yuktibhir upapāditam iti nehātyantāya pratāyate yat tu nātharvaṇena pravṛñjyāt iti tat kalpasūtravākyatvāt vedaviruddham ity anādṛtam athāpi śrautam idaṃ vākyaṃ tadā pi prakaraṇādhītaṃ cet tatraiva kvacit karmaṇi niveksyate anārabhyavādapakṣe pi pūrvoktavākyavisadṛśārthatvāt atharvavedasya ca trayyabāhyatvena śparkaparihārānarhatvāt niyataviṣayam eva vyākyāsyate yad apy ucyate uccair ṛcā kriyate uccas sāmnāmnopāṃśu yajuṣā itivat atharvadharmo pi na kaścid āmnāta iti tad apy asāram maṃtradharmo hy ayam upadiśyate na vedadharmaḥ mantrabrāhmaṇasamudāyasvabhāvā hi catvāra ime vedapranthāḥ mantrās tu vastuto gadyapadyabhedāt dvividhā eva gadyabandho yajur ucyate padmavandhaḥ ṛg iti gītinibandhanaṃ tu bhedāntaraṃ sāmeti ata eva jaimininā mantranibhāgaṃ prastutya teṣām ṛgyatrārthavaśena pādavyavasthā gītiṣu sāmākhyā śeṣe yajuśābdaḥ ittham eva teṣāṃ taividhyam upapāditam teṣām eva cāyam uccastvādidharmaḥ na vedaśabdavacyānāṃ mantrabrāhmaṇasamudāyātmanāṃ granthanām atharvavede pīyaṃ trividhaiva mantrajātir iti tatrāpīdaṃ dharmajātam upadiṣṭaṃ bhavati mantravibhāgakṛta eva yaṃ trayīvyapadeśa iti ataś ca saiṣā trayī vidyā tapati ity ādyapi na virotsyate evaṃ ṛgyajuśāmasamudāyātmakamantropavandhāt trayyantargataścātharvavedaḥ pṛthagvyavasthitagranthasandarbhasvabhāvatvāc ca bhinnaḥ sa iti siddham anye punaḥ ṛkpracuratvāt praviralayajurvākyatvāt agīyamānasāmamantratāvaśāc ca ṛgvedam evātharvavedam ācakṣate ayam pai pakṣo stu na kaścid virodhaḥ yat punar abhidhīyate vedaśabdaḥ trayāṇām eva vācakaḥ na caturthasyeti so yam atyutkaṣto dveṣaḥ vṛddhavyavahāro hy atra pramāṇam vedo yam brāhmaṇo yam iti tatra tatra vedaśabde uccārite catvāro pi pratīyante vedo mayā dhītaḥ iti vadantaṃ pṛcchanti vyavahartāraḥ katam astvayā dhīto vedaḥ iti sa āha atharvavedaḥ iti na tam evam ākṣipanti nāsau vedaḥ yastvayā paṭhitaḥ iti sopapado tharvaveda vedaśabda iti cet vedāntareṣv api tulyam etat ṛgvedaḥ yajurvedaḥ sāmavedaḥ iti nirupapado pi teṣu vedaśabdaḥ prayujyata iti cet tad itaratrāpi samānam ity uktam caturvedādhyāyī bharadvāja iti ca prasiddham eva sarvathā tu sopapada evāyurvedādiṣu vedaśabda iti na tattulyakakṣyatā dhikṣepakṣetratām atharvavedo netavyaḥ brahmayajñavidhiś ca śrautaḥ caturṣv apy aviśiṣṭa ity uktam smārto pi tathāvidha evāsti yathā ha yājñavalkyaḥ medasā tarpayeddevān atharvāṅgirasaḥ paṭhan pitṃś ca madhusarpirbhyāṃ anvahaṃ śaktito dvijaḥ iti sāṃpradāyikamadhyāpanādhyayanādi sarvam abhinnam evetyalaṃ prasaṅgena tena pramāṇatāyāṃ vedasvādhyāyaśabdavācyatve puruṣārthasādhanavidhāv api catvāraḥ samā vedaḥ yadi punaḥ auttarādharyeṇa vinā na parituṣyate tat atharvaveda eva prathamaḥ tataḥ paramasya maṃtrasya brahmaṇaḥ praṇavasyābhivyakteḥ tathā ca śruti brahma ha vā imam agra āsīt ity upakramya ātharvaṇaṃ vedam abhyaśrāmyadabhyatapat samatapattasmācchāntāt taptāt santaptāt om iti mana evordhvam akṣaramudakrāmat ityādi tathā mahāvyāhṛtīnāṃ śākhāntaraprasiddhānāṃ aprasiddhānāṃ ca bṛhad ityādīnāṃ tata evotthānam atharvavedakṛtopanayanasaṃskārasya vedāntarādhyayanam aviruddham anyavedopanīyamanasya tu nātharvaṇopanayanasaṃskāram aprpitasyātharvavedādhyayane dhikāraḥ tad uktam bhṛgvaṅgirovidā saṃskṛto nyān vedānadhīyīta nānyatra saṃskṛto bhṛgaṅgiraso dhīyīta iti trayyekaśaraṇair api caitadavaśyāśrayaṇīyaṃ atharvavedavihitaṃ svakarmabhraṃśe prāyaścittamācaradbhir ity athrvaveda eva jyāyān yat tu mānavaṃ vākyam udāhrtaṃ paṭtriṃśadāvdikaṃ tat trivedādhyayanaviṣayaṃ vaikalpikam vedānadhītya vedau vā vedaṃ vā pi yathākramam iti ekasmin vede dvādaśavarṣāṇi vratam dvayoḥ caturviṃśatiḥ trayāṇāṃ ṣaṭtriṃśad iti yas tu caturo vedanadhīte tasya aṣṭacatvāriṃśadvarṣam vedabrahmacaryam upāsīta iti smṛtyantaram asti na ca tadāryairnādṛtam tatra trivedādhyāyinām eva prativarṣaṃ ṣoḍaśavarṣāṇi vrataṃ cared iti vyākhyānam asaṅgatam upakramavirodhāt anupayogāc ca tena vedāntarādhyayanakṛta evāyaṃ vikalpavidhiḥ na dvādaśaṣodaśavarṣāpekṣa ity anādaro py asyāṃ smṛtau kṛṣṇakeśo gnīnādadhīta iti śrutivirodhakṛtaḥ nātharvavedādhyayanaparyudāsam eva viṣayīkaroti na ca vedāntarādhyayanaviṣedham iti atrāpi na viśeṣahetur asti triṣu vedeṣv idaṃ vratam na punar eṣv eva triṣv iti niyāmakaṃ vacanam asti yad api śrāddhaprakaraṇe yatnena bhojayet iti trivedipāragaparikīrtanaṃ tat vedapāragam iti śākhāntagam iti samāptigam iti viśeṣaṇapadaparyālocanayā ṛgvedādyekadeśādhyāyināmanadhikāram eva śrāddhe sūcayet atharvaṇas tu atharvaśiro dhyayanamātralabdhapaṅktipāvanabhāvasyaikadeśapāṭhino pi tatrādhikāra upapadyate darśitaṃ cātharvaśirodhyayanamātrād api piṅktipāvanaś ca śrāddhabhojane nadhikṛta iti vipratiṣiddham yas tu jyeṣṭhasāmagastrimadhustrisuparṇikaḥ iti vedāntaraikadeśādhyāyinām api śrāddhabhojanābhyanujñānaṃ tata anukalparūpam iva bhāti prathamakalpena samagravedādhyayanopadeśād iti tasmāt nātharvaviṣedhārtham etadvākyam iti tad evam avasthite yat vārtikakāreṇa bhayād iva dveṣād iva mohād iva sānukampam iva idam ucyate yadi yajñopayogitvam ityādi tadahṛdayaṅgamam atharvavede ppūrvottarabrāhmaṇe vispaṣṭaṃ iṣṭipaśvāhāhīnasatrāṇām upadeśāt vedāntareṣu taccodanābhāvāt kim atharvavede tadupadeśeteti cet subhāpitam idam evam api hi vaktuṃ śakyaṃ atharvavede taccodanāyā darśanāt kiṃ vedāntareṣu tadupadeśana iti na ca jāne kasyaiṣa parṣanuyogaḥ kiṃ nityasya vedasya kiṃ vā tatpraṇeturīśvarasya iti dvāv api tāv aparyanuyojyāvityuktam arthāntaraśantipuṣṭyabhicārādivedāntareṣv api na na dṛśyate śyano hi sāmaveda utpannaḥ adbhutaśāntyādayaś ca yajurveda iti tad api samānam ekavrahamartvigāśritā ity etad api na satyam yata evaṃ tatra paṭhyate dve yajñavṛtī bhavataḥ vaihārikī ca pākayajñavṛttiśceti tatra vaihārikī nāma anekartvigāśritanāṃ ekakriyāṇām upadeśaḥśrutau ekavrahmartvigāśritāstu śāntyādikriyāḥ smṛtāvityabhūmijñoktir eṣā trayyeva ātmīyagocaretyetad api paramamādhyamsthyam na hy ātmīyaḥ erakīyo vākaścid asti vedārthah sarvaśākhāpratyayatvād ekasya karmaṇaḥ tasmāt samānayogakṣematvāt sarvavedanāṃ ekasya tataḥ pṛthakkaranaṃ vedanindāprāyaścittanirmayadhiyām eva cetasi parisphurati na sādhūnāmityuparamyate iti tulyaprabhāvarddhivardhamānocitastavāḥ vividhābhimatasphītaphalasaṃpādanodyatāḥ catvāro pi parākṣepaparihārasthirasthitim bhajanti vedāḥ prāmāṇyalakṣmīṃ haribhujā iva catuśkandhopetaḥ prathitapṛthagarvairavayavaiḥ kṛtānyonyaśleṣaiḥ upacitavapuḥ vedaviṭapī pratiskandhaṃ śāstrāphalakusumasandarbhasubhagāḥ prakāśante tasya dvijamukhanipītottamarasā āha kim etad itthaṃ prāmāṇyaṃ vedānām eva sādhyate utāgamāntarāṇāṃ vā sarvepābhiyameva dik kiñcātaḥ ādye pakṣe pareṣv evaṃ bruvāṇeṣu kim uttaram uttaratra tu mithyā spuḥ sarve nyonyavirodhinaḥ kāni punar āgamāntarāṇi cetasi vidhāyaivaṃ vatsaḥ pṛcchati purāṇetihāsadhrmaśāstrāṇi vā śaivapāśupatapañcarātrabāddhārhataprabhṛtīni vā tatra śaivādīni tāvannirūpayiṣyāmaḥ manvādipraṇītāni dharmaśāstrāṇī vedavat tadarthānupraviṣṭaviśṭakarmopadeśīni pramāṇam eva kasteṣu vicāraḥ teṣāṃ tu pramāṇatvaṃ vedamūlatvenaiva kecid ācakṣate tathā hi na tāvan manvādideśanāḥ bhrāntimūlāḥ saṃbhāvyante bādhakābhāvāt adyayāvadaparimlānādaraiḥ vedavidbhiḥ tadarthānuṣṭhānāt nāpyanubhavamūlāḥ pratyakṣasya trikālānavacchinnakāryarūpadharmaparicchedadaśāsāmarthyāsaṃbhavāt na ca puruṣāntaropadeśamūlāḥ puruṣāntarasyāpi atd avagame pramānābhāvāt bhāve vā manunā kimaparāddham asati hi mūlapramāṇe puruṣavacanaparaṃparāyām eva kalpyamānāyāṃ andhapraṃparāsmaraṇatulyatvaṃ durnivāram na ca vipralambhakā eva bhavanto manvādayaḥ evam upadiśeyur iti yuktā kalpanā bādhakābhāvāt sādhujanaparigrahāccetyuktam tasmāt pāriśeṣyāt vedākhyakāranamūlā eva bhavitum arhanti manvādideśanāḥ taddhyanuguṇaṃ samarthaṃ ca kāraṇam iti tad āha bhaṭṭaḥ abhrānteranubhavādvā pi puṃvākyādvipralaṃbhakāt dṛṣṭānuguṇyasāmarthyāt codanaiva laghīyasī iti tatra kecit paridṛśyamānamantrārthavādabalonnītavidhimūlatvaṃ manyate anye viprakīrṇaśākhāmūlatvam apare punaḥ utsannaśākhāmūlatvam iti anena ca viśeṣavivaraṇena na naḥ prayojanam sarvathā yathopapatti veda eva tatra mūlaṃ prakalpyatām na mūlāntaram apramāṇakatvāt vedamūlatvapakṣe pi ceyamakhilajagadviditā smṛtisamākhyā nugṛhītā bhaviṣyati pratyakṣamūlatve hi vedavadatrāpi kaḥ smṛtiśabdārthaḥ kiñ ca vedamūlatve sati smṛteḥ śrutivirodhe sati tadatulyakakṣyatvāt bādhyatvaṃ suvacaṃ bhavati kptam ekatra mūlaṃ itaratra kalpyam yāvad eva bhavān smṛteḥ śrutiṃ kalpayituṃ vyavasyati tāvad etadvirodhinī pratyakṣaśrutā śrutiravatarati hṛdayapatham iti kathaṃ tadā mūlakalpanāyai smṛtiḥ prabhavet tad āha so yamābhāṇako loke yadaśvena hṛtaṃ purā  tataścāt gardabhaḥ prāptuṃ kenopāyena śaknuyāt iti apara āha vikalpa evātra yuktaḥ kila dvividho vedaḥ śrūyamāṇaḥ anumīyamānaś ca śrūyamāṇaś ca śrutir ity ucyate anumīyamānaś ca smṛtir iti dvāv api caitāvanādī iti kiṃ kena vādhyate vyaktāvyakto hi veda evāsau ata eva na mantrārthavādādimūlakatvakalpanaṃ yuktam smaryamāṇasya vedasyānāditvāt nanu evaṃ vedamūlatvena prāmāṇye varṇyamāne bāhyasmṛtīnām api prāmāṇyaṃ vadantaḥ pravādukāḥ kathaṃ prativaktavyāḥ ucyate pratyuktā eva te tapasvinaḥ uktaṃ hi bhagavatā jaimininā api vā kartṛsāmānyāt pramāṇam anumānaṃ syāt iti kartṛsāmānyād iti ko rthaḥ ekādhikārāvagamād iti ya eva vedārthānuṣṭhāne dhikṛtāḥ kartāraḥta eva smṛtyarthānuṣṭhāne ācamānādismārtapadārthasaṃvalitatayaiva vedistaraṇādivaidikapadārthaprayogadarśanāt na tvevam ekādhikārāvagamo bāhyasmṛtiṣu vidyate tasmāt manvādismṛtaya eva pramāṇaṃ na bāhyasmṛtayaḥ nanu mānvādismṛtayo pi vedamūlatvāt pramāṇaṃ nānyata iti atrocyate tadetadvadamūlatayā prāmāṇyaṃ yogipratyakṣaṃ dharmagrāhakamamṛṣyamāṇāḥ kilācakṣate bhavantaḥ etac ca na yuktam yathā hi bhagavān īśvaraḥ sarvasya kartā sarvasyeśitā sarvadarśī sarvānukampī ca vedānāṃ praṇetā samarthitaḥ tathā yogipratyakṣam api dharmagrahaṇe nipuṇamasmadādipratyakṣavilakṣaṇaṃ prayakṣalakṣaṇe samarthitam eva tasmāt tanmūlā eva manvādideśanāḥ bhavantu yat tu trikālānavacchinnaḥ kathaṃ partyakṣagamyo dharmaḥ syād iti codanaiva tatra pramāṇam ucyate prativihitaṃ tat īśvarapratyakṣasamarthanena sādhyasādhanasambandhasya svargāgnihotrādigatasya yathā grāhakam īśvarapratyakṣaṃ evaṃ aṣṭakādigatasya tasya grāhakaṃ mantrādipratyakṣaṃ bhaviṣyatīti kim atra trikālānavacchedena avacchedaena vā kaṛtyam yad evaṃ aṣṭakādikarmaṇāṃ dharmatvāgrahaṇāt asarvajña īśvaraḥ syāt jñātvā vā nupādaśat akāruṇiko bhavet naiṣa doṣaḥ sarvaṃ jānātyeva bhagavān kiñcit svayam upadiśati kiñcit parānupadeśayati te hi syānugrāhyā bhagavataḥ teṣāṃ ca tadanugrahakṛtaiva tathāvidhajñānaprāptiḥ mantrādīnāṃ pratyakṣo dharma iti vede pi paṭhyate nanu evaṃ pratyakṣamūlatvāviśeṣāt śrutismṛtyor virodhe vikalpaḥ prāpnoti bṛhadrathantaravidhyor iva na vādhyavādhakabhāvaḥ na hīśvarapratyakṣasya yogipratyakṣasya ca prāmāṇye kaścid viśeṣaḥ naisargikāhāryakṛtas tu bhaviṣyati kiṃ tena ucyate bhavatu vikalpaḥ ko doṣaḥ vedamūlatvavādibhir api kaścid vikalpo vyākhyāt eva viṣayavibhāgena vā vikalpo vyākhyāsyate na ca śrutismrtivirodhodāharaṇaṃ kiñcid astīti svādhyāyabhiyuktāḥ tasmād āptapratyakṣamūlatvena vedānām iva dharmaśāstrāṇām api pramāṇyam etena itihāsapurāṇaprāmāṇyam api nirṇītaṃ veditavyam itihāsapurāṇaṃ hi pañcamaṃ vedam āhuḥ uktaṃ ca itihāsapurāṇābhyāṃ vedaṃ samupabṛhayet bibhetyalapaśrutādvedaḥ māmayaṃ pratariṣyati iti atha vā kim asmākaṃ durabhiniveśena vedamūlatvāt smṛtīnāṃ smṛtivat purāṇānām api bhavatu prāmāṇyam prāmāṇye tāvad avivādaḥ sadācārasyāpyanupanibaddhasya vedamūlatvād eva bhavatu prāmāṇyam sarvathā tāvat vedāścatvāraḥ purāṇaṃ smṛtir iti ṣaḍimāni vidyāsthānāni sākṣātpuruṣārthasādhanopadeśīni pūrvoktarītyā pramāṇam vyākaraṇādīni tu ṣaḍaṅgāni aṅgatvenaiva tadupayogīni na sākṣāddharmopadeśīni kalpasūtreṣv api vikṣiptakarmatramaniyamasaṃgrahamātram nāpūrvopadeśaḥ mīmāṃsā vedavākyavicārātmikā vedapramāṇyaniścayahetuś ca nyāyavistara ity āmukha evoktam tad imāni caturdaśavidyāsthānāni pramāṇam kānicit sakṣād upadeśīni kānicit tadupayogīnīti siddham yāni punar āgamāntarāṇi paridṛśyante tāny api dvividhāni kānicit sarvātmanā vedavirodhenaiva pravartante bauddhadivat kanicit tadavirodhenaiva kalpitavratāntaropadeśīni śaivadivat tatra śaivāgamānāṃ tāvat prāmāṇyaṃ brūmahe tadupajanitayāḥ pratīte sandehabādhakāraṇakāluṣyakalāpasyānupalambhāt īśvarakartṛtvasya tatrāpi smṛtyanumānābhyāṃ siddhatvāt mūlāntarasya lobhamohādeḥ kalpayitum aśakyatvāt na hi tatra idaṃ prathamatā smaryate vedavad ekadeśasaṃvādāś ca bhūmnā dṛśyanta iti kuto mūlāntarakalpanāvakāśaḥ na ca vedapratipakṣatayā teṣām avasthānam vedaprasiddhacāturvarṇyādivyavahārāparityagāt manvādicodanānyāyaḥ sa yady api na vidyate śaivāgame tathā py asya na na yuktā pramāṇatā sarvopanipadām arthāḥ niḥśreyasapadaspṛśaḥ vivicyamānā dṛśyante te hi tatra pade pade ye ca vedavidām agryāḥ kṛṣṇadvaupāyanādayaḥ pramāṇam anumanyante te pi śaivādidarśanam pañcarātre pi tenaiva prāmāṇyam upavarṇitam aprāmāṇyanirmittaṃ hi nāsti tatrāpi kiñcana tatra ca bhagavān viṣṇuḥ praṇetā kathyate sa ceśvara eva ekasya kasyacid aśeṣajagatprasūtihetognādipuruṣasya mahāvibhūteḥ sṛṣṭisthitipralayakāryavibhāgayogāt brahmeti viṣṇur iti rudra iti pratītiḥ vede ca pade pade eka eva rudro vasthe na dvitīyaḥ idaṃ viṣṇur vicakrame iti rudro viṣṇuś ca paṭhyate tadyogāś ca tadārādhanopāyā vede pi coditā eva śaivapañcarātrayos tu tadyogā evānyathopadeśyante na caiṣa eva vedavirodhaḥ vaikalpikatvād upāyānām ataḥ āptapraṇītatvāt vedāviruddhatvāc ca tayor apramāṇyam ye tu saugatasaṃsāramocakāgamāḥ pāpakācāropadeśinaḥ kas teṣu prāmāṇyam āryo numodate buddhaśāstre hi vispaṣṭā dṛśayte vedavāhyatā jātidharmocitācāraparihārāvadhāraṇāt saṃsāramocakāḥ pāpāḥ prāṇīhiṃsāparāyaṇāḥ mohapravṛttā eveti na pramāṇaṃ tadāgamaḥ niṣiddhasevanaprāyaṃ yatra karmopadiśyate prāmāṇyakathane tasya kasya jihvā pravartate tato yady api siddhiḥ syāt kadācit kasyacit kvacit brahmahatyārjitagrāmyabhogavannarakāya sā niṣiddhācaraṇopāttaṃ duṣkṛtaṃ kena śāmyati ataḥ kālāntareṇāpi narake patanaṃ punaḥ yat tv atra coditam pareṣu pūrvoktakrameṇa buddhādyāptakalpanāṃ kurvatsu kiṃ pratividheyam iti tatrocyate mahājanaprasiddhyanugrahe hi sati suvacam āptoktatvaṃ bhavati nānyathā mahājanaś ca vedānāṃ vedārthānugāmināṃ ca purāṇadharmaśāstrāṇāṃ vedāvirodhināṃ ca keṣāṃcid āgamānāṃ prāmāṇyam anumanyate na vedaviruddhānāṃ bauddhādyāgamānām iti kutas teṣām āptapraṇītatvam mūlāntaraṃ hi tatra suvacaṃ ajñānalobhādi ity evam abhidhāya vedaspardhino bauddhādayaḥ niṣeddhavyāḥ āha ko yaṃ mahājano nāma kim ākāraḥ kim āspadaḥ kiṃsaṃkyaḥ kiṃsamācāraḥ iti vyākyātum arhasi api ca bauddhādayo buddhādīnāptān svāgamaprāmāṇyasiddhaye vadanti mahājanam api nijam tatsiddhaye vandakādikaṃ vadetadāryadeśaprasiddhaṃ sa mahājana ucyate ākāras tu tasya kīdṛśaṃ pāṇipādam kīdṛśaṃ śirogrīvaṃ vā kiyatī tasya saṃkhyā iti puruṣalakṣaṇādīni gaṇayituṃ na jānīmaḥ cāturvarṇyacāturāśramyarūpaścaiṣa mahājanaḥ vedapathapravṛttaḥ āgamāntaravādibhir apratyākhyeya eva tathā caite bauddhādayo pi durātmanaḥ vedaprāmāṇyaniyamitā eva caṇḍālādisparśaṃ pariharanti niraste hi jātivādāvalepe kaḥ caṇḍālādisparśe doṣaḥ ye pi anye kecit aśucibhakṣaṇāgamyāgamanādinirvikalpadīkṣāprakāramakāryam anutiṣṭhanti te pi cāturvarṇyamahājanabhītāḥ tatkarma rahasi kurvanti na prakāśam nirvaśaṅke hi tacchāstrapratyaye kim iti cauryavat tadarthānuṣṭhānam ata eva na nijo mahājanaḥ utthāpayituṃ śakyate vadankādiḥ kiṃ tvayam eva cāturvarṇyādir mahājanaḥ sa caiṣa mahājanaḥ vedaviruddham āgamaṃ pariharaty eva nānumodate saṃsāramocakaṃ spṛṣṭvā śiṣṭāḥ snānti savāsasaḥ bauddhair api sahaiteṣāṃ vyavahāro na kiś canavedadharmānuvartī ca prāyeṇa sakalo janaḥ vedabāhyas tu yaḥ kaścit āgamo vañcanaiva sā īdṛśaścāyaṃ ananyasāmānyavibhavo mahābhāgo vedanāmā grantharaśiḥ yad anye bāhyāgamavādina evam eva spardhante te hi svāgamaprāmāṇyam abhivadantaḥ vedarītyā bhidadhati vede yathātathā praveṣṭumīhante vaidikānathān antarā ntarā svāgameṣu nibadhnanti vedasparśapūtamivātmānaṃ manyante teṣām apy antarhṛdaye jvalaty eva vedaprāmāṇyam ata evaṃvidhāyā mahājanaprasiddheḥ āgamāntareṣv adarśanāt na teṣām āptapraṇītatvam āha mahājanaprasiddhyaiva vedaprāmāṇyaniścayāt kim arthaḥ kaṇṭhaśoṣo yoaṃ iyānāryeṇa saṃśiritaḥ vedaprāmāṇyasiddhyārthaṃ hi idaṃ śāstramārabdham iti gīyate vedaprāmāṇyasya ca mahajanaprasiddhyaiva siddhatvāt kiṃ śāstreṇa alaṃ kṣudracodyair īdṛśaiḥ mahājanaprasiddhiṃ hi kecidviplāvyanty api atas tadupaghātāya śāstramantraṃ prayujyate tasmāt pūrvoktānām eva prāmāṇyamāgamānāṃ na vedavāhyānām iti sthitam anye sarvāgamānāṃ tu prāmāṇyaṃ pratiṣedire sarvatra vādhasandeharahitapratyayodayāt sarvatra vedavat kartuḥ āptasya parikalpanā dṛṣṭārtheṣv ekadeśeṣu prāyaḥ saṃvādadarśanāt yat punar atroktam sarva evāgamāḥ parasparaviruddhārthopadeśitvād apramānaṃ syur iti tatrocyate āptapraṇītatvena tulyakakṣyatvāt anthatamadaurvalyanimittānupalambhāc ca na kaścid āgamaḥ kiñcit vādhata virodhamātraṃ tvakiñcitkara pramānatvābhimateṣu vedavākyeṣv api parasparavirodhadarśanāt puruṣaśīrṣasparśanasugagrahagavālambhādicodanāsu vacanāntaraviduddham arthajātam upadiṣṭam eva kiñcapamānāṃ virodho pi nātīva vidyate pramāṇe puruṣārthe vā sarveṣām avivādāt nānāvidhāragamamārgabhedaiḥ ādiśyāmāna vahavo bhypāyāḥ ekatra te śreyasi saṃpatanti sindhau pravāhā iva jāhnavīyāḥ tathā hy apavarga upeyaḥ sarvaśāstreṣu nirdiśyate tadupāyaḥ sarvatra jñānam upadiśyate jñānaviśaye tu vivadante tatrāpi prāyaśaḥ ātmavipayatāyāṃ vahūnām avipratipattiḥ prakṛtipuruṣavivekajñānapakṣe tu prakṛter viviktayā puruṣa eva jñeyaḥ naitrātmyavādinas tu ātmaśaithilyajananāya tathopadiśanti svacchaṃ tu jñānatattvaṃ yatair iṣyate tat svātantryāt anāśritatvāt ātmakalpam eva kūṭasyanityatve pravāhanityatve ca viśeṣaḥ evaṃ pradhānayos tāvat upāyopeyayor vivādaḥ kriyā tu vicitrā pratyāgamaṃ bhavatu nāma bhasmajaṭāparigraho vā daṇḍakramaṇḍalugrahaṇaṃ vā raktapaṭadhāraṇaṃ vā digamvaratā vā valambyatām ko tra virodhaḥ vede pi kim alpīyāṃsaḥ pṛthagitikartavyatākalaḥpakhacitāḥ svargopāyāś coditāḥ tasmāt parasparavirodhe pi na prāmāṇyavirodhaḥ ataś ca yad ucyate kapilo yadi sarvajñaḥ sugato neti kā pramā athobhāvapi sarvajñau matabhedastayoḥ katham iti tadapāstaṃ bhavati pradhāne sati bhedābhāvāt kvacic ca tadbhāve prāmāṇyavirodhāt na ca hṛdayakrośanahetukarmopadeśāt āgamāntarāṇām aprāmāṇyam tasyāprāmāṇyatāyāṃ aprayojakatvāt vicikitsā hi nrśiraḥkapālādyaśaneṣu yā sā py anyadarśanābhyāsabhāvanopanibandhanā tathā ca śāntcittānāṃ sarvabhūtadayāvatām vaidikīṣv apihiṃsāsu vicikitsā pravartate abhicārādihiṃsāyāṃ vaidikyam api bhavatu hṛdayotkampaḥ karaṇāṃśopanipātinī hiṃseti lipsātas tasyāṃ pravṛttiḥ yā tu agnīṣomīyādipaśuhiṃsā itikartavyatāṃśasthā yasāṃ kratvartho śāstrādavagamyate iti vaidhī pravṛttiḥ tasyām api kāruṇīko lokaḥ savicikitso bhavati vadati ca yatra prāṇivadho dharmastvadharmaḥ tatra kīdṛśaḥ iti na caitāvatā vedasyāprāmāṇyam evam āgamāntareṣv api bhaviṣyati yat tu āgamāntarebhyaḥ kaulādibhyaḥ khecaratādyarthasiddhāv api niṣiddhāracaṇakṛtaḥ kālāntare pratyavāyo vaṃśyabhāvīty uktam tad api na yuktam tasyārthasya tadāgamaniṣiddhatvābhāvāt āgamāntaraniṣiddhatve pi vaikalpikatvakalpanopapatteḥ puruṣārthaprāptyupāyatvāc ca tasya tasmin siddhe kutaḥ pratyavāyaḥ bhavatu vā kālāntare pratyavāyaḥ tathāpyadhikāribhedena tatphale karmaṇi codyamāṇe śyenādav iva nāgamaprāmāṇyam atra hīyate śyenenābhicaran yajeta ity atra abhicaran iti śatālāṅghetaniṣedham adhikāriṇamācaṣṭE tasya ca śyenayāgaḥ coditaḥ sa ca tatprayogāt kṛtavadhaḥ pratyavaityeva na ca vedasyāprāmāṇyam uktaṃ ca ubhayam iha codanayā laṣyate artho narthaś ca iti adhikārabhedāc ca vicitrakarmacodanā nānupapannā maraṇamāṇakāmasya sarvasvāraḥ coditaḥ āyuṣkāmasya kṛṣṇalacaruḥ tasmād etad api nāprāmāṇyanimittam yad api bauddhāgame jātivādanirākaraṇaṃ tad api sarvānugrahapravaṇakaruṇātiśayapraśaṃsāparaṃ na ca yathāśrutam avagantavyam tathā ca tatraitatpaṭhyate na jātikāryaduṣṭān pravrājayet iti tasmāt sarveṣām āgamānāṃ āptaiḥ kapilasugatārhatprabhṛtibhiḥ praṇītānāṃ prāmāṇyam iti yuktam anye manyate sarvāgamānām īśvara eva bhagavān praṇeteti sa hi sakalaprāṇināṃ karmavipākaṃ anekaprakāram avalokayan karuṇayā tān anugrahītuṃ apārgaprāptimārgaṃ bahuvidham utpaśyan āśayānusārena keṣāṃcit kvacit karmaṇi yogyatām avagamya taṃ tam upāyam upadiśyati svavibhūtimahimnā ca nānāśarīraparigrahāt sa eva saṃjñābhedānupagacchati arhann iti kapila iti sugata iti sa evocyate bhagavān nānāsarvajñakalpanāyāṃ yatnagauravaprasaṅgāt nanu buddhaḥ śuddhodanasya rājño patyam sa katham īśvaro bhavet parihṛtam etat bhagavatā kṛṣṇadvaipāyanena yadā yadā hi dharmasya glānir bhavati bhārata abhytthānam adharmasya tadā tmānaṃ sṛjāmyaham iti śarīram eva śuddhodanasyāpatyaṃ nātmā ataḥ pratiyugaṃ viṣṇur eva bhagavān dharmarūpeṇāvataratītyāgamavidaḥ pratipannāḥ nanu vedasamānakartṛkeṣu āgamāntareṣu kathaṃ tādṛśo mahājanasaṃpratyayo nāsti evaṃ nāsti tena vartmānā bhagavatā katipaye prāṇinaḥ anugṛhītāḥ yeṣāṃ tādṛśa āśayo lakṣitaḥ vaidikena tu vartmānā niśaṃkhyākāḥ prāṇito nugṛhītāḥ iti tatra mahānādaraḥ āgamānatreṣu kṛśa iti ekakartṛke parasparavirodhaḥ katham iti cet vedair evātra vargitaḥ samādhiḥ teṣv api bhūmnaḥ parasparavirodhasya darśanādityuktam tasmād īśvarapraṇītatvād va sarvāgamanāṃ prāmāṇyam apare punaḥ vedamūlatvena sarvāgamaprāmāṇyam abhypāgaman yo hi manvādideśanānāṃ vedamūlatāyāṃ nyeya uktaḥ bhrānteranubhavādvā pi puṃvākyādvipralambhakāt dṛṣṭānuguṇyasāmarthyāt codanaiva laghīyasī iti sa sarvāgameṣu samānaḥ na ca manvādismṛtīnāṃ mūlabhūtā śrutiḥ upalabhyate anumānena tu tatkalpanām āgamāntareṣv api tulyam nanu ca uktaṃ api vā kartṛsāmānyāt pramāṇam anumānaṃ syāt iti tacceha nāsti iti kathaṃ śrutyanumānam naiṣa doṣaḥ ekādhikārāvagamaḥ na prāmāṇye prayojakaḥ miśrānuṣṭhānasiddhau tu kāmaṃ bhavatu kāranam na ca pṛthaganuṣṭhīyamānam api karma na pramāṇamūlaṃ bhavati varṇāśramabhedānuṣṭheyakarmavat kartṛsāmānyaśūnyatvātatha mūlāntarodayaḥ tad asat bādhakābhāvāt bhrāntyādipratiṣedhanāt pratyakṣamūlatāyāṃ tu guruvī bhavati kalpanā vedas tv anantaśākhatvāt mūlaṃ tatra susaṃgatam nanv atrā vedamūlatve dveṣo vedavidāṃ katham gatvā ta eva pṛcchyantāṃ sākṣaryaṃ yadi vidyate govadhe yā kathaṃ teṣāṃ dveṣaḥ suspaṣṭavaidike pratyuktaṃ ca viruddhatvaṃ śākhānantyāc ca durgamam kim iyad vedasarvasvaṃ yāvad asman mukhe sthitam śāstrāntarād vā saṃvādaḥ na labhyeteti kā pramā tathā ca sāṃkhyaśāstraprasiddhatriguṇātmakaprakṛtisūcanaparaṃ ajām ekāṃ lohitaśuklakṛṣṇāṃ iti vaidikaṃ liṅgam ullabhyate nirgranthakathitatapaśacivatattvajñānaśaṃsī cāyam anuvādo dṛśyate munayo vātaraśānāḥ iti evaṃ raktapaṭaparigrahabhasmakapāladhāraṇādimūlam apy abhiyuktā labhanta eva manvādismṛtivat kartṛsāmyasyāsaṃbhave py ataḥ pramāṇaṃ vedāmūlatvāt vācyā sarvāgamasmṛtiḥ tataś ca  yaḥ kaścit kasyacid dharmo manunā parikīrtitaḥ sa sarvo bhihito vede sarvajñānamayo hi saḥ  ity atra yathā manugrahaṇaṃ gautamayamāstambasaṃvartakādismṛtikāropalakṣaṇam evaṃ arhatkapilasugatādyupalakṣaṇaparam api vyākhyeyam nanu ca lokāyatādyāgame py evaṃ prāmāṇyaṃ prāpnoti vijñānaghana evaitebhyo bhūtebhyaḥ samutthāya tāny evānuvinaśayati na pretya saṃjñā sti iti vedamūladarśanāt tataś ca lokāyatadarśane pramāṇībhūte sati svasti sarvāgamebhyaḥ ucyate na hi lokāyate kiñcit kartavyam upadiśyate vaitaṇḍikakathaivāsau na punaḥ kaścid āgamaḥ nanu ca yāvaj jīvaṃ sukhaṃ jīveta iti tatropadiśyate evaṃ na svabhāvasiddhatvena atropadeśavaiphalyāt dharmo na kāryaḥ tadupadeśeṣu na pratyetavyam ity evaṃ vā yad upadiśyate tat prativihitam eva pūrvapakṣavacanamūlatvāt lokāyatadarśanasya tathā ca tatra uttarabrāhmaṇaṃ bhavati na vā are ahaṃ mohaṃ bravīmi avināśī vā are ṣmātmā mātrāsaṃsargas tv asya bhavati iti tad evaṃ pūrvapakṣavacanamūlatvāt lokāyataśāstram api na svatantram uttaravākyapratihatatvāt tu tadanāharaṇīyam śāstrāntarāṇāṃ tu pūrvapakṣavākyamūlatvakalpanaṃ ayuktam samanantaram eva tatpratipakṣavacanānupalabdheḥ ity ataḥ vedamūlatvāt sarvāgamāḥ pramāṇam sarvāgamapramāṇatve nanv evam upapādite aham apy adya yat kiñcit āgamaṃ racayāmi cet tasyāpi hi pramāṇatvaṃ dinaiḥ katipayair bhavet tasmān nāpi na pūrvokatanyāyo bhavati durvacaḥ jagatpustakalikhitaṃ yad api tad api kiñcid idānīṃ kenāpi dhūrtena prakhyāpyate maha nayam āgama iti tatrāpyāpta eva praṇetā kalpyatām yādṛśaṃ tādṛśaṃ vaidikaṃ vacanam ucyatāṃ mūlabhūtam iti naitad asty avigītāṃ ye prasiddhiṃ prāpurāgamāḥ kṛtaś ca bahubhir yeśāṃ śiṣṭair iha parigrahaḥ adya pravartamānāś ca nāpūrvā iva bhavanti ye yeṣāṃ na mūlaṃ lobhati yebhyo nodvijate jataḥ teṣām eva pramāṇatvaṃ āgamānām iheṣyate na mṛṣyate tu yat kiñcit pramāṇaṃ kuṭṭanīmatam tathā hi amitaikapaṭanivītāniyatastrīpuṃsavihitabahuceṣṭam nīlāmbaravratam idaṃ kil kalpitam āsīt viṭaiḥ kaiścit tad apūrvam iti viditvā nivārayāmāsa dharmatattvajñaḥ rājā śaṅkaravarmā na punar jainādimatam evam ityāptoktatvahetoḥ parimuṣitaparodīritāśeṣadoṣāt eṣāṃ vedāgamānāṃ sudṛṭham upagate mānabhāve praroham unmūlatvāt tathātvaṃ puruṣavacanato vaḥ stu śāstrāntarāṇāṃ taddvāreṇāpi vaktuṃ na khalu kalupatā śakyate vedavācām nanu nādyāpi vedasya prāmāṇyaṃ suvyavasthitam svadehasaṃbhavair eva doṣairanṛtatādibhiḥ citrayā yajeta paśukāmā putrakāmaḥ putreṣṭyā yajeta iti śrūyate na ceṣṭyanantaraṃ putrapaśvādiphalam upalabhyate tasmāt asatyāḥ citrādicodanāḥ nanu ca yaḥ paśukāmaḥ sa iṣṭiṃ kuryāt itīyān eva vākyārthaḥ tatra yāgāt paśavo bhavantīty etad eva durupapādam te ca bhavanto py anantaram eva bhavantīty etat durupapādataram ataḥ kathaṃ na satyārthatvaṃ citrādicodanānām ucyate yāvaj jīvaṃ yajeta yāvaj jīvaṃ juhuyāt iti jīvanavat asādhyamānapaśukāmanaiva nāvikāriviśeṣaṇaṃ bhavitum arhati paśūnāṃ tataḥ karmaṇaḥ siddhim anavabudhyamānasya tatrādhikāra eva na saṃpravartate iti nirṇepyate etat ānantaryam api karmasvabhāvaparyālocanenaiva gamyate samanantaraphalatvana karmaṇāṃ dṛṣṭatvāt āha ca yadā tāvad iyaṃ vidyamānā sīt tadā phalaṃ na dattavatī yadā phalam utpadyate tadā sau nāsti asatī kathaṃ phalaṃ dāsyati iti api ca kālāntare phalasyānyat pratyakṣaṃ kāraṇam upalabhyate sevādi tasmiṃś ca kāraṇe dṛṣṭe sati ko nāma sūkṣmadṛṣṭiḥ adṛṣṭaṃ citrādi kāraṇaṃ kalpayet tasmād asatyāḥ citrādicodanāḥ pratyakṣādipramāṇaparicchedayogyārthopadeśitve saty api tatsaṃvādaśūnyatvāt evaṃvidhavipralabhakavākyavat citrādivacasām evaṃ apacārasya darśanāt anāśvāso gnihotrādicodanāsv api jāyate agnihotracodanā mithyā vedaikadeśatvāt citrādicodanāvat tad atra tāvad asaṃvādāt aprāmāṇyam evaṃ putrakāmaḥ putreṣṭyā yajeta ity evamādāv api asaṃvādo draṣṭavyaḥ visaṃvādo pi kvacit dṛśyate pramīte yajamāne pātracayanākhyaṃ karmopadiśya evamādideśe vedaḥ sa eṣa yajñāyudhī yajamāno ñjasā svarge lokam eti iti tatra eṣaḥ iti tāvat ātmano nirdeśaḥ kliṣṭa eva parokṣatvāt sphyakapālādiyajñāyudhasaṃbandhābhāvāc ca kāyas tv eṣa nirdiśyate sa na svargaṃ lokaṃ yāti iti tadviparītabhasmībhāvopalaṃbhād iti visaṃvādaḥ evañ ca asaṃvādavisaṃvādābhyāṃ apramānaṃ vedaḥ vyāghātāc ca udite hotavyam anudite hotavyam samayādhyuṣite hotavyam iti homakālatrayam api vidhāya nindārthavādaiḥ tad eva niṣedhati śyāmo vā asyāhutim abhyavaharati ya udite juhoti śavalo vā asyāhutim abhyavaharati yo nudite juhoti śyāmaśavalāv asyāhutim abhyavaharataḥ yaḥ samayādhyuṣite juhoti na cārthavādamātram etad iti vaktavyam yataḥ vidhānaṃ kalpyate stutyā nindayā ca niṣedhanam vidhis tutyoḥ samā vṛttiḥ tathā nindāniṣedhayoḥ na hi nindā ninditum upādīyate kin tu ninditāditarat praśaṃsitum ity ayam api prakāro tra na saṃbhavati kālatrayasyāpy atra niṣedhāt kasyānyasya tannindayā praśaṃsā vidhīyate tasmāt parasparaviruddhārthopadeśalakṣaṇāt vyāghātāt apramāṇṃ vedaḥ paunaruktyāc ca triḥ prathamām anvāha trir uttamām ity abhāsacodatāyāṃ prathamottamayoḥ sāmidhenyoḥ trir vacanāt paunaruktyam sakṛdanuvacanena taprayojanasaṃpatteḥ anarthakaṃ trir vacanam tasmāt ittham anṛtavyāghātapunaruktadoṣakaluṣitatvāt apramāṇaṃ vedaḥ tad āha sūtrakāraḥ tadaprāmāṇyam anṛtavyāghātapunaruktadoṣebhyaḥ putrakāmeṣṭihavanābhyāseṣu  iti atra samādhim āha na karmakartṛsādhanavaiguṇyāt  iti ayam āśayaḥ aprāmāṇyasādhanaṃ anṛtatvaṃ parair uktam anṛtatve ca sādhanaṃ phalādarśanam etac cānaikāntikam anyathā pi phalādarśanopapatteḥ kiṃ vedasyāsatyārthatvād atra phalādarśanam uta kartrādivaiguṇyāt iti na viśeṣahetur asti nanu na kadācid api karmasamanantaram eva phalam upalabdham iti tadadarśanam eva tadanṛtatvakāraṇam na kāraṇavaiguṇyam iti tadayuktam aviguṇāyāṃ kārīryāṃ prayuktāyāṃ sadya eva vṛṣṭer darśanāt na ca tat kākatālīyam āgamena anvayavyatirekābhyāṃ ca tatkāraṇatvadarśanāt putrādis tv aihikam api phalaṃ vastusvabhāvaparyālocanayaiva na sadyo bhavitum arhati na hi nabhasas tadānīm eva vṛṣṭir iva nipatati putraḥ strīpuṃsasaṃyogakaraṇāntarasavyapekṣatvāt tadutpatteḥ paśuādiprāptis tu kasyacit adūrakāle pi dṛśyate pratigrahādinā tathā hy āsmatpitāmaha eva grāmakāmaḥ sāṃgrahaṇīṃ kṛtavān sa iṣṭisamāptisamanantaram eva gauramūlakaṃ grāmam avāpa nanu evaṃ tarhi pratigrahādy eva dṛṣṭaṃ kāraṇam astu paśvādeḥ putrasya ca strīpuṃsayogaḥ kim iṣṭeḥ kāraṇatvakalpanayā iti maivaṃ vocaḥ satsv api ca dṛṣṭeṣu kāraṇeṣu tadadarśanāt iṣṭiprayogānantaraṃ caitaddarśanāt iṣṭikṛtaṃ strīpuṃsayogādikāraṇatvam iti niścīyate kiñ ca sevādhyayanakṛṣyādisāmye pi phalabhedataḥ vaktuṃ na yuktā tatprāptiḥ dṛṣṭakāraṇamātrajā bhūtasvabhāvavādādi purastāt pratiṣidhyate tasmān nūnam upetavyaṃ atrānyad api kāraṇam tad uktaṃ tac caiva hi tatra kāraṇam śabdaś ca iti yatra punaḥ aviguṇe pi karmaṇi prayujyamāne kālāntare pi putrapaśvādiphalaṃ na dṛśyate tatra tīvraṃ kim api prāktanaṃ karma pratibandhakaṃ kalpanīyam yathoktam  phalati yadi na sarvaṃ tatkadacit tad eva dhruvam aparam abhuktaṃ karma śāstrīyam āste  iti karmādivaiguṇyagrahaṇam upalakṣaṇārthaṃ ṛṣiṇā prayuktam na tu vedasyāprāmāṇyakalpanā sādhvī sādguṇye karmaṇaḥ prācuryeṇa phaladarśanāt api ca vitrātaḥ praśavo bhavanti ity etāvān eva śāstrārthaḥ ānantarye tu na kiñcit pramāṇam asti tad ayaṃ prtyakṣādivisaṃvādaḥ ānantaryaviṣayaḥ citrādicodanā tu anirdiṣṭakālaviśeṣaviṣayeti viṣayabhedān na sātena bādhyate tadāha bhaṭṭaḥ   ānantaryavisaṃvādaḥ nāviśeṣapravartinīm codanāṃ bāvituṃ śaktaḥ sphuṭd viṣayabhedataḥ  iti yat tu karmasvabhāvaparyālocanayā citrāder anantaraphalatvam uktaṃ yatkālaṃ hi mardanaṃ tatkālaṃ mardanasukham iti tad etad atyantam anabhijñasyābhighānam vidhiphalānāṃ kriyāphalatulyatvānupapatteḥ iha kiñcit vidhiphalaṃ bhavati kiñcit kriyāphalam kṛpyāddau tu bhūmipāṭanādi kriyāphalam sasyasampattis tu vidhiphalam kaḥ punaḥ kṛpyādau vidhiḥ asti vārtāvidyāyāṃ vṛddhopadeśo vā kaścid vidhiḥ anvayavyatirekau vā tatra vidhisthānīyau bhaviṣyataḥ loke pi vetanakāmaḥ pacati ityādau pākakriyāphalaṃ odanaḥ vidhiphalaṃ tu vetanam tatra kriyāphalānām evaiṣa niyamaḥ yat kriyām antarabhavitvam vidhiphalānāṃ tu vetanādīnāṃ nāsti kālaniyamaḥ iṣṭāv api havirvikārādi kriyāphalaṃ sadyo bhavaty eva paśuputrādi tu vidhiphalaṃ anavacchinnakālam ata ev mardanasukhaṃ kriyāphalam iti sadyo bhavati mṛdgatas tu puṃsaḥ sevāphalam aniyatakālam grāmakāmo mahīpālaṃ sevetety evamādiṣu laukikeṣu vidhiṣv asti na kālaniyamaḥ phale āyurvedopadiṣṭānām apy aupadhavidhīnāṃ na kriyāvat sadya eva phaladarśanam api tu kālāpekṣam eveti na phalānantarye kiñcit pramāṇam yat tu paśuvirahakṛtakadarśanādidoṣadūyamānādhikārisvarūpaparyālocanayā sadyaḥphalatvam ucyate tad api na sāṃpratam puruṣecchāmātram etat na pramāṇavṛttam api ca aihikatvaṃ Phalasya tāvatā setsyati na punaḥ kriyāphalavat sadyastvam santi caihikaphalāny api kālāntarasavyapekṣāṇi karmāṇi yathā brahmavarcasakāmasya kāryaṃ viprasya pañcame  iti na tatra pañcamavarṣe upanītamātra eva māṇvakaḥ brahmavarcasasaṃpanno bhavati kālāntare tu bhavatīti evaṃ vīryakāmādiṣv api dṛṣṭavyam tasmāt vidhiphalānāṃ ānantaryaniyamābhāvāt na tadvisaṃvādo doṣāya kālāntare pi yatra phalādarśanaṃ tatra kriyāvaiguṇyakarmāntarapratibandhādi kāraṇam ity uktam anye krtrādivaiguṇyakalpanānanumodinaḥ ihāphalasya citrādeḥ phalam āmutrikaṃ jaguḥ sarvāṅgopasaṃhāreṇa kāmyakarmaprayogāt ko vasaraḥ karmavaiguṇyakalpanāyām janmāntare tu tatphalam iti yuktā kalpanā tathā ca trividhaṃ karma kiñcid aihikaPhalam eva kiñcid āmuṣmikaphalam eva kiñcid aniyataphalam eva ihāmutra vā tatphalapradam iti kalpanā tatra kārīryādi tāvat aihikaphalam eva tad dhi sakalajanapadasantāpakāriṇi mahaty avagrahe prastūyate vṛṣṭilakṣaṇaṃ ca tatphalaṃ svabhāvata eva sakalalokasādhāraṇam āsanntayaiva tadabhilaṣaṇīyam iti sadya eva bhavitum arhati vacanāni ca tatra tādṛśyeva dṛśyante yadi varṣate tāvaty eveṣṭiṃ samāpayate yadi na varṣat śvobhūte juhuyāt  iti āmuṣmikaphalaṃ tu karma jyotiṣṭomādi phalasvabhāvam ahimnaiva pāralaukikaṃ bhavati svargo nirupamā prītiḥ deśo vā tadviśeṣaṇaḥ bhoktuṃ nobhayathā py eṣaḥ dehenānena śakyate citrādi tu aniyataphalaṃ karma tatphalasya paśvādeḥ iha vā paratra vā loke sambhavāt avaśyaṃcaitad evaṃ vijñeyam tathāhi akṛtacitrāyāgānām api iha janmani paśavo dṛśyante te paridṛśyamānasevāpratigrahādikāraṇakā eveti kathyamāe karmanimittatvahāneḥ bṛhaspatimatānupraveśaprasaṅgaḥ karmanimittakatve tu teṣāṃ paśūnām upapādakaṃ kiṃ karma iti nirūpaṇīyam na hi brahmavarcasādiphalāt karmaṇaḥ paśavo niṣpadyante citrā ca paśuphalā iha janmani tair na kṛtaiva pūrvajanmakṛtā tu tasminn eva janmani phalaṃ dattavatīti niyataihikaphalābyupagamād iti kṛtaḥ paśusaṃpat nanu gautamavacanaprāmāṇyāt pūrvakṛtabhuktaśiṣṭajyotiṣṭomādikarmanimittakaḥ sa paśulābho bhaviṣyati yathoktam varṇā āśramāś ca svakarmaniṣṭhāḥ pretya karmaphalam anubhūya patantaḥ tataśśeṣeṇa viśiṣṭadeśaśrutavṛttavittādiyuktaṃ janma pratipadyante naitat yathāśrutaṃ boddhuṃ yuktam  na hy anyaphalakaṃ karma dātum īṣṭe phalāntaram sādhyasādhanabhāvo hi niyataḥ phalakarmaṇām tasmāt samūhāpekṣā śeṣavācoyuktir vyākhyeyā bahūni hi karmāṇi varṇā āśramāś ca kṛtavantaḥ tataḥ karmasamūhāt jyotiṣṭomādiphalaṃ pretyānubhūyate tataḥ śeṣeṇa citādinā karmaṇā viśiṣṭaṃ janma pratipadyanta ity arthaḥ tasmāt pūrvajanmakṛtacitrādinibandhanaḥ iha janmani paśulābhaḥ nākarmanimittakaḥ nānyakarmanimittaka ity evam aniyataphalatvāt citrāder iha janmani phalādarśane pi nānṛtatvaṃ tavvodanānām janmāntare hi tā iṣṭayaḥ phalaṃ dāsyantīti atrocyate kiṃ vācanikam etat karmaṇāṃ traividhyam uta puruṣe cchādhīnam iti tatra vacanaṃ tāvat trividhavibhāgapratipādakaṃ nāsti kārīrīṃ nirvapet vṛṣṭikāmaḥ jyotiṣṭomena svargakāmo yajeta citrayā paśukāmaḥ ity etāvanmātraśravaṇam na hy atra aihikatvaṃ pāralaukikatvaṃ aniyatatvaṃ vā kvacit phalasya paṭhitam vidhivṛttam api iyad eva yat sapratyayapravartanaṃ nām tatra idam evaṃkāmena kartavyam ity etāvān liṅarthaḥ apuruṣārtharūpe tu vyāpāre pravartakatvalakṣaṇasvavyāpāranirvahaṇam anadhigacchan vidhiḥ adhikāriviśeṣaṇasya kāmasya kāmyamānasya svargādeḥ bhāvārthasya ca yāgādeḥ sādhyasādhanasambandham eva avabodhayati na kāmyamānasya sadyaḥ kālāntare vā niṣpattim ākṣipartīti phalasvarūpaparyālocanayā tu satyaṃ svargasya pāralaukikatvam avagamyate na tu paśvāder aniyamaḥ puruṣecchā tu puruṣecchaiva na tayā śāstrārtho vyavasthāpayituṃ śakyaḥ tasmāt niṣpramāṇakaṃ traividhyam yas tu citrādīnām aniyataphalatve nyāya uktaḥ citrādīnāṃ phalaṃ tāvat kīṇaṃ tatraiva janmani ityādi sa kārīryām api niścitaihikaphalāyāṃ yojayituṃ śakyaḥ adyākṛtāyāṃ kārīryāṃ na hi devo na varṣati janmāntarakṛtā tatra kārīrī kiṃ na kāraṇam tasmāt sā py aniyataphalā bhavatu atha sasyasaṃpatsaṃpādyasukhasaṃbhogasādhanabhūtādṛṣṭanimittā vṛṣṭiḥ ayākṛtāyām api kārīryām iti manyase tarhi dadhikṣīrādibhakṣaṇasukhākṣepikarmanimittakaḥ paśulābho bhaviṣyati akṛṭacitrāyāgānām kārīryadhīna odanaḥ citrādhinaṃ dadhīti dadhyodanabhojanasukhasādhanādṛṣṭakāritā paśuvṛṣṭisṛṣṭir bhavatu atha śṛṅgagrāhikayā paśuphalā citreṣṭir upadiśyate tena na sukhasāmānyākṣepakakarmanibandhanaḥ paśulābhaḥ evaṃ tarhi vṛṣṭāv api śṛṅgagrāhikayā kārīrī paṭhyata eveti vṛṣṭir api sāmānyādṛṣṭanibandhanā mā bhūt atha na yadi varṣet śvobhūta juhuyāt ityādivacanaparyālocanayā tasyām aihikaphalatvam ucyate yady evaṃ yatra tādṛṣaṃ vacanaṃ nāsti yo vṛṣṭikāmaḥ sa saubhareṇa stuvīta yadi kāmayeta varṣakaḥ parjanya syād iti nīcaiḥ sado minuyāt ityādau tatra pāralaukikaphalatvaṃ syāt yadi ca cvobhūte juhuyāt iti vacanamahimnaiva phale sadyastvamātram adhikaṃ bhavatu na tu tādṛśavacanarahitānāṃ karmāṇāṃ vispaṣṭasiddham apy aihikaphalatvaṃ nivartate yat punaḥ bahusādhāraṇatve vṛṣṭer aihikatvam ucyate tad api paśvādau samānam na hy ātmambharir eva yajamāno bhavati tasyāpi svavāsinī kumārātithibhṛtyādibhojanapūrvakasvabhojananiyamopadeśāt bahutaropakārakatvaṃ tu vṛṣṭer ity alaṃ tulayā yad api pratyāsannatvena kāmyamānatvāt vṛṣṭer aihikatvaṃ kathyate tad api tādṛg eva paśvāder api tathaiva kāmyamānatvāt tatrāvagrahavihitasantāpatayā pratyāsannatvena vṛṣṭir abhilaṣyate ihāpi daurgatyodvegāt āsannatayaiva paśavaḥ kāmyante tasmāt vāridaḥ tṛptam āpnoti sukham akṣayamannadaḥ ityādivacanopadiṣṭasāmānyasukhasādhanādṛṣṭanibandhanaiveyaṃ ihākṛṭakarmaṇāṃ vṛṣṭipaśvādisaṃpattir iti na bṛhaspatimatavat akarmanimittaṃ phalam nāpi karmaphalasādhyasādhanabāvaniyamavyavahārollaṅghanam iti yac ca kārīryāḥ kvacitphalāvisaṃvāde samādhānam uktaṃ phalati yadi n sarvaṃ tat kadācit tad eva dhruvan aparam abhuktaṃ karma śāstrīyam āste  iti tena sā py aniyataphalaiva syāt na hi tatkarmāntaraṃ āsaṃsāraṃ pratibandhakaṃ bhavati phalopabhogād dhi tasyāvaśyaṃ kṣayeṇa bhavitavyam pratibandhake ca kṣīṇī kārīryā svaphalaṃ tadā dātavyam eva sā py adattaphalā na kṣīyata evetyevaṃ janmāntare tatphalasaṃbhavāt tasyā api aniyataphalatvam anena ca prakāreṇa citrāder apy aniyataphalatvaṃ asmābhir iṣyata eva yatra samyakprayuktāyām apīṣṭau karmāntarapratibandhād eva paśūnām anupalambhaḥ kalpyate sarvatha sadyaḥphalatvamātravarjaṃ samānayogakṣemā kārīryā citreṣṭiḥ etena brahmavarcasavīryān nādyagrāmādikāmeṣṭayo pi vyākhyātāḥ tasmāt yathāśrutaṃ gautamaṃ boddhavyam yad apy abhyadhāyi samagrāṅgopasaṃhāreṇa kāmyakarmaprayogāt kutaḥ karmaṇo vaiguṇyāvasara iti tad apy asāram sarvāṅgopasaṃhāreṇa pravṛttāv api pramādāt asaṃvedyamānavaiguṇyasaṃbhavāt sa ca vicitraḥ bhāṣyakāreṇa pradarśitaḥ tasmāt pūrvokta eva pratisamādhānamārgaḥ śreyān yat punaḥ pūrvapākṣikeṇa kathitam kālāntare karmābhāvāt kutaḥ phalam iti tad api na samyak yady apy āphalaniṣpatteḥ karmaṇo nāsty avasthitiḥ tathāpy asty eva saṃskāraḥ puruṣasya tadāhitaḥ karmajanyo hi saṃskāraḥ puṃso buddhyādivad guṇaḥ tasya cāphalasaṃyogāt avasthitir upeyate yathendriyādisaṃyogāt ātmano buddhisaṃbhavaḥ tathā yāgādikarmabhyaḥ tasya saṃskārasaṃbhavaḥ buddhis tu bhaṅgurā tasya saṃskāras tu phalāvadhiḥ sādhyasādhanabhāvo hi nānyathā phalakarmaṇoḥ smṛtibījaṃ tu saṃskāraḥ tasyānyair api mṛṣyate tathaiva phalasaṃyogabījaṃ so sya bhaviṣyati sa yāgadānahomādijanyo dharmagirocyate brahmahtyādijanyas tu so dharma iti kathyate kapilās tu antaḥkaraṇasya buddheḥ vṛttiviśeṣam dharmam āhuḥ ārhatāḥ puṇyapudgalān dharmatvena vyapadiśanti śākyabhikṣavaḥ cittavāsanāṃ dharmam ācakṣate vṛddamīmāṃsakāḥ yāgādikarmanirvartyaṃ apūrvaṃ nāma dharmam abhivadanti yāgādikarmaiva śābarā bruvate vākyārtha eva niyogātmā apūrvaśabdavācyaḥ dharmaśabdena ca sa evocyata iti prābhākarāḥ kathayanti tatra puṇyapudgalavṛttipakṣayoḥ kapilārhadgranthakathitayoḥ tanmatanirāsād eva nirāsaḥ ātmanaś ca samarthayiṣyamāṇatvāt tasyaiva vāsanā na cetasa iti saugatapakṣo py ayuktaḥ sarvagayāgāntarālavartinaś ca sthirasya nirādhārasyāpūrvasya niṣpramāṇakatvāt jarajjaiminīyapravado py apeśalaḥ api ca phalasya vā kācid utpatsyamānadaśā yāgasya vā śaktiḥ apūrvaśabdenocyate na ca niyogaḥ vākyārtha eva apūrvaśabdavācyaḥ tasyopariṣṭād apākariṣyamāṇatvāt nāpi yo yāgam anutiṣṭḥati taṃ dharmika ity ācakṣata iti yāgādisāmānādhikaraṇyena prayogāt sa eva dharmaśabdavācya iti yuktaṃ vaktuṃ tasya kṣaṇikatvena kālāntare phaladātṛtvānupapatteḥ sāmānādhikaraṇyaprayogo pi caikātato nāsty eva yāgadānādinā dharmo bhavatīty api laukikaḥ prayogāḥ santi te cāmī saṃskriyāpakṣasākṣiṇaḥ evaṃ yajñena yajñamayajanta devās tāni dharmāṇi prathamānyāsan iti vaidiko pi prayogaḥ tadviṣaya eva vyākhyeyaḥ tasya sthāyitvena kālāntare phaladānayogyatopapatteḥ saṃskāro nṛguṇaḥ sthāyī tasmād dharma iti sthitam tasmāc ca phalaniṣpatteḥ na citrādau mṛṣārthatā yad api yajñāyudhivākye pratyakṣaviruddham upapādyāte sma bhasmībhāvopalambhāt kāyasyeti tad apy asamīcīnam eṣa iti śarīrābhedopacāreṇa ātmana eva nirdeśāt tasya ca svargagamanaṃ bhavaty eva gamanaṃ ca tadupabhoga eva tasyocyate yathā śarīrādiyogaviyogau janmamareṇe iti na tu vyāpinaḥ parispandātmakakriyāyoga upapadyate jñānacikīrṣāprayatnasamavāyaś ca tasya kartṛtvam iti varṇayiṣyate yajñāyudhasambandho pi svasvāmibhāvādiḥ tasyaiva vyāpakatvāviśeṣe pi vyavasthayopapadyata iti na kaścid atra virodhaḥ tasmāt sarvatra niravakāśam anṛtatvādidūṣaṇam yo pi havanakālavidhau vyāghātadoṣo darśitaḥ so pi na doṣa eva tatrānuṣṭānabhedena kālatritayacodanā yo yasya coditaḥ kālaḥ laṅghanīyo na tena saḥ tataś cānyatamaṃ kālaṃ abhyupetyainam ujjhataḥ nindeti na virodho tra kaścid vidhiniṣedhayoḥabhyāse paunaruktyaṃ ca kāryārthatvād adūṣanam saṃpādyaṃ pāñcadaśyaṃ hi sāmidhenīṣu coditam imam ahaṃ pañcadaśāreṇa vajreṇāpavādhe yo smān dveṣṭi yaṃ ca vayaṃ dviṣmaḥ  iti śrūyate ekādaśasāmidhenya ṛcas tu paṭhyante tatrābhyāsam antareṇa pāñcadaśyaṃ nāvakalpyata ity evam avaśyakartavyo bhyāsaḥ sa cāyam aniyamena prāptaḥ vacanena niyamyate prathamottame ṛcau triruccāraṇīye iti tasmāt tatprayojanārthatvāt na punaruktādoṣaḥ abhyāse phalarahite hi paunaruktyaṃ doṣaḥ syād iha tu na tasya niṣphalatvam vyāghātānṛtapunaruktatādi tasmāt vedasya ślathayati na pramāṇabhāvam iyaṃ ca vākyārthavicāraṇā pi prāmāṇyasidhyaupayikīti matvā cakre svaśāstre munineha vedaprāmāṇyanirvāhaṇadīkṣitenananu nādyāpi vedasya bhavadbhir nipuṇair api svadehasaṃbhavā doṣāḥ nikhilāḥ paripiñjitāḥ tathāhi so rodīt yad arodīt tad rudrasya rudratvam  prajāpatir ātmano vapām udakkhidat tām agnau prāgṛhṇāt tato jas tūpara udgāt  devā vai devayajanam adhyavasāya diśo na prājānan  ityevamādīnām arthavādānāṃ kiṃ yathāśrutavastuparatvam uta tebhyaḥ kāryarūpārthopadeśaparikalpanam uta liṅādiyuktavākyāntarapratipādyamānakāryarūpārthaupayikatvam iti cintyam sarvathā ca pramādaḥ svarūpaparatve tāvat pramāṇāntaraviruddhārthopadeśāt aprāmāṇyam evāvatarati rodanavapotkhedanadiṅmohāder arthasya tathātve niścayābhāvāt kiñca stenaṃ mano nṛtavādinī vāk  ity evañjātīyakānām arthavādavākyānāṃ vispaṣṭam eva pramāṇāntaraviruddhārthapratipādakatvam na hi nisargata eva sarvaprāṇinām anṛtavādinī vāk bhavati stenaṃ vā manaḥ api ca dhūma evāgner dadṛśe nārciḥ tasmād arcir evāgner naktaṃ dṛśyate na dhūmaḥ  iti pratyakṣaviruddham abhidhīyate naktaṃ dinaṃ dvayor api indriyārthasannikarṣe sati grahaṇāt kiñca etan na vidmaḥ yadi brāhmaṇāḥ smo brāhmaṇā vā  iti brāhmaṇajāter upadeśasahāya pratyakṣagamyatvāt tadviruddha eṣo rthavādaḥ śāstravirodho py asti ko hi tadvada yady amuṃṣmil loke sti vā na vā  itiśāstre svargādiphalānāṃ jyotiṣṭomādikarmāṇāṃ upadeśāt keyam anavakptiḥ api ca gargatrirātrabrāhmaṇam adhikṛtya śrūyate  śobhate sya mukhaṃ ya evaṃ veda  iti na hi kasyacit evaṃviditaḥ mukhaṃ śobhata iti pratyakṣavirodhaḥ anyakarmānarthakyaśāṃsī ca kaścid arthavādo bhavati pūrṇāhutyā sarvān kāmān avāpnoti  paśubandhayājī sarvān lokān abhijayati  tarati mṛtyuṃ tarati pāpmānaṃ tarati brahmahatyāṃ yo śvmeghena yajate yaś caivaṃ veda iti yadi pūrṇāhutyaiva sarvakāmāvāptiḥ paśubandhayogenaiva sarvalokajayaḥ aśvam eghavedenaiva tatphalāvāptiḥ tat kim artham anyakarmopadeśḥ upadiṣṭāny api tāni bahukleśasādhyāni karmāṇi vyarthāni bhaveyuḥ anenaiva laghunopāyena tatphalaprāpter darśanāt api ca na pṛthivyām agniś cetavyaḥ nāntarikṣe na divi  iti vede cayananiṣedhe evātra bhaṅgthā bhavet divi cāntarikṣe ca tāvat cayanaprayoga eva nāsti kiṃ tanniṣedhena pṛthivīcayananiṣedhārthaṃ ca yad vākyaṃ tat cayanapratiṣedhārtham eva bhavet apṛthivvydhikaraṇakasya cayanasyānupapatteḥ nāpi tebhya eva kāryarūpārthaparokalpanaṃ upapannam aśakyatvātso rodīt yad arodīt tad rudrasya rudratvaṃ  ity atra kāryaṃ kalpyamānam evaṃ kalpyate rudraḥ kira rurodaḥ ato nyenāpi roditavyam iti tac cāśakyam priyaviprayogajanitasantāpavaśena hi bāṣpamocanaṃ rodanam ucyate na tat codanopadeśāt kartuṃ śakyate prajāpatir ātmano vapām uccikhedaḥ tasmād anyo py evam utkhidet ātmano vapām iti duranuṣṭhāno yam arthaḥ ko hi nāma ātmano vapām utkhidet kasya vā vapāhome sati samanantaram eva hutabhujaḥ paśus tūpara udgacchet iti devā diśo nājñāsiṣuḥ ataḥ anyo pi na jānīyāt iti aśakyopadeśaḥ na hi diṅmoho upadeśāt karyuṃ śakyaḥ na ca sarvasmād arthavādāt vidhiḥ kalpayituṃ śakya iti madhyamo pi satpakṣaḥ nāpi tṛtīyaḥ pakṣaḥ saṃbhavati śakyāntaravihitakāryarūpārthaupayikatvaṃ hi tadupayogidravyadevatādividhānadvārakaṃ bhavati yathā agnihotraṃ juhoti  ity atra dagdho juhoti  payasā juhoti  iti dravyaviniyogavidheḥ yad agnaye ca prajāpataye ca sāyaṃ juhoti  iti devatāvidher vā na cāyam arthavādeṣu prakāraḥ saṃbhavati na caibhiḥ brīhīn avahanti  brīhīn prokṣati  itivat dṛṣṭā dṛṣṭā vā kācid itikartavyatopadiśyate tasmat na teṣāṃ tadaupayikatvam nanu prekṣāvatāṃ prarocanātiśayakaraṇena pravṛttyutsāham āvahantaḥ arthavādāḥ tadupayogino bhaviṣyati naitad api samyak pravṛttyutsāho hi keṣāṃcin mate nirapekṣaśabdapratyayād eva sidhyati asmanmate tu tatpraṇetṛpuruṣapratyayād iti kiṃ prarocanayā evaṃkāma idaṃ kuryāt  yat kiñcid etat tad evaṃ prakāratrayeṇāpi arthavādapadānām ananvayāt ekadeśākṣepeṇa sarvākṣepa eva kriyata iti apramāṇaṃ vedaḥ nanu yāvaty eva pramāṇāntaraviuddhatvam upalabhyate tāvaty evāprāmāṇyam astu sarvatra tu kutastyā tadāśaṅkā iti maivam tat tatsāmānyāt anyatrāpy anāśvāsaḥ mīmāṃsakapakṣe hi arthavādarahitakevalavedagranthānupalambhāt tadanuṣaṅkeṇa sarvatra sāpekṣatvam avatarari naiyāyikamate tu vedapraṇetur īśvarasya kvacit vitathavāditve dṛśyamāne katham anyatra satyavāditāyāṃ dṛḍhaḥ pratyayo bhavet ity aprāmāṇyaṃ sarvaveti atrābhidhīyate vidhyekavākyatayaiva bhūmnā tāvad arthavādapadāni paṭhyante vāyavyaṃ śvetamālabheta bhūtikāmo vāyur vai kṣepṣṭhā devatā vāyum eva svena bhāgadheyenopadhāvati sa evainaṃ bhūtiṃ gamayati  iti teṣāṃ tadekavākyatvād eva prāmāṇyam vāyur vai kṣepṣṭhā devatā  ity ataḥ yady api kriyā nāvagamyate nāpi tatsaṃbaddhaḥ kaścid arthaḥ tathā pi vidhyuddeśenaikavākyatvaṃ tasya pratīyate bhūtikāmaḥ  ity evam anto vidhyuddeśaḥ katham ekavākyabhāvaḥ padānāṃ sākāṅkṣatvāt nanu bhūtikāmaḥ  ity evam antena vākyena vidheyaṃ vihitam utpāditaṃ pratipattur anākāṅkṣatvaṃ kṛtaś ca śabdakartavyam iti kim anyena kṣepṣṭhā  ityādinā prayojanam tadarthasyaiva stutir iti brūmaḥ nanu stutyā pi kiṃ prayojanam stuto stutaś ca tāvān eva so rthaḥ maivam sastutipade hi vākye stutipadasahitaṃ vidhāyakaṃ vidhāyakaṃ bhavati kim idānīṃ kevalaṃ liṅādiyuktaṃ vākyaṃ na vidhāyakam ucyate yadi stutipadāni na śrūyate tat bāḍhaṃ bhavati vidhāyakam eteṣu ca satsu tatsahitaṃ tadvidhāyakaṃ bhavati na kevalaṃ tathā pratīteḥ stutipadasambandhe sati bhinnavākyatā mā bhūd iti vidhipadena stutipadena ca saṃbhūyārtho vidhīyate tathā vagamāt anyathā hi pratīyamānaḥ padārthānvayaḥ tyajyeta vākyabhedo vā kalpyate tasmān na stutipadānām ānarthakyam nanu kevalasyāpi vidhivākyasya sāmarthyāt kim arthaṃ stutipadāni prayuñjate iti ucyate aparyanuyojyo jaiminīyānāṃ mate śabdaḥ asmākaṃ ca bhagavān īśvaraḥ ukte sati pratipattāro vayaṃ vedasya na kartāraḥ pratipattau ca kramo darśitaḥ evañ ca yady api dravyadevatetikartavyatāvidhānadvārakaṃ aṅgavidhivad arthavādavakyānāṃ kāryaupayikatvaṃ nāsti tathāpi pratītyaṅgatvaṃ na nivāryate ata eva pramāṇo prayogitvam eṣām ācakṣate na prameyopayogitvam kevalavidhipadaśravaṇe hi na tadādriyante yajvānaḥ tatra vidhivibhaktir avasīdati tāṃ nimajjantīm iva arthavādajanitakarmaprāśastyapratyayaḥ uttabhnāti sarvajitā yajeta  ity ataḥ na tathāvidhaḥ śraddhātiśayo bhavati yathāvidhaḥ sarvajitā vai devāḥ sarvam ajayan sarvasyāptyai sarvasya jityai sarvam evaitena sarvaṃ jayati  ity arthavādapadebhyaḥ loke pi iyaṃ gauḥ kretavyā  ity ataḥ na tathā kretāraḥ pravartante yathā eṣā bahusnigdhakṣīrāsuślīlā sāpatyā anaghaprajā ca  ity evamādibhyaḥ stutibhyaḥ svānubhavasākṣiko yam arthaḥ ata eva kecit aśrutārthavādake pi vidhivākye tatkalpanām icchanti yathā kvacit arthavādāt vidhikalpanam iti yathoktam vidhis tulyoḥ sadā vṛttiḥ sāmānaviṣayeṣyate  iti anadhigamyamanavidhisambandhāc ca arthavādāt vidhir unnīyate na gmyamānasambandhāt ata eva ca so rodīt  ityevamādibhyaḥ na roditavyam  ityādividhikalpanam iṣyate mudhaiva pūrvapakṣiṇā tad āśaṅkitam vidhyantareṇaikavākyatvaṃ hi pratyakṣam ihopadiśyate barhiṣi rajataṃ na deyam  ity asya vidheḥ śeṣo yaṃ so rodīt  ityādiḥ rudro ruroda tasya yadaśru aśīryata tadrajatam abhavat yo hi barhiṣi rajataṃ dadāti purā sya saṃvatsarāt gṛhe rodanam bhavati  iti tasmāt barhiṣi rajatam na deyam  iti prājāpatyam ajaṃ tūparam ālabhate ity asya vidheḥ śeṣaḥ prajāpatir ātmano vapām udkkhidat  iti vapāhomamāhātmyapradarśanārtham ucyate agnau vai pragṛhītamātrāyāṃ vapāyāṃ ajas tūpara udagād iti ādityaḥ prāyaṇīyaś caruḥ  ity asya vidheḥ śeṣe yaṃ devā vai devayajanamadhyavasāya diśo na prājānan  iti vyāmohānām ādityaś carur nāśayitā yathā diṅmohasyeti evaṃ tatra tatra vidhiśeṣatvaṃ arthavādānāṃ veditavyam katham punar idam asatyam evocyate rudraruditāt rajatam ajāyata prajāpatihomasamiddhād agneḥ ajas tūpara udagāt  iti ucyate nedam asatyam yad asya vākyasya pratipādyaṃ tatra satyartham evedam na cāsya yathāśruto rthaḥ pratipādyaḥ kintu vidheyo niṣedhyo vā kaścid arthaḥ ihānvākhyāne dvayam āpatati yac ca vṛttāntajñānam yac ca kasmiṃścid arthe prarocanā dveṣo vā tatra vṛttāntajñānaṃ na pravartakam na nivartakam iti prayojanābhāvāt anarthakam anādaraṇīyam prarocanādveṣau pravṛttinivṛttyaṅgatvāt tadarthau gṛhītvā prarocanāyāḥ pravarteta dvEsān nivarteteti tatra tatpratipādyasatyārtha evārthavādaḥ yat tu arudati rudre kathaṃ tadrodanavacanam arodanaprabhave vā rajate kathaṃ tadudbhavatā bhidhānam iti guṇavādamātram gauṇa eṣa vādaḥ śvetavarṇasārūpyādinā rodanaprabhavaṃ rajataṃ ninditum ucyate evaṃ paśuyāge vapāhomapraśaṃsāyai prajāpatir ātmano vapām udakkhidat  iti vṛttāntākhyānaṃ yojanīyam ādityacarupraśaṃsāyai devā vai devayajanamadhyavasāya diśo na prājānan  iti atha vā naiyāyikānām anekaprakārapuruṣātiśayavādināṃ yathāśrute py arthe nātyantam asaṃbhavaḥ rudrasya ruditāt rajatajanma prajāpater vapotkhedaḥ taddhomāt tūparapaśūdgamaḥ devānāṃ devayajanādhyavasāne diṅmoha ity evaṃjātīyakam api satyam astu ko doṣaḥ tatsarvathā nārthavādā na pramāṇam evaṃ stenaṃ mano nṛtavādinī vāk  iti gauṇa eṣa vādaḥ pracchannatayā stenaṃ mana ucyate vāhulyābhiprāyeṇa cānṛtavādinī vāk iti dhūma evāgner divā dadṛśe nārcir arcir evāgner naktaṃ dadṛśe na dhūmaḥ  iti dūrabhūyastvābhiprāyeṇa kasmaicit prayojanāya sāyaṃprātarhomadevatāstutaye kathyate na caitadvidmo yadi brāhmaṇāḥ smaḥ abrāhmaṇā vā  iti pravarānumantraṇapraśaṃsāyai saṃśaya iva darśitaḥ abrāhmaṇo pi yajamānaḥ pravarānumantraṇena brāhmaṇaḥ syād iti śobhate sya mukhaṃ ya evaṃ veda  iti vidyāpraśaṃsaiṣā śobhata iti śiṣyair udvīkṣyamāṇasya mukham iti sarvān kāmān āpnoti  iti sarvatvaṃ prakṛtā pekṣam stutyarthaṃ cāśvamedhādhyāyane tatphalavacanam hiraṇyaṃ nidhāya cetavyam  iti stutyārthatayā divyantarikṣe pṛthivyāṃ ca cayanaṃ pratiṣidhyate anupahitahiraṇyāyāṃ pṛthivyāṃ agnir na cetavyaḥ na punar na cetavya eva tasyām iti ādityo yūpaḥ  iti añjane sati tejasvitayā yūpasya ādityarūpatā stutaye kathyate tatkāryakāritvāc ca yajamānaḥ prastara ucyate na hi mukhyaiva vṛttyā loke śabdāḥ pravartante gauṇyā pi vṛttyā tadvyavahāradarśanat evaṃ vede pi teṣāṃ tathā prayogo bhaviṣyati itthaṃ ca mantreṣv api aindryā gārhupatyopasthānam aviruddham evaṃ stutinindāsvarūpās tāvad arthavādāḥ vidhyekavakyatvena pramāṇam parakṛtipurākalpasvarūpā api tathaiva yojyāḥ kvacit punaḥ arthavādenaiva kaścid aṃśaḥ pūryata iti na tu pratītyaṅgatvam eva tasya kāryāṅgatvam api bhavati yathā pratitiṣṭhanti ha vā ya etā rātrīr upāsate  iti aśrūyamāṇādhikārasya rātrisatravidheḥ adhikārāṃśo rthavādād eva labhyate yathoktaṃ phalamātreyo nirdeśāt  iti tatra hi pratiṣṭhākāmāḥ satram āsīran  ity arthavādavaśāt gamyate vākyārthaḥ kvacit vidhivākyasyārthasandehe arthavādātmakāt vākyaśeṣāt tanniścayo bhavati yathā aktāḥ śarkarā upadadhāti  ity añjanadravye ghṛtatailavasādibhedena saṃdihyamāne tejo vai ghṛtam  ity arthavādāt ghṛtenāktāḥ śarkarā upadheyā iti gamyate ityarthavādā vidhinaikyabhāvāt tadvatpramāṇatvam amī bhajante asti pratītyanvayita hi teṣāṃ kvacic ca kāryānvayitā tu dṛṣṭā yad vā svarūpaparatām api saṃspṛśanta prāmāṇyavartmata ime na parityajanti naiyāyikā hi puruṣātiśayaṃ vadantaḥ vṛttāntavarṇam apīha yathārtham āhuḥ ādityayūpavacanādiṣu tu svarūpayāthārthyam ittham upapādayituṃ na śakyam gauṇīṃ tu vṛttim avalambya kṛtā tadarthavyākhyeti teṣv api na viplavanāvakāśaḥ athedānīṃ mantrā vicāryante kiṃ arthaprakāśanadvāreṇa vidhyarthaopayogitā teṣām utoccāraṇamātreṇa iti nanu ubhayathā pi prāmāṇyaviśeṣāt kiṃ tadvicāreṇa na hīdaṃ śāstraṃ vedasyārthavicārāya mīmāṃsāvat pravṛttam api tu prāmāṇyanirṇayāyaiveti satyam prāmāṇyanirṇayāyaivedaṃ śāstraṃ pravṛttam avivakṣitārthatve tu mantrāṇāṃ apratipādakatvalakṣaṇam aprāmāṇyam eva bhavet sāmānyāt vedabrāhmaṇavākyānām api tathābhāvaprasaṅga iti vedasya karmāvabodhārthatvaṃ hīyate na ca saṃśayaviparyayajananam evāprāmāṇyam ajñānajanakatvam apy aprāmāṇyam eva tad ucyate uccāraṇamātropakāriṇo mantrāḥ kutaḥ tathā viniyogopadeśāt uta prathā uru prathasva iti puroḍāśaṃ prathayati  iti yady arthaprakāśanopakāriṇo mantrāḥ sāmarthyād eva prathanopayogī maṃtro yam iti kim arthaṃ prathane viniyujyante vacanena yathā sākṣaḥ puruṣaḥ pareṇa cen nīyate nūnam akṣībhyāṃ na paśyatīti gamyate agnīd agnīn vihara  iti ca karoty evāsau ṛtvik agniviharaṇam kiṃ vacanena uccāraṇamātropakāriṇi mantre taduccāraṇād evādṛṣṭaṃ kiñcit upakārajātaṃ kalpyate vākyakramaniyamāc cāvivaksitārthān mantrān avagacchāmaḥ niyatapadakramā hi mantrāḥ paṭhyante yady arthapratipādanenopakururyuḥ niyatakramāśrayaṇam anarthakaṃ syāt kramāntareṇāpi tadarthāvagamasaṃpatteḥ itaś cavivakṣitārthā mantrāḥ avidyamānārthaprakāśino hi kecid dṛśyante yathā catvāri śṛṅgāḥ trayo asya pādāḥ dve śīrṣe sapta hastāso asya tridhā baddho vṛṣabho roravīti maho devo martyānāviveśa  iti na hi catuḥśṛṅgaṃ tripādaṃ dviśiraskaṃ saptahastaṃ kiñcid yajñasādhanam asti yad anena prakāśyate itaś caivam acetanapraiṣapradarśanāt oṣadhe trāyasvainam iti na hy oṣadhir budhyate trāṇāya niyuktā smīti śṛṇota grāvāṇaḥ  iti codāharaṇam na hy acetanāḥ grāvāṇaḥ śrotuṃ niyujyante api caaditir dyaur aditir antarikṣam  iti vipratiṣiddham abhivadanti mantrāḥ kathaṃ saiva dyauḥ tad evāntarikṣaṃ bhavitum arhati keṣāñcic ca mantrāṇāṃ artho jñātum eva na śakyate te katham arthaprakāśanenopakuryuḥ abhyaksāt indra ṛṣṭiḥ  iti sṛṇy eva jarbharītur pharītu  iti indraḥ somasya kāṇukāḥ  iti ca tasmād avivakṣitārthā mantrāḥ api ca uccāraṇam ubhayathā pi kartavyaṃ mantrāṇāṃ adṛṣṭāya vā arthapratyāyanāya vā yato rtham api nānuccaritāḥ śabdāḥ pratyāyayitum utsahante tadavaśyakartavye sminn uccāraṇe tata eva yajñopakāre siddhe kiṃ arthapratipādanadvāraparigraheṇa prayojanam iti tatrocyate kiṃ mantrebhyo rthapratītir eva nāsti kiṃ vā bhavaty api nirnimittā sau uta sannimittā pi grahaikatvapratītivat avivakṣitā iti na tāvat pratītir eva nāsti śabdārthasambandhavyutpattisaṃskṛtam atītaṃ barhir devasadanaṃ dāmi  ity evamādimantraśravaṇe sati tadarthapratīteḥ svasaṃvedyatvāt nāpy asau nirnimittā lokavat padānām evātra nimittatvat vyutpattir api na nāsti ya eva laukikāḥ śabdāḥ ta eva vaidikā ta eva teṣām arthā iti lokavyavahāratas tadvyutpattisaṃbhavāt nāpi bhavaty api mantrebhyo rthapratītiḥ grahaikatvapratītivad avivakṣitā bhavitum arhati avivakṣānibandhanasya kvacid apy abhāvāt grahādivacanāntaranirjñātasaṃkhyatvat somāvasekanirharaṇasya ca sammārgakāryasya sarvagrahasādhāraṇatvāt grahaṃ  itivibhakteś ca karmakārakasamarpaṇamātreṇāpi sārthakyopapatteḥ yuktām ekatvam avivakṣitam iti kathayitum iha tu barhir devasadanaṃ dāmi  ityevamādivākyakriyamāṇakratūpayogidravyādiprakāśanasya vidhyapekṣitatvāt mantreṇa smṛtaṃ karma karoti tathā kriyamāṇaṃ abhyudayakāri bhavatīti na yajñāṅgaprakāśanam avivakṣitam ato noccāraṇamātropakāriṇo mantrāḥ upamantrāṇṃ tu pāvamānīṃ japeta  vaiṣṇavīṃ japeta  iti vidhinaiva tāvanmātrākṣepaṇāt nārthena prakāśitena prayojanam iti kiṃ tatra kriyate yatra tu japeta  iti vidhir na śrūyate na tatra tadarthaḥ pratīyamānaḥ apekṣyamāṇaś copekṣituṃ yuktaḥ nanu yadi japeta  iti vidheḥ vaiṣṇavyādiṣu nārthaḥ vivakṣyate tarhi svādhyāyo dhyetavyaḥ  iti akṣaragrahaṇamātravidhānāt sarvasyaiva vedasyāvivakṣitārthatvaṃ syāt maivam svādhyāyādhyayanavidheḥ dṛṣṭo hi tasyārthaḥ karmāvabodhanam iti dṛṣṭārthatvena vivakṣitārthatvāt etac ca śāstrāntare vistarato nirṇītam iha tu vitanyamānaṃ asmākam avāntaravicārācālatām āviṣkarotītina pratamyate yat tu tadarthaviniyogopadeśād iti avivakṣitārthatvam uktam tatra uru prathā uru prathasva  iti liṅgād eva prathanaviniyoge mantrasya siddhe kāmaṃ tadvidhāyakaṃ vacanaṃ anarthakaṃ bhavatu prāptānuvādakatvāt na tu pratīyamānaḥ mantrād arthaḥ tyaktuṃ yuktaḥ tat kiṃ vacanaṃ anarthakam eva nānarthakam pratipannārthaviṣayaṃ tu tat arthavādārthaṃ vā tadvacanam yajñapatim eva tat prathayati  iti yad anena mantreṇa puroḍāśaṃ prathayati tadyajñapatiṃ yajamānam eva prajayā paśubhiḥ prathayatīti kvacit tu guṇārthavidhānam yathā tāṃ caturbhir ādatte  iti evaṃ agnīd agnīn vihara  ityādāv api draṣṭavyam yat tu niyatapadakramatvāt uccāraṇamātropayogino mantrā iti tad apy asādhu mīmāṃsakānām anāditvād vedasya tatkramalaṅghanānupapatteḥ yathoktaṃ  anyathākaraṇe cāsya bahubhyaḥ syān nivāraṇam  iti asmākam api yādṛk īśvarapraṇītaḥ tadanyathākaraṇe kim adhyetṇāṃ svātantryam asti tasmān nārthavivakṣāyai mantrakramaḥ prabhavati brāhmaṇavākyakramavat yad api catvāri śṛṅgāḥ  ity avidyamānārthavacanam aśaṅkitam tad api anabhijñatayā yajñasya vaiṣa guṇavādena sāṃstavaḥ catvāri śṛṅgā iti vedā uktāḥ trayo sya pādā iti savanāni dve śīrṣe iti dampatīyajamānau saptahastāsa iti chandāṃsi tridhā baddha iti mantrabrāhmaṇakalpaiḥ nibaddhaḥ vṛṣabha iti kāmān varṣati roravītīti stotraśastraprayogabāhulyāt śabdāyamānaḥ maho devo martyānāviveśeti manuṣyakartṛka ity evam eṣa yajñaḥ stuto bhavati tad yathā cakravākamithunastanī haṃsadantakeśī kāśavasaneti nadī stūyate oṣadhe trāyasvainam  iti cetanavan niyoga tasyāḥ stutyarthaḥ śṛṇota grāvāṇaḥ  iti prātaranuvākastutiḥ itthaṃ nāmaiṣaḥ prātaranuvākaḥ praśasyaḥ yad acetanā grāvāṇo pi śṛṇuyuḥ iti aditirdyauraditir antarikṣam  iti guṇavādād apratiṣedhaḥ tad yathā loke tvam eva me mātā tvam eva me pitā tvam eva me bhaginī tvam eva bhrāteti yat tu keṣāñcin mantrāṇām artho na jñāyata iti sa puruṣāparādhaḥ saṃbhavati na mantrāparādhaḥ arthāvagamopāyeṣu bahuṣu satsv api tadanveṣaṇālasaḥ puruṣaḥ nārtham avagacchati na punar mantro trāparādhyati brāhmaṇavākyavat upāyatas tadarthāvagamadarśanāt upāyaś ca prathamastāvat vṛddhavyavahāra eva tulyatvāl lokavedaśabdārthānām ya eva laukikāḥ śabdāḥ ta eva vaidikāḥ ta eva caiṣām arthā iti yady api ca agnir vṛtrāṇi jaṅkṣanat  iti vede kṛtaṇatvaṃ agniśabdaṃ paṭhanti uttānā vai devagavā vahanti  vanaspate hiraṇyaparṇa pradivaste artham  iti laukikavaidikayoḥ śabdayoḥ arthayoś ca nānātvam ivāśaṅkyate tathā pi tathātvapratyabhijñānenāvadhārya īṣadvikṛtās ta eva vede iti laukiky eva vyutpattiḥ lokaprasiddhivipratiṣedhe tu śāstravitprasiddhiḥ pramāṇīkriyate yathā yavamayaś caruḥ  vārāhī upānahau  vaitase kaṭe prājāpatyān sañcinoti  iti yavavarāhavetasaśabdāḥ dīrghaśūkasūkaravañ julakeṣu śiṣṭaprasiddhyā niyamyante na priyaṅgukṛṣṇaśakunijambūṣv iti yatra tu śiṣṭaprasiddhir nāsti tatra mlecchhemvo pi tadarthavyutpattir āśriyate yathā pikanematāmarasaśabdeṣu mlecchaprasiddher apy abhāve nigamaniruktavyākaraṇavaśena dhātutaḥ arthaḥ parikalpanīyaḥ tena āśvinasūktaprakramāt jaraṇabharaṇanimittau jarbharītur pharītū  iti dvivacanāntasarūpāvetau śabdau aśvinor vācakāv iti gamyate evm anyatrāpy utprekṣaṇīyam tad anenāpi nimittena na mantrāṇām avivakṣitārthatvaṃ vaktavyam amī tasmād arthaprakaṭanamukhenaiva dadhati kriyārthatvaṃ mantrā na tu paṭhanamātreṇa japavat na taddvāreṇāpi ślathayitum ataḥ śakyata idaṃ pramāṇatvaṃ vede sakalapuruṣārthāmṛtanidhau idam idānīṃ parīkṣyate udbhidā yajeta  citrayā yajeta paśukāmaḥ  agnihotraṃ juhuyāt svargakāmaḥ  śyenenābhicaran yajeta  vājapeyena svārājyakāmo yajeta  iti śrūyate tatra kiṃ udbhideti citrayeti agnihotram iti śyeneneti vājapeyeneti guṇavidhaya ete tattatkarmanāmadheyāni iti kim anena parīkṣitena prayojanam ubhayatrāpi prāmāṇyaṃ nopapadyata iti tadartham evedaṃ parīkṣyate yadi tāvat vrīhibhir yajeta  dagdhā juhoti  itivat guṇaḥ kiñcid udbhidādipadair vidhīyate anena dravyaviśeṣeṇa yāgaḥ kartavya iti tadābhāvārthasya yajyādeḥ anyato vagatir mṛgyā anavagatārthe bhāvārthe guṇavidhānasyānupapannatvāt āgneyo ṣṭākapālo bhavati  agnihotraṃ juhoti  iti vidhyantareṇa bhāvārthe codite tatra vrīhibhir yajeta  dagdhā juhoti  iti nanu vājapeyena svārājyakāmo yajeta  ity anenaiva vākyena yāgākhyo bhāvārthaḥ codayiṣyate guṇaś ca tasmin vājapeyākhyo vidhāsyate iti ko doṣaḥ kathaṃ na doṣaḥ arthadvayavidhānena vākyabhedaprasaṅgāt vājapeyena svārājyaṃ kuryāt  ity eko arthaḥ vājapeyena giṇena yāgaṃ kuryāt  iti dvitīyo rthaḥ na ca sakṛd uccaritaṃ vākyaṃ arthadvayavidhānāya prabhavati nanu yajeta  iti rūpasāmyāt ubhayatrāpi sambadhyate yajeta svārājyakāmaḥ vājapeyena ca  iti tulyam asyobhayatrāpi rūpam na rūpasāmyasyāsiddhatvāt svārājyaṃ prāti yajiraprāptatvāt vidhīyate guṇaṃ ca prati prāptatvāt anūdyate anavagate ca karmaṇi guṇavidhānam aghaṭamānam iti avaśyaṃ guṇavidhipakṣe guṇaṃ prati yajiḥ prāptatvād uddeśyo bhavati pradhānaṃ ca sa eva svārājyaṃ prati vidheyatvāt upādeyo guṇaś ceti viruddharūpāpatteḥ na yajir ubhābhyāṃ yugapat sambaddhum arhati yaḥ svārājyaṃ sādhayitum iccheta sa yajetety anyad rūpam yad yajeta tat vājapeyenety anyad rūpam tasmāt bhāvārthaprāptau pramāṇāntarāpekṣaṇāt guṇavidhipakṣe tat apramāṇaṃ vacanam athaiṣa doṣo mā bhūd iti nāmadheyapakṣa āśrīyate tadaiṣām udbhidādipadānāṃ vispaṣṭam evānarthakyam yāvad evoktaṃ bhavati yajeta  iti tāvad eva vājapeyena yajeta  iti evam ānarthakyāt anyatrāpy asamāśvāsaḥ atrocyate guṇavidhipakṣe yathā bhavān āha tathāiva nāmadheyapakṣa eva tu śreyān ity abhyupagamyate tathā hi bhāvārthasya phalaṃ prati karaṇatvāt tatsāmānādhikaraṇyena tṛtīyā prayujyate tatra vājapeyena  iti sādhyaś ca bhavan bhāvārthaḥ karaṇabhāvam anubhavatīti sādhyatvāpekṣayā tatsāmānādhikaraṇyena kvacit dvitīyā pi prayujyate agnihotraṃ juhoti  iti nanu guṇavan nāmāpi vidhātavyam eva anabhihitsyānavagamāt tataś ca guṇavidhipakṣaspṛśaḥ vākyabhedādidoṣāḥ tadavasthā eva naitad evam na hy asya karmaṇaḥ idaṃ nāma veditavyam iti saṃjñāsaṃjñisambandhaṃ vedo vidadhāti yogena tu kenacit pravartamānaṃ nāmadheyam avagamyata eva udbhedanam anena paśūnāṃ kriyata iti udbhididam dadhimadhupayoghṛtaṃ dhātāstaṇṭulā udakaṃ tatsaṃsṛṣṭaṃ prājāpatyam  iti nānāvidhavicitradravyasādhyatvāt citrā agnaye hotram asminn ity agnihotram yathā vai śyeno nipatyādatte evam anena dviṣantaṃ bhrātṛvyam ādatte  ity arthavādāt śyena iva śyeno yāgaḥ tasmāt karmanāmāny etāni yat tu nāmadheyapakṣe nairarthakyam āśaṅkitaṃ tad api na cāru nāmāpi guṇaphalopalabdheḥ arthavad ity abhiyuktaiḥ parihṛtatvāt evaṃnāmedaṃ karmety avagamyate tatra guṇaḥ dravyadevatādiḥ phalaṃ ca tasya svargaḥ paścād avagamyata iti tasmān nāmadheyapadānām aviruddho nvayḥ kvacit punar aprāpte bhāvārthe saguṇam eva tatkarma codyate yathā āgneyo ṣṭākapālo māvasyāyāṃ ca paurṇamāsyāṃ cā cyuto bhavati  iti yathā vā etasyaiva recatīṣu vāravantīyam agniṣṭomasāma kṛtvā paśukāmo hy etena yajeta  itīty alaṃ śastrāntarodgāragahanakathāvistareṇeti nāsti nāmadheyadvāreṇāpi pramāṇatā kṣepaḥ sarvaprakāreṇāpi siddhaṃ devapramāṇatvam iti vedaprāmāṇyasidhyartham ittham etāḥ kathāḥ kṛtāḥ na tu mīmāṃsakacchātapāramithyābhidhānataḥ nanu evaṃ vidhyarthavādamantrānāmadheyānāṃ kāryaupayiktvadarśanāt kārya evārthe vedaḥ pramāṇam ity uktaṃ syāt tataḥ kim siddhe rthe tasya prāmāṇyaṃ hīyate tato pi kim bhūyān bhūtārthābhidhāyigrantharāśir upekṣito bhavet sakalasya ca vedasya prāmāṇyaṃ pratiṣṭhāpayitum etat pravṛttaṃ śāstram atra kecid āhuḥ sarvasyaiva vedasya kārye rthe prāmāṇyam tathā hi gṛhītasambandhaḥ śabdaḥ artham avagamayati sambandhagrahaṇaṃ cāsya vṛddhavyavahārāt vṛddhānāṃ ca vyavahāraḥ pānīyam ānaya  gāṃ badhāna  grāmaṃ gaccha  iti kāryapratipādakair eva śabdaih pravartata iti tatraiva vyutpadyante bālāḥ prayojanoddeśena hi vṛddhā vākyāni prayuñjate na ca siddhārthābhinirvartata iti tasya na prayogayogyatvam aprayuñjyamānasya ca na sambandhagrahaṇam agṛhītasambandhasya ca na pratipādakatvam apratipādakasya ca na prāmāṇyam api ca ākhyātapadoccāraṇam antareṇa nirākāṅkṣapratyayānutpādāt avaśyam ākhyātayuktaṃ vākyaṃ prayoktavyam ākhyātapadena ca sādhyarūpo rtha ucyate nāmapadena ca siddhaḥ bhūtabhavyasamuccāraṇe bhūtaṃ bhavyāyopadiśyata iti vākyasya sādhyārthaniṣṭhatete na bhūtārthaviṣaye tasya prāmāṇyam ataś ca kārye arthe śabdasya prāmāṇyam yataś ca kāryarūpo rthaḥ śabdasyaiva viṣaya iti tatra śabdaḥ pramāṇatāṃ labhate siddho arthaḥ prasiddhatvād eva pramāṇāntaraparicchdayogya iti tatpratipādane tatpramāṇāntarasavyapakṣe śabdo bhavati tataś ca tadgrāhiṇaḥ pramāṇāntarasyaiva tatra prāmāṇyaṃ syāt na śabdasya śabdaś ca tadupasthāpanamātra eva niṣṭhaḥ syāt tasmāt śabdaprāmāṇyam icchatā kārya evārthe tatprāmāṇyam aṅgīkartavyam iti atrocyate yat brūṣe kārya evārthe vākyasya vyutpattir iti tad ayuktam evaṃ hi siddharūpo yaṃ tasyārthaḥ  iti kathaṃ tvayocyate na hy alabdhavyutpatteḥ śabdāt arthapratyayo yujyate artapratītiś ca tato dṛśyate vyutpattiś ca tatra nāstīti citram na ca kāryaparair eva śabdaiḥ loke vyavahāraḥ vartamānopadeśakebhyo pi nadyādivākyebhyaḥ vyavahārapravṛtteḥ tatrāpi vyutpattir bhavaty eva api ca aṅgulyādinā puro vasthitam arthaṃ nirdiśya yadā kaścit kathayati asyedaṃ nāma  iti tadā kāryopadeśam antareṇāpi bhavaty eva vyutpattiḥ asmāc chabdād ayam arthaḥ pratipattavyaḥ  iti kāryopadeśa evāsāv iticet na tādṛśānām akṣarāṇām aśravaṇāt asyedaṃ nāma  iti hi śrūyate na asmād ayaṃ pratipattavyaḥ  iti asyedaṃ nāma  ity eṣām evākṣarāṇām eṣo rtha iti cet na apadārthasya kyārthatvāyogāt na caivaṃ kalpayitum api śakyate asyedaṃ nāma  ity etāvataiva tatpratipattisiddheḥ pratipattikartavyatā bhidhānasya niṣprayojanatvāt kāryaparād api śabdāt vyutpattir bhavantī na vākyārthamātraparyavasāyinī bhavati kin tv ekaikapadāvāpāpodvāpadvārakapadārthaparyantā sā bhavati padārthavyutpattisaṃskṛtamateś ca abhinavakaviviracitavartamānopadeśaślokaśravaṇe pi vākyārthapratītir dṛśyata eveti nāvyutpattikṛtam aprāmāṇyam na cāsau bhūtārthapratipādakaśabdajātinā pratītiḥ bādhyate sandigdhā vā yena pratyakṣādipramāṇāntarakaraṇakapratītivat pramāṇaphalam eva sā bhavitum arhati yat punar abhidhāyi kārye arthe pramāṇāntaranirapekṣatayā pramāṇaṃ bhavati śabdaḥ bhūtārthe tu neti tadasat śabdasya pramāṃāntarasāpekṣatvānapāyāt pramāṇāntareṇānavagate hy arthe śabdaḥ pravartayitum eva na śaknoti ity evocāma vakṣyāmaś ca vākyārthacintāyām api pramāṇāntarasāpekṣatvaṃ tasya pratyuta prāmāṇyam āvahati na pratihanti kiñ cedaṃ sāpekṣatvam iti vaktavyam kiṃ siddhārthābhidhāyinaḥ śabdasya utpattāv eva pramāṇāntarasāpekṣatvam uta tadviṣayasya pramāṇāntaraparicchedayogyatvam ity ubhayathā tiprasaṅgaḥ utpattau pramāṇāntarasavyapekṣatayā yady aprāmāṇyaṃ varṇyate hanta hatam anumānam tasyotpattau pratyakṣādisāpekṣatvāt varṇitaṃ ca tatpūrvakaṃ trividham anumānam  iti tadviṣayasya pramāṇāntaragrahaṇāyogyatāyāṃ tu tadaprāmāṇye pratyakṣādīnāṃ sarveṣāṃ aprāmāṇyaṃ prāpnoti pramāṇasaṃplavasya prāk pratipāditatvāt api ca vidhiyukteṣv api vaidikeṣu laukikeṣu vākyeṣu adhīṣva  gāṃ badhāna  grāmaṃ gaccha ity evamādiṣu anvayavyatirekābhyāṃ hitāhitaprāptiparihārasādhanasāmarthyāvagamena pravṛttisiddheḥ viniyogamātraniṣṭha eva vidhir bhavati apravṛttapravartanātmakanirapekṣanijavyāpāravaidhuryāt kāryparatvānupapatteḥ anuvādamātraṃ vidhivacanam iti kāryārthaprāmāṇyavādināṃ sarvam eva laukikaṃ vākyaṃ apramāṇaṃ syāt ye tu bhūtārthavādiṣu laukikavākyeṣu pravṛttinivṛttikāriṣu vidhiniṣedhau kalpayanti te nitarāmṛjavaḥ śrūyamāṇo pi vidhiḥ anuvādībhavati yatra tatrāśrutaḥ kalpyata iti kim anyad ataḥ paramārjavam pravṛttau tu tatra vidhir aprayojakaeva anvayavyatirekābhyāṃ puruṣārthasādhanasāmarthyāvagamāt puruṣapratyayād vā lokeṣu pravṛttisiddheḥ tatraitat syāt laukikavākyānāṃ vivakṣāparatvāt na kāryārthatvam yathoktaṃ api ca pauruṣeyād vacanāt evam ayaṃ puruṣo vedeti bhavati pratyayaḥ naivam arthateti vaidikāni punaḥ apauruṣeyatayā kāryaparāṇy eva vākyāni  iti etad api na peśalam apauruṣeyasya vacasaḥ pratikṣiptatvāt vede pi kartur īśvarasya sādhittvāt na ca puruṣavacanam api vivakṣāparam iti darśitam tathā hi na vivakṣā vākyārthaḥ devadatta gām abhyāja kṛṣṇāṃ daṇḍena  iti padagrāme vivakṣāvādinaḥ padāsyāśravaṇāt apadārthasya vākyārthatvānupapatteḥ na ca viṣabhakṣaṇavākyasyeva paragṛhe bhojananivṛttā pauruṣeyavacasaḥ vivakṣāyāṃ tātparyaśaktir api prabhavati na hi sarvātmanā bhidhātrīṃ śaktim avadhīryaiva tātparyaśaktiḥ prasarati iti na vivakṣāparatvam kathaṃ tarhi puruṣavacanād uccāritāt vivakṣāvagama iti cet anumānād iti brūmaḥ kāryatvāt padaracanāyāḥ puruṣecchāpūrvakatvam anumīyate arthāvagamapuraśaraṃ ca puruṣavacanāt vivakṣānumānaṃ evam ayaṃ veda  evam ayaṃ vivakṣati  iti arthoparāgarahitasya vivakṣāmātrasya jīvatāṃ nisargata eva siddheḥ ayam artho sya vivakṣitaḥ  ity arthoparajyamānā tu vivakṣā na śakyā arthe navagate vagantum arthaś cet prathamam avagato vākyāt na tarhi tat vivakṣāparam arthaparam eva bhavitum arhati lokavākyānāṃ vivakṣāparatve bāhye rthe sambandhagrahaṇāsaṃbhavāt vedād api vākyārthāvagamo na syād ity alaṃ prasaṅgena tasmān na kāryaparatvenaiva śabdasya prāmāṇyam yat punar abhāṇi nākhyātaśūnyaṃ vākyaṃ prayogārham tena vinā nairākāṅkṣyānupapatteḥ ākhyātasya ca bhavyarūpaḥ arthaḥ na nāmna iva bhūtaḥ bhūtabhavyasamuccāraṇe ca bhūtaṃ bhavyāyopadiśyata iti sarvatra kāryaparatvam iti tad api na saṃpratam putras te jātaḥ  kanyā te garbhiṇī  iti sukhaduḥkhakāriṇāṃ anupadiṣṭapravṛttinivṛttikānāṃ anākhyātānām api vākyānāṃ loke prācuryeṇa prayujyamānatvāt atha sukhī bhava  duḥkhī bhava  iti tatra kāryaparatvaṃ vyākhyāyate tad api na yuktam īdṛśānām akṣarāṇām aśravaṇāt kalpanāyāś ca niṣphalatvāt na hi sukhī bhava  ity upadeśāt asau sukhī bhavati sukhībhavituṃ vā kvacit pravartate upāye pūrvam eva pravṛttatvāt upeye ca pravṛttyanupapatteḥ kin tu putrajanmaśravaṇata evāsau sukhībhavati tathā kasyacit uttarīyāvaguṇṭhitatanoḥ nidrāyamāṇasya kvacit kenacit kelinā rajjuveṣṭitavapuṣaḥ paścāt prabodhasamaye sahasā sarīsṛpavalitam ātmānaṃ manyamānasya bhayādanu nmīlitacakṣuṣaḥ kenacit prayujyamānaṃ rajvā veṣṭito si iti vacaḥ śravaṇapatham avatarati tat siddhārthabodhakam api pramāṇam na ca tatra mā bhauṣī  iti prayogakalpanāyāḥ prayojanam rajjuveṣṭanapratyayād eva bhayanivṛtteḥ siddhtvāt tathā ca viṣamaviṣadharādhiṣṭhito yam adhvā  nidhiyukto yaṃ bhūbhāgaḥ  iti bhūtārthakhyāpakaṃ vaco dṛśyate na ca tadapramāṇam na ca tatra mā gāḥ tvam anenādhvanā  nidhiṃ gṛhāṇa  iti vidhiniṣedhaparatvaṃ yuktam eṣāṃ padānām aśravaṇāt nanu vaktuḥ prekṣāpurvakāritayā niṣprayojanavacanānuccārāt avaśyaṃ mā gāḥ  gṛhāṇa  iti kāryākṣarāṇi hṛdaye parisphuranti kathañcid ālasyādinā noccaritānīti naitad yuktam prekṣāpūrvakāritvād eva vaktuḥ yathā vasthitavastusvarūpamātrakhyāpakavacanoccāraṇam eva yuktam arthāt pravṛttinivṛttyoḥ siddhatvāt parābhiprāyasya cānavasthitatvena niyatopadeśānupapatteḥ sarvabandhajīvino hi sapannaga eva panthā upādeyatayā vabhāti vītarāgasya ca brahmavidaḥ vitteṣaṇāvyutthitasya govindasvāmina iva nidhir api heyatay parisphuratīti kasmai kim upadiśyatām vastusvarūpe tu kathite yathāhṛdayavartirāgadveṣānuvartanena kaścit tatra pravartatām kaścit tato nivartatām iti bhūtārthakathanam eva like prekṣāvān karoti na vidhiniṣedhau prayoktum arhatīti ye pi bruvate sarvatra pratipattikartavyatāvidhānam evādau veditavyam avidhikasya vākyasya prayogānarhatvād iti te pi na sādhu budhyante viditaśabdārthasambandhasya puṃsaḥ śabdaśravaṇe sati pratipatteḥ svataḥ siddhatvena anupadeśyatvat asiddhāyāṃ vā pratipattau pratipattikartavyatā pi kutaḥ pratīyeta nanu kāryārthapratipādakaṃ padam antareṇa padāntarāṇi saṃsargam eva na bhajante kāryākāṅkṣānibandhanatvāt sambandhasya tena sarvatra kāryaparatvam ucyate naiṣa niyamaḥ kāryākāṅkṣāgarbha eva sarvatra sambandha iti vartamānāpadeśakānām api prekṣāpūrvakārivākyānāṃ itaretarasaṃsṛṣṭārthapratītijanakatvadarśanāt na hi daśadāḍimādivākyasaṃdśi vartamānāpadeśīni vacāṃsi bhavanti kāryanibandhane hi sambandhe tadrahitānām anvaya eva syāt darśitaś cānvayaḥ pūrvodāhṛtavākyānām api ca liṅntapadayukte pi vākye padāntarārthānāṃ parasparam anvayo dṛśyata eva sa kathaṃ samarthayiṣyate kāryākāṅkṣānibandhane hi kārye sarveṣām anvayaḥ na parasparam iti bruvan brūyāt sarvathā kāryasaṃbandhe prathamam avagate sati paścād aruṇaikahāyanīnyāyena vākyīyaḥ parasparānvayo pi setsyatīti hanta tarhi parasparānvaye kāryākāṅkṣākāraṇam tarhi aruṇāyā piṅgākṣyā ekahāyanyā somaṃ krīṇāti  iti dravyaguṇayoḥ vibhaktyāṃ somakrayaṃ prati yuktatvāt prathamaṃ krayasambandha eva tayor gamyate yaś ca pāścātyaḥ parasparānvayaḥ tatra kāryapāratantryāpādikā vibhaktiḥ akāraṇam asatyām api tasyāṃ śuklaḥ paṭaḥ  iti sāmānādhikaraṇyaprayogeṇānvayasiddheḥ tasmāt kāryaikyanibandhano nvaya iti niyamo ya ucyate sa kalpanāmātraprabhavaḥ na pramāṇavṛttagamya iti yat tu bhūtabhavyasamuccāraṇe bhūtaṃ bhavyāyopadiśyata iti ayam api na sārvatriko niyamaḥ viparyayasyāpi vrīhīn prokṣat  ityādau darśanāt alaṃ vā darśapūrṇamāsaprakaraṇaniveśanānujjñitakāryamukhaprekṣaṇadainyena vrīhiprokṣaṇodāharaṇena ātmā jñātavyaḥ  iti tu siddhapara eva sādhyopadeśaḥ na hy atra karma kiñcit sādhyam pradhānam upadiśyate adhikārāśravaṇāt na ca viśvajidādivat adhikārakalpanā kācid upapadyate na ca karmapravṛttihetutvaṃ ātmajñānasyeti vakṣyāmaḥ arthavādas tv arthavāda eva nādhikārikalpanāya prabhavati tasmāt apahatapāpmadiguṇayuktātmasvarūpaniṣṭhatvam eva tatrāvatiṣṭhate tasminn avagate puruṣāntaraprārthanādainyānupapatteḥ sa eva hy uttamaḥ puruṣārthaḥ sa ca siddha eva na sādhyaḥ yatnas tu kṛtabuddhīnāṃ avidyoparamāyaiveti vyācakṣate jñātavyaḥ  iti pratipattikartavyatāparo yaṃ vidhir iti cet na pratipatteḥ pramititvāt pramiteś ca prameyaniṣṭhatvāt jñātavyaḥ  iti ca karmaṇi krtyapratyayanirdeśāt karmaṇaś ca īpṣitatamatvāt tatparatvam evāgamyate vidhis tatra prasarann api kva prasaret phalaṃ tāvat vidheḥ na viṣaya eva yathā ha bhaṭṭaḥ phalāṃśe bhāvanāyāś ca pratyayo na vidhāyakah  iti upāyas tu jñānam evā jñānaṃ ca jñeyaniṣṭham ity uktam yas tu yam aniyamādipratipattītikartavYatāprakāropadeśaḥ so pi tathāvidhātmarūpādhigataye satyāsatyasvabhāvanāmarūpaprapañcavilāpanadvāreṇa tatropayujyata iti siddhsādhyam tiṣṭhatu vā yam aniyamaprāṇāyām apratyāhāradhāraṇādyātmajñānopayogītikartavyatāvidhiḥ anye pi jyotiṣṭomādividhayaḥ tanniṣṭhā eveti vedāntavādinaḥ sādhyasya sarvasya kṣayitvenānupādeyatvāt siddhasya brahmaṇa eva anādyavidyātītasyānapāyinaḥ puruṣārthatvāt stokastokaprapañcavilāpanadvāreṇa uttamādhikārayogyatvāpādanāt brahmaprāptyaupayikā eva sarvavidhataḥ tathā ca manuḥ  svādhyāyena vratairhopraiḥ traividyenejyayā sutaiḥ mahāyajñaiś ca yajñaiś ca brāhmīyaṃ kriyate tanuḥ  iti tad evaṃ siddha evārthe vedasyāhuḥ pramāṇatām sarvā hi vidhayo brahmaprāptiparyavasāyinaḥ āstāṃ vā yaṃ viṣayaḥ bahu vaktavyaḥ pramāṇatā tu girāt siddhe kārye cārthe tulyaiva pramititulyatvāt kiṃ tantratā bhavati kasya tayor itīyaṃ carcā cirāya na mahaty upayujyate naḥ saṃtoṣavṛttim avalambya vayaṃ hi vedaprāmāṇyamātrakathatāya gṛhītayatnāḥ prāmāṇyasādhanavidhāv upayogi yac ca vaktavyam atra tadavādi yathopayogam vaktavyam iṣṭam api kiñcid ihābhidadhmaḥ tacchayatāṃ yadi na dhīḥ parikhidyate vaḥ       ṇyāyamañjarī vol  last modified   ṭext  ūniversity of ṃysore Oriental ṛesearch īnstitute ṣeries ṇo  vol  ed KṣVaradacharya ṃysore   īV   ṃembers  vol ṭKato  ḥṭoda  Kḥosono  ṣBongseop   ṛṭanemura  ṃKawajiri   vol ṭOno  ṭFujī  ṃṭaniguchi  ṭāono   ṣṃoriyama  ḥṃarui  prapannāya viprapannānāṃ duḥkhitānāṃ sukhātmane saṃpūrṇāya dṛḍhāśānāṃ namaḥ kāraṇabandhave atha yad ukutaṃ vāstavasya śabdārthasyāvidyamānatvād arthāsaṃsparśinaḥ śabdā iti tat pratividhīyate dvividhaḥ śabdaḥ padaṃ vākyaṃ ca tatra padārthapūrvaktvāt vākyārthasya prathamaṃ padārtho nirdiśya nirūpyate padaṃ ca dvividhaṃ nāma ākhyātaṃ ca upasarganipātakarmapravacanīyānām api nāmasvevāv antarbhāvam ācakṣate tad uktaṃ suptiṅantaṃ padam iti ihāpi sūtrakṛd āha te vibhaktyantāḥ padaṃ iti tatra tiṅantapadārthacintā vākyārthavicārāvasara evakariṣyate tadaupayikatvāt subantānāṃ tv artho yam ucyate te ca caturvidhāḥ subantāḥ padātmanaḥ śabdā bhavanti jātiśabdāḥ kriyāśabdāḥ guṇaśabdāḥ dravyaśabdāḥ iti tatra gavādijātiśabdānāṃ gotvādijātyavacchinnaṃ vyaktimātram arthaḥ yas tadvān iti naiyyāyikagṛhe gīyate nanu śuklādiguṇādhikaraṇaṃ kriyāśrayaś ca dravyaṃ vyaktiḥ sāsnādyavayavasanniveśātmikā ākṛtiḥ śābaleyādisakalagopiṇḍasādhāraṇaṃ rūpaṃ jātir iti vyaktyākṛtijātisannidhāne samuccārita eṣa gośabdaḥ katham itaratiraskāreṇa tadvanmātravacanatām avalambeta āha vitatā khalv iyaṃ kathā carcayiṣyate tāvat idaṃ tu cintyatām jāter eva pramāṇātītatvana śaśaśṛṅgavad avidyamānatvāt kathaṃ tadvān padārtho bhaviṣyati tathāha na tāvat sāmānyagrahaṇanipuṇam akṣajaṃ jñānaṃ bhavitum arhati tasya pūrvaparānanusyūtasvalkṣaṇamātraparicchedaparisamāptavyāpāratvāt samānavṛttitā nāma sāmānyasya nijaṃ vapuḥ kathaṃ spṛśati sāpekṣaṃ anapekṣā kṣajā matiḥ samāneṣv ākaliteṣu tadvṛttisādhāraṇarūpam avadhāya sāmānyaṃ gṛhyata iti sāpekṣaṃ tatsvarūpagrahaṇam iyaṃ ca prathamanayanasannipādasamudbhūtā matiḥ pūrvaparānusandhānavandhyā nirapekṣā kathaṃ tadgrahaṇasya prabhavet tatpṛṣṭḥabhāvinas tu vikalpā svabhāvata eva vastusaṃsparśakauśalaśūnyātmāna iti tadviṣayīkṛtasyāpi samānyasya na paramārthasattvaṃ bhavitum arhati na cānumānaṃ śabdo vā sāmānyasvarūpavāstavatvavyavasthāpanasāmarthyam aśnute śabdaliṅgayor vikalpaviṣayatvena vastugrāhitvāsaṃbhavāt tatprāptyādivyavahāras tu prakārāntareṇa darśayiṣyate ataś ca vyaktivyatiriktaṃ sāmānyaṃ bhadenānupalaṃ bhāt tathā hi kuvalayāmalakabilvādīni karatalavartīni pṛthagavalokyate na jātivyaktī iti na tayor bhedaḥ deśavbhedasya cāgrahaṇāt yataḥ khalu yato tiriktaṃ tat tadadhiṣṭhi tadeśavyatiriktadeśādhiṣṭhānam avadhāryate ghatād iva paṭaḥ na caivaṃ jātivyaktī iti na tayor bhedaḥ ataś caivaṃ tadagrahe tadbudhyabhāvāt yaddhi yato vyatiriktaṃ tata tasminn agṛhyamāṇe pi gṛhyate ghatād iva paṭaḥ na ca vyaktāvanupalabhyamānāyāṃ jātirūpalabhyate tasmān na tato sau bhidyate tadvṛttitvātsāmānyasya tadagrahe tadanupalabdhir iti cet na vṛttyanupapatteḥ kiṃ pratipiṇḍaṃ kārtsyena vartate jātiḥ utaikadeśena iti dvayam api cānupapannam piṇḍe sāmānyam ekatra yadikātsnyena vartate tatraivāsya samāptatvāt na syāt piṇḍāntare grahaḥ ekadeśena vṛttau tu gotvajātir na kutracit samagrā stīti gobuddhiḥ pratipiṇḍaṃ kathaṃ bhavet jāteś ca niravayavatvāt na kecid ekaśāḥ santi yair eṣā pratipiṇḍaṃ varteta na caikatra piṇḍe samāpya vartamānā piṇḍāntare samāpyaiva vartitum arhati samāptasya punarutpattiṃ vinā samāptyantarānupapatteḥ tathābhūtasya ca vṛttiprakārasya kvacid apy adarśanāt yā ca samavāyātmikā piṇḍeṣu vṛttiḥ sāmānyasya aulūkyair ucyate tām api na buddhyāmahe vayam ayutasiddhānām ādhāryādhārabhūtānāṃ yaḥ sambandha ihapratyayahetuḥ sa samavāyaḥ iti yad ucyate tad vipratiṣiddham ayutasiddhatā ca sambandhaś ceti kathaṃ saṅgaccheta pṛthaksiddhe hi vastunī kuṇḍabadaravat anyonyaṃ sambandhyete strīpuṃsavad vā ayutasiddhatve tu tadekatvāt kiṃ sambadhyeta ṇa hy ahaṃ mayaiva sambadhye dravyaguṇayor apṛthaksiddhayor api sambandho vidyata eveti cat tad idam unmattasyonmattasaṃvarṇanam guṇino pi guṇavyatiriktasyānupalambhāt ayaṃ guṇī rūpādibhyo arthāntaratvena nātmānam upadarśayati vyatirekaṃ ca tebhyo vāñchatīti citram ayad api nityānityavibhāgena yutasiddheḥ svaśāstre paribhāṣaṇaṃ kṛtaṃ anityānāṃ paramāṇūnāṃ pṛthaggatimattvaṃ yutasiddhiḥ anityānāṃ tu yutāaśrayasamavāyitvam vibhūnāṃ parasparam ākāśādīnāṃ sambandha eva nāsti aiti tad api prakriyāmātram nānātvena siddhiḥ niṣpattiḥ ajñptir vā yutasiddhir ity ucyate tadviparyayād ayutasiddhiḥ ekyena siddhir avaatiṣṭhate tathā ca sati sambandho durvacaḥ aavayavāvayavinor api samavāyātmā sambandha evam eva parihartavyaḥ ayathā ha bhaṭṭaḥ anāniṣpannasya sambandhaḥ niṣpattau yutasiddhatā iti aparamāṇvākāśayoḥ paramāṇukālayoś ca sambandha iṣyate nākāśaakālayor anyonyaṃ iti prakriyaiveyam iti alam avāntaracintanena atasmān na jātivyaktyoḥ kācit vṛttir upapadyate asuśikṣitās tu rūparūpilakṣaṇam ācakṣate jātivyaktiyoḥ sambandham aso pi nopapadyate rūpaśabdaḥ kiṃ śuklādivacanaḥ ākāravacanaḥ asvabhāvavacano vā bśuklādiśabdavacanatve nīrūpāṇāṃ pavanamanaḥprabhṛtīnāṃ dravyaṇāṃ guṇakarmāṇāṃ bca sāmānyaśūnyatā syāt bākāravacanatve pi avayavasannniveśarahitānāṃ teṣām eva guṇādīnāṃ bsāmānyavattā na prāpnoti bsvabhāvavacanatve tu jātijātimator avyatireka eva bhavet bavabhāti hi bhedena svabhāvo na svabhāvinaḥ bśabdātiriktataiveyaṃ na tu vastvatiriktatā bkiṃ cedaṃ rūpaṃ nāma kiṃ vastutvena vastudharmaḥ vastvantaraṃ vā bvastvantaraṃ tāvan na pratibhātīty uktam bvastudharmo pi tadvyatiriktayā sthitaḥ na cakāsty eva avyabtireke ca sambandhavācoyuktir anupapannety uktaṃ bna ca rūparūpitvalakṣaṇaḥ sambandhaḥ saṃyogasamavāyavyatiriktaḥ ko pi bśrotriyaiḥ vivicya vyākhyātuṃ śakyate yathā īdṛg iti tasmāt vācyoyuktibnūtanatāmātram iha kṛtam na tv arthaḥ kaścid utprekṣyata ity alaṃ prasaṅgena bapi ceyaṃ jātiḥ bsarvasarvagatā vā syāt piṇḍasarvagatā pi vā bsarvasarvagatatve syāt karkādāv api gomitiḥ caśvadhīḥ śābaleyādau uṣṭrabuddhir jagādiṣu cpadārthasaṅkaraś caivaṃ atyantāya prasajyate cathāpi vyaktisāmarthyaniyamān naiṣa saṅkāraḥ cna hi karkādipiṇḍānāṃ gotvādivyaktikauśalam cmaivaṃ khaṇḍādyabhivyaktam api gotvam anaṃśakam csatvatraiva pratīyeta na vā sarvagataṃ bhavet ctaddeśagarahaṇe tasya na hi kiñcin niyāmakam cdīpavad vyaṃjakaḥ piṇḍaḥ na tu tatpiṇḍavṛttitat csarvatrāgṛhyamāṇaṃ ca sarvatrāstīti ko nayaḥ csarvasarvagataṃ tasmāt na gotvam upapadyate cpiṇḍasarvagatatve tu kāmam etad adūṣaṇam ckin tu naivādya jātāyāṃ gavi gopratyayo bhavetcpiṇḍe nāsīd asaṃjāte jātiḥ jāte va vidyate csaṃkrāmati na cānyasmāt piṇḍād anyatra niṣkriyā cāyāty api na taṃ piṇḍaṃ apojjhati purātanam cna cāṃśair vartate tatra kaṣṭā vyasanasantatiḥ dbhāṭṭās tu bruvate bhinnābhinnam ekaṃ vastu anuyāyi ca vyāvṛttaṃ ca dyat tasyānugāmi rūpaṃ tat sāmānyaṃ yat vyāvṛttaṃ sa viśeṣaḥ tathā dhi dsarvavastuṣu buddhiś ca vyāvṛttyanugamātmikā djāyate dvyātmakatvena vinā sā ca na sidhyati dkevakaviśeṣātmakapadārthapakṣe sāmānyapratīter anālambanatvaṃ sāmānyadmātravāde ca viśeṣabuddher anupapattiḥ dna cāpy anyatarā bhrāntiḥ upacāreṇa veṣyate ddṛḍhatvāt sarvadā buddheḥ bhrāntiḥ syād bhrāntivādinām dna hi mihiramarūcinicayanīrapratītivat sāmānyapratyayopamardena dviśeṣapratītiḥ viśeṣapratyayopamardena vā sāmānyapratītir udeti kin tu davirodhenaiva yugapad ubhayāvabhāsaḥ ata eva nirvikalpabodhena dvyātmadkasyāpi vastuno grahaṇam upeyate dtad etad abhidhīyamānam eva na manojñam ivābhāti dnānārūpatvam ekasyāviruddhaṃ vadatā svayam ddūṣākhyānam aukharyam asmākam apavāritimtad eva sāmānyaṃ sa eva viśeṣaḥ tad evaikaṃ tad eva nānā tad eva nityaṃ tad evānityaṃ tad evāsti tad eva nāsti iti jainocchiṣṭam idam ucyate ucyamānam api na śobhate dṛṣṭatvān na virodhaś cet na tathā tad evedanāt uktaṃ hi nānuvṛttārthagrahiṇī netradhīr iti vicitravikalpaprabandhavipralubdhabuddhayaḥ khakv evaṃ manyante bhavatu te na tv ekaṃ vastu bahurūpaṃ bhavitum arhati ekaṃ hi vastuno rūpaṃ itarat kalpanām ayam nānuvṛttavikalpeṣu visraṃbha ucitaḥ satām drāgito hy anyasaṃsparśanair apekṣyeṇa dṛśyate svalakṣaṇaṃ ato bhadaḥ tāttviko nugamo mṛṣā dṛḍhādṛḍhatvam akṣuṇṇam aparīkṣyaiva saṃvidām dvayapratītimātreṇa dvayā bhyupagamo bhramaḥ na neti pratyayād eva mithyātvaṃ kevalaṃ dhiyām kin tu yuktiparīkṣāpi kartavyā sūkṣmadarśibhiḥ na caikaṃ śabalaṃ vastu nirvikalpakagocaraḥ vyktyantarānusandhānād vinā nugamadhīḥ kutaḥ yeṣv anugataṃ teṣu buddhyā nanusandhīyamāneṣu tadvattisāmānyagrahaṇāsaṃbhavāt na cānusandhānasāmarthyaṃ buddher asti ata eva na te samyagadhyakṣajajñānavedinaḥ abhedavṛtti pratyakṣaṃ āhut advaitavāñchayā tasmāt bhedāviṣayatvāt pratyakṣasya na tadgamyaṃ sāmānyam nanu evam apahnūyamāne sāmānye gaugaur iti śābaleyādiṣu yo yam anuvṛttaḥ pratyayaḥ sa kathaṃ samarthayiṣyate uktam atra vikalpamātram eṣa pratyayaḥ vikalpāś ca nārthādhīnajanmāna iti tathā ca paraparikalpiteṣu sattādisāmānyeṣv api sāmānyam ity anuvṛttavikalpāḥ pravartanta eva na ca sāmānyeṣu sāmānyāntarāṇi saṃbhavanti niśāmānyāni samānyāni ity abhyupagamāt aupādhika eṣa sāmānyeṣv anugatavikalpa iti cet āyupman gavādiṣv api kaṃcid upādhiviśeṣam avalambya gaugaur ity anusyūtavikalpo bhaviṣyati kaḥ punar asāv upādhir iti cet ekārthakriyākāritvam iti brūmaḥ yad eva vāhadohādi kāryam ekena janyate gopiṇḍena tad evānyaiḥ iti teṣv anuvṛttadhīḥ nanu prativyakti kāryaṃ bhinnam eva satyam bhedabubhyabhāvāc ca tad ekam ity upacaryate karkādikāryād anyatvaṃ yathā hy etasya dṛśyate na tathā khaṇḍakāryasya muṇḍakāryād vibhinnatā nanu tathā mā bhūt na tv abhinnam eva khaṇḍamṇḍayoḥ kāryaṃ bāḍham darśanam eva tarhi tayor ekaṃ bhaviṣyati tac cābhinnam nanu darśanam api prativyakti bhinnam eva satyam svapṛṣṭhabhāvi pratyavamarśākhyakāryād ekam ity ucyate yathaiva śābaleyādipiṇḍadarśane sati gaur ity anantaram avamarśaḥ tathaiva bāhuleyapiṇḍadarśane pi gaur ity evāvamarśa iti tadekatvam ucyate tad uktam ekapratyavamarśasya hetutvād dhīr abhedinī ekadhīhetubhāvena vyaktīnām apy abhinnatā iti tasmād aupādhikatvād anuvṛttabuddheḥ na sāmānyaṃ kiñcid vāstavamastīti tatrāha aniṣyamāṇe sāmānye nanu śabdānumānayoḥ kathaṃ pravṛttiḥ sambandhagrahaṇādhīnajanmanoḥ na hi vyaktiṣu sambandhaḥ gṛhītum iha śakyate sa hi vyaktiṣu gṛhyeta sarvāsv ekatra kvacit na sarvāsu deśakālādibhedena tadānantyād aśakyayvāt naikasyāṃ vyabhicārāt tato nyatrāpi sa śabdaḥ pravartamāno dṛśyate agṛhītasambandhe ca na śabdaliṅge pratītim utpādayitum utsahete ucyate syād etad evaṃ yadi pratyakṣaviṣaye savasakṣaṇe śabdaliṅgayoḥ pravṛttiḥ syāt nanu pratyakṣaviṣaye tayor vṛttāv aniṣyamāṇāyāṃ anavasthādidoṣopaghātād apravṛttir eva syāt maivaṃ vocaḥ katham asakṛd abhihitam api na buddhyase vikalpaviṣaye vṛttir iṣṭā śabdānumānayoḥ avastuviṣayāś caite vikalpā iti varṇitam nanu vikalpānām api viṣayaḥ yady anugāmī kaścin neṣyate tadutsīdetām eva śabdānumāne bāḍham asti vikalpānām anusyūto viṣayaḥ sa tu na vāstavaḥ kaḥ punat asāv iti cet ucyate atadrūpaparāvṛttisvabhāvam avahirgatam bahiśtham iva sāmānyaṃ ālambante hi niścayāḥ yā ca bhūmir vikalpānāṃ sa eva viṣaye girām ata eva hi śabdārthaṃ anyāpohaṃ pracakṣate tathā hi na vikalpā vastu spṛśanti kutaḥ ekasyārthasvabhāvasya pratyakṣasya sataḥ svayam ko nyo na dṛṣṭo bhāgaḥ syāt yaḥ pramāṇaiḥ parīkṣyate  tasmāt bhramanimittasamāropitākārāntaraniṣedhāya teṣāṃ pravṛttiḥ yathā rūpasādharmyasamāropitarajatākāranibāraṇāya śuktau pramāṇāntaraṃ pravartate neha rajatam iti tathehāpi śābaleyādisvalakṣaṇe nirvikalpena sarvātmanā paricchinne kutaścin nimittād āropitam agorūpam iva vyavacchiṃt idaṃ vikalpāḥ agaur na bhavati iti na tu goḥ svalakṣaṇe teṣāṃ vyāpāraḥ prāg eva gṛhītatvāt atha brūyāt nānāviśeṣanikarakalmāṣitavapuṣas tasyārthasya kiñcid viśeṣaṇaṃ prāg agṛhītaṃ vikalpair gṛhyata iti tad apy ayukutam nānāviśeṣaṇanikararūṣitasyāpi vastunaḥ tadviśeṣaṇopakāraśaktivyatiriktātmanīnupalambhāt tadabhede sati tadviśeṣaṇopakāryavastusvarūpagrahaṇavelāyām eva tatkhacitagrahaṇasiddheḥ vikalpāntarāṇām ānarthakyam eva tad uktam yasyāpi nānopādher dhīr grāhikārthasya bhedinaḥ tasyāpi nānopādhyāttaśaktir na hy atiricyate nānopādhyupakārāṅgaśaktyabhinnātmano grahe sarvātmanopakāryasya ko bhedaḥ syād aniścitaḥ iti tasmād apohaviṣayāḥ śabdāḥ vikalpāś ceti nanu apohavādaviṣaye mahatīṃ dūṣaṇavṛṣṭim utsasarja bhaṭṭaḥ tathā hi apoho nāma vyāvṛttiḥ abhāva iṣyate na cābhāvaḥ svatantratayā ghaṭavad avagamyate tad ayam anyāśrito vaktavyaḥ kaś ca tasyāsraya iti cintyam na tāvat gosvalakṣaṇam āśrayaḥ tasya vikalpabhūmitvābhāvāt nāpy avāntarasāmānyaṃ śābaleyatvād tadāśrayaḥ tasyāpi hi sāmānyātmatvena apohasvabhāvatvāt abhāvasya cābhāvāśrayatvānupapatteḥ na ca śābaleyasāmānyam agonivṛtter āśrayaḥ tad dhi aśābaleyanivṛtter āśrayatāṃ pratipadyate na hy evam upapadyate aśābaleyo na bhavatīti gauḥ kin tu śābaleyo śābaleya iti aśābaleyavyāvṛttir hi gośv api bāhuleyādiṣv asti atha śābaleyādisvalakṣaṇasmudāyaṃ agovyāvṛtter āśrayaṃ brūyuḥ so py aghaṭamāna eva samudayivyatirekeṇa tasyānupalaṃbhāt samudāyināṃ ca svalakṣaṇānāṃ deśakālādibhedenānantyāt vargīkaraṇaṃ puruṣāyuṣaśatenāpi na śakyakriyam iti samudāyo pi na tadāśrayaḥ tasmāt sarvasādhāraṇaṃ pratipiṇḍaṃ parisamāptaṃ kim api nūtanaṃ agovyāvṛtter adhikaraṇaṃ abhidhātavyam tac ca gotvam eva tasminn aṅgīkṛte vā kim agovyāvṛttikalpanāyāsena api ca na kevalam āśrayābhāvāt tadagrahaṇam kin tu ya eva te kecid apohyā agorūpās turagādayaḥ tadagrahaṇe pi tadapoho durgraha eva na ca teṣām ānantyāt grahaṇaṃ saṃbhavati nāpi vargīkaraṇanimittam eṣāṃ kiñcid asti aśvādayaś ca vidhirūpatayā bhavanmate na gṛhyante kin tv anyavyavacchedenaiveti teṣām api vyavacchedagrahaṇe saiva vārteti nedānīṃ vikalpaiḥ kvacid apoho viṣayīkartuṃ śakyate nirvikalpena ca na kaścid vyavahāra iti sakalayotrotsādaprasaṅgaḥ kiṃ ca ya ete śābaleyādiśabdāḥ te sarva evāpohavācitvāviśeṣāt paryāyāḥ syuḥ apohyabhedād adoṣa iti cet na apohānāṃ bhedābhāvāt bhidyamānatve vā svalakṣaṇavad eṣāṃ vastutvaprasaktiḥ bhavatpakṣe pi sāmānyamātravācitvāviśeṣāt paryāyatvaṃ samāno doṣa iti cet na sāmānyānāṃ vidhirūpatvāt parasparavirahitasvabhāvatayā nānātvāvagamāt apohas tu abhāvamātrarūpāviśeṣāt na parasparaṃ bhidyate karkādiśābaleyādyādhārabhedād apohabheda iti cet na teṣām ādhāratvasya nirastatvāt ādhārabhedena vā tadbhedābhyupagame pratisvalakṣaṇaṃ apohabhedaprasaṅgaḥ tataś ca sāmānyātmatā sya hīyate atha apohyabhedam avadhārya paryāyatā parāṇudyate tad apy asāram tadāpy apohyabhedād bhedo na paryāyatvam apahanti bhākto hy asau na mukhyaḥ na cāpohyabhedād bhedo pi apohasyāvakalpate yo hi saṃbhāvyamānasaṃsargair ādhārair api na bhettuṃ pāryate sa dūravartibhir  alabdhasambandhair atibāhyair a pohyaiḥ kathaṃ bhidyate abhyupagamyāpi brūmaḥ yady apohyabhedāt apohabhinnatvaṃ apohyaikyāt tarhi tadaikyenāpi bhavitavyam ataś ca gavāśvayor anyāpohena vyavasthāpyamānayoḥ agavo naśvāś ca hastyādayaḥ apohyās tulyā bhūyāṃso bhavanti asādhāraṇas tu ekaḥ gaur aśvegavi cāśvo tiricyate tatraikāpohyabhedāt gavāśvayor bhedo bhavatu bhūyasām apohyānām abhedād abhedo vā bhavatu iti vicāraṇāyāṃ vipratiṣiddhadharmasamavāye bhūyasāṃ syāt sadharmatvaṃ ity a bheda eva nyāyyo bhavet athāsādhāraṇyāt aśvāpoha eva go poha iṣyate sa tarhi siṃhādāv apy astīti so pīdānīṃ gaur bhavet athāśvādiviśeṣoddhoṣarahitam agorūpaṃ vyavacchedyam ucyate tat pratyekaṃ grahītum aśakyaṃ ānantyāt vargīkaraṇakāraṇaṃ ca kiñcin nāstyeva na hi sarveṣām agavām aśvādīnām ekadeśatvaṃ ekakālatvaṃ vā samasti atha gopratiṣedha eva vargīkaraṇaherur iṣyate hanta tarhi gauḥ pūrvasiddha eṣitavyaḥ yatpratiṣedhenāgāvaḥ pratīyeran pūrvasiddhe va gavi labdhe kim agobhiḥ kiṃ vā tadapohena prayojanam pūrvasiddhaṃ gosvalakṣaṇam astyeveti cet na tena vyavahārābhāvāt gosāmānye tu pūrvasiddhe mudhā pohaprayatna ity uktam atha gosāmānyam agopratiṣedhena siddhyati tadā dustaram itaretarāśrayam ahoniṣedhena gosiddhiḥ gosiddhyā cāgoniṣedhasiddhir iti tasmād apohyasyaiva nirūpayitum aśakyatvāt na tadbhedād apohabhedaḥ siddhyati api cāśvādayaḥ sāmānyarūpeṇa vā pohyeran tadviśeṣātmanā vā na viśeṣātmanā tadanantatvāt aśabdavācyatvāc ca sāmānyātmanā tu teṣām apy apoharūpatvād abhāvarūpatvam kathaṃ cābhāvasyaivābhāvaḥ kriyate karaṇe vā pratiṣedhadvayayogāt vidhir avatiṣṭhata iti vidhirūpaḥ śabdārthaḥ syāt apohātmanaś ca turagādeḥ yo pohaḥ sa tasmād vilakṣaṇaḥ anyathā vā vailakṣaṇye tasya bhāvātmatā bhakte availakṣaṇye tu yādṛśa evāpohyaḥ tādṛśa eva tadapoha iti gaur apy agauḥ syāt kiṃ ca apohaśabdārthapakṣe nīlam utpalam ityādau viśeṣaṇaviśeṣyabhāvasāmānādhikaraṇyādivyavahārā vilupyeran na hi ekasminn arthe dvayor apohayor vṛttir upapadyate na caikaḥ kaścid artho sti yatra tayor vṛttiḥ svalakṣaṇasyāśabdārthatvāt anyasya cāsaṃbhavāt na ca vṛttir api kā cid asti sadjñeyādiśabdānāṃ apohyanirūpaṇāsaṃbhavāt nāpohavācitvam na hy asad ajñeyaṃ vā kiñcid avagatam yat vyavacchidyeta jñātaṃ cet sad eṣa tat jñeyaṃ ceti ataḥ kathaṃ sacchebdena sad eva jñeyaśabdena ca jñeyam evāpohyate ajñātaṃ tu na nitarām apohyam kalpitaṃ tu tat vaktum aśakyam kalpanayaiva sattvāt jñeyatvāc ca apohaśabdasya kiṃ vācyam iti cintyam anapoho na bhavatīty apohaḥ kaś cāyām anapohaḥ kathaṃ vā sau na bhevati abhavan vā kim avaśiṣyate iti sarvam avācakam pratiṣedhavācināṃ ca nañādipadānāṃ kā vārtā atra na bhavatīti neti ko rthaḥ upasarganipātānāṃ ca katham apohaviṣayam ākhyātaśabdānāṃ ca pacatītyādīnām apoho durupapādaḥ nāmnām eva jātiśabdānāṃ apohaviṣayatvam iṣyate yeṣāṃ bhavanto jātivācitvaṃ tadvadvācitvaṃ vā pratipadyanta iti cet tato nyeṣāṃ tarhi kā vārtā bāhyārthavācitve jātiśabdeṣu ko dveṣaḥ nirālambanatve jñānāṃśāvalambanatve vā jātiśabdānām api tad evāstu kim apohavādapramādena yathaiva pratibhāmātraṃ vākyārthaṃ iti kalpitaḥ padārthe pi tathaivāstu kim apohāgraheṇa vaḥ ityādidūṣaṇaudāryaṃ apohe bahudarśitam ataḥ śabdārthatām asya vadeyuḥ saugatāḥ katham ucyate tad etad aviditabauddhasiddhāntānām abhidhānam apoho yadi bhāvātmā bahir abhyupagamyate tato bhavati bhāvatkaṃ vāgjālaṃ na tv asau tathā kin tu khalv ayam āntaro jñānātmā saugatānām apohaḥ sammataḥ tathā bhyupagame ceyam apohavācoyuktiḥ svāṃśaviśayaṃ padārthajñānānām ity etāvad eva vaktum ucitam etad api nāsti nāyam āntaraḥ na bāhyo pohaḥ kin tu jñānārthābhyāmanya eva nanu yad vidyate nāntaḥ na bahiḥ paramārthataḥ tan na vidyate eveti kathaṃ śabdārtha ucyate pāramārthikaśabdārthasamarthanapipāsitāḥ nehāgatāḥ smo yenaiva anuyujyemahi tvayā yata eva tan nāntar bahir asti tata eva mithyeti kālpanikam iti ca gīyate kiṃ punas tat āropitaṃ kiñcid ākāramātraṃ vikalpoparaṃjakam nanu bāhyārthavyatirekeṇa kim īya ākāraḥ āntarasya jñānasyoparaṃjaka ucyate dṛśyacchāyaivānuraṃjikā vikalpānāṃ na dṛśyo rthaḥ vyāvṛttaṃ hi vastu darśanānāṃ viṣayaḥ tac ca spraṣṭum akṣamā vikalpā ity uktam atha tacchāyām avalambamānā vikalpā vyāvṛttasyāgrahaṇāt vyavṛttiviṣayā ucyante nanu vyāvṛttitadvator abhedāt yā vyāvṛttiḥ yac ca vyāvṛttiṃ svalakṣaṇaṃ tad ekam eveti vyāvṛttigrāhibhir vikalpair vyāvṛttam api gṛhītaṃ syād iti darśanatulyā eva te bhaveyuḥ vaitad evam na vikalpair vyāvṛttaṃ vastu gṛhyate na ca pāramārthikī vyāvṛttiḥ api tu kaścid āropita ākāraḥ vāstavatve hi vyāvṛtteḥ vastusaṃsparśina ete doṣāḥ prāduṣyuḥ na tv asau tayety uktam ata eva yat kecana paryacūcudan kila vyāvṛttagrahaṇapakṣe tritayagrahaṇaṃ prāpnoti yat vyāvṛttaṃ yena ca nimittena vyāvṛttaṃ yataś ca vyāvṛttim iti na ca tritayagrahaṇam astīty ataḥ kathaṃ vyāvṛttagrahaṇam iti tad apy apāstaṃ bhavati yadi hi vyāvṛttaṃ gṛhṇīma ity evam ullekho bhavet vyavahartṛjanasya tadaivam asau paryanuyujyeta na tv evam astīty acodyam etat nanv evam āropitākāraviṣayā eva vikalpā uktā bhavanti vyāvṛttiviṣayatvavācoyuktir ananvitety uktam smāhitam etat darśanapṛṣṭhabhāvibhiḥ gaur ityādivikalpaiḥ atatkāryaparāvṛttā ākārā ullikhyante na hi govikalpair atatkāryāṇām aśvādīnām ullekhaḥ svalakṣaṇaṃ ca spṛṣyate sāmānyaṃ ca vāstavaṃ nāsti tasmād atatkāryaparāvṛttiviṣayatvam eva vikalpānām avatiṣṭhate ity evaṃ yuktyā teṣām apohaviṣayatvam ucyate na pratipattiḥ nanu atatkāryaparāvṛttam iva sajātīyavyāvṛttam api dṛśyasvarūpam tatra sajātīya vijātīyavyāvṛttam apy ākāram ullikheyuḥ na hi sajātīyavijātīyavyāvṛttī svalakṣaṇaṃ cānyat na caikatarākārollekhananiyamanahetum utpaśyāmaḥ dhīman maivaṃ maṃsthāḥ niścayātmāno nirvikalpāḥ sajātīyavijātīyavyāvṛttākārollekhe ca sarvātmanā tanniścayāt vikalpāntarāṇāṃ śabdānatarāṇāṃ cāpravṛṭtiḥ syāt tathā ca gaur iti śabdād utpadyamāno vijātīyavyāvṛttākārollekhyeva vikalpaḥ saṃvedyate ba sajātīyavyāvṛttollekhī tulyaviṣayāś ca vikalpaiḥ śabdā ity anyāpohaviṣayās ta ucyante so yam āropitākāro na bahiḥ āropitatvād eva nāntaḥ abodharūpatvāt ataś cāsau na kiñcid eva na kiñcid api bhavan apoha iti phalata upacaryate ataś ca bāhyam apoham āśritya dūṣaṇopanyāse kaṇṭhaśoṣam anubhavan asthāne kliṣṭo devānāṃ priyaḥ api ca vikalpabhūmiḥ arthaḥ vikalpāntarasannidhāpitabhāvābhāvākṣepī niyatarūpo bāhyasadṛśaś ca pratīyate na cedaṃ rūpatrayam api bāhye vastuni yujyate bāhyasya hi vastunaḥ svarūpeṇāvagatasya na vikalpāntaropanītabhāvasambandha upapadyate vaiyartyāt nāpy abhāvasambahdhaḥ vipratiṣedhāt niyatarūpatā ca vikalpaviṣayasya gaur eva nāśvaḥ ity evam avagamyamānā vastvantaravyavacchedam antareṇa nāvakalpata iti balāt vyavacchedaviṣayatvam anyathā niyamaparicchedāsaṃbhavāt sandigdhaṃ ca vastu na gṛhyate evaṃ bāhyavastuviṣayatve ca niraste vikalpānāṃ ekasyārthasvabhāvasya iti nyāyena paunarukyād abāhyaviṣayatvaṃ khyāyyam abāhyaṃ cāropitaṃ rūpam tac ca bāhyavad avabhāsate na ca vyāvṛtticchāyam apahāya bāhyāropitayoḥ sādṛśyamanyad astīti vyāvṛttiviṣayā eva vikalpāḥ phalato bhavanti yady api vidhirūpeṇa gaur aśva iti teṣāṃ pravṛttiḥ tathāpi nītivido nyāpohaviṣayān eva tān vyavasthāpayanti yathoktaṃ vyākhyātāraḥ khalv evaṃ vivecayanti na vyavahartāraḥ iti so yaṃ nāntaraḥ na bāhyaḥ anya eva kaścid āropita ākāro vyāvṛtticchāyāyogād apohaśabdārtha ucyate itīyam asatkhyātivādagarbhā saraṇiḥ atha vā vikalpapratibimbakaṃ jñānākāramātrakam eva tadabāhyam api vicitravāsanābhedopāhitarūpabhedaṃ bāhyavad avabhāsamānaṃ lokayātrāṃ birbhati vyāvṛtticchāyāyogāc ca tadapoha iti vyavahiyate seyam ātmakhyātigarbhā saraṇiḥ nanu ubhayathāpi vastuviṣayatvābhāve vikalpānāṃ kathaṃ vastuni vyavahāraḥ pravartante dṛṣṭe pi kvacid vastuni tṛṇādau pravṛttyabhāvāt arthitvaṃ tu pravṛtteḥ kāraṇam nanu arthitāvat darśanam api kāraṇam eva arthino py apaśyatas tatra pravṛttyabhāvāt apohapakṣe ca pravṛttasya vastuprāptaḥ katham iti vaktavyam ucyate pravṛttis tāvat dṛśyavikalpyayoḥ ekīkaraṇanibandhanā dṛśyadarśanānantaram utpanne vikalpe vikalpatayā na pratipadyate pramātā darśanānantaryavipralabdhas tu dṛśyam eva gṛhītaṃ manyate tad abhimānena ca pravartate idaṃ tad ekīkaraṇam āhuḥ dṛśyavikalpayor bhedena vastuno dṛśyāt vikalpo yan na gṛhyate na punaḥ bhinnayor abhedādhyavasāya ekīkaraṇam iṣyate dṛśyād vibhinnasya śukter eva rajatasya nirdeṣṭum aśakyatvāt abhedādhyavasāye copāyābhāvāt nābhedādhyavasāye darśanam upāyaḥ vikalpāviṣayatvāt na vikalpaḥ dṛśyaviṣayatvāt tasmāt bhedānadhyavasātād eva pravṛttiḥ prāptir api dṛśyasyaivārthakriyākāriṇo vastunaḥ pāraṃparyeṇa tanmūlatvāt kāryaprabandhasya dṛśyād darśanaṃ tato vikalpaḥ tataḥ pravṛttir iti arthaṃ hi mūlavartinam upalabhya pravartamānas tam āpnoti apavarakanihitamaṇiprasṛtāyāṃ kuñcikāvivaranirgatāyām iva prabhāyāṃ maṇibuddhyā pravartamānaḥ yatra tu mūle py artho nāsti tatra vyāmohāt pravartamānaḥ viprakabhyata eva dīpaprabhāyām iva tathaiva maṇibuddhyā pravartamānaḥ evaṃ ca bāhyavastusaṃsparśaśūnyeṣv api vikalpeṣu samullikhiteṣu bāhyo rtho mayā pratipannaḥ tatra cāhaṃ pravṛttaḥ sa ca mayā prāptaṃ ity abhimāno bhavati laukikānām na tv ayam arthādhyavasāyamūlaḥ tad uktaṃ yathā dhyavasāyam atattvāt yathā tattvaṃ cānadhyavasāyāt iti svapratibhāse narthe rthādhyavasāyāt pravṛttiḥ ity atrāpi ganthe arthādhyavasāyaḥ bhedānadhyavasāya eva vyākhyeyaḥ evaṃ dṛśyavikalpyāvathau ekīkṛtya pravartate prāpnoti cārtham iti tad evam eva lokasya vyavahāro vakalpate vivekināpi voḍhavyā lokayātrā ca lokavat tasmād vikalpapratibimbakasya śabdārthatām āhur apohanāmnaḥ pratītimārgas tv avivicyamānaḥ janasya jātibhramam ātanoti yāvāṃś ca kaścin niyamaprakāraḥ pravartate jātiṣu vṛttyavṛttyoḥ tāvān apoheṣv api tulya eva bhavaty avastutvakṛtastu bhedaḥ tulye pibhede śamane jvarādeḥ kaścid yathaivauṣadhayaḥ samarthāḥ sāmānyaśūnyā api tadvad eva syur vyaktayaḥ kāryaviśeṣaśaktāḥ viśeṣaṇādivyavahārakptiḥ tucche py apohe na na yujyate naḥ ataśaca mā kāri bhavadbhir eṣā jātyākṛtivyaktipadārthacintā atrābhidhīyate kiṃ jātyāder bāhyasya śabdārthasyāsattvāt apohapakṣapātaḥ ata pratītivalād eva iti pratītis tāvat apohaviṣayā bhavadbhir eva nāṅgīkṛteti kim atra kalahena nāpi jātyāder asattvam indriyārthasannikarṣotpannabādhasandeharahitapratyayagamyatvāt svalakṣaṇavat ādyam eva hi vijñānaṃ arthasaṃsparśi cākṣuṣam na taduttarabhāvīti kim idaṃ rājaśāsanam tad evāstu pramāṇaṃ vā tenāpi tv avagamyate vyāvṛttaṃ vastuno rūpaṃ nānugāmīti kā pramā tathāhi nirvikalpakakālasyātisūkṣmatvāt kiṃ pratibhāsate kiṃ na pratibhāsate iti katham eṣa kalirāvayor upaśāmyatu bhavān brūte vyāvṛttam eva bhātīti ahaṃ bruve anuvṛttam api pratibhātīti evaṃ kalahāyamānayor ābhayoḥ kaḥ paricchedaḥ na khalu śapathasya krośapātasya vaiṣaviṣayaḥ tasmāt nirvikalpakānantarotpannasthūlakālakāryaparyālocanayā tadvyavasthā kartavyā tatra ca bhaved yadi viśeṣaikaviṣayaṃ nirvikalpakam sāmānyādhyavasāyo yaṃ akasmāt katham udbhavet śābda eṣa vikalpa iti cet maivam paśyaty anugataṃ rūpaṃ avijñāte pi vāceke dākṣiṇātya ivākasmāt paśyann uṣṭraparaṃparām anavagataśabdārthasambandho py abhidhānavān ekapadārthasannidhāne teṣām anugataṃ ca vyāvṛttaṃ ca paśyaty eva rūpam api ca prathamākṣisannipāta evāṅgulicatuṣṭayam avalokyamānaṃ anyo nyagāminā ca rūpeṇāvagamyate tat kathaṃ kevalaviśeṣāvalambī cākṣuṣaḥ pratyayaḥ api ca purāṇaśābaleyapiṇḍam avalokyataḥ kālāntare bāhuleyaṃ piṇḍaṃ paśyataḥ pūrvadṛṣṭaśābaleyapiṇḍaviṣayaṃ smaraṇam utpadyamānaṃ saṃvedyate tasmāt sāmānyānavagamo nopapadyate anyasminn asādhāraṇe svalakṣaṇe dṛṣṭe nya smaraṇasya kiṃ vartate asti ca tat tena manyamahe dṛṣṭam ubhayānugataṃ rūpam iti kiṃ ca vyaktyantaradarśane pi sa evāyaṃ gaur iti pratyabhijñāyate tasyāś ca prāmāṇyaṃ darśitam darśayiṣyate ca vistarataḥ kṣaṇabhaṅgabhaṅge tasmāt anugatarūpaviṣayaiva sā pratyabhijñā vyaktibhedasya vispaṣṭasiddhatvāt yatra ca laghutaraparimāṇatilam udgādipracayasannidhāne vicchin na sikthasvalakṣaṇaṃ nāsti tatrānuvṛttam eva rūpam indriyeṇa gṛhyate ata nirvikalpakakevalāyām eva vyāvṛttavat anugatarūpāvabhāsān na sāmāṇyāpahnavo bhedau dvāv api vāstavau sāmānyam idam ity evaṃ kutas tatrānupagraḥaḥ vyāvṛttam idam ity evaṃ kiṃ vā buddhiḥ svalakṣaṇe samānavṛttisāpekṣaṃ na ca sāmānyavedanam tatra sannihitatvāt tu vyaktivan nānupagrahaḥ samānavṛttyapekṣatvāt sāmānyasyānupagrahe viśeṣo pi hi mā grāhi vyāvṛttiṃ sa hy apekṣate anuvṛttir hi yeṣv asya kā teṣāṃ grahaṇe gatiḥ vyāvttir api yebhyo sya yā teṣāṃ grahaṇe gatiḥ athānuvṛttivyāvṛttinairapekṣyeṇa kevalam vastv eva gṛhyate kāmaṃ kīdṛk tad iti kathyatām nirvikalpakavelāyāṃ nirdeṣṭuṃ tan na śakyate tad utthās tūbhayatrāpi sākṣyaṃ dadati niścayāḥ vastuno ṅgīkṛtā prājñaiḥ ata evobhayātmatā yau brūtas tv ekarūpatvaṃ tāv ubhāv api bāliśau yad apy abhihitam itaretaraviruddharūpasamāveśa ekatra vastuni nopapadyata iti tad api na samyak parasparavirodho pi nāstīha tad avedanāt ekabādhena nānyatra dhīḥ śuktrajatādivat yatra hi virodho bhavati tatraikatararūpopamardena rūpāntaram upalabyate prakṛte tu naivam iti ko virodhārthaḥ chāyātāpāv api yady ekatra dṛśyete kiṃ kena viruddham abhidhīyeta adarśanāt tu tadviruddham uktam na caivam ihādarśanam ity avirodhaḥ ata eveha mithyātvaṃ eti nānyatarā matiḥ na hy anyonyopamardena buddhidvitayasaṃbhavaḥ tathā cāha yathā kalmāṣavarṇasya yatheṣṭaṃ varṇaniścayaḥ citratvāt vastuno py evaṃ bhedābhedāvadhāraṇā iti ity evam avirodhena bhedābhedāvadhāraṇāt ubhayātmakataivāstu vastūnāṃ bhaṭṭapakṣavat etat tu vṛttivikalpādibhyaḥ bibhyatevābhyuparataṃ tatra bhavateti tiṣṭhatu tāvat kim atra vimardena vyaktivyatiriktaiva jāiḥ vyaktiṣu vartata iti brūmaḥ yac ca vṛttivikalpādidūṣaṇaṃ tatra varṇitam tat pratyakṣamahimnaiva sarvaṃ pratihataṃ bhavet yat tāvad avādi bhedena kuvalayāmalakādivat anavabhāsanād iti tatra pratītibhedo darśita eva yat tu deśabhedenāgrahaṇāt tadagrahe tadbadhyabhāvād iti tatra tadā śritatvaṃ kāraṇaṃ jāteḥ na tv asattvam vyaktivṛttitvāj jāteḥ pṛthagdeśatayā nupalambhaḥ tadagrahe tadagraho vā na punas tad atiriktāyā abhāvād eveti yad apy uktaṃ vṛttyanupapatter iti tatrāpy ucyate pratipiṇḍaṃ kārtsnyena jātir vartata iti piṇḍāntare tadupalambho na syād iti cet kiṃ kurmaḥ kam upalabhāmahe piṇḍāntare pi tadupalambho sty eva kathaṃ ca bhavantam enaṃ nihnumahe ekadeśāstu jāter na santy eva yair asyāvartanaṃ brūmaḥ kvedam anyatra dṛṣṭaṃ cet aho nipuṇatā tava dṛṣṭāntaṃ yācase yas tvaṃ pratyakṣe py anumānavat kiṃ nāmadheyaiṣā vṛttir iti cet na nāmadheyaṃ asyā jānīmaḥ piṇḍasamavetā jātir ity etāvad eva pracakṣmahe nanu ayutasiddhayoḥ sambandhaḥ samavāyaḥ sa ca vipratiṣedhād eva nirastaḥ na śakyate nirasitum pratītibhedād bhedo sti deśabhedas tu neṣyate tenātra kalpyate vṛttiḥ samavāyaḥ sa ucyate avayavāvayavinoḥ guṇaguṇinoś ceyam eva vṛttiḥ tayor arthāntaratvam upariṣṭād darśayiṣyate darśitaṃ ca amunaiva mārgeṇa deśabhedaś ca tayor nāstīti vispaṣṭam ayutasiddhatvam yad apy ucyate nāniṣpannasya sambandhaḥ niṣpattau yutasiddhatā iti tad api parihṛtaṃ ācāryaiḥ jātiṃ ca sambaddhaṃ cety ekaḥ kālaḥ iti vadadbhiḥ sarvaṃ caitad abādhitapratītibalāt kalpyate na svaśāstraparibhāṣayā vibhūnām api sambandhaḥ parasparam asaṃbhavād eva neṣyate na svaśāstraparibhāṣaṇāt na saṃyogaḥ teṣām aprāpter abhāvāt aprāptipūrvikā hi prāptiḥ saṃyogaḥ na samavāyaḥ tadāśritasya tasyānupalaṃbhād ity alaṃ prasaṅgena ye ceha vṛttī sraksūtrabhūtakaṇṭhaguṇādiṣu jātyādīnām anaṃśatvāt tābhyāṃ vṛttr vilakṣaṇā tasmāt vṛttyanupapatter ity adūṣaṇam yad api sarvagatatvaṃ piṇḍagatatvaṃ ca vikalpya dūṣitam tad api yat kiñcit yathā pratītir ādiśati bhagavatī tathā vayam abhyupagacchāmaḥ sarvasarvagatā jātir iti tāvad upeyate sarvatrāgrahaṇaṃ tasyāḥ vyaṃjakavyaktyasannidheḥ vyaktir vyaṃjakatām eti jāter dṛṣṭyaiva nānyathā dṛṣṭir yatra yadā vyakteḥ tadā tatraiva tanmatiḥ sarvata vidyate jātiḥ na tu sarvatra dṛśyate tad abhivyaṃjikā yatra vyaktitas tatraiva dṛśyate vyakter anyatra sattve sya kiṃ pramāṇaṃ tad ucyate ihāpy ānīyam ānāyāṃ gavi gotvopalambhanam gopiṇḍena sahaitasyāḥ na cāgamanasaṃbhavaḥ dehenevātmanas tasmāt ihāpy astitvam iṣyatām abhivyaktis tu tatkālā yatkālaṃ vyaktidarśanam tasmāt sakṛd abhivyaktā nānyadā pi pratīyate abhivyaktitaś ca taddeśā yaddeśā vyaktir īkṣyate tasmāt tasmād abhivyaktā na deśe nyatra dṛśyate vyaktisarvagatatve pi svayūthyaiḥ kaiścid āśrite bhaviṣyaty adya jātāyāṃ gavi godhīs tathā grahāt jāyamānaiva hi vaktiḥ jāyate pratiyoginī eka eva hi kālo syāḥ jāteḥ sambandhajanmanoḥ neha jāteḥ puro stitvaṃ na ca saṃkrāntir anyataḥ kin tu svahetoḥ sā vyaktiḥ tādṛśy evopajāyate katham etad itīdaṃ ca ye vā paryanuyuṃjate idam apy aparaṃ hanta tena paryanuyujyatām vṛṣaḥ viśaṅgo gauḥ kṛṣṇā sā ca nīlatṛṇāśinī tābhyām utpādito vatsaḥ kathaṃ bhavati pāṇḍaraḥ yathā rūpādisambaddhā sā vyaktir upalabhyate tathaiva jātiyukteti kā te vyasanasantatiḥ agovyāvṛttatāyāṃ vā naiṣa praśno nivartate kasmād agonivṛttaṃ tat adya jātaṃ svalakṣaṇam tasmād vastusvabhāvasya vidhitvā nanuyojyatām cyodyacuncutvam utsṛjya pratipattir nirūpyatām pratipattiś ca viśeṣeṣv iva sāmānyeṣu ca nirapavādā darśitaiva tasmāt viśeṣavat apratyākhyeyaṃ sāmāṇyam tatraitat syāt viśeṣātmana eva vastunaḥ sāmānyajñānajananaśaktiyuktatvāt kiṃ sāmānyakalpanayeti tad ayuktam viśeṣavat pratyakṣatvāt sāmānyasya kaḥ kalpanārthaḥ yadi hi kāryānumeyaṃ sāmānyaṃ kalpayema tata evam anuyujyemahi kāryasyāpy anyathāsiddheḥ kiṃ tatkalpanayeti pratyakṣe tu sāmānye ko yam anuyogaḥ kā ceyam anuvṛttijñānotpādikā śaktiḥ viśeṣebhyo vyatiriktāḥ vyatiriktā vā nityā anityā vā iti vikalpyamānā vācoyuktyantareṇa jātir eva kathitā bhavati na vā kiñcid iti yat kiñcid etat nanu yathā gotvādijātiḥ niyatāsv eva vyaktiṣu vartate nāsāmaṃjasyena tathā kābhiścid eva vyaktibhiḥ kācid gavādibuddhir janyate iti naitad evam viṣayātiśayavyatirekeṇa pratyayātiśayānupapatteḥ upāyātiśaye tu pratyayātiśayakāriṇīṣyamāṇe viṣayātiśayaṃ prati ko dveṣaḥ siddhe ca viṣayātiśaye durapahnavaṃ sāmānyam nanu ca anuvṛttibuddhiḥ vinā pi sāmānyāntareṇa sāmānyāntareṣu dṛśyata eveti ko tra visraṃbhaḥ ucyate na cāśeṣeṇa paṃcāśad bhavitum arhati yadi hi senāvanādipratyayāḥ karituragadhavakhadirādivyatiriktam artham anapekṣya jāyamānā mithyā bhavanti kim etāvatā ghaṭādi pratyayair api mithyā bhavitavyam bādhakasadasadbhāvanibandhanā hi vaitathyā vaitathasthitiḥ pratyayānām tatra sattādau sāmānyāntaravirahān mithyā pratyayāḥ upādhinā kenacit pravartate na tv evaṃ gavādāv iti yat kiñcid etat tad uktam tasmād ekasya bhinneṣu yā vṛttis tannibandhanaḥ sāmānyaśabdas sattādau ekadhīkaraṇena vā iti nanu ihāpy ekārthakriyākāritvopādhinibandhana ekākārapratyayaḥ setsyatīty uktam satyam uktam ayuktaṃ tu ekārthakriyākāritvasyaivāsiddheḥ yat tūktaṃ ekapratyavamarśasya hetutvād dhīr abhedinī iti tad apy asāṃpratam pratyavamarśasyāpy ekatvānupapatteḥ na hi bahubhir darśanair eko vikalpaḥ saṃbhūya sādhyate api tu nānādarśanānantaraṃ tatsāmarthyalabdhajanmāno vikalpā api bhedenaivollasanti na ca teṣāṃ kim api kāryāntaram asti yena te ekatām adhigaccheyuḥ kena ca vikalpānām ekatvaṃ gṛhyate na darśanena tasya dṛśyaviṣayatvāt na vikalpāntareṇa sarvavikalpānām āropitārthaparyavasitatvena svākāraviṣayatvena vā parasparabhedābhedaparicchedasāmarthyāsaṃbhavāt brūyāt vikalpollikhyamānākārabhedānavagamād vikalpānām aikyam yādṛśa eva ekaśābaleyādisvalakṣaṇadarśanāntarabhuvā pi vikalpenollikhita ākāraḥ gaur iti tādṛśa eva gopiṇḍāntaradarśanāntarajanmanāpīti viṣayābhedāt tad aikyam ucyate tadullikhyamāne hi viṣaye bhedo na pratibhāsate ity ata eṣa vikalpo bhinnāny api darśanāni miśrīkaroti darśanopārūḍhasya bhedasyāgrahaṇād iti tad etad api na hṛdayaṃgamam abhidhīyate vikalpās tāvad vijñānakṣaṇasvabhāvatvād anyonyaṃ bhinnā eva bhavanti yas tu vikalpollikhita ākāro nupalabhyamānabhedaḥ sa tebhyo vyatiriktaḥ avyatirikto vā vyatiriktaś cet sāmānyam evedaṃ nāmāntareṇoktam bhavati avāsavatvakṛto viśeṣa iti cet na avāstavatve yuktyabhāvāt avyairiktaś cet sa ākāraḥ tarhi vikalpasvarūpavad bhidyata eveti kathaṃ tadaikhyam kathaṃ vā tadaikyana bhinnānām api darśanānāṃ miśrīkaraṇam avakalpate api ca re mūḍha sāmānyānabhyupagame kutastya ekākāravikalpotpādaḥ iti paryanuyuktena tvayā yadi vikalpaikyād ity ucyate tadetaretarāśrayaṃ bhavati kāryaikyāc ca vikalpaikyaṃ vikalpaikyāc ca kāryaikyam iti vikalpaikyaṃ kāryaikyam iti tu sutarāṃ anantaraṃ vikalpaikyaṃ vikalpaikyād evety uktaṃ bhavati kathaṃ caivam anunmatto brūyāt tasmāt ekapratyavamarśasya hetutvād dhir abhedinī ti vyāmūḍhabhāṣitam yad api vikalpānāṃ śabdānāṃ cānyāpohaviṣayatvasiddhaye pralapitam ekasyārthasvabhāvasya ity ādi tad api yat kiñcid etat sarvātmanā hi dṛṣṭo rthaḥ punar na hi na dṛśyate pradarśitaṃ hi prāmāṇyaṃ gṛhītagrāhiṇām api kṣaṇabhaṅge niraste ca deśakālādibhedataḥ gṛhitasyāpi bhāvasya grahaṇaṃ na na yujyate api cāsmanmate bhinnaiḥ dharmair yuktasya dharmiṇaḥ dharmo sya kenacit kaścit pratyayena grahīṣyate vicitrasahakāryādiśaktibhedaś ca dharmiṇaḥ nānopādhyupakārāṅgaśakyabhinnātmatā kutaḥ yadi ca nāma nirvikalpakena sarvātmanā paricchinnaṃ vastu punaḥ paricchindanti vikalpāntarāṇi vaiphalyam aśnuvīran kim etāvatā teṣām apratīyamānārthagrāhitā kalpayituṃ śakyate na hi viratapipāsasya himakarapaṭalam aphalam iti tad eva rajatam iti kalpayituṃ pāryatām tasmāt durāśāmātram etat itthaṃ cānyāpohaniṣedhātmani bāhye vikalpānāṃ śabdānāṃ ca viṣaya iṣyamāṇe bhaṭṭakumārilopanyastadustaradūṣaṇāsāravāraṇakāraṇaṃ na hi kiñcid utpaśyāmaḥ yad api taddūṣaṇāpaninīṣayā vikalpapratibimbakam āropitākāramātravyāvṛtticchāyoparaktaṃ kim api parikalpitaṃ tad api na vyavahārapadavīm avataritum utasahate vikalpo nāma bodhātmā sa ca svacchaḥ svabhāvataḥ nāsāv itarasaṃparkād ṛte kaluṣatāmiyāt nūnam abhyupagantavyaṃ kiñcid asyoparaṃjakam āntaraṃ vāsanārūpaṃ bāhyaṃ vā viṣayātmakam yat punar vidyate nāntaḥ na bahiḥ tena rajyate vijñānam iti māyaiṣā mahatī dhūrtanirmitā viṣayā eva buddhīnāṃ āṃjasyenoparaṃjakāḥ vāsanāviṣayajñānajanyatvān na tathoditāḥ tasmāt tatra deśāntarādau vasatā kenacid arthena buddhayo rajyantām ekāntāsatā tu kenacid āropitena taduparaṃjanam aghaṭamānaṃ monorarhaprāyam na caikāntāsan nākāra āropayitum api śakyate api ca darśanapṛṣṭhabhāvino vikalpāḥ tadvyāpārakāriṇaḥ vyāvṛttaṃ spraṣṭum asamarthā vyāvṛttimātram avalambanta iti yad ucyate tatra dṛśyasya sajātīyavijātīyavyāvṛttatvāt ubhayavyāvṛttir astīti tāṃ spṛśanto vikalpāḥ kathaṃ vijātīyavyāvṛttim eva spṛśeyuḥ ubhayāvamarśe saty eṣāṃ paunaruktyād ānarthakyam iti cet nānarthakyam pramāṇavarge nipatantaḥ kāmam anarthakā bhavantu arthāntaraṃ vā lambantām vyāvṛttiṃ tv avalambamānā aṃśato neti na śraddhmahe sajātīyavijātīyavyāvṛttyor na ca bhinnatā yato nyatarasaṃsparśo vikalpe na prakalpate sajātīyavijātīyavyāvṛttyavamarśe tu darśanavad asādhāraṇagrāhiṇa eva vikalpāḥ syur iti sāmānyanibandhanasaṃbandhagrahaṇādivyavadārābhāvāt śabdānumāne pralayaṃ pratipadyeyātām vyāvṛttir api bāhyā cet tadavasthā kaumāriladūṣaṇāśaniḥ āntaratve tu na tayā vikalpoparāgaḥ kartuṃ śakyaḥ nāntaḥ na bahir iti tu bhaṇitibhaṅgīmātram tat tādṛśaṃ kiñcit na kiñcid vā na kiṃcic cet na tena vikalpā nāmanuraṃjanasyopapādayitum aśakyatvāt atyantam asataś ca kharaviṣāṇādeḥ vyavahāraviṣayatvābhāvāt asatkhyātinirasananītim evātrottaraṃ kariṣyāmaḥ kiṃcic cet nūnamantaḥ bahir vā tena bhavitavyam eva ataḥ kumārilādiṣṭadūṣaṇāpaninīṣayā yo yam utprekṣitaḥ panthā nūtanaḥ so pi saṅkaṭaḥ tasmāt yathā dhyavasāyam eva tattvam iti yuktam bāhye ca vastuni śabdāntaropanīyamānabhāvābhāvasambandhādy api na na yujyate sarvasya gaur ityādiśabdajanitasya jñānasyāstitvādyanapekṣya sāmānyamātraviṣayatvāt ākāṅkṣānirākaraṇāya astināstipadā ntaraṃ prayujyamānaṃ sambandhyate niyatarūpatā niścitanijarūpe vastuni vastvantarasya vyavacchedanibandhanā siddhyaty eva ghaṭo ghaṭa eva na paṭa iti naitāvatā tadapoha eva pratyāyyo bhavatīty alam atikṣodena bāhyārthaviṣaya evaṃ vyavahāro ghaṭata ity ayaṃ kasmāt dṛśyavikalpyāv arthāv ekīkṛtya pravartate puruṣaḥ ekīkāraś ca kīdṛk yadi pṛthagaatiḥ tarhi mūrcchādyavasthāsāmyaṃ tatra pravṛttiḥ katham atha kim api prasphuraty artharūpam tat dṛśyam cet apohavyavahṛtir aphalā tha dvitīyaṃ cakāsti svenākāreṇa tasmin sati sunipatite ceṣṭate kaḥ sucetāḥ sphurati yadi vikalpyaṃ dṛśyarūpeṇa kāmaṃ sa bhavati viparītapratyayo nāvivekaḥ na vitatham atibījaṃ vidyate ceha kiñcit na ca ravikaranīrajñaptivad bādhakā dhīḥ arthaprāptir ataḥ sadarthaviṣayajñānaprabandhodgatā sākṣād eva maṇiprabhāmaṇim atinyāyena kiṃ kathyate prāmāṇye savikalpakasya kathite bāhyārthasiddhiḥ sathitā tadvyaktyākṛtijātivācyakalane tāvat pravartāmahe evaṃ siddhe bāhye rthe nirasteṣu tadapahāriṣu tathāgatatas kareṣu adhunā vicāryate gośabdaḥ kim ākṛter vācakaḥ uta vyakteḥ atha jāteḥ iti tatrākṛtipadeneha saṃsthānam abhidhīyate sūtre pṛthag upādānāt na jātir jaiminīyavat jaiminir hi ākṛtis tu kriyārthatvāt ity ākṛtiṃ jātim upadiśati bhāṣyakāro pi sāsnādiviśiṣṭā kṛtir iti brūmaḥ iti bravāṇaḥ tathaiva vyavaharati vārtikakṛtā pi vyākhyātam jātim evākṛtiṃ prāhuḥ vyaktir ākriyate yayā sāmānyaṃ tac ca piṇḍānāṃ ekabuddhinibandhanam iti iha tu vyaktyākṛtijātayas tu padārthāḥ iti sūtrakāraḥ pṛthag ākṛtiṃ jāter avocad iti saṃsthānam evākṛtiṃ manyate loko pi avayavasanniveśātmikām ākṛtiṃ vyapadiśanti yatrākṛtis tatra guṇā vasanti iti tasmād avayavasanniveśa eva ākṛtir ucyate tasyāś ca śabdārthatopapadyate na vā iti parīkṣārhatvam asty eva na jaiminīyavad upekṣitaṃ sā yukteti tadvyaktyākṛtijātisannidhau prayogāt gośabdasya ko rtha iti vicāryate tatrākṛtivādinas tāvad āhuḥ prayogapratipattibhyāṃ kila śabdārthaniścayaḥ buddhāḥ svārthe tadvyavaharantaḥ yasminn arthe gośabdaṃ prayuṃjate śrotāraś ca yam arthaṃ tataḥ pratipadyante sa tasyārthaḥ tatra yadi gośabdaḥ kesarādimati na prayujyate sāsnādimati ca prayujyate tadasādhāraṇasanniveśaviṣaya evāvagamyate pratyakṣaviṣaye gaur ityādipadaṃ prayujyate pratyakṣaṃ cākṛtiviṣayam aśvapiṇḍasanniveśād vilakṣaṇo hi gopiṇḍasanniveśa indriyeṇa pratīyate tatkṛtam eva vastūnām itaretaravailakṣaṇyam ataḥ pratyakṣaviṣaye padaṃ pravartamānaṃ ākṛtāv eva vartitum arhati preṣaṇādikriyāyogaś ca vyaktidvāraka ākṛter bhaviṣyatīti yad uktaṃ tad ayuktaṃ prativyakti bhinnasaṃsthānadarśanāt ānantyavyabhicārābhyāṃ sambandhajñaptyasaṃbhavāt na niyatasya śābaleyasanniveśasya gośabdo vācakaḥ tadabhāve pi bāhuleyasanniveśadarśanāt na ca trailokyāntargatasakalagopiṇḍagatasanniveśavacanatvam avagantuṃ śakyam ānantyāt tataś ca nākṛtiḥ śabdārthaḥ tasyāṃ kriyā nupapatteḥ na hi preṣaṇādikriyāsādhanaṃ sanniveśaḥ api tu vyaktiḥ na ca gām ānayety uktaḥ satyām api tadākṛtau citraprastham ayaṃ kiñcit gām ānayati buddhimān nanu jātivācyatvapakṣe pi gotvajāteḥ sarvagatatvāt kim iti mṛdgavānayanaṃ nānuṣṭhīyate ucyate hastī tarhi kathaṃ nānīyate sarvagatatvāj jāteḥ atha sarvatrāstitve pi vyaṃjakavyaktiniyamenāpahnūyate hanta tarhi sāsnādimatprāṇī gotvajāter abhivyaṃjakaḥ na mṛdgava iti nātiprasaṅgaḥ sanniveśasya ca tatra bhāvāt tadvācyatvavādinaḥ nainam atiprasaṅgam atikrāmanti kiṃcākṛtivacanatve gośabdasya śuklādiguṇavācibhiḥ padāntaraiḥ sāmānādhikaraṇyaṃ na prāpnoti na hi śuklādiguṇā ākṛtivṛttayaḥ api tu vyaktivṛttayaḥ tatsāmānādhikaraṇyādibalavattayā varaṃ vyaktiḥ śabdārtha iṣyatām vyaktau tāvat kriyāyogaḥ jātau sambandhasauṣṭhavam nākṛtau dvayam apy etat iti tadvācyatā kutaḥ jātivyaktyor ataḥ kāryā vācyatve saṃpradhāraṇā tatra vyaktyabhidheyatvavādibhis tāvad ucyate prayogacodanāsāmaṃjasyāt vyaktiḥ śabdārthaḥ ālaṃbhanaviśanaprokṣaṇādicodanāḥ jātau na saṃgatā bhavanti na hi jātir ālabhyate viśasyate prokṣyate vā api ca ṣaṭ deyāḥ dvādaśa deyāḥ caturvinśatir deyā iti na jātiḥ ṣaḍādisaṃkhyābhir yujyate api tu vyaktiḥ tasmāt saiva śabdārthaḥ api ca yadi paśur upākṛtaḥ palāyeta anyaṃ tadvaṇa tadvayasamālabheta iti yadi jātiḥ śabdārthaḥ syāt anyasyālaṃbho nāvakalpeta anyasyānīyamānasya paśudravyasya saiva jātiḥ tatrānyatvasambandho vyakter avakalpate na jāter ity ato pi vyaktiḥ śabdārthaḥ cayāpacayasaṅghātasvasvāmitvādikalpanāḥ yānti vyaktyabhidheyatvapakṣe jhaḍ iti saṅgatim na vyaktir lakṣaṇādvāraṃ iyat kāryaṃ ca yujyate vakraḥ panthā na gantavyaḥ praṣṭhe vahati vartmani upalakṣaṇam āśritya jātisambandhavedanam prasetsyatīti nānantyavyabhicārakṛto jvaraḥ kiṃ ca pratyakṣaviṣaye vṛttiḥ padasyeṣṭā parair api niṣkṛṣṭaṃ na ca sāmānyamātraṃ pratyakṣagocaraḥ vyakter eva padārthatvaṃ tasmād abhyupagamyatām tathā ca buddhis tatraiva śrutaśabdasya jāyate tad etaj jaimnīyair na kṣamyate tathā hi vyaktimātraṃ vā śabdārtha iṣyate viśiṣṭā vā vyaktiḥ na tāvat vyaktimātram na hi yasyāṃ kasyāṃcid vyaktau gośabdaṃ vaktāraḥ prayuṃjate na ca yāṃ kāṃcid vyaktiṃ gośabdāt śrotāraḥ pratipadyante atha gotvaviśiṣṭavyaktiḥ śabdārtha ity ucyata gotvam eva hi tarhi gośabdārthaḥ na vyaktiḥ katham śrūyatām yadi hi vyaktiḥ śabdārtho bhavet vyaktyantareṣu na prayujyeta atha vyaktyantare pi prayujyate sarvavyaktisādhāraṇas tarhi tasyārthaḥ na vyaktiḥ nanu vyaktyntaram api vyaktir eva so yaṃ vyaktau gośabdaḥ prayuktaḥ na sāmānye maivam vyaktau cet gośabdaḥ prayujyate karkādivyaktāv api prayujyate yatra prayogo sya dṛṣṭaḥ tatra prayujyata iti cet adya jātāyāṃ gavi mā prayoji na hi tatra prayogo sya dṛṣṭa iti tasmād darśanam akāraṇam prativyakti tasyāsaṃbhavāt vyaktau śabdārthe iyaṃ vā gauḥ iyaṃ vā gauḥ iti pratipattiḥ syāt na tu iyam api gauḥ iti bhavati caivaṃ pratītiḥ na cāyam avidyamānaniyantṛka eva yadṛcchāśabdaprayogaḥ pravartata iti niyāmakam asya cintyam gotvam eva niyāmakam iti cet āyuṣman sādhu budhyase kin tu tad gotvam avagatam anavagataṃ veti vaktum arhasi nānavagatam atiprasaṅgāt avagataṃ cet kutas tad avagacchāmaḥ śabdāt anyato vā nānyataḥ pramāṇāntarāsannidhānāt śabdāc cet tarhi śabdaḥ prathamataraṃ gotve vartitum arhati nāgṛhītaviśeṣaṇā viśiṣṭe buddhiḥ iti nyāyāt nanu jātiṃ viśeṣaṇatvena vyaktiṃ ca viśeṣyatvena vakṣyati gośabdaḥ na śaknoti vaktuṃ atibhāraprasaṅgāt na ca vyaktyavagatau gatir anyā nāsti yata iyantaṃ śabde bhāram āropayema na hi vayaṃ vyaktipratipattiṃ bhavantam apahnumahe nāpi bhavantīṃ jātipratipattim apahnumahe ubhayapratīteḥ pratyātmavedanīyatvāt ubhayatra cābhidhātrī śaktir atibhārā śabdasya anyatarapratītyā cānyatarapratītisiddheḥ tatra kiṃ jātau vartamānaḥ śabdaḥ vyaktiṃ āhosvid vyaktau vartamānaḥ jātim ākṣipatv iti vicāraṇāyāṃ jāter viśeṣaṇatvāt pūrvataraṃ pratipattir iti saiva śabdasyārtho bhavitum arhati tasyāṃ ca śabdād avagatāyāṃ tata eva vyaktyavagamaḥ setsyatīti nobhayatra śabdo vyāpāraḥ nanu daṇḍiśabdād iva viśeṣaṇaṃ ca jātiṃ viśeṣyāṃ ca vyaktiṃ gośabdād eva pratipatsyāmahe ko syātibhāraḥ viṣamo yaṃ dṛṣṭāntaḥ tatra hi prakṛtipratyayavibhāgena dvayapratītir avakalpate daṇḍaśabdaḥ prakṛtir viśeṣaṇam abhivadati matvarthīyapratyayaś ca viśeṣyam iti gośabde tu naiṣa nyāyaḥ saṃbhavati tatra na viśeṣaṇe daṇḍiśabdo vartate na ca viśeṣye daṇḍaśabdaḥ iha tu gośabda eka eva viśeṣaṇe viśeṣye vā vartate viśeṣye vartamāno viśeṣaṇe pramāṇāntaram apekṣate viśeṣaṇe tu vartamāṇaḥ tadavagamayya viśeṣyam apy ākṣipatīti na kaścid doṣaḥ tad idam ātmapratyakṣaṃ yat śabde uccārite vyaktir avagamyata iti sā kiṃ śabdāt uta jāteḥ iti viveko na pratyakṣaḥ sa yuktyā vagamyate śabdasya dvayābhidhāne yatnagauravāt viramyavyāpārasya cāsaṃvedanāt antareṇāpi ca śabdaṃ jātyavagame vyaktipratītidarśanāt jātita evaiṣā vyaktipratītiḥ jātipratītiś ca śabdād iti niścīyate bhavadbhir api ca viśeṣaṇajñānapūrvikā viśeṣyāvagatir aṅgīkṛtaiva yathā ha kaṇavrataḥ samavāyinaḥ śvaityāc chvaityabuddheś ca śvete buddhis te kāryakāraṇabhūte iti yat punar abhihitam ālaṃbhanaviśasanaprokṣaṇādikriyāyogāt vyaktiḥ śabdārtha iti tad apy anaikāntikam jātāv api kvacit kriyāyogadarśanāt śyenacitaṃ cinvīta iti nanu atrāpi vyaktir eva kāryāṅgatā nāmūrtāyā jāteḥ maivam na hy atra śyenaḥ sādhanatvena nirdiśyate paśunā yajeta itivat karmaṇy agnyākhyāyām iti tv abhiyuktasmaraṇāt cayananirvartya śyena iti śabdārtho vagamyate na ca śyenavyaktiḥ cayanena nirvartayituṃ pāryate agnyākhyāyāṃ iti hi smaryate na hīṣṭakānicayena patatrī abhinirvartate tadākāras tv agnir abhinirvartyata iti atra jāteḥ kriyāṅgatvaṃ na vyakteḥ nanu vyaktyā sādṛśyaṃ saṃpādayiṣyate na śakyate saṃpādayitum vyaktyantaravaisādṛśyasyāpi saṃbhavāt yo hy ekayā vyaktyā sadṛśyaḥ so nyair visadṛśo pi bhavati yat tu amūrtāyā jāter na kriyāṅgatvam iti naiṣa doṣaḥ amūrtānām api guṇakarmaṇāṃ sādhanabhāvopapatteḥ aruṇayā krīṇāti abhikrāmaṃ juhoti iti vyaktyākṣepadvāreṇa cālaṃbhanaviśasanaprokṣaṇādiprayogacodanāsu sādhanatvaṃ jāter upapatsyate lakṣitavyaktisādhyaṃ tu tatsādhyaṃ kāryam iṣyate yathā bhūtendriyotpādyaṃ ātmakartṛkam ucyate ātmā tāvat sarvakarmasv adhikṛtaḥ kartā ca sa cāmūrtatvāt dehendriyadvāreṇa audumbarīsaṃmārjanājyāvekṣaṇādīni kāryāṇi nirvartayan kartā teṣu bhavatievaṃ jātir api vyaktivartmanā tannirvartayantī sādhanatāṃ lapsyate ataś ca jātir evāṅgaṃ iti mīmāṃsakā jaguḥ tasyāś cedaṃ kriyāṅgatvaṃ anyadvārakam ātmavat evaṃ ṣaḍ deyāḥ iti anyaṃ tadvarṇam ālabheta iti ca taddvārakam eva yojyam etenopacayāpacayasaṃghātādy api vyākhyātam sambandhagrahaṇādikāryaṃ ca jātipakṣa eva sūpapādam ānantyavyabhicārādicodyānavakāśāt yat punar abhyadhāyi pratyakṣaviṣaye padaṃ vartate na ca pratyakṣasya sāmānyamātraṃ viṣaya iti parihṛtaṃ tat vārtikakṛtā pratyakṣasya hi citrātmakaṃ vastu viṣayaḥ na ca tat tādṛśaṃ kiñcit śabdaḥ śaknoti bhāṣitum sāmānyāṃśān apoddhṛtya padaṃ sarvaṃ pravartate iti na hi nānādharmanicayakhacitacitrākāravastusamarpaṇanipuṇam ekaṃ kim api padam upapadyate na ca tatra sambandhagrahaṇaṃ sukaram iti sāmānyāṃśaniṣṭḥam eva padaṃ yuktam tasmāj jātir eva śabdārtha iti atrābhidhīyate na jātiḥ padasyārtho bhavitum arhati padaṃ hi vibhaktyanto varṇasamudāyaḥ na prātipadikmātrām tatra ca prakṛtipratyayāv itaretarānvitam artham abhidadhāte iti sthitam dvitīyādiś ca vibhaktiḥ prātipadikād uccārantī prātipadikārthagatatvena svārtham ācaṣṭe yugapac ca tritayaṃ vibhaktyarthaḥ kārakaṃ liṅgaṃ saṅkhyā ca na caitat tritayaṃ prātipadikārthe jātāv anveti na jātiḥ kārakaṃ na ca jāteḥ strīpuṃnapuṃsakavibhāgaḥ na cāsyā dvitvādiyoga iti nanu vyaktilakṣaṇayā sarvam upapatsyate ity uktam na ca yuktam uktam sakṛtprayuktaṃ padam aṃśena kaṃcid artham abhivadati tato rthāntaraṃ lakṣyati tadgatatvena punaḥ liṅgasaṅkhyādy abhidhatte iti na prātītiko yaṃ kramaḥ sākṣāt tadanvitatvena kathyamānaṃ tv asaṅgatam tad bhaved agninā siṇcet ityādividhisannibham nanu puṃsīva sāmānye kārakatvaṃ bhaviṣyati kakṣyāntaritam ity eṣaḥ yukto vaibhaktiko nvayaḥ prātipadikārthasāmānyagatatvenaiva vibhaktyā svārtho bhidhīyate na lakṣitavyaktivṛttitvena yato bhidhānavaiṣamyaṃ syāt sa tu vibhaktyartho jātau sākṣād asaṃbhavan kakṣyāntarito bhaviṣyati naitat ātmano jñānaprayatnādiyogitvena kārakatvopapatteḥ jātes tu sākṣān na manāg api vyāpāraleśasaṃsparśa iti svato durlabhaṃ tasyāḥ kārakatvam ataḥ kathaṃ tatra vibhaktyarthānvayaḥ yad anvitaṃ ca saṅkhyādi tatsthatvena na kathyate kathyate yadgatatvena na tat tena samanvitam na ca vyavahitavyaktipratītiṃ manyate janaḥ nānyathā nupapattyā pi kramasamvedanaṃ kvacit janayantīṃ ca paśyāmaḥ vyaktiṃ jātyanuraṃjitām saṅkhyādiyoginīṃ ceti sā vai dhatte padārthatām jāteḥ kāryānvayaḥ śyenācitam ity abhyadhāyi yat tatra saṃsthānanirdeśāt na jāteḥ kācid aṅgatā śyenavyaktyā cet sādṛśyam iṣṭakākūṭasya nāsti vyaktyantareṇa vyabhicārāt na tarām amūrtayā jātyā sādṛśyam ākāśeneva tasyāvakalpata iti spardhodāharaṇamātram etat anyeṣu tu prayogeṣu gāṃ dehīty evamādiṣu tadvato rthakriyāyogāt tasyaivāhuḥ padārthatām padaṃ tadvantam evārthaṃ āṃjasyenābhijalpati na ca vyavahitā buddhiḥ na ca bhārasya gauravam sāmānādhikaraṇyādivyavahāro pi mukhyayā vṛttyopapādyamānaḥ san nānyathā yojayiṣyate tasmāt tadvān eva padārthaḥ nanu ko yaṃ tadvān nāma tat asyāstīti tadvān iti viśeṣa eva sāmānyavān ucyate viśeṣavācyatve cānantyavyabhicārau tadavasthau sāmāṇyaṃ tu śebde nānucyamānaṃ nopalakṣyamāṇaṃ bhavati ubhayābhidhāne ca śabdasyātibhāra ity uktam ucyatenedantānirdiśyamānaḥ śābaleyādiviśeṣaḥ tadvān na ca sarvas trailokyavartī vyaktivrātas tadvān kin tu sāmānyāśrayaḥ kaścid anullikhitaśābaleyādiviśeṣaḥ tadvān ity ucyate sāṃāṇyāśrayatvāc ca nānantyavyabhicārayos tatrāvasaraḥ na ca viśeṣaṇam anabhidhāya viśeṣyam abhidadhāti śabda ity abhyupagacchāmaḥ yenainam atibhāreṇa pīḍayemahi sāmānyāśrayamātre saṅketagrahaṇāt tāvanmātraṃ vadataḥ śabdasya ko tibhāraḥ evaṃ tadvato nāsvatantratvāt ityādidūṣaṇaṃ parihṛtaṃ bhavati kiṃ ca pratyakṣaṃ na hi niṣkṛṣṭajātyaṃśapariveṣṭitam tadgocarapravṛttaś ca śabdas taṃ kathyet katham tasmāt pratyakṣaviṣaye pravartamānaṃ tatsamānaviṣayam eva bhavitum arhati padam na sāmānyamātraniṣṭham yugapan nanu saṃvittiḥ viśeṣaṇaviśeṣyayoḥ pratyakṣe pi na dṛṣṭaiva na ca yuṣmābhir iṣyate kāryakāraṇabhāvo hi taddhiyor bhavatāṃ mate tasmād viśeṣaṇe jātau pūrvam indriyajā matiḥ padād api tadāyattasambandhajñaptyapekṣiṇaḥ tatraiva buddhir ity eva na vyakter api vācyatā ucyate pratyakṣe tāvat dvayor api viśeṣaṇaviśeṣyayoḥ indriyaviṣayatvam sāmānye pi saṃyuktasamavāyād indriyaṃ pravartamānaṃ viśeṣaṇavat viśeṣyam api viṣayīkaroti na hi sāmāṇyaṃ pratyakṣaṃ viśeṣo numeya iti vyavahāraḥ evaṃ guṇamātragrāhiṇīndriye guṇino numeyatvaṃ syāt na caivam asti tasmād viśeṣyaparyantaṃ pratyakṣam tathā padam api tattulyaviṣayaṃ na tu sāmānyamātraniṣṭham iti yuktam yat tu sāmāṇyāmśān apoddhṛtya padaṃ sarvaṃ pravartate iti tat kevalavyaktyabhidhāne sati ānāṇtyavyabhicārabhayād ucyate tadvadabhidhāne tu tadbhayaṃ nāstīti na śuddhajātyabhidhāyitayā śabdasaṃkocanīyaḥ nanu na sarvātmanā pratyakṣatulyaviṣayaḥ śabdaḥ pratipattisāmyaprasaṅgāt na ca śabdāt indriyāc ca tulye pratipattī bhavataḥ tad uktaṃ anyathaivāgnisambandhāt dāhaṃ dagdho bhimanyate ityādi ucyate pūrvam evaitat parihṛtam sakalaviśeṣagrahaṇāgrahaṇābhyāṃ pratipattiviśeṣasiddheḥ dharmyabhiprāyeṇa ca saṃplavasyoktatvāt naitāvatā sāmānyamātre niṣṭhaḥ śabdo bhavati api ca niṣkṛṣṭasāmānyāṃśavacanatve padasyeṣyamāṇe gośabdāt gotvaśabdāc ca tulye pratipattī syātām gauḥ śuklaḥ itivac ca gotvaṃ śuklaṃ iti buddhiḥ syāt cāturvaṇyādivac ca svārtha eva gośabdāt bhāvapratyayaḥ tvatalādiḥ syāt atha manyethāḥ ākṣiptavyaktikāṃ jātiṃ gośabdo vakti bhāvapratyayāntas tu niṣkṛṣṭasvarūpamātraniṣṭhām iti tad anupapannam anākṣiptavyaktikāyā jāteḥ kadācid apy adarśanāt atha gośabdaśravaṇavelāyāṃ vyaktisaṃsparśavatī jātir avagamyate bhāvapratyayānte tu gośabde śrute tacchūnyā saū pratīyata iti yady evaṃ āgato si madīyaṃ panthānam āśrayavatī cej jātir ucyate śabdena jātyāśraya ukta eva bhavati nānyathā hi sāśrayavaty uktā syāt tadāśraya parihāreṇāśrayisāmānyamātravivakṣāyāṃ tvatalādayaḥ prayujyante tathā cāhuḥ yasya guṇasya hi bhāvāt dravye śabdaniveśaḥ tadabhidhāne tvatalādayaḥ iti guṇasya hi bhāvāt dravye śabdaniveśaḥ iti tadvad vācyatvapakṣasākṣīṇy akṣarāṇi sāmānādhikaraṇyaṃ ca tatraivopapadyata ity uktam etat tasmāt yathā vidhyantaparyanto vākyavyāpāra iṣyate tathaiva vyaktiparyantaḥ śabdavyāpāra iṣyatām anuparatavyāpāre śabde tadavagamāt yenānvitābhidhānaṃ ca padānām abhyupeyate sutarāṃ tena vaktavyā vyaktyantā padato matiḥ na hi vyaktyanapekṣāṇāṃ jātīnām itaretaram anvayo nanvitānāṃ ca nābhidhānam iti sthitiḥ gaṅgāyāṃ ghoṣa ityādau yathā sāmīpyalakṣaṇā naivaṃ gauḥ śukla ityādau gamyate vyaktilakṣaṇā prayogapratipattibhyāṃ vṛddhebhyo dhyavasīyate tasmāt gavādiśabdānāṃ tadvān artha iti sthitam tad idam uktaṃ sūtrakṛtā vyaktyākṛtijātayas tu padārthaḥ iti tuśabdo viśeṣaṇārthaḥ kiṃ viśeṣyate guṇapradhānabhāvasyāniyamena śabdārthatvam śite pi tadvato vācyatve kvacit prayoge jāteḥ prādhānyaṃ vyakter aṅgabhāvaḥ yathā gaur na padā spraṣṭavyā iti sarvagavīṣu pratiṣedho vagamyate kvacid vyakteḥ prādhānyaṃ jāter aṅgabhāvaḥ yathā gāṃ muṃca gāṃ badhāna iti niyatāṃ kāṃcid vyaktim uddiśya prayujyate kvacid ākṛteḥ prādhānyaṃ vyakter aṅgabhāvaḥ jātir nāsty eva yathā piṣṭamayyo gāvaḥ kriyantām iti sanniveśacikīrṣayā prayoga iti sarvasarvagatatve pi jāter na mṛdagavādau viśiṣṭā vṛttir ity uktam tad evaṃ gavāśvādiśabdānāṃ tāvat tadvān artha iti siddham yeṣām artheṣu sāmānyaṃ na saṃbhavati taiḥ punaḥ ucyate kevalā vyaktir ākāśādipadair iva evaṃ ḍitthādiśabdānāṃ saṃjñātvavāditātmanām abhidheyasya sāmānyaśūnyatvād vyaktivācitā ata eva hi dravyaśabdā ity ucyante ye punaḥ kalpitānekabhedavṛttiṃ pracakṣate vācyaṃ tatrāpi sāmānyaṃ atīva grāhikās tu te na hi ḍitthatvasāmānyaṃ dṛśyate gaganatvavat kalpanāyās tu no bhūmiḥ kācid asti vipaścitām guṇaśabdās tu kecit svajātyavacchinnaṃ guṇam abhidhāya tāvaty eva viramanti kecit tu guṇam abhidhāya dravyam apy ākṣipanti tatsāmānāḍhikaraṇyaprayogadarśanāt guṇaikaniyatās tāvat gandhārūparasādayaḥ gandhatvādivyavacchinnagandhādiguṇavācinaḥ teṣāṃ na dravyaparyantā vṛttiḥ kvacana dṛśyate na gandhaḥ padmaṃ ity asti sāmānādhikaraṇyadhīḥ na hy evaṃ vaktāro bhavanti candanaṃ gandhaṃ āmraṃ rasaḥ iti guṇaṃ śuklādiśabdās tu kathayantas tadāśrayam dravyam apy ākṣipanty eva śuklo śur iti darśanāt śuklādayo pi śabdāḥ guṇapadopabandhasaṃkecitaśaktayaḥ bhāvaprayayāntapadavat guṇamātrābhidhāna eva paryavasyanti śuklo guṇo śvaḥ śauklyam aśvaḥ iti sāmānādhikaraṇyaprayogādarśanāt kriyāśabdaś ca dvividhā bhavanti kecit kartari karmaṇi karaṇe vā prayujyante kecid bhāvamātravacanā eva kartrādivācinas tāvan nimittīkṛtya kāṃcana kriyāṃ tadyogidravye vartate pācakādayaḥ yatrāpi tatkriyāyogaḥ tadānīṃ nopalabhyate tatrāpi yogyatāṃ dṛṭvā śabdaṃ tajjñāḥ prayuṃjate na hi pācakaḥ lāvakaḥ iti pravṛttakriya evocyate anyadā pi tathā tathā vyavahārāt anye pūrvāparībhūtasvabhāvaparihārataḥ siddharūpatayā prāhuḥ śabdāḥ pākādayaḥ kriyām tad uktam kṛdabhihito bhāvaḥ dravyavad bhavati kriyāvac ca iti na caikāntena parihṛtasādhyamānāvasthaiva taiḥ kriyocyate yata āha kriyāvac ca iti anyatpravṛttau śabdasya nimittam avagamyate abhidheyaṃ tu tasyānyat ity ayaṃ prathamaḥ kramaḥ pācakādiśabdānāṃ hi pravṛttau nimittaṃ kriyā abhidheyās tu kartrādayaḥ kvacit punar yad evāsya syāt pravṛttinibandhanam tasyaiva vācyatā bhāvapratyayāntapadeṣv iva ity evaṃ leśatas tāvat nāmnāṃ vṛttir udāhṛtā ākhyātānāṃ tu vācyo rthaḥ purastāc carcayiṣyate upasargānipātānāṃ nāmnām iva vibhāgataḥ prayogapratipattibhyāṃ anekārtho vagamyate upasargāḥ prācuryeṇa kriyāyoge vartante upasargāḥ kriyāyoge iti smāraṇāt kecit tu nāmabhir abhisambadhyate yathā īṣadarthavācinaḥ āpiṅgaḥ ityādayaḥ anye kriyāgarbhatayā nāmnā sambadhyante yathā pragataṃ vayaḥ yasya saḥ pravayā iti anye dhātor vicitrārthatām āpādayantaḥ tadviśeṣaṇatvena sambadhyante yathoktam upasargavaśād dhātur arthāntaravilāsakṛt prahārāhārasaṃhāravihāraparihāravat nanu ca kvacid upasargo dhātvartham eva bādhamāno dṛśyate yathā prasthitaḥ iti gatinivṛttivācī dhātuḥ pravṛttagativacanatāṃ nītaḥ praśabdena na cedṛśaṃ viśeṣaṇaṃ bhavitum arhati yena svārthavirodhena viśeṣa upajanyate viśeṣaṇaṃ tad eveṣṭaṃ na tu yat svārthanāśanam iti naiṣa doṣaḥ arthāntarābhidhānasāmarthyāpādanam eva dhātor vidadhad upasargo viśeṣaṇaṃ bhavitum arhati anekārthāmidhānaśaktiś ca dhātur upasargeṇa niyate rthe vasthāpyata iti tasya tadviśeṣaṇatā upasargāḥ kim arthasya vācakā dyotakā iti prakṛtānupayogitvāt ihaitan na vicāryate anvayavyatirekābhyāṃ tadartho hy avadhāryate tadāgame tatpratīteḥ tadabhāve tadagrahāt te tu kiṃ vācakās santaḥ tadavagatim upadadhati kiṃ vā dyotakāḥ iti kim anena evaṃ samuccayādivācināṃ cādinipātānāṃ vṛkṣaṃ prati dyotate iti karmapravacanīyānāṃ ca arthaḥ prayogapratipattibhyām avadhāraṇīya ity alaṃ prasaṅgena ayam asya padasyārtha iti kiṃ cintiteta vā yo rthaḥ pratīyate yasmāt sa tasyārtha iti sthitiḥ spaṣṭām api tu ye buddhiṃ nirūpayitum akṣamāḥ tān bodhayitum asmābhiḥ diṅmātram upadarśitam iti pramāṇatvasamarthanāya śabdasya kiñcid dvayam uktavantaḥ padābhideyārthanirūpaṇaṃ tu śāstrāntare vistaratataḥ praṇītam tatkṣodanena na naḥ prayojanam atidrāghīyasī sā hi bhūḥ anyām eva diśaṃ parīkṣitum ato smābhir gṛhītaḥ kṣaṇaḥ jātyādyarthasamarthanena kathitā bāhyārthasaṃsparśitā śabdānām iyataiva nauv avasare muṣmin kṛtārthā vayam evaṃ padārthe nirṇīte vākyārthaniścintyate dunā tatra vipratipattiś ca bahurūpā vipaścitām kecid ācakṣate bāhyasya vākyārthasyāsaṃbhavāt padārthasaṃsarganirbhāsaṃ jñānam eva vākyārtha iti anye tu vāstavaḥ padārthānāṃ parasparasaṃsargo bāhya eva vākyārtha ity āhuḥ anyavyavacchedo vākyārtha ity apare śuklādipadāntaroccāraṇe kṛṣṇādinivṛtter avagamāt apare saṃgirante saṃsargasya durapahnavatvāt tasya ca guṇaparadhānabhāvagarbhatvāt guṇībhūtakārakanikaranirvartyā pradhānabhūtā kriyā vākyārtha iti anye manyante bhāvyaniṣṭhaḥ puruṣavyāpāraḥ karotyarthā bhāvanāśabdavācyo vākyārthaḥ liṇādiśabdavyāpāravācyas tu śabdabhāvanākhyaḥ puruṣasyārthabhāvanānuṣṭhāne pravartakaḥ sa vidhir ucyata iti anye bruvate dvayābhidhāne liṇādeḥ pratyayasya bhāragauravat vidhir eva vākyārthaḥ sa evānuṣṭheyaḥ pravartakaś ceti tatrāpi dvayī vimatiḥ kaiścit preṣaṇātmakatvaṃ śabdasyābhyupagatam liṇādiśabdebhyas tathā tadavagamāt kāryāntarānavagamāt bhāvārthamātrakāryatvapakṣasya cātidaurbalyād vidhir evānuṣṭheya ity arthāt tasya kāryatvam anyais tu kāryatvena niyogapratīteḥarthāt tasya prerakatvam iti saṃśritam kāryam avagataṃ svasiddhaye puruṣaṃ niyuṅkte mamedaṃ kāryaṃ ity avagate hi tatsiddhaye puruṣaḥ pravartata iti apare punaḥ abhinavaṃ vākyārthaṃ udyogaṃ nāma varṇayāṃ babhūvuḥ ity anekaśākhā vipratipattiḥ tad atra kiṃ tattvam iti atraike tāvad āhuḥ vākyārtho nāma pāramārthiko bahir nāsty eva sa hi padārthebhyo vyatirikto vā syāt avyatirikto vā na vyatiriktaḥ bhedānupalambhāt gauḥ śuklā ānīyatāṃ ity atra padagrāme jātiguṇakriyādipadārthavyatirekeṇa ko sau vākyārthaḥ sa na darśayituṃ śakyate avyatireke tu padārthā eva vākyārthaḥ pratyekaṃ vā syāt sāmastyena vā na pratyekaṃ tathā navagamāt na hi gaur iti padārtha eva vākyārtho bhavati sāmastyaṃ tu na teṣām asti tad dhi sattayā bhavet pratītyā vā sattayā na sāmastyam aśeṣapadārtharāśer astīti niyataḥ kiś cana vākyārtho vadhāryate pratītyā tu sāmastyam adhaṭamānam yugapadbhāvitvena jñānānāṃ ekapadārthapratītisamaye padārthāntarapratītyasaṃbhavāt padārthapratityupāyāś ca varṇāḥ te pi na yugapadbhāvinaḥ kutaḥ pratītikṛtaṃ sāmastyam api ca padārthasamudāyaḥ kim itaretarasaṃsṣto vākyārthaḥ anyathā vā na tāvad anyathā gaur aśvaḥ puruṣo hastī ity evamādāv adarśanāt saṃsargas tu durupapādaḥsa hy apekṣā gato bhavati na cārtho rthāntaram ākāṅkṣati acetanatvāt buddhīnām api kṣaṇikatvāt anyonyaṃ nākāṅkṣā na ca tatkṛitaḥ sambandhaḥ ata eva na saṃsargo vākyārthaḥ na hyasau arthānāṃ jñānānāṃ vā yothoktanītyā vakalpate vyavacchedo py evam eva nirākāryaḥ so pi hi na jñānānām upapadyate tad uktam yadi dhriyate gobuddhiḥ śuklabuddhijanikṣaṇetato nyābhyo nivarteta saṃsṛjyetātha vā tayā iti na cāpekṣāyāṃ satyām api sambandhaḥ kaścid upalabhyate yathoktam apekṣaṇe pi sambandho naiva kaścit pratīyatekāryakāraṇasaṃyogasamavāyādilakṣaṇaḥ ekārthavṛttiparāyas tu sambandho tiprasajyate iti arthānāṃ tu kaścid api bhavan sambandhaḥ śabdair anabhidhīyamānatvāt asatkalpa eva na ca bhedasaṃsargayor vācakaṃ kiñcit padam asti aśravaṇāt asati ca tadvācani pade na tayoḥ padārthatvam apadārthasya ca na vācyārthatvam śrute pi tadvācini pade sutarām asaṅgatiḥ gauḥ śukla ānīyatāṃ saṃsargaḥ iti ko rthaḥ tasmāt bāhyasya vākyārthasya sarvaprakāram asaṃbhavāt padārthasarganirbhāsaṃ jñānagātraṃ vākyārthaḥ tenaiva lokavyavahāra iti tad idam anupapannam bāhyārthasyānantaram eva vistareṇa parasādhitatvāt ca saṃsarganirbhāsaṃ jñānaṃ vākyārtho bhavitum arhati sthāpayitvā hi bāhyārthaṃ vākyārthacintām upakrantovanto vayam ataḥ ko vasaro vijñānamāṃtravākyārthatvavarṇanasya na ca padārthavyatirikto nāsti vākyārthaḥ idaṃ tāvad bhavān pṛṣṭo vyācaṣṭām kiṃ gauḥ iti padād yādṛśī pratipattiḥ tādṛśyeva gauḥ śukla ānīyatām iti vākyāt uta bhinne ete pratipattī iti tatra tulyatvaṃ tāvat pratipattyor anubhavaviruddham vailakṣaṇye tu pratītyoḥ viṣayavailakṣaṇyam api balād upanatam asati viṣayabhede pratītibhedānupapatteḥyaś ca tadatirikto viṣayaḥ sa vākyārthaḥ evaṃ kevalaguṇakriyāpadoccāraṇe pi yojanīyam tad uktaṃ yad ādhikyaṃ sa vākyārthaḥ iti saṃsargo pi padānāṃ na na pratīyate na hi gaur aśvaḥ puruṣo hastī ity asaṃsṛṣṭapadārthapratītivat gauḥ śukla ānīyatām iti pratītiḥ yathā ca saṃsargaḥ pratīyate yaś ca pratītyupāyaḥ tat sarvaṃ vistarato nirṇeṣyate tasmāt bāhya eva vākyārthaḥ bāhya eva bhavan na vyavacchedo vākyārthaḥ vidhirūpatvenāvagamāt saṃsargam antareṇa cānyavyavacchedasyāpi durupapādatvāt na hi śuklapadenāsaṃsṛṣṭaḥ gopadārtha kṛṣṇādibhyo vyāvṛtta ity avagamyate gośabdāt sarvagavīṣu buddhir upasarpantī padajanitā śuklapadasannidhānāt anyataḥ kṛṣṇāder apasarpatīti vyavacchedo vākyārtha iti cet maivam tatsambandhāvagamapūrvakatvāt taditaravyāvṛtteḥ tatsambandhāvabodhenaiva siddhe vākyasya arthavattve pāścātyaḥ kṛṣṇādivyavacchedāvagamo yadi bhavati bhavatu kāmaṃ na tv asau vākyārtha iti tad evaṃ vidhirūpe bāhye ca śabdārthe vasthite sati kriyām eva kecid vākyārthaṃ varṇayanti ayam eṣām āśayaḥ padārthāḥ kila vākyārthabhāvam āyanti saṃhatāḥapekṣānuguṇānyonyavyatiṣaṅgaviśeṣataḥ na ca guṇapradhānabhāvam antareṇa saṃsargaḥ padārthānām avakalpate na cākhyātarahitaṃ vākyaṃ kiñcit prayogayogyam anuccārite tasmin ākāṅkṣāyā anivṛtteḥ śrotrākāṅkṣānivṛttaye ca vākyānāṃ loke prayogaḥ lokavac ca vedād apy artho vasīyate ākhyātāc ca pūrvāparībhūrtaḥ sādhyarūpo rtho vagamyate na siddharūpaḥ siddhasādhyasamuccāraṇe kasya kiṃtantrateti cintāyāṃ sādhyasiddhaye siddham upāttam iti pratīyate sādhyaṃ ca sādhyamānatvāt pradhānam avagamyatetasmāt tad eva vākyārthaḥ kriyāto nāparaṃ ca yat kriyā hi pratīyamānā svaniṣpataye sādhanāny ākṣipati taiś ca yogyaiḥ saṃbandhyate tāni ca kaiścit padāntaropāttāni bhavanti kānicit vākyāntaropanītāni kānicit prakaraṇāntarapāṭhalabhyāni kānicid ārād upakārakāṇi kānicit sannipatyopakārakāṇi kānicid antikopanipatitāny api yogyatāvirahāt pariharanti kānicid atidūravartāny api yogyāni svasaṃpattyartham āharanti ityevaṃ dṛṣṭādṛṣṭopakārakānekakārakakalāpasaṃpādyamānasvarūpā kriyaiva vākyārthaḥ yajeta dadyāj juhuyāt adhīyīteti coditaḥkriyāṃ sādhyatayā vetti tāṃ ca loko nutiṣṭḥati adhikāripadam api kriyāpekṣitakartṛsamarpaṇena tadupayogitām evāvalambate asyāṃ kriyāyām ayaṃ kartā aneneyaṃ kriyā saṃpadyate iti tatra ca na kriyā svaprādhānyam ujjhati na hi kriyā kartrarthā kartā tu kriyārthaḥ sa hi tāṃ nirvartayann upalabhyate śabdo pi tathaivopadiśati eṣa idaṃ kuryāt iti kim atha punar asau kriyām anutiṣṭhatīti cet śabdaprāmāṇyād eveiti brūmaḥ śabdena hi coditaḥ tvayedaṃ kartavyam iti sa cen niyukto nānutiṣṭhan codanām atikrāmet śastrapratyayāc ca kriyām anutiṣṭhati virataphalābhilāṣaḥ karmasaṃskārād eva paripakvakaṣāyaḥ stokastokaprapaṃcapravilāpanadvāreṇottamādhikāram ārūḍhaḥ tata eva jñātāsvādaḥ tam eva paramapuruṣārtham āsādayatīti dīrghā sā kathā tiṣṭhatu kim anayā ṣarvathā kriyāprādhānyāt saiva vākyārtha iti tad uktam dravyaguṇasaṃskāreṣu bādariḥ iti etad uktaṃ bhavati dravyādīnām eva kriyāṃ prati śeṣatvam anugamyate na kriyāyā anyaśeṣatvam iti atrocyate kuta idaṃ kriyāyāḥ prādhānyam upeyate vastuvṛttena va śabdapratyayamahimnā vā phalasya vastutas tāvat prādhānyam avagamyatena sacetāḥ kriyāṃ kāṃcit anutiṣṭhati niṣphalām vedād guruniyogād vā śāsanād vā mahībhujaḥna vai phalam apaśyantaḥ kriyāṃ vidadhate janāḥ bālo māṇavako py eṣaḥ capeṭāmātrahānayemodakādyāptaye vā pi karoti guruśāsanam athocyate na vastutaḥ prādhānyam ihāśrīyate api tu śabdataḥ śabdapramāṇakā vayam yat śabda āha tad evāsmākaṃ pramāṇam tad yathā rājapuruṣaḥ iti vastuvṛtte rājā jagatāmīśitā pradhānam puruṣas tapasvī tad icchānuvartanena jīvati śabdas tu puruṣaprādhānyam ācaṣṭe uttarapadārthapradhānatvāt tatpuruṣasyeti evam ihāpi yajeta dadyāt juhuyāt iti kriyāṃ prādhānyenopadiśati śabdaḥ svargakāmaḥ ity api kriyāṃ prati kartur upadeśaḥ vastuvṛttena tu karmaṇi kriyāmāṇe karmasvābhāvyāt phalaṃ ced bhavati bhavatu tat puruṣo pi prīyatāṃ nāma phalena na tu śabdaḥ phalopadeśaniṣṭhaḥ āha ca tasmiṃs tu kṛte svayam eva tad bhavati iti svayam eveti korthaḥ na śabdaḥ phalapāratantryaṃ kriyāyāḥ pratipādayatīti tad etad ukutaṃ evaṃ varṇyamāne svargakāmo yajeta iti svargakāmapadasyānvayo durupapādaḥ nanu kartṛpadam etat kartā ca kriyārthaḥ kartrarthā kriyety uktam na kartṛpadaṃ svargakāma iti kin tv adhikāripadam etat na hi jātyaiva kaścit svargakāmo nāma kutracit puruṣo vagamyate yo tra kartṛtvena niyujyeta svarge kāmo yasyāsau svargakāmaḥ svarga vā kāmayati svargakāmaḥ ubhayathāpi svargakāmanāviśiṣṭaḥ puruṣas tasmāt padād avagamyate tad atra kāmyamānaḥ svargaḥ kathaṃ yāgakriyayā saṃbadhyate dṛṣṭena adṛṣṭena vopakareṇa yadi hi candanaṃ svargaḥ ṣoḍaśavarṣadeśīyā aṅganāḥ svargaḥ iti candanāṅganādidravyasāmānādikaraṇyaprayogāt dravyavacanaḥ svargaśabdaḥ tadā dravyāṇāṃ karmasaṃyoge guṇatvenābhisaṃbandhaḥ iti dadhyādivat sādhanatvena svarga upakaroti kriyāyāḥ kāmanā pi haraṇāṅgatvādupakāriṇī yat tayā dravyamānetuṃ yatata iti dṛṣṭopakāritvam tac caitad asāram svargaśabdasya dravyavācitvābhāvāt prītivacanohy eṣa svargaśabdaḥ na dravyavacanaḥ tad eva candanaṃ śītātureṇa agrīṣmopahatena vā na svarga iti vyapadiśyate saivāṅganā viratāyāṃ suratatṛṣi na svarga ityucyate tad evam eṣa svargaśabdaḥ pratītiṃ na vyabhicarati dravyaṃ tu vyabhicarati evam adravyatvāt svargasya na kriyāṅgatvam athāpi niratiśayasukhapratītyanyathā nupapattitaḥ parikalpitaḥ kanakagiriśikharādir deśaḥ svargaḥ sutarāṃ tasya na kriyāsādhanatvam avakalpate dadhyādivad upādātum aśakyatvāt athāpi adṛṣṭenaiva dvāreṇa samudraṃ manasā dhyāyeta itivat svargakāmanā tatropakāriṇī tad api kliṣṭakalpanāmātram pratītir hi niratiśayā svargaḥ pratīteś cānanyārthatvaṃ yuktam prītyartham anyat nānyarthā prītiḥ tasmān na yāgāya svargaḥ api tu svargāya yāgaḥ itthaṃ ca kriyāsādhanānupadeśāt na kartṛsamarpakatvena svargakāmapadaṃ samanveti kathaṃ tarhy asyānvayaḥ ādhikārivācitvena brūmaḥ ko yam adhikārī nāma karmaṇaḥ svāmī īsvaravacano hy adhikṛtaśabdaḥ nanu kartaiva karmaṇaḥ svāmī nānyaḥ maivam svāmī san kartā na kartā san svāmīti nanu kriyākārakasambandhavyatiriktaḥ ko nyaḥ karmaṇaḥ puruṣasya ca sambandhaḥ ūcyate mamedaṃ kartavyam aham atra svāmī iti svasvāmibhāvam avagatya pāścātyaḥ kriyākārakasambandho vagamyate nana tvayāpi kriyākārakasambandhau nāpahnūyata eva jātivādineva vyaktipratītiḥ sa tu pāścātya iny atra kiṃ pramāṇam uktam atra anupādeyaviśeṣaṇaviśiṣṭasya puṃsaḥ nirdeśād iti kārakatvānuguṇaviśeṣaṇayogino hy asau kartṛtayā yogyaḥ saṃbandhaḥ tadviparyaye tv adhikāritvenetitasmād adhikṛtasya kartṛtvam na karturadhikāraḥ itthaṃ ca svargakāmasyādhikṛtatvaṃ nirvahati yadi hi tatkarma svargāya syāt svargo me bhogyo bhavet katham ahaṃ svargaṃ prāpnuyām ity evaṃ sādhyatvena svargam icchan svargakāma ity ucyate yadi ca na svargasādhanaṃ tatkarma tadviruddham evedam āpatati svargaṃ kāmayate yāgaṃ karotīti anyad icchati anyat katotīti hi syāt ataḥ karmaṇaḥ kāmyamānasādhanatām apratipadyamānaḥ svargakāmaḥ tatra naivādhikriyate na cānadhikriyamāṇas tatra saṃbandhyate tad evam adhikṛtatvena svargakāmasya karmaṇi saṃbandhāt svargayāgayośca sādhyasādhanabhāvāvagamam antareṇa tasyāśikārabnirvāhāsaṃbhavāt avaśyaṃkriyāyāḥ sādhanatvaṃ svargasya ca sādhyatvam abhyupagantavyam ataś ca kriyāyāḥ phalaṃ prati guṇabhāvān na prādhānyam aprādhānyāc ca na vākyārthatvam tad uktam karmaṇy api jaiminiḥ phalārthatvāt iti kā ceyaṃ kriyā vākyārtha ity ucyate ya eṣa yāgādiḥ bhāvārthe dhātuvācyaḥ uta pratyayārthaḥ kaścit tadatiriktaḥ iti tatra bhāvārthasya kāmyamānasādhanatvāt aprādhānyam uktam eva pratyayārthe pi kāmyamānabhāvārthagatasādhanabhāvāparityāgainaiva pratīyamāno vākyārthatām eti nānyatheti sa cāyaṃ pareṣām api pakṣaḥ tasmān na kriyāmātraparyavasāyī vākyārtha iti siddham kim idānīṃ phalasyaiva vākyārthatvaṃ pracakṣmahe tad dhi pradhānaṃ sādhyam etad artho hy akhilaḥ śramaḥ etad api nāsti kriyārtha eva tāvad vākyārthatvaṃ katham utsṛṣṭam aprādhānyād iti cet phale pi samānam phalam api puruṣārthatvad apradhānam na hi svargaḥ svatantra eva sattāṃ labhatāṃiti yatate puruṣaḥ kin tu svopabhogyatayaiva sarvam abhilaṣatīty atas tasyāpi tadarthatvān na prādhānyam āha ca phalaṃ ca puruṣārthatvāt iti hantatarhi puruṣa eva vākyārtho bhavatu sa hy ananyaniṣṭḥaḥ svatantratvāt ucyate puruṣo py audumbarīsaṃbhārādiṣu vuniyujyata eva yajamānasaṃmitā audumbarī bhavati iti tasyāpi tadarthatvam uktaṃ ca puruṣaś ca karmārthatvāt iti yady evaṃ saṃkaṭe patitāḥ smaḥ na vidmaḥ kiṃ vidadhmahe kriyā hi phalārthā phalaṃ ca puruṣaś ca kriyārtha iti parivartamāne cakre kasya prādhānyaṃ śiṣmaḥ kasya vākyārthatvam ucyate puruṣas tāvan na vākyārthaḥ ākhyātavācyatva eva tasya vivadante kā kathā vākyārhatvasya nanu kartari lakāraḥ iti smaraṇāt kathaṃ nākhyātavācyaḥ kartā ko yaṃ lakāro nāma sa hi vartamāne laṭ iti vidhāya kartari śap yuṣmādi madhyamaḥ asmady uttamaḥ śeṣe prathamaḥ tiptasjhi iti bahuṣu bahuvacanam dvyekayor dvivacanaikavacane iti vākyāntarair vibhajya vivṛtaḥ tad etāni kārakasaṃkhyāvibhaktividhāyīni sūtrāṇi ekavākyatayā vyākhyeyāni ekārthaviṣayatvāt eko hi pacati ityādiḥ śabdaḥ tair vyakriyate tad evam eṣa vākyārtho bhavati kartubahutve bahuvacanaṃ jhi iti seyaṃ kartṛsaṃkhyā khyātavācyā bhavati na kartā iti kutas tasya vākyārthatvam alaṃ cānayā śastrāntaragarbhayā drāghīyasyā kathayā puruṣas tāvan na vākyārhtaḥ phalam api na vākyārthaḥ siddhāsiddhavikalpānupapatteḥ siddhasya tāvat phalasyābhidhānam eva nāsti sāvyamānatvena nirdeśāt sādhyamānatvapakṣe tu sākṣāt tatsiddhivedanāt vyāpāra eva tanniṣṭhaḥ tad dhi vākyārtha ucyatām ata eva hi vākyārthaṃ bhāvanāṃ pratijānate yathocitaphalāḍhyāṃ ca trayasambandhabandhurām kevaṃ bhāvanā nāma bhāvyaniṣṭho bhāvakavyāpāro bhāvanā bhāvyaṃ hi svargādi phalaṃ sādhyamānatvāt sādhyatvaṃ cāsya bhavanakriyākartṛtvāt bhavanakriyāyāṃ ca kartṛtvaṃ utpattidharmakasya vastuno dṛṣṭam na nityaṃ bhūtasya nāpi nityam abhūtasya yathā āha nityaṃ na bhavanaṃ yasya yasya vā nityam abhūtatā na tasya kriyamāṇatvaṃ khapuṣpākāśayor iva iti svargādiś ca kamyarūpo rthaḥ khatatpuṣpābhyāṃ vilakṣaṇa iti bhāvyo bhavati tanniṣṭhas tadutpādakaś ca puruṣavyāpāro yaḥ sā bhāvanā sā ṇyantena bhavatinocyate prakṛtyarthasya bhavateḥ kartā yaḥ svargādiḥ sa eva ṇyantasya tasya karmatāṃ pratioadyate kartā tv asya prayojakaṃ puruṣaḥ ṇeś cārthaḥ prayojakavyāpāraḥ puruṣo hi bavantaṃ svargādim arthaṃ svavyāpāreṇa bhāvayati saṃpādayati sa tatsaṃpādako vyāpāro bhāvaneti ucyate nanu vyāpāraḥ kriyaiva tadatiriktasya vyāpārasyāsaṃbhavāt kriyāvākyārthapakṣaś ca pratikṣiptaḥ ucyate na kriyāmātraṃ bhāvanā api ca paridṛśyamānapūrvāparībhūtayajyādibhāvasvarūpātiriktaḥ puruṣavyāpāraḥ pratyayāt pratīyamāno bhāvanā yathā ha na sā kenacid utpādyā janikā sā na kasyacit kevalaṃ jananī hy eṣā janyasya janakasya ca iti kriyākārakādivilakṣaṇaiva hi sā śabdāt pratīyata ity arthaḥ nanu ca yajata ity atra prakṛtyartho yāgādiḥ kriyā pratyayārthas tu preranārūpo vidhiḥ kartṛsaṃkhyādiś ca na tu dhātvabhidhīyamānavyāpāravyatirikto bhāvanākhyaḥ puruṣavyāpāraḥ pratyayāt pratīyate na hi bhāvanāvācinīṃ kāṃcid vibhaktiṃ smarati pāṇiniḥ liṅādim iva vidhyādau tasmān na bhāvanā vākyārthaḥ ucyate bhāvanā pi pratīyata evākhyātāt yadi naipuṇyena śābdī pramitir avamṛśyate āstāṃ vidhipadaṃ tāvad vartamānāpadeśinaḥ śabdāt yajata ityādeḥ bhāvanā na na gamyate pacati gacchanti ity ato yathā pākādir dhātvarthaḥ pratīyate tathā sarvānugataḥ kartṛvyāpāro pi pākādyapajananāpāye pi vyāpārapratīter anapāyāt yathā hi aupagavaḥ kāpaṭavaḥ aupamanyavaḥ ity upaguprabhṛtīnām uddhāre ca nikṣepe ca pratyayārtho nuvartate taddhitānteṣu tathā khyāteṣv api so nuvartamāno dṛśyate api ca pacati ity ākhyātapadasya padārtho vyācikhyāsito bhavati tadā pākaṃ karoti iti vākyaṃ vyākhyātāraḥ prayuṃjate pacati iti ko thaḥ pākaṃ karoti iti pākaśabdeta dvitīyāntena sādhyaṃ dhātvarthaṃ vyācakṣate kartṛvyāpārātmakaṃ pratyayārthaṃ karoti iti padena kiṃ ca kiṃ karoti devadattaḥ iti pṛṣṭās santaḥ dvaye vaktāro bhavanti karoti pākaṃ iti pacatītivat tad idam ubhayarūpam apy uttaram ekārtham anyathā na tena praṣṭā pratyāyyeta tasmāt pākaṃ karotīti padadvayasya yo rthaḥ sa evārthaḥ ekasya pacatīti padasya atrāpi pacatyarthād anyaḥ karotyarthaḥ pratīyata eva yo sāv anyaḥ karotyarthaḥ sā bhāvanā āha na kartṛsaṃkhyādivyatirekeṇa pratyayāt dhātvarthātiriktaṃ vyāpāraṃ pratipadyante pratipadyeraṃś cet karotīty ato pi śabdāt pratipadyeran na ca karotīty atra prakṛtipratyayavāvye kriye vimajya darśayituṃ śakyete ucyate nedaṃ sādhu budhyate yaś ca pākaṃ karotīti vyavahāro vibhāgataḥ sa eva samudāyena proktaḥ pacatinā yathā tathā kāryaṃ karotīti pratītir nāsti laukikī pratyayārthaḥ korotyarthe pacatyādau tu vartate kartṛsaṃkhyāpratītau ca na vivādo sti kasyacit tāvatā nihnavaḥ kāryo na tu vyāpārasaṃvidaḥ karotītyādiśabdebhyaś ca yathā na bhavitavyaviśiṣṭebhyaḥ tatpratītir iṣyate na tathā sarvebhyaḥ ke punas te viśiṣṭāḥ śabdāḥ ye bhāvānām abhidadhati ucyate bhāvārthaḥ karmaśabdā ye tebhyo gamyeta bhāvanā yajetety evamādibhyaḥ sa evārtho vidhīyate bhavanti kecit bhāvārthāḥ na karmaśabdāḥ yathā bhāvaḥ bhavanaṃ bhūti iti bhavanti kecit karmaśabdāḥ na bhāvārthāḥ yathā śyenaikatrikādayaḥ karmanāmadheyatayā prāk samarthitāḥ ye tu bhavārthāḥ santaḥ karmaśabdāḥ yajate dadāti juhoti ity evamādayaḥ tebhyaḥ bhāvanākhyā kriyā gamyate tair eva liṅādivibhaktyantaiḥ so rtho bhidhīyate yajeta dadyāt juhuyāt iti tad uktaṃ yajyādyarthaś cāto vagamyate bhāvayed iti ca iti karotiśabdād api kevalāt kartṛvyāpāro na nāsāv avagamyate yatra yāgādikarmaṇā nanuraktena prayogayogyatāṃ pratipadyata iti viśiṣṭebhya eva yajatyādiśabdebhyo bhāvanākhyo nuṣṭheyaḥ puruṣavyāpāraḥ pratīyata iti siddham kriyāviśeṣa evāyaṃ vyāpāro jñātur āntaraḥ spandātmakabahirbhūtakriyākṣaṇavicakṣaṇaḥ ity evaṃ kecit puruṣasya prayatno vā bhāvanety abhidhīyate audāsīnyadaśāpāyaṃ pumān yena prapadyate sa yatno yāgahomādikriyānirvṛttikāraṇam tasya tadvyatiriktatvaṃ prāyaḥ sarve numanyate sa cāyam ātmadharmo pi na vibhutvādisannibhaḥ sādhyarūpābhisambandhāt dhatte viṣayatāṃ vidheḥ ity apare anye dhātvarthasāmānyaṃ bhāvanām abhyupāgaman yāgādānādyanusyūtaṃ rūpaṃ gotvādijātivat yathā hi śābalayādiṣv anugataṃ ca gorūpam avabhāsate vyāvṛttaṃ ca śābaleyādirūpaṃ evam ihāpi yāgādikarmaṇām anugataṃ ca vyāpararūpaṃ pratibhāsate parasparavibhaktaṃ ca yāgādirūpam yat tadanugataṃ vyāpararūpaṃ sā bhāvanā yatha ca śābaleyādyananuraktaṃ pṛthaktvena gotvaṃ darśayitum aśakyam taduparaktatvena tasya sarvadā vagamāt na caitāvatā tasya nāṣstitvam sukhaduḥkhādyavasthānugatasyevātmanaḥ tathā ca kiṃ karoti ity anavagataviśeṣavyāpārasāmānyapraśne sati pacati paṭhati iti tadviśeṣottaravacanaṃ anuguṇaṃ bhavatīti tac ca sāmānyarūpam api na gotvādivat kriyātvavad vā siddhatayā vabhāsate yena vidher aviṣayaḥ syāt api ca yajate dadyāt juhuyāt iti sarvatrāparityaktapūrvāparī bhūtasvabhāvaṃ tadvyāpārasāmānyam avagamyate tena vidheś ca viṣayatāṃ pratipadyate tad idaṃ sakaladhātvarthasādhāraṇa m sādhyamānāvasthaṃ vyāpārasāmānyaṃ bhāvanety ucyate tasmiṃś ca pakṣe dhātuvācyatvam api bhāvanāyā vaktuṃ śakyate pākādiśabdebhyo dhātau saty api tadapratīteḥ na dhātuvācyatvaṃ bhāvanāyā iti cet bhavatyādau tarhi satyati pratyaye tadapratīteḥ pratyayavācyatvam api na syāt tad alam anena nirdhāraṇaprayatneta sarvathā dhātor vā pratyayād vā bhāvanā vagamyata iti siddham sā dhātoḥ pratyayād vā pi bhāvanā vagatā satī apekṣate śatritayaṃ kiṃ kena katham ity adaḥ bhāvayet ity avagate nūnam apekṣātrayaṃ bhavati kiṃ bhāvayet kena bhāvayet katham bhāvayet iti tatra kim ity apekṣā svargakāmapadena pūryate kiṃ bhāvayet svargaṃ iti nanu svargakāmaḥ iti puruṣanirdeśo yaṃ na phalanirdeśaḥ satyam svargaparas tv ayaṃ nirdeśaḥ uktaṃ hi niratiśayaprītivacanaḥ svargaśabdaḥ prītiś ca yān nārthety apy uktam sādhyatvena ca svargaḥ kāmyata iti sa eva hi kim ity aṃśe nipatati svargaṃ bhāvayet iti svargaṃ kāmyate iti ca vyutpattau nispaṣṭam eva tasya sādhyatvam bahubrīhāv api tasyaiva sādhyatvaṃ vidhivṛttaparyālocanayā vadhāryate evaṃ svargaṃ bhāvayet ity avagamyate kena bhāvayet ity apekṣāyāṃ yāgeneti sambadhyate nanu yāgena iti na śrūyate kin tu yajeta iti tac cākhyātapadaṃ prakṛtipratyayātmakasamudāyarūpam tatra ḍipratyayasya bhāvanā vācyety uktam yaj iti dhātumātram avaśiṣṭaṃ tasya kṛdantasya tṛtīyāntasya yāgeneti yo rthaḥ sa katham ekākinā tena pratyāyyeta ucyate bhāvanā cet pratyarārtha iti soḍhamāyuṣmatā yāgenety abhisambandhaḥ soḍhavya eva yo hi tasyāṃ yathā sambaddhuṃ yogyaḥ tamasau tathā pratyeṣyati nānyatheti karaṇākāṅkṣāparipūraṇena sambandhayogyo yajir iti tathaivaiṣa bhāvanayā bhisambadhyate aprātipadikatvād dhi tṛtīyā tatra mā sma bhūt śabdasāmarthyalabhyā tu nūnaṃ kāraṇatā yajeḥ kasya punaś śabdasya sāmarthyam etat bhāvanāvācina iti brūmaḥ tṛtīyayaiva kāraṇatvam abhidhānīyam iti neyaṃ rājājñā tatas tadavagates tu tathā bhyupagamyate evam ihāpi svargakāmo yajeta iti tathā vagatir bhavantī kim iti na mṛṣyate ākhyātāt sādhyatā yā ca dhātvarthasyāvagamyate dviṭīyā śrūyate tatra kiṃ vā tadabhidhāyinī nanu evaṃ tarhi dhārvarthasya sādhyatā vagateḥ kim ity aṃśe yajinā patitavyam kiṃ bhāvayet yāgam kenety apekṣite vākyāntarasamarpitaṃ brīhibhiḥ ityādi sambadhyatam na punar yajeḥ sādhyarūpavyāpārābhidhayipratyayopasarjanībhūtakarmatāṃ atipratyāsannām anāruhya dūravartinīṃ karaṇatām adhiroḍhum arhati ucyate syād etad evaṃ yadi hi svargakāmaḥ iti na śrūyate tasmiṃs tu śrute naivaṃ bhavitum arhati kutaḥ svargādisādhyasaṃbandhād alabdhvā sādhyatā nvayam yajis tadānuguṇyena karaṇāṃśe vatiṣṭhate svargasya hi kāmyamānatvena prītyātmakatvena cānanyārthatvāt sādhyatāyāṃ yogyatvāt kim ity aṃśopanipāte siddhe tatrālabdhaniveśo yajiḥ tadapekṣitāṃ karaṇatām eva yogyatvād avalambate sāmānādhikaraṇyaṃ ca jyotiṣṭomādibhiḥ padaiḥ evaṃ saty upapadyeta karaṇatvānuvādibhiḥ karmanāmadheyatvaṃ ca jyotiṣṭomādīnāṃ śabdānām uktam nanu sādhyatvapakṣasākṣitām api karmanāmadheyāni bhajante agnihotraṃ juhoti iti naiṣa doṣaḥ sādhya eva bhavan bhāvārthaḥ sādhanatām avalambate tatrāpi hi svargabhāvanāyām agnihotrākhyo homaḥ karaṇam eva anyathā svargakāmapadānanvayaprasaṅgāt ity uktam nāmadheyapadaṃ tu karmatām anuvadati kiñcit karaṇatām agnihotraṃ ityādi jyotiṣṭomena iti tasmāt yajeḥ karaṇatvenaivānvaya iti siddham yat tu pratyāsannatvāt sādhyāṃśopanipātitety ucyate tad ayuktam yogyatvavirodhinī pratyāsattiḥ saṃbandhakāraṇam na tadviparitā yogyatvaṃ ca svargasyaiva sādhyatāyāṃ yajeś ca karaṇatāyām ity uktam evaṃ yāgena bhāvayet ity avagate katham ity apekṣāyāṃ itikartavyatā tadvākyapāṭhitā vākyāntaraniveditā vā sambadhyate tadvakyopāttā tāvat yathā etasyaiva revatīṣu varavantīyam agniṣṭoma sāma kṛtvā paśukāmo hy etena yajeta iti vākyāntarooāttā brīhīn avahanti taṇḍulān pinaṣṭi smidho yajati bahir yajati tanūnapātaṃ yajati iti itikartavyatā hīṣṭā dṛṣṭāḍṛṣṭaprayojanā prāyaḥ sarvatra bhāvārthe katham aṃśopapādinī dṛṣṭopakāradvāreṇa sambaddhā peṣaṇādikā itikartavyatā jñeyā sannipatyopakāriṇī bhāvārtham anugṛhṇāti yā tv adṛṣṭena vartmanā samidādyātmakām āhuḥ tām ārād upakāriṇīm evam aṃśatrayāśleṣalabdhānuṣṭhānayogyatām bhāvanā īdṛśīṃ prāpya vṛttir vidhiniṣedhayoḥ darśapūrṇamāsābhyaṃ yajeta svargakāmaḥ jyotiṣṭomena svargakāmo yajeta ity atra anantaroktarītyā eṣa vākyārtho jātaḥ darśapūrṇamāsena yāgena svargaṃ bhāvayet anayā gnyādhānādikayetikartavyatayeti kim arthaṃ punar vidhir āśrīyate vartamānāpadeśiṣv apy ākhyāteṣu bhāvanā tīyata iti darśitavān bhavān ataḥ kiṃ vidhinā tasya hy īścayaṇaṃ svargayāgayoḥ sādhyasādhanabhāvabodhanāya pravṛttinivṛttiliddhaye vā sādhyasādhanasambandhas tāvat ākāṅkṣāsannidhiyogyatāparyālocanayā vartamānāpadeśino py ākhyātāt bhāvanāvagame sati bhavaty evāntareṇāpi vidhim pravṛttir api puruṣecchānibandhanā svargasya sādhyatve yāgasya sādhanatve vadhārite yaḥ svargam icchet sa tatsiddhaye pravartetaiva yas tu necchet tasya vidhir api kiṃ kuryāt na hy apravartamānasya puṃsaḥ vidhir gale pāśaṃ nidadhātiḥ rajvā vā bāhū vadhnāti niṣedhādhikāre pi surāpānabrāhmaṇahananādeḥ pratyavāyasādhanatvāvadhāraṇāt tatparijihīrṣayā nivṛttir bhavati na vidhitaḥ yas tu pratyavāyān na bibheti sa vidhāv api śrute na nivartata eveti tasmāt pravṛttinivṛttyor na kāraṇaṃ vidhir iti tadartham api tadāśrayaṇam asāṃpratam kaś cāyaṃ vidhir nāmety etad api na vidmaḥ nanu cāhuḥ vidher lakṣaṇam etāvad apravṛttapravartanam atiprasaṅgadoṣeṇa nājñātajñāpanaṃ vidhiḥ bāḍhaṃ śruto yaṃ ślokaḥ kin tu ko sāv apravṛttapravartaka iti na jānīmaḥ pravartakasvarūpe hi saṃśerate pravādukā iti kiṃ liṅādiḥ śabda eva pravartakaḥ tadvyāpāro vā tadartho niyogaḥ phalaṃ vā svargādiḥ śreyaśādhanatvaṃ vā rāgādir vā pravartakasvarūpānavadhāraṇād vidher apy anadhāraṇam iti yat tāvad uktaṃ kiṃ vidhyāśrayaṇeti tatrocyate yad ayaṃ sādhanatvena yajer abhihito nvayaḥ svargasya ca phalatvena sa eva mahimā vidheḥ vidhivacanam antareṇa hi svargakāmo yajeta iti puruṣalakṣaṇārthasvargakāmaśabdaḥ śuklo hotetivat syāt tadā caikapadopādānalakṣaṇapratyāsattisambandhanisargaghaṭitapūrvāparībhūtasvabhāvadhātvarthasādhyatātikrameṇa dūrāt svargasya sadhyatvaṃ anyatropasarjanībhūtasya kathaṃ kalpayituṃ śakyate tasmād eṣa viśiṣṭaḥ sādhyasādhanasambandhaḥ vidhiprasādalabhya eva bhavati nānyatheti vidhir āśrayaṇīyaḥ kathaṃ punar vidhir apy amuṃ sādhyasādhanabhāvaṃ bodhayati itthaṃ bodhayati sa hi sapratyayapravartakasvabhāvaḥ na cāpuruṣārtharūpe vyāpāre puruṣaḥ prayatnaśatapreryamāṇo pi sapratyayaḥ pravartate pravartamāne pi puṃsi pravartakatvākhyanijasvarūpasaṃkocam āśaṅkamānaḥ vidhiḥ puruṣārthasvabhāvaṃ svargaṃ sādhyatayā vyavasyāpayati yāgaṃ cāsya sādhanatayeti evaṃ hy avabodhayato sya pravartakatvaṃ nirvahati yat tu darśate pi svargādau phale na pravartate cet puruṣaḥ kiṃ vidhiḥ kuryād iti tad apy uktam na hi vāyvādivat puruṣasya pravartako vidhiḥ vāyvādiḥ khalu sapratyayam api taditaram api pravartayati vidhis tu sapratyayasyaiva pravartakaḥ sapratyayasya caitavat pravartanaṃ yat pravartito ham iti jñānajananam na ca phala adarśayatā vidhinā sapratyayasyedṛśaṃ jñānaṃ janayituṃ śakyam phale tu darśite sati tad asya jñānaṃ janitam eva anena janitaṃ cet jñānaṃ pramāṇavṛttena pravartita evāsau vidhinā puruṣaḥ ālasyādinā narthitvena vā bahiḥpravṛttiparyantatayā cen na pravartate mā pravartiṣṭa vidhinā tu svakartavyaṃ kṛtam pravartito ham iti jñānajananāt anyo hi pravartanāvagamaḥ anyaś ca bāhyo vyāpāraḥ evaṃ vidhivaśād eva sādhyasādhanabhāvadhīḥ sā hi prathamanirvṛttapreraṇājñānapūrvikā yajeta iti preraṇā pratīyamānā sādhyasādhanasambandham anavabodhayati vidhau na nirvahatīti tatkṛtas tadavabodha ucyate niṣedhe ca na hanyāt iti niṣedhyamānasya bhāvārthasyānarthatām anavabodhayan vidhiḥ na rāgataḥ pravartamānaṃ pumāṃsaṃ niroddhum utsahata iti vidheyaniṣedhye pi tasyaiva vyāpāra ity avaśyāśrayaṇīyo vidhiḥ yaś caiṣa paryanuyogaḥ kim arthaṃ vidhir āśrita iti sa khalu saralamatikṛta iva lakṣyate na hi vayam adyakṛtavidhim āśrayema jahīmo vā pratipattāro hi vayaṃ vedasya na kartāraḥ tatra ca savidhikāni yajeta svargakāmaḥ iti prabhṛtīni śrūyate teṣāṃ mīmāṃsyamāno rtha īdrg avatiṣṭhate svargaḥ sādhyaḥ yāgaḥ sādhanam iti sa cāyaṃ vidhisāmarthyalabhya iti yuktaṃ vidher āśrayaṇam yat tu pravartakasvarūpāniścayād vidher aniścaya iti tatrāpy ucyate phalaṃ tāvan na pravartakaṃ siddhyasiddhivikalpānupapatteḥ siddhasya phalasyāpravartakatvaṃ siddhatvād eva na hi yat yasyāsti sa tadarthaṃ yatate nāpy asiddhasya kharaviṣāṇaprakhyasya phalasya pravartakatvaṃ yuktam adṛṣṭatvāt atha kāmanāviṣayīkṛtaṃ phalaṃ pravartakm iṣyate seyaṃ kāmanaiva pravartakā bhavati na phalam tasmād rāgādiḥ pravartaka ity āhuḥ etad api na peśalam upajātapravṛddhatararāgasyāpi kāmyamanopāyaparicchedam antereṇa pravṛttyanupapatteḥ na hi svargakāmaḥ sāṃgrahiṇīm anutiṣṭhati tadvaraṃ śreyaśādhanatvaṃ pravartakam loke pi caivam eva vyavahāyo dṛśyate harītakyādīnām ārogyasādhanatāṃ vaidyācāryacodanāto vagatya tadupayogādā vāturajanaḥ pravartate tṛptisādhanatāmodanasya manyamānaḥ tadbhakṣaṇāya bubhukṣitaḥ pravartate iti śreyaśādhanatvam eva pravartakam etad api na caturasram śreyaśādhanatvaṃ hy anavagatam avagataṃ vā pravartakaṃ bhavet nānavagatam abyutpannasya pravṛtter adarśanāt yo hi harītakīnāmārogyahetutāṃ na kutaścid adhigatavān nāsau tadarthy api tām upayuṅkte tasmāt tadbidhahetuḥ pravartakaḥ sa ca dṛṣṭe viṣaye nvayavyatirekāder api saṃbhavati kiṃ tena adṛṣṭe tu viṣaye śreyaśādhanādhigamaḥ śabdaikanibandhana iti tadadhigamopāyaḥ śabda eva pravartakaḥ ata eva śabdo pi na svarūpamātreṇa pravartakaḥ vāyvāditulyatvaprasaṅgāt yadi hi pavana iva piśāca iva kunṛpa iva śabdaḥ pravartako bhavet anavagataśabdārhasambandho pi śravaṇaparavaśaḥ pravarteta na caivam asti tasmād aryapratītim upajanayataḥ śabdasya pravartakam na ca nāma padapratītau vartamānāpadeśakākhyātāt padārthapratītau ca satyāṃ sapratyayo pravartamānaḥ kaścit dṛśyata iti liṅādir eva śabdaḥ pravartakābhidhānadvāreṇa pravartako bhavitum arhati śabdasya ca jñāpakatvāt cakṣurādi kārakavailakṣaṇye saty api pratītijanmani karaṇatvam aparihāryam karaṇaṃ ca kārakaṃ ca na nirvyāpāraṃ svakāryanirvṛttikṣamam iti vyāpāras tasyāvaśyaṃbhāvī liṅādeś ca śabdasya na pratītijanmamātre vyāpāraḥ kin tu puruṣapravṛttāv api tathā vagamāt liṅā arthāvagame sati pravṛttir dṛśyata iti tatrāpi liṅvyāpāraḥ prabhavati sa cāyaṃ liṅādivyāpāraḥ śabdabhāvanānāmadheyo vidhir ity ucyate sa eva pravartakaḥ iha hi liṅādiyukteṣu vākyeṣu dve bhāvane pratīyate śabdabhāvanā arthabhāvanā ceti tatra arthabhāvanā tāvat dhātvarthātiriktaprayojakavyāpārātmakā darśataiva up bhavanakriyākartṛviṣayaḥ prayojakavyāpāraḥ puruṣasthaḥ yatra bhavanakriyāyāḥ kartā svargādiḥ karmatām āpadyate so rhtabhāvanāśabdenocyate vyākhyātaś cāsau yas tu śabdagataḥ prayojakavyāpāraḥ yatra puruṣapravṛttiḥ sādhyatāṃ pratipadyate sā śabdabhāvanā tathā hy uktam abhidhāṃ bhāvanām āhur anyām eva liṅādayaḥ iti liṅantaśabdaśravaṇe hi yathā yajyādyavacchinnaṃ svavyāpāraṃ puruṣo dhigacchati tathā tadanuṣṭhāne prerito ham ity api pratipadyate tenānuṣṭheyārthapratipādana iva preraṇāyām api śabdasya sāmarthyāt bhāvanādvayapratipādakaṃ liṅādiyuktaṃ vākyam iṣyate tataḥ puruṣavyāpāraś cārthabhāvanā śabdabhāvanāśabdenābhidhīyate anavagatā ca satī kāryāṅgam iti śabdena sā bhidhīyate pi taduktaṃ abhidhatte karoti ca iti nanu śabdabhāvanā pi bhāvanātmatvād arthabhāvanāvad aṃśatrayam apakṣata eveti tad asyā darśayitavyam ucyate bhāvyāṃśe tāvad asyāḥ puruṣapravṛttirūpanipatīti uktam eva puruṣapreraṇātmako hi vidhiḥ śabdabhāvaneti tatsādhyā puruṣapravṛttir eva tatra bhāvyatāṃ pratipadyate karaṇāṃśe tu tasyāḥ niyojyaviṣayasamarpakapadavyāpāro niviśate yathā hi yajyādinā svargādir bhāvyaḥ saṃpadyata ity arthabhāvanāyām asau tatkaraṇatām avalambate evam i hāpi niyojyapuruṣapravṛttiviṣayādyavagamāt saṃpadyata iti tadabhidhāyakaśabdavyāpāras tatra karaṇatāṃ pratipadyate itikartavyāṃśe tu arthavādapadavyāpāro syā avatiṣṭhate kevalaṃ vidhipadaśravaṇe hi sati na tathā pravartayitum utsahante śrotāraḥ yathā arthavādajanitavahuprakārakarmaprāśastyajñānaparipoṣitahṛdayāḥ santaḥ iti arthavādāḥ pravṛttyatiśayahetavaḥ tena tadvyāpāra itikartavyatāṃśam astyāḥ pūrayatīti evaṃ niyojyavyāpāro bhāvyaḥ viṣayādisamarpakapadavyāpāraḥ karaṇaṃ arthavādapadavyāpāraḥ itikartavyateti seyaṃ tryaṃśā śabdabhāvanā saiva ca vidhiḥ na ca vidher vākyārthān anvayalakṣaṇo doṣa āśaṅkanīyaḥ ekaprayayo pādānalakṣaṇayā pratyāsattyā tadanvitatvāvagamāt āhuś ca vidhibhāvanāyos tv ekapratyayagrāhyatākṛtaḥ dhātvarthāt prathamaṃ tāvat saṃbandho vyavasīyate iti vidhir bhāvanāyāṃ purūṣaṃ niyuṅkte yathā ha svavyāpāre hi puruṣaḥ kartṛtvena niyujyate iti tayoḥ katham anvayaḥ syāt nanu ca tvayaivoktaṃ dhātvarthāt pūrvataraṃ tadbhāvanāyā vidheś ca saṃbaṃdho vagamyate ekapadopādāne pi dhātvarthas tāvat prakṛtyaṃśābhidheyaḥ vidhibhāvane tu dve api pratyayāṃśenābhidhīyete iti ataś ca svacchaiva bhāvanā vidhinā spṛśyate na viṣayādyanuraktā svacchā ca na prayogayogyā bhavati yathā ca phalakaraṇetikartavyatāṃśaparipūrtiprasthitā prayogayogyā na tāṃ vidhiḥ spṛṣṭavān avidhispṛṣṭeṣu ca dhātvarthakārakādiṣu kim iti sacetāḥ puruṣaḥ pravarteteti ucyate yady api vidhiḥ anadhigatadhātvarthānurāgatayā svacchām eva bhāvanāṃ ekābhidhānatvāt prathamam ākramati tathāpi tādṛśi tasyāṃ sapratyayapravartanātmakanijasvarūpanirvahaṇam alabhamāno na tāvaty eva viramati kin tu pariṇītabālakanyako vara iva tāvad vilambamānaḥ prasāritahasta āste yāvat sarvāṅgasundarī prayogayogyā bhāvanā bhavati āha ca yady apy aṃśair asaṃspṛṣṭāṃ vidhiḥ spṛśati bhāvanām tathāpy aśaktito nāsau tanmātre paryavasyati anuṣṭheye hi viṣaye vidhiḥ puṃsāṃ pravartakaḥ aṃśatrayeṇa cāpūrṇāṃ nānutiṣṭhati bhāvanām tasmāt prakrāntarūpo pi vidhis tāvat pratīkṣate yāvad yogyatvam āpannā bhāvanā nyān apekṣiṇī iti sā hi vākyāntaropāttam apy apekṣate prakaraṇāntarādhītam api vāṃchati kṛtivad bhāvalabhyam api yācate arthasāmarthyagamyaṃ pramāṇam api spṛhayati ity evaṃvidha eṣa śabdapramāṇamahimeti sa cāyaṃ vyutpādanakrama īdṛśo vyākhyātṛbhir upadiśyate ittham asyānvayaḥ ittham asyeti vākyārthaḥ punar bhāvanātmā vagamyamānaḥ ekayaiva buddhyā nekajātiguṇadravyakriyādyaṅgakalāpakalmāṣitatanur avagamyate tādṛśyekaiveyaṃ vākyād vākyārthabuddhiḥ yathāha bhāvanaiva hi vākyārthaḥ sarvatrākhyātavat tayā anekaguṇajātyādikārakārthānuraṃjitā ekayaiva ca buddhyā sau gṛhyate citrarūpayā padārthāhitasaṃskāracitrapiṇḍaprastayā iti eka evāyam atidīrghaḥ kramavikasvaraḥ sakalāṅgaparipūritabhāvanātattvaviṣayaḥ pratibhāsaḥ yathā hi sthālyadhiśrayaṇāt prabhṛti ā nirākāṅkṣaudananiṣpatter ekaiveyaṃ pākakriyā salilāvasekataṇḍulāvapanadarvīvidhiṭṭanās rāvaṇādyanekakṣaṇasamudāyasvabhāvā tathā prathamapadajñānāt prabhṛti ānirākāṅkṣavākyārthaparicchedād ekaiveyaṃ śābdī pramitiḥ āha ca padāt prabhṛti yā caiṣā prajñā jñātur vijṛmbhate puṣpitā sā padārtheṣu vākyārtheṣu phaliṣyati iti kṛtam ativistareṇa so yaṃ vākyārthaḥ bhāvanānāmadheya kartṛvyāpāraḥ svargayāgādir arthaḥ yas tu vyāpāraḥ praiṣarūpo liṅāder vācyaḥ kārye vā taṃ vidhiṃ saṅgirante tad etad ananumanyamānā anye pracakṣate yo sau śabdabhāvanākhyaḥ śabdavyāpāraḥ śabdasya kāryo bhidheyaś ca tam abhidadhataḥ kurvato vā śabdasya vyāpārāntaram asti na vā yadi tāvan nāsti tad eṣa vyāpārāntaranirapekṣasvavyāpāram ivārtham api vadatu viśrāmyatu vyāpārakalpanā asti vedasya tadabhidhāne vyāpārāntaraṃ tadānavasthāpratīkāraḥ kaścid anveṣaṇīyaḥ na cāsau dūrād api labhyatebhūtaparispandavyatiriktavyāpāranirāsaś ca pramāṇasāmānyalakṣaṇe vistareṇa kṛtaḥ ity asau mārgaḥ ihāpy anusaraṇīyaḥ yaś cāsau vyāpāraḥ kriyate cābhidhīyate ca sa kiṃ pūrvam abhidhīyate tataḥ kriyate pūrvaṃ vā kriyate paścād abhidhīyate yugapad eva vā karaṇābhidhāne iti na tāvad pūrvam abhidhīyate tataḥ kriyate anutpannasyābhidhānānupapatteḥ na hy ajāte putre nāmadheyakaraṇam arthāsaṃsparśī ca tathā sati śabdaḥ syāt ata eva na yugapad ubhayam anutpannatvānapāyāt prayatnagaurava prasaṅgāc ca nāpi kṛtvā bhidhānam viramyavyāpārāsaṃvedanāt api cāyaṃ tapasvī liṅādiḥ pratyayaḥ saty api gobṛndārakatve katham amum atibṛhantaṃ bhāraṃ vakṣyati kartāraṃ ca tatsaṃkhyāṃ cākhyāsyati bhāvanām abhidhāsyate śabdabhāvanāṃ ca kariṣyati tāṃ ca vadiṣyati iti durvaho yaṃ bhāraḥ kaś cāyam śabdhabhāvanānāmadheyasya vidher vākyārthe bhāvanāyām anvaya iti vaktavyam nanu ukta eva ekapratyayābhidheyatvalakṣaṇaḥ saṃbandha iti na brūma ābhidhānikaḥ saṃbandho nokta iti kin tu puruṣavyāpārātmikāyā arthabhāvanāyāḥ pradhānatvena vākyārthatvāt tadapekṣyamāṇaphalakaraṇetikartavyatāṃśapūraṇena svargakāmādipadāntarābhidheyo rthaḥ samanveti guṇatvena śabdavyāpāras tu tadapekṣitam anyatamam api nāṃśaṃ pūrayitum alam iti tatra na guṇatām avalambate na ca dvayoḥ pradhānayoḥ ghaṭaḥ paṭa itivad vā pacati paṭhatītivad vā saṃbandha upalabhyateathārthabhāvanā śabdabhāvanākhyavidher viṣayasamarpaṇena guṇatām avalambate vidhis tarhi vākyārthaḥ na bhāvanā tasyā aprādhānyāt ato bhāvanādvayaṃ pratyayārtha iti na hṛdayaṃgamam etat ekābhidhānābhidheyatvaṃ ca na bhāvanayor anyonyasamanvaye kāraṇam akṣāḥ pādāḥ māṣā ityādāv adarśanāt kiṃ ca kasyānurodhena dve bhāvane pratyayavācye iṣyete ucyate liṅādiśabdaśravaṇe sati kārye ca preraṇāyāṃ ca buddhir utpadyata iti yady evaṃ eka eva tādṛśo sau liṅartho bhavatu tad ekatvāc ca na parasparasamanvayaḥ cintayiṣyate na ca pratyayepy atibhāra āropayiṣyate nanu ekasyāpi liṅarthasya yadi śabdaḥ kāryatvaṃ preraṇāṃ ca bravīti tatas tadavastha evātibhāraḥ kaś cāsāv ekaḥ kāryātmā preraṇātmā ca tasyārthaḥ ucyate yo liṅādipratyayād avagamyate yam abhivadato na tasyātibhāraḥ yatra na tadvyatirekeṇa pramāṇāntaraṃ kramate sa niyogo nāmāvākyārthaḥ tathā hi vṛddhavyavahārataḥ śabdānām arthe vyutpattir ity atra tāvad avivāda eva vyavahāre ca vākyārthe vākyasya vyutpattiḥ vākyena sarvatra vyavahārāt tatra yajeta ityāditiṅantapadayukteṣu padāntarāṇām arthas tāvad āstāmākhyātārthe hy avagate tadānuguṇyenāsau sthāsyati ākhyātasya ca yajeta ity evamāder arthaḥ parīkṣyamāṇaḥ preraṇātmaka evāvatiṣṭhate yataḥ padāntarasannidhāne saty api na preraṇābuddhir upajāyateākhyātapadaśravaṇe ca sati sā jāyatetasmāt tasyaiva preraṇātmako rthaḥ tatrāpi tu juhotyādidhātvantaropajananāpāyaparyālocanayā dhātos tatpratītau vyabhicārāt pratyayasya cāvyabhicārāt tasyaiva so rtha iti gamyate kaḥ punar asāv arthaḥ yasmin sati niyukto ham atra iti pratipadyate puruṣaḥ so sāv arthaḥ sa eva vidhir ity ucyatevidhau hi liṅādipratyayaṃ smarati pāṇiniḥ na dhātvarthe yāgādau na kartṛvyāpāre bhāvanāyām vidhiś ca nāma preraṇātmaka evaata eva vartamānāpadeśikākhyātajanitapratītivilakṣaṇeyaṃ pratītiḥ yajeta iti atra hi praiṣapraiṣyayoḥ saṃbandho vagamyateanya evāyaṃ kriyākartṛsaṃbandhāt praiṣapraiṣyasaṃbandhaḥ nanu yajeta iti kriyākartṛsaṃbandho vagamyate na brūmaḥ nāvagamyata iti kin tu praiṣapraiṣyalakṣāṇo pi saṃbandhaḥ prathamam avagamyate preṣito hi kriyāṃ kartum udyacchatīti nanu kriyāsaṃbandhitayaivāsau preṣyate yajatāṃ bhavān iti satyam kriyāsaṃbandhitayaiva preṣyatepreṣyate tu saḥ preṣyate ced ayaṃ tarhi saṃbandhaḥ kriyāsaṃbandhāt tu ubhayasaṃbandhitām  asya rājagavīkṣīravat avagamiṣyāmaḥ yathā gauḥ rājā ca saṃbandhyate kṣīreṇa ca yā rājasaṃbandhinī sā kṣīrasaṃbandhinī yā kṣīrasambandhinī sā rājasaṃbandhinīti evam ihāpi puruṣaḥ preṣitena ca saṃbhantsyate kriyayā ca yaḥ preṣyate sa karoti atha yaḥ karoti preṣyate sa iti nanu nedam ubhayaṃ bhavati praiṣo pi kriyaiva pravartanaṃ hi kurvan pravartayati ity ucyateso yaṃ kriyāsambandha eva bhavati na tato nyaḥ praiṣapraiṣyasaṃbandha iti syād etad evam yadi vāyvādivat pravartane kartā liṅādiḥ syāt prerito ham atra iti tu jñānajanakatvaṃ vidheḥ pravartakatvam sa eṣa pravartanaṃ jñāpayati na karotīti anya evāyaṃ kriyākartṛsaṃbandhāt praiṣapraiṣyasaṃbandhaḥ nanu jñānam api kriyaiva tatkaraṇe ca punar api sa evāyaṃ kriyākartṛsaṃbandhaḥmaivam kārakajñāpakayor bhedasya suprasiddhatvāt iha ca yo yaṃ yāgapuruṣayoḥ kriyākartṛsaṃbandhaḥ tato nyaṃ praiṣapraiṣyasaṃbandham upadarśayituṃ pravṛttāḥ smaḥ sa tato vilakṣaṇaḥ pradarśita eva vailakṣaṇye pi tasya yathākathaṃcit nāma kriyamāṇaṃ na vārayāmaḥ bhavatv ayam anyaḥ praiṣapraiṣyasaṃbandhaḥ sa tu prathamam avagamyate ity eṣa kuto niścayaḥuktam atra preṣito ham iti hi viditvā kriyāyāṃ pravartate ācāryacoditaḥ karomi iti hi dṛśyate yajeta iti śrute niykto ham iti prathamam avagacchati tato yujyate tenāyam ādyaḥ saṃbandhaḥ paścātyas tu kriyākartṛsaṃbandhaḥ tat yo yaṃ liṅarthaḥ prathamam avagamyate praiṣo nāma sā preraṇā sa niyogaḥ sa vākyārthaḥ nanu vidhāv iva nimantraṇādiṣu liṅloṭāv api smaryate eva satyam te tu preraṇāyā evāupādikā avāntarabhedāḥ samahīnajyāyoviṣaya eva prayogopādhinibandhana eṣa preṣaṇādhyeṣaṇādibhedavyavahāraḥ preṣaṇā tu sarvatrānusyūtā vagamyatetad uktam pravartakatvaṃ  tu śabdārthaḥ sarvatrāparityāgāt iti sa cāyaṃ liṅādīnām arthaḥ praiṣo ṇijarthavilakṣaṇaḥ pratīyate nanu prayojakavyāpare ṇic vidhīyateprayojakavyāpāraś ca praiṣaḥ praiṣe ca loḍādayo vidhīyante iti ṇijartha eva loḍarthaḥtathā ca kuru kuru iti yo brūte sa kārayatīty ucyate na pratītibhedāt anyā hi karotu kuryāt iti pratītiḥ anyā ca karoti kārayati iti pratītiḥ prayojakavyāpāro hi ṇijarthaḥ jñāpakavyāpāras tu liṅarthaḥ pravṛttakriyāviṣayaś ca prayojakavyāpāro ṇijarthaḥ iha tu tadviparītaḥ tatra hi kāryaṃ paśyataḥ pravartanam iha tu pravatitasyapravartitasya  kāryadarśanaṃ iti mahān bhedaḥ tatra yathā kurvantaṃ kārayati tathaivehāpi praiṣaḥ pravartamānaṃ prerayati nāpravartamānaṃ sthāvaram iti na hi vanaspatir ucyate yajasva iti na sthāvarāder ayogyatvāt brāhmaṇādis tu yaḥ preryate asāv apravṛttakriya eva na hi yajamāna eva yajeta iti codyate kin tu apravṛttakriya eveti sarvathā ṇijarthād vilakṣaṇo liṅarthaḥ āha bhavatv ayaṃ vilakṣaṇo rthaḥ sa tu pramāṇāntarāvagamyaś cet tad upadṛśyatām ayam asāv evaṃrūpa itipramāṇāntarānavagamaś cet kathaṃ śabdaikagocare tatra saṃbandhavyutpattiḥ ucyate śabdaikagocaras tu niyogaḥ vyutpattiś ca tatra sūpapādaivayo hi yajeta dadyāt juhuyāt iti liṅādibhyo vidhiḥ pratīyate katham asau liṅādīnām gamya iṣyeta vyutpattiś cāsya vyavahārād avakalpategaccha adhīṣva iti śṛṇvan vṛddhaḥ ceṣṭamāno dṛśyate ceṣṭā ca svātmani pravartikāvagamapūrvikā dṛṣṭā pratyakṣadṛṣṭe cāmrādau sukhasādhanatayānvayavyatirekābhyām avagate tadanusmaraṇāt pravartamānaḥ kasmiṃścid ātmakṛte samupajāte sati bhautikaṃ vyāpāram ārabhate sa cātmadharmaḥ ātmeva svasaṃvedyaḥahaṃpratyayagamyo hy ātmā nāsau parasmai darśayituṃ śakyate na ca na carcayituṃ śakyate etāvatā nānubhūyata iti na śakyate vaktum paro pi hy enam ahaṃpratyayenānubhavaty eva tathāyam api bhautikavyāpārahetur ātmākūtaviṣeśo na pramāṇāntaravedyo bhavati na ca na vedyate tatsaṃvedane sati ceṣṭāyā dṛṣṭatvāt tasmāt param api gaccha adhīṣva iti śabdaśravaṇe sati ceṣṭāpanna dṛṣṭvā tasyāpi tādṛkpreraṇāvagamo numīyate sa ca śabdāntaraśravaṇe saty apy adṛśyamānaḥ liṅādiśravaṇe ca sati dṛśyamānaḥ tadartha evety anvayavyatirekābhyām avagamyate itīyatīyaṃ vyutpattiḥ tad etad ātmapratyakṣam liṅādiśravaṇe sati preraṇāvagatiḥ bhavati prathamaśrutāc ca liṅāder asau na bhavati na ca pramāṇāntareṇa so rtho darśayituṃ śakyate kuryāt ity asyārthaḥ kuryād ity anenaiva pratipādyate na prakārāntareṇety evaṃ vyutpattau saṃbhavantyām api yair agṛhītasaṃbandha  eva liṅādiḥ svarūpasāmarthyenaiva preraka iṣyate te tyantabhīrava ity upekṣaṇīyāḥ nanu yadi liṅādivyatirekeṇa nānyato niyogo vagamyate katham asau niyogaśabdāt pratīyatekatham vā niyogaśabdasya nāmno py arthaḥ pramāṇāntaragocaraḥ syāt ayi sādho na niyogaḥ nipūrveṇa yujinā ghañatena bodhayituṃ śakyate vyavahāramātram etatsvarūpam ākhyātum āśrīyate yathā tu yajeta ity evamādibhyaḥ śabdebhyaḥ so vagamyate tathā nānyata ity ata eva na pramāṇāntaragocaro dharma ity āhuḥ liṅartho hi niyogo vākyārthaḥsa eva dharmaḥ sa ca na pramāṇāntaragamya iti nanu liṅarthaḥ preraṇātmako yaṃ vyākhyātaḥ kāryātmā cāyam anuṣṭheyo dharmaḥ sa eva ca vākyārtho yuktaḥ kārye rthe vedasya prāmāṇyam iti mīmāṃsakāḥ tasmāt punar api bhāṭṭapakṣavat dvayam āpatati prerakaś ca vidhiḥ kāryarūpaś cānuṣṭheyo rtha iti sukhaidhito niranusandhāna ivāyuṣmān evaṃ vyavaharati na hy anyaḥ prerakaḥ anyaś cānuṣṭheya ity uktam niyoga eva prerakaḥ niyogo eva cānuṣṭheyaḥ kathaṃ dvairūpyam asya śabdo vadatīti cet maivam prerakatvam evaśabdārthaḥ ārthaṃ tu kāryatvam yato vidhir evānuṣṭheyatayā vagamyate ācāryājñāṃ karomi rājñājñāṃ karomi iti kimarthaṃ tarhi viṣayānuṣṭhānam iti cet na hy ājñā ghaṭādivat svarūpeṇa kartuṃ śakyā api tu viṣayadvārakaṃ tatsaṃpādanam kamaṇḍulaṃ bibhṛhi ity ācāryeṇājñāptaḥ kamaṇḍulaṃ bhṛtvācāryājñāṃ kṛtāṃ manyatekaṭakaṃ gaccha iti rājñāptaḥ kaṭakaṃ gatvā rājājñāṃ kṛtāṃ manyate so yaṃ niyoga evānuṣṭheyaḥ nanu rājājñayā karomi ity api vyapadeśo dṛśyate sa cānanuṣṭheyām evājñāṃ darśayatimaivamtatrāpy ājñaivanuṣṭheyā preṣāṇābhiprāyeṇa tṛtīyānirdeśa ity evaṃ kecit anye tu śābdaṃ kāryatvaṃ niyogasya prerakatvaṃ tv arthād ity ācakṣate anuṣṭheyatā hi tasya nijaṃ rūpam svasiddhaye sa tu niyojyaṃ niyuṃjānaḥ preraka ity ucyate tad idaṃ kāryatvaṃ aparityaktaprerakabhāvam asyāvagamyate prerakatvaṃ cāparityaktakāryabhāvam ity anyatarad atra śābdaṃ rūpaṃ anyatarac cārthaṃ rūpam iti na bhāṭṭair ivāsmābhiḥ pratyaye gurur bhāra āropitaḥ sa cāyaṃ niyogaḥ pratīyamānaḥ yajeta svargakāmaḥ ity anubandhadvayāvacchinnaḥ pratīyate yajyādināsya viṣayānubandho dhātunocyate svargakāmaḥ ity adhikārānubandhaḥ padāntareṇārpyate  tatra ca svargakāmasyaivādhikāro nirvahati yadi bhāvārthasya svargaṃ prati sādhanatvam avagamyate evaṃ tarhi svargakāmenaivāsau kṛto bhavatīti svargakāmapadānvaye prāktana vā mārgo numantavyaḥ na punaḥ svargādiphalapradarśanapūrvakaṃ vidheḥ pravartakatvam asvātantryaprasaṅgāt na hīdṛśaṃ śāstrasya daityam yat phalaṃ vinā puṃsaḥ pravartayituṃ na śaknotīti anyathā yāvaj jīvaṃ yajeta ityādāv apravartakaṃ śāstraṃ syāt kiṃ yāvaj jīvaṃ ityādicodanāḥ phalaśūnyā eva om ity ucyate na hi vidhiḥ phalam ākāṅkṣati api tu niyojyaṃ viṣayaṃ ca kasya niyogaḥ kutra niyogaḥ iti te ete ubhe apy ākāṅkṣe paripūrṇe tatra jīvato niyogaḥ yāge ca niyoga itiataḥ paraṃ phalakalpanaṃ puruṣabuddhiprabhavaṃ bhavati na śāstrīyam kāmādhikāre tu niyojyataiva anyathā svargakāmasya nopapadyata iti svargasya sādhyatvam abhyupagatam na punar vidheḥ phalārthatvāt ata eva na tatra vaidhī pravṛttiḥ lipsayaiva pravṛttatvātāha ca tasya lipsā rthaṃ lakṣaṇā itisādhyasādhanabhāvapratipādanaparyavasito hi tatra vidhivyāpāraḥ na prayogaparyavasita iti ata eva śyenāder adharmatvam tatra hi abhicaran iti śatrā śatruṃ vaidikenopāyena jighāṃsur adhikārī darśitaḥ tasya na tatra śāstraṃ pravartakam jānāty evāsau mayaitat kartavyam upāyaṃ tu na veda ity evam upāyamātram asyopadiśyate śyenaḥ śyenaṃ kuru iti tu na vidhiḥ prabhavati jighāṃsāyā eva tatra pravartakatvāt ataḥ śyenāder adharmatvāt tadvyudāsārthapadopādānaṃ codanālakṣano rtho dharmaḥ iti kāmādhikāreṣu hītikartavyatāṃśe śāstrīyā pravṛttiḥ yathoktaṃ kratvartho hi śāstrād avagamyate iti bhāvārthamātrasya hi karaṇatvam avagatam itikartavyatāṃśas tu na karaṇatvāvagativelāyām upanipatita iti tatra lipsāyā abhāvāt śāstram eva pravartakam ata eva agnīṣomīyahiṃsāyā nādharmatvam na hiṃsyāt sarvā bhūtāni iti niṣedhaḥ sāmānyaśāstram sāmānyaśāstraṃ ca viśeṣaśāstrakroḍīkṛtaviṣayaparihāreṇa pravartata iti agnīṣomīyahiṃsāyāḥ śāstrīyatvāt na niṣedhavidhiḥ anarthatāṃ bodhayed iti nanu śyene pi śāstrīyā pravṛttiḥ pravartakatvaṃ hi vidheḥ svarūpaṃ pramāṇāntaravilakṣaṇam nānvayavyatirekavatsādhyasādhanapratītimātraparyanto hi vidhivyāpāro bhavitum arhatīti sarvatra vidheḥ prayoktṛtvānapāyāt evam eva ceyaṃ pravṛttiḥ śyenena yajeteti ucyate pravartito haṃ iti jñānajananaṃ vidheḥ prerakatvam tata satyaṃ sarvatra tulyaṃ karaṇe ca śyene itikartavyatāyāṃ agnīṣomīye bāhye tu pravṛttilakṣaṇe bhautike vyāpāre yatra lipsādi prakārāntaram asti tatra bhavanty api vidheḥ prayauktṛśaktir udāste paśupuroḍāśaprayājavat tatrodāsīne vidhau niṣedhaśāstram avatarati na hiṃsyāt iti yadi tu sarvatraiva prayoktṛśaktir udāsīnā bhavet tadā jyotiṣṭomān na viśiṣyata śyenaḥ śāstrīyāyāṃ pravṛttau agnīṣomīya iva niṣedhaśāstrasyānavakāśāt  jyotiṣṭome nullaṃghitaniṣedho dhikārī svargasyāniṣiddhatvāt śyene tu hiṃsāyāḥ pratiṣiddhatvāt utkrāntaniṣedho dhikārīti cet maivam adhikāridaśāyām api bhavanmate vidheḥ prayoktṛtvānapāyāt na niṣedhaśāstram avakāśaṃ labhata iti śyene pi nāvadhīritaniṣedho dhikārī syāt nanu na vidhiḥ phale prayojyaṃ prerayati phalaṃ kuru iti karmaṇi tv enaṃ pravartayati yajasva iti tenādhikāridaśāyām apratihato niṣedhaśāstrāvakāśaḥ āyuṣman asmatpakṣam evāśrito si phale cen na pravartayati vidhiḥ puruṣaṃ phalārthitvād evainam upaye pravartamānaṃ tatrāpi na prerayet upāyānabhijñasya tu upāyam eva darśayet yāvad aprāptaṃ hi vidher viṣayaḥ tad uktaṃ jānāty evāsau mayaitat kartavyaṃ upāyaṃ tu na veda iti pratītir apīyam īdṛśī abhicaran yajet iti yadi tvaṃ śāstrīyenopāyena vairiṇaṃ hantum udyataḥ śyenena jahi śyenas tavopāyaḥ ity arthaḥ tad alam atiprasaṅgena kāmādhikāreṣu tāvat na phalākāṅkṣī vidhiḥphalaṃ tv adhikāre hetur iti sthitam pratiṣedhādhikāre pi pratyavāyo na kalpate niṣedhyādiviṣayād eva labdhatvād adhikāriṇaḥ tatrāsau kalpyamāno pi narakādiphalodayaḥ avaidhatvaṃ prapadyeta na hy ākāṅkṣedṛśī vidheḥ vidher apekṣe dve eva niyojyaviṣayau prati tatpūraṇena tṛptas tu na vāṃchati tato dhikam niyojyas tāvad etāvān kruddho rihananodyataḥ viṣayas tannivṛttiś ca niyogo yatra gamyate nanu etāvan na vibudhyāmahe niṣedhavidheḥ ko viṣaya iti bhāvārthāḥ karmaśabdās tebhyaḥ kriyā pratīyeta iti sthite nañarthas tāvat pūrvāparībhūtatvāt na vidher viṣayaḥ ananvitābhidhānāc ca na hi naño nantaraṃ liṅvibhaktiḥ śrūyate api tu hanteḥ hananam api na vidhe viṣayaḥ tasya dharmatvaprasaṅgāt nañprayogasya vaiyarthyaprasakteḥ hanane ca puruṣasya svataḥ pravṛtteś ca nañviśiṣṭo pi na hantyartho sya viṣayaḥ tayor viśeṣaṇaviśeṣyabhāvābhāvāt yuktaṃ dadhnā juhotīti home dadhyanuraktatā hanteḥ svarūpanāśāt tu na nañarthānuraktatā puruṣaprayatno pi na kevalo vidher viṣayaḥ svataśiddhatvāt nāpi nañarthānuraktaḥ kutrāpi nañarthasya viśeṣaṇatvānupapatteḥ athāyam abrāhmaṇādinyāyena hantau paryudaste bhāvārthāntare niyogaḥ kalpyate na hanyāt iti ko rthaḥ anyat kim api kuryād iti tarhi kiṃ tadbhāvāntaram iti na vicārayituṃ śakyam yat kiṃcid iti cet na tasya svataśiddhatvena vidhyanarhatvāt avaśyaṃ jīvan pumān kiṃcit karoti paṭhati gacchati bhaṅkte ca atha viṣayāṃśaṃ parihṛtya pramāṇāṃśe nañ niviśate sā hi pravartamānapumāṃsaṃ ruṇaddhi yaddhanyāt anneti tad apy anupapannam anvitābhidhānena vidhivibhakter hantinā varuddhatvāt preraṇaśaktisvabhāvo vidhiḥ sthitaḥ yas tu niṣedhātmā nañ pārśve sthitaḥ tatra na vidhiḥ saṃkrāmati saṃkrāntāv api nañaś ca saṃbandhe sati vidheḥ svarūpanāśo vagamyate svabhāvo hy eṣa nañaḥ yad ayaṃ yena yena saṃbadhyate tasya tasyābhāvaṃ bodhayatīti ato vidhisaṃbandhe naña iṣyamāṇe etāvān vākyārtho vatiṣṭhate hananavidhir nāstīti tataś ca hananasya vidhitvaṃ ca syāt atrocyate dadhnā juhoti iti homasya vacanāntaracoditatvāt vidhivibhaktiśaktir upapadaṃ saṃkāmatīti yathā varṇitaṃ evam ihāpi hanane svataḥ pravṛttatvena vidhivaiphalyāt nañaś ca śrūyamāṇasyānarthakyaprasaṅgāt vidhāyikā śaktiḥ nañartham eva spṛśatīti kiṃ neṣyate nanu uktam atra bhāvārthāḥ karmaśabdāḥ iti tatra dadhyanurakto homa eva vidhīyata iti phalato dadhi vihitaṃ bhavati na pramāṇataḥ iha tu nañas tadupamardasvabhāvatvāt saṃsargo dadhyāder iva kalpate maivam nivṛttim eva kurvan viśeṣaṇībhavati seyaṃ nañupahite hantau śrute hanananivṛttir gamyate yathā siddharūpadadhyanupraveśe pi na homasya sādhyamānāvasthā nivartate tathā nañanuviddhahantyarthāvagatau na pūrvāparībhāvabuddhir nivartate na hy abrāhmaṇavat na hanyāt iti siddharūpabuddhiḥ so yaṃ hanananivṛttirūpaḥ pūrvāparībhūto rtho vidhiviṣayo bhavati atha vā vibhaktyarthena nañ saṃbhantsyati śuddhasya liṅāder arthaḥ pravartakaḥ nañupahitasya tasyārtho nivartaka iti śabdaśaktir evaiṣā vā paryanuyojyeti  yat tu sākṣāt naño nantaraṃ vidhivibhaktir notpadyate tat tasyādhātu tvāt dhātoḥ pare tiṅādayaḥ pratyayā bhavanti nānyasmād iti yogyatayā tu nañarthena tasya saṃbandhaḥna ca tatrāyam artho vatiṣṭhate hananavidhir nāstīti kin tu nañupahito vidhir audāsīnye puruṣaṃ niyunkte tadavacchedakaś ca hantiḥ anyathā sarvakriyaudāsīnyaṃ pratīyetety alam ativimardena niṣedhavidher api siddho nubandhadvayayogaḥ evaṃ niyogavyāpare samāpte phalakalpanā nṛbuddhiprabhavaiva syāt ataḥ sāpekṣatā bhavet kathaṃ naro nivarteta pratyavāyabhayād vinā mā nivartiṣṭa vidhinā tāvad uktaṃ nivartanam pravṛddhatararāgāndhaḥ pratyavāye pi kalpite na nivarteta ity evaṃ kiṃ vidher apramāṇatā phalaṃ bhavatu mā vā bhūt puruṣo pi pravartatām mā praviṣṭa vā sve tu nāsty arthe khaṇḍanā vidheḥ pravartanāvagamajanane hi vidhivyāpāra ity asakṛd uktam tatra cāsya na kiṃcid vaikalyam nanu vidheḥ phalāpekṣā nāsti cet kiṃ tarhi aśruyamāṇaphaleṣu viśvajidādiṣu svargādiphalaṃ kalpyateanabhijño devānāṃpriyaḥ na tatra vidheḥ phalāpekṣā na ca phalam tatra kalpyate kin tu aśruyamāṇatvād adhikārānubandhasya niradhikārasya ca vidher vidhitvānirvāhāt adhikārānubandhaḥ kalpyatetatra sarvān praty aviśiṣṭatvāt svargakāmaḥ codanāśeṣabhāvena niyojyaḥ kalpyate na ceyaṃ pauruṣī kalpanā śrutyekadeśaḥ sa iti hi tadvidaḥ tad iyam adhikārānubandhakalpanā na phalakalpanā iti so yam anubandhadvayāvacchinno niyogo vākyārthaḥ vākyārthatvaṃ cāsya pradhānatvāt anyo hi yajyādir artho vagamyamānaḥ tadanupraveśena pratīyata iti guṇo bhavati niyogas tu svamahimākṣiptadṛṣṭopakārānekakriyākārakakalāpopabṛṃhitasvarūpaḥ pratīyata iti prādhānyam avalambatekāryaṃ cet pradhānam ucyate niyoga eva kāryam phalaṃ cet pradhānam uyateucyate tad api na siddham api tu sādhyam sādhyatvaṃ cāsya niyogādhīnam iti niyoga eva pradhānam puruṣas tu niyojyamānavād apradhānam iti evaṃ niyoga eva pradhānatvāt vākyārthaḥ sa ca pratītibhedaparyālocanayā caturavastha ucyateutpattividhiḥ viniyogavidhiḥ prayogavidhiḥ adhikārividhir iti utpattividhiḥ agnihotraṃ juhoti iti agnihotrākhyakarmasvarūpotpādavyatirekeṇārthāntarānavagamāt viniyogavidhiḥ dadhnā juhoti iti utpattividhitaḥ pratipanne bhāvārthe tatra dadhyādiguṇaviniyogāvagamāt adhikārividhiḥ agnihotraṃ juhuyāt svargakāmaḥ iti nirjñāte karmaṇi tatrādhikṛtasya puṃsas tato vagamāt prayogavidhis tu yaḥ kramaparyantaṃ prayoge padārthān avagamayati ayaṃ cādhikāravidher eva vyāpāraviśeṣa iti tad evāsyodāharaṇam agnihotraṃ juhyāt svargakāmaḥ iti kvacid ekasminn eva vākye rūpacatuṣṭayaṃ vidher avagamyate na tatra pṛthag udāharaṇam apekṣyate yathā etasyaiva revatīṣu vāravantīyam agniṣṭoma sāma kṛtvā paśukāmo hy etena yajeta iti anyāny api niyogasya rūpāṇi vyāpārabhedād avagamyate sa hi bhāvārthasiddhyarthaṃ tatsamartham artham ākṣipatīti tatprayojaka  ucyateyathā māṇavakasthasyādhyayanasyācāryakaraṇavidhiḥ kvacid anyākṣipte vastuni labdhe sati tatrāprayojako vidhir bhavati yathā krayaniyuktaikahāyinyā lābhe sati na pādapāṃsugrahaṇārthaṃ anyām ekahāyanīm ākṣipati vidhir iti prakaraṇapaṭhitapadārthapaṭalaparigrahāc ca grāhaka iti vidhir ucyate kvacit prakaraṇapaṭhitasyāpi tenāgṛhītasya dvādaśopasadādeḥ prakaraṇād utkarṣadarśanāt ata eva niyogagarbho viniyoga ity ācakṣate kvacid viniyojakaśrutyādipramāṇavirahe pi paśvekatvādyupādānaṃ śeṣīkuruvann upādāyaka ity ucyate paśunā yajeta iti vibhaktyā hi prātipadikārtho viniyuktaḥtatsthaṃ tv ekatvam eva na viniyuktaṃ ekena ity aśravaṇāt paśur upādīyamāno na saṃkhyārahita upādātuṃ śakyate śrutasaṃkhyāparityāgakāraṇābhāvāc ca ekatvaviśiṣṭaḥ paśur upādīyata ity upādānata śeṣīkṛtam ekatvam vaikṛtas tu sauryādividhiḥ prākṛtam itikartavyatājātam ākarṣaś codaka ity ucyate tad idam ekasyaiva bhagavato liṅarthasya prayoktṛśaktikhacitātmanaḥ pracuravyāpāravaicitryam upadarśitam iti alam anayā mahāmatimānasavatyā mīmāṃsārthakathayāso yam īdṛśo niyogo vākyārthaḥ tasya dvādaśalakṣaṇyāṃ tat tad rūpaṃ prakāśitam tan neha likhyate smābhiḥ granthagauravabhīrubhiḥ diṅmātraṃ tv etad ākhyāyi niyogasya yathāgamam amuṣmann api vākyārthe vivadante manīṣiṇaḥ liṅāder avagamyamānaḥ kāryarūpaḥ preraṇātmā ca vākyārtho niyoga ity uktam na cāsav evaṃrūpo pi paridṛśyamānabhāvārthādivyatirikto vagamyate kriyaiva tāvad kāryātmā preraṇātmā phalārthitā pratīyate tato nyas tu niyogo nobhayātmakaḥ nanu anya eva kriyākartṛsaṃbandhāt praiṣapraiṣyasambandho hi darśitaḥ na yukto sau kuryād ityādiśabdebhyaḥ kriyādivyatirekiṇaḥ nārthāntarasya saṃvittiḥ kasyacit preraṇātmaṇaḥ kim idānīṃ karoti kuryāt ityādi ca tulye ete pratipattī abhinavam idaṃ śabdajñatvam āyuṣmataḥna brūmo na bhinne ete pratipattī iti karoti iti pravṛttakriya ucyate vartamānakālāvacchinnaś ca kiṃ tv asau praiṣaḥ tato vagamyamāno pi prerako na bhavati na ca kārya iti brūmaḥ nanu prerakatvenaivāvagamyamānaḥ kathaṃ prerako na bhavetetad evāsya praiṣatvam yat prerakatvamsatyamprerakatvenaivāsau gamyate na tv asau tahtā bhavativyavahāramātram etat rājājñayā karomi iti kāryatvam apy asya prakriyāmātraṃ rājājñāṃ karomi iti ājñā hi nāma naivānyā saṃpādyatvena gamyate nānuṣṭhātur iyaṃ buddhiḥ ājñā saṃpādyatām iti evaṃ hi yasya kasyāpi pravarteta sa ājñayā na ceha vālonmattādivacanāt phalavarjitāt saty api preraṇājñāne pravartante sacetasaḥ bhayaṃ nāśaṅkyate yasmāt phalaṃ vāpi samīhitam tathāvidhasya rājño pi nājñā nuṣṭhīyate janaiḥ vartamānāpadeśe pi phalaṃ yatrāvagamyate tatra pravartate lokaḥ liṅādiṣv aśruteṣv api bhavaty ārogyasaṃpattiḥ bhuṃjānasya harītakīm tatkāmo bhakṣayec ceti ko viśeṣaḥ pravartane anvayavyatirekābhyāṃ tad evam anumanyate prerakatvaṃ phalasyaiva na niyogātmanaḥ punaḥ tatraitat syāt loke bhavatu phalārthitvāt pravartanaṃ ārir ādhayiṣate prerakātiśayānuvartane vā tasya pāraṃparyeṇa phalahetutvāt vede tv vaktur abhāvāt preraṇāvagamād eva pravṛttiḥ unmattavākyād api liṅādiyuktāt na preraṇāvagamo nāsti bhavann api doṣadarśanāt upekṣyate unmatta evaṃ pralapatīti vede punaḥ yajeta ity atra preraṇāvagamāt parityāgakāraṇābhāvāt tata eva pravartanampravartanābhāve pi na vedasyāprāmāṇyam pramāṇavyāpārasya tena nirvartitatvād ity uktam ucyate vede pi vaktā sti tadāśayavaśena tatrāpi phalārthināṃ pravartanam iti saṃbhavad apīdam uttaraṃ nācakṣmahe kathāntaraprasaṅgātkin tv idaṃ brūmaḥ preṣaṇāvagamād eva pravṛttisiddhau svargakāmapadaṃ  bādarivad anyathāvyākhyāyatām adhikārānubandhābhidhāne puruṣaviśeṣaṇamātram etat bhavatu kiṃ svargasādhyakatvakalpanayā viśeṣaṇatvam evānyathā na nirvahatīti cet āyātaṃ tarhi phalasya sādhyatvam tac cet sādhyatvenāvagamyate tasyaiva sāmarthyasiddokānuguṇam avyabhicāri ca pravartakatvam utsṛjya na preraṇāvagamasya tad vaktum arhasīti niyogād atha niṣpattiḥ phalasyety abhidhīyate phalaṃ praty aṅgabhūtatvāt avākyārthatvam āpateta nanu vidhyartho na bhāvārthavat phale karaṇaṃ yenāsya tadaṅgatvaṃ syāt ākṣepikatvāt tu tasya phalārthatvam ucyate prayoktṛtvaṃ hi tasya nijaṃ rūpam yady evaṃ bhāvārtha eva sādhyo bhavatu vidhyarthasya tu kim anuṣṭheyatvam ucyate so pi bhāvārthasiddhyā saṃpadyate kṛto mayā svāminiyogaḥ iti vyavahārād iti vyavahārād iti cet bhāvārthāt tarhi niṣpattiḥ niyogasya phalasya ca ity ekatra padagrāme vākyārthadvayam āpatet kiṃ cānvitābhidhānena viṣayatvāvadhāraṇāt niyogasyaiva bhāvārthaniṣpādyatvaṃ pratīyate sa tu bhāvārthataḥ siddhaḥ phalāya yadi kalpyate parārthatvād avākyārtho bhaved ity upavarṇitam bhāvārthas tu dvayaṃ kuryāt yugapad vā krameṇa vā yugapan nāsya sāmartyaṃ samatvaṃ ca dvayor bhavet niyogaś ca śabdaikagocaratvāt mā darśi phalaṃ tu svargapaśvādi tena saha niśpadyamānaṃ kim iti na gṛhyate kramapakṣe pūrvaṃ vā niyogaḥ paścāt phalam pūrvaṃ vā phalaṃ paścād vā viniyogaḥ siddhyed iti yadi pūrvaṃ niyogaḥ tadā niyogasyāsaṃpādyatvāt tadviṣayalipsāyā anupapatteḥ karaṇāṃśe pi vaidhī pravṛttis syāt yathā niyoganiṣpattiḥ prayājādikṛtena tu tataḥ pravṛttiḥ śāstrīyā bhāvārthe pi tathā bhavet iṣyate eveti cet nanv evaṃ tasya lipsārthalakṣaṇety abhyadhāyi yat śyenādīnām adharmatvaṃ varṇitaṃ tad viruddhyate atha pūrvaṃ phalasiddhiḥ tato niyogasiddhiḥ tarhi phalasya tadānīṃ darśanaṃ bhavet siddhatvāt na ca bhāvārthavelāyāṃ putrapaśvādi dṛśyate adṛśyamānam apy etat siddhavimativismayaḥ ataś ca kaiścid uccate svargasiddhim avāntaravyāpārīkṛtya niyogam eva bhāvārthaḥ saṃpādayatīti tad apy apāstam avāntaravyāpārasya jvalanāder iva pradhānavyāpārāt pūrvaṃ darśanaprasaṅgād iti athocyate svargakāmasya svargaṃ sādhayitum udyacchato yāge niyogaḥ yaḥ saṃpādya śrūyate sa cet saṃpannaḥ śabdavṛttena phalam api saṃpannam eva ānubhāvikī tu svargādisiddhiḥ kālāntare bhaviṣyatīti etad ayuktam siddhidvayānupalaṃbhāt na hy ekā śābdī siddhiḥ anyā cānubhāvikī phalasiddhiḥ kutastyeti cintyam kālāntare ca bhāvārthaḥ kṣaṇikatvān na vidyate śaktyādirūpaṃ cāpūrvaṃ na bhavadbhir upeyate bhavanto hy apūrvaśabdena dharmaśabdena ca niyogam evopacaranti na ca niyogaḥ śaktivat ātmasaṃskāravad vā kālāntarasthāyī bhavatī sa hi preraṇātmakaḥ kāryarūpo vā nobhayathāpi sthairyam avalambhate tatraitat syāt niyogasiddhiḥ ākṣiptaphalasiddhir bhavati viṣayādyanubandhāvacchinno hy asāv evānuṣṭheyaḥ tatra yathā tena tena kārakacakreṇa kriyākalāpena vinā saṃpattim alabhamānaḥ tat tad ākṣipati tathādhikārānubandhavandhyo pi nāsau saṃpattim adhigacchatīti tam apy ākṣipati yaś cāyam adhikārānubandhākṣepaḥ sa evāyaṃ phalākṣepeṇa tu vidheḥ phalākṣepitety uktam etad ayuktam yo hi yena dināvinā kāmaṃ na siddhyet sa tam ākṣipet niyojyamātreākṣepe tu niyogo na phalātmakaḥ niyojyaḥ caṇḍālasparśaneneva svargakāmanotpādamātreṇa niyojyatāṃ pratipanna iti kathaṃ niyojyākṣepa eva phalākṣepaḥ nanu ca svargakāmo tra niyojyo nānyathā bhavet yadi svargasya saṃpattiṃ nādhigacchet svakarmaṇaḥ naitad evam narecchāmātram evedaṃ na śabdas tv iyati kṣamaḥ niyojyaḥ svargakāmo hi bhavej jīvanavān iva nanu loke kāmyamānasya sādhyatvaṃ dṛṣṭam harītakīṃ bhakṣayed ārogyakāmaḥ iti tena vede pi yajeta svargakāmaḥ iti svargasya sādhyatvam avabhotsyāmahe sādho loke pi katham etad avagatam āyuṣmatā niyojyasamarpakapadavācyaparyālocanena vidhivṛttaparīkṣayā vā padārthas tāvad etāvān evaṃ cāto hy asāv iti idaṃ tu siddhyaty etasmād iti tasya na gocaraḥ vidher eṣa svabhāvaś cet āyuṣman sādhu budhyase bhāṭṭaiḥ kim aparāddhaṃ te nitye pi phalavādibhiḥ adhikāryanupādeyaviśeṣaṇaviśeṣitaḥ jīvan vā svargakāmo pitsamānaḥ kāmyanityayoḥ vidhivīryaprabhavas tu dvayor api tathāvidhaḥ sapratyayaprerakatāṃ vidhir nopaiti niṣphalaḥ nanu kāmanādhikāre svargaḥ śrūyate nityādhikāre tv asau na śrūyate āśryamāṇaḥ kasyānurodhena kalpyate vidher eveti brūhaḥ svargeṇa śrutenāpi kiṃ kariṣyati yady asau vidhinā nāpekṣyata ghṛtakulyā asya bhavanti ityādivat aśruto pi cāsau vidhinā kṛṣyata eva tasmāt vidhir evātra pramāṇaṃ na śravaṇāśravaṇe iti kāmyavan nitye pi phalam abhyupagantavyam na vā kvacid apīti pratiṣedhādhikāre pi vidhivṛttaparīkṣayā evaṃ narakapātādiphalayogo na durbhaṇaḥ yena hi durviṣahakleṣakaluṣitamanasā brāhmaṇahananaṃ sukhasādhanam iti kartavyam iti gṛhītam nirargalarāgarasikena surāpānaṃ sukhasādhanam iti gṛhītam sa tato vidhinā vāryate yadi tad sukhasādhanam iti jñāpyate tasmān nityeṣu pratyavāyaparihāra iva upāttaduritakṣava iva vā pratiṣidhyamāneṣu karmasu narakapātaḥ phalam ity abhyupagamanīyam itarathā hy arthānarthaviveko na siddhyati evaṃ ca brahmahatyāder api naivāsty adharmatā kiṃ punaḥ śyenavajrāder ity arthagrahaṇaṃ vṛthā karaṇāṃśe pi lipsātaḥ pravṛttir yady upeyate itikartavyatāṃśe tu śāstrād yadi tad apy asat na hi tatkaraṇaṃ śuddhaṃ svaphalāyopakalpate setikartavyatākaṃ hi karaṇaṃ karaṇaṃ viduḥ avāntaravibhāga evaiṣaḥ karaṇetikartavyatālakṣaṇaḥ sakalāṅgo bṛṃhitasvarūpas tu bhāvārthaḥ kāmyamānopāyatāṃ pratipadyate naikenāpy aṃśena nyūnaḥ ata eva kāmyānāṃ karmānāṃ sarvāṅgopasaṃhāreṇa prayogam icchanti tasmāt karaṇavad itikartavyatāyām api lipsāta eva pravṛttiḥ syāt ubhayatrāpi lipsātaḥ sati caivaṃ pravartane agnīṣomīyahiṃsādeḥ śyenādivad adharmatā yad apy uktaṃ kāmādhikāreṣu kāmyamānabhāvārthayor upāyopeyabhāvamātrapratipādanaparyavasito vidhivyāpāra iti tad api na samyak vidhipuruṣayor hi preryaprerakabhāvalakṣaṇaḥ saṃbandhaḥ tatra yāgādayo viṣayatvena pratīyante neṣyamāṇopāyatvena sādhyasādhanamātrapratipādanaparyavasitavyāpāras tu vidhiḥ viniyogapara eva syāt tataś cāpravṛttapravartakaṃ nāma nijaṃ rūpaṃ jahyāt vidheś caturavasthatvaṃ phalataḥ kila kathyate prerakatvaṃ ca tadrūpaṃ sarvāvasthānugāmi yat kāryātmatā pi vidhyarthe preraṇājñaptipūrvikā preryeṇaiva satā puṃsā tatkāryam avadhāryate liṅgādiśrutitaś cādau preraṇaiva pratīyate sādhyasādhanasaṃbandhabuddhis tadbuddhipūrvikā nanv evaṃ kāmyaṣu vidhitaḥ pravṛttāv iṣyamāṇāyāṃ apravartamānaḥ pratyaveyāt vidhyatikramāt maivam svargaṃ siṣādhayiṣoḥ tatrādhikārāt anyas tv anadhikṛta eva kṣatriyādir iva vaiśyastome nāsāv akurvan pratyavāyam arhati svargārthī tu vidhitaḥ pravartata eva lipsayā tu karaṇāṃśe pravṛttir iṣyamāṇā kratvartham itikartavyatāṃśam api maivaṃ spṛśet kratūpakārakāmo hi tatra pravartate ity evaṃ sarvatra vidhir utsīded evety alaṃ prasaṅgena api ca pramāṇantarasaṃparkavikale bhavataḥ katham niyogātmani vākyārthe vyutpattir vyavahārataḥ nanu uktam ākūtaviśeṣapūrvikāṃ ceṣṭām ātmaniṣṭāṃ dṛṣṭvā paratrāpi tathā numānam iti ayuktam idam svātmany api preraṇāvagamanimittābhāvāt na hy atmeva saṃvid iva preraṇāvagamanimittābhāvāt preraṇāsvaprakāśā preraṇāsaṃvit svaprakāśeti cet tadutpāde tarhi nimittaṃ tāvad mṛgyam na tāvac chabdaḥ tadānīṃ vyupattyabhāvāt svātmani preraṇāvagamapūrvikāṃ hi ceṣṭām upalabdhavataḥ te paratra ceṣṭādarśanāt tadanumānaṃ setsyati tannimittaṃ liṅgādiś śabda iti bhotsyate sa punar vyutpattikāle svātmany eva preraṇāvagamaś cintyo vartate pramāṇāntarāt tu tadavagama iti cet uttiṣṭha asiddhaṃ śabdaikagocaratvam yā ceyaṃ pūrvāvadhāritasukhasādhanabhāve kapitthādau svātmani pravṛttir upalabdhā tatra prerakatvena phalārthitā nirjñātā nānyā kācit preraṇā tad uktam smaraṇād abhilāṣeṇa vyavahāraḥ pravartate iti phalaviśayā hīcchā tatra svasaṃvedyā ataś ca prerakajñānaṃ śabdād api parasya yat kalpyate kalpyatāṃ tatra prerikā saiva sundarī capetāparihārāya modakaprāptaye pi vā pravartate vaṭur nāsau juhudhīti niyogataḥ kathaṃ tarhy evam ācaṣṭe ācāryacodito haṃ juhomi iti astv ayaṃ vyapadeśa ācāryacodanā tu na tatra kāraṇam api tu hitāhitaprāptiparihārārthitvam evety ataḥ phalaṃ pravartakaṃ yuktam anubhavasākṣikatvāt ye pi āhuḥ prayoktrāśayasya pravartakatvam yato nanuvidheyasya vacanāt na pravartamānaḥ kaścid dṛśyate anuvidheyasya puṃsaḥ kiṃcid abruvato pi bhrūbhaṅgādinā śayam avagamya pravartata iti etad apy  ayuktam yataḥ prayoktrāśayānumānena svārthasaṃbhāvanayā lokaḥ pravartate na punaḥ prayoktaiva prīyatām iti tatprītir api svaprītihetutvenārthyate na tatprītitvena buddho pi hi nāma sakalasattvahitaṃ pratipannaḥ parārthaṃ svaprayojanatayaiva saṃpādayati parārthasaṃpādanadvārakaṃ tu tat tasmāt svaprītir eva pravartikā prayoktrāśayasya ca pravartakatve vedārthaprayoktrāśayānavadhāraṇāt apravṛttir eva prāpnoti tasmāt phalam eva pravartakam yat punaḥ phalasya prerakatve dūṣaṇam abhyadhāyi siddhyasiddhavikalpānupapatter iti tad apy ayuktam icchāviṣayīkṛtasya pravartakatvābhyupagamāt asiddhe kathaṃ kāmaneti cet asiddhatvād eva idānīṃ ca tad asiddhaṃ naikāntāsiddhasvarūpam eva khapuṣpavat sukhe duḥkhanivṛttau vā puṃsāṃ bhavati kāmanā na punar vyomapuṣpādi kaścid kāmayate naraḥ ye pi rāgādeḥ pravartakatvam abhyupagatavantaḥ tair api kāmanāviṣayīkṛtaṃ phalam eva pravartakam abhyupagatam icchāviśeṣā eva hi rāgādayaḥ yad api śreyaśādhakatvaṃ pravartakam ucyate tad api na cāru satyām api śreyaśādhanatāyāṃ anarthitvena pravṛttyabhāvāt nanu arthino pi nāniyataviṣayā pravṛttiḥ api tu nirjñātaśreyaśādhanabhāve bhāvārthe tasmāt tatsādhanatāvagamaḥ pravartakaḥ satyam dvaye saty apīcchaiva pravartikā vaktuṃ yuktā tasyāṃ satyām eva pravṛttidarśanāt pravṛttir hi nāma prayatnaḥ prayatnaś cecchākārya iti kāṇādāḥ viṣayaniyame tu śreyaśādhanatvaṃ kāraṇaṃ na pravṛttyutpāde kiṃ ca bhāvanāvagataṃ śreyaśādhanatvaṃ pravartakam iṣyate taiḥ tac ca na pṛthag abhidhātuṃ yuktam bhāvanāyāḥ tryaṃśatvena tatsvarūpānugamasamaye etadaṃśayoḥ svargayāgayoḥ sādhyasādhanabhāvāvagatisiddheḥ na cāṃśadvayāvacchinnasya vyāpārasya śreyaśādhanatvaṃ rūpaṃ vaktum ucitam aniṣpannasya tasya tādrūpyābhāvāt na hy aniṣpanne gavi tadekadeśasāsnādau gotvarūpaṃ sāmānyaṃ niviśate na cāṃśatrayapūraṇam antareṇa bhāvanākhyavyāpāraniṣpattir iti yat tu liṅādeś śabdsya tadvyāpārasya vā prerakatvam ucyate tat prāg eva pratikṣiptam vidhir api svamahimnā vā prerakaḥ syāt sādhyasādhanabhāvasaṃbandhāvabodhanena vā svamahimnā prerakatvam asya pūrvam eva nirastam sādhyasādhanabhāvasaṃbandhāvabodhanapuraśare tu tasya prerakatve phalasyaiva pravartakatvam idam anakṣaram abhihitaṃ bhavati yas tv āha prerakatvaṃ cet phalaṃ darśayato vidheḥ pratyakṣādisamānatvāt svātantryaṃ tasya hīyate sa vācyaḥ phalaśūnyatve sutarām asvātantratā yadriktam arthaṃ mūḍho pi na kaścid anutiṣṭhati ko hi nāma niṣphalam arthaṃ prekṣāvān anutiṣṭet nanu phale pi darśite kecit tatra pravartanta eva kiṃ cātaḥ kāmaṃ mā pravartiṣata na hi kārako vidhiḥ api tu jñāpaka ity uktam nanu phalam apradarśayann api jñāpayet na jñāpayitum utsahate prekṣāvān hi jñāpyate na ca phalaṃ vinā sau tathā jñāpito bhavati ity alaṃ bahubhāṣikayā  phalasyaiveṣyamāṇasya paśyan prerakatām ataḥ yam artham abhikṛtyeti sūtraṃ vyadhita sūtrakṛt tasmāt puṃsaḥ pravṛttau prabhavati na vidhiḥ nāpi śabdo liṅgādiḥ vyāpāro py etadīyo na hi paṭur abhidhā bhāvanānāmadheyā na śreyaśādhanatvaṃ vidhiviṣayagataṃ nāpi rāgādir evaṃ tenākhyat kāmyamānaṃ phalam amalamatiḥ prerakaṃ sūtrakāraḥ āha parapakṣān pratikṣipya prerakaṃ kathitaṃ phalam evaṃ paramatadviṣṭaiḥ vākyārthaḥ svayam ucyatām ucyate yam artham adhikṛtya puruṣaḥ pravartate tat prayojanam iti vadatā sūtrakṛtā phalaṃ pravartakam iti pradarśitam pramāṇena khalv ayaṃ jñātā rtham upalabhya tam īpsati jihāsati vā tasyepsājihāsāprayuktasya samīhā pravṛttir ucyate sāmarthyaṃ punar asyāḥ phalenābhisaṃbandhaḥ iti ca bruvāṇo bhāṣyakāro pi phalepsāṃ pravartikāṃ prādīdṛśad iti tadīyaṃ saraṇim anusaradbhir asmābhir api tathaiva tat kathitam vākyārthas tu na kvacid api sūtrakārabhāṣyakārābhyāṃ sūcita iti saḥ śikṣitvā vākyārthasvarūpaṃ vayam ācakṣmahe kim iti tābhyām asau na sūcitaḥ iti cet pṛtahkprasthānā hīmā vidyāḥ pramāṇavidyā ceyam ānvīkṣakī na vākyārthavidyeti yady evaṃ padārho pi kasmād iha darśitaḥ vyaktyākṛtijātayas tu padārthaḥ iti sthāne praśnaḥ sa tu śabdānām arthāsaṃsparśitāṃ vadantaṃ rudantaṃ ca śamayituṃ śabdaprāmāṇyasiddhaye sūtrakṛtā yatnaḥ kṛtaḥ yady evaṃ vākyārtham api bāhyaṃ vāstavam antareṇa śāstrasya pramāṇatā na pratiṣṭhāṃ labhata iti tatrāpi prayatmaḥ kartavya eva satyam padārthapratipādanayatnenaiva tu kṛtena tatra yatnaṃ kṛtaṃ manyate sūtrakāraḥ yad ayaṃ pṛthak padārthebhyo na vākyārtham upadiśati sma tasmād ayam asyāśayaḥ padārtha eva vākyārthaḥ iti tat kim amum eva pakṣaṃ anumodāmahe padārtha eva vākyārtha iti bāḍhaṃ brūmaḥ kiṃ tu naikaḥ padārtho vākyārthaḥ anekas tu padārtho vākyārthaḥ nanu aneko pi bhavan padārtha evāsau na ca padārtho vākyārtho bhavitum arhati sāmānye hi padaṃ vartate viśeṣe vākyam anyac ca sāmānyam anyo viśeṣaḥ anyatrāpy uktam yad atrādhikyaṃ sa vākyārthaḥ iti tasmād anyaḥ padārthaḥ anyaś ca vākyārthaḥ ucyate yad etad uktam asmābhiḥ anekaḥ padārtho vākyārthaḥ na punar ekaḥ iti tan na gṛhītam āyuṣmatā etad uktaṃ bhavati parasparasaṃspṛṣṭapadārthasamudāyo vākyārtha iti saṃsarga evādhika iti yad atrādhikyaṃ iti ucyate na cānākṣiptaviśeṣatvena saṃsarga upapadyate iti viśeṣo vākyārtha ity ucyate saṃsargas tu svarūpato na vākyārthaḥ apadārthatvāt gauḥ śukla ānīyatām iti padagrāme saṃsargavādinaḥ padasyāśravaṇāt śravaṇe pi sutarām ananvayāt gauḥ śukla ānīyatāṃ saṃsargaḥ iti ko syārthaḥ tasmāt saṃsṛṣṭo vākyārthaḥ na saṃsargaḥ tad uktaṃ vyatiṣaktato vagater vyatiṣaṅgasya iti na ca tantubhir iva paṭaḥ vīraṇair iva kaṭaḥ tadatirikto  vayavisthānīyaḥ padārtho nirvartyamāno vākyārtha upalabhyate jātiguṇakriyāvagame pi avayavibuddher abhāvāt na ca padārthāvayavī vākyārthaḥ tena pṛthag vākyārthaṃ nopadiṣṭavān ācāryaḥ nanu guṇapradhānabhāvam antareṇa na saṃsargo vakalpate na caikasmin vākye bahūni pradhānāni bhavanti prādhānyam eva hi tathā sati na syāt guṇās tu bahavo bhavanti yad idam anekaguṇoparaktaṃ ekaṃ kiṃcit pradhānaṃ sa vākyārtha iti tadviṣayeyam ekasvabhāvā buddhiḥ satyam tathāpi ta eva saṃsṛṣṭāḥ padārthā avabhāsante na tadārabdhaḥ kaścid ekaḥ saṃsargasiddhikṛtas tu guṇapradhānabhāvo bhyupeyate sa ca guṇapradhānabhāvo na niyataḥ yena ekam evedaṃ pradhānam iti vyavasthāpyeta kvacit kārakaṃ pradhānam kriyā guṇaḥ dravyasya cikīrṣitatvenāvagamāt vrīhīn prokṣati iti siddhatantraṃ kvacit sādhyaṃ tat tantram itarat kvacit śabdaprayogatātparyaparyālocanayā bhavet tasmāt guṇapradhānabhāvāniyamāt anyonyasaṃsṛṣṭaḥ padārthasamudāyo vākyārtha iti etāvad eva śreyaḥ saṃsargāvagame ca sarvavādinām avivādaḥ vākyārthaṃ manvate ye pi niyogaṃ bhāvanāṃ kriyām tair apy anyonyasaṃsṛṣṭaḥ padārthagrāma iṣyate nanu saṃsargavad anyavyavacchedo pi gamyate gauḥ śukla ānīyatām iti śrute kṛṣṇāśvādivyavacchedapratītidarśanāt satyam saṃsargapūrvakas tu vyavacchedaḥ śuklaguṇasaṃsṛṣṭo hi gauḥ kṛṣṇādibhyo vyavacchidyate anyāpohas tu na padārtha ity uktam tasmān na bhedo vākyārthaḥ nanu saṃsargo pi na śabdārthaḥ satyam sa hi śabdasyādhidheyo na bhavati na tu tato na pratīyate abhidheyaḥ kathaṃ pratīyate iti cet etad agre nirṇīṣyate vyavacchede tu na sā gatiḥ tasmāt saṃsṛṣṭāḥ padārthāḥ vākyārtha iti sthitam atha vā guṇībhūtetarapadārthānugṛhītaḥ eka eva pradhānabhūtaḥ padārtho vākyārtha ity ekākārapratītibalād upeyatām ekas tv ayam asāv artha iti na nirṇetuṃ śakyate yadi tv avaśyam ekasya kasyacid adhiṣekakalaśo dātavyaḥ tat phalasyaiva dīyatām na hi niṣprayojanaṃ kiṃcid vākyam uccaryate kvacit sākṣātpadopāttaṃ kvacit prakaraṇāgatam kvacid ālocanālabhyaṃ phalaṃ sarvatra gamyate sakalena ca kārakakalāpena kriyā nirvartyate kriyayā ca phalam na tu phalenānyat kim api nirvartyata iti pradhānatvāt phalam eva vākyārthaḥ nanu phalam api puruṣārtham iti puruṣaḥ pradhānaṃ syāt naitad evam phalaṃ sukhātmakatvāt puruṣāśritaṃ bhavati sukhādīnām ātmaguṇatvāt na caitāvatā puruṣaḥ pradhānam so pi hi phalārtham eva yatate bhāvanā tāvat phalaniṣṭha eva vyāpāraḥ niyogasyāpi phalaṃ vinā na pravartakatvam ity uktam kriyāyā api kevalāyā vākyārthatvam apāstam tasmāt phalasya sādhyatvāt sarvatra tadavarjanāt kriyādīnāṃ ca tādarthyāt tasya vākyārthateṣyate nanu phalasya svargādeḥ nisargataḥ siddharūpatvāt kārakais saha saṃbandho na prāpnoti siddhasya ca kaḥ saṃbandhaḥ kriyāgarbha iti cet tarhi phalam api kārakāṇy api kriyayā saṃbadhyate ko viśeṣaḥ satyam paraṃ tu kārakāṇi sādhanatvena phalaṃ tu sādhyatvena kriyayā hi phalaṃ sādhyate na phalena kriyety ataḥ phalasyaiva prādhānyam iti siddham anyonyasaṃgativiśeṣita eva yasmāt vākyārthabhāvam upayāti padārthapuṃjaḥ etac ca cetasi nidhāya tato na bhinnaṃ vākyārtham abhyakadhita ca kaścana sūtrakāraḥ prādhānyayogād atha vā phalasya vākyārthatā tatra satāṃ hi yatnaḥ prayojanaṃ sūtrakṛtā tad eva pravartakatvena kilopadiṣṭam apare punaḥ liṅādiśabdaśravaṇe sati samupajāyamānām ātmaspandaviśeṣaṃ udyogaṃ nāma vākyārtham ācakṣate tatsvarūpaṃ tu vayaṃ na jānīmaḥ ko yam ātmaspando nāmeti buddhisukhaduḥkhecchādveṣaprayatnadharmādharmasaṃskārā hi nava ātmano guṇā viśeṣaguṇā bhavanti nānye tatrāyam ātmaspandaḥ buddhir vā syāt prayatno vā icchādveṣayor anyataro vā anye tu vikalpayitum api na yuktāḥ tatra yadi buddhir ātmaspanda ucyate tarhi pratibhā vākyārtha ity uktaṃ bhavati na nūtanaṃ kiṃcid utprekṣitam etat atha prayatna ātmaspandaḥ tarhi bhāvanāyā nāmāntarakaraṇam udyoga iti atha icchādveṣayor anyataro sau tarhi sukhecchā duḥkhajihāsā vā vākyārtha iti akṣapādapakṣa evāyaṃ nāpūrvaṃ kiṃcid athāpi bhāṭṭaparikalpito vyāpāra ātmaspandaḥ so pi bhāvanaiva nārthāntaram arthānuṣṭheyaḥ prerakaḥ kaścid artha udyogaḥ sa tarhi niyoga eva upasargānyatvam idaṃ na vastv anyat tasmād aśrutapūrveṇa kṛtam udyogaparvaṇā sa bhāratamanuṣyāṇāṃ gocaro na tu mādṛśām anyais tu pratibhā vākyārtha iṣyate tatpakṣas tu saṃsarganirbhāsajñānanirākaraṇena prāg eva pratikṣiptaḥ pratibhā khalu vijñānaṃ tac ca śabdena jāyate na tu śabdasya viṣayaḥ rūpadhīr iva cakṣuṣaḥ bāhyasya viṣayasyābhāvāt saiva viṣaya iti cet na tasya samarthitatvāt yo pi vyāghra āyātaḥ ity ukte śūrakātaranarādhikaraṇanānākārakāryotpādaḥ sa bāhye rthe vyāghrāgamānādau pratipanne vāsanānusāreṇa bhavan na pratibhāmātrahetuko bhavati tasya hi jñāyamāno rthaḥ karaṇam na tadjñānamātram arthas tadānīṃ nāstīti cet vipralambhavākyam idaṃ asatyārthaṃ bhaviṣyati na tv abāhyaviṣayaṃ tat yathā vasthite vanitātmani bāhye rthe vāsanānusāreṇa kuṇapa iti kāminīti bhakṣyam iti pratibhā bhavanti tathā śabdārtho pi vyāghrāgamane vagate śūrāṇām utsāhaḥ kātarāṇabhayam ityādi kāryaṃ bhavati na tv etāvatā pratibhā śabdārtho bhavitum arhati tasmāt vākyaprayojanatvena vā yadi pratibhā vākyārthaḥ kathyate kathyatāṃ nāma na tv asau śabdasyābhidheyā anabhidheyā pi saṃsargavat vākyārtha iti cet tatrāpy ayuktam saṃsṛṣṭā vākyārthaḥ na saṃsargaḥ evam ihāpi pratibhāvanto rthā vākyārthaḥ na pratibheti śabdasya ca pratyakṣavat vartamānārthaniṣṭatvābhāvāt anāgatādyarthābhidhāyino rthasannidhānena pratibhāparatvaṃ yad ucyate tad apy ayuktam anāgatādiviṣayatve pi tasyārthaviṣayatvaṃ prasādhitam iti kṛtaṃ vistareṇa vākyārthaḥ paramārtha eva tad ayaṃ no kalpanānirmitaḥ tadvān apy uditaḥ padasya viṣayas tenārthasaṃsparśinā aprāmāṇyam ataś ca bāhyaviṣayābhāvena yad varṇyate tat śabdasya nirastam ity akaluṣaṃ prāmāṇyam asya sthitam nanu nādyāpi śabdasya niraṇāyi pramāṇatā bījaṃ padārthavākyārthabuddher na hi nirūpitam ucyate kim atra nirūpaṇīyam yadanantaraṃ hi yad bhavati tat tasya nimittam padavākyaśravaṇe sati padārthavākyārthasaṃpratyayo bhavatīti te eva tatra nimittam kiṃ punar idaṃ padaṃ nāma kiṃ ca vākyam iti uktam atra varṇasamūhaḥ padam padasamūho vākyam iti nanu etad eva na kṣamante na hi varṇānāṃ samūhaḥ kaścid asti vāstavaḥ tena kutas tatsamūhaḥ padaṃ bhaviṣyati tadabhāvāc ca na tarāṃ padasamūho vākyam avakalpate na ca varṇānāṃ vyastasamastavikalpopahatatvena vācakatvam upapadyate tasmād anya eva sphoṭātmā śabdo rthapratipādaka iti pratijānate nanu evam astu sphoṭo nya evārthapratipādako bhavatu kā kṣatinaiyāyikānām kathaṃ na kṣatiḥ āptapraṇītatvena hi śabdasya prāmāṇyaṃ tair uktam sphoṭasya ca nityatvena nāptapraṇītatvam ataś ca yasyānityatvaṃ varṇātmanaḥ śabdasya sādhitam nāsāv arthapratītihetuḥ ato na pramāṇam yaś cārthapratītihetuḥ sphoṭātmā śabdaḥ tasya nānityatvam na cāptapraṇītatvam iti asthāne naiyāyikāḥ kliṣṭā bhaveyuḥ tasmād anityānāṃ varṇānām eva vācakatvaṃ pratiṣṭhāpanīyam parākaraṇīyaś ca sphoṭa iti tad ucyate gakārādivarṇāvagame saty arthapratīter abhāvāt tadabhāve cābhāvāt teṣām evārthapratyāyanasāmarthyam ta eva ca śravaṇakaraṇakāvagamagocaratayā śabdavyapadeśabhāja iti pratītyanupārūḍhaḥ sphoṭo nāma śabdaḥ kaścit pratyakṣānumānātītaḥ parikalpanīyaḥ āha katham evaṃ bhaviṣyati dūrāpetā ime manorathāḥ kuto varṇānām arthapratyāyakatvam te hi varṇā gakārādayaḥ arthaṃ pratipādayantaḥ samastāḥ pratipādayeyuḥ vyastā vā na tāvad vyastāḥ ekaikavarṇākarṇane saty apy arthapratīter anutpādāt sāmastyaṃ varṇānāṃ nāsty eva tad dhi sattāmātreṇa vā syāt pratīyamānatvena vā naiyāyikapakṣe tāvat sattayā yaugapadyam avidyamānam āśuvināśinaḥ śabdasya darśitatvāt athāpi mīmāṃsakamatena nityaḥ śabda iṣyate tatrāpi sattayā yaugapadyasya sakalavarṇasādhāraṇatvāt kena varṇasamudāyena ko rthaḥ pratyāyyeteti nāvadhāryate athocyate na cakśurādīnām iva varṇānāṃ kārakatvam yenāgṛhītānām eva satāṃ yaugapadyamātram arthapratyāyanāṅgaṃ syāt jñāpakatvāt teṣāṃ gṛhītānāṃ satāṃ dhūmādivat pratyāyakatvam iti pratītāv eva sāmastyam upayujyate iti etad apy aghaṭamānam pratītisāmastyaṃ hi kim ekavaktṛprayuktānāṃ varṇānām uta nānāpuruṣabhāṣitānām tatra ekadā anekapuruṣabhāṣitānāṃ kolāhalasvabhāvatvena svarūpabheda eva duravagama iti kasya sāmastyam asāmastyaṃ vā cintyeta saty api vā tathāvidhe sāmastye nāsty evārthapratītiḥ ekavaktṛprayuktānāṃ tu prayatnasthānakaraṇakramāparityāgāt avaśyaṃbhāvī kramaḥ krame ca saty ekaikavarṇakaraṇikārthapratītiḥ prāpnoti na cāsau dṛśyata iti vyastasamastavikalpānupapatteḥ na varṇā vācakāḥ varṇaviṣayā api buddhis tathaiva vikalpanīyāḥ tā api na yugapat saṃbhavanti krame ca sati ekaikavarṇabuddher arthasaṃpratyayaḥ prasajyeteti yad api ucyate pūrvavarṇajanitasaṃskārasahitaḥ antyavarṇaḥ pratyāyaka iti tad apy ayuktam saṃskāro hi nāma yad anubhavajanitaḥ tadviśayam eva smaraṇam upajanayati na punar arthāntaraviṣayaṃ jñānam iti smṛtidvāreṇāsau tarhy arthapratyāyako sau bhaviṣyatīti cet etad api nāsti jñānayaugapadyaprasaṅgāt antyavarṇajñānānantaraṃ hi pūrvavarṇasmaraṇam iva samayasmaraṇam api tadaivāpatati tataś ca jñānayaugapadyam na ca kramotpade kiṃcit kāraṇam utpaśyāmaḥ athāpi tena kramena bhavetām tathāpi tadānīm antyavarṇajñānam uparatam iti kasya sāhāyyakaṃ pūrvavarṇasmṛtiṃ vidadhātīti etac cānekapūrvavarṇaviṣayām ekāṃ smṛtimamsmṛtim abhyupagamyoktam na punar ekā sarvavarṇagocarā smṛtiḥ kutaḥ bhinnopalaṃbhasaṃbhūtavāsanābhedanimittāḥ bhaveyuḥ smṛtayo bhinnāḥ na tv ekā nekagocaraḥ atha bhavet saṃkalanājñānam ekaṃ sadasadvarṇagocaraṃ bhaviṣyati tadrūpārūḍhāś ca varṇāḥ arthaṃ pratyāyayiṣyantīti tad api durāśāmātram tathāvidhajñānotpattau kāraṇābhāvāt na cendriyam atītavarṇagrahaṇasamartham na saṃskāro vartamānagrāhī bhavati na ca yugapad indriyaṃ saṃskāraś cemaṃ buddhiṃ janayataḥ saṃskārasya sahacāradarśanādyāhitaprabodhasya sataḥ smaraṇamātrajanmani nirjñātasāmarthyasyendriyeṇa saha vyāpārābhāvāt tasmāt na varṇā vācakāḥ ataś caivam yadi te vācakā bhaveyuḥ viparītakramaprayuktā apy arthaṃ gamayeyuḥ kramaś ced apekṣyate sa vyatiriktāvyatiriktatayā cintanīyaḥ avyatireke ta eva te varṇa iti kathaṃ na bodhakāḥ vyatireke tu kim apy adhikaṃ vācakaṃ abhyupagataṃ bhavatīti matpakṣam ājigamiṣati bhavān nanu vyutpattivaśena śabdaḥ arthapratyāyakatām upayāti vyutpattau ca yāvanto yatkramā varṇā yad artham abhivadanto dṛṣṭāḥ te tāvantaḥ tatkramakās tam artham abhivadiṣyantīti kiṃ vikalpamālayā tad uktam  yāvanto yādṛśā ye ca yadarthapratipādane varṇāḥ prajñāprajñātasāmarthyaḥ te tathaivāvabodhakāḥ iti  tad ucyate vyutpattir eveyaṃ vicāraṇīyā vartate parāvagatipūrvikā hi śabdāt svayam avagatiḥ parāvagatau ca ke kiyantaḥ kathaṃ kam arthaṃ pratipādayanto nena dṛṣṭāḥ yebhyas tathaiva tam arthaṃ pratīyād iti duradhigamā hi varṇavartanī yāvanto yādṛśā ye cety evaṃ tāvat prabhāṣase kiyantaḥ kīdṛśāḥ ke cety evaṃ yāvan na pṛcchyase tasmāt sarvaprakāram avācakā varṇāḥ asti ceyaṃ śabdād uccaritāt tadarthāvagatiḥ na ceyam akaraṇikaiva bhavitum arhati tad asyāḥ karaṇaṃ sphoṭa iti kāryānumānam idam astu pariśeṣānumānaṃ vā arthāpattir vā sarvathā rthapratītilakṣaṇakāryavaśāt kalpyamānaṃ tat karaṇaṃ sphoṭa ity ucyate sa ca niravayavaḥ nityaḥ ekaḥ niṣkāraṇaka iti na varṇapakṣakṣepaṇadakṣadūṣaṇapātratāṃ pratipadyate ataś ca sphoṭo rthapratipādakaḥ śabdād arthaṃ pratipadyāmaha iti vyavahārāt bhavato hi varṇajanitas saṃskāro rthapratipādakaḥ tatra śabdād iti prātipadikārtho nupapannaḥ atha varṇāḥ śabdaśabdenocyante te cārthapratipādakāḥ iti idam anyathāsiddham tathāpi śabdāt ity ekatvaṃ vibhaktyartho na saṃgacchate śabdebhyaḥ pratipadyāmaha iti vyavahāraḥ syāt sphoṭātmani tu śabde rthapratipādake iṣyamāṇe śabdāt iti prātipadikārthaḥ vibhaktyarthaś ca dvayam apy upapannam nanu na sphoṭaḥ śabdaśabdenocyate kin tu varṇā eva śrotragrahaṇe hy arthe śabdāśabdaḥ prasiddhaḥ ta eva ca śrotragrahaṇā iti naitad evam śabdatvasyāpi śrotragrahaṇātmano bhāvāt nirjhara jhāṅkāraravaprabhṛtīnāṃ ca saty api śrotragrahaṇatve śabdakāryanirvartakatvānupapateḥ tasmāt yato rthapratipattiḥ sa śabdaḥ arthapratipattiś ca sphoṭād eva na varṇebhya iti sphoṭa eva śabdaḥ nanu evaṃ sati dhūmādīnām apy arthapratītihetutvāt śabdatvaṃ prāpnoti maivaṃ vādīḥ atha gaur ity atra śrotrajapratibhāse bahavo rthāḥ pratibhāsante tatra kas teṣāṃ śabdaḥ ity upakramya yato rthapratipattiḥ sa śabda ity upasaṃhṛte kuto dhūmādīnāṃ śabdatvaśaṅkāvakāśaḥ nanu ceyam arthapratītiḥ varṇeṣu bhavatsu bhavantī teṣv abhavatsu cābhavantī tān utsṛjya kathaṃ sphoṭakāryatām upayāyāt ucyate ananyathāsiddhaṃ tadbhāvabhāvitvaṃ tatkāryatām avagamayati nānyathāsiddham kā punar anyathāsiddhiḥ sphoṭavyaṃjakatvāt varṇānāṃ tadānantaryam arthapratīter upaplavate varṇābhivyaktaḥ sphoṭo rthapratītim ādadhāti bhrāmyati janaḥ varṇair iyam arthapratītir utpāditeti nanu sphoṭavyaktāv aprīdānīṃ varṇānāṃ kva gatās te vyastasamastavikalpāḥ āha ca bhaṭṭaḥ yasyānavayavaḥ sphoṭaḥ vyajyate varṇabiddhibhiḥ so pi paryanuyogena naivānena vimucyate iti bhāṣyakṛtāpi nanu saṃskārakalpanāyām adṛṣṭakalpanā ity āśaṃkya prativihitaṃ śabdakalpanāyāṃ sā ca śabdakalpanā ca iti naiṣa doṣaḥ na sphoṭavyaktau vikalpāḥ prabhavanti kutaḥ eke tāvad ācakṣate prathamavarṇaśravaṇavelāyām eva sphoṭo bhivyakto bhavati na ca dvitīyādivarṇavaiphalyam tadavagater evātiśayakaraṇāt yathā ratnaparīkṣakāṇāṃ prathamadarśane ratnarūpam amalam aprakāśamānam api punaḥ punaḥ parīkṣamāṇānāṃ carane cetasi cakāsti niravadyaṃ ratnatattvam evam ihāpi prathamavarṇaśrutyā vyakte pi sphoṭe sphuṭatarapratītyai varṇāntarāṇi prayokṣyanta iti apare tu vadanti dhvanaya eva sphoṭasya ca vyaṃjakāḥ taiś ca marudbhiḥ anavayava eva eṣa sphoṭo bhivyajyamānaḥ tālvādisthānakaraṇasaṃyogopādhivaśopaplavamānanānākāragakārādibhāgayogīva pratibhāsate marutāṃ caṃcalatvād uccāritapradhvaṃsinas te taṃ kālpanikākāram avabhāsayante dṛṣṭaṃ copādhivaśād asatyam api rūpam avabhāsamānam yathā kṛpāṇamaṇidarpaṇādivyaṃjakabhedena śyāmadīrghādirūpaṃ vadanasya nādātmako hi śabdaḥ vīṇāveṇumṛdaṅgapaṭahādivyaṃjakabhedena nānātvam upagacchan dṛśyate tasmān na pāramārthikā eva te varṇāḥ na ca sphoṭasya vyaṃjakā iti kva samastavyastavikalpāḥ prabhaveyuḥ upādhibhedena pratibhāsamānā asatyākārāś ca te rthapratyayānvayavyatirekānuvidhāyino dṛśyante tena yad ucyate śabdakalpanāyāṃ kalpanādvaiguṇyam iti tatraikaguṇā pi kalpanā nāsti kā kathā dvaiguṇyasyeti tasmāt sphoṭātmakād eva śabdād arthapratyayaḥ varṇānuvidhāyitvaṃ tu tasyānyathāsiddham iti siddham api ca tārkikāṇām anumānapriyatvāt tatparitoṣāyedam anumānam abhyadhāyi na paramārthataḥ paramārthatas tu śrautre pratyaye pratibhāsamānaḥ pratyakṣa eva sphoṭaḥ āha kim idam apūrvaṃ taskarācaritaṃ vartate varnāḥ pratyakṣam upalabhyamānā api durbhāgaḥ na pratyakṣāḥ sphoṭaḥ punar anavabhāsamāno pi subhagaḥ pratyakṣa iti ucyate na brūmaḥ varṇā na pratyakṣā iti te punar asanto pi upādhivaśād vadanadaidhyādivad avabhāsante śabdas tv eko niravayavaḥ pratīyate tathā ca padam iti vākyam iti ekākārā pratītir asti na ca bhinnā varṇās tasyām ālambanībhavanti na hi sāmānyapratyayaḥ vyaktyālambanaḥ avayavipratyayo vāvayavālambanaḥ na ca senāvanādibuddhivad ayathārthā padavākyabuddhiḥ bādhakābhāvāt ekārthapratyayavattvopādhikṛteyam ekākārā buddhir iti cet ekārthapratītir idānīṃ kutastyā padavākyapratītipūrvikā hi padārthavākyārthapratītiḥ padārthavākyārthapratītyākhyakāryaikyāc ca padavākyabuddhir ekākāreti duruttaram itaretarāśrayatvam aupādhikatvaṃ ca sāmānyāvayavibuddher api suvacanam bādhasaṃdeharahitapratītidāḍhyāt tatra parihāra iti cet tad itaratrāpi samānam tasmāt padabuddheḥ padasphoṭaḥ vakyabuddheś ca vākyasphoṭo viśaya iti pratyakṣa eva sphoṭaḥ tatra padasphoṭāt padārthapratipattiḥ vākyasphoṭāc ca vākyārthapratipattiḥ āha yadi niravayavaḥ sphoṭātmā śabdo bhavati vākyam api śabda eva tasya padātmakās tv ayavāavayavā mā bhūvan tasya cet padātmāno vayavā bhavanti padasyāpi tarhi varṇātmāno vayavā bhavantu ucyate kiṃcid ucchvasitam iva me hṛdayam manye bhaviṣyaty āyuṣmato vivekālokaḥ bodhyamāno bhotsyase kiṃcit dhvanyupādhibhedapravṛttavarṇabhedāvabhāsavipralabdhabuddhiṃ bhavadvidhaṃ bodhayituṃ padasphoṭa eṣa niravayavo smābhir darśitaḥ paramārthatas tu padasphoṭo vākyāvayavabhūto nāsty eva niravayavam eva vākyaṃ niravayavasyaiva vākyārthasya bodhakam yathā cāhuḥ vākye padānām asattvāt tadarthe padārthānāṃ niravayavau vākyavākyārthāv iti avayavakalpanāyāṃ hi yathā vākyasyāvayavāḥ padāni padānām avayavā varṇāḥ evaṃ varṇānām apy avayavair bhavitavyam tadavayavānām apy avayavāntarair ity ānantyāt kā vyavasthā syāt varṇān prāpya tu yady avayavakalpanāto virantavyaṃ tad vākya eva viramyatām ekaghaṭanākārā hi vākyārthabuddhiḥ tathāvidhād eva vākyād utpattim arhati vṛddhavyavahārād dhi śabdārthe vyutpadyante vyavahartāraḥ tatrāsya padasya prayoga eva na kevalasya dṛśyate vyavahārānaṅgatvāt vākyaṃ tu prayogārham iti tatraiva vyutpattiḥ tata evārthasaṃpratyayaḥ avayavapratibhāsas tu bhramamātram artho pi vākyasya eka eva narasiṃhākāraḥ jātyantaraṃ hi narasiṃho nāma tatra na narārthaḥ nāpi siṃhārthaḥ evaṃ padārthebhyo nya eva vākyārthaḥ pānakādivat yathā pānakaḥ śarkarānāgakesaramarīcyādibhyo rthānatram eva yathā ca sindhūraharitālalākṣādibhyo rthāntaram eva citram yathā vā ṣaḍjarṣabhagāndhāradhaivatādibhyo rthāntaram eva grāmarāgaḥ tathā padebhyo vākyam padārthebhyo vākyārthaḥ kathaṃ tarhi tadaṃśāvagama iti cet kalpanāmātraṃ tat nāsau paramārthaḥ tacchabdānugame tadarthānugamadarśanāt pāramārthikatvaṃ bhāgānām iti cet na kūpasūpayūpānām ekākṣarānugame py arthānugamābhāvāt na ca kevalānugamamātreṇa tatkāranabhāvo vaktuṃ śakyaḥ reṇupaṭalānugāmitayā karituragādivat pipīlikāpaṅkter api dṛśyamānāyās tatkāraṇatvaprasaṅgāt tasmāt prakṛtipratyayāṃśavat asatpadārthaparikalpanaṃ vākyārthāvagamopāyatayā śrīyate na tv arthas tadīyaḥ tatrāśvakarṇādivad upalabhyate asatyām api satyopāyatāṃ pratipadyamānaṃ dṛśyate alīkāhidaṃśādayaḥ satyamaraṇakāraṇaṃ bhavanti lipyakṣarāṇi cāsatyāny eva satyārthapratipattim ādadhati svarūpasatyāni tānīti cet na rekhārūpatayā teṣām arthāpratipādakatvāt gakāro yam ity evaṃ gṛhyamāṇā rekhā arthapratyayahetavaḥ tā yena rupeṇa satyāḥ tena nārthapratipādakāḥ yena cārthapratipādakāḥ tena na satyā iti nanu prakṛtipratyayādyaṃśā api paramārthasanta eva tatā pratibhāsāt arthapratyayahetutvāc ca naitad evam anvākhyānabhedena teṣāṃ svarūpeṇeyattāniścayānupapatteḥ bhavatīty atra bhūśabdaḥ prakṛtiḥ kvacid anvākhyāyate kvacid bhavaśabdaḥ pratyayādeśāgamaguṇavṛddhivarṇalopādyanvākhyānavisaṃvādāt kaḥ pāramārthikaḥ prakṛtipratyayavibhāgaḥ kalpanāmātraṃ tv etat iyaṃ prakṛtiḥ eṣa pratyaya iti evaṃ padārthānām api vākyārthaparikalpanayaivāpoddhāraḥ tad uktam padaṃ kaiścid dvidhā bhinnaṃ caturdhā paṃcadhā pi vā apoddhṛtyaiva vākyebhyaḥ prakṛtipratyayādivat  iti api ca pāramārthikatve padānāṃ niyatam avisaṃvādirūpaṃ pratīyeta visaṃvādi tu tat nāmākhyātasadhāraṇavarṇasanniveśadarśanāt na niyataṃ teṣaṃ rūpam ataḥ kālpanikam eva tatatat na vāstavam na ca niścetum api tat pāryate kālenadantināgāḥ ity atra kīdṛśaḥ padavibhāgaḥ atha dvayopapatteḥ ubhayatra ca varṇatulyatvāt kiṃ kālena kṛṣṇena dantinā hastinā agāḥ tvaṃ gataḥ ity evam etāni padāni vyavasthāpyantām atha kāle samaye nadanti śabdāyante nāgā kariṇaḥ phaṇino veti tasmād aniyamāt na padatadarthavibhāgaḥ pāramārthikaḥ atha prathamapratipannavākyārthānusāreṇa padatadarthavibhāgo vyavasthāpyate tarhi kiṃ tena tadānīṃ vyavasthāpitena vākyārthasya prathamam eva pratipannatvāt  kiṃ ca dadhy atra madhv atreti dadhimadhupadayor ikārokārayor adarśane pi tadarthasaṃpratyayo dṛśyate tasmād api na pāramārthikaḥ padavarṇavibhāgaḥ nirastāvayavaṃ vākyaṃ tathāvidhasyaiva vākyārthasya vācakam iti siddham nanu yathā padeṣu varṇā na santi vakyeṣu padāni na santi tathā mahāvākyeṣv avāntaravākyāny api na syuḥ tataḥ kim mahāvākyāny api prakaraṇāpekṣayā na tāttvikāni syuḥ tataḥ kim prakaraṇāny api śāstrāpekṣayā na syuḥ tato pi kim ekam evedaṃ śāstratattvam avibhāgam advayam āpatati  ucyate yadi tattvaṃ pṛcchasi buddhyase vā tadā evam evaitat sādho śabdabrahmaivedam advayam anādyavidyāvāsanopaplavamānabhadam arthabhāvena  vivartate na tu vācakād vibhaktaṃ vācyam api nāma kiṃcid asti tasmāt kālpanika eva vācyavācakavibhāgo yam avidyaiva vidyopāya ity āśrīyate vāgrūpatā tattvam sarvatra pratyaye tadanapāyāt yathoktam  vāgrūpatā ced utkrāmed avabodhasya śāśvatī na prakāśaḥ prakāśeta sā hi pratyavamarśinī iti sā ceyaṃ vāk traividhyena vyavasthitaivāvabhāsate vaikharī madhyamā paśyantīti tatreyaṃ sthānakaraṇaprayatnakramavyajyamānagakārādivarṇasamudāyātmikā yā vāk sā vaikharīty ucyate vikhara iti dehendriyasaṅghāta ucyate tatra bhavā vaikharī tad uktam sthāneṣu vivṛte vāyau kṛtavarṇaparigrahā vaikharī vāk prayoktṇāṃ prāṇavṛttinibandhanā iti yā punar antaśaṃkalpyamānakramavatī śrotragrāhyavarṇarūpābhivyaktirahitā vāk sā madhyamocyate tad uktam kevalaṃ buddhyupādānā kramarūpānupātinī prāṇavṛttim atikramya madhyamā vāk pravartate iti yā tu grāhyabhedakramādirahitā svaprakāśasaṃvidrūpā vāk sā paśyantīty ucyate tad uktam avibhāgāt tu paśyantī sarvataḥ saṃhṛtakramā svarūpajyotir evāntaḥ sūkṣmā vāg anapāyinī iti tad alam atiprasaktānuprasaktyā drāghīyasī carceyaṃ prakṛtāntarāyakāriṇīti na pratanyate iha tv etāvataiva punaḥ prayojanaṃ varṇapadapūrvako vyavahāraḥ na bhavatīti vakyena loke vyavahārāt tasya cāvayavāvayavivyavasthānupapatteḥ nirbhāgam eva tat vācakaṃ nirbhāgaś ca tasya vācyo rtha iti avāntaravākyam api prayogayogyaṃ vyavahārakāraṇam iti tan na nihnūyate avidyāvastheyaṃ vartate tatreyaṃ vyavahāravartanī yathādṛśyamānaivāstu vidyāyāṃ sarvam evedam asāram iti padena tu varṇena vā vyavahārābhāvāt tasya kevalasyāprayogāt tat svarūpam asyām api daśāyāṃ na vāstavam iṣyata iti tasmād ekakramavirahitaḥ kalpitāsadvibhāgaḥ vākyasphoṭo janayati matiṃ tādṛśīṃ svābhidheye varṇās tv ete prakṛtilaghavaḥ kalpanaikapratiṣṭhāḥ tasminn arthe vidadhati dhiyaṃ nety alaṃ tatkathābhiḥ atrābhidhīyate kim ayam anumānamahimnā sphoṭābhyupagamaḥ pratyakṣapratītibalavattayā vā na tāvad anumānataḥ sphoṭasvarūpam upapādayituṃ pāryate paridṛśyamānaviśiṣṭānupūrvīkavarṇakalāpakaraṇena arthapratīter ghaṭamānatvāt nanu vyastasamastādivikalpair utsāditaṃ varṇānāṃ vācakatvam naitat durvikalpās te vyastānāṃ tāvad vācakatvaṃ neṣyata eva varṇānām samastā eva te vācakāḥ yat tu tat sāmastyaṃ nāsti kramabhāvitvād iti tad asat kramabhāvinām api samastānāṃ kāryakāriṇāṃ anekaśo darśanāt yathā yugapadbhāvinaḥ samastās trayo grāvāṇaḥ kāṃ nāsāṃ dhārayanto dṛśyante tathā kramabhāvino pi samastā grāsā ekāṃ tṛptim utpādayanto dṛśyante ekasminn api hi grāse hīyamāne na bhavati tādṛśī tṛptiḥ ataḥ samastā eva te grāsāḥ tṛpteḥ kāraṇam na ca samastā api te grāsā yugapat prayoktum śakyāḥ tathā ekānuvākagrahaṇe saṃsthānāṃ kramabhāvinīnām api sāmastye sati sāmartyam ekayā saṃsthayā tadāmukhīkaraṇāsaṃbhavāt evaṃ tāval loke sāmastyaṃ kramabhāvināṃ dṛṣṭam vede pi darśapūrṇamāsābhyāṃ itītaretarayogaśaṃśinā dvandvena samarpitasāhityānāṃ āgneyādiyogānāṃ pakṣadvaye prayojyatvena cāparihāryakramāṇām ekādhikārasaṃpādakatvaṃ dṛṣṭam tathā aindravāyavaṃ gṛhṇāti āśvinaṃ gṛhṇāti iti somagrahaṇābhyāsānāṃ samastānāṃ kramabhāvināṃ ca ekapradhānanirvartakatvaṃ dṛṣṭam iti ataś cāyaṃ virodhaḥ sāmastyaṃ kramabhāvitvaṃ ceti evaṃ kramavartino pi varṇā evārthābhidhāyino bhaviṣyanti nanu grāsasaṃsthādīnāṃ yuktaṃ samastānāṃ kramabhāvitvam yataḥ kāryam api tadīyaṃ tṛptyādi krameṇa nirvartyamānaṃ dṛśate varṇebhyas tu krameṇa śrūyamāṇebhyaḥ na yāvatī tāvatī arthāvagatimātrā nirvartyamānā dṛśyate yady evam āgneyādibhyas tarhi krameṇa nirvartyamānaṃ kiṃ kāryam upalabhyate avāntarāpūrvam iti brūmaḥ śabdaprāmāṇyāt paramāpūrvanirvṛttis tu teṣāṃ sāmastye sati sestatīti ucyate avāntarāpūrvanirvṛttāv idānīṃ kramabhāvinām āgneyāvayavabhūtakriyākṣaṇānāṃ kim avāntaraṃ kāryaṃ kā vā tasya nirvṛttir upalabhyate api ca yathābhimataṃ yat kāryaṃ tadabhisandhānena pravṛttiḥ tat sāmastyāt pūrvaṃ na kvacid upalabhyate na hy avāntarāpūrveṇa svargamātrā kācid abhinirvartyate śāstrārthasya tadānīm aniṣpannatvāt ataḥ kim avāntarāpūrveṇa kṛtenāpi yat kiṃcit tv avāntarāpūrvaprāyaṃ kāryaṃ varṇeṣv api na na darśayituṃ śakyate kiṃ tad iti cet svarūpagrahaṇaṃ saṃskāro vā bhaviṣyati tayoḥ pradhānakāryāvayavatvaṃ nāstīti cet mā bhūd avayavatvam tadupayogitā tu vidyata eva avayavāvayavivyavahāras tu avāntaraparamāpūrvayor api durupapādaḥ padānāṃ tu vākyārthapratipattilakṣaṇapradhānakāryāvayavabhūtapadārthajñānākhyakāryanirvartakatvam atispaṣṭam asty eveti na teṣv eṣa doṣaḥ prāduṣyāt varṇānām api gamanakriyākṣaṇānām iva grāmaprāptau grāsānām iva tṛptau saṃsthānām ivāmukhīkaraṇe yady api kramopacīyamānatatkāryamātrasamutmeṣo nāsti tathāpi tadaupayikasyopalabdhisaṃskārādikāryasya karaṇāt tatkāryāvayavas tāvat kṛto bhavatīti na samastānāṃ kramakāritvam apahīyate tatra pūrve varṇā atītā apy upakariṣyanti caramavarṇas tu vartamāna itīdṛśa evāyaṃ kālpanikaḥ kriyākṣaṇasamūha iva varṇasamūho rthapratyāyakaḥ atha vā kramopalabdheṣv api varṇeṣu mānasam anuvyavasāyarūpam akhilavarṇaviṣayaṃ saṃkalanājñānaṃ yad upajāyate tat arthapratyāyanāṅgaṃ bhaviṣyati dṛśyate ca vinaśvareṣv api padārthāntareṣu kramānubhūteṣu yugapad anuvyavasāyo mānasaḥ śatam āmrāṇi bhakṣitavān devadattaḥ iti na cāyaṃ pratyayo nāsti sandigdhaḥ bodhyate vā anabhyupagamyamāne cedṛśī samuccayajñāne tannibandhanā bhūyāṃso vyavahārā utsīdeyuḥ sa cāyaṃ saṃkalanāpratyayaḥ smaryamāṇānubhūyamānaprāktanāntyavarṇaviṣayatayā sadasadvarṇagocaraś citrarūpa upeyate yadi vāntyavarṇe tirohite bhavan asadvarṇagocara eva citrākāraḥ so rthapratītihetur eka eveti niravakāśā vyastasamastavikalpāḥ nanu saṃkalanāpratyaye pi yadi te varṇāḥ krameṇāvabhāsante tad asāv api pūrvotpannnaikaikavarṇabuddhinirviśeṣa eva syād iti tadupārūḍhā api varṇā nārthapratītihetavo bhaveyuḥ yadi tv ekasumanastabakākāravatī sa pratyayaḥ tadā tasminn kramānavagamāt viparītakramā api te varṇā arthapratītikāriṇaḥ syuḥ ucyate viśiṣṭānupūrvīkavarṇamālā nubhavasamanantarabhāvī hi saṃkalanāpratyayo rthapratīter hetuḥ na stabakākāraparicchedamātram viparītakramāśaṅkanaṃ ca tadānīṃ kutastyam stabakāvabhāse tāvat krama eva nāsti kasya vaiparītyam avaiparītyaṃ vā yadanantarajanmā yaṃ samuccayapratyayaḥ tāś ca viśiṣṭakramāvabhāsinya eva pūrvabhāvinyo varṇabuddhaya iti kuto vaiparītyavikalpaḥ tasmāt prathamaparipaṭhananiyatānupūrvīkās te tadanantarabhāvisamastāvabhāsisaṃkalanāpratyayopārūḍhā varṇā arthapratītikāriṇaḥ syur iti na doṣaḥ yahtā vā pūrvārṇajanitasaṃskārasahito ntyavarṇa iti tatrabhavatā mīmāṃsābhāṣyakṛtāvarṇitaṃ tathā varṇānām arthapratyāyakatvam astu nanu atroktaṃ saṃskārasyārthapratītijanakatvaṃ na dṛṣṭapūrvaṃ smṛtāv eva tasya vyāpāra iti kim iyaṃ rājājñā smṛtir eva saṃskāreṇa kartavyeti  neyaṃ rājājñā nayājñā tv eṣā na hi saṃskāro nāma svatantraḥ ko pi dharmī kin tu paṭvabhyāsādarapratyayagṛhīteṣv artheṣu yat ātmanaḥ smaraṇakāraṇaṃ sa saṃskāraḥ sā ca smṛtyaiva kāryeṇa kalpyamānā śaktiḥ na ca śaktirūpasya saṃskārasya śaktyantaram arthapratītijanmani saṃbhavati yenaiva kāryeṇa sā śaktiḥ kalpitā tad upahāya kiṃ kāryāntaraṃ kuryāt smaraṇahetoś ca saṃskārasya prasavakāraṇatanubhavaḥ anubhavahetos tv asya nūtanacaritasya saṃskārasya janmanimittam eva notpaśyāmaḥ tasmān nāsāv arthapratītihetur bhavati naitat sāram varṇānubhavasaṃskṛtamateḥ puṃsaḥ arthapratītidarśanāt na hi smaraṇaśaktiḥ saṃskāraḥ kin tv ātmaguṇo vāsanākhyaḥ sa ca smṛtim ivārthapratītim api janayitum utsahe sarvatra no darśanaṃ pramāṇam smaraṇajananakauśalam api tasya tathā darśanād avagamyate tad idam anubhavajananam api tato dṛśyata eva varṇāś ca tadanubhavāś ca vyatītāḥ anyac ca śabdatattvaṃ nānubhūyata iti vakṣyāmaḥ asti cārthapratītiḥ nāsau niṣkaraṇikā syāt karaṇavyatirekeṇa hi sānudbhavantī karaṇam ākṣipati yad asyāḥ karaṇaṃ sa saṃskāra iti smṛtir ivārthapratītir api tatkāryatvāt tad anumāpikā bhavaty eva yat tu kutas tādṛśaḥ saṃskāra udetīti jaḍapraśno yam anubhavahetukasya suprasiddhatvāt tathā cāhuḥ vastudharmo hy eṣaḥ yad anubhavaḥ paṭīyān smṛtibījam ādhatte iti nanu smṛtibījam iti yad ucyate tat katham anubhavabījaṃ syāt naiṣa niyamaḥ smṛter eva bījam iti anubhavas tāvat tathāvidham ātmadharmam ādhatte sa kāryabhedo pi notpattau kāraṇāntaraṃ mṛgayate kāryabhedaś cāsya tathā daśainād avagamyata ity uktam atha vā kim anena nirbandhena na sākṣād arthapratītikārī saṃskāraḥ smṛtidvāreṇa tāṃ kariṣyati pūrvavarṇeṣv saṃskārāt smaraṇam antyavarṇe śrotrendriyād anubhava ity evaṃ smaryamāṇānubhūyamānavarṇakaraṇako rthapratyayaḥ syāt ko doṣaḥ nanu anubhavakramāhitasaṃskārasāmarthyam anurudhyamānāḥ smṛtayo pi krameṇotpattum arhanti na yugapad iti tataś ca prāktana eva doṣaḥ sāmastyābhāvād iti naiṣa doṣaḥ nānāvarṇaviṣayaiḥ kramabhāvibhir anubhavaiḥ kramopaceyātmā puṭapākair iva kārtasvarasya eka evātmanaḥ saṃskāra tādṛg upādhīyate yena sarvān eva pūrvadṛṣṭān varṇān asau sakṛt smaratīti saṃskārāt saṃskārotpattir alaukikīti cet nālaukikī svādhyāyādhyayane siddhatvāt uccāraṇakriyāyāḥ kṣaṇikatvāt tadāhite saṃskārāntarakāriṇi saṃskāreniṣyamāṇe ntyam uccāraṇaṃ prathamoccāraṇān na viśiṣyeteti tataḥ kim puruṣāyuṣeṇāpi nānuvāka evāmukhīkriyeta nanu ayam īdṛśaḥ prakāraḥ ekasmaraṇasiddhaye kalpanīyaḥ arthapratītihetutā vā saṃskārasya kalpanīyeti sarvathā ceyam adṛṣṭakalpanā ato na paśyāmahe tatra kaḥ saṃskāraṃ prati pakṣapātaḥ kaś ca sphoṭaṃ prati vidveṣaḥ yad eṣa kalpyate naiṣa iti uktam atra tenaiva sugṛhītanāmnā bhāṣyakāreṇa śabdakalpanāyāṃ sā ca śabdakalpanā ca iti nanu nāsti kalpanādvaigṇyam saṃskāro hi yathāprasiddhi sthita eva kā tatra kalpanā na hi vayaṃ smaraṇaikakāraṇatvaṃ saṃskāradharmam atilaṅghitavantaḥ bhavanta iva kathaṃ na laṅghitavanto bhavantaḥ sarvavarṇaviṣayaikasmaraṇakāritā bhavadbhir api kalpitaiva yaiva hi vartanī varṇānām arthapratītau saiva sphoṭavyaktāv api tāṃ ca kalpayitvā śabdo nyaḥ kalpita evam ataś ca saṃskārasyobhayavādividitasya smaraṇakāritvam ullaṅghya arthapratiyayakāritvaṃ kevalam asmābhir abhihitam bhavadbhis tu mūlata evārabhyābhinavaṃ viśvam utthāpitam apūrvasya śabdasya tāvad astitvaṃ punar varṇavyatiriktatvaṃ punar avayavaśahityaṃ kalpitam iti kathaṃ na kalpanāgurutvam tad uktam  sadbhāvavyatirekau ca tathāvayavavarjanam tavādhikaṃ bhavet tasmāt yatno sāv arthabuddhiṣu iti yat punar avādi prathamavarṇabuddhivelāyām eva vyaktaṃ sphoṭatattvaṃ uttarottarabuddhibhir atiśayitatarapratyayaviṣayatāṃ nīyate ratnatattvavad iti sa eṣa viṣama upanyāsaḥ ratnasya hi sāvayavatvāt prathamapratyayāviṣayīkṛtasūkṣmatarāvayavaviśeṣagrāhiṇāṃ uttarottarapratyayānām asti tatrāvakāśaḥ sphoṭas tu varṇasvarūpavad anaṃśa iti tatsvarūpasarvasvam ādyenaiva varṇena vyaktam kim idānīm anye varṇāḥ kariṣyanti ekadeśavyaktis tu niravayavasya varṇasyeva na saṃbhavati yathoktam alpīyasā pi yatnena śabdam uccāritaṃ matiḥ yadi vā naiva gṛhṇāti varṇaṃ vā sakalaṃ sphuṭam iti yo pi dvitīyo dṛṣṭānta udāhāri yathā anuvākaḥ śloko vā thamasaṃsthayā gṛhīto pi saṃsthāntarābhyāsaiḥ sphuṭataraṃ paricchinno bhavati tathā sphoṭo pi prathamavarṇāntarair atiśayitābhivyaktiḥ bhaviṣyatīti so pi na sadṛśo dṛṣṭāntaḥ ślokānuvākayor anaṃśatvānupapatteḥ kecid avayavā varṇātmanaḥ padātmano vā prathamāyāṃ buddhāv aparisphurantaḥ saṃsthābhyāsalabdhātiśayāyāṃ tasyāṃ prakaṭībhaviṣyanti sphoṭas tu ekavarṇa iva niraṃśa iti tatra ko buddher atiśayayogaḥ tasmād ayam api na saṃgato dṛṣṭāntaḥ ye pi ca manvate dhvanivyaṅgyatvāt sphoṭasya na tatra varṇavikalpāvasara iti te pi na samyag darśinaḥ parāṇūdya varṇapratītiṃ dhvanibhyaḥ śabdapratīter anutpādāt atidrutocci cārayiṣayā nupalabhyamānavarṇavibhāgāc ca śabdād arthapratyayābhāvāt atha dhvanayaḥ śabdavyaktim ādadhānāḥ sthānakaraṇānurodhenāsatyam eva varṇabhedam upadarśayanti śyāmādirūpam iva mukhasya khaṅgādṛya ity ucyate tad apy asat asatyatve nimittābhāvāt pratīyante hi nirbādhayā buddhyā varṇāḥ tad atiriktas tu śabdo na pratīyate yaś ca na pratīyate so sti ye ca pratīyante te na santīty ucyamāne śaśo nāsti visāṇam astīti syāt tasmād ayam api na kalpanāgauravaparihārakṣamaḥ panthāḥ ataḥ suṣṭūktaṃ śabdakalpanāyāṃ sā ca śabdakalpanā ca iti tasmāt sphoṭapratipattau yaḥ krama āstheyaḥ saḥ arthapratītāv evāsthīyatām iti kiṃ tena sphoṭena anye tu upalabdhyanantarasattākānāṃ varṇānām arthapratyāyakatvam ācakṣate tad iha neṣyate kṣaṇikatvād varṇānāṃ upalabdher ūrdhvaṃ sattānupapatteḥ sarvathā vyutpattyanusāreṇa varṇānām arthapratyāyakatvaṃ tad yathā purā dṛṣṭaṃ tathā  bhyupagamyata iti tad uktaṃ yāvanto yādṛśāḥ iti yat tv atra pratīpam uktaṃ kiyantaḥ kīdṛśāḥ iti tatra pratītayaḥ praṣṭavyāḥ na tapasvino vayam iti yat kiṃcid etat yat punar abhyadhāyi kramavyatyāsaprayuktā api varṇā pratyāyakā bhaveyuḥ krama eva vā sphoṭaḥ syāt iti tad api na peśalam kramo hi nāma kālabhedaḥ na ca kāla eva sphoṭo bhavitum arhati kramo pi ca na svatantraḥ pratipādakaḥ padārthāntaravṛttir vā kin tu varṇāśrita eva tatra coktam dvaye saty api tenātra vijñeyo rthasya vācakaḥ varṇāḥ kin nu kramopetāḥ kin na varṇāśrayaḥ kramaḥ kramaḥ kramavatām aṅgam iti kiṃ yuktisādhyatā dharmamātram asau teṣāṃ na vastvantaram iṣyate tasmāt ye yāvat kramakā yam arthaṃ pratyāyanto dṛṣṭā varṇāḥ te tatkramakā varṇās tam arthaṃ pratyāyayiṣyantīti na sphoṭād arthāvagatiḥ tad evaṃ kāryānumānaṃ arthāpattir vā na sphoṭasiddhaye prabhavatīti siddham yad apy abhāṇi śabdād arthaṃ pratipadyāmahe iti vyavahāraḥ sphoṭapakṣasākṣitām ālambata iti tad api asāram varṇānāṃ vācakatve yathoktanītyā sādhite tatpakṣe pi tathā vyavahāropapatteḥ nanu katham upapattiḥ saṃskāras tāvat na śabdaśabdenocyate na hi tathā loke prasiddhiḥ saṃskāre ca vācake vyutpattir api durupapādā parāvagatipūrvikā hi śabdāt svāvagatiḥ na ca parasthaḥ saṃskāraḥ parasya pratītim upajanayan grahītuṃ śakyaḥ parokṣatvāt varṇeṣv api śabdaśabdo vartamānaḥ prativarṇaṃ vā varteta varṇasamudāye vā prativarṇaṃ vartamāne ca śabdaśabde na śabdād arthapratipattiḥ syāt ekasya varṇasya vācakatvāyogāt samudāye tu na vartitum arhati śabdaśabdaḥ jātiśabdatvāt dvivacanabahuvacanāntavyaktiśabdaprayoge hi tasmāt sāmānādhikaraṇyena na jātiśabda ekavacanāntaḥ prayujyate na hi bhavati devadattayajñadattau puruṣaḥ iti dhavakhadirapalāśā vṛkṣaḥ iti tathā gakāraukāravisarjanīyāḥ śabdaḥ ity api na vanaṃ vṛkṣāḥ iti vanaśabdavat tarhi samudāyavācī bhaviṣyati śabdaśabdaḥ na jātiśabdavat iti cet na tatra samudāyavyatirekanirdeśadarśanāt āmrāṇāṃ vanam kapitthānāṃ vanam iti na caivam iha vyatirekanirdeśo sti gakārādīnāṃ śabdaḥ ity adarśanāt atha brūyāt āmrādayo vanam ity abhedenāpi vanaśabdaḥ prayujyate tatheha gakārādayaḥ śabdaḥ iti prayokṣyate etad api nāsti vanādau  bhedavyapadeśavaśena prativyakti cāprayoge siddhe samudāyaśabdatve samudāyasamudāyinor abhedopacārāt āmrādayo vanam iti yujyate prayoktum iha tu gakārādīnāṃ śabdaḥ iti na kadācid api vyatirekanirdeśo dṛśyata iti samudāyaśabdatvam aghaṭamānam tat sarvathā varṇaśabdavādinām anupapanno yaṃ vyapadeśaḥ śabdād arthaṃ pratipadyāmahe iti ucyate kim anenopapannenānupapannena vā kṛtyam yady ayam upapadyate tataḥ kim athāpi nopapadyate tato pi kim na hi lokavyapadeśanibandhanā vastusthitir bhavati nanu śāstrakārā apy evam eva vyavaharanti bhāvam ākhyātenācaṣṭe iti na śāstrakāravyavahārād apy aprāmāṇiko rthaḥ śakyate bhyupagantum katarac cedaṃ pramāṇaṃ lokavyapadeśo nāma anumānaṃ tāvat pratikṣiptam pratyakṣam api pratikṣepsyate na cānyat sphoṭasiddhau pramāṇaṃ kramate tad asthāne yaṃ lokavyapadeśanirūpaṇena sphoṭāṭopaḥ na cātyantam asaṅgato yaṃ varṇapakṣe laukiko vyapadeśaḥ pūrvavarṇajanitasaṃskārasahite tāvad antyavarṇe vācake susaṅgata evāyaṃ vyapadeśaḥ tasya śabdatvāt ekatvāc ca saṃkalanāpratyayopārūḍhavarṇavācakatvapakṣe pi na doṣaḥ na hi bhedaśabdasahita eṣa śabdaśabdaḥ prayujyate gakārādibhyaś śabdād arthaṃ pratipadyāmahe iti kevalas tu jātiśabda ekavacanānto bahuṣv api varṇeṣu na viruddhaḥ kiṃ ca sphoṭapakṣe sutarām anupapanno yaṃ vyapadeśaḥ śabdāt iti prātipadikārthasyābhāvāt na hi varṇavat sphoṭe śabdaśabdaṃ prayuṃjāno dṛśyate vyavahartṛjanaḥ arthapratipattihetutvaṃ śabdalakṣaṇam asādhu dhūmādibhir vyabhicārāt athāpi prakramaparyālocanayā śrautragrāhyatvaviśiṣṭam arthapratipattihetutvaṃ śabdalakṣaṇam abhidhīyate tad idaṃ sphoṭaṃ prati na siddham  tasya śrautrapratyayaviṣayatvābhāvāt śrotragrāhyatvam eva ca taditaravyavacchedakṣamam iti tad eva yuktaṃ kim ubhayopādānena śrotragrāhyatvaṃ ca varṇeṣv eva nārthāntarasyeti varṇā eva śabdāḥ tad uktam parasparānapekṣāś ca śrautrabuddhyā svarūpataḥ varṇā evāvasīyante na pūrvāparavastunī iti śrotragrāhyatvaṃ śabdalakṣaṇaṃ sattādāv api astīti cet na śrotreṇaivety avadhāraṇasya vivakṣitatvāt śrotramanobhyāṃ grahaṇād asiddham avadhāraṇam iti cet na samānajātīyavyavacchedārthatvād avadhāraṇasya cakṣurādīny eva tena vyavacchedyante na manaḥ tathāpi śabdatve vyabhicarati iti cet na jātimattve satīti prakramalabhyaviśeṣāpekṣaṇāt stanayitnunādaprabhṛtibhir api na vyabhicāraḥ teṣāṃ śabdatvābhyupagamāt tad uktam bhāṣyakṛtā dvividhaś cāyaṃ śabdaḥ varṇātmā dhvanimātraś ca iti arthapratyāyakatvaṃ tu na lakṣaṇam ity uktam agṛhītasaṃbandha varṇātmāny api śabde tadabhāvenāśabdatvaprasaṅgāt kālāntareṇa saṃbandhabuddhau satyāṃ ca tasyaiva śabdatvam iti avyavasthitam idaṃ lakṣaṇam yad api śabdasvarūpanirūpaṇaprasaṅgena tadabhidheyānāṃ jātiguṇakriyādīnāṃ śabdatā śaṅkanaṃ tatpariharaṇaṃ ca tad api kim āśayam iti na vidmaḥ teṣām ativibhaktarūpagrahaṇāt ataḥ śrotragrāhyasya śabdatvāt sphoṭasya ca śrotragrāhyatvābhāvāt varṇavādinām eva śabdād arthaṃ pratipadyāmahe ity anukūlo lokavyapadeśaḥ na sphoṭavādinām iti sthitam kathaṃ punaḥ śrotragrahaṇatvaṃ sphoṭasya na mṛṣyate yāvatā padaṃ vākyam iti śrotrakaraṇakam ekākāraṃ jñānaṃ pratyātmavedanīyam asti na cāsya varṇā ālaṃbanībhaveyur ity uktam na yuktam uktam iha hi śābaleyādau pratipiṇḍaṃ gaur iti buddhir upajāyamānā sakalapiṇḍasādhāraṇaṃ rūpaṃ viṣayīkarotīti gotvasāmānyaṃ tad iṣyate evaṃ yadi prativarṇaṃ padaṃ padam iti vākyaṃ vākyaṃ iti matir upajāyeta jātivat tarhi padaṃ vākyaṃ ca sarvavarṇavṛtti kim api rūpam avagacchema na tv evam asti pratītiḥ yathā ca tantvādyavayavaparighaṭṭitapaṭādikāryaviṣayam ādyanayanasamaya eva bhedagraharahitam avayavijñānam udeti tathā kramasamuccaradekaikavarṇasvarūpopagrahanirapekṣaṃ yadi padam iti vākyam iti jñānaṃ bhavet tat padādikam avayavinam iva padaṃ vākyam ekaikarūpam anumanyemahi na tv evam asti na hi tantubhir iva paṭaḥ vīraṇair iva kaṭaḥ varṇaiḥ padam ārabhyate yat tu gaur gaur ity evaṃjñānam abhedagrāhi dṛśyate tad ekājupādheḥ bhinnājupaśleṣe tu devadatta ityādau nānākṣaragrahaṇam eva vilambitam anubhūyate na caivaṃ paṭādibuddhiṣu tadavayavāḥ kadācit vicchedenāvabhāsante tasmān nāvayavīva jātir iva vā padaṃ vākyam abhinnam avabhāsate nanu ca yāsau śabdaśabdāt buddhiḥ saiveyaṃ sphoṭabuddhiḥ kim idānīm yad eva śabdatvasāmānyaṃ sa eva sphoṭaḥ maivam sphoṭa evāsau na śabdatvaṃ sāmānyaṃ tat sāmānyaṃ hi tad ucyate yatraikavyaktidarśane vyaktyantarānusandhānam  śābaleyagrahaṇe bāhuleyasyeva iha tu na gakāragrahaṇe na vakārānusandhānam iti nedaṃ sāmānyam ekarūpas tv ayaṃ pratibhāsaḥ śandatattvaviṣaya eva śabdatattvaṃ ca sphoṭa ity ucyate ā jñātam amunaiva hi bhayena kaiścit sphoṭaśaṅkibhiḥ śabdatvasāmānyam apahnutam asthāna eva tv ayaṃ saṃtrāsaḥ na hi śabdatvaṃ sphoṭaḥ prativarṇaṃ hi śabdaḥ śabda iti buddhir asti na ca varṇasphoṭaḥ tad idaṃ śabdatvasāmānyam eva śabdabuddher ālambinam na sphoṭaḥ sāmānyasiddhau tu vyaktyantarānusandhānam akāraṇam iti prāg eva nirṇītam tasmānn aśabdabuddhāv api sphoṭo vabhāsate padavākyabuddhyā viveti ekaś ca satyam āha yad iyam ekakāryakāritvanibandhanā vanapṛtanādibuddhisamānayogakṣemaiva padavākyabuddhir iti na ca jātyādibuddhiṣv asamāśvāsaḥ vailakṣaṇyasya darśitatvāt yad api ekakāryakāritvanibandhanāyām abhedabuddhau itaretarāśrayaparicodanaṃ ekārthapratītipūrvikā padavākyabuddhiḥ padavākyabuddhipūrvikā caikārthapratītir iti tad api na samyak smaryamāṇānubhūyamānavarṇajanitaiveyam arthapratītir ity avocāma nābhinnapadaparicchedapūrviketi kuta itaretarāśrayatvam  brūyāt padavākyayor ekatvam antareṇa katham padavākyārthapratītir ekarūpā bhavet iti so yam atīva mugdhālopaḥ pratītibhedābhedau hi viṣayabhedābhedāv anurudhyete nopāyabhedābhedau bhinnair api locanālokāntaḥkaraṇaprabhṛtibhir upāyair abhinnārthagrāhiṇī buddhir upajanyata eva tad iha padārthabuddher ekatvāt  padārtha eko bhavatu yo syā viṣayaḥ na tv ekaṃ padaṃ yat kāraṇam iti vākyārthabuddher apy ekatvāt eko vākyārtho bhavatu na tv ekam vākyam vargīkaraṇakāraṇaṃ kramabhāvināṃ bahūnāṃ varṇānām etat bhavati yat ekārthapratipādakatvaṃ na tv abhedam eva padavākyayor gamayatīti vipralabdhā eva ca vaiyākaraṇāḥ padavākyayor apy abhedaṃ manyante kila śabdād ananyabhūta eva śabdārtha iti sa punar eṣāṃ vyāmoha eva tadbhedasya dṛḍhapramāṇasiddhatvāt śabdādhyāsas tu pratītiviruddhatvena neṣyate ity alaṃ tatkathayā tasmāt pratyakṣagamyo pi na sphoṭa iti siddham nanu abhinnatvād vākyārthabuddheḥ viṣayabhedābhedānuvṛttitvāc ca buddhibhedābhedayoḥ abhinno vākyārthaḥ syāt bāḍham abhinnaḥ na tv anavayavaḥ ghaṭāder abhinnasyāpi sāvayavatvāt yat tu niravayavatvam ucyate tad atīva saṃvitparāmarśakaiśalaśūnyaṃ vyāhṛtam aṃśās santi na santīti cintā tyantam asaṅgatā niraṃśas tv asti nāstīti yuktam cintayituṃ satām padatadarthabhedasya prativākyaṃ vispaṣṭam ābhāsamānatvat anupagṛhyamāṇāvayavavibhāgayoś ca vākyavākyārthayor anavabhāsamānatvāt astv avayavapratītiḥ sā tu bhrānteti cet na bādhakābhāvāt bhrānteś ca bījaṃ kim api vaktavyam sādṛśyam iti cet kasya keneti na vidmaḥ yadi hi kvacin mukhyā avayavāḥ prasiddhā bhaveyuḥ tatsādṛśyāt itaratra tadabhāve pi bhrama iti gamyeta na tv evam asti sarvavākyānām apy abhāgatvāt narasiṃhe pi narāvayavāḥ siṃhāvayavāś ca pṛthak pṛthak pratyabhijñāyante tadvad ihāpi abhyupagamyamāne nūnaṃ kvacid vākye satyatvam avayavānām eṣitavyam citre pi haritālasindhūrādirūpaṃ pānake tvagelādirasaḥ grāmarāge pi ṣaḍjarṣabhagāndhārādisvarajātaṃ pṛthag avagatam iti na te nirbhāgadṛṣṭāntāḥ citrādibuddhayas tarhi dṛṣṭāntā iti cet bāḍham vākyārthabuddhir api nirbhageṣyata evāsmābhiḥ buddhīnāṃ niraṃśatvena sarvāsām anavayavatvāt buddhiviṣayīkṛtas tv artho dṛṣṭāntadṛṣṭāntikayoḥ sāvayava eva tasmān na nirbhāgau vākyavākyārthāv iti yuktam yad apy abhyadhāyi vṛddhavyavahārataḥ saṃbandhabuddhiḥ vākyavākyārthayor eva na padatadarthayoḥ padena vyavahārābhāvād iti tad apy asādhu vākyād api vyutpattir bhavantī padaparyantā bhavati evaṃ hi padatadarthasaṃskṛtamater abhinavaviracitād api vākyāt vākyārthapratītir upapatsyate tadāvāpodvāpacakravaicitryeṇa vākyānām ānantyāt aśakyā prativākyaṃ vyutpattiḥ sāpi nāpekṣiṣyate itarathā hi sā vaśyam apekṣyeta yat tu kevalaṃ padaṃ na prayujyata iti tat asatyam iti tad apy asat mahāvākyasthāne avāntaravākyaṃ na prayujyata iti tad apy asatyaṃ syāt svārthe tat prayujyata iti cet padam api svārthe kvacit prayujyata eva yatra padāntarāṇām artho rthaprakaraṇādinā labhyate tatra yāvad aprāptaṃ tāvat padam eva kevalaṃ uccārayanti granthagrahaṇāvasareṣu ca svarūpāvadhāraṇam api phalavad varṇānām mā vā phalavattvaṃ padavarṇānāṃ bhūt tathāpi rathāvayavānām iva rathakāryeṣv aparyāptaśaktīnām api svarūpasattvam anirvāryam kāryāntarāya rathāt rathāvayavāḥ prabhavantīti cet padavarṇā api kāryāntare prabhaviṣyanti rathakāryaikadeśamātrāṃ kām api rathāvayavāḥ kuruvantīti yady ucyate padāny api vākyakāryaikadeśaṃ kam api kurvanty eva varṇā api kecid arthavanto bhavanty eva tasmān nāsantaḥ padavarṇāḥ yat punar avādi vākyasyeva padāni padānām iva varṇāḥ varṇānām apy avayavāntarāṇi syur iti tad idam apūrvaṃ pāṇḍityam na hi ghatāḥ sāvayavā iti paramāṇubhir api sāvayavair bhavitavyam paramāṇavo vā niravayavā iti ghaṭair api niravayavair bhavitavyam upalabdhyanupalabdhī hi vastūnāṃ vyavasthāpike yad yathopalabhyate tat tathā bhavati yad yathā nopalabhyate tat tathā na bhavati vākyapadayoś ca bhāgā upalabhyante na varṇānām tathā hy uktam etat alpanīyasā pi yatnena śabdam uccāritaṃ matiḥ yadi vā naiva gṛhṇāti varṇaṃ vā sakalaṃ sphuṭam iti tasmāt bāliśacoditam idaṃ varṇasyāpy avayavā bhavantu padavākyayor api vā mā bhūvann iti itaś ca sāvayavau vākyavākyārthau padopajananāpāyābhyāṃ tadarthopajananāpāyadarśanāt anayaiva yuktyā padabhāgā api prakṛtipratyayādayaḥ tāttvikā ity avagantavyāḥ na kalpanāmātrapratiṣṭhāḥ vṛkṣaṃ vṛkṣeṇety atra prakṛtyarthānugame pratyayārtho bhidyate vṛkṣaṃ ghaṭam iti pratyayārthānugama prakṛtyartho bhidyate tatra yo rtho yaṃ śabdam anugacchati sa tasyārtha ity avasīyate tat katham asatyā bhāgāḥ yat punaḥ kūpasūpayūpādau saty api varṇānugame rthānugame na dṛśyate tena cākāraṇam arthapratīter varṇānugama ity uktam tad ayuktam yato nānvayavyatirekābhyām anutpannā pratītir utpādyate yena kūpādau tadutpādanam āśaṅkyeta prasiddhāyāṃ tu pratipattau vācakabhāgeyattāniyamaparicchede nayor vyāpāraḥ na caikatra varṇānugamād arthānugamo dṛṣṭa ity anyatrādṛśyamāno pi haṭhād āpādayituṃ yuktaḥ reṇupaṭānugatapipīlikāpaṅktidvārakavyabhicārodbhāvanam api na peśalam pāṃsupaṭalavikalapipīlikāpaṅktidarśanena tasyāḥ tatpratītikāritvābhāvaniścayāt karikarabhaturagaprabhṛtīnāṃ tu pratyekaṃ vyabhicāre pi bahuprāṇirūpasāmānyānapāyāt tatkāraṇam eva dhūlīpaṭalam avagamyate yad api aśvakarṇādau avayavārthalopāt anyatrāpy evam iti kathitam tad api na caturaśram aśvakarṇaśabdo hi kvacid arthaprakaraṇavaśāt nyagbhavad avayavaśaktitayā tiraskṛtāvayavārthavastvantaravyaktau na sarvātmanā vayavārthābhāvaḥ vyastatvena sāmastyena vā punaḥ prayogāntare tadarthasaṃpratyayadarśanāt aśvam āroha karṇe kuṇḍalaṃ iti vyastayoḥ prayogaḥ turagaśrotre tu pratipipādayiṣite aśvakarṇaḥ iti samastaprayogo pi tadarthāparityāgī dṛśyate iti na sarvātmanā nirarthakā bhāgāḥ yat punar anvākhyānavisaṃvādāt prakṛtipratyayavibhāganiyamo nāvakalpate iti etad api na yuktam āptataroktīnāṃ prāmāṇyāt trimunivyākaraṇam iti pāṇinimatam eva hi prakṛtipratyayavibhāgaṃ avitathaṃ pratyeṣyāmaḥ kiyaty api cāṃśe prāyeṇa sarveṣām anvākhyātṇām avivādaḥ vikaraṇādivisaṃvādamātraṃ tv akiṃcitkaram ataḥ pāramārthikatvāt prakṛtipratyayāṃśayoḥ na kalpanāmātreṇa pṛthakkaraṇam yad api avarṇi varṇasāmānyāt padavibhāgajñānaṃ durghaṭaṃ kālenadantināgāḥ iti tad apy asāram svarasmaraṇādīnāṃ padabhedāvagamopāyānāṃ saṃbhavāt sarāmaḥ ity ākhyātasya anyat svarādirūpam nāmno nyat nāmatve pi sa iti rāma iti ca dve pade tayor anyad rūpam saha rāmeṇa vartata ity ekapade pi anyad rūpam ity abhiyogaviśeṣavatāṃ sarvaṃ subhagam iti nāśakyaḥ padavibhāgaparicchedaḥ yad api dadhy atra madhv atra iti tathāvidhapadarūdādarśane pi tadarthasaṃpratyaya ity uktam so pi na doṣaḥ yataḥ te evaite pade īṣadvikṛte tatpratyabhijñānāc ceti kecit atha vā igantadadhimadhupadavat yaṇantayor api viṣayāntare sādhutvāt tathaiva tadvidhāt vyutpatteḥ yaṇante api pade arthapratipādake bhaviṣyata ity alam evaṃ prāyaiḥ kadāśāvyāhṛtaiḥ api ca padānām asatyatva kim arthaṃ eṣa tadvyutpattau iyān prayatno vṛddhair ādhīyate asatyam api satyopāyatāṃ pratipadyata iti cet na adṛṣṭatvāt alikāhidaṃśādayaḥ satyamūrchāhetavo ye trodāhṛtāḥ te tathā na bhavanti viṣāśaṅkāyā api tatkāryahetutvāt śaṅkā hi nāma buddhiḥ buddhiś ca na na kāraṇam na cāsatī buddhiḥ yad api lipyakṣarāṇām asatyānāṃ satyārthapratipādakatvam ucyate tad apy anabhijñabhāṣitam rekhās tāvat svarūpataḥ satyāḥ tāś ca khaṇḍikoṣādhyāyopadeśasaṃskṛtamateḥ varṇānumāpikā bhavanti tathā saṃbandhagrahaṇāt rekhānumitebhyaś ca varṇebhyaḥ arthapratipattir iti nāsatyās satyopāyāḥ ayaṃ gakāraḥ iti tu sāmānādhikaraṇyabhramaḥ liṅgaliṅginor abhedopacārāt yathā prasthamitāḥ saktavaḥ prasthaśabdenocyante tathā rekhāto pi gakārānumānāt rekhaiva gakāra ity ucyate evam aniṣyamāṇe lipyan abhijñasyāpi tato rthapratipattiḥ syāt rekhānām asatyavarṇānāṃ vidyāmānatvāt na caivam asti tasmāt varṇānumānapuraśaraiva rekhābhyo rthāvagatiḥ abhyastatvād viṣayasya sūkṣmatvāc ca kālasya kramo na lakṣyate na tv anyathā tato vagatiḥ tasmāt pāramārthikatvāt padatadarthānāṃ na niravayavau vākyavākyārthāv iti sthitam yat punaḥ vākyabhāgapadavarṇāpahnavavartmanā śabdabrahmaivādvayam upadarśayitum upakramyate tatra purastāt savistaraṃ samādhim abhidhāsyāmaḥ yat punar avādi vācas traividhyaṃ tad api nānumanyante ekaiva vaikharī vāg vāg iti prasiddhā hi antaśaṃjalpo varṇyate madhyamā vāk seyaṃ buddhyātmā naiṣa vācaḥ prabhedaḥ buddhir vācyaṃ vācakaṃ collikhantī rūpaṃ nātmīyaṃ bodhabhāvaṃ jahāti paśyantīti tv nirvikalpakamater nāmāntaraṃ kalpitaṃ vijñānasya hi na prakāśavapuṣaḥ vāgrūpatā śāśvatī jāte smin viṣayāvabhāsini tataḥ syād vā vamarśo giraḥ na syād vāpi na jātu vāgvirahito bodho jaḍatvaṃ smṛśet tad āstām iyaṃ śabdabrahmacarcā prakṛtam anusarāmaḥ iti vitatayā varṇā ete dhiyā viṣayīkṛtāḥ dadhati padatāṃ vākyatvaṃ vā ta eva ca vācakāḥ na ca tadaparaḥ sphoṭaḥ śrotre vibhāty avabodhane na ca vidhihato vācye buddhiṃ vidhātum asau kṣamaḥ evaṃ sphoṭe pratihite varṇeṣu vācakeṣu sthiteṣu kaścid āha bāḍhaṃ varṇebhyaḥ padārthapratītir astu vākyārthapratītau na teṣāṃ sāmarthyam kutas tarhi vākyārthāvagatiḥ padārthebhya ity āha tathā ca varṇānāṃ padārthapratipattau caritārthatvāt na vākyārthe sāmarthyam aparimlānasāmarthyās tu padārthā āsate te vākyārthabuddher vidhātāraḥ arthāpattyā hi varṇānāṃ kāryeṣu śaktayaḥ kalpyante tatra padārthabuddher anyathānupapannatvāt yathoktanītyā varṇānāṃ tatpratipādane śaktir avagamyate vākyārthapratītiḥ punar anyathā py upapadyamānā na tatra teṣāṃ śaktim upakalpayitum arhati kiṃ ca kim ekam eva saṃskāram ādadhānā varṇāḥ padārthaṃ vākyārthaṃ ca bodhayanti bhinnaṃ vā tatra ca ekayaiva hi saṃskṛtyā kathaṃ kāryadvayaṃ bhavet na caiṣāṃ pūrvasaṃskārāt anyo stīti pratīyate vākyārthapratīter anyathāpi bhāvāt na nānāsaṃskārakalpanābījam asti api ca padeṣu pūrvavarṇeṣu nātidūram atikrānteṣu buddhyopasaṃhartuṃ śakyate ghaṭamānaṃ antyavarṇavelāyām anusaṃdhānaṃ vakyeṣu punar aticirataratirohitākṣaraparaparānusandhānam atikliṣṭam adṛṣṭapūrvam iti durghaṭam etat vyavahitapadoccāraṇe tu dṛśyate vā vākyārthapratītiḥ yatra pūrvavarṇānusandhānagandho pi nāsti tasmān na varṇā vākyārthabuddhihetavaḥ api ca padārthaṃ vākyārthaṃ ca pratipādayanto varṇāḥ yugapat pratipādayeyuḥ krameṇa vā tatra sakṛduccaritānāṃ yugapad ubhayakaraṇam anupapannam aśakyatvāt kramapakṣe pi pūrvaṃ cet vākyārthapratipādanaṃ tad ayuktam anavagatapadārthasya vākyārthapratyayādarśanāt atha pūrvaṃ padārthapratipādanaṃ tato vākyārthapratyāyanaṃ hanta tarhi padārthapratyayād vākyārthabuddheḥ siddhatvāt kim iti punaḥ vyāpārāntare śrama āśrīyate tasmāt padārthapratipādanaparyavasitasāmarthyāni padāni padārthebhyas tu vākyārthapratyaya iti siddham api ca anvayavyatirekābhyām evaṃ avagamyate yat padārthapūrvako vākyārtha iti yo hi mānasād apacārāt śruteṣv api padeṣu padārthān nāvagacchati nāvagacchaty eva vākyārtham yas tu aśruteṣv api padeṣu pramāṇāntarataḥ padārthān jānīyāt jānāty evāsau vākyārtham paśyataḥ śvetam ārūpaṃ heṣāśabdaṃ ca śṛṇvataḥ khuravikṣepaśabdaṃ ca śveto śvo dhāvatīti dhīḥ dṛṣṭā vākyavinirmuktā na padārthair vinā kvacid iti tad eṣā vākyārthabuddhiḥ padārthapratītiṃ na vyabhicarati vyabhicarati tu padapratītim iti na tatkāryā bhavitum arhatīti yad apy ucyate pratyekaṃ vyabhicārāt samuditānām asādhāraṇyāt na padārthānāṃ vākyārthāvagatihetutvam iti tad apy ayuktam pratyekaṃ tāvat gamakatvaṃ neṣyata eva samuditānāṃ tv asādhāraṇyaṃ bhavad api na naḥ kṣatikaram na hy ete liṅgavat saṃbandhagrahaṇam apekṣamāṇā avabodhakāḥ yad asādhāraṇyān nāvakalpate kin tu agṛhītasaṃbandhā api ākāṅkṣāyogyatāsannidhitātparyaparyālocanayā parasparaṃ saṃsṛjyante sa eva vākyārthaḥ yaḥ saṃsṛṣṭaḥ padārthasamudāyaḥ itaraviśiṣṭo vetara iti nāpy aśābdatvam ittham vākyārthapratīter āśaṅkanīyam śabdāvagatimūlatvena tasyāḥ śābdatvāt śabdāt padārthapratipattau vākyārthapratipattir iti sarvam anavadyam tad uktam padāni hi svaṃ svam artham abhidhāya nivṛttavyāpārāṇi athedānīm avagatāḥ padārthā eva vākyārtham avagamayanti iti atrāpy abhidhīyate na padārthebhyo vākyārthāvagatiḥ api tu vākyād eva tathā cāyaṃ vākyārtha iti prasiddhiḥ na padārthārtha iti yathā hi kālpanikavarṇasamūhātmakaṃ padaṃ padārthapratipattim ādadhāti tathā kālpanikapadasamūhātmakaṃ vākyaṃ vākyārthapratipattim ādhāsyati nanu padasamūhātmakaṃ vākyam anyan nāsti kin tu padāny eva vākyam padānāṃ ca svārthe caritārthatvāt na vākyārthasāmartyam ity uktam naitad yuktam padārthānām api caritārthatvāt kva teṣāṃ caritārthatvam svapratipattau  nanu padāni svapratipattau caritārthībhūya padārthapratipattim ādadhati punas tāny eva kathaṃ vākyārthapratipattim ādhāsyanti padārthas tu svāvagater ūrdhvaṃ na kvacit paratra caritārthā iti vākyārthabuddher vidhātāro bhavantu naitad evam antyapadasyānyatra caritārthatvābhāvāt antyapadam eva pūrvapadasmaraṇopakṛtaṃ vākyam ucyate tadarthaś ca pūrvapadārthaviśiṣṭo vākyārtha ity eke tasmāt vākyād eva vākyārthapratyayaḥ kin tu kim ekasaṃskārasmaraṇena kāryadvayaṃ padāni vidadhāti vibhinnasaṃskāreṇa vā iti tatra kāryabhedāt kāraṇabhedānumānam iti prasiddha eṣa panthā eko py atīndriyaḥ saṃskāraḥ kāryāt kalpyate bahavo pi tata eva kalpayiṣyante kāryasya bhinnatvāt yad api ciratirohitavarṇaprabandhānusandhānaṃ durghaṭam iti kathitaṃ tad api na cāru kayācit kalpanayā varṇānām iva padabuddhau padānām api vākyabuddhāv uparohasaṃbhavāt etac cānantaraṃ darśayiṣyate yad api vikalpitaṃ yugapad vā krameṇa vā varṇāḥ padavākyārthapratyaye vyāpriyeran iti tatra apy ucyate yaugapadyaṃ tāvad anabhyupagamād eva pratyuktam kramo py eṣām īdṛśaḥ yat prathamaṃ padārtham avagamayanti tato vākyārtham so yaṃ tarhi padārthapūrvaka eva vākyārtha ukto bhavatīti cet maivam padārtho hi nāma prameyam eva na te pramāṇavarge nipatanti na ca padārthavākyārthayor atyantaṃ bhedaḥ yena tayoḥ dhūmāgnyor iva saṃbandhagrahaṇasāpekṣayoḥ tadanapekṣayor vā rūpadīpayor iva pratyāyyapratyāyakabhāvaḥ na hi svaśarīra eva gamyagamakavācoyuktiḥ pravartate kathaṃ bhavān svabhāvahetuvādino bauddhasya śiṣya iva nirvṛttaḥ nanu sāmānye hi padaṃ vartate viśeṣe ca vākyam anyac ca sāmānyam anye ca viśeṣāḥ tad uktam sāmānyāny anyathāsiddheḥ viśeṣaṃ gamayanti hi iti vyatireka eva pratyāyyapratyāyakayoḥ ucyate bāḍham asty ayam iyān vyatirekaḥ kin tu viratavyāpāre cakṣuṣīva śabde dhūmādivat prameyāt padārthāt agner iva vākyārthasyāvagamo nāsti na hi padārthāḥ prameyībhūya dhūmavat punaḥ pramāṇībhavitum arhanti kin tu padāny eva tatpratipādanadvāreṇa vākyārthapratipattau paryavasyanti katham ātmīyam eva granthaṃ nāvabudhyante bhavantaḥ vākyārthapratyaye teṣāṃ pravṛttau nāntarīyakam pāke jvaleva kāṣṭānāṃ padārthapratipādanam avāntaravyāpāro hi na kārakasya pradhāne vyāpāre kārakatāṃ vyāhanti padānāṃ hi dvayī śaktiḥ abhidhātrī tātparyaśaktiś ca tatra abhidhātrī śaktir eṣāṃ padārtheṣūpayuktā tātparyaśaktiś ca vākyārthe paryavasyatīti bhāṣyakāro pi padāni hi svaṃ svam artham abhidhāya nivṛttavyāpārāṇi iti vadan abhidhāvyāpāra eva śakteḥ viratim āha na tātparyaśakteḥ abhidhāya nivṛttavyāpārāṇi padāni yadarthaparāṇi tatrānivṛttavyāpārāṇy eva evaṃ hi śābdatā vākyārthapratyayasya na hāsyate sarvātmanā tu viratavyāpāre śabde sāvaśyaṃ hīyate śabdāvagatimūlatvāt tu śābdatve śrautratvam api syāt śrotrasya pāraṃparyeṇa tanmūlatvāt śabde ca viratavyāpāre katamat tatpramāṇam yasya vākyārthapratītiḥ phalam iti vidmaḥ na pratyakṣam atīndriyatvād vākyārthasya nānumānam na cānumānam eṣā dhīḥ ityādinā granthavistareṇa svayam eva nirastatvāt na śabda nivṛttavyāpāratvāt sāmānyāny anyathāsiddheḥ viśeṣaṃ gamayanti hi iti nyāyāt arthāpattir iti cet kim idānīṃ arthāpattigamyo dharmaḥ na caitad yuktaṃ iṣṭaṃ vā tad idaṃ saptamaṃ pramāṇam avatarati pārārthyaṃ nāma etac cāpi neṣṭam ato na padārthanimittakaḥ vākyārthapratyayaḥ yad apy uktaṃ anvayavyatirekābhyāṃ padārthanimittakatvaṃ vākyārthasyāvagamyata iti tatra padārthasaṃsargasvabhāvatvād vākyārthasya satyaṃ tatpūrvakatvam iṣyata eva vākyārthapratipatteḥ na tu tajjanyatvaṃ śabdavyāpārānuparamāt mānase cāpacāre sati padānāṃ api grahaṇaṃ nāsty eva yataḥ kṣaṇāntare samāhitacetāḥ sa vakti nāham etad aśrauṣam anyatra me mano bhūt punar brūhi iti itarathā hi padāni smṛtvā tadartham evāvagacchet na punaḥ pṛcchet tasmāt padānāṃ grahaṇam eva tatra vākyārthāvagame nimittam yad api paśyataḥ śvetam ārūpaṃ iti tad api na kiṃcit kiṃ pratyakṣeṇa śuklo gauḥ gacchat dṛśyate na śuklo gauḥ gacchatīti vākyasyārtho na bhavati pratyakṣapratibhāsāt tu pratyakṣārtha evāsau na vākyārtha ity ucyate evaṃ śveto śvo dhāvati ity ānumāniko yaṃ pratyayaḥ parvate gnir itivat vākyaśravaṇāt tu vinā na vākyārtho bhavitum arhatīty alaṃ prasaṅgena tasmāt varṇebhya eva kayācit kalpanayā padavākyabhāvam upagatebhyaḥ padārthavākyārthapratyaya iti yuktam tasmāt padārthajanyā na bhavati vākyārthabuddhir iti siddham anuparatavyāpārāt vākyād eveyam udbhavati āha kayā punaḥ kalpanāyā padavākyabhāvam upagatā varṇāḥ padārthavākyārthapratītim ādadhyur iti tatra ācāryās tāvad imāṃ kalpanām adīdṛśan prathamaṃ varṇajñānaṃ tataḥ saṃskāraḥ tato dvitīyavarṇajñānaṃ tena prathamavarṇajñānajanitena ca saṃskārena paṭutarasaṃskāraḥ tataḥ tṛtīyavarṇajñānaṃ tena prāktanena saṃskāreṇa paṭutaraḥ saṃskāraḥ evaṃ yāvad antyavarṇajñānam antyavarṇānantaraṃ tu tataḥ saṃskārāt sakalapūrvavarṇaviṣayam ekasmaraṇam tenāntyavarṇajñānasya vinaśyattā vinaśyadavasthagrahaṇasmaraṇaviṣayīkṛto varṇasamūhaḥ padam iti jñāyate tataḥ padajñānāt saṃskāraḥ tataḥ tathaiva varṇakrameṇa dvitīyapadajñānam tena prathapadajñānajanmanā ca saṃskāreṇa paṭutarasaṃskāro janyate punas tenaiva krameṇa tṛtīyapadajñānam tena prāktanena ca saṃskāreṇa pīvarataraḥ saṃskāraḥ janyate evaṃ yāvad antyapadajñānaṃ antareṇa sthavīyasā saṃskāreṇa sarvapadaviṣayam ekasmaraṇam upajanyate saṃskārasyaivaikatvāt so yaṃ smaraṇānubhavaviṣayīkṛtavarṇasamūha eva padam padasamūho vākyam ity ucyate tato vākyārthapratipattiḥ saṃskārasya ca saṃskārāntarakaraṇakauśalam avaśyam eṣitavyam anyathā sarvatra kriyābhyāso narthakaḥ syād iti atra vadanti neyaṃ prakriyā sādhvī jñānayaugapadyaprasaṅgāt tathā hi caramapadapratibhāsānantaraṃ yathā pūrvapadasmaraṇaṃ  tathā tadaiva saṃketasmaraṇenāpi bhavitavyam anavagatapadārthasaṃbandhasya hi na vākyārthapratītiḥ asmṛtasaṃketasya ca na padārthapratītiḥ yatrāpy abhyaste viṣaye saṃketasmṛtir na saṃvedyate tatrāpy avinābhāvasmṛtir eva balād asau kalpyate anavagatapadapadārthasaṃbandhasya nārikeladvīpavāsina ivārthapratyayābhāvāt saṃbandhānubhavasya ca pūrvavṛttatvenedanīṃ smaraṇamukhenaupakāritvāt tasmād antyapadajñānānantaraṃ pūrvapadasamayasmaraṇayoḥ yugapadutpādāt jñānayaugapadyam atha samayasmaraṇānantaraṃ pūrvapadasmaraṇam upeyate tathāpi tatsmṛtikāle padārthajñānopajananāt punar api jñānayaugapadyam na  ca tadā padārthajñānaṃ nodetīti śakyate vaktum avikalatadupajananakāraṇasāmagrīsannidhānāt pratināyakasya ca tadānīm abhāvāt padārthajñānottarakālaṃ tarhi pūrvapadasmaraṇam astv iti cet evaṃ tarhi caramapadajñānapratyastamayāt antyapadarahitaṃ vākyaṃ syāt antyapadajñānasya hi saṅketasmṛtivelāyāṃ vinaśyattā padārthajñānavelāyāṃ vināśa eva yataḥ brūyāt asaṃvedyamānam api tadānīm antyapadam asty eveti svasti tarhi nyāyavistarāya api ca tadānīm anupalabhyamānenāpi satā kim antyapadena kriyate punar avagamo sya bhaviṣyatīti cet sa kutastyaḥ śrotrasya viramyavyāpārāsaṃvedanāt manasaś ca svātantryeṇa bāhye viṣaye sāmarthyāsaṃbhavāt saty api punas tadavagame jñānayaugapadyānapāyāt api ca pūrvapadaiḥ arthaśūnyatayā śuṣkanīrasatanubhiḥ antyapadānubhava samanantaraṃ smṛtair api ko guṇaḥ na hi tathāvidhapadasmaraṇam arthapratyāyanāṅgam  atha sārthakāni prāṃci padāni smaryante tarhi samayasmaraṇapadārthajñānādikāryasāṅkaryakṛtaṃ anekaśākhāṃ pratipadaṃ jñānayaugapadyam āpadyata ity asatīyaṃ kalpanā vyākhyātāras tu prakriyāntaram ācacakṣuḥ varṇānugamarūpeṇa tāvat prathamapadajñānam utpadyate tataḥ saṅketasmaraṇam tena vinaśya  eva labdham iti kiṃ tatsmaraṇena tadabhāvāc ca nātra jñānayaugapadyādicodyāvasaraḥ samasti yathopadarśitāntyapadajñānam eva ca vākyārthajñānam iti na tasya caritārthatvam anyatra ity evaṃ vākyād eva vākyārthapratyayaḥ setsyati na padarthebhya iti iyam api na niravadyā kalpanety apare prathamapadoparāgapūrvakadvitīyapadajñānopajananānupapatteḥ prathamapadajñānānantaraṃ hi saṃbandhasmaraṇam tenaiva tasya vinaśyattā padārthapratipattikāle ca padajñānaṃ vinaṣṭam eva vinaśyadavasthā buddhiḥ buddhyantaravirodhinīti sāmānyena śravaṇāt brūyāt kāryabhūtayā buddhyā kāraṇabhūtabhuddhiḥ viruddhyate na buddhimātreṇa buddhimātram iti etad ayuktam viśeṣe pramāṇābhāvāt abhyupagamyāpi brūmaḥ viśeṣe pramāṇabhūtayor eva buddhyor bhavatu vadhyavighātabhāvaḥ tathāpi padajñānaṃ saṃkāra iva samayasmṛteḥ kāraṇam eva saṃskāreṇeva tenāpi vinā tadanutpādāt saṃskāraprabodhe tasya vyāpāra iti cet tenāpi dvareṇa yat kāraṇaṃ tat kāraṇam eva tad iha padajñānaṃ samayasmaraṇaṃ padārthajñānam iti trīṇi jñānāni yugapad avatiṣṭhanta iti paraḥ prāmādaḥ api ca padajñānam upajāyamānaṃ varṇakrameṇa jāyate na sahasaiva niraṃśapadavādasya vyudastatvāt tatra ca dvitrāṇi tricaturāṇi paṃcaṣāṇi vā kṣarāṇi kramena grahīṣyante tadviṣayā hi kramabhāvinyaḥ upajananāpāyadharmikā buddhyaḥ atrāntare vinaśyadavastham ādyapadajñānam āsiṣyate taduparāgeṇa dvitīyapadajñānam utpatsyata iti durāśaiveyam api ca vyavahitoccaritebhyo pi padebhya vākyārthapratyayaḥ dṛśyate yatrānekakāryaparyālocanāvyagrahṛdayaḥ svāmī re kandalaka ity uktvā kāryāntaraṃ saṃvidhāya turagaṃ iti vadati punaḥ prayojanāntarāya vyavahatya kalpitaparyāṇaṃ ityādi vakti punar anyat kim api kṛtvā bravīti ānaya iti tatra re kandalaka kalpitaparyāṇaṃ turagam ānaya iti vākyārthāvagamo bhavati bhavanmate cāsau durupapādaḥ padānurāgasya tatrāsaṃbhavāt pūrvapadasmaraṇasya cānabhyupagamāt kiṃ ca na pravaramatānusāriṇām iva bhavatāṃ viśeṣyabuddhiṣu viśeṣaṇaviśeṣye dve vastunī ālambanam api tu viśeṣyamātram upāyabhedād eva pratītyatiśaya iti tataś ca saty api pūrvapadānurāge tatpratibhāsābhāvāt śuddham eva dvitīyapadajñānaṃ saṃpannnam iti kiṃ tadanurāgeṇa ataś ceyam anupapannā kalpanā yato dvitīyapadasya svārthe śuddhasyaiva saṅketagrahaṇaṃ vṛttam yadā kvacit prathamaṃ prayuktam āsīt adhunā tu tat padaṃ padāntaroparaktaṃ saṃjātam iti tādṛśasyāgṛhītasaṃbandhatvād arthapratipattihetutvaṃ na syād ity āstām apūrvam idaṃ śaṅkarasvāminaḥ pāṇḍityam āha yadīmāḥ sarvā eva sadoṣāḥ tāntrikaracitāḥ kalpanāḥ na sādhīyasyaś cet tadā tmīyā kācana nirdoṣāsādhvī kalpanā nivedyatām ucyate na vayam ātmīyam abhinavāṃ kām api kalpanām utpādayituṃ kṣamāḥ na hīyaṃ kavibhiḥ pūrvaiḥ adṛṣṭā sūkṣmadarśibhiḥ śaktā tṛṇam api dṛaṣṭuṃ matir mama tapasvinī kas tarhi vidvanmatitarkaṇīyagranthopabandhe tava dohado yam na dohadaḥ paryanuyogabhūmiḥ paropadeśāc ca na tasya śāntiḥ rājā tu gahvare smin aśabdake bandhane vinihito ham grantharacanāvinodāt iha hi mayā vāsarā gamitāḥ tathāpi vaktavyaṃ kathaṃ varṇebhyo vākyārthapratītir iti ucyate cirātikrāntatvaṃ acirātikrāntatvaṃ vā na smṛtikāraṇam saṃskārakaraṇakaṃ hi smaraṇaṃ bhavati tac ca sadyaḥ pralīne cirapralīne vā na viśiṣyate ity evaṃ sarveṣaṃ padānāṃ ciratirohitānām api vyavahitoccāritānām api saṃskārāt smaraṇaṃ bhaviṣyati antyapadasya cānubhūyamānatvopagame jñānayaugapadyādipramādaprasaṅga iti varam antyapadam api smaryamāṇam astu smṛtiārūḍhāny eva sarvapadāni vākyārtham avagamayiṣyanti tatra ceyaṃ kalpanā varṇakrameṇa tāvat prathamapadajñānam tataḥ saṅketasmaraṇaṃ saṃskāraś ca yugapad bhavataḥ jñānayor hi yaugapadyaṃ śāstre pratisiddhaṃ na saṃskārayoḥ tataḥ padārthajñānam tenāpi saṃskāraḥ punar varṇakrameṇa dvitīyapadajñānam tataḥ saṅketasmaraṇam pūrvasaṃskārasahitena ca tena paṭutaraḥ saṃskāraḥ punaḥ pūrvavarṇakrameṇa tṛtīyapadajñānaṃ saṃskārasmaraṇaṃ pūrvasaṃskārāpekṣaḥ padutaraḥ saṃskāra ity evaṃ padajñānajanite pīvare saṃskāre padārthajñānajanite ca tādṛśi saṃskāre sthite antyapadārthajñānānantaraṃ padasaṃskārāt sarvapadaviṣayasmṛtiḥ padārthasaṃskārāc ca padārthaviṣayā smṛtir iti saṃskāratrayāt krameṇa dve smṛtī bhavataḥ tatraikasyāṃ smṛtāv upārūḍhaḥ padasamūho vākyaṃ itarasyām upārūḍhaḥ padārthasamūho vākyārthaḥ nanu smṛter apramāṇatvāt apramāṇatvam idānīṃ vākyārthapratīteḥ maivam tathāsaṃbandhagrahāt yatra hy anyathāsaṃbandhagrahaṇaṃ anyathā ca pratipattiḥ tatrāyaṃ doṣaḥ yathā dhūme gṛhītasaṃbandhe nīhārād dahanānumitau iha tu kramavartināṃ varṇānāṃ anyathā pratipattyasaṃbhavāt yathaiva vyutpattiḥ tathaiva pratītir iti na kiṃcid avadyam aciranirvṛttānubhavasamanantarabhāvinī ca smṛtir anubhavāyate atha vā kṛtaṃ smaraṇakalpanayā antyapadārthajñānānantaraṃ sakalapadapadārthaviṣayo mānaso nuvyavasāyaḥ śatādipratyayasthānīyā bhaviṣyati tadupārūḍhāni padāni vākyaṃ tadupārūḍhaś ca padārtho vākyārthaḥ tathāvidhaś ca mānaso nuvyavasāyaḥ sakalalokasākṣikatvād apratyākhyeyaḥ nanu antyapadārthajñānānantaraṃ kiṃ pūrvapadatadarthaviṣayena smaraṇena anuvyavasāyena vā antyapadārthaś cet jñānaḥ samāptaṃ kartavyaṃ kim anyad avaśiṣṭaṃ yat vyavasāyena smaraṇena anuvyavasāyena vā kariṣyate kathaṃ na kariṣyate ekākāro hi vākyavākyārthapratyayaḥ pratyātmavedanīyo na śakyate pahnotum na cāsau smaraṇād anuvyavasāyād vā vinā saṃpadyate ity asti tadupayogaḥ itthaṃ smaraṇārūḍhaṃ saṃkalanājñānaviṣayīkṛtaṃ cedaṃ padanikurumbaṃ vākyaṃ tathāvidhaś caiṣa vākyārthaḥ nanu mā bhūt padasphoṭaḥ vākyasphoṭaś ca vācakaḥ mā ca bhhhtām imau vākyavākyārthau bhāgavarjitau varṇā eva bhavantv ete vācakāḥ kenacid vṛthā padaṃ varṇasamūho stu vākyaṃ ca padasaṃhatiḥ bhavantu bhavadākhyātāḥ padavākyādikalpanāḥ padārthānāṃ tu saṃsarge mārgaḥ ka iti kathyatām asaṃsṛṣṭā hi gaur aśvaḥ puruṣo hastī iti padārthāḥ na vākyārthabhāvam adhirohanti antyapadārthajñānānantarabhāvināṃ hi smaraṇena anuvyavasāyena vā viṣayīkriyamāṇās tu yathāvagatā eva viṣayīkriyante saṃsargāvagamas tu kutastya iti cintyam ucyate asty atra vivādaḥ kecid ācakṣate anvitā eva padārthāḥ padair abhidhīyante anyathā padānāṃ vākyatvāyogad iti anye tu manyante śuddhānām eva padārthānāṃ padair abhidhānam te tu tathā bhihitāḥ santaḥ parasparam ākāṅkṣāsannidhiyogyatvaparyālocanayā saṃsargam adhigamayantīti tatredaṃ vicāryam vyutpattir balīyasī na hi śabdo vyutpattinirapekṣo rtham avagamayanti vyutpattiś ca kiṃ vākyasya vākyārthe padasya vā padārthe iti yadi vākyasya vākyārthe vyutpattiḥ tadā nvitābhidhānam padasya padārthe vyutpattau abhihitānvaya iti kiṃ tāvat prāptam abhihitānvaya iti padārthapratipattipūrvakatvād vākyārthapratipatteḥ na hy anavagatapadārthasya vākyārthasaṃpratyayo dṛśyate padārthavibhāgaś ca gamyate asya padasya jātir arthaḥ asya dravyaṃ asya guṇaḥ asya kriyeti sa caivam avakalpate yadi tāvat so rthaḥ padair abhidhīyate padāntarārthoparakte tu tasminn abhidhīyamāne tadartheyattaiva nāvadhāryate kadambākārārthapratīteḥ āvāpodvāpābhyāṃ tad avadhāraṇam iti cet maivam āvāpodvāpaparīkṣāvasare pi kadambapratītyanapāyāt na hy ekam eva kiṃ cid vākyam anvitā bhidhāyipadagrathitam anyatra tu śuddha eva padānām arthaḥ kin tu sarvatra kadambakarūpād upāyāt kadambakarūpaṃ ūpeyām pratīyata iti duravagamaḥ padārthavibhāgaḥ tataś ca padārthānām anapekṣaṇe gāmānayeti vākyāt aśvānayananiyogaḥ pratīyet gāṃ badhāneti vākyād aśvabandhnaniyogaḥ pratiyeta apekṣyate tu padānām arthaḥ so pekṣyamāṇaḥ iyān iti niyato vadhāritavyaḥ tadavadhāraṇaṃ śuddhābhidhāyuṣu padeṣv avakalpate tasmāt padapadārthayor autpattikaḥ saṃbandha iṣyate vṛddhavyavahāreṣu ca vākyād api bhavantī vyutpattiḥ padaparyantā bhavati itarathā hi prativākyaṃ vyutpattir apekṣyeta sā cānattyāt durupapādeti śabdavyavahārocchedaḥ syāt dṛśyate ca padārthavidām abhinavakaviślokād api vākyārthapratītiḥ sā padatadarthavyutpattyā vakalpate vākyavākyārtha yos tu vyutpattāv apekṣamāṇāyāṃ sā na syād eva tasmān nānvitābhidhānam ataś caivam padāntaroccāraṇvaiphalyaprasaṅgāt ekasmād eva padāt taduparaṃjakadvitīyapadārthāvagatiḥ siddhaiva tad api padam anyānuraktasvārthavācītyanenaiva nyāyena ekam eva padam akhilapadābhidheyārthavāci saṃpannam iti tenaiva vyavahāro stu na cāsau saṃpadyate gaur ity ukte sarvaguṇakriyā vagamāt na jñāyate kim upādīyatām iti sarvāvagamo hy anavagamanirviśeṣa eva vyavahārānupapatteḥ na hi rasavidāṃ pūrṇo py abdhiḥ meror atiricyate salilakāryānirvṛtteḥ niyataguṇakriyānuraktasvārthapratipādane tu gośabdasya na hetum utpaśyāmaḥ padāntarasannidhānaṃ niyamahetur iti cet kiṃ svarūpamātreṇa artha pratipādanena vā svarūpamātreṇa japamantrapadānām iva sannidhānaṃ bhavad api asannidhānān na viśiṣyate anuhīnasaṃbandhasya tat kṛtopakārādarśanāt arthapratipādanena tu padāntaraṃ yadi niyamahetuḥ so yam abhihitānām arthānām anvaya ukto bhavati tasmāt sa eva śroyān padebhyaḥ pratipannā niṣkṛṣṭās tāvad arthā ākāṃkṣāsannidhiyogyatvavaśena parasparam abhisaṃbadhyante yo yenākāṅkṣitaḥ yaś ca sannihitaḥ yaś ca saṃbaddhuṃ yogyaḥ sa tena saṃbadhyate nāto paraḥ ata eva aṅgulyagre hastiyūthaśatam āste iti nāsti saṃbandhaḥ yogyatvābhāvāt anvitābhidhāvādināṃ tu ananvitasyānabhidhānāt tatrāpy anvayaḥ prāpnoti sa ca nāsti tasmāt abhihitānām eva padārthānām anvaya iti yuktam tad uktaṃ padāni hi svaṃ svam artham abhidhāya nivṛttavyāpārāṇi athedānīm arthāḥ avagatā vākyārthaṃ saṃpādayanti iti evaṃ prāpte abhidhīyate na vyutpattinirapekṣo dīpa iva śabdo rtham avagamayati vyutpattiś ca vṛddhavyavahārāt vṛddhānāṃ ca vyavahāro vākyena na padena kevalapadasyāprayogāt arthaprakaraṇaprāpyapadārthāntaravedane padaṃ prayujyate yat tat vākyam evoditaṃ bhavet vaktā vākyaṃ prayuṅkte ca saṃsṛṣṭārthavivakṣayā tathaiva buddhyate śrotā tathaiva ca taṭasthitaḥ seyaṃ vākyasya vākyārthe vyutpattiḥ vākyaṃ ca kim ucyate saṃhatyārtham abhidadhanti padāni vākyam iti vākyavidaḥ tatrāyam padasamūha evārtho bhavati evaṃ na saṃhatyārtham abhidadhyuḥ padāni yady ekaikasya padasya sarvatra vyāpāraḥ yathā di bāhyāni kārakāṇi kāṣṭhādīni sarvāṇy eva pāke vyāpriyante yathāca śibikāyā udyantāraḥ sarve śubikām udyacchanti yathā trayo pi grāvāṇa ukhāṃ bibhrati tathā sarvāṇy eva padāni vākyārtham avabodhayanti tad idam anvitābhidhānam anyānanvitaniṣkṛṣṭasvārthaparyavasāyitve hi sati na sarveṣāṃ vākyarthe vyāpāras syāt nanu evam ekaikasya kṛtsnakāritve saty ekasmād eva kṛtsnasiddheḥ padāntaroccāraṇaṃ vyartham ity uktam naitat padāntareṇa vinaiva ekasmāt kṛtsnakāryasaṃpattyabhāvat na tarhy ekaṃ kṛtsnakārīti cet maivam ekaikasya kṛtsnaphalaparyantavyāpārapatitatvāt ekaikasmin sati kṛtsnaphalaparyanto vyāpāro nirvartate ekaikena vinā na nirvartata ity evam ekaikaṃ kṛtsnakāri bhavati nanu evaṃ tarhi samudāya eva kartā bhavatu kiṃ samudāyibhiḥ tataś ca tad evāyātaṃ niravayavau vākyavākyārthāv iti naitad yuktam saṅghātakāryavat svakāryasyāpi darśanāt artha kiṃ saṅghātakāryam kiṃ ca tat svakāryam vākyārthapratipattiḥ saṅghātakāryam svakāryaṃ tu padārthapratipattiḥ yathā pākaḥ saṅghātakāryam svakāryaṃ jvalanabharaṇādi kāṣṭhasthālyā dīnām nanu yadi padānāṃ padārthapratipādanam svakāryam śuddhās tarhi padasyārthaḥ na śuddhaḥ padārthaḥ saṅghātakāryam akurvatāṃ śuddhānāṃ padānām adṛṣṭaṣvāt na hy eṣāṃ svakārye saṅghātakārye ca pṛthak prayogo sti sarvathā saṅghātakārya eva prayogāt tatra prayuktānām apy eṣāṃ svakāryaṃ na nāvagamyate ata eva na niravayavaṃ vākyam iṣyate svakāryapratyabhijñānāt saṃhatās te saṃghātakāryaṃ kurvanto dṛśyante na saṃghāta eva saṃhateṣv api kurvatsu svakāryaṃ pṛthak pṛthag upalabhyate yathā śakaṭāṃgāṇāṃ ayaṃ maśo nena kṛtaḥ ayam aneneti na pṛthak pṛthak prayujyamānāni śakaṭāṃgāni manāg api śakaṭakāryaṃ kuvantīty evaṃ na kevalaṃ padaṃ prayujyate prayuktam api vā na tatkāryāṅgam padāntareṇa tu saha vyāpārāt tadanvitārthaṃ kāryaṃ eva padam iti yuktam tad idam uktaṃ saṃhatyārtham abhidadhanti padāni vakyam ekārthaḥ padasamūho vākyam iti tad evam avayavakāryopalambhāt na vaiyākaraṇavan nimittāny api nihnumahe kṛtsnaphalasiddhyavadhi vyāpāraparinścayāc ca nānyamīmāṃsakavat śuddha padārthābhidhānam upagacchāmaha iti yat punar abhyadhayi prativakyaṃ vyutpattir apekṣaṇīyā anyathā navakaviślokād arthaḥ padārhtavido na pratīyeteti tad idaṃ vyutpattyanabhijñasya codyam na hy evaṃ vyutpattiḥ gośabdasya śuklānvito rthaḥ iti sa hi vyabhicarati kṛṣṇānvitasya darśanāt nāpi sarvānvitas tadarthaḥ ānantyena duravagamāt kin tv ākāṅkṣitayogyasannihitārthānurakto syārtha iti etāṃ ca vyutpattiṃ vākyānyāvāpodvāpābhyāṃ racanāvaicitryabhāṃji saṃjanayanti padārthaparyantāpi bhavantī vyutpattiḥ īdṛśī dṛśyate na śuddhapadārthaviṣayā padena vyavahārābhāvād ity uktam tathāpi na na jñāyate iyān padasyārtha iti śakaṭāṅgavad āvāpodvāpābhyāṃ tatkāryabhedasya darśitatvāt tad itthaṃ na prativākyaṃ vyutpattir apekṣyate sannihitayogyākāṅkṣitārthoparaktasvārthābhidhāyitvena hi kva cid gṛhītasaṃbandhaḥ sarvatra gṛhīto bhavati tataś ca navakaviślokād apy arthapratipattir upapatsyate padapadārthayos tu na vyutpattiḥ upāyābhāvād ity uktam yad api padānaroccāraṇam aphalam iti tad api parihṛtam padāntarasannidhāne hi sarvāṇi padani kṛtsnakārīṇi bhavanīty uktatvāt padāntarasannidhānena kriyata iti cet sarvakārakeṣv api tulyo yam anuyogaḥ saṃhatya tu sarvāṇi kārakāṇi kurvantīty ucyante tathā padāny api arthābhidhānenāpi copakurvatsu padeṣu nābhihitānvayaḥ ananvite rthe vyutpattyabhāvāt anupagame vā durupapādaḥ padārthānām anvayaḥ upāyābhāvāt nanu ākāṃkṣāsannidhiyogyatvāny abhyupāya ity uktam na yuktam uktam kasyeyam ākāṅkṣā śabdasya arthasya pramātur vā śabdārthayos tāvadacetanatvāt nākāṅkṣāyogaḥ phalata iyaṃ tu tatra tatra vācoyuktiḥ śabdaḥ śabdāntaram ākāṃksati artho rthāntaram iti pramātuḥ punaḥ svatantrasyā kāṃkṣā na pramāṇam puruṣecchayā vastusthiter aghaṭamānatvāt śabdākhyapramāṇapṛṣṭhabhāvena tu puruṣasyākāṅkṣā bhavantī bhavaty  arthānāṃ saṃsargahetur ity evaṃ śabdasyāyam iyāniṣor iva dīrghadīrgho vyapāraḥ uparatavyāpāre tu śabde puruṣākāṅkṣāmātraṃ na saṃbandhakāraṇam aśābdatvaṃ ca vākyārthapratīter ittham āpatet vyādhānam ayuktaṃ ca sākṣac chābdatvasaṃbhave tasvād anvitābhidhāyīni padānīti sthitam eṣa eva hi saṃsargapraīteḥ panthāḥ vyatiṣaktārthabuddhyā hi vyatiṣaṅgo vagamyate aparaṃ tu na saṃsargapratīter asti kāraṇam na khalv ānaya gāṃ śuklāṃ saṃsarga iti kathyate vyavahāre kva cid vṛdhaiḥ padaṃ saṃsargavācakam prayujyamānam apy etat bāliśena hi kena cit ananvitārtham eva syāt daśadāḍim avākyavat tasmād anvitānām evābhidhānaṃ yuktam āha āṅgulyagrādivākyeṣu kathaṃ tava samanvayaḥ ucyate uktānām api saṃsarge kathaṃ tava samanvayaḥ āha nanv atra yogyatābhāvād asaṃsarga upeyate ākāṅkṣāditrayādhīnaḥ saṃsargo hi mayeṣyate ucyate mayā pi yogyāsannādisaṃsṛṣṭasvārthavācyatā padānāṃ darśitā sā ca teṣu nāstīty ananvayaḥ āha anvitābhidhānavādī hi bhavān tataś ca bhavato nabhidhānaṃ syad anvayāsaṃbhavād iha ahaṃ tv abhihitānvayavādī tena mama tv anabhihitatve pi nābhidhānaṃ virudhyate ucyate kaṣṭaṃ mīmāṃsakenāpi bhavatā sūkṣmadarśinā nādyāpi śabdavyāpāraparamārtho vadhāritaḥ prakāśakatvaṃ śabdasya vyāpāro hi nisargataḥ puṃsas tu guṇadoṣābhyāṃ tasmin sadasadarthatā kriyākārakasaṃsargabuddhir atrāpi śabdajā tādṛśyevāyathārthā tu narabuddhipramādataḥ tad uktaṃ pramāṇāntaradarśanam atra bādhyate iti ata eva pramāṇatvaṃ śabde niṣpratimaṃ svataḥ śabde karmaṇi tatrāpi bādhakānupasarpaṇāt tenāṅgulyagravākye pi śābdo styeva samanvayaḥ ādhārādheyakriyādinirdebhānasyātra pratīyamānatvāt vastuto saṃbhavo yas tu tulya eva sa āvayoḥ ayogyatvena saṃsargapratītyarthanibarhiṇāt yadi tu śādo nvayo na bhavet kacataṭapādivarṇanirdeśamātram idaṃ syāt daśadāḍimādipralāpatulyaṃ vā syāt ananvitābhidhānāt vākyatvam eva na bhavet asti tu vākyatvam tena manyāmahe asti śābdo nvaya iti atrāpi anvitābhidhānaṃ na viruddham bādhakas tv anyaviṣaya eva na śabdasaṃsargaviṣaya ity uktam ata eva svasāmarthyasiddhanirnibandhabodhakatvavyāpāre śabde svato vedaprāmāṇyam anākulaṃ nirvakṣyati apauruṣeyatayā viplavāsaṃbhavāt svavyāpārasya ca svata eva śuddhatvam ity alam atiprasaṅgena ity anvitābhidhānena vākyārthajñānasaṃbhāvāt vyutpattirahitaḥ prājñaiḥ praheyo bhihitānvayaḥ tad etad api nānumanyate yad uktaṃ vṛddhavyavahārāt vyutpattir iti tat satyam vākyena vyavahāra ity etad api satyam śibikodyaṃcannṛva sarvāṇi padāni kārye saṃhatya vyāpriyanta ity etad api satyam eva vyutpattiś cintyatām kim ekaghaṭanākārasaṅghātakāryaniṣṭhaiva sā kiṃ vā padārthaparyantā iti pūrvasmin pakṣe prativākyaṃ vyutpattir aparihāryā sā ca bahupramādety uktam padārthaparyantāyāṃ tu vyutpattau nūnaṃ nirdhāraṇīyaṃ iyān padasyārthaḥ iti bhavadbhir api śakaṭāvayavadṛṣṭāntavarṇanena padavyāpāranirdhāraṇam aṅgīkṛtam eva itarathā hi padārthaniyamānapekṣṇe gām ānayeti vivakṣāvān aśvapadam api nittitayopādadīta na hi bhavatām anapekṣitapadārtha eva vaiyākaraṇānām iva vākyārthapratyayaḥ tad asau yāvān āvāpodvāpaparyālocanayā gopadasyārtho nirdhāryate tāvān eva saṅghātakārye pi vyāpriyamāṇasya tasyārthaḥ nanu ākāṅkṣitayogyasannihitārthoparaktas tasyārha ity uktam naitad yuktam sarvadā saṃhatyavyāpriyamāṇam etat padaṃ paśyatas tavāyaṃ bhramaḥ arthaḥ tāvān asya yāvaty abhidhātrī tasya śaktiḥ kiyati tasyābhidhātrī śaktiḥ kiyati tasyānabhidhātrī śaktiḥ yāvat tam arthaṃ anyonyam ākāṅkṣitaiś ca sannihitaiś ca saṃyujyamānaṃ na muṃcati kiyantaṃ ca na muṃcati gotvamātraṃ tadvanmātraṃ vā ity atas tāvaty evābhidhātrī śaktir anvayavyatirekābhyāṃ asya nirdhāryate ataḥ param ekasya padasyāprayogāt sarvadā saṅghātakāryarahitakevalasvakāracāturyānavadhāraṇāt pradhānakārye tātparyaśaktir asya vyāpriyate nābhidhātrī tāṃ ca pṛthag avivecayatā bhavatā anvitābhidhānam abhyupagatam tac ca nayuktam sarvatra abhidhātryāḥ śakter aviśeṣāt padārthaniyamānavadhāraṇaṃ padāntaroccāraṇavaiphalyam ityādidoṣāṇām anapāyāt yenānvitam artham abhidadhāti gośabdaḥ tadanabhidhāne tadanvitānavagamāt yena saha saṃsargaḥ sa na gṛhyate tatsaṃsṛṣtaś ca gṛhyate iti vipratiṣiddhaṃ syāt tadabhidhāne vā tadvat sarvābhidhānam iti ekam eva gopadaṃ sarvārthaṃ bhavet tasmān na sarvatrābhidhātrī śaktiḥ padasyopapadyate iti nānvitābhidhānam anvitābhidhānapakṣe ca katham aṅgulyagravākye pi nānvayaḥ syāt śābdo sty eva samanvaya iti cet arthāsaṃsparśī śabdaḥ prāpnoti bahiranvayābhāvāt prakaśakatvamātraṃ vyāpāra iti cet bāḍham tat tv anvitānanvitaviṣayaṃ vedituṃ yuktam na punar anvitaviṣayam eveti śakyate niyantum daśadāḍimādivākyam anvitārthapratipādakam api dṛśyate yataḥ na tat vākyam iti cet aṅgulyagravākyam api na vākyam eva ādhārādheyakriyāsaṃsargapratītis tu bhramamātram tasmāt anvitam artham abhidadhati padānīty asamīcīnam tat kim ayaś śalākākalpāḥ parasparam asaṃsṛṣṭā eva padārthāḥ padair ucyantām etad api nāsti tathāvidhavyavahārābhāvāt paścād anvayasya ca duravagamatvāt viramyavyāpārasya cāsaṃvedanāt tasmāt pakṣdvayam api na kṣemāya tad uktam matadvayam apīdaṃ tu nāsmabhyaṃ rocatetarām kuto  nvitābhidhānaṃ vā kuto vā bhihitānvayaḥ anyā tu vāco yuktiḥ kaiś cit kṛtā anvīyamānābhidhānaṃ abhidhīyamānānvayaś ceti sā pi na hṛdayaṅgamā na hi dve anubhūyete kriye ete pṛthak asthite abhidhānakriyā cānyā vācyasthā cānvayakriyā te hi krameṇa vā syātām yugapad vā kramapakṣe pūrvam anvayakriyā cet tad idam anvitābhidhānam eva nānvīyamānābhidhānam pūrvaṃ ced abhidhānakriyā so yam abhihitānvaya eva nābhidhīyamānānvayaḥ yugapat tu kriyādvayasaṃvedana nāsti arthagatāyāḥ kriyāyāḥ śabdaprayogakāle nupalambhāt abhidhānakriyaivaikā tadabhijñaiḥ parīkṣyate anvīyamānatā thānāṃ abhidhānād vinā kutaḥ gauḥ śukla iti jātiguṇayor ekadravyasamavetayor api śabdam antareṇa kuto nvayam avagaccāmḥ ukter nūtananataivevyaṃ na punar vastu nūtanam na cātrāpi nivartante doṣāḥ pakṣadvayaspṛśaḥ anye manyante samānyenānvitābhidhanam viśeṣataś cābhihitānvaya iti gośabdo hi svārtham anavagataviśeṣaguṇakriyāsāmānyānvitam abhidhatte tāvaty anvitābhidhānam śuklādiguṇaviśeṣabandhas tu padāntarād avagamyate so yaṃ viśeṣo bhihitānvaya iti etad api tādṛg eva doṣo  nvitābhidhāne yaḥ sāmānye pi sa tādṛśaḥ doṣas tulyo viśeṣe pi yaś cokto bhihitānvaye na cedam apūrvavastu vaṇitam abhihitānvayavādinaḥ viśeṣa evābhihitānvayam icchanti sāmānye pi hi padaṃ vartate viśeṣe vākyam vākyārthapratītaye ca abhihitānvaya āśrīyate iti prāktana eveṣṭaḥ panthā veditavyaḥ kathaṃ tarhy ābhidhānikī vyavahāraḥ saṅkulam ivainaṃ paśyāmaḥ sarvatra doṣasaṃbhavāt ucyate na kadā cid atra saṅkulatā saṃhatyakārīṇi hi padānīty uktam samuditaiḥ padair eko vākyārthaḥ pratyāyyate sa ca guṇaguṇibhūtetarapadārthasaṃsṛṣṭaḥ kaścit padārtha eveti kim atra saṅkulam nanu kim ayam anvitābhidhānapakṣaḥ punar utthāpayitum iṣṭaḥ maivam nedam anvitābhidhānam kathaṃ tarhi saṃhatyakāritā padānām ucyate saṃhatyakāritā py asti na cānvitābhidhānam anvitam arthaṃ padāni saṃhatya saṃpādayanti na tv anvitam abhidadhati kim idānīṃ kurvanti vākyārthaṃ padāni ghaṭam iva mṛdādīni etad api nāsti jñāpakatvāt teṣām kā tarhīyaṃ vācoyuktiḥ saṃhatyakārīṇi padāni na cānvitam abhidadhatīti iyaṃ vācoyuktiḥ padāny anvitaṃ pratyāyanti nānvitam abhidadhati nābhidhātrī śaktir anvitaviṣayā kin tv anvayavyatirekānugataniṣkṛṣṭasvārthaviṣyaiva tātparyaśaktis tu teṣām anvitāvagamaparyantā saha vyāpārāt vyāpārasyaitadīyasya nirākāṅkṣapratyayotpādanaparyantatvat tathā hi anathaiva pravartante pratyakṣādyudbhavā dhiyaḥ arthaṃ pūrṇam apūrṇaṃ vā darśayantyaḥ puraḥ sthitam anyathaiva matiś śābdī viṣyeṣu vijṛmbhate pratipattur anākāṅkṣapratyayotpādanāvidhiḥ ata eva padaṃ loke kevalaṃ na prayujyate na hi tena nirākāṅkṣā śrotur ādhīyate matiḥ nanu abhidhānavyatiriktaḥ ko nyaḥ śabdasya kṛtsnaphalaparyantaḥ pratyāyanātmā vyāpāraḥ asti kaścit yaḥ sarvair eva saṃsargavādibhir apratyākhyeyaḥ na hi saṃsargo bhidhīyate pratīyate ca vākyāt nanu saṃsṛṣṭābhidhāne sati saṃsargaḥ pratīyeta nānyathā naitad evam saṃhatyakāritvād eva saṃsargāvagatisiddheḥ na hi saṃhatyakaraṇam asaṃsṛṣṭaṃ ca kāryaṃ kva cit dṛśyate api ca prakṛtipratyayau parasparāpekṣam artham abhidadhāte na ca prakṛtyā pratyayārthī bhidhīyate niyogasyādhātuvācyatvāt na ca pratyayena prakṛtyartho bhidhīyate niyogādeḥ liṅvācyatvānupapatteḥ na ca tau pṛthak pṛthak svakāryaṃ kurutaḥ evaṃ padāny api parasparāpekṣīṇi saṃhatya kāryaṃ kariṣyanti na ca parasparam artham abhidhāsyanti vakyāny api prakaraṇapatitāny evam eva tad uktam prakṛtipratyayau yadvat apekṣete parasparam padaṃ padāntaraṃ tadvat vākyāntaraṃ tathā iti ayam eva pakṣaḥ śreyān yat saṃhatyakāritvaṃ padānāṃ asaṃkīrṇārthatvaṃ ca nirapekṣe prayoge yaśśalākākalpanā bhavet tadanvitābhidhāne tu padāntaram anarthakam saṃhatyakāripakṣe tu doṣo naiko pi vidyate tenāyam upagantavyaḥ mārgo vigatakaṇṭakaḥ abhidhātrī matā śaktiḥ padānāṃ svārthaniṣṭhatā teṣāṃ tātparyaśaktis tu saṃsargāvagamāvidhiḥ tenānvitābhidhānaṃ hi nāsmābhir iha mṛṣyate anvitapratipattis tu bāḍham abhyupagamyante saṃhatyakārakatvāc ca padānāṃ na svārthābhidhitsayaiva samuccāraṇam api tu pradhānaṃ kāryam eva kartum tad uktam vākyārthamitaye teṣāṃ pravṛttau nāntarīyakam pāke jvāleva kāṣṭhānāṃ padārthapratipādanam iti seyaṃ vyutpattimūlā padavisarasamudbhidyamānāṅkuraśrīḥ saṃskārodārapatrā kusumacayavatī prollasadbhiḥ padārthaiḥ prajñāvallī viśālā phalati phalam idaṃ svādu vakyārthatattvaṃ nairākāṃkṣyaṃ tu sāndre hṛdaya upagate yānti yasmin pumaṃsaḥ āha ca padāt prabhṛti ya caiṣā prajñā jñātur vujṛmbhate puṣpitā sā padārtheṣu vākyārtheṣu phaliṣyati tasmād anyā nītyā saṃsargapratyayo bhavati sādhuḥ saṃsṛṣṭāś ca padārthāḥ vākyārtha iti nyavedi prāk yaś caiṣa lokavyavahārasiddhiḥ prādarśi vakyārthamitāv upāyaḥ sa eva vede py avadhāraṇīyaḥ tatrāpi tāny eva padāni te rthāḥ āha loke pramāṇāntaraparicchedyatvāt vākyārthasya tadavagamopāyatvaṃ śabdānāṃ yojayituṃ śakyate vedārthas tu atīndriyaḥ na ca rāgādidoṣakaluṣamanasām asmadādīnāṃ atīndriyapaddārthadarśanakauśalam asti tadadarśane ca tatra vṛddhavyavahārāt vyutpattir eva na saṃbhavati  so ham adya vedārthaṃ bubhutsamāno vedavidaṃ kaṃ cid ācāryam abhigaccheyam so py atīndriyārthadarśī na bhavatīti tasyāpi tathiva vyutpattyabhāva iti tenāpy anyaḥ kaścid abhigantavyaḥ so py anyam ity andhaparamparā prāpnoti na ca veda eva vṛddhirādaic iti pāṇinir iva mastriguruḥ iti bruvan piṅgala iva hasta karaḥ pāṇiḥ iti kathayann abhidhānamālākāra iva svayam upadiśati eṣo sya māmakasya śabdasyārtha iti tasmat sarvathā duravagamo vedārthaḥ tad āha svayaṃ rāgādimān nārthaṃ vetti cet tasya nānyataḥ na vedayati vedo pi vedārthasya kuto gatiḥ iti atha nigamaniruktavyākaraṇaveśena padārthakalpanā kriyate tarhi nānāmatitvāt upadeṣṭṇāṃ anekārthatvāc ca dhātūnāṃ nāmnāṃ upasarganipātānāṃ ca na niyataḥ kaṃ cid artho vyavasthāpayituṃ śakyate anyathā tatkalpanāsaṃbhavāt āha ca tenāgnihotraṃ juhuyāt svargakāma iti śrutau khādec chvamāṃsam ity eṣaḥ nārtha ity atra kā pramā iti tad etat badhirasya rāmāyaṇaṃ varṇitam asmābhiḥ yū evam api śrutvā vedārthaparigamābhiupāyaṃ mṛgayate anena hi pavaktina vākyārthaparigamopāya prakaṭanena sarvam apākṛtaṃ bhavati uktaṃ hi nābhinavāḥ kecana vaidikāḥ śabdāḥ racanāmātraṃ vede bhidyate na tu padāni sargāt prabhṛti ca pravṛtto yaṃ vedavidāṃ vyavahāraḥ tat eva dīrghaprabandhapravṛttāt adyatve vayasi vyutpadyāmahe vyutpadyamānāś ca taṃ tam arthaṃ pratipādyāmahe kiṃ ca vedārthasya parijñānaupayikāni vyākaraṇamīmāṃsādiśāstrāṇi kva gatāṇi yad eṣu jīvanmu na vedārtho vadhāryate api ca re mūḍha svayaṃ rāgādimān nārthaṃ vetti vedasya ko rtho rāgādimataḥ pratyakṣam atīndriye rthe mā pravartiṣṭa na tu rāgādimān agnihotraṃ juhuyāt svargakāmaḥ iti vākyād api agnihotrākhyaṃ karma svargasādhanam iti nāvagacchet atīndriye rthe niyatā kuto vyutpattir iti cet uktam atra vedavat tadvyavahārasya tadarthaparigamopāyasya suciraprarūḍhatvāt vedārthaś ca tadavagamaś ca tadupāyaś ca tadanuṣṭhānaṃ ca nādyatve pravṛttāni tāni keṣāṃ cinmatenādīny eva asmanmate tu jagatsargāt prabhṛti pravṛttāni kas teṣv adya paryanuyogāvasaraḥ seyam anena pāpakāriṇā khādec chvamāṃsaṃ ityādyapabhāṣaṇena kevalam avīcikedārakuṭumbinamānaṃ kartuṃ vedanindaiva mandamatinā kṛtā na dūṣṇam abhinavaṃ kiṃ cid utprekṣitam iti athāpara āha kim eṣa tapasvī parāṇudyate kiyanenāparāddham kim anena viruddham abhihitam na hi lokato vedārthe vyutpattir avakalpate ko yaṃ loko nāma kiṃ yaḥ kaścit prākṛtaḥ uta vaiyākaraṇaḥ saṃskṛtamitaḥ iti tatra śākaṭikāḥ sādhuśabdaprayogānabhijñamanaso nisargata evākṣatakaṇṭhāḥ varākāḥ saṃskārabāhyaiḥ gāvyādibhir eva śabdair vyavaharanti taiś ca vyavaharantaḥ katham iva vaidikeṣu śabdeṣu vyutpattim avāpnuyuḥ yady api cāsti eṣi emi iti kaśmīreṣu gaccha iti darvābhisāreṣu karomi iti madreṣu katipaye sādhuśabdā pāmarair api prayujyante tathāpy atīva praviralasaṃcāro sau vyavahāra ity anupādeya eva vaidikaśabdavyutpatteḥ atha vyākaraṇasya vedāṅgatvāt tataḥ sādhvasādhuśabdapravibhāgam avagacchantaḥ sādhubhir bhāṣitavyaṃ asādhubhir na iti vidhiniṣedhaniyamitamatayḥ sādhubhir eva śabdair vyavaharanto vidvāṃsaḥ tanīyasaiva kleśena vaidikeṣv api śabdeṣu vyutpattim āsādayeyur iti kathyate tad api na caturaśram itaretarāśrayaprasaṅgāt vede hi siddhaprāmāṇye tadaṅgabhūtavyākaraṇābhyāsasamāsāditasādhvasādhuśabdapraviveka vṛddhavyavahāraparicayapuraśarā vaidikaśabdeṣu vyutpattiḥ tadvyutpattau ca satyāṃ bodhakatvād apratipādakatvalakṣaṇam aprāmāṇyam apojjhato vedasya prāmāṇyam iti atha vedāṅgam idam iti śraddhāṃ avadhūya yadṛcchādhītenaiva vyākaraṇena pūrvoktakāryasiddher netaretarāśrayam iti varṇyate kim idānīṃ nāṭakaprakaraṇādi kāvyopayogisaṃskṛtabhāṣāviśeṣaparijñānāyaiva prākṛtalakṣaṇavad vyākaraṇamadhyetavyam tathā bhyupagamevā naṅgatvāviśeṣāt prākṛtalakṣaṇaprasiddhaśabdavyavahārānusāreṇa vaidkaśabdavyutpattir āpādyata iti sutarāṃ duśthatvaṃ api ca saty api vyākaraṇādhigame śrute pi sādhubhir bhāṣitavyam ity upadeśe satyaṃ vadata vedārthānuṣṭhānaparāyaṇo pi kṛtabuddhir api niṣiddhācaraṇaparāṅmukho pi śrotrayo pi yadi kaścit kevalaiḥ sādhubhir eva śabdair vyavaharan dṛṣṭa ekākī taiś ca nānārthakriyāsādhanabhūtabhūrivyavahāraṃ nirvahan tadanucaraḥ parijñāto na bhūyaḥ kevalasādhuśabdaprayogakuśalaḥ kalpanīyaḥ kutaś cāsau labhyate tasmān na vṛddhavyavahārād vedārthavyutpattir upapadyate atha vyākaraṇam eva vedārthavyutpattau upāyatāṃ pratipatsyate iti manyase tad api katham iti cintyam na hi vivaraṇakāra iva pāṇinir vedaṃ vyācaṣṭe vyācakṣāṇo vā parimitadarśini asmādṛśe dveṣādidoṣakaluṣitamanasi tasmin asmadādīnāṃ vedārthaṃ bubhutsamānānāṃ kidṛśī visrambhaḥ kiṃ yathaiṣa vyācaṣṭe tathaiva vedārthaḥ anyathā veti yadi tu sādhvasādhuśabdavivekakaraṇadvāreṇa vyākaraṇaṃ kāraṇaṃ vedārthavyutpatter ity ucyate tatrāpi svātantryeṇa vedasyeva vyākaraṇasya śāstratvānupapatteḥ aṅgatvaprasiddheś ca vaidikavidhyapekṣitārthasaṃparkitvam asya nūnam eṣitavyam tat kasya vidheḥ śeṣatayā vyākaraṇam avatiṣṭheteti vācyam sādhubhir bhāṣitavyaṃ asādhubhir nety anayor eva vidhiniṣedhayor iti cet nanv etāv eva vidhiniṣedhau tāvad vicārayāmaḥ kiṃ kva cit prakaraṇe paṭhitau kim anārabhyādhītau kptādhikārī kalpyādhikārī vā iti āstāṃ cedam vitatā khalv iyaṃ cintā sādhvasādhuśabdasyāprasiddhatvāt kiṃ viṣayāv imau vidhiniṣedhau syātām itīdam eva cintyatām vrīhibhir yajeta na kalaṃjaṃ bhakṣayet iti vrīhikalaṃjasvarūpasya lokatovagatau tadviṣayavidhiniṣedhāvabodho na durghaṭaḥ iha tu vrīhaya iva kalaṃjam iva na sādhvasādhuśabdasvarūpaṃ loke prasiddham pratyakṣādipramāṇātītavāt pratyakṣaṃ tāvat sādhvasādhuśabdapravivekena lokato vagamyate kṛtaśramaśravaṇayugalakaraṇikāsu pramitiṣu śabdasvarūpam eva kevalaṃ viṣayatām upayāti na jātu tadgataṃ sādhutvam asādhutvaṃ vā na hi śabdatvādijātivat udāttādidharmavac ca sādhvasādhutāyāṃ kasyacid api śraitraḥ pratyayaḥ prasarati pratyakṣapratiṣedhe ca sati tatpūrvakasaṃbandhagrahaṇāsaṃbhavāt anumānam api niravakāśam eva śabdas tu dvividhaḥ puruṣapraṇītaḥ vaidiko vā tatra puruṣapraṇītaḥ pratyakṣānumānaviṣayīkṛtārthapratipādanapravaṇa eva bhavati iti tadapākaraṇād eva parākṛtaḥ vaidikas tu saṃprati cintyo vartate sa hi siddhe sādhvasādhutve tadvidhiniṣedhe vyāpriyate na punaḥ tata eva tatsidhir yujyate tathā bhyupagame vāduruttaram itaretarāśrayatvam avatarati vidhiniṣedhasiddhau sādhvasādhuśabdasiddhiḥ sādhvasādhuśabdasiddhau ca vidhiniṣedhasiddhir iti kiṃ cedaṃ sādhutvaṃ nāma yadi vācakatvam gāvyādayo pi sutarāṃ vācakā iti te pi kathaṃ na sādhavaḥ arthāvagatisādhanād dhi sādhutvam tac ca yathā gāvyādiṣu jhaṭity eva bhavati na tathā gavādiṣv iti prathamaṃ ta eva sādhavaḥ evaṃ ca yad āhuḥ asādhur anumānena vācakaḥ kaiś cid iṣyate iti tadatyantam asāṃpratamaḥ sopānāntarapratītiprasakteḥ viparyayasya ca loke prasiddhatvāt yas tāvad anadhigatavyākaraṇasaraṇiḥ pāmarādiḥ saḥ gāvyādiśabdaśravaṇe sati tāvaty eva jātasantoṣaḥ tata evārtham avagacchan gavādiśabdānumanavyavadhānam anāruhyaiva vyavaharati hemagirim uttareṇa yādṛṃśi mādṛśair anubhūtāni tarukusumaphalāni tathāvidhās tasya sādhuśabdā iti sarvātmanā nvadhāritasaṃbandhaḥ sa kathaṃ tāvad anumātuṃ prabhavet ye pi vyākaraṇārṇavakarṇadhārāḥ cirābhyastasūktayaḥ sūrayaḥ te pi gāvyādibhir vyavaharanto numānakramam ananusaranta eva tebhyo rthaṃ pratipadyanta iti pratyātmavedanīyam etat tasmāt vācakatvam eva sādhutvam etac ca gavādiṣv iva gāvyādiṣu dṛśyata iti te pi sādhavaḥ syuḥ asādhutvam apy avācakatvam ucyate tac ca vāyasavāśitādiṣu vyavasthitaṃ na varṇātmakeṣu vyaktavāguccāryamāṇeṣu śabdeṣv iti na te sādhavaḥ brūyāt nārthapratītisādhanatvamātraṃ sādhutvam dhūmādibhir ativyāpteḥ api tu viśiṣṭakriyākaraṇatvam tac ca gavādiṣv evāsti na gāvyādiṣv iti na te sādhava iti etad api asmīkṣitābhidhānam abhidhānakriyākāraṇatvaṃ hi vācakatvam iti pūrvam eva sunipuṇam upapāditam tac ca gavādiṣu gāvyādiṣu ca samānam iti sarva eva sādhavaḥ atha lakṣaṇānugatatvaṃ tadbāhyatvaṃ ca sādhutvam asādhutvaṃ ca varṇyate tad ayuktam pāribhāṣikatvaprasaṅgāt na cānyat kim api sādhvasādhulakṣaṇam atisūkṣmayā pi dṛṣṭyā śakyam utprekṣitum ato vācakāvācakāv eva sādhvasādhū iti sthitam tena tayoḥ pravartamānau vidhiniṣedhāv imau vyathau bhavetām katham sādhubhir bhāṣiṇo tāvat prāptatvān na vidhīyate avācakaniṣedhaś ca nāprāpter avakalpate na hi salilaṃ pibet analaṃ na pibet iti vidhiniṣedhau saṃbhavataḥ salilapānasya svataḥ prāptatvāt aprāpte ca śāstrasyārthavattvāt jvalanapānasya ca kasyāṃ cid apy avasthāyāṃ aprāpteḥ pratiṣedhānarthakyāt prāptipūrvikā hi pratiṣedhā bhavanti na hi grīṣme jvālāyamānamāravamārgabhramaṇojjhṛmbhitatṛṣātiśayatanūkṛtatanur api tanūnapātaṃ pātuṃ lavaṇopayogopanītatṛṅvikāraḥ karabho pi yateteti tatraitat syāt gavāder gāvyādeś ca vācakatvāviśeṣe pi sādhvasādhuśabdoccāraṇakaraṇakapuṇyapāpaprāptiparihāraprayojananiyamavidhānāya śāstrasāphalyaṃ bhaviṣyati tad uktam vācakatvāviśeṣe pi niyamaḥ puṇyapāpayoḥ iti etad api durghaṭam pratipadam aśakyatvāt vargīkaraṇanimittasya cāsaṃbhavāt avaśyaṃ hi vidhiṃ vā niṣedhaṃ vā vidhitsatāṃ praviṣedhyāṃś ca niṣedhyāṃś ca śabdānupadarśya niyamo vidhātavyaḥ ebhir bhāṣitavyaṃ ebhir na iti tatra yady ubhaye te śabdāḥ prativyakti nāmagrahaṇaparigaṇanapuraśaram upadarśyeran tad ayam arthaḥ kalpaśatajīvinaḥ bhagavataḥ parameṣṭhino pi na viṣayaḥ pravitatavadanasahasrasaṃkulamūrter anantasyāpi na gocaraḥ vācaspater na bhūmiḥ sarasvatyā atibhāraḥ teṣām ānantyena darśayutum aśakyatvāt atha kiṃ cid upalakṣaṇam avalamya teṣāṃ vargīkaraṇam upeyate hanta tarhi dṛśyatām na ca tat saṃbhavati avibhaktā hi śabdatvajātiḥ śabdāpaśabdayoḥ na cāvāntarasāmānye ke cid vargadvaye sthite na hi sādhutvasāmānyaṃ itareṣu vyavasthitam iatreṣv apy asāhutvasāmānyam upalabhyate tadanupalambhād asaṃbhavati vargīkaraṇakāraṇe katham eṣa niyamo vidhīyeteti nāvadhārayāmaḥ kiṃ ca niyamārthe pi śāstre vaktavyaṃ kīdṛśo niyamārtha iti kiṃ sādhubhir eva bhāṣitavyam bhāṣitavyam eva nādhubhir iti ubhayathā ca pramādaḥ āha hi yadi sādhubhir eveti nāsādhor aprasaṅgataḥ niyataṃ bhāṣitavyaṃ cet maune doṣaḥ prasajyate iti na ca vācakatvād anyat sādhutvam ity uktam avācakasya prayogaprasaṅga eva nāstīti atha pramādā śaktikṛtāpaśabdaprayogapratiṣedhāya niyama āśrīyate tatrāpi pramādā śaktijāḥ śabdāḥ yadi tāvad avācakāḥ teṣu prasaṅgo nāstīti tannivṛttiśrameṇa kim atha vācakatā teṣāṃ apramādotthaśaktivat na tarhi pratiṣedhaḥ syāt apramādotthaśaktivat nanu asti tāvad apaśabdānām aśakyanihnavaḥ paridṛśyamāno loke prayoga iti tannivṛttiphala eṣa prayoganiyamaḥ kathaṃ na bhavet yady evaṃ akṣinikocahastasaṃjñāder api pracuraḥ prayogo dṛśyata iti tadvtyudāsaphalo py eṣa niyamaḥ syāt api ca vidhiphalaḥ sarvatra niyamo bhavati ṛtāv upeyāt ityādi niṣedhaphalā tu parisaṃkhyā paṃca paṃcanakhā bhakṣyāḥ iti tad ayam apaśabde prayogapratiṣedhaphalaś ca niyamaś ceti vyāhatam abhidhīyate parisaṃkhyā tarhi bhaviṣyatīti cet na śabdāpaśabdayor yugapat prāptyabhāvāt tatra cānyatra ca prāptau parisaṃkhyā bhidhīyate iti nyāyāt yad api puṇyapāpaphalatvaṃ suśabdāpaśabdayor iti gīyate tad api na peśalam paridṛśyamānaṃ avivādasiddhaṃ arthapratyayopajananam apahāya prokṣasyādṛṣṭasya puṇyapāpātmanaḥ kalpanānupapatteḥ yaś cāyaṃ svarge loke kāmadhug bhavati iti sādhuśabdastutyarthavādaḥ yaś ca sa vāgvajro yajamānaṃ hinasti ity apaśabde nindārthavādaḥ tatra padārthasya vispaṣṭadṛṣṭatvāt arthavādamātraparyavasitau ca dravyasaṃskārakarmam uparārthavāt phalaśrutir arthavādaḥ syāt iti nyāyāt na phalārthateti tad evaṃ sādhubhir bhāṣitavyaṃ asādhubhir na iti vidhiniṣedhayor anārabhyādhītayoḥ śrūyamāṇayor api dausthityāt tanmūlatayā labdhapramāṇabhāvā vyākaraṇasmṛtiḥ aṃgatām eṣyati vedasyeti durāśaiva prakaraṇaviśeṣapāṭhe tu tayos tadupayogād eva na sārvatriko niyamārthateti sarvathā na tanmūlatvaṃ vyākaraṇasya āha tarhi niṣkāraṇaḥ ṣaḍaṅgo vedo dhyeyo jñeyaś ca iti vidheḥ śikṣākalpasūtraniruktacchandojyotiśśāstravat vyākaraṇam api vedāṅgatvād adhyeyam ity avagamyate naitad apy asti śikṣādīnāṃ itaretarasādhyasaṃkīrṇavividhavidhyapekṣitavedopakāranirvartakatvena tadaṅgatā susaṃgatā vyākaraṇasya tu sudūram api dhāvanaplavane vidadhataḥ sādhuśabdaprayoganiyamadvārakam eva tadaṅgatvaṃ saṃbhāvyate na mārgāntareṇa sa ca niyamo durupapāda iti darśitam ato nāṃgāntarāṇi spadhitum arhati vyākaraṇam niṣkāraṇaṣaḍaṅgavedādhyayanavidhau ca niṣkāraṇagrahaṇaṃ yathā prayojanaśaithilyaṃ sūcayati na tathā prayojanavattām śrutiliṅgādyaṅgatvapramāṇāpekṣayā ṣaḍaṅgatā varṇayiṣyate etena tasmād brāhmaṇena na mlechita ve nāpabhāṣita vai mleccho ha vā eṣa yad apaśabdaḥ iti ekaḥ śabdaḥ samyak jñātaḥ suprayuktaḥ svarge loke kāmadhuk bhavati iti āhitāgnir apaśabdaṃ prayujya prāyaścittīyāṃ sārasvatīm iṣṭi nirvapet iti tasmād aśeṣā vyākṛtā vāg ucyate ityādivacanāntaramūlatā pi vyākaraṇasmṛteḥ pratyuktā śiṣṭaprayogamūlā tarhi vyākaraṇasmṛtir astu vaidyakasmṛtir ivānvayavyatirekamūleti cet ke śiṣṭā iti pṛṣṭo vaktum arhasi kiṃ tadabhimatagavādisādhuśabdavyavahāriṇaḥ gāvyādyaśikṣikāpaśabdavādināḥ dvaye vā ādye pakṣe duruttaram itaretarāśrayatvam śiṣṭaprayogamūlaṃ vyākaraṇam vyākaraṇavidaś ca śiṣṭā iti na hy aśikṣitavyākaraṇāḥ tatsaṃskṛtagavādiśabdaprayogakuśalā bhavanti madhyamapakṣe gāvyādivyavahāriṇaḥ śākaṭikāḥ śiṣṭāḥ tatprayogamūlaṃ gavādiśabdasaṃkārakāri vyākaraṇam iti vyāhatam iva lakṣyate tṛtīye tu pakṣe gogāvyādiśabdaprayogasāṃkāryāt kiṃ phalaṃ vyākaraṇaṃ bhavet vaidyasmṛtes tu yuktam anvayavyatirekamūlatvaṃ tathā darśanād iti tad anayāpi diśā na prayojanavattām upayāti vyākaraṇam ataś ca niṣprayojanaṃ vyākaraṇam tatsūtrakṛtā svayaṃ prayojanasyānuktatvāt na hi athāto dharmajijñāsā pramāṇādijñānāt sādharmyādijñānād vā niḥśreyasādhigamaḥ itivat tatra sūtrakāraḥ prayojanaṃ pratyapīpadat sujñānatvān na pratyapādayad iti cet kim ucyate sujñānatvam yad adyāpi nipuṇam anveṣamāṇā api na vidmaḥ yatra cādyāpi sarve vivadante kiṃ ca dharmārthakāmamokṣāś catvāraḥ puruṣārthāḥ teṣam anyataṃaḥ kila vyākaraṇasya prayojanam āśaṅkyeta tatra na tāvad dharmas tasya prayojanam sa hi yāgadānahomādisvabhāvaḥ tajjanitasaṃskārāpūrvarūpo vā vedād evāvagamyate codanaiva dharme pramāṇam iti hi tad vidaḥ conanāmūlamanvādismṛtisadācārapurāṇetihāsagamyo vā sa kāmaṃ bhavatu vyākaraṇasya tu svatas tadupadeśasāmarthyasaṃbhavāt aṅgasamākhyātatvāc ca na tatprayojanatā yuktā prayoganiyamadvārakas tu dharmaḥ tasyāprayojanatayā nirasta eva arthaprayojanatā tu vartādaṇḍanītyoḥ prasiddhā na vyākaraṇasya adhītavyākaraṇāḥ api daidrāḥ prāyaśau dṛśyante iti na tasya arthaḥ prayojanam kāmas tu vātsyāyanapraṇītakāmaśāstraprayojanatām upagataḥ na vyākaraṇasādhyatāṃ spṛśati mokṣe tu dvāram ātmādiparijñānam ācakṣate kleśaprahāṇaṃ cādhyātmavidaḥ ṣatvaṇatvaparijñānaṃ punar apavargasādhanam iti na sādhīyān vādaḥ tad evaṃ dharmādicaturvargād eko pi na vyākaraṇasādhya iti sthitam athocyate sakalapuruṣārthasārthasādhanopadeśavidheḥ vedasya vyākaraṇam avalagnakam aṅgam atas tatprayojanenaiva prayojanavad idam iti na pṛthak prayojanāntaram ākāṃkṣatīti tadd api parihṛtam yayā hi sādhuśabdetaropadeśadiśā tasya tadaṅgatā sā vyudasyaiva na cāṅgasyāpi satas tasya tatsevādvāram aparam astīti naṣprayojanyam eva na cedṛśam anupakārakam apy aṅgaṃ bhavitum arhati na hi tata pradhānenāṅgīkriyate niyogagarbho hi viniyoga iti nyāyavidaḥ yāny api rakṣādīni prayojanāni vyākaraṇasya vyākhyātṛbhir abhihitāni teṣām anyato pi siddheḥ na vyākaraṇaśaraṇatā muktā rakṣā tāvad adhyetṛparamparāta eva siddhā manāg api svarato varṇato vā pramādyantaṃ kacid adhīyānaṃ anye dhyetāraḥ mā vinīnaśaḥ śrutim ittham uccāraya ity ācakṣāṇāḥ śikṣayantīti rakṣito bhavati vedaḥ ūhas tu trividhaḥ mantrasāmasaṃskāraviṣāyaḥ tatra sāmaviṣayaḥ ūhaḥkaśāstrād avagamyate yājñikaprayogapravāhād vā mantraviṣayo py evam prokṣaṇādisaṃskāraviṣaye tu tasmin vyākaraṇam api kiṃ kuryāt āgamas tv anantaram eva parīkṣitaḥ āgamagamyaṃ ca prayojanaṃ bhavati na cāgama eva prayojanam lāghavaṃ tu kim ucyate vālyāt prabhṛti bahuṣu vahatsv api vatsareṣu yan nādhigantuṃ śakyate vyākaraṇam sa cel laghur upāyaḥ ko nyas tato gurur bhaviṣyati sandeho pi na kaścid vedārthe vyākaraṇena parāṇudyate prativākyam upaplavamānanānāvidhasandehasahasravisraṃsanaphalā mīmāṃsā hi dṛśyate na vyākaraṇam tena rakṣohāgamaladhvasandehāḥ prayojanam iti yad ucyate tan na sādhu vyāhṛtam yāny api prayojanāntarāṇi bhūyāṃsi te surā helayo helayaḥ ity udāharaṇadiśā darśitāni tāny api tucchatvāt ānuṣaṅgikatvāc copekṣaṇīyāni tad uktam arthavat tvaṃ na cej jātaṃ mukhyair yasya prayojanaiḥ tasyānuṣaṅgikeṣv āśā kuśakāśāvalambinī iti atha kathyate kiṃ prayojanāntaraparyeṣaṇayā śasdasaṃskāra eva vyākaraṇasya prayojanam iti tad api vyākhyeyam kaḥ śabdasya saṃskāraḥ tena vā ko rtha iti na hi vrīhīṇām iva prokṣaṇam ājyasyevāvekṣaṇam agnīnām ivādhānaṃ śabdasya kaś cana vyākaraṇakāritaḥ saṃskāraḥ saṃbhavati naiyāyikādipakṣe ca kṣaṇikāḥ varṇāḥ teṣām uccāritanaṣṭānāṃ kaḥ saṃskāraḥ śarāder iva na vegaḥ nātmana iva bhāvanā na śākhāder iva sthitasthāpaka iti varṇānāṃ nityatvapakṣe pi kṣaṇikābhivyaktikatvam aparihāryam atas teṣv api kaḥ saṃskāraḥ saṃskāraś ca varṇasya vā padasya vā vākyasya veti vikalpyamānaḥ na kasyacid vyavasthāpayituṃ śakyaḥ vaiyākaraṇānānāṃ tu niravayavavākyavādināṃ padavarṇayoḥ saṃskāraḥ sutarām anālambanaḥ apoddhṛtyaiva vākyebhyaḥ prakṛtipratyayādikaṃ anyāny eva padāni saṃskariṣyanta iti cet na asatāṃ saṃskāryatvānupapatte āha ca vākyebhya eva parikalpanayā vibhajya saṃskartum icchati padāni mahāmatir yaḥ uddhṛtya saurabhavibhūṣitadṛśi kasmāt ākāśaśākhikusumāni na saṃskaroti iti na ca śabdasaṃskārakartavyatopadeśī kaścid anāramyādhīto vā prakaraṇapaṭhito vā vidhir upalabhyate yam anurudhyamānāḥ śabdasyopayuktasya cātvāle kṛṣṇaviśāṇaṃ prāsyati itivat upyokṣyamāṇasya vā vrīhīn prokṣati itivat kaṃ cana saṃskāram anutiṣṭhema svādhyāyo dhyetavyaḥ iti tu vidhiḥ abhimukhīkaraṇena māṇavakasya vā granthasya vā saṃskāram upadiśatīti mahatī carcaiṣā tiṣṭhatu sarvathā nāyaṃ vyākaraṇanivartyapratyayāgamavarṇalopādeśādidvārakaśabdasaṃskāropadeśaśaṅkām api janayatīty āstām etat na ca śabdaprayogopāyasya sthānakaraṇādeḥ koṣṭhasya mātariśvano vā śrotrendriyasya vā tadupalabdhikāraṇasya prayoktur ātmano vā buddher vā kaścit vyākaraṇena saṃkāraleśaḥ śakyakriya iti tadvārake pi saṃskāre nupāya eva vyākaraṇam na ca sthūlapṛṣatītyādikatipayaśabdavyutpādanam eva vyākaraṇaprayojanatayā vaktavyam tasyāpi kalpasūtrādyupāyāntaralabhyatvāt yaś cāha tattvāvabodhaḥ śabdānāṃ nāsti vyākaraṇād ṛte iti tasya sopahāsam uttaraṃ vārtikakāra eva darśitavān tattvāvabodhaḥ śabdānāṃ nāsti śrotrendriyād ṛte iti api ca vyākaraṇena kṛte pi śabdasaṃskāre tadupadiṣṭa saṃskārabahiṣkṛtaśabdaprayogān vidadhataḥ tatra tatra pūrve pi dṛśyante sūtrakāras tāvat janikartuḥ prakṛtiḥ tatprayojako hetuś ca iti tṛjakābhyāṃ kartari iti pratiṣiddhaṃ ṣaṣṭhīsamāsaṃ tathā janikartuḥ iti dhātunirdeśaikaviṣayaṃ janiśabdaṃ arthanirdeśe pi prayuktavān vārtikakāro pi dambher halgṛhaṇasya jātivācakatvat siddham iti tathaiva prayuktavān anyabhāvyaṃ tu kālaśabdavyavāyāt iti ca kleśena samāsasaṃjñayā guṇavacanasaṃjñābādhitatvāt aguṇavacanatvāt brāhmaṇādigaṇapaṭhitatvāt guṇavacanabrāhmaṇādibhyaḥ ity aprāptam eva ṣyañaṃ kṛtavān bhāṣyakāro pi aviravikanyāyena iti dvandvagarbhe tatpuruṣe prayuyukṣite supo dhātuprātipadikayoḥ iti prāptam api lopaṃ na kṛtavān anyathā kṛtvā codyaṃ antyathā kṛtvā parihāra iti cātra cānyathaivaṃ kathaṃ prāptam api ṇamulam upekṣya ttkāpratyayaṃ prāyuṅkta tad idaṃ trimunivyākaraṇasya trayo pi ca munayaḥ skhalantīti kam upalabhemahi manvādigrantheṣv api kiyanto paśabdā gaṇyante jñātāras santi me iti manunā akṣiṇī ājya ity āśvalāyanena mūrdhanyābhijighraṇaṃ iti gṛhyakāreṇa tadanantaraṃ tubhyaṃ ca rāghavasya iti vālmīkinā janme janme yad abhyastam iti dvaipāyanena prayuktam āha ca anto nāsty apaśabdānām itihāsapurāṇayoḥ iti atha vā kim anena purāṇapuruṣaparivādena sarvathā yaṃ vastusaṃkṣepaḥ kṣāmo pi kaścid upayogo na loke vede vā vyākaraṇasya vidyata iti kiṃ cānyat atha śabdānuśāsanam ity upakramya keṣāṃ śabdanām iti pṛṣṭvā laukikānāṃ vedikānāṃ ca iti pratijñāya na laukikās sarve vyākartuṃ pāritāḥ śabdāḥ nāpi vaidikāḥ tathā hi teṣāṃ vyākriyā pratipadaṃ vā vidhīyate lakṣaṇato vā pratipadaṃ tāvad anuśāsanam aghaṭamānaṃ ānantyāc chabdānām tathā cāhuḥ bṛhaspatir indrāya divyaṃ varṣasahasraṃ pratipadaṃ vihitān śabdān provāca na cāntaṃ jagāma iti nāpi lakṣaṇataḥ tadasaṃbhavāt na hi sakalasādhuśabdavargānugataṃ apaśabdebhyaś ca vyāvṛttaṃ gotvādivad iha kiṃ cil lakṣaṇam astīty uktam tatraitat syāta na jātyādirūpam iha lakṣaṇam abhidhitsitam api tu katham anuśāsanam iti praśnapūrvakam uktaṃ prakṛtyādivibhāgakalpanayā sāmānyaviśeṣatatā lakṣeṇeti ca tathā hi karmaṇy aṇ iti sāmānyalakṣaṇaṃ karmaṇy upapade dhātumātrād aṇpratyayo bhavatīti āto nupasarge kaḥ iti viśeṣalakṣaṇam ākārāntād dhātoḥ upasargarahitāt karmaṇy upapade kapratyayo bhavatīti tenānena samānyaviśeṣavatā lakṣaṇena kumbhakāraḥ nagarakāraḥ ityādayaḥ godaḥ kambalada ityādayo bhūyāṃsaḥ śabdāḥ akleśenaiva vyākariṣyanta ity ucyate prakṛtyādivibhāgakalpanayety atra yad vaktavyaṃ tat prāg eva savistaram abhihitam sāmānyaviśeṣavatā lakṣaṇeteti tu saṃpratinirūpyate tad api vyavasthitaṃ lakṣaṇaṃ na dṛśyate tathā hi dhātoḥ pare pratyayā bhavantīti lakṣaṇaṃ kurvatā vaktavayam kaḥ punar ayaṃ dhātur nāmeti nanu bhuvādayo dhātavaḥ ity uktam eva tatsvarūpaṃ kecana śabdāḥ kayācit paripāṭyā paṭhitāḥ te dhātusaṃjñayā lakṣyante tebhyaḥ pare tiṅaḥ kṛtaś ca pratyayā bhavantīti satyam uktam etat kin tu evaṃ pāṭhe kṛte pi na dhātusvarūpanirṇaya upavarṇito bhavati tathā ca gaṇḍatīty api prāpnoti dhātos tiṅpratyayavidhānāt ghaṭa ceṣṭāyāṃ iti dhātuḥ asti ca ghaṭa iti prātipadikam amo roge iti dhātuḥ anubandhatyāgāt am iti bhavati asti ca dvitīyāvibhakter ekavacanam iti bhū śabdo dhātuḥ asti ca bhūprātipadikam yatī prayatne iti luptānubandhaḥ yata iti dhātuḥ asti ca yat iti sarvanāma tatra ca pāṭhaprasiddharūpamātrāviśeṣāt adhātor api gaṭhabhūyacchabdarūpāt pare tiṅpratyayā bhaveyuḥ kriyāvacano dhātur iti cet bhavati tiṣṭhati ityevamādīnām adhātutvaṃ prāpnoti gaṇḍeś cānarthakaḥ pāṭhaḥ ubhayaṃ tarhi dhātulakṣaṇaṃ pāṭhaḥ kriyāvacanatā ceti na bhavitum arhati tad api hi vyastaṃ vā lakṣaṇaṃ samastaṃ vā vyavastapakṣe pratyekam abhihite doṣas tadavastha eva samastapakṣe pi bhavaty ādau kriyāvacanatvasya dvitīyatvāt kutaḥ pare tiṅaś ca kṛtaś ca pratyayā utpadyeran kiṃ ca kecana tiṅpratyayāḥ kālādyupādhayaḥ na tadvacanāḥ anukteṣu ca kālādiṣu tatpūrvakaṃ vartamāne laṭ bhaviṣyati ṭ bhūte luṅ iti niyamanirūpaṇam aśakyam ucyatāṃ tarhi tiṅbhiḥ kālādaya iti cet na bhāṣyavirodhāt uktaṃ hi bhagavatā bhāṣyakāreṇa bhūte dhātvartha iti na ca dhātvarthenaiva dhātvartho vyavasthāpayituṃ śakyate liṅādayaś ca sutarām anadhigamyamānaviṣayāḥ te hi vidhyādāv arthe vidhīyante sa ca vidhirūpo rthaḥ svarūpataś ca upādhitaś ca na śakyo nirṇetum iti tathā kārakānuśāsanam api duśtham dhruvam apāye apādānam ity ucyate tatra dhruvasya vṛkṣādeḥ vṛkṣāt patito devadattaḥ iti patanakriyāyāṃ acalataḥ kṛśam api na kārakatvam utpaśyāmaḥ kriyāyogi hi kārakam sā ca vṛkṣe nopalabhyata iti sārthād dhīnaḥ rathāt patitaḥ iti sārtharathayoḥ kriyopalabhyate na vṛkṣavan niścalatvam iti cet satyam svarasapravṛttā tayor asti kriyā hāne yāne ca pādapanirviśeṣāv eva sārtharathau na ca yad ekasyāṃ kriyāyāṃ kārakaṃ tat sarvāsu kriyāsu kārakaṃ bhavati atiprasaṅgāt karmaṇā yam abhipraiti sa saṃpradānam ity atra karmaśabdaḥ kriyāvacano vā syāt īpsitatamakārakavācī vā ādye pakṣe kriyayā sarvakārakāṇy abhipreyanta iti kriyāsu kārakāṇi saṃpradānatāṃ pratipadyeran na copāsyāt pratigrahas tu kriyāntaram eva tatra coktaṃ kriyayā cābhipreyamāṇaṃ phalaṃ bhavati na kārakam iti vakṣyāmaḥ dvitīyas tu pakṣaḥ karmaṇā kārakeṇa gavādinā yam abhipraitīti sutarāṃ saṃkaṭaḥ kriyāsaṃbandhitayā hi kārakaṃ kārakaṃ bhavati na kārakasaṃbandhitayā karotīti kārakam iti vyutpatteḥ sādhakatamaṃ karaṇam iti tamabarthānavadhāraṇāt anupapannam anekakārakasaṃdarbhasannidhāne kāryam ātmānaṃ labhate teṣām anyatamavyapagame pi na labhyata iti tataḥ kim iva kārakam atiśayakhacitavapur iti yaṃ tam arthaṃ maṅgalakalaśenābhiṣiṃcāmaḥ prācuryeṇa hi pradhānasaṃpattiparyantavyāpārayogitvam ityādi sarvasādhāraṇaṃ na kāṣṭhaikaniṣṭham iti kāṣṭhaiḥ pacati iti kathaṃ teṣām eva karaṇatvam ādhāro dhikaraṇam iti yad ucyate tatra vaktavyam kasyādhāra iti kriyāyāḥ kāraksya vā yadi kriyādhāratvaṃ adhikaraṇalakṣaṇam aśeṣakārakāṇām adhikaraṇasaṃñā prasajyeta kriyāyogāviśeṣāt atha yatra sthālyādau karmāśritaṃ taṇḍulādi tadadhikaraṇam same deśe pacati iti na syāt apsu pacati iti syat kaṭe sthito bhuṅkte iti cāpabhraṃśo bhavet kartur hi tat adhikaraṇaṃ na karmaṇaḥ kartṛkarmaṇoḥ kriyāśrayayoḥ dhāraṇam adhikaraṇatvena kārakam iti cet ubhayadhāratvaṃ na kaṭasya na sthālyā iti dvayor apy adhikaraṇatā hīyeta ekaikādhāratve tu tallaksaṇe parasparāpekṣayā punas tatsvarūpasāṃkaryaṃ bhavet yadi tu sakalakārakādhāratvaṃ adhikaraṇalakṣaṇaṃ sthālyāṃ odanaṃ pacati iti na syāt sakalakārakānadhikaraṇatvāt sthālyā adhikaraṇasya cākārakatvaprasaktiḥ na hy adhikaraṇam adhikaraṇāśritaṃ bhavati madhyāhne snāti rātrāv aśnāti pūrvasyāṃ diśi viharati iti kālādīnām avyāpāratvāt akārakatvam eva bhavet tathā ca sati ete prayogā asādhavaḥ syuḥ kartur īpsitatamaṃ karma iti sādhakatamavad ihāpi na vācako yam atiśāyanaḥ sarvakārakāṇāṃ kriyārthitayā kartur īpsitatamatvāt atha yadarthā kriyā tadarthaṃ kartur īpsitatamaṃ tadarthaṃ tv anyat iti tatra tamappratyaya ity ucyate tarhi tasya kārakatvam eva na yuktam kriyāsaṃpādakaṃ hi kārakam ucyate na kriyāsaṃpādyam kriyāsaṃpādyaṃ tu phalaṃ bhavati na kārakam kārakaṃ ca kriyayā cāptum iṣṭatamaṃ iti ca vipratiṣiddham athābhidhīyate kriyopayogayogyatānibandhano yaṃ kārakavyapadeśaḥ sa ca vicitraḥ kriyopayogaḥ anyathā karaṇasya anyathā dhikaraṇasya anyathā saṃpradānādeḥ iha ca kriyāsādhyatve pi odanasya tatkriyopayogitvam anivāryam tam anuddiśya kriyāyāḥ pravṛttyabhāvāt itīttham anena rūpeṇa tasya kriyāsādhanatvāt kārakatvam iti naitad evam kārakatvavyapadeśo hi na pāribhāṣikaḥ kin tu kriyāsaṃbandhanibandhanaḥ kriyāsaṃbandhaś ca īdṛśaḥ yadupeyā kriyā tadupāyaḥ kārakam iti viparyaye tu kīdṛśaḥ kārakabhāvaḥ astu tarhi taṇḍulān pacati iti mā ca bhūt odanaṃ pacati iti odanasya phaladaśānupraveśād iti uktam atra taṇḍuleṣv api tamabartho na vācakaḥ teṣām api phalasādhanopayogāviśṣād iti svatantraḥ kartā iti kim idaṃ svātantryaṃ kriyāsaṃpādyaṃ yadicchātaḥ pravartanam iti cet kūlaṃ patati iti caitanyaśūnyatayā kūlasyecchānupalambhāt akartṛtvaṃ bhavet atha yadvyāpārādhīnaḥ kārakāntaravyāpāraḥ sa kartety ucyate sarvakārakanirvartyatvāt kriyāyāḥ na vidmaḥ kiṃvyāpārādhīnaḥ kasya vyāpāra iti samagrakarakagrāmasya parasparopekṣatvāt atha yaḥ kārakāntarāṇi prayuṅkte taiś ca na prayujyate sa karteti tarhi punar acetanānām akartṛtvaprasaṅgadoṣas tadavastha eva atha dhātunā bhidhīyamānavyāpāraḥ karteti tatrāpi na vidmaḥ kasya dhātumā bhihito vyāpāraḥ sakalakārakavācitvāt paceḥ anyathā hi sakalavyāpārānabhidhāyini dhātau tadarthasādhane sarveṣāṃ saṅgatir eva na syāt tathā ca sati sarvakārakāṇi kartṛtvam eva spṛśeyuḥ atha mataṃ aguṇato dhātunā bhidhīyamānavyāpāraḥ karteti tad api asatsakṛduccarito dhātuḥ anekasmin kārakacakre kasyacid guṇatvena kasyacit prādhāyena vyāpāraṃ katham iva kathayituṃ śakṣyatīti tatprayojako hetuś ca iti prayojyenaiva vyākhyātam evaṃ kārakānuśāsanasyāvyavasthānāt tadadhīnaprasaktavibhaktividhānam api prayuktam apādāne paṃcamī saptamyadhikaraṇe ca ityādiviṣayanirūpaṇapūrvakatvāt tadvidhānsyeti kiṃca yad api kṛttaddhitasamāsānuśāsanaṃ tat sāmarthyaniyamapūrvakam samarthānāṃ prathamād vā samarthaḥ padavidhiḥ iti paribhāṣaṇāt tad atrāpi vaktavyam sāmarthyaṃ nāma kim ucyata iti ekārthānviyitvam iti cet tat kuto vagamyate taddhitasamāsaprayogapratipattibhyām eveti cet tarhi tābhyāṃ sāmarthyāvagamaḥ sāmarthye sati tayoḥ pravṛtir itītaretarāśrayam api ca sāmarthyam antareṇāpi kvacit prayujate samāsam aśrāddhabhojī dadhighaṭaḥ gorathaḥ iti tathā saty api sāmarthye taddhitaprayogaṃ pariharanti aṅgulyā khanati vṛkṣamūlād āgata iti āṅgulikaḥ vārkṣamūla iti na vaktāro bhavantīti etad apy asamaṃjasam anuśāsanam tathā arthavadadhātur apratyayaḥ prātipadikam iti saṃjñālakṣaṇam ativyāpakam vākyasyāpi prātipadikasaṃjñāprasaṃgāt atha kṛttaddhitasamāsāś ca iti sūtrāntare samāsagrahaṇam vidhiśeṣatvena varṇyamānaṃ taditarapratiṣedhaphalaṃ bhavatīti tato vākyanivṛttiḥ setsyati yady evaṃ adhātur apratyayaḥ iti na vaktavyam dhātupratyayayor api tata eva pratiṣedhasiddheḥ atha ekārthatayā samānaśīlasya vākyasyaiva pratiṣedhe prabhavati samāsagrahaṇaṃ na dhātupratyayayor iti tad api durāśāmātram vākyasamāsayor api vāvacanānarthakyakathanena pārthagarthyavyavasthāpanād iti tad evaṃ prātipādikasaṃjñāviṣayasyāniścayāt tatprakṛtikānāṃ ṅyāpprātipadikāt ity adhikṛtya svādipratyayānāṃ vidhānam anupapannam ity alaṃ prasaṅgena yaś ca vyākhyātṇāṃ uktānuktaduruktanirīkṣaṇaprayatnaḥ yaś ca vācakamātrā vārṇādhikyamiṣapuraśaralakṣaṇaparicodanaprakāraḥ yac cedaṃ vyākhyātṛvacanaṃ iha na bhavaty anabhidhānāt iti yac ca pade pade bahulavacanaṃ tat sarvaṃ sutarām apariśuddhim anuśāsanasya darśayatīti anye tu śobheti cīrṇam iti na yāti pratibhettum iti mātur anuharatīti phalinabarhiṇaṃ balavāno hy adyāseti kāṃ diśīka iti bhrājiṣṇur iti gaṇeya iti vareṇya iti lakṣyasaṃgrahabahiṣkṛtasmṛtisaṃdehaviparyayapratipādakatvalakṣaṇaskhalitaṃ viplutaṃ ca pāṇinitantraṃ iti manyamānāḥ tatra mahāntam ākṣepamatāniṣuḥ sa tu sthūlodaraprāya iti iha granthagauravabhayān na likhyate nanu yadi lakṣaṇasya praṇetā pāṇiniḥ asamyagdarśī tatra vivaraṇakārāś ca nātipuṇadṛśaḥ kāmamanyaḥ sūtrakṛt kṛtabuddhitaro bhaviṣyati vṛttikārāś ca prauḍhataradṛṣṭayo bhaviṣyanti tebhyaś ca śabdalakṣaṇam aviplutam avabhotsyāmaha iti naitad asti teṣām api abhiyuktarāḥ kecid utprekṣanta eva doṣaṃ teṣām apare teṣām api apare tad evam anavastha prasaṅgān nāsti nirmalam anuśāsanam iti kleśāyaiva vyākaraṇādhyayanamahāvratagrahaṇam tathā cāha bṛhaspatiḥ pratipadam aśakyatvāt lakṣaṇasyāpy avyavasthānāt tatrāpi skhalitadarśanāt anavasthāprasaṅgāc ca maraṇānto vyādhir vyākaraṇam ity auśanasā iti ihāpy uktam duṣṭagrahagṛhīto vā bhīto vā rājadaṇḍataḥ pitṛbhyābhiśapto vā kuryāt vyākaraṇe śramam  anyair apy uktam vṛttiḥ sūtraṃ tilā māṣāḥ kaṭandī kodravodanaḥ ajaḍāya pradātavyaṃ jaḍīkaraṇam uttamam iti evaṃ vyākaraṇāvagāhanakṛtodyogo pi vidvajjanaḥ vyutpattiṃ labhate na vaidikapadagrāme manuṣyoktivat anyat kiñcana tatpratītiśaraṇaṃ nāstīti ca vyākṛtaṃ tasmād apratipattimantharamukhe vedāḥ pramāṇaṃ katham atrābhidhiyate yat tāvad idam avādi gavādiśabdavat anādiprabandhasiddam eva gāvyāder api vācakatvam iti tatrāmuṃ pakṣaṃ saṃśayadaśām eva tāvad āropayāpaḥ pūrvapākṣikoktayuktisamutthāpitasthirataraviparyayajñānasamanantaraṃ sahasaiva samyagjñānotpādanātibhārāt bhāraikadeśāvataraṇanyāyena saṃśayas tāvad upapadyate tataḥ tarkāt pariśodhite dhvani sugame sukhaṃ vihariṣyati samyaṅnirṇayopāyo nyāya iti tad ucyate yadi gavyādīnāṃ gavādīnām iva śabdānāṃ prayoge gatir anyā na kācit saṃbhāvanābhūmimadhyeti tat satyam ādisattāyāḥ kalpane ko vasaraḥ yathā hi svādhyāyādhyayanasamaye yādṛśam eva śabdaṃ yathoditamātrānusvārasvarādisvarūpasamutthaṃ tam uccārayaty ācāryaḥ tādṛśam eva taṃ śiṣyaḥ pratyuccārayati pramādyantaṃ vā gurur evainam anuśāsti ā taduccāraṇasāmarthyopajananaṃ tāvat na muṃcati śikṣayati so pi śiṣṭaḥ yadā gurur bhavati tadā svaśiṣyaṃ tathaiva śikṣayiṣyati ācāryo pi yadā śaiśave śiṣya āsīt taddā nyena guruṇā śikṣito bhūt so pi tad anyena so pi tadanyeneti evam anāditvaṃ jaiminīyapakṣe ā jagatsargāt prabhṛti pravṛttatvaṃ vā naiyāyikapakṣe vedasya vyavasthitam ittham eva yadi gāvyādīnāṃ gavādivad apramādakṛtaḥ suparirakṣitaḥ prayogaḥ tathaiva caitebhyo rthapratipattipūrvako vyavahāraḥ tadā nādigavādiśabdasamānaviṣayā eva gāvyādaya iti tadā kasya kiṃ brūmaḥ asti tv atrāparaḥ prakāraḥ na hy ekāntena yādṛg eva vaktrā śabdaḥ prayujyate tādṛg eva śrotrā pratyuccāryate kin tu pramādālasyādivividhāparādhavidhurakaraṇoccāryamāṇo pabhraṃśatāṃ spṛśan dṛśyata ity asti saṃśayāvasaraḥ apabhraṃśatayā pi ye sthitāḥ sthāsyanti vā śākaṭikabhāṣāśabdāḥ tān api gopālabālābalādiṣu prayuṃjānā jaraṭhapāmarāḥ prayatnenāpi na yathoccāritān eva tān pāṭhayiktuṃ śaknuvantīti aśaktijaśabdaprayogabāhulyadarśanāt saṃśayānā kuśāgrabuddher api buddhiḥ bhavitum arhati kim ete gavādiśabdā evānādisiddhavācakaśaktibhājaḥ tebhyo nye viguṇakaraṇaprayojyāpramādaprabhavāḥ apabhraṃśāḥ kiṃ vā sarva eva tulyakakṣyā iti veṣāṃsa tulyakakṣyatve ya ete dyatve pi pramādataḥ pramadādāsadārakādivadaneṣv apabhraṣṭā abhyadhikatarām apabhraṃśadaśāṃ spṛśantaḥ te pi tām eva gavādiśabdadhurām adhiroheyuḥ na caivam astv iti śakyam abhyanujñātum idānīm eva bhraśyatāṃ teṣāṃ pratyakṣata upalabdher iti tasmād avaśyaṃ tāvat adyatve paridṛśyamānā pabhraṃśadṛśā durbalabālābalādiśabdāḥ na gavādiśabdān spardhitur mahanti te cen na spardhante tad adhunā gāvya dayo pi prakārāntaropapattisaṃbhāvanābhaṅguraprabhāvāḥ santaḥ na gavādiśabdasamānavidhitvam adhyavasātuṃ śaknuyuv iti tarkayāmaḥ tad uktaṃ bhagavatā jaimininā śabde prayatnaniṣpatter aparadhasya bhāgitvam iti bhāṣyakāreṇāpi tad vyākhyātam mahatā prayatnena śabda uccārito vāyuḥ nābher utthitaḥ urasi vistīrṇaḥ kaṇṭhe vivartitaḥ mūrdhānam āhatya parāvṛttaḥ vaktre caran vividhān śabdānabhivyanakti tatrāparādhyetā py uccārayitā yathā śuṣke patiṣyāmīti kardame patati sakṛd upaspṛkṣyāmīti dvir upaspṛśati ityādinā āha viśeṣe tarhi pramāṇaṃ vaktavyaṃ yad ete gāvyādayaḥ pramādādyaparādhanibandhanā eva na gavādiśabdasamānavidhaya iti ucyate bavatu siddhaṃ nas samīhitaṃ saṃśayadaśāṃ tāvad ānīto yaṃ anādigāvyādiśabdavācī mahāpuruṣaḥ saṃbodhyate bho mahātman itthaṃ pūrvoktanītyā saṃśaye sati cintyatām kim ete gāvyādayo gavādisamānayogakṣemā eva hastaḥ karaḥ pāṇīr itivat bhavantu kiṃ vā parādhasaṃbhāvanayā margāntaram ālāmbantām iti tatraikasmin vācye bahavas tulyakakṣyā vācakā iti naiṣa nyāyaḥ katham pratyarthaṃ śabdaniveśāt tenaiva sambandhakaraṇasaukaryāt anyathā ca saṃbandhe yatnagauravaprasaṅgāt pratyarthaṃ śabdaniveśe hi sati parasparam avyabhicāriṇau śabdārtho bhavataḥ sa śabdaḥ tasya vācakaḥ so rthaḥ tasya vācya iti anekaśabdavācyas tv eko rthaḥ taṃ vācakaṃ śabdaṃ vijahyād api tam antareṇa śabdābhidheyatām api pratipadyate iti avyabhicāraḥ anekārthavācini caikasmin vācake iṣyamāṇe śabdo rtha vyabhicaret tasyevārthāntarasyāpi tataḥ pratipatter iti ittham aniyamo yam upaplaveta hastaḥ karaḥ pāṇir ityādau akṣāḥ pādāḥ māṣā ityādau tu kiṃ kriyate gatir anyā nopalabhyate tenānekaśabdatvaṃ anekārthatvaṃ daivabalavattayā ṅgīkṛtam prathamaḥ pnar eṣa ṛjuḥ panthāḥ yad ekasya vācakasyaiko vācyo tha iti iha ca gatyantaramatispaṣṭam asti pramādaprabhavatvaṃ nāma tasmin sati kim iti prathamaprāpto yaṃ prativācyaṃ vācakaniyamakramo laṅghyate tena pramādāparādhanibandhanā gāvyādayaḥ na gavādisamānamahimāna iti yuktam kiṃ ca vācakaśaktir nāma sūkṣmā paramaparokṣā arthāpattimātraśaraṇāvagamā na tanmandatāyāṃ anyataḥ kutaścid avagantuṃ pāryate sā ceyam anyathā  py upapadyamānā gavādibhyo  rthapratyayādivyavahāre mandībhavati teṣu śakti kalpanāyām arthāpatiḥ evaṃ ca gavādaya eva vacakaśakter āśrayaḥ na gāvyādayaḥ kathaṃ tarhi bahūnām anadhigatavyākaraṇatantrāṇām ebhir avicchinno vyavahāraḥ yathaiva mlecchabhāṣābhiḥ akṣinikocahastasaṃjñādivyavahāriṇāṃ vā svaiḥ svair upāyaiḥ kim akṣinikocādīnāṃ antyajanapadavācāṃ nāsti śaktiḥ om ity ucyate kathaṃ tarhi tebhyo rthapratipattir naisargikī teṣāṃ śaktir nāstīti vrūmaḥ tatsvarūpasyāvyavasthitatvena sāṃsiddhikaśaktipātratānupapatteḥ pratipattis tu svakṛtasamayamātranibandhanā tebhyaḥ nanu naiyāyikānāṃ vā na samayaḥ pratipattyupāyaḥ satyam sa tv īśvarapraṇītaḥ prathamasargāt prabhṛti pravṛttaḥ mīmāṃsakābhyupagata naisargikaśaktisodarya eva na mādṛśaracitaparimitaviṣayasamayasamānaḥ sa ca gavādiśabdeṣv eva prāptapratiṣṭhaḥ na gāvyādiṣu te tu varṇasārūpyacchāyayā gavādiśabdasmṛtim ādadhānāḥ tadarthapratipattihetutām upagacchanti nanu anavadhṛtasvarūpāṇāṃ kathaṃ gavādiśabdānāṃ svaraṇam tadavadhāraṇe vā ko bhyupāyaḥ abhiyogaviśeṣa iti brūmaḥ kaḥ punar abhiyogaḥ ko vā tasya viśeṣaḥ vyākaraṇādhyayanaṃ abhiyogaḥ tadabhyāsānusāreṇa lakṣyanirīkṣaṇaṃ tasya viśeṣaḥ vyākaraṇena ca pratipadam aparyavasitam āryajanaprayojyasādhuśabdasārthasaṅgrahataḥ tad visadṛśabarbarapurandhriprāyaprākṛtagocarāpaśabdaparihāraprakāravyutpādanam upakramyate yad ānantyāt kila kalpaśatair api nāvakalpate kin tu vyapanītātivyāptyādidoṣopanipātatrāsatrimuniparīkṣitalakṣaṇadvārakas tadupadeśaḥ śrūyate tena ca vedeneva dharmādharmayoḥ brahmāvatāreṇeva satyānṛtayoḥ nītiśāstreṇeva hitāhitayoḥ manvādivacaneneva bhakṣyābhakṣyayoḥ divyeneva śuddhyaśuddhyoḥ sidhyaty eva sādhvasādhuśabdayor adhigama iti sarvalokasākṣikam etat katham apanīyate dṛśyate hy adyatve pi vyākaraṇakovidānām itareṣāṃ ca kṛṣīvalādīnāṃ atimahān vacasi viśeṣa ity evaṃ pramādādimūlagāvyādyapaśabdaprayogasaṃbhavāt anekaśabdagatavācakaśaktikalpanāgauravaprasaṅgāt abhiyogaviśeṣasādhyamāna sādhvasādhuśabdādhigamasaukaryāc ca gavādīnām eva vācakatvaṃ na gāvyādīnām iti sthite pūrvpakṣopanyastaḥ samasta eva parīvādaḥ parihṛto veditavyaḥ tathāhi yat tāvad abhyadhāyi sādhutvaniścaye pramāṇaṃ nāstīti sādhutvaṃ nendriyagrāhyaṃ liṅgam asya na vidyate śāstrasya viṣayo naiṣa prayogo nāsty asaṃkaraḥ iti tatrāyaṃ pratiślokaḥ sādhutvam indriyagrāhyaṃ liṅgam apy asya vidyate śāstrasya viṣayo py evaṃ prayogo py asty asaṃkaraḥ iti śrautre hi pratyaye grastanirastaromaśāmbūkṛtādidoṣarahitodāttādidharmasaṃbandhaprasiddhānupūrvīkavarṇagaṇātmakapadapratibhāsas tāvad asti sa ca na saṃdigdhaḥ na bādhakavidhūtadhairyaḥ nāśuddhakaraṇajnmā na kalpanāmātrasvarūpa iti tatra parisphuratsphuṭakramavarṇātmakapadagrahaṇam eva sādhutvagrahaṇam tadviparītayathānirdiṣṭadoṣakaluṣitaśabdagrahaṇam eva ca asādhutvagrahaṇam iti pratyakṣam ye eva sādhutvāsādhutve iti nanu yadi śrotrakaraṇakenaiva pratyayena sādhutvāsādhutve pratipattāraḥ pratipadyante vyākaraṇādhyayanavandhyabuddhayo pi pratipadyeran na ca pratipadyante tasmān na te indriyaviṣaye iti naiṣa doṣaḥ vaiyākaraṇopadeśasahāyakopakṛtaśrotrendriyagāhyatvābhyupagamāt yathā hi brāhmaṇatvādijātiḥ upadeśasavyapekṣacakṣurindriyagrāhyāpi na pratyakṣagamyatām apojjhati yathā ha na hi yat giriśṛṅgam āruhya gṛhyate tad apratyakṣam iti yathā vā savikalpakapratyakṣaprāmāṇyasiddhau śabdānuviddhabodhe pi pramāṇyam upapāditam ādau kila saṃjñopadeśinā panaso yam iti vṛddhavacasā cakṣurindriyeṇa panasajñānam utpadyate saṅketakaraṇakāle tadubhayajam iti avyapadeśyapadena vyapanītam vyavahārakāle tu punaḥ panasādijñānam upadeśasmaraṇāpekṣacakṣurjanitam api cakṣuṣam eveti varṇitam evam ihāpi vyākaraṇakovidopadeśasaciva śravaṇendriyagrāhye api sādhutvāsādhutve na pratyakṣatam ativartete yathā ca brāhmaṇatvādijātipratītau kāraṇāntaram uktaṃ kvacid ācārataś cāpi samyagrājānupālitād iti manvādidarśitānavadyavartmānusaraṇanipuṇatarabhūpatiparipālyamānavarṇāśramāṇāṃ śaṅkitakṛtakakapaṭāryaveṣaduṣṭaśūdratāvyabhicāre deśe viśiṣṭācāragamyāpi brāhmaṇatvādijātir bhavati evam ihāpi viśiṣṭaśabdaśravaṇānantarakālapravṛttavyavyavahārāvagamārthapratipattisahitaṃ śabdānuśāsanaśāstropadiṣṭaprakṛtipratyayavikaraṇavarṇalopāgamādeśādiliṅgam avyabhicāri tatsvarūpāvadhāraṇe kāraṇaṃ bhaviṣyati yad evaṃ lakṣaṇakam arthapratyāyakaṃ ca śabdasvarūpaṃ tata sādhutayā vadhṛtam iti vyāptigrahaṇopapatteḥ śāstram api śrutismṛtirūpaṃ aduṣṭaśabdaprayogopanatakratūpakārakaraṇakasvargādiphalasaṃyogam upadiśat apaśabdabhāṣaṇaprabhavapratyavāyapratipādakaṃ ca vāgyogavid duṣyati cāpaśabdaiḥ ityādi sādhutvetaraparicchede pramāṇatāṃ pratipadyata eva nanu vrīhikalaṃjavat tatsvarūpasiddhau satyāṃ tadvidhipratiṣedhayoḥ śāstraṃ kramate na tu tatsvarūpam eva vidhatte svarūpasyābhāvārthatvena vidhiviṣayatvāyogāt ity uktam satyam kin tu śrutismṛtiśāstrayoḥ dharmopadeśinoḥ yathopavarṇitenaiva prakāreṇa sādhvasādhuviṣayavidhiniṣedhaparatvam tatsvarūpapratipattikartavyatāparaṃ tu vidhyapekṣitavyākaraṇasmṛtirūpam eva śāstraṃ veditavyam mūlavidhyapekṣitasādhutvānvākhyānaparatvāc ca vyākaraṇasya mūlaśāstram api tatra sopānavyavahitaṃ pramāṇībhavaty eva yadi vā pāṇinyādiṣṭasmṛtidraḍhimnā mūlabhūtam ācamanādividhivadvaidikam api tathāvidhaṃ vidhivākyaṃ kalpayituṃ śakyam iti śāstrasyāpi nāviṣayaḥ sādhutvam śabdavitprayogaś ca saṅkararahita eva tathā hi anyā eva niravadyavarṇakramodīraṇodāragambhīragatayaḥ sūktayaḥ sūrijanasya anyā eva duḥśravāḥ kuśitasaṅkīrṇavarṇavibhāgavinihitahṛdayodvevāḥ grāmyā giraḥ iti pratyakṣam upalabhyate sa cāyam asaṅkaraḥ prayogaḥ vyākaraṇasahāyakaṃ pratipadyamānaḥ sādhutvāvagamopāyatāṃ bhajata eveti sarvathā nāprāmāṇakaḥ sādhvasādhuśabdavibhāga iti evaṃ ca brāhmaṇena na mlecchita vai nāpabhāṣita vai mleccho havā eṣa yad apaśabdaḥ ityādyāgamaśabdāny api tadupayogīni vyākhyātānīva bhavantīti yat punar niyamaśāstre sādhubhir bhāṣitavyam asādhubhir na ity asminn apabhāṣitaṃ tad api na peśalam na hi nīrapānopadeśavat kṛśānupānaniṣedhavad vā  navakāśam idaṃ śāstraṃ apaśabdānām anāryajanapratiṣṭhānāṃ yathātathā rthapratītyupāyatvadarśanapūrvakaprayogaprasaṅgānapāyena prāptau satyāṃ prtiṣedhasyāvakāśasaṃbhavāt sādhubhir eva bhāṣaṇasya bhojanaprāṅmukhatādivat niyamādṛṣṭasāphalyāt yad api sādhvasādhusvarūpānavadhāraṇāt pratipadopadeśādyaśakyatvaṃ āśaṅkitaṃ tad api prativihitam yādṛg idaṃ pratyakṣānumānagamyaṃ sādhvasādhuśabdasvarūpaṃ vyākhyātaṃ tadavalambanapuraśaraniyamakaraṇasya suśakatvāt ata eva sādhutvaṃ nāma kim ucyate iti yad vikalpitaṃ tat prativihitam eva bhavati yataḥ vyākaraṇalakṣaṇānugamaviśeṣitaṃ vācakatvaṃ sādhutvam ity uktam tac ca sarvānugāmigotvādivat sāmānyaṃ vā bhavatu pācakatvādivat asaty api sāmānye vacchedakaṃ bhavatu sarvathā tatkṛto nirvahati sarvo vyavahāraḥ vargīkaraṇe hi tad eva kāraṇam iti atha vā punar astu vacakatvam eva sādhutvam tathāpi tatra niyamaśāstraṃ sādhubhir eva bhāṣitavyam iti pravartitum arhaty eva yady api asādhor avācakatvāt prayogaprasaṅgo nāsti tathāpi sādhusmaraṇasaraṇisamupārūḍhavācakatvaśaṅkopaplavamānaprasaṅganivṛttaye niyamasāphalyaṃ bhaviṣyati vidhiphalatvena niyamasya phalataḥ parisaṃkhyākāryaṃ asādhuśabdanivṛttiḥ sthāsyatīti so pi na doṣaḥ yad api parārthatvat phalaśrutim arthavādīkurvatā puṇyapāpaphalatvaṃ dūṣitam tad api na sāṃpratam arthapratītipārārthye saty api prayoganiyamāpūrvadvārakapuṇyapāpaphalatvasaṃbhavāt parṇamayyādiṣv api tathā prasaṃga iti cet bhavatu ko doṣaḥ naiyāyikaiḥ ekākāraniravalambanārthavādapadopadeśānabhyupagamāt śabdaśaktitātparyaparyālocanam api tair anyathā kriyata iti prāgvicāritam iti tiṣṭhatv eṣā kathā tena kāmadhug bhavati ityādivacanāny api vyākaraṇādhyayanaphalaprakaṭanapaṭūni tathaiva netavyāni yad api sūtrakṛtā svayaṃ prayojanaṃ kim iti na vyāhṛtam iti vyāhṛtaṃ tad apy adūṣaṇam eva vyākaraṇaṃ hi vedāṃgam iti prasiddham etat ā himavataḥ ā ca kumārībhyaḥ vedaś ca yadi niṣprayojanaḥ svasti prajābhyaḥ samāptāni dṛṣṭādṛṣṭaphalāni sarvakarmāṇi jitaṃ cāturvarṇyabāhyaiḥ antyajanapadavāsibhiḥ mlecchaiḥ atha saprayojano vedaḥ so ṃgavattvāt aṃgaiḥ sahaiva saprayojanatāṃ bhajata iti ko rthaḥ prayojanāntaracintayā na hi darśapūrṇamāsaprayojanād anyat prayājādiprayojanam anviṣyata iti manvānaḥ svayaṃ sūtrakṛt prayojanaṃ nākhyat vyākhyātāras tu mukhyānuṣaṃgikabhedabhinnaprayojanaprapaṃcaprarocanātiśayavyutpādanadvārakaśrotṛjanotsāhaparipoṣasiddhaye darśitavanta iti na kaścid upālabhyaḥ kathaṃ punar aṃgatāvyākaraṇasya kam upakāram āvahata iti kasyaiṣa paryanuyogaḥ vedavat aṃgānām anāditvāt īśvarapraṇītatvād vā paryanuyojanānupapatteḥ saṃkṣepavistaravivakṣayā hi pāṇinipiṃgalaparāśaraprabhṛtayaḥ tatra tatra kartāraḥ prasiddhiṃ gatāḥ paramārthatas tu veda iva tadartho pi tadarthāvagamopāyo pi hi sarva evānādayaḥ prajāpatinirmitā vety evam aparyanuyojyā eva ata eva vedais tadaṅgaiś ca saha caturdaśa vidyāsthānāni gaṇyante aṅgāni vedāś catvāro mīmāṃsā nyāyavistaraḥ purāṇaṃ dharmaśāstraṃ ca vidyā hy etāś caturdaśa iti ye pi śabdasaṃskārādivikalpāḥ kṛtāḥ te pi bahubhāṣitvāpasmāranirmitā eva na vastuspṛśaḥ śiṣṭā evātra praṣṭavyāḥ ta eva ca jānanti ke saṃskṛtāḥ śabdāḥ ke vā tadviparītāḥ kaś ca teṣāṃ saṃskāra iti na ca tāvatā śiṣṭaprayogamūlam eva vyākaraṇaṃ brūmaḥ vedavadanāditvasya darśitatvāt andhaparamparāprasaṅgadoṣaparijihīrṣayā tu śiṣṭaprayogamūlatvam abhidhīyate vaidyakasmṛter iva anvayavyatirekamūlatvāt ye hi vyākaraṇasmṛtau sādhava ity anuśāsyante śabdāḥ te śiṣṭais tathaiva prayujyamānā dṛśyante harītakībhakṣaṇādivārogyam na tu siṣṭebhyaḥ śabdasamāmnāyam adhigamya pāṇiniḥ granthaṃ praṇītavāt na cānvayavyatirekābhya dravyaśaktīr avagamya carakaṃ praṇītavān iti vidyānām anāditvābhidhānāt etenetaretarāśrayam api pratyuktam na hi śiṣṭebhyo vyākaraṇasya prabhava iti yat tu śiṣṭānām api pramāditvam upavarṇitam kila purāṇair munibhir api bahubhir apaśabdāḥ prayuktā iti tatrābhiyuktaiḥ tadapanayanamārgaḥ pradarśita eva sa tu granthavistaratrāsād iha na pratanyate yad api pāṇinitantre dhātuprātipadikakārakādyanuśāsanavisaṃṣṭhulatvam anekaśākham ākhyāpitaṃ tad api nipuṇamatibhiḥ pratisamāhitam eva na ca teṣām api doṣotprekṣaṇasaṃbhavād anavasthā nipuṇadarśitamārge viplavakāravaitaṇḍikapaṇḍitatas karāvakāśānupapatteḥ etena śobhācīrṇavarṇavareṇyagaṇeyabhrājiṣṇukāndiśīkādiśabdāsaṃgrahasmṛtisaṃdehaviparyayādidūṣaṇāny api kaiścid utprekṣitāni pratikṣiptāni mantavyāni tāni ca tair eva samāhitānīti bārhaspatyam api sūtram evety alaṃ svamanīṣikākalpitānalpadurvikalpaḍaṃbarottaṃbhitālīkapāṇḍityagarvagalagrahaṇagadgadagirām udvegakāriṇānena vastuvicāreṇa sarvathā prakṛtinirmalam atyudāraṃ vyākaraṇāmbaram evaṃ prāyaiḥ parivādapāṃsupātaiḥ na manāg api dhūsarīkartuṃ pāryata iti siddham tasmāt pavitrāt sarvasmāt pavitraṃ āryajanabahumataṃ adhigatacaturvargaṃ agrāmyam ātmānaṃ kartuṃ adhyetavyaṃ vyākaraṇam āha ca āpaḥ pavitraṃ prathamaṃ pṛthivyāṃ āpāṃ pavitraṃ paramā hi mantrāḥ teṣāṃ ca sāmargyajuṣāṃ pavitraṃ maharṣayo vyākaraṇaṃ nirāhuḥ ihāpy uktam rūpāntareṇa devās te vihāranti mahītale ye vyākaraṇasaṃskārapavitritamukhā narāḥ kiṃ ca varaṃ hi jātāsti mayo gabhīre jalāśaye paṅkini nityamūkāḥ na mānavā vyākaraṇābhiyogaprabuddhasaṃskāravihīnavācaḥ manunā ca paṅktapāvanatvenādhigatavyākaraṇaḥ mīmāṃsakaś ca svasmṛtau paṭhitau yaś ca vyākurute vācaṃ yaś ca mīmāṃsate dhvaram iti puṣpadanto py āha bhraṣṭaḥ śapena devyāḥ śivapuravasater yady ahaṃ mandabhāgyaḥ bhāvyaṃ vā janmanā me yadi malakalile martyaloke saśoke snigdhābhir dugdhadhārāmalamadhurasudhābinduniṣyandinībhiḥ kāmaṃ jayeya vaiyākaraṇabhaṇitibhiḥ tūrṇam āpūrṇakarṇaḥ evaṃ vyākaraṇābhiyogasulabhaprauḍhoktibhiḥ paṇḍitaiḥ akleśena vicitravaidikapadavyutpattir āsādyate anyair apy upabṛṃhite dṛḍhatarair aṅgaiḥ niruktādibhiḥ vede svārthadhiyaṃ vitanvati kutaḥ prāmāṇyabhaṅgo bhavet aṅgabhāvanirapekṣayaiva naḥ pratyayo yad iha śabdavidyayā vaidikāṛthaviṣayo vidhīyate tat kutastyam itaretarāśrayam ādṛtam askhalitavyavahāraiḥ bhogimataṃ śrutasaṅgibhir āryaiḥ vyākaraṇaṃ katham etad anādi prākṛtalakṣaṇasāmyam upeyāt evaṃ mṛṣātvam udagīyata yena yena cchidreṇa kalpitapiśācaravair anāryaiḥ tat tat samagram apasāritam ity ataś ca prāmāṇyam apratihataṃ sthitam āgamānām iti pramāṇāni yathopadeśaṃ etāni catvāri parīkṣitāni pravanvatāṃ saṃvyavahāram ebhiḥ sidhyanti sarve puruṣārthasārthāḥ evaṃ pramāṇapadārthe parīkṣite sati yadarthaṃ tatparīkṣaṇaṃ tat prameyam idānīṃ darśayitum āha ātmaśarīrendriyārthabuddhimanaḥpravṛttidoṣapretyabhāvaphaladuḥkhāpavargās tu prameyam pramāṇavad ihāpy etat sūtraṃ vyākhyāyi sūribhiḥ evaṃ vibhāgasāmānyalakṣaṇapratipādakam prameyaśrutir ātmādipadaparyantavartinī teṣām eva prameyatvaṃ nānyasyeti niyacchati yathā devadattayajñadattaviṇthumitrā bhojyantām iti eva kārādiśrutim antareṇāpi śabdasāmarthyāt ta eva bhojanakriyāyogino vagamyante nānye tathehāpy ātmādayaḥ prameyam ity ukte tathaiva taditaraprameyaniṣedho  vadhāryate nanu kathaṃ dvādaśavidham eva prameyam avadhāryate yāvatā samānatantre pṛthivyādīni navadravyāṇi rūpādayaś ca caturviṃśatiguṇāḥ utkṣepaṇādipaṃcakarmāṇi parāparabhedena dvividhaṃ sāmānyaṃ nityadravyavṛttayo ntyā viśeṣāḥ ekaḥ samavāya iti ṣaṭpadārthān anukramya tadavāntaraviśeṣair ānantyaṃ prameyasyopavarṇitam asti ucyate kiṃ punar iha prameyaṃ vivakṣitam iti tatsāmānyalakṣaṇaṃ tāvat parīkṣyatām āha sūktam idaṃ kasyāpi karṇe pṛṣṭaḥ kaṭiṃ cālayatīti dvādaśavidhatvam ākṣiptaṃ na pratisamādhatte bhavān prameyasya sāmānyalakṣaṇaṃ tu parīkṣate iti ucyate alaṃ kelinā etad evātra pratisamādhānaṃ bhavati na hi pramāṇaviṣayamātram iha prameyam abhimatam evaṃvidhasya prasiddhatvena lakṣaṇānarhatvāt pramāṇa evaṃ jñāte sati tadviṣayo rthaḥ prameyam iti prajñāyata eva kiṃ tena lakṣitena tasmāt viśiṣṭam iha prameyaṃ lakṣyate jñātaṃ samyag asamyag vā yan mokṣāya bhavāya vā tat prameyam ihābhīṣṭaṃ na pramāṇārthamātrakam tac ca dvādaśavidham eva bhavati na nyūnam adhikaṃ veti samāhitam itthaṃ bhavati vibhāgākṣepaḥ kutaḥ punar eṣaḥ prameyaviśeṣo labhyate niḥśreyasārthatvāc chāstrasya prameyajñānasya pramāṇajñānavad anyajñānopayogitām antareṇa svata eva mithyājñānanivṛttyādikrameṇa apavargāhetutvapratijñānāt tathāvidhasya cāpavargopāyatvasyātmādiṣv eva bhāvāt bhavatv evam sūtrasya tu katham īdṛśaprameyaviśeṣasamarthane sāmarthyam viśeṣanirdeśāt tu śabdaprayogasāmarthyāc ca satyam ākāśakāladigādi pramāṇaviṣayatvāt prameyaṃ bhavati tat tu na saprayojanaṃ ātmaśarīrendriyārthamanaḥpravṛttidoṣapretyabhāvaphaladuḥkhāpavargās tu prameyam asyaiva niḥśreyasahetutvād ity āśayaḥ tad ittham eṣa tu śabdaḥ niḥśreyasānaṅgabhūtaprameyāntaraparihāradvāreṇa viśiṣṭam ātmādiprameyam iha sūcayati taddvādaśavidhatve pi heyopādeyabhedataḥ dvidhocyate mumukṣūṇāṃ tathaiva dhyānasiddhaye tatra dehādi duḥkhāntaṃ heyam eva vyavasthitam upādeyo pavargas tu dvidhā vasthitir ātmanaḥ sukhadḥkhādibhoktṛtvasvabhāvo heya eva saḥ upādeyas tu bhogādivyavahāraparāṅmukhaḥ ātmano hi bhogādhiṣṭhānaṃ śarīram bhogasādhanānīndriyāṇi bhoktavyā indriyārthāḥ bhogakāraṇaṃ manaḥ pravṛttiḥ puṇyapāpātmikā rāgādayaś ca doṣāḥ śarīrādijanmahetavaḥ etatkṛtaś ca śarīrādiyogaviyogābhyāsaḥ pretyabhāvaḥ etatkṛtam eva ca saṃsāre sukhaduḥkharūpaṃ phalaṃ tacya vividham eva vivekavataḥ sarvaṃ duḥkham eveti evaṃ śarīrādi duḥkhāntaṃ heyatayaiva bhāvanīyam etadanupayuktaś cātmā pi tathaiva etadviyuktas tv ātmaivāpavarga ucyate sa copādeyatayā bhāvanoya ity ata evātmapadasaṃgṛhītasyāpy asya punar nirdeśaḥ sa di paramaḥ puruṣārtha iti evam idaṃ dvādaśavidhaṃ prameyaṃ heyopādeyatayā tattvajñānena bhāvayana abhyāsāt tadviṣayaviparītagrahātmakaṃ mithyājñānaṃ kṣiṇoti tattvajñānodayenāsya mithyājñāne pabādhite rāgadveṣādayo doṣāḥ tanmūlāt kṣayam āpnuyuḥ kṣīṇadoṣasya nodeti pravṛttiḥ puṇyapāpikā tadabhāvān na tatkāryaṃ śarīrādy upajāyate aśarīraś ca naivātmā spṛśyate duḥkhaḍambaraiḥ aśeṣaduḥkhoparamaḥ so pavargo bhidhīyate tad ittham eva dvādaśavidhaṃ prameyaṃ atigahanasaṃsāramāravasthalaprabhavabhīmasantāpanirvāpaṇamahāhradatām upayātīti tad evopadeśārham iti siddham viraktasaṃkathās tāvad asatāṃ tāpasoditāḥ ātmaiva tv asti nāstīti kathaṃ na paricintyate tathā ca lokāyatikāḥ paralokāpavādinaḥ caitanyakhacitāt kāyāt nātmā nyo stīti manvate na ca tāvad ātmā pratyakṣato gṛhyate ghaṭādivat bāhyendriyeṇa sukhādivan manasā vā paricchettum aśakyatvāt anumānaṃ tu na pramāṇam eva cārvākāṇām na cātmasiddhau kiñcana liṅgam asti jñānādiyogas tu bhūtānām eva pariṇāmaviśeṣopapāditaśaktyatiśayajuṣāṃ bhaviṣyati yathā guḍapiṣṭādayaḥ prāgasatīm api madaśaktiṃ āsāditasurākārapariṇāmāḥ prapadyante tathā mṛdādyavasthāyāṃ acetanāny api bhūtāni śarīrākārapariṇatāni caitanyaṃ sprakṣyanti kālāntare ca vyādhyādinā pariṇāmaviśeṣam avajahanti tāny eva caitanyaśūnyatām upayāsyanti caitanyavattvānapāyāc ca tāvantaṃ kālaṃ tāny eva smṛtyanusandhānādivyavahāranirvahaṇanipuṇatām anubhaviṣyanti iti kim anumānaka ātmā syāt āgamās tu manorathādhirūḍhaprāmāṇyāḥ katham ātmānam avabodhayituṃ śakṣyanti ayam api cāgamo  sty eva vijñānaghana evaitebhyo bhūtebhyaḥ samutthāya tāny evānuvinaśyati na pretya saṃjñā sti iti tat ātmano nityasya paralokino bhāvāt kṛtam etābhiḥ apārthakapariśramakāriṇībhiḥ paralokakathābhiḥ tatra pratyakṣam ātmānam aupavarṣāḥ prapedire ahaṃ pratyayagamyatvāt sayūthyā api kecana asty ayam ahaṃ pratyayaḥ kaścit śarīrasamānādhikaraṇaḥ sthūlo ham kṣāmo haṃ iti kaścit jñātṛsamānādhikaraṇaḥ jānāmy aham smarāmy aham iti tatra sthūlādisamānādhikaraṇas tāvad āstām ahaṃ pratyayaḥ jñānecchāsukhaduḥkhādisāmānādhikaraṇyabhāk yas tv ahaṃ pratyayas tatra nātmano nyaḥ prakāśate na hi jñānasukhecchādiyogaḥ kāyenidriyādiṣu na ca jñānādiśūnye rthe jānāmītyādisaṃvidaḥ jñānamātrāvabhāso pi vāritaḥ pratyabhijñayā jñātavān aham evādau aham evādya vedmi ca nottarasya ca pūrvasya na jñānakṣaṇayor dvayoḥ na santānasya caitasmin pratyaye sty avabhāsanam nottarojñānavān pūrvaṃ pūrvo jānāti nādhunā na dvayor dvayam apy asti santānas tu na vāstavaḥ avastutvāc ca nāsau pūrvaṃ kiṃcij jñātavān na cādya kiṃcij jānātīti tasmād aham eva hyo jñātavān aham evādya jānāmīty asmin pratyaye hyaś cādya cānuvartamāno jñātā pratibhātīti gamyate na cāsau kāyaḥ bālādyavasthābhedena nānātvāt acetanatvāc ca evaṃ ca pratyabhijñā haṃpratyayagrāhye jñātari siddhe so yaṃ sthūlādisamānādhikaraṇaḥ ahaṃpratyayaḥ tadabhedopacāreṇa śarīre vartamāno mithyeti kalpayiṣyate na punar etad anurodhena jñānādisamānādhikaraṇāhaṃpratyayamithyātvakalpanaṃ yuktaṃ abādhitatvāt na khalv ahaṃ jānāmīti pratyayaḥ kenacid alpīyasā doṣakāraṇena kaluṣīkartuṃ pāryate tat asyātmaiva mukhyo viṣayaḥ tadatiriktaṃ vastu bhākta iti tasmād ahaṃpratyayagamyatvād ātmā pratyakṣa iti atra vadanti śabdamātroccāraṇam etat ahaṃ jānāmi aham icchāmi ahaṃ sukhī ahaṃ duḥkhī iti na tu jñānādisvarūpātiriktaḥ tadāśrayaḥ kaścid etāsu buddhiṣu parisphuratīti katham ekasyām eva saṃvidi kartā ca karma cātmā bhavet grāhyagrāhakataikasya jñānasyāpākariṣyate tvayā pi neṣyate ceti tathā nāsty ātmano pi sā yac ca avasthākṛtaṃ bhedam avalambya grāhyagrāhakabhāvasamarthanam ekasyaivātmanaḥ kṛtaṃ kila dravyādirūpam ātmano grāhyaṃ jñātṛrūpaṃ ca grāhakam iti tad anupapannam dravyādirūpe grāhye na jñātari grāhyatā sādhitā syāt ātmavartino pi dravyādirūpasya ghaṭāditulyatvāt yad api nipuṇaṃ manyair ucyate bhavatu jñātṛteva grāhikā tathāpi viṣayopādhikṛto sty eva bhedaḥ ghaṭāvacchinnā hi hi jñātṛtā grāhyā śuddhaiva tu jñātṛtā grāhiketi ghaṭam ahaṃ jānāmi iti ko rthaḥ katham jānantam ātmānaṃ jānāmi ity asmatprayogasaṃbhedāc caivam avakalpate anyatra tu śuddhaviṣayagrahaṇam eva bhavati ghaṭo yaṃ iti tad etad api saralam atipratāraṇamātram yathā hi ghaṭo yaṃ iti ghaṭamātrapravaṇaiva saṃvit evaṃ asmatprayogasaṃbhede pi ghaṭam ahaṃ jānāmi ity atra ghaṭapravaṇaiva buddhiḥ iyāṃs tu viśeṣaḥ pūrvaṃ kevalaṃ ghaṭagrahaṇaṃ adhunā tu jñānaviśiṣṭaghaṭāvamarśa iti nanu vibhajyamānāyāṃ pratītau ghaṭo yaṃ iti tāvat viṣayagrahaṇam jānāmi iti tu jñānagrahaṇam api bhavatu nāma aham iti tu kasya grahaṇam na caikasyām eva pratītau aṃśavibhāgeva prāmāṇyam aprāmāṇyaṃ ca vaktuṃ yuktam ghaṭam iti jānāmīti ca pramāṇaṃ aham iti tu na pramāṇam iti tasmād atra jñātur avabhāso bhyupeyaḥ uktam atra naikasyāṃ pratītāv ātmanaḥ kartṛtā karmatā ca syātām iti yas tūpādhis tvayonnetum upakrāntaḥ so yaṃ na ghaṭate ghaṭapravaṇatvāt ghaṭaṃ ahaṃ jānāmi iti pratīter vibhajyamānatve pi ghaṭam iti jānāmīti ca aṃśadvayaṃ viṣayaniṣṭham eva jātam aham iti tu ayam aṃśaḥ yady ātmaviṣaya iṣyate tarhi sa eva tu śuddho vaśiṣyate grāhyo grāhakaś ceti nāvasthākṛtas tadbhedaḥ samarthitaḥ syāt bhedābhāvena caikasyaiva grāhyagrāhakabhāvam anupādhikam abhidadhatā vijñānavādavartma saṃśritaṃ syāt tasmād ahaṃ pratyayasya grāhakādibhinnaṃ gāhyaṃ abhidhitsatā śarīram eva grāhyam abhyupagantavyam jñānasāmānādhikaraṇyānupapatteś ca varam asya mithyātvam astu nāmātmāvalambanatā ata eva kṛśaśyāmasāmānādhikaraṇyadhīḥ śarīralālambanatvasya sākṣiṇī na virotsyate nanu mamedaṃ śarīraṃ iti bhedapratibhāsāt katham ahaṃ pratyayaḥ śarīrālambanaḥ syāt bhoḥ sādho naivaṃ vidheṣu viśvasitum arhati mamātmā ity api bhedapratyayadarśanāt athāvasthābhedādinā yathā tathā taśamarthanam āsthīyate tad iha śarīrālambanatve pi saiva saraṇir anusariṣyate tasmāt ahaṃpratyayaḥ śarīrālambana eveti sa ca jñānādisamānādhikaraṇo mithyā sthūlādisamānādhikaraṇas tu samyag iti ye tu mama śarīraṃ mamātmā iti buddhī te dve api mithyā mamapratyayasyāhaṃpratyayavat ātmānālambanatvāt śarīre ca bhedānupapatteḥ mama pāṇir bhujo veti bhinnatvād upapadyate śarīraṃ tu mamety eṣā kalpanā rāhumūrdhavat tasmād ahaṃkāramamakārayoḥ dvayor apy aviṣayatvāt ātmā parokṣa iti siddham apare puna āhuḥ na grāhyagrāhakarūpobhayasaṃpatter ekasya karmatvaṃ kartṛtvaṃ ca yugapad ātmano manyāmahe kintu citiśaktisvabhāvam aparasādhanam aparokṣam ātmatattvaṃ pacakṣamahe na hy ātmā nyajanyena jñānena ghaṭādir iva prakāśyate api tu svata eva prakāśyate cetanatvam api tasya naisargikam eva na karaṇopanītacitiyoganibandhanam cidyogad dhi cetanatve ghaṭādāv api tatprasaṅgaḥ na cāsti niyamahetuḥ anekakārakanikaraparighaṭitatanur api citir ātmānam eva jñātāraṃ karoti na kārakāntaram iti tasmāt svata eva citsvabhavatā tasya bhadrikā tad idam ātmaprakāśanaṃ saṃvidvad avagantavyam yad āhuḥ saṃvit saṃvittayaiva saṃvedyate na saṃvedyatayeti nāsyāḥ karmabhāvo vidyata ity arthaḥ evam ātmā grāhakatayaiva prakāśyate na grāhyatayeti tadvairupyasya codanam anupapannam iti etad api na caturaśram aparasādhanam iti ko rthaḥ upāyāntaranirapekṣam eva prakāśamānam ātmatattvam āsta iti tad ayuktam akaraṇikāyāḥ pratīter adṛṣṭatvāt apūrvaṃ ca tat kim api yathābhyupagatapramāṇātiriktam eva pramāṇaṃ syāt na ca niyamakāraṇam atra paśyāmaḥ tathā prakāśamānaḥ sva evātmā prakāśate na parātmeti prakāśamānatvena cātmano nūnam anubhūyamānatā vācyā anubhūyamānatā ca anubhavakarmatvam itarathā syāḥ pratyakṣataiva na syāt athocyate na pratyakṣa ātmā kin tv aparokṣa iti nedam arthāntaravacanam śiśava evaṃ pratāryante na prāmāṇikāḥ pratyakṣaś ca na bhavati aparokṣaś ca bhavatīti citram pratyakṣajñānakarmatvam asya nāstīti cet tarhy aparokṣatvam api mā bhūt prakāśatvād aparokṣatvam iti cet na dīpādeḥ prakāśasyāpy andhādibhir agṛhyamāṇasya prakāśamānatvāyogāt tasmāt prakāśate ced ātmā nūnam anubhūyetāpīti balāt karmatvam aparihāryam ataś ca tadavasthaiva dvairūpyacodanā prakāśajñānapakṣaṃ ca pratikṣepsyāmaḥ sa cātmany api tulyo nyayaḥ kalpanād vairūpyaṃ ca bhavatāṃ ātmā ca svaprakāśaḥ saṃvic ca svaprakāśeti na ca nipuṇamatir api vivekam īdṛśam upadarśayituṃ śaknoti bhavān iyaṃ svaprakāśā phalarūpā saṃvit ayaṃ svaprakāśo jñātṛrūpa ātmeti citraṃ cedaṃ yat tayoḥ dvayoḥ prakāśayor antarāle tadvyāpāraḥ parokṣaḥ jñānākhyaḥ saṃpannaḥ iti nanu ghaṭam ahaṃ jānāmi ity atra trayapratibhāsaḥ ghaṭaṃ iti viṣayaḥ prakāśate ahaṃ ity ātmā jānāmi iti saṃvid iti uktam atra ghaṭaṃ jānāmi iti jñānaviśeṣaṇaviṣayapratibhāsaḥ aham iti tu śarīre jñātṛtvabhramaḥ ekasyātmanaḥ grāhyagrāhakabhāvānupapatter iti yad api svataś cetanasvabhāvatvam ātmanaḥ kalpyate tad api na sopapattikam sacetanaś citā yogāt tadyogena vinā jaḍaḥ nārthāvabhāsād anyad dhi caitanyaṃ nāma manmahe yadi ca svata evārthāvabhāsasāmarthyam ātmanaḥ tat kimindriyaiḥ prayojanam manaṣṣaṣṭair indriyanirapekṣapadārthaparicchedasāmarthyapakṣe ca sarvasarvajñatāpattiḥ ato vaśyaṃ jñānasamavāyinibandhanam evātmanaś cetayitṛtvam na ca ghaṭādibhir atiprasaṅgaḥ āśaṅkanīyaḥ padārthasvabhāvopanatasyaiva kriyāvaicitryasya sarvalokaprasiddhatvāt cetanādikriyāḥ karmasamavāyinyo na bhavanti gamanādikriyās tu kartṛsamavāyinyaḥ tad iyaṃ jñānakriyā pi kartṛsamavāyiny eva na ca vastuśaktir anuyojyā bhavati na jaḍatvāviśeṣe pi karmādau samavaiti cit na dravyatvāviśeṣe pi gandhaḥ spṛśati pāvakam tasmān na pratyakṣa ātmā nāpi svataś cetayiteti sthitam svayūthyās tu kecid ācakṣate yady ekasya kartṛtvaṃ karmatvaṃ cānupapannam ity apratyakṣa ātmā iṣyate tad ayam anumānenāpi kathaṃ grahīṣyate ātmānam ātmanā tmaiva liṅgād anuminoti hi tatra nūnam upetavyā kartṛtā karmatā sya ca tatrānumānajñānasya yathā tmā yāti karmatāṃ tathā haṃpratyayasyaiṣaḥ pratyakṣasyāpi gcchatu dehādivyatiriktaś ca yathā liṅgena gamyate tathā haṃpratyayenāpi gamyatāṃ tadvilakṣaṇaḥ nanu ātmanaḥ kiṃ rūpaṃ yat pratyakṣeṇa sākṣātkriyate yady evaṃ sukhāder api kiṃ rūpaṃ yan mānasapratykṣasamadhigamyam iṣyate nanu ānandādisvabhāvaṃ prasiddham eva sukhādeḥ tarhi tadādharatvam ātmano pi rūpam avagacchatu bhavān sukhādi cetyamānaṃ hi svatantraṃ nanu bhūyate matubarthānuvedhāt tu siddhaṃ grahaṇam ātmanaḥ idaṃ sukham iti jñānaṃ dṛśyate na ghaṭādivat ahaṃ sukhīti tu jñaptiḥ ātmano pi prakāśikā api ca jñātṛjñānaviśiṣṭārthagrahaṇaṃ kila bhāṣyakṛt svayaṃ prādīdṛśat tac ca kiṃ vā yuktam upekṣitum viśeṣyabuddhim icchanti nāgṛhītaviśeṣaṇām pūrvaṃ cānanubhūtasya smaraṇaṃ nāvakalpate na cānumānataḥ pūrvaṃ jñātvā tmānaṃ viśeṣaṇam tadviśiṣṭārthabuddhiḥ syāt kramasyānavadhāraṇāt tasmāt pratyakṣa ātmā sāmānādhikaraṇyaṃ ca smaraṇānubhavādiṣu anusandhīyamānaṃ yad dṛśyate tat kathaṃ bhavet pūrvaṃ aham amum artham anubhūtavān aham evādya punar anubhavāmi iti tulyaviṣayaṃ tāvat tulyakartṛkatā pi tatra prakāśate itarathā tv anumātum apy ātmā na śakyeta jñānecchāsukhaduḥkhādi kiledaṃ liṅgam ātmaṇaḥ ekāśrayatayā jñātaṃ anusandhātṛbodhakam tathātvena ca tadjñānaṃ āśrayajñānapūrvakam jñāte tatrāphalaṃ liṅgaṃ ajñāte tu na liṅgatā tasmāt pratyakṣa evātmā varam abhyupagamyatām vṛddhāgamānusāreṇa saṃvidālokanena ca atha vā bhiniveśena kim anena prayojanam anumeyatvam evāstu liṅgenecchādinā tmanaḥ tad āha sūtrakāraḥ īcchādveṣaprayatnasukhaduḥkhajñānāny ātmano liṅgam icchā nāma tāvad ittham upajayate yaj jātīyam artham upayujānaḥ puruṣaḥ purā sukham anubhūtavān punaḥ kālāntare taj jātīyam artham upalabhya sukhasādhanatām anusmṛtya tad ādātum icchati seyam anena krameṇa samupajāyamānecchā pūrvāparānusandhānasamartham āśrayam anumāpayati kāryasya nirādhārasyānupapatteḥ āśrayamātrapratītau cāym anvayavyatirekavāneva hetur bhavati icchā dharmiṇī āśriteti sādhyo dharmaḥ kāryatvāt ghaṭādivat guṇatvāt rūpādivat iti vā hetur vaktavyaḥ guṇatvaṃ cecchādīnāṃ acākṣuṣapratyakṣatvādinā rasādivad darśitam ācāryaiḥ evam anvayavyatirekavatā munā hetunā adhiṣṭhānamātre numite tadadhiṣṭhānatve ca dehendriyādau prasakte pūrvānubhūtasukhasādhanatvānusandhānasavyapekṣatadutpādanaparyālocanayā tatkāryasamānakartṛkatvāvagamāt śarīrādipratiṣedhe sati sa eva kevalavyatirekibhavane tu viśiṣṭam āśrayam anumāpayati icchāśarīrādivilakṣaṇāśrayā śarīrādiṣu bādhakopapattau satyāṃ kāryatvāt atra ca sādharmyadṛṣṭānto na saṃbhavatīti vaidharmyadṛṣṭāntaḥ pradarśyate sa ca ghaṭa eva yo bhūt sādharmyadṛṣṭāntaḥ kāryatve nirviśeṣaṇe pi ghaṭaḥ sa eva vaidharmyadṛṣṭāntaḥ saviśeṣaṇe yatra vilakṣaṇāśritatvaṃ nāsti tatra saviśeṣaṇaṃ kāryatvam api nāsti yathā ghaṭādāv iti na na śakyate vaktum tatra kāryatvamātrayoge pi saviśeṣaṇānāṃ kāryatvābhāvāt vilakṣaṇāśritatvam api tatra nāsti bhūtāśritatvena pratyakṣam upalabhyamānatvāt nanu cānvayadarśanam antareṇa kevalo vyatirekaḥ pratīyamānaḥ saṃdigdho bhavati kiṃ tatsādhyābhāvakṛtaiva tasya tasmād vyāvṛttiḥ uta nimittāntarakṛtā iti sandigdhavyatirekasya hetor agamakatvaṃ niścitavyabhicārahetuvad iti tārkikāḥ ucyate syād etad evam yadi prathamam anavagatānvaya eva kevalavyatirekaśaraṇo hetuḥ prayujyeta yatra tv anvayavyatirekavāneva hetuḥ kaṃcana viśeṣam āśritya kevalavyatirekitām avalambate tatra na sandigdhavyatirekatā vakāśaṃ labhate ghaṭo hi bhūtalāśritatvena pratyakṣam upalabhyate tad asya vilakṣaṇāśrayavirahād eva saviśeṣaṇahetuśūnyatā jātā nirviśeṣaṇāvasthāyāṃ tadyogadarśanād iti na sandigdho vyatirekaḥ atha vā śarīratvaṃ sāmānyam iha vaidharmyadṛṣṭāntīkartavyam tatra hi sarvātmanā kāryatvasya śaṅkā pi nāsti na ca tadvilakṣaṇāśritam śarīrāśritatvasya pratyakṣam upalambhād iti tad iyam icchā prathamapadārthadarśanādikāryasamānakartṛkatayā vagamyamānā śarīrādivilakṣaṇām āśrayam avagamayati saviśeṣaṇāt kāryatvād iti sthitam yaś ca sa vilakṣaṇa āśrayaḥ tatrā tmasaṃjñā gamikī evam eva dveṣāder ātmaliṅgatā vaktavyā yajjātīyasyārthasya sannidhānād duḥkham anubhūtavān puruṣaḥ tajjātīyam arthaṃ punar upalabhamāno duḥkhasādhanatām anusandhāya tat dveṣṭīti so pi pratisandhātāram ekam antareṇa nopapadyate ābhyām icchādveṣābhyām anantaraṃ prayatnaḥ samutpadyate so pi yathoktena krameṇānusandhānapūrvaka eva prayatamānasya sukhaduḥkhe bhavataḥ te api tathaiva draṣṭavye jñānaṃ tu yady api prathamam anusandhānanirapekṣam api bhavati tad api ca śakyata evātmaliṅgam abhidhātum tathāpy anusandhānapūrvecchādikāryaprakaraṇāt nirṇayātmakam eva jñānam udāhartavyam tatra hi bubhutsāvimarśādipūrvakatvam upalabdham iti tad ekakartṛkatvam upakalpyate tad evam icchādīny ātmaliṅgānīti sthitam śāstre cānekahetūktiḥ na doṣāya kathāsv iva śiṣyaḥ kaścit kvacit kiñcit anusmṛtyābhidhāsyati iti kāruṇīko hi munir anekam iha hetumārgam upadiṣṭavān nanu atra coditaṃ anusandhātāram antareṇa tad etad icchādi kārya nāvakalpata iti kathaṃ jñayate ekatra pramātari taddarśanād iti yad ucyate tad idam ekapramātṛgrahaṇād ātmapratyakṣatvam aṅgīkṛtaṃ syāt iti vyartham anumānam agrahaṇe tu pramātur ekasya tatpūrvakatvenecchādeḥ pratibandhāgrahaṇād aśakyam anumānam iti parihṛtam etat kāryatvenaiva liṅgatvam icchāder upavarṇitam asmābhiḥ na smaraṇādisamānādhāratayeti kim arthas tarhi pratisandhānopanyāsaḥ śarīrādiṣu tadāśrayatvapratiṣedhārthaḥ na tv evaṃ vyākhyātavanto vayam ekasya pramātuḥ icchādikāryāśrayatvadarśanāt ekāśrayatvānumānam iti tasmān na doṣaḥ nanu kathaṃ na doṣaḥ śarīrādyāśrayatvapratiṣedhasādhane pi hetor vyāpti grahaṇāsaṃbhavāt yāvad dhi darśanasmaśṇecchādi kāryajātam ekapramātṛniyatatayā navadhāritaṃ tāvat katham asmad avasthābhiḥ na śarīrādyāśrayatvaniṣedhasya tatpūrvakasya caikātmāśritatvasya siddhiḥ ka evam āha na gṛhītam ekakartṛkatayā kāryam icchādīti yadi gṛhītaṃ tarhi vaktavyam kva gṛhītam kena vā pramāṇena gṛhītam iti svātmany eveti cet so yaṃ pratyakṣa ātmā bhavet evam anabhyupagame vā na vyāpti grahaṇam iti ucyate na ca pratyakṣa ātmā na ca vyāpter agrahaṇam na caiva dharmyantre vyāptir gṛhyate kin tu svasantāna eva tathāpi na sidhyati pramātṛniyatatānumānam katham iva sidhyati santānāntareṣu ekapramātṛpūrvakatvena pratisandhānasya dṛṣṭatvāt nanu ko tra vyāptigrahaṇakālaḥ pramāṇānumānavad dhi tadbhedena bhavitavyam tataḥ kim idaṃ tato bhavati kathaṃ svasantāna eva vyāptir gṛhyatām kathaṃ vā tatraiva pramātṛniyamo numīyatām iti seyas ubhayataḥ pāśā rajjuḥ ātmā vā pratyakṣaḥ vyāptir vā duravagameti naitad evam yathā śākyapakṣe sattvāt kṣaṇikatvānumāne vyāptigrahaṇam tathehāpi bhaviṣyati tatra hi yaiva kramayaugapadyavyāvṛttyā sattvasya nityebhyo vyāvṛttiḥ sa eva kṣaṇikaiḥ anvaya iti dharmyantaranirapekṣatayaiva sadhye pi dharmiṇi pratibandhagrahaṇaṃ ca anumānaṃ ca darśitam tadvad ihāpy ekapramātṛpūrvakatvena pratisandhānasya dharmyantare yady api grahaṇaṃ nāsti tathāpi santānāntarabhede yad asyādarśanaṃ tad evaikakartṛkatvadarśanam iti ko nayor hetutve viśeṣaḥ nanu tatra nityebhyaḥ kramayaugapadyavyāvṛttyā vyāvṛttatvaṃ śakyagrahaṇam iha tu pramātṛbhedena pratisandhānavyāvṛttir duravagamā svasantāne pi jñānakṣaṇābhinnā eva pramātāraḥ na ca tebhyo vyāvṛttaṃ pratisandhānam iti tiṣṭhatv anvayaḥ vyatirekamukhenāpi kaṣṭam idam anumānaṃ vartate svasantāne santānāntaravat pramātṛbhedāgrahaṇāt tadbhedagrahe hi svaparasantānaviveko na syāt yady evam pramātṛbhedagrahaṇābhāvāt punar apy ātmā pratyakṣa āyātaḥ maivam nātmā pratyakṣaḥ pramātṛbhedo hi svasantāne na gṛhyata ity uktam na punas tadaikyaṃ gṛhyate anyac ca bhedāgrahaṇam anyac ca tadaikyagrahaṇam bhedāgrahaṇād eva ca vyāptisiddheḥ na kaṣṭam anumānam nanu ca svasantāne pi pramātṛbhedāgrahaṇaṃ kiṃ pramātur ekatvāt uta jñānānāṃ kāryakāraṇabhāvāt iti na niścīyate tataś ca saṃdigdho vyatirekaḥ yathā jñānānāṃ kāryakāraṇabhāvo nāsti yathā ca na tatkṛto yaṃ vyavahāraḥ tathā nantaram eva savistaraṃ vakṣyāmaḥ tasmād icchādikāryeṇa yuktam ekapramātranumānam nanu cāśritam icchādi deha eva bhaviṣyati bhūtānām eva caitanyam iti prāha bṛhaspatiḥ uktaṃ ca madaśaktivadnijñānam iti ucyate śarīraṃ tāvan necchāder āśrayaḥ śaiśavayauvanavārdhakādidaśābhedena bhinnatvāt tathā hi nānyadṛṣṭo rthaḥ smartum anyena śakyate na cānyena smṛte tasmin anyasyecchopajāyate tenādyād arthavijñānāt prakṛtyecchāsamudbhavāt ekasya kāryacakrasya vaktavyaḥ kaścid āśrayaḥ śarīraṃ ca bālyādyavasthābhedena bhinnam atas tasya nāśrayo bhavitum arhati santānāntaravat yathā hi devadattadṛṣṭe rthe na yajñādattasya smaraṇaṃ evaṃ bālaśarīrānubhūte yuvaśarīrasya tan na syāt nanu avasthāmātram eva bhinnam avasthātṛśarīrasvarūpam abhinnam eva pratyabhijñāpratyayaprāmāṇyād avagamyate na ceyaṃ pratyabhijñā lūnapunarjātakeśanakhādipratyabhijñāvad anyathāsiddhā vināśisyānupalambhāt stambhādau hi kṣaṇabhaṅgitvapratiṣedhaḥ pratyabhijñayaiva kariṣyate sā cehāpi tādṛśyeva tad ayuktam stambhādau nanātvakāraṇāgrahaṇāt iha tu rūpapariṇāma sanniveśādyanyatvadarśanāt sādṛśyanibandhaneyaṃ bhrāntir eva pratyabhijñā na khalu śiśuśarīre taruṇaśarīre jaraccharīre ca tulyam eva parimāṇādy upalabhyate āhārapariṇāmāc ca dehabhedo vagamyate pākajotpattimārgeṇa na jīryetānnam anyathā na bhavet paripoṣo hi dadhikṣīrādibhakṣaṇe kāṃcikādyupayoge ca na dṛśyetāsya raktatā kṣīṇair avayavaiḥ kaiścit kaiścic cābhinavodgataiḥ abhinna evāvayavī kathaṃ bhavitum arhati tathā ca kecit pacyamānasya ghaṭāder api prāgavasthāvisadṛśarūpādiyoginaḥ pākakāraṇabhūtavegavad agnidravyasaṃyogaparyālocanayaiva pralayodayai kalpitavantaḥ yady api kandukanikṣiptā ghaṭādayaḥ tṛṇaparṇādipihitavapuṣo pi tadvivaraprasṛtena nayanaraśminā na vinaṣṭā jiy upalabhyantye yady api tatsaṃkhyā tatparimāṇaḥ tatsanniveśaḥ taddeśāś ca pakvā api dṛśyante yady api patanto na vibhāvyante yady api ca tadā teṣāṃ kartrādikārakakalāpāsaṃbhavāt punar ghaṭanam aghaṭamānam iva lakṣyate tathāpi teṣām anumānena vināśaḥ parikalpyate sarvāvayaveṣv antar bahiś ca pākāt pūrvarūpādivilakṣaṇaguṇopalabdheḥ antaḥpraveśaḥ kṛśānor anumīyate tena vegavatā vahnidravyeṇa nodanāt abhighātad vā nanu ghaṭādyārambhakeṣv avayaveṣu kriyā jāyate kriyātaḥ vibhāgaḥ vibhāgāt dravyārambhakasaṃyogavināśaḥ tadvināśāt dravyavināśa iti anupraveśapakṣe pi sūkṣmavivaraparikalpanāt avaśyam avayavasaṃyogavighaṭanaṃ ghaṭāder iti vināśa eva api ca pākānantaraṃ kandukād apakṛṣyamāṇāḥ piṭhārādayaḥ kecit sphṭitāḥ kecid vakratāṃ gatāḥ kecit sanniveśāntaram eva pratipannā dṛśyante tasmād api paśyāmo naśyantīti tatsaṃkhyatvād iti sarvam anaikantikaṃ sūcyagraviddhakaṇṭhakoṇaiḥ kumbhādibhiḥ ataḥ pūrvoktanītyā naṣṭeṣu ghaṭādikaryadravyeṣu paramāṇava eva pacyante pakvāś ca śyāmādiguṇānavajahataḥ raktādiguṇāntarayogam anubhavantaḥ prāṇigatasukhaduḥkhopabhogasādhanabhūtādṛṣṭapreryamāṇāḥ parasparaṃ saṃyujya dyaṇukādiprakrameṇa tādṛśam eva ghaṭādikāryam ārabhante tatrāmuṣmin ksaṇe  muṣya kāryasya prasavaḥ amuṣya pralaya iti prakriyā na likhyate granthavistarabhayāt aprayojanatvāc ceti evaṃ tapanātapapacyamāneṣv āmnādiphaleṣv eṣa eva nyayaḥ śarīre  py audaryeṇa tejasā pacyamāṇeṣv annapānādiṣu rasamaladhātubhāvena pariṇāmam upagaccchatsu prāyeṇa pratikṣaṇam utpādavināśau saṃbhavata iti sthairyābhāvāt katham anusandhānādikāryayogas tasyeti apare punaḥ pratyakṣabalavattayā ghaṭāder vināśam eva pacyamānasya manyante suṣiradravyārambhāc ca antar bahiś ca pāko py upapatsyate dṛśyate ca pakve pi kalaśe niṣiktānāmapāṃ bahiḥ śītasparśagrahaṇam ataś ca pākakāle jvaladanalaśikhākalāpānupraveśakṛtavināśavat tadāpi śiśirataranīrakaṇanikarānupraveśakṛtavināśaprasaṅgah na cedṛśī pramāṇadṛṣṭiḥ ataḥ prakṛtisuṣiratayaiva kāryadravyasya ghaṭāder ārambhāt antarāntarā tejaḥkaṇānupraveśakṛtapākopapatter alaṃ vināśakalpanayā piṭharapākapakṣa eva peśalaḥ yādṛg eva hi nikṣiptaḥ ghaṭaḥ pākāya kanduke pāke pi tādṛg evāsau uddhṛto dṛśyate tataḥ kvacit tu sanniveśāntaradarśanaṃ kāṣṭhādyabhighātakṛtam upapatsyate pāvakasaṃparkakāritve tu sarvatra tathābhāvaḥ syāt tasmādd avinaṣṭā eva ghaṭādayaḥ pacyante so yaṃ tu ghaṭādinyāyaḥ śarīre nepyate na hy annapākaḥ sthairye pi tatra kumbhādipākavat cayāpacayayuktaṃ hi śarīram upalabhyate tasmāt parimāṇādibhedadarśanāt naikaṃ śarīraṃ iti jvālādipratyabhijñāvat tatpratyabhijñeti sthitam yad apy ucyate avasthānām eva nānātvam avasthātā punar eka eva dehākhya iti tad apy ayuktam bhedābhedavikalpānupapatteḥ yadi śarīrād vyatiriktā eva tasavasthāḥ tarhi tannānātvāt śarīranānātvaprasaṅgaḥ ekasmāc charīrād apy ananyatvāt avasthānām apy anyonyaṃ bhedo nasyāt atha vyatiriktāḥ śarīrād avasthāḥ tarhi bhedena tadupagraho darśayitavyaḥ na cāsāv asti gotvādāv anuvṛttā buddhir anyathā siddhā satī jātitadvator bhedam āpādayantī na kenacit pratihanyate iha punar avasthātur ekatvatgrāhiṇī buddhiḥ pūrvanītyā pramāṇabādhitatvāt bhrānteti tasmāt śarīrasya bhinnatvāt santānāntaravat smṛtyanusandhānādikāryayogo durghaṭa iti na tasyecchādikāryāśrayatvam itaś ca na śarīrasya jñānādiyogaḥ pariṇāmitvāt kṣīravat rūpādimattvāt tadvad eva anekasamūhasvabhāvatvāt tridaṇḍādivat sānniveśaviśiṣṭāc ca bhūtatvāt bāhyabhūtavat caitanyaśūnyaṃ śarīraṃ śarīratvāt bhūtaśarīravat na śarīradharmaś caitanyam ayāvad adravyabhāvitvāt na ca saṃyogādibhiḥ vyabhicāraḥ tadupajananāpāyayor nimittāntarajanyatvadarśanāt iha ca tadabhāvāt viśeṣaguṇatve satīti vā viśeṣaṇopādānān na vyabhicāraḥ tadviśeṣaguṇatve hi caitanyasya rūpādivat tadavasthānād avināśaprasaṅgaḥ yat tu madaśaktivad ity uktam tatra madaśakter dṛṣṭatvāt abhyupagamaḥ na tu jñānasya tatra darśanam nanu jñānam api tadanvayavyatirekānuvidhāyi prāyeṇa dṛśyate bhūteṣv annapānādyupayogapuṣṭeṣu paṭvī cetanā bhavati tadviparyaye viparyayaḥ brāhmīghṛtādyupayogasaṃskṛte ca kumāraśarīre paṭuprajñatā jāyate varṣāsu cca svedādinā natidavīyasaiva kālena dadhyādyavayavā eva calantaḥ pūtanādikrimirūpā upalabhyante caitanye ca gurulāghavavyavahāro pi bhūtātiśayasadasattvakṛto bhaviṣyatīti bhūtacaitanyapakṣa eva yuktiyukto lakṣyate naitac cāru ceṣṭendriyārthāśrayaḥ śarīraṃ lakṣyate tatra tadanugrahāt indriyānugrahe sati paṭukaraṇatvāt viṣayagrahaṇam api paṭutaram iva bhavati na ca viṣayagrahaṇād anyac caitanyaṃ nāma etena brāhmīghṛtopayogo pi vyākhyātaḥ vyāpakatvād ātmanaḥ sarvatra bhāve sati bhogāyatanatvena kadācit bhūtāvayavānāṃ upādānam ataḥ śukraśoṇitādivat dadhyavayavān vikṛtān upādāsyate tathā ca svedajādibhedena bahubhedo bhūtasargaḥ pravartate vicitrakarmaparipākāpekṣayeti yat kiñcid etat tasmān na sarvathā bhūtānāṃ caitanyam iti siddham nāpīndriyāṇi yathoktasya jñānādeḥ kāryasyāśrayatāṃ pratipadyante darśanasparśanābhyām ekārthagrahaṇāt yam artham aham adrākṣaṃ cakṣuṣā tam evaitarhi sparśanena spṛśāmi yam asprākṣaṃ sparśanena tam adhunā cakṣuṣā paśyāmi iti katarad indriyam evam anusandadhīta na cakṣuḥ sparśāviṣayatvāt na tvagindriyaṃ rūpāviṣayatvāt tasmād ubhayaviṣayagrahaṇasamarthaḥ kaścid anusandhātā stīti sa indriyavyatirikto gamyate amunaiva prasaṅgena rūpādivyatirekiṇaḥ vaktavyā guṇinaḥ siddhir etad buddhinibandhanā rūpādiṣu svatantreṣu na hy eṣa pratyayo bhavet na rūpam asya viṣayaḥ na sparśo na ca taddvayam ataś ca na guṇavyatirikto guṇī bhedenāgrahaṇāt ity asiddhaḥ parokto hetuḥ bhedagrahaṇasya darśitatvāt vṛttivikalpādīnāṃ tu pratisamādhānaṃ sāmānyasamarthanāvasare kathitam avayavasiddhau vakṣyate cety alam avāntaracintayā itaś ca nendriyāṇāṃ caitanyam karaṇatvāt vāsyādivat bhautikāni cendriyāṇi varṇayiṣyāmaḥ tena ya eṣa bhūtacaitanyanirākaraṇe nyāyo varṇitaḥ sa teṣv api yojanīyaḥ ataś caivaṃ indriyāntaravikārāt āmne hi cakṣuṣā dṛṣṭe rasaniṣyandasundare rasanasya vikāraḥ syāt na dantodakasaṃplavaḥ bahūnām indriyāṇāṃ ca bhinnābhiprāyatā bhavet tenaikatraiva santāne nānācetantā bhavet atitucchaś cāyam indriyacaitanyapakṣa iti kim atra bahu likhyate nanu manas tarhi icchāder adhiṣṭhānaṃ bhaviṣyati tad dhi nityam ekaṃ sarvaviṣayaṃ abhautikam iti na prāktanadauṣaiḥ spṛśyate ucyate manaso pi tadāśrayatvam anupannam kutaḥ jñātur jñānasādhanopapatteḥ saṃjñābhedamātram manaso hīchādyāśrayatve jñānādau kartṛtvāt tasyāpi bāhyagandhādiviṣayajñānayaugapadyānupapatteḥ tadgrahaṇakaraṇaghrāṇādyadhiṣṭhānapaṭunā kenacid āntarasukhaduḥkhādiviṣayagrāhiṇā smṛtyādikriyākāriṇā ca karaṇena bhavitavyam iti tatrātmasaṃjñā bhavet ātmani ca kartari manaśaṃjñeti na cāsya bāhyakaraṇaiḥ sidhyanti sakalāḥ kriyāḥ na ca smṛtisukhecchādau cakṣurādīni sādhanam tenecchākṛtisukhaduḥkhavedanānāṃ ādhāro na khalu mano na cendriyāṇi deho pi vrajati na tatsamāśrayatvaṃ tenānyaṃ puruṣam ataḥ prakalpayāmaḥ dikpradarśanam idaṃ kṛtim icchādveṣayatnasukhaduḥkhamatīnām liṅgatākathanam ātmani tatra tv asti hetunivaho bahur anyaḥ kartṛprayojyatā khalu dṛṣṭā dātrādikaraṇajātasya tvakśrotrādy api karaṇaṃ tathaiva kartrā prayujyeta hitāhitaprāptivisargayogyā ceṣṭā ca dṛṣṭā niyatā śarīre taccetanādhiṣṭhitatām amuṣya gantrīrathāder iva kalpayāmaḥ prāṇādimārutānām antaścalatāṃ calācalagatīnām sahajanijakarmavikṛtau kāraṇam anumīyate kiñcit idaṃ ca dehāditaratra durlabhaṃ nirīkṣya vṛddhikṣatabhagnarohaṇam dhruvaṃ grahasyeva gatiḥ prakalpate nijāśrayakṣemaparāyaṇo naraḥ yuktaṃ ca naiva manasā hy anadhiṣṭhitānāṃ svārthapramākaraṇakauśalam indriyāṇām syāt kaścid iṣṭaviṣayānuguṇāḥ prayatnaḥ yat preritaṃ samadhitiṣṭhati tāni cetaḥ jñānaprayatnādimato tha kasya dṛṣṭāntatā syāt karaṇādiliṅge kārye na naḥ paryanuyoga eṣaḥ sāmānyamātrasya tavāpi siddheḥ pratyakṣādipramāṇair yaḥ vyavahāraḥ sa cātnanā vinā nityena nety evaṃ tato py etasya kalpanā yat pratyakṣaṃ pratyabhijñāsvabhāvaṃ jñātranyatve tasya na hy ātmalābhaḥ grāhyasyaikyaṃ yadvad arthasya tasmāt sidhyaty evaṃ grāhakasyāpi puṃsaḥ avinābhāvagrahaṇaṃ liṅgajñānaṃ tadanvayasmaraṇam liṅgipramitir itīdaṃ na boddhṛbhede pramāṇaṃ syāt jñāte vanecaramukhād atideśavākye dṛṣṭe mṛge vipinavartini gosadṛkṣe tatsaṃjñitām iti phalaṃ labhate pramātṛbhede na cedam upamānam iti pratiṣṭham varṇānāṃ śravaṇaṃ krameṇa samayasmṛtyā padārthagrahaḥ tatsaṃskārajam antyavarṇakalanākāle tadālocanam ākāṃkṣādinibandhanānvayakṛtaṃ vākyārthasaṃpaṇḍanaṃ jñātraikena vinā tidurghaṭam ato nityātmasiddhir dhruvā mayedaṃ pūrvedyur vihitam idam anyedyur aparaṃ vidhātavyaṃ ceti śrutikṛṣivaṇijyādiṣu janāḥ yad evaṃ ceṣṭante nipuṇam anusandhāya tad amī dhruvaṃ sarvāvasthānugatam avagacchanti puruṣam itya ātmalakṣaṇam avādhi yad etad icchādveṣaprayatnasukhaduḥkhasamāśrayatvam tatsaṅginaṃ tad iha heyatayā vyavasyet taddviprayuktam adhigamyatayā mumukṣuḥ atho tathāgatāḥ prāhuḥ kiṃ puṃsā kalpitena vaḥ jñānamātreṇa pūrvoktaḥ vyavahāraḥ prasiddhyati jñānaṃ kim ātmavan nityaṃ saugatair upagamyate prāgdarśitānusandhānakāmanādikriyākṣamam jñānaṃ bauddhagṛhe tāvat kuto nityaṃ bhaviṣyati anye pi sarve samskārāḥ kṣaṇikā iti gṛhyatām kṣaṇikaṃ ceṣyate kāryaṃ na kvacit kiñcid āśritam svatantraṃ jñānam evātaḥ nānyastenānumīyate jñānasya ca prabhedo yaṃ icchādveṣasukhādikaḥ na vastvantaram ity evaṃ na tato py anyakalpanam guṇatvam api nāsty asya yato dhiṣṭhānakalpanā na guṇavyatiriktaś ca guṇī nāmāsti kiś cana nirāśrayeṣu vijñānaskandheṣu kṣaṇabhaṅgiṣu kathaṃ smṛtyādikāryaṃ vā paraloko pi vā katham saty api paraloke katham akṛtābhyāgamakṛtavipraṇāśau parākriyete yena hi jñānena caityavandanādi karma kṛtaṃ tasya vināśāt na tatphalopabhogaḥ yasya ca phalopabhogaḥ tena na tatkarma kṛtam iti naiṣa doṣaḥ kāryakāraṇabhāvasya niyāmakatvāt anādiprabandhapravṛtto hi jñānānāṃ hetuphalabhāvapravāhaḥ eṣa eva ca santāna ity ucyate tatkṛtaś cāyaṃ anusandhānādikāryaniyamaḥ santānānāditvāt tadavicchedāc ca paraloko pi na kliṣṭakalpanaḥ yady api santatyantarapatitajñānajanyam api santatyantare jñānaṃ dṛśyate tathāpi na tādṛśakāryakāraṇabhāvena santānavyavahāraḥ pratisandhānādikāryanirvāho vā kin tu upādānarūpatadviśeṣanibandhana evaiṣa nirvahati niyamaḥ tasminn eva sati svarūpasantānavibhāgo vakalpate smṛtivat parihartavyau kṛtanāśākṛtāgamau tatsantānopasaṃkrāntyā kusume bījarāgavat āha ca yasminn eva hi santāne āhitā karmavāsanā phalaṃ tatraiva badhnāti kārpāse raktatā yathā yathā yasminn eva hi kārpasabīje varṇaḥ raktatākhyaḥ kṛtaḥ tasyaiva kusumam api raktam nānyasyeti tathā yasminn eva jñānasantāne yādṛśī karmavāsanā tādṛśaṃ phalaṃ tasminn eva santāne bhavati nānyasmin jñān ity arthaḥ tathā ca kṛtahānākṛtābhyāgamadoṣanirāsaḥ nityas tv ātmā bhyupagamyamānaḥ yadi sukhādijanmanā vikṛtim anubhavati tad ayaṃ anitya eva carmādivad uktaḥ syāt nirvikāratve tu satā satā vā sukhaduḥkhādinā karmaphalena kas tasya viśeṣa iti karmavaiphalyam eva tad uktam varṣātapābhyāṃ kiṃ vyomnaḥ carmaṇy asti tayoḥ phalam carmopamaś cet so nityaḥ khatulyaś ced asatphalaḥ iti tasmād utsṛjyatām eṣaḥ mūrdhābhiṣiktaḥ prathamo mohaḥ ātmagraho nāma tannivṛttyā cātmīyagraho pi viraṃsyati aham eva na kiṃ mama iti tad idam ahaṃkāramamakāragranthiprahāṇena nairātmyadarśanam eva nirvāṇadvāram avalambyatām tasya ca mārgaḥ kṣaṇikapadārthaniścayaḥ kṣaṇikeṣu hi sarvabhāveṣu nirṣśrayeṣu jñānasyāpy āśrayavirahāt kutastyamātmakalpanam iti kathaṃ punar eṣaḥ sakalapramāṇātītaḥ kṣaṇikapadārthavādaḥ śakyate śākyair abhyupagantum nakhalu kṣaṇabhāṅgitve bhāvānām akṣajā matiḥ pramāṇaṃ kṣaṇikākārakalpanotpatyasambhavāt atha vāpy avinābhūtahetujñānopapattitaḥ na bhūmir anumānasya vikalpaniyatasthiteḥ smaraṇapratyabhijñāne pratyutasthairyasādhake evaṃ ca vaṃcanāmātraṃ āśunāśitvadeśanāḥ ucyate pratyakṣagamyaṃ kṣaṇikatvaṃ bhavati na bhavatīty eṣa kariṣyate vicāraḥ anumānaṃ tu saṃpratyevābhidhīyate sattvāt kṣanikāḥ padārthā iti sattvaṃ tāvad arthakriyākāritvam ucyate yathoktam arthakriyāsamarthaṃ yat tad eva paramārthasat iti satpratyayagamyatve hi sattve keśoṇḍrakāder api sattvaprasaṅgaḥ sattā sambandhitve tu sattve sāmānyādīnāṃ tadasambandhād asattvaṃ syāt arthakriyāsāmarthyasattvānuvartī ca laukiko vyavahāraḥ saty api putre tatkāryādarśanāt aputrā vayam iti vyapadiśanti laukikā putrād anyasminn api tatkāryakariṇi sati saputrā vayam iti ca bruvate tasmād arthakriyākāritvam eva sattvam bhavatv evaṃ tasya tu kutra kathaṃ va kṣaṇikatvena vyāptigrahaṇam kutreti yat pṛcchasi yatra rocate mahābhagāya ghaṭe paṭe vā gṛhyatāṃ vyāptiḥ kiṃ sādhyadharmiṇy eva vyāptigrahaṇam upapadyate dhīman ko tra pramādaḥ na hi daivanirmitaḥ kaścit sādhyadharmī nāma grahītuṃ śakyate ced vyāptiḥ yatra tatra sā gṛhyatām iti yat tu katham asyā grahaṇam iti tad ucyate bhāvānāṃ hi sattvaṃ kramayaugapadyābhyāṃ vyāptam nityeṣu ca padārtheṣu vyāpakānupalambhanāt tadvyāptam api sattvaṃ hi balāt tebhyo nivartate na ca rāśis tṛtīyo sti tena gatyantarakṣayāt kṣaṇikāneva tān bhāvān sattvaṃ samavalambate tac ca svagrāhakād bodhāt asandigdhaṃ pratīyate jñānotpattyaiva taddhetoḥ asāmarthe parākṛte asamarthāt samutpādo dṛśyate na hi kasyacit śaktāśaktaprasūtatve na tadbodho sti saṃśayaḥ ata eva ca tajjñānaṃ pramāṇaṃ jagadus sadā svarūpe śaktijatve tu saṃśayāder asaṃbhavāt kimj idaṃ rajataṃ uta śuktiketi viśeṣāṃśe saṃśeratāṃ nāma pramātāraḥ na tu sāmarthyaṃ prati dolā kācit saṃbhavati kim idaṃ jñānaṃ samarthena janitam uta taditareṇa iti asamarthasya janakatvānupapatteḥ vyāpakānupalambhasyāpi vyāptigrāhiṇaḥ svata eva prāmāṇyam saṃśayaviparyayos tatrāpy abhāvāt kathaṃ punar nityeṣu padārtheṣu sattvavyāpakayoḥ kramayaugapadyayor anupalambhaḥ ucyate nityo hi bhāvaḥ krameṇa vā kāryaṃ kuryāt yaugapadyena va parasparaparihāravyavasthitātmanāṃ tṛtīyaprakārānupapatteḥ na tāvat krameṇa sa hi samartho vā syāt asamartho vasyāt samarthaś cet kiṃ krameṇa samarthasya kālakṣepāyogāt asamarthas tu asamarthatvād eva na karoti kiñcid iti tasyāpi kiṃ krameṇa sahakāryapekṣayā karotīti cet na asamarthasya sahakāriṇā pi sāmarthyādhānānupapatteḥ samarthasya svata eva sāmarthye sati sahakāri vaiyarthyāt sahakārisannidhāne pi cāsya svarūpeṇa vā kartṛtvaṃ syāt pararūpeṇa vā svarūpasya ca prāg api bhādāt tasya ca kārakatvāt kiṃ sahakāriṇā pararūpeṇa kartṛtve pūrvarūpaparityāgāt tadrūpāntarāpatteś ca kṣaṇikatvam āpadyate evaṃsahakāry api samarthāsamarthatayā vikalpanīyaḥ svato sya sāmarthye kiṃ paropakārānusaraṇadainyena asamarthas tu sacivaḥ kim āgatyāpi tapasvī kariṣyati kiṃ ca kiñcitkaro vā sahakārī syāt akiñcitkaro vā akiṃcitkarapakṣe sarvaḥ sarvasya sarvatra kārye sācivyam upagacchet kiñcitkaraś cet vaktavyaṃ kiṃ karotīti upakāram iti cet sa upakriyamāṇāt bhinnaḥ abhinno vā abhinnaś cet sa eva kṛtaḥ syāt bhede tasya kim āyātam yad asau na pūrvavad āste kāryād api bhedābhedābhyāṃ cintya upakāraḥ na kāryād bhinnaḥ anupalambhāt dvayakaraṇābhāvāc ca kāryād avyatireke tūpakāre sahakāriṇā kriyamāṇe kāryam eva tena kṛtaṃ syād iti mūlakāraṇānarthakyam nanu ca eka eva bhāvaḥ kārakaḥ sa eva hi samarthaḥ taditarapadārthasannidhānaṃ tu svahetuvaśād upanītam iti nopālabbham arhati naitad yuktam ekasya kadācid api karakatvānupalabdheḥ tatsāmarthyasya duradhigamatvāt evaṃ hy asau samarthaṃ ucyate yady ekaḥ kadācit kāryam utpādayan dṛśyeta na tu vismṛtyāpi dṛśyate atha kāryasyāyaṃ svabhāvaḥ yad ekasmān notpadyate kāraṇaṃ tu śaktam eveti tad apy ayuktam kāryasvabhāvaparādhīnatvena kāraṇasya sāmarthya virahaprasaṅgāt evaṃ hy asau samarthaḥ kathyeta yadi kāryaṃ svabhāvam anādṛtya svatantra eka eva prasahya kāryaṃ janayet na caivaṃ dṛśyate iti yat kiṃcid etat atha samartham eva kāraṇam tasya tv ayaṃ svabhāvaḥ yat sahasaiva kāryaṃ na karoti katipayakṣaṇavyavadhāne tu kāryaṃ karotīti yady evaṃ na kadācit kāryotpādaḥ syāt kāryotpādasamaye pi katipayakṣaṇavyavahitakāryajananasvabhāvānapayāt punaḥ katipayakṣaṇāvekṣaṇaṃ syāt teṣv api katipayeṣu kṣaṇeṣv atikrānteṣu sa evāsya svabhāvas tadavastha iti punar apy evaṃ bhaved iti kadā nāma kāryaṃ janayet tadevamādidoṣopahatatvāt na krameṇa bhāvānām arthakriyāsāmarthyam nāpi yugapat loke tathā vyavahāradarśanāt yugapat kṛtakāryasyāpi sthirasya punar akaraṇe hetvabhāvaḥ punaś ca kurvann api bhāvaḥ karyaṃ na tad eva kuryāt kṛtasya karaṇāyogāt kāryāntarakaraṇe tu sa evāyaṃ punaḥ kramapakṣa āpated ity evaṃ kramayaugapadye nityebhyaḥ padārthebhyaḥ nivartete te ca nivartamāne sattvasya vyāpake iti sattvaṃ tebhya ādāv eva nivartate tebhyaḥ pracyutaṃ sattvaṃ gatyantaravirahāt kṣaṇikeṣv eva niviśate ato yady api kāryahetau dhūmāgnyor iva svabhāvahetāv api vā kvacit vṛkṣatvaśiśapātvayor iva pūrvam iha sādhyasādhanadharmayor āgrahaṇaṃ dharmāntare na vṛttam tathāpi sādhyadharmiṇy eva vyāptigrahaṇam upapatsyate vipakṣavyāvṛtteḥ supariniścitatvāt saiva ca vipakṣād avyāvṛttiḥ sa eva cāsya hetoḥ svasādhyenānvayaḥ na hy evaṃ sambhavati nityebhyaś ca vyāvṛttaṃ sattvaṃ kṣaṇikeṣu ca na viviṣṭam iti tṛtīyarāśyabhāvāt nirāśrayatvānupapatteś ca tad evaṃ kvacid dharmiṇi vyāptau gṛhītāya yadi sa eva kadācit paraṃ prati dṛṣṭāntīkriyate tadaivaṃ nāma bhavatu ko doṣa iti nanu vyāpakānupalabdhiḥ anumnam anumānena cānumānasya vyāptigrahaṇe navasthā nānavasthā tāvaty eva paryavasānāt na hi vyāpakānupalabdheḥ anumānāntarāt vyāptiniścayaḥ kin tu pratyakṣavikalpād eva tad anayā vyāptiniścayāt siddham etat yat sat tat kṣaṇikam iti anye tu rītyantareṇa vyāptiniścayam ācakṣate viruddhayor ekaparicchede nyataranivṛttir avaśyaṃ bhāvinī viruddhatvād eva virddhe ca sattvanityatve pūrvoktayaiva nītyā sattvaṃ ca vispaṣṭam upalabhyate bhāvānām iti tadupalambhān nityatvanivṛttiḥ nityatvaniṛttir eva kṣaṇikatvaniścayaḥ prakārāntarābhāvāt nanu śītoṣṇayoḥ pṛthag upalambhāt virodhaniścaye yukta ekagrahaṇe dvitīyavyudāsaḥ iha tu sattvam evopalabhyate na nityatvam kathaṃ tadvirodhād itaravyāvṛttiḥ naiṣa doṣaḥ pṛthag ubhayānupalambhe pi sattvasiddhyaiva nityatvanirāsasiddheḥ katham anyaṣiyā buddhiḥ anyam udasyati ucyate dvicandradarśanasyaikaśaśabhṛdbimbavedinī dhīratadviṣayatve pi yathā mithyātvakāraṇam tathā sthairyasamāviṣṭā sāmarthyagrāhiṇī matiḥ sthiratvāviṣayatve pi tadvyavacchedakāriṇī sattvaṃ nānāsvabhāvatvaṃ sthairyam ekasvabhāvatā tayor virodho yuktyā pi vaktuṃ na hi na śakyate tasmāt sattvapratītir eva nityatvanivṛttiḥ saiva ca kṣaṇikatvavyāptir iti siddhaṃ sattvāt kṣaṇikatvam api ca sarvadā kāryānutpādāt kārakāvasthā nūnam ekakṣaṇasthāyinī bhāvānām upagantavyā vyāpārāveśavaśena vā śrotriyādipakṣe sahakāryādisannidhanāsādanena vā naiyāyikapakṣe kārakatvaṃ nāma vastunaḥ rūpaṃ ekakṣaṇavṛtty eva kāryotpatty eva tatkalpanāt tataḥ pūrvam uttarakālaṃ vā kārakatvayogāt kārakatvam eva paramārthasat akārakasya jñānajanakatvābhāvāt astitvam api durvacam ataś ca sarvavādibhir eva prāyeṇa kṣaṇikatvam idam abhyupagatam iti yaśa eva kevalaṃ saugatāḥ pītavantaḥ tasmāt siddhaṃ yat kārakaṃ yac ca sat tat kṣaṇikam iti ataś ca kṣaṇibhaṅgino bhāvāḥ pralayaṃ prati hetvanapekṣatvāt bhāvo hi svato naśvarātmā bhavet tadviparīto vā vinaśvarasvabhāve smin kṛtaṃ pralayahetubhiḥ anaśvarasvabhāve hi kṛtaṃ pralayahetubhiḥ kva tarhi mudgarādīnāṃ vyāpāraḥ vijātīyasantatijanmanīti brūmaḥ abhāvas tu tajjanyo na saṃbhavaty eva pramāṇaviruddhatvāt bhāvo hi svarūpeṇa na bhavati na tv abhāvo py asya bhavatīti svarūpaṃ tu tasya bhavanātmakaṃ cet sarvadaiva bhaved eva na na bhavet abhavanātmakaṃ tu tad eva na bhavet parāpekṣāyā abhāvāt na hi mudgarādikāraṇāntarasāpekṣaḥ kumbhāder vināśo bhavitum arhati utpattāv iva nāśe pi samarthāsamarthabhinnābhinnopakārakārisahakāryādivikalpakalāpānapāyāt atha katipayakṣaṇavyavahitavināśasvabhāvo bhāvaḥ iṣyate tarhi prāktananayena kadācid api na vinaśyet nināśasamaye pi tatsvabhāvānapāyena punaḥ katipayakṣaṇāpekṣaṇaprasaṅgāt api ca yadā pi tena naṣṭavyaṃ tadā py asya na svarūpād atiriktaḥ kiś cana vināśahetur avatarati tac ca svarūpaṃ ādye pi kṣaṇe tasya tādṛśam eveti tadaiva vā naśyet na kadācid vā apamṛtyor apakrantaḥ tasya cet prathamaḥ kṣaṇaḥ avināśisvabhāvatvāt āstāṃ yugaśatāny api na caivam abhyupatamyate tasmāt ātmalābhāvinābhāvī bhāvanāṃ vināśa iti siddhaḥ kṣaṇabhaṅgaḥ yad api kṣaṇabhaṅgasādhakasya padārthasthairyāvasāyi pratyabhijñānavijñānaṃ anumānasya bādhakam abhidhīyate tad api na peśalam aśithilapratibandhahetau bādhakasya niravakāśatvāt uktaṃ hi bādhāvinābhāvayor virodhān naikatra samāveśaḥ iti anuṣṇas tejasvī kṛtakatvāt ity atrāpi pratibandhavaidhuryam eva sādhyasiddhiṃ niruṇaddhi nādhyakṣabādhyatvam atha vā kim anena nirbandhena agninaiśatyānumānādau yuktaṃ pratyakṣabādhanam tasya hy ananyathāsiddhiḥ iha tv etan na yujyate pratyabhijñāyāḥ kṣaṇabhaṅgapakṣe pi sadṛśaparāparakṣaṇagaṇaprasavapratāritamatīnāṃ upapadyamānatvāt evaṃ ca sati yadi hi vyāptiśaithilyaṃ siddhaṃ kiṃ pratyabhijñayā atha na vyāptiśaithilyaṃ siddhaṃ kiṃ pratyabhijñyā na cetthaṃ pratyabhijñaiva vyāptiviplavakāraṇam itaretarāśrayaprasaṅgāt vyāptiviplavenānumāne nyagbhūte pratyabhijñā pramāṇaṃ bhavati tasyāṃ ca pramāṇībhūtāyāṃ vyāptivaidhuryād anumānāprāmāṇyam anumānaprāmāṇye pi samāno doṣa iti cet na tasya prtibandhamahimnaiva prāmāṇyasiddheḥ na hi tasya pratyabhijñādaurbalyanibandhana prāmāṇyam api ca keyaṃ pratyabhijñā nāmeti naipuṇyena nirūpayitum arhanti atrabhavantaḥ kiṃ sa evāyaṃ stambhaḥ ity ekaṃ jñānam uta dve ete smṛtyanubhavajñāne yady ekaṃ tad asya kāraṇaṃ vācyam yat utpadyate nendriyam saḥ ity asminn aṃśe tasyāsāmarthyāt na ca saṃskāraḥ tasyāpi ayaṃ ity aṃśe kauśalābhāvāt ubhābhyāṃ na ca sambhūya tadjñānam upajanyate pṛthak ṛthak sakārye hi nirjñātaṃ kauśalaṃ tayoḥ saṃskārasya smṛtir eva kāryam indriyasyānubhava eva sambhūya tu na tābhyām ekaṃ kāryam ārabhyate na hi mṛtpiṇḍatantunirvatyem ekaṃ ghaṭapaṭarūpakāryam upalabdham na cendriyaṃ kevalam īdṛśi kārye samartham yathā sannihitākāramātragrāhyaviṣayakam indriyaṃ pratyabhijñānam ātanotīti vismayaḥ tasmāt dve ete jñāne sa iti smaraṇam ayam ity anubhavaḥ smṛtiḥ smartavyaviṣayā grahaṇaṃ grāhyagocaram na tad aikyaparāmarśi dṛśyate pratyayāntaram yathā nirantarotpanne ghaṭajñānapaṭasmṛtī na tulyaviṣaye tadvat ete api bhaviṣyataḥ yad vā bhavatu nāmedaṃ ekam eva hi vedanam tathāpi kīdṛśaṃ vastu spṛśatīti parīkṣyatām atītakālayuktaṃ cet smaraṇān na viśiṣyate anāgataviśiṣṭaṃ cet saṅkalpaprāyam eva tat vartamānaikaniṣṭhaṃ cet sthiratvaṃ tarhi susthitam kālatrayaparītaṃ cet virodhāt tat tu durlabham parasparaparityāgavyavasthitanijātmanām ekatra na samāveśaḥ kathaṃ cid upapadyate yathā hi nīlābhāvāvinābhūtalohitādyapasāraṇam kurvatā nīlabodhena nīlaṃ bhavati niścitam tadvad ihāpi tadabhāvāvinābhūtabhūtakālādyapohanam vidadhad vartamānārthajñānaṃ tadgrāhitāṃ vrajet etena pūrvajñānaviśiṣṭārthagrāhitvaṃ pratyabhijñāyāḥ pratyuktam pūrvajñānasyedānīm asattvena viśeṣaṇatvānupapatteḥ agṛhītaviśeṣaṇāyāś ca viśiṣṭabuddher abhāvāt atha upajananāpāyarahitavastusvarūpagrāhiṇī pratyabhijñety ucyate tad apy ayuktam vartamānaikaniṣṭhatāyāḥ pradarśitatvāt bhāvānāṃ ca vināśajanmanoḥ vartamāno vā kālaḥ syāt anyo vā tadanyas tāvat grahītum aśakya ity uktam vartamāne tu tadutpādavināśakāle kathyamāne tadgrahaṇāt tadavinābhūtau bhāvānām utpādavināśāv api gṛhītau syātām seyaṃ tapasvinī sthairyaṃ prasādhayitum āgatā pratyabhijñā vināśitvaṃ pratiṣṭhāpya gamiṣyati api ca lūnapunarjātakeśanakhādiṣu sādṛśyāt dṛśyamānā pratyabhijñā stambhādiṣv api tadvad eva na sthiratām upapādayet tatra bādhakayogād iti cet ihāpy ukta eva bādhakaḥ parasparavirodhibhūtādikālasamāveśasyaikatra durghaṭatvād iti tasmāt pratyabhijñāpratyayasya bādhakasyābhāvat siddham ānumānikaṃ bhāvānāṃ kṣaṇikatvam apare punaḥ pratyakṣagamyam eva kṣaṇikatvam ācakṣte nātītānāgatau kālau vicārayati cākṣuṣam vartamānaḥ kṣaṇaś caikaḥ iti tanniṣṭham eva tat yadi ca vartamānatāvyatiriktagrāhi pratyakṣam iṣyate tad vaktavyam kiṃ pūrvaṃ vijñānam anāgatakālāvacchinnapadārthagrahaṇanipuṇam uta uttaravijñānam atītakālāliṅgitabhāvākalanakuśalam iti tatra ādyavijñānasamupajananasamaye tatkṣaṇātiriktabhāvikālāsannidhānāt na tena tadgrahaṇam anāgatagrahaṇe vā katham āgāmijanmagrahaṇaṃ syāt uttaravijñānaprasavasamaye pi bhūtakālasya bhūtatvād eva na sannidhānam asannihitabhūtakālagrahaṇe vā pūrvajanmagrahaṇaprasaṅgaḥ atha vartamānānupraveśena bhūtabhāvinoḥ kālayoḥ grahaṇaṃ manyase tarhi vartamānānupraveśāt vartamāna eva sa kālaḥ gṛhītaḥ syāt na bhūtaḥ bhāvī vā atha na kaścid eva kālaḥ kvacid gṛhyate artha eva kevalaḥ prakāśata iti tad ayuktam tadanavacchinnabhāvagrahaṇasya bhavadgṛhe cānabhyupagamāt nanu ko yaṃ kālo nāma śākyānāṃ na kaścit vāstavaḥ kin tu kālpanika eva tadvyavahāraḥ sarvathendriyajaṃ jñānaṃ vartamānaikagocaram purvāparadaśāsparśakauśalaṃ nāvalambate vartamānaś ca kiyān kālaḥ eka eva kṣaṇas tataḥ pūrvaḥ kṣaṇo tītatāṃ spṛśati uttaras tv anāgatatām nanu ca pacati paṭhatīti vartamāno pi hi vitata eva kālaḥ pratīyate naitat sāram na hy asti kālāvayavī nānākṣaṇagaṇātmakaḥ vartamānakṣaṇo dīrghaḥ iti bāliśabhāṣitam kṣaṇasamudāyātmakatve tu nānārūpatvam eva tasya bhavet atītānāgatakṣaṇānupraveśāt tasmād ekakṣaṇo vartamānaḥ sa cātyantam alpīyānityevam ekakṣaṇaparītārthadarśi cākṣuṣaṃ tataḥ pūrvam ūrdhvaṃ vā na padārthasattāṃ gṛhṇātīti kṣaṇikā eva bhāvāḥ nanu ca vartamānakṣaṇāt pūrvam ūrdhvaṃ vā tadastitvavat nāstitvam api gṛhītam eveti kathaṃ kṣaṇikatvam ka evam āha na gṛhītaṃ nāstitvam anupalabdher eva nāstitvavyavahārāt upalambho hi bhāvānāṃ sattā anupalambhaś ca nāstitvam darśanādarśane eva sadasattvayor lakṣaṇam tasmāt kṣaṇāntare tadanupalabbhāt nāstitvam evety evaṃ kṣaṇikatvagrāhi pratyakṣam iti sthitam nanu ca pratyabhijñāto dīrghakālatvaniścayaḥ kim adyāpi na mukto si tatpramāṇyakutṛṣṇayā parīkṣitaṃ hi tasyāḥ svarūpaṃ kāryaṃ ca kāraṇam na śaknoty eva sā sthairyaṃ upapādayituṃ dhruvam na pūrvaṃ nottaraṃ jñānaṃ grāhi kālāntarasthiteḥ tad idaṃ bodhyamano pi ragāndho nāvabudhyase pūrvaṃ hi jñānaṃ tatkālam eva uttaram api svakālam eva vastu gṛhṇāti madhye tu nāsty eva grahaṇam agrahaṇam eva hi madhyam āhuḥ nanv avicchinnadṛṣṭīnāṃ na hi truṭyad avasthitiḥ stambhādir avabhātīti katham etasya bhaṅgitā naitad evam tatrāpy ekakṣaṇavṛttitvāt jñānasya kṣaṇāntare tu jñānam eva nāsti tat tat kasyāvicinnasattā kasya truṭitasattā kasya vā bādhakam nanu asty eva kṣaṇāntare vijñānam avicchinnatvād dṛṣṭer iti cet maivam buddher adīrghakālatvāt jñānāntarotpāda evāsāv ity avadhārayatvāyuṣmān tasmād yathaiva santānavṛttyā jñānakṣaṇodayaḥ tathaivotpādyatām eṣā stambhakṣaṇaparamparā so yaṃ avicchinnadṛṣṭīnāṃ atruṭitapadārthasattāgrahaṇābhimāna ittham utthitaḥ sthireṇāpi na bodhena dīrghakālasthitigrahaḥ na hy asannihitagrāhi pratyakṣam iti varṇitam tatkāle sannidhir nāsti kṣaṇayor bhūtabhāvinoḥ vartamānakṣaṇaś caiko na dīrghatvaṃ prapadyate tena buddhes sthiratve pi sthaiyem arthasya durvacam na tv anantarayā nītyā tasyā api ciraṃ sthitiḥ sā pi hi svasaṃvedyatvāt ekakṣaṇaparītaiva prakāśata iti tasmāt kṣaṇikagrāhi pratyakṣam iti siddham nanu sthairyaṃ padārthānām anumānāt pratīyate anvayavyatirekābhyāṃ mudgarādivināśakaḥ niścīyate ghaṭādīnāṃ tena pūrvaṃ tadāgamāt vināśarahitatvena siddhaty eṣām avasthitiḥ na anupalambhavyatiriktasya hetumataḥ vināśasyānupalabdheḥ upalambha evāstitvaṃ bhāvānām anupalambhaś ca nāstitvam na ca ghaṭānupalabdhiḥ mudgarādikāryā tataḥ prāg api bhāvāt nanu dṛśyānupalabdheḥ asattvaniścayaḥ sa ca kapālakāla eva ghaṭasyāvakalpate madhye tv adarśanaṃ anyathā pi syād iti nādarśanamātram eva nāstitvam maivam tvadabhimate madhye pi dṛśyasyaiva ghaṭasyānupalambha iti tadā py asya nāstitvam eva athāpi madhye sarveṣāṃ na ghaṭānupalambhanam tadvat kapālakāle pi sarveṣām iti kā pramā yad ahaṃ na vedmi tat paro pi na vedeti cet tarhi madhye pi ghaṭaṃ sarva eva na paśyeyur iti nāsty evāsau kapālībhūtaghaṭavat api ca yadi yat tvaṃ na jānāsi tad anyo pi na manyate svajāyājaghanasparśasukham apy eṣa mā grahīt yadi vā budhyase yat tvaṃ tad anyo py adhigacchati tvajjāyājaghanasparśasukham apy adhigacchatu tad alaṃ te paragṛhavṛttāntacintayā yat paśyasi tad astīti jānīhi yan na paśyasi tan nāstīti viddhi evam anupalambha eva bhavānāṃ vināśa iti na tasya mudgarādikāryatvam ato numānam api na sthairyasādhakam tasmād yathoktakrameṇa pratyakṣam eva kṣaṇikapadārthaparicchedīti sthitam smaraṇapratyabhijñānasvakarmaphalabhoktṛtāḥ kṣaṇikatve pi kathitāḥ kāryakāraṇabhāvataḥ tad evam upapanneyaṃ gṛhyatāṃ kṣaṇabhaṅgitā tyajyatāṃ dīrghasaṃskārakāraṇaṃ sthiratāgrahaḥ atrābhidhīyate naiva pramāṇadvayam apy adaḥ bhāvānāṃ kṣaṇabhaṅgitvaṃ upapādayituṃ kṣaṃam arthakriyāsamarthatvaṃ sattvaṃ yat tāvad ucyate tad asatkūṭahemāditryabhicārāvadhāraṇāt kin tv abādhitasadbuddhigamyatāsattvabhiṣyate sadasadvyapadeśas tu putrādāv aupacārikaḥ evaṃ ca bādhakābhāvaparyeṣaṇaparāyaṇam na sattvagrāhakaṃ jñānaṃ svataḥ prāmāṇyam arhati sattve ca saṃśayo py asti sakalaprāṇisākṣikaḥ upalabdhyavyavasthātaity evaṃ varṇayiṣyate arthakriyāsamarthatvaṃ tvaduktaṃ sattvam astu vā tad api vyāptiśūnyatvān na hetur gandhavattvavat kṣaṇikasyāpi bhāvasya sattvaṃ nāsty eva so pi hi krameṇa yugapad vā pi na kāryakaraṇakṣamaḥ kṣaṇikasya kramaḥ kīdṛg yupatkaraṇe punaḥ ekavastukṣaṇasyāpi rūpabhedaḥ prasajyate kāryāṇy ekena rūpeṇa bhinnāni janayet katham rūpabhedavirodhāt tu vastuno nāstitā bhavet sthite ca vastusadbhāve kṣaṇikatvaṃ parīkṣyate tadasattve tu taccintā vyomni romanthakelivat jñāne kṣaṇikacintā cet kiṃ tasyāpi parākṛtau vahaty etāni śāstrāṇi jñeyābhāve ca tat kutaḥ api ca kṣaṇikatvapakṣe kim ekasmād ekotpādaḥ uta bahubhya ekotpattiḥ athaikasmād anekaniṣpattiḥ āhosvit bahubhyo bahusambhavaḥ iti parīkṣaṇīyam na tāvad ekasmād ekotpattiḥ alaukikatvāt ekasmād apy agneḥ bhasmadhūmendhanavikārādyanekaprakārakāryakalāpotpādadarśanāt kāryasiddhaye ca sarvatra sahakārisannidhāpanaprayatnadarśanāt na vai kiñcid ekaṃ janakam iti granthavirodhāc ca etena tṛtīyaḥ pakṣaḥ nirastaḥ ekasmād anekotpattir iti ekaś ca naikaṃ janayat krameṇa janayet yugapad vā na krameṇa stheryaprasaṅgāt na yugapat adṛṣṭatvāt ekasya cānekakāryakaraṇaśaktiyogena tadbhedān nānātvaprasaṅgaḥ viruddhadharmayoge pi yadi caikatvam iṣyate anekakṣaṇayoge pi bhāva eka upeyatām atha bahubhya ekotpādanam iti pakṣa āśrīyate tad vaktavyam kiṃ tad ekaṃ kāryam kair vā bahubhir utpādyate iti na hy asmākam iva bhavatāṃ anekopāyanivahanirmitaṃ avayavisvarūpaṃ kāryam asti saṃcitaiḥ saṃcitā eva janyanta ity abhyupagamāt yadi cānekakāraṇakāryam ekam ucyate tad asya kāraṇabhedopanatasvabhāvanānātvayogāt ekatvam eva tāvad virudhyate anyathātve hi na kāraṇādhīnaṃ bhāvānāṃ rūpamityākasmikatvaprasaṅgaḥ kāraṇabhedāpāditanānātvasyāpi yadi caikatvaṃ tadaikasya nānākālayogino py ekatvaṃ syāt asattvaṃ vā bhinnasvabhāvasya vastuna iti pūrvavat vaktavyam locanālokamamaskarādikāraṇabhede kāram apy ekarūpaṃ jñānaṃ iti cen na tasya bhavanmate viṣayākāragrāhakatvasvasaṃvedanarūpabhedat nirākārajñānavādino hi bauddhasya pratikarmavyavasthā na sidhyati janakasya karmaṇaḥ pratibhāse sthairyaprasaṅgāt ekasāmagryadhīnatvapakṣasya cāsambhavāt sambhave vivāgrāhyaniyamanimittābhāvād iti athocyate kim anabhyupagatapakṣopamardanena bahubhyo bahusaṃbhava ity eṣa eva naḥ pakṣaḥ santānavṛttyā vartamānā pūrvasāmagrī sarūpām uttarasāmagrīm ārabhate vijātīyakāraṇānupraveśe tu virūpām iti atha keyaṃ sāmagrī nāma na samagrebhyo bhinnā pṛthag anupalambhāt avyatireke tu samagra eva sāmagrī tatra pūrvasamudāyena uttarasamudāyārmbhe tadantargataṃ samudāyinam ekam eka evotpādayet ekaṃ vā sarve saṃbhūyeti tatra ādye pakṣe saiveyam ekasmād ekotpatttir ukta syāt sā ca pratiṣiddhā athaikaikasamudāyiniṣpattau sarvasamudāyināṃ vyāpāraḥ sa tu krameṇa vā yaugapadyena vā tatra kramapakṣe kṣaṇikatvahāniḥ ye hi tatra paṃcaṣaśamudayinaḥ kṣaṇāḥ vartante te ekaṃ tam utpādya punar aparam ārabheran puanr anyam iti tāvat kālapratīkṣaṇād akṣaṇikatvam atha yugapad eva sarvaniṣpattau sarve vyāpriyante tarhi nikurumbarūpam eva kāryaṃ niurumbarūpād eva kāraṇād utpanam iti kāraṇavivekaniyamābhāvāt rūparasādipravibhāgo na syāt idaṃ rūpaṃ eṣa rasaḥ iti kathaṃ niścīyate citreṇa citram utpāditam iti sarvaṃ rūpaṃ syāt sarvo vā rasaḥ yad vā na rūpaṃ na rasaḥ anyad eva kiñcid vastvantaraṃ tat syāt athocyate yady api rūparasādisāmagrī tatsāmagryā eva janikā tathāpi kvacit kiñcid upādānakāraṇaṃ itarat sahakāri kāraṇaṃ tatra rūpakṣaṇaniṣpattau rūpasyopādānakāraṇatvāt itareṣāṃ ca sahakārikāraṇatvāt na padārthasaṅkara iti tad ayuktam sarvathā kāraṇatvānapāyāt api ca yena svarūpeṇa rūpasya rūpaṃ pratyupādānakāraṇatā tenaiva yadi rasaṃ prati sahakārikāraṇatā tadā punar api rūparasayor aviśeṣaḥ athānyena rūpeṇa rūpasya rūpopādānatā anyena ca rasasahakāriteti tarhi svabhāva bhedān nānātvam nānātve ca sthairyam asattvaṃ vety uktam atha nāsty anayoḥ kiñcid viruddhatvaṃ svabhāvayoḥ kathaṃ bauddhagṛhe jātas tvam evam abhibhāṣase bhāvānāṃ parasparaparihāravyavasthhitarūpatvād asty evaiṣāṃ lākṣaṇiko virodhaḥ api ca kṣaṇikatve padārthānāṃ idam atropadānakāraṇaṃ idam sahakārikāraṇam iti viśeṣo pi duravagamaḥ tathā hi kim idam upādānaṃ nāma kiṃ svasantānavināśena bījādivat kāryajanakam upādānam uta svaviśeṣasamarpaṇenotpādakam iti yadi pūrvaḥ pakṣaḥ paralokacarcā cārvākavad upekṣitā syāt jñānasantānavināśena jñānāntarārambhaprasaṅgāt svaviśeṣārpaṇapakṣe pi sarvaviśeṣārpaṇaṃ vā syāt katipayaviśeṣārpaṇaṃ vā sarvaviśeṣārpaṇe nirvikalpajñānaṃ savikalpakasya nopādānakāraṇaṃ syāt liṅgdarśanajanyā ca pratibandhasmṛtiḥ katham kathaṃ vā rasavijñānaṃ rūpajñānād anantaram santānabhūyastvād bhaviṣyatīti cet na ekapramātradhīnapratisandhāno panibandhanavyavahārapratibandhaviplavaprasaṅgāt nityam ekam ātmānam antareṇa santānaikatāyām api tāvad asau vyavahāro nāvakalpate kim utaikatraiva devadattasantānabhūyastve satīti katipayaviśeṣārpaṇena tu yady upādānatā tadānīṃ rūpam api jñānopādāna kāraṇatāṃ pratipadyeta tasmān nopādānakāraṇaṃ nāma kiñcit tannirāsena ca tadvailakṣaṇyalakṣyamāṇasvarūpasya sahakāriṇo pi vyudāso veditavyaḥ api ca pratikṣipasi matpakṣe sarvathā sahakāriṇam svayaṃ cāṅgīkaroṣīti bhikṣo rāgīva lakṣyase bhinnābhinnopakārādivikalpās tvatprakalpitāḥ sahakāripratikṣepakāriṇaḥ kvādhunā gatāḥ ā jñātaṃ yuktiśaktyaiṣaḥ yuṣmābhir upakalpitaḥ doṣo na bādhate yuṣmān mantrotthāpitasarpavat atha vā tiṣṭhatu tāvad upādānasahakārikāraṇavivekaḥ kāryakāraṇabhāva eṣaḥ bhadantasiddhānte durupapādaḥ parotpttāv avyāpriyamāṇam eva yadi kāraṇam ucyate sarvaṃ sarvasya kāraṇaṃ syāt na cālabdhātmanas tasya vyāpāraḥ parajanmani labdhātmanas tu vyāpāre sthitis siddhā kṣaṇāntare atha brūyāt idaṃ pratītya idaṃ pratīyate iti idaṃpratyayatāmātram eva kāryakāraṇabhāva iti tathāpi labdhātmanaḥ kṣaṇasya pratītir iti dvitīyakṣaṇāvasthānam aparihāryam eva na cānantaryamātreṇa kāryakāraṇagrahaḥ ahetuphalabhāve pi tathā nantaryadarśanāt vyāpāras tu parotpattau nāsty eva kṣaṇabhaṅginaḥ na vartamānakālasya na bhūtasya na bhāvinaḥ atha manyethā yathā tulantayor nāmonnāmau bhavataḥ evaṃ pūrvottarayoḥ kṣaṇayoḥ nāśotpādāv ity evaṃ pūrvakṣaṇavināśenottarakṣaṇanivṛtteḥ iyataiva tau kāryakāraṇabhāvam aśnuyvīyātām iti etad apy amanoramam na hy ayam āyuṣmatā samyag avadhṛtas tulādṛṣṭāntaḥ tatrānyad eva hemādi nāmonnāmanibandhanam unnāmo na tu nāmena tena vā sa vidhīyate iha hi na pūrveṇa kṣaṇena nāpi tadvināśenottaraḥ kṣaṇa utpadyate na ca hemasthānīyam ihānyad astīty anutpāda evāvaśiṣyate sarvathā paraniṣpattau nirvyāpāraṃ na kāraṇam savyāpārasya kartṛtve kṣaṇikatvaṃ tu durghaṭam itthaṃ ca sattvaṃ vyāvṛttaṃ kṣaṇikebhyo viśeṣataḥ tenāsādhāraṇatvena yāyāt saṃśayahetutām atha vā labdhātmanaḥ padārthasya parotpattau vyāpriyamāṇatvena kārakatvāvadhāraṇāt dvitrakṣaṇasthāyitvam avaśyam anantaranītyā bhaved iti pratyuta sattvād akṣaṇikatvasiddheḥ viruddho yaṃ hetuḥ ataś caivaṃ nityānām evārthakriyākāritvopapatteḥ samavāyyasamavāyinimittabhedena trividhā kāryakāraṇasāmagrī parasparasaṃsargm āgatya yathāsannidhānaṃ kāryaṃ prasūta iti kṛtaṃ kramayaugapadyavikalpais tāvakaiḥ yadaivāvikalasaṃsargā sāmagrī tadaiva kāryotpattiḥ ata eva ca kāryāṇāṃ yugapan na samudbhavaḥ na cāpi kāraṇaṃ nityaṃ samagrī na hi sarvadā prāṇikarmavipāko pi sāmagyantargato sti naḥ sarvasya sukhaduḥkhādihetos tadupapādanāt na ca samagravyatirekāvyatirekavikalpaḥ asmatpakṣe sāmagrīṃ apabādhate samagradharmatvāt sāmagryāḥ samagrāpekṣayā ca sāmagryā eva ca tamabarthātiśayayogāt karaṇam iti pramāṇasāmānyalakṣaṇe varṇitam etat samarthatvāsamarthatvavikalpo pi na saṅgataḥ sāmagryā eva sāmarthyaṃ tataḥ kāryasya darśanāt tadantargatasya tu kārakajātasya śakatādyaṅgasyeva sāmarthyaṃ yāvat tāvad abhyupagatam eva tadapekṣasya sāmagryāḥ sādhakatamatvasya nirvahaṇāt na hi bhavati kṛṣṇāc chuklatara iti avikalaṃ tu sāmagryā eva sāmarthyaṃ yadanantaraṃ kāryaniṣpattir iti kāryaniṣpattidarśanād evāvagamyate yad api ekakṣaṇasthāyi kārakaṃ syād ity uddhoṣitaṃ paraiḥ tad apy asat kāryaniṣpattiparyantatvād avasthānasya ekena ca kṣaṇena kāryaniṣpatter aghaṭamānatvāt kāryaniṣpatter ūrdhvaṃ tu sāmagrī viplavate na samagrāṇi teṣām ekaikaśaḥ kvacit kvadid upalambhāt cakrasūtradaṇḍādīnām itthaṃ sthirāṇām eva padārthānāṃ arthakriyāsāmarthyaḥ samarthisam iti na tataḥ kṣaṇabhaṅgasiddhiḥ evaṃ ca sattvanityatvayoḥ virodhāt sattvapratītyaiva ekacandrabuddhivat taditaranirākaraṇam ityādi yat pralapitaṃ tat pratikṣiptaṃ bhavati yad apy abhāṇi nāśaṃ pratyanapekṣatvāt ksaṇikāḥ padārthā iti tad api yat kiñcit daṇḍādivyavahārānvayavyatirekānuvidhāyinas tatkāryasya ghaṭādyabhāvasya vistarataḥ pramāṇacintā vasare prasādhitatvāt pradhvaṃsābhāvaś ca vināśa ity ucyate naśvrānaśvaratvādivikalpās tu na sādhavaḥ sāmagryadhīnaḥ pradhvaṃsaḥ bhāvānām ātmalābhavat mudgarādisāmagryā ghaṭasya kiṃ kriyate mṛtpaṇḍādisāmagryā kim asya kriyate ātmalābha iti cet anayā py ātmahānaṃ kariṣyate nanu naśvaraś cet tatkāraṇam aphalam anaśvaratve tv aśaktam iti utpattāv api tulyo yaṃ pralāpaḥ bhavanasvabhāvaś cet ghaṭaḥ svata eva bhavati kiṃ daṇḍādikārakasāmagryā abhavanasvabhāvas tu kartum aśakyaḥ kharaviṣāṇavad iti kārakavyāpārakāryatvadarśanāt aparyanuyoga eṣa iti cet nivāśe ca samaḥ samādhiḥ utpattivat vināśasyāpi kārakānvayavyatirekānuvidhāyitvāt tasmād utpannamātrasya vināśo nāsti vastunaḥ āvināśakasadbhāvād avasthānam iti sthitiḥ nanu sāpekṣāṇāṃ bhāvānāṃ nāvaśyaṃ bhāvitā bhaved iti ghaṭasya vināśahetunopanipated api kadācit ity evam asau kiṃ nitya eva bhavatv iti aho mahān pramādaḥ utsannāḥ prajāḥ patito mahān vajrāśaniḥ duṣpariharo yaṃ doṣa uttitaḥ yadi ghaṭo nityo bhavet eṣa kālāgnirudra iva tribhudanam api bhasmīkuryāt api ca re mūḍha sāvayavasya āśritasya kāryasya ca nūnam avayavavibhāgāt āśrayavināśād vā yadā kadācid bhavitavyam eva vināśeneti kas tannityatvaśaṅkāvasaraḥ tathā hi na rāmābhiṣekakalaśamadya yāvad anuvartamānam īśvaraveśmany api paśyati loka ity avaśyaṃ bhāvī tasya vināśahetuḥ tasmāt sahetuko vināśa iti na svata eva vinaśvarā bhāvāḥ api ca pratyabhijñā svatejovibhavavidhūtabauddhasiddhāntadhvāntasiddhāntasaṃtatir abhaṅguram eva bhāvanivahamaniśam upadarśayantī dineśadīdhitidaśaśatavibhāgavatī sarvato jājvalītī kas tasya satyaṃ kṣaṇabhaṅgino bhāvān abhidadhyāt yac ca kiñcana tasyām apabhāṣitaṃ tatsarvam asamaṃjasaṃ yat tāvad idaṃ vikalpitaṃ sa evāyam iti kim ekaṃ vijñānam uta dve iti tatrocyate sāmānādhikaraṇyenaikaviṣayāvadyotanāpravaṇaikapratītisaṃvedanāt keyaṃ dvitvāśaṅkā yo yam ayaṃ saḥ yaḥ saḥ so yam ity ekatvāvamarśinī khalv ayam ekā svatas tu yā nekapratītir anubhūyate ghaṭo yam iti tan na nirantarotpannaghaṭajñānapaṭsmaraṇavat bhinnaviṣayaṃ buddhidvayam iti yat tu kim ekapratītijanmani karaṇam iti kāryaṃ ced avagamyeta kiṃ kāraṇaparīkṣayā karyaṃ cen nāvagamyeta kiṃ kāraṇaparīkṣayā na ca kāryam akārakaṃ bhavitum arhati kāryatvasyaivānupapatteḥ iti bhavitavyam eva tatra kāraṇena asti ca saṃskārasahitam indriyam asyāḥ pratīteḥ kāraṇaṃ pṛthak kāryatā pi tayor darśanād eva gamyate tad iha sannihitayor ekakāryajanmani vyāpārāt tad api kim iti neṣyate mṛttantukāryam ekam adarśanād evānabhyupagatam idaṃ tu dṛṣṭatvād durapahnavam kvacit tu kevalendriyavyāpārād api kāryādarśanān na sarvatra tathāvidhasyaiva tasya kāryakāritvaṃ sahakāryapekṣeṇa kāryāntarajananāt yat tu uktaṃ kīdṛśo rthaḥ pratyabhijñāyām avabhātīti tatraite vādinaḥ śatakṛtvo dattottarā api yat punar asmān anuyuṃjate tena balavad udvignāḥ smaḥ uktam atra pramitayaḥ praṣṭavyāḥ na tu vānina iti atītakālaviśiṣṭo vartamānakālāvacchinnaś cārtha etasyām avabhāsate nanu pūrvāparau kālau parasparavirodhinau naikatra viś atas tena tadbhedād vastu bhidyate naitad evam keyūrakirīṭakaṭakakuṇḍalādibhede pi devadattasyābhadāt avayavy asti nāstīti parīkṣaṇaṃ vādāntaragamanam apavargāhnike ca vistareṇāvayavī sādhayiṣyata ity āstām etat kuṇḍalādīnām avirodhād iti cet na lākṣaṇikavirodhābhyupagamāt parasparaparihāravyavasthitātmano hi sarve bhāvā iti bhaṇadbhir bhavadbhir abhyupeyata eṣāṃ virodhaḥ nanu keyūrādīnāṃ virodhe pi tadā vasthānād ekadevadattasaṃbandhitvam abhyupapadyetāpi bhūtavartamānayos tu yugapad asannidhānāt kathaṃ tadviśiṣṭatā stambhāder ucyate pratīyate ca dvau kālau na ca sannihitāv iti citram kiṃ bhūto pi kāla idānīm asti maivam nāsāv astīty ucyate api tv āsīd iti astīty ucyamānaḥ vartamāna eva syāt na bhūtaḥ hanta tarhi bhūtaḥ bhūtvād eva nedānīm astīti kathaṃ pratibhāsate bhūtatvenaiveti brūmaḥ bhūtaḥ kālo bhūtatayaiva gṛhyate vartamāno pi vartamānatayaiva arthas tūbhayānugata eka eva tathā grahaṇāt nanu bhūtakālasyedānīm abhāvāt tadviṣayaṃ jñānam anarthajaṃ syāt na dharmiṇas tadavacchinnasya jñānajanakasya bhāvāt bhūtaḥ katham avacchedaka iti cet tathā pratibhāsāt pratītim avamṛśatu bhavān sa evāyam iti yaḥ pūrvam āsīt sa idānīm apy astīti so yam atītakālaviśiṣṭo rtha etasyāṃ buddhāv avabhāsate nanu asatā bhūtakālena viśeṣitam arthaṃ katham indriyajā pratītir ālambanīkuryāt ucyate antyasaṃkhyeyasaṃvittikāle prāg avalokitāḥ yathā śatādijñānāni janayanti padātayaḥ atītakālaśsargo bhavann evaṃ viśeṣaṇam stambhādipratyabhijñāyāḥ kāraṇatthaṃ prapadyate saṃkhyeyāḥ padātayaḥ santi atītakālas tu nāstīti cetkapitheṣu bhakṣyamāṇeṣu kiṃ vakṣyati devānāṃ priyaḥśataṃ kapitthānāṃ bhakṣitavān vāhīka iti pratītidarśanāt na ca navanavatāvanupayukteṣu kapittheṣu ekatraiva śataṃ mayā bhakṣitam iti matiḥ ataḥ yathā tatrātikrāntāny api navanavatikapitthāni śatapratītihetutām upayānti pratibhāsopārūḍhatvāt evam atītakālayogo pi pratibhāsamānaḥ pratyabhijñām ādhāsyatīti vikalpamātraṃ śatapratyaya iti cet bho mahātman kiṃ vā tava na vikalpamātram kin tu jīvanty amī savikalpakaprāmāṇyavāditnaḥ yaś ca sāmānyasaṃsiddhau prakāraḥ prāk pradarśitaḥ yojyaḥ sa eva dvitvādisaṃkhyāsadbhāvasiddhaye ity alaṃ kathāntarākṣepeṇa nanu atikrāntagrāhi pratyabhijñānaṃ indriyārthasannikarṣajaṃ ceti naḥ kautukam idam kiṃ tatkautukamarthas tāvad asya puro vasthito sty eva janakaḥ stambhādiḥ nanu asti sa tu vartamānakāla evana kevaaṃ vartamānakālayoginā rthena tatpratyayajananāt tasya vartamāna ivātīto pi kālaḥ avacchedakatāṃ pratipadyate sa ca tad avaddhinno rthaḥ idaṃ ca jñānam ādadhātīty arthajam etat indriyajam api bhavati tadbhāvābhāvānuvidhānāt nanu atīte rthe katham indriyaṃ pravartate kasyaiṣa paryanuyogaḥnendriyasya acetanatvāt puruṣas tu aviṣphāritākṣas tu labhata iti so py ananuyojyaḥ nanu atītagrāhitvāt aprāmāṇyaṃ kalpayituṃ yuktam asyā buddheḥ nendriyasyātīte pi sāmarthyaṃ dṛṣṭapūrvam itimaivamarāmāṇyaṃ nāma bādhakapratyayāt kalpyate na cāsāv asti pratyabhijñāyām anumānaṃ tu bādhakaṃ pratikṣiptam nanu kāraṇadoṣād api kalpyata evāprāmāṇyam āyuṣman so py ucyatām uktaukta evendriyasyātītagrahaṇaviṣaye sāmārthyavirahaḥ vatsa na samyaguktavānasi nāyam indriyasya timirādir iva doṣaḥ atīte kāle svayantre tasyāsāmārthyam na tadgrāhyavartamānavastuviśeṣaṇībhūte saṃskārasaivasya cāsya sāmarthyam na kevalasyety uktam tasmād atītakālaviśeṣatapurovartivartamānastambhādipadārthaviṣayam indriyārthasannikarṣotpannam evedaṃ pratyabhijñājñānam iti siddham atha vā pūrvavijñānaviśiṣṭagrāhi mānasam iṣyatāṃ pratyabhijñānaṃ gandhavatkundabuddhivat yathā hi locanagocare pi kundakusume tadaviṣayagandhaviśeṣite bāhyendriyadvārakaṃ grahaṇam aghaṭamānam iti mānasam eva surabhi kusumam iti jñānaṃ evaṃ pūrvavijñānaviśeṣitasya stambhāder viśeṣaṇam atītakṣaṇaviṣaya iti mānasī pratyabhijñā pūrvapravṛtabāhyendriyopajanitajñānaviśeṣṭabāhyaviṣayagrāhiṇi cāntaḥkaraṇe bhyupagamyamāne sati nāndhādyabhāvaprasaṅga iti bahuśaḥ kathitam nanukundāder viśeṣaṇaṃ vartamānam asti saurabham iha tv atītaṃ pūrvavijñānam iti kathaṃ viśeṣaṇam uktam atra kiṃ tena satā kariṣyasi śatādibuddhiṣv atikrāntasyāpi kapitthādeḥ kāraṇatvadarśanād iti tad evam antaḥkaraṇajanmanā pi pratyabijñānena sthairyam avasthāpyata eva bhāvānām yā tu muṇḍatakeśādipratyabhijñānatulyatā syambhādipratyabhijñāyā kathyate sā py asaṅgatā tatrāntarāle muṇḍataśirodarśanam eva bādhakam iha tu na kiñcid asti ata eva śabde tadaiva sphurantyā vināśabuddhyā vaidhuryam upanītā pratyabhijñā sthāsnutām upasthāpayitum asamarthety uktam jvālādāv api tailavartikṣayādyanumānabādhitatvāt bhrāntā pratyabhijñā na tu tathā stambhādāv anumānam api bādhakm asti sattvānumānaṃ tu nirastam eva yady api naiṣa niyamaḥpratyakṣānumānayor virodhe pratyakṣaṃ balīya iti tvaritataraparibhramitacakrībhavadalātagrāhiṇaḥ pratyakṣasya anumānabādhyatvadarśanād ititathāpi prakṛtaṃ kṣaṇikatvānumānaṃ anyathāsiddhaṃ ananyathāsiddhaṃ tu pratyakṣam iti pratyakṣam eva kṣaṇikatvānumānasya bādhakam na cetaretarāśrayatvam anumānamithyātvanibandhanapratyabhijñāpratyakṣaprāmāṇyānabhyupagamāt svahetubalavattayaiva pratyabhijñāpratyakṣaṃ pramāṇam na tasyedaṃ dainyam yadanumānamithyātve sati tatpramāṇībhaviṣyatīti āsyāṃ vā pratyabhijñānaṃ ya eṣa prathamākṣajaḥ stambhādibodhastenāpi bādhyate kṣaṇabhaṅgitā tulyasāmagryadhīnatvasya nirākṛtatvāt nirākāratvasya nirākariṣyamāṇatvāt anvayavyatirekopakṛtamānasapratyakṣaniścitajanakatvasya cārthasyāvabhāsyatvaniścayāt utpanno rtho jñānaṃ janayati jātena ca tena jñānenagṛhyata iti balāt dvitrakṣaṇāvasthāyitvam asyāpadyata iti kutaḥ kṣaṇikatvam yadi labdhasvarūpo pi na naṣṭaḥ prathame kṣaṇe hetvantarādvināśo sya na svarūpanibandhanaḥ vicitrā ca padārthānāṃ pratītir iha dṛśyate cirantamnamatiḥ kācit kācit tatkālajā mahiḥ sallāharaṇavyagrakumbhāvagatir anyathā tathaiva kandakākṛṣṭakumbhāvagatir anyathā etena ravigupto pi parimlānamukhaḥ kṛtaḥ kṣaṇikatvakṣamādhyakṣasamutprekṣaṇapaṇḍitaḥ tathā hivartamānavastu vigrahagrāhivijñānaṃ anantaroktanayena svajana kārthapratibhāsanāt dvikṣaṇasthāyitām arthasya gamayatīty uktam ādyaṃ ca kiñcidvijñānaṃ anāgatakālasparśi bhavati yathā ha bhaṭṭaḥ rajataṃ gṛhyamāṇaṃ hi cirasthāyīti gṛhyate iti uttaram api pratyabhijñānaṃ atītakālāvacchinnam artham avadyotayatīti darśitam na cātītānāgatajanmagrahaṇam āśaṅkanīyam iyati kāraṇasāmarthyaniyamāt na hy atītānāgatajanmagrahaṇam aśakyakriyam iti yardāpi dṛśyamānaṃ grahaṇam tad apy apahnotuṃ yuktam na caitāvatā tītānagātakālāvacchinnavartamānavastugrahaṇamātreṇa sāmānyatodṛṣṭena adṛṣṭam apy atītānāgatajñānaṃ kalpyam yathādarśanaṃ hi vastūni vyavasthāpyante na tu kiñcit dṛṣṭvā nyad api kalpyate dṛṣṭam api vā nihnuyante iti api ca animeṣadṛṣṭeratruṭitasatākastambhādipadārthagrāhi pratyakṣam upapadyate tat kathaṃ kṣaṇikagrāhi kathyate yac ca tatra vikalpitaṃatītānāgatakṣaṇayoḥ asannihitatvena pratyakṣa grāhyatā nupapatteḥ vartamānakṣaṇasya cātisūkṣmatvāt tatkālagrāhiṇā pratyakṣeṇa kṣaṇikatvam eva gṛhītaṃ bhavatītitad upapannammā nāmābhūd atītānāgatakālagrahaṇaṃ vartavāna eva tu tatrānimeṣadarśane kiyān kāla iti cintyatām nimeṣakṛtasyāpi darśanavicchedasyānavakāśāt yāvad dhi darśanaṃ na vicchinnaṃ tāvān vartamānaḥ kāla iti tadgrahaṇena sthairyaṃ gṛhītaṃ bhavati na kṣaṇikatvam nanu tāvān asau kālaḥ kṣaṇasamudāyo bhavati na kṣaṇaḥ kṣaṇaś caika eva vartamāno bhavati ataḥ pūrvāparau kṣaṇāv atītānāgatau bhavataḥ tayoś ca na grahaṇam ity uktam bho mahātman siddhe kṣaṇakatva eva evaṃ śakyate vakyum na tatsādhanāvasare kālo hy eko nityo vibhur iti sādhito numanaparīkṣāyām na tu kṣaṇasamudāyātmā kālaḥ kālasya tu bhedāḥ kriyopajananavināśādyupādhinivandhanaḥ kalpyanta ity api tatraiva parīkṣitam tad ayam nimeṣadṛṣṭeḥ darśanavicchedānupagrahāt tāvān ekaḥ kālaḥ sa iti vartavāna eva bhavati nānākṣaṇasamudāyaḥ kṣaṇasamudāyātmake pi vā kāle darśanavicchedān avadhāraṇāt kṣaṇasamudāya eva artamānībhavatu nanu kālo nāma na kaścit pāramārthikaḥ padārtha eva paridṛśyamānaḥ vartamānādivyavahārahetuḥ sa ca na ciram anubhūyata iti kṣaṇika ucyate bhikṣo alam avāntaragamanena mā bhūt kālaḥ padārthasatvinimeṣadṛṣṭyavicchedān na naśyan dṛśyata iti na kṣaṇikagrāhi pratyakṣam nanu bhavadbhir api na sthiraṃ jñānam iṣyate kṣīṇe ca jñāne so rtho dvitīyakṣaṇe kena gṛhyetajñānāntareṇa tu gṛhyamāṇaḥ sa evety atra ko niścayaḥ animeṣadṛṣṭer jñānaṃ na kṣīyata evety eke atha vā kiṃ na etena na hi viṣayapratibhāsakāle jñānam avabhāsata iti asakṛd uktaṃ vakṣyate ca tena tat kīdṛśam iti kuto vayaṃ vidyaḥ arthas tv avicchinnasattāka eva gṛhyate jñānaṃ tu vartamānakālam apy atītānāgatakālagrāhi bhavatismaraṇam iva bhūtabhaviṣyadvṛṣṭyanumānam iva nanu indriyavyāpāro na kṣaṇāntarasthāyīti tasmann asati kuto rthasya vitatakālatāgrahaṇam bhadanta bhavatu śrānto si lajjasvaivaṃ bruvāṇaḥ nimeṣakṛto pi vicchedo sya nāsti atha ca na sthiraḥ indriavyāpāra iti grāhikatāmātram sannikarṣaś cāsya viṣayagrahaṇe vyāpāraḥ sa ca sthira eva tasmād vitatakālasya vastunaḥ pratyakṣeṇa grahaṇam iti sthitam evaṃ ca sthite na svarūpamātranibandhana eva bhāvānāṃ vināśaḥ kiṃ tu hetvantaranibandhano bhavati tataś ca āvināśahetūpanipātāt avasthānam eva bhāvānām avidyamānavināśakāraṇānāṃ ca nityatvam eva vyomādīnām iti siddham yat punar abhāṇidarśanādarśane eva sattvāsattve bhāvānām ititad api vyāmūḍhabhāṣitam darśanādarśanābhyāṃ bhāvābhāvayoḥ paricchedaḥ na punaḥ darśanādarśane eva bhāvābhāvau abhāvaś ca vistarataḥ prāk prasādhitaḥ sa ca sahetuka iti na svata eva viśarāravo bhāvāḥ evaṃ tv aniṣyamāṇe padārthasthairyapakṣejñānajanakasya niyatasya vastuno darśanam darśanaviṣayīkṛte sya pravṛttiḥ pravṛttiviṣayīkṛtasya prāptir iti vyavahāro na syāt arthakṣaṇanānātvāt bādhyabādhakabhāvaś ca kvacit jñānānāṃ dṛṣṭaḥ sa ca na syāt pūrvāvagatarajatādiviṣayābhāvagrāhiṇo jñānasya gṛhītam udgaradalitaśvaghāṭā bhāvajñānavat bādhakatvān upapatteḥ pūrvadṛṣṭasya smaraṇaṃ smṛṭasya kasyacit pratyabhijñānaṃ pratyabhijñātasya ca gṛhāder evārdhakṛtasya smāpanaṃ ityādayaś ca vyavahārā vilupyeran atha santānam āśritya kriyate tatsamarthanam na tasya bhinnābhinnatvavikalpānupapattitaḥ abhedapakṣe kṣaṇavat vyavahāro na sidhyati vyatireke tu cintyo sau vāstavo vāstavo pi vā avāstavatve pūrvoktaṃ kāryaṃ vighaṭate punaḥ vāstavatve sthiro vā syāt kṣaṇiko veti cintyatām santāninirvaśeṣaḥ syāt santānaḥ kṣaṇabhaṅguraḥ na sidhyet punar apy evaṃ vyavahāraḥ puroditaḥ athāpi nityaṃ paramārthasantaṃ santānanāmānam upaiṣi bhāvam attiṣṭha bhikṣo phalitas tavāśāḥ so yaṃ samāptaḥ kṣaṇabhaṅgavādaḥ tad evaṃ sati santānacchadmano vinivāraṇāt lokayātrā sthirair eva padārthair upapādyatām evam anantaranigaditadūṣaṇanikurambavinihataprasaram nādhyakṣaṃ kṣaṇikatve na cānumānaṃ pramāṇaṃ syāt kṣaṇabhaṅge niraste ca kāryam ādhāravad dhruvam ato jñānādikāryeṇa yuktam āśrayakalpanam sukhāder api kāryasya ijñānād vyatiriktatā prāg ukteti tad apy anyadbhavaty asyānumāpakam kiṃ ca nāṃgīkaroṣi tvam ātmānaṃ pāralokinam upaiṣi paralokaṃ ca viditaṃ te bakavrayam karmasantāninā nyena yatkṛtaṃ caityavandanam tato dya phalam anyena bhujyate kṛtakarmaṇā na ca nirvṛttir apy asya caityavandanakarmaṇā jñānakṣaṇena naikena kiñcit karma samāpyate kāryakāraṇabhāvāś ca yas tu ayoktaḥ sa dūṣitaḥ kāryakāraṇabhāve pi na hy anyatvaṃ nivartate anaikāntikatā cāsya santānāntarabuddhibhiḥ upādānatvarūpo pi viśeṣaḥ prāṅnirākṛtaḥ kārpāsarāgasaṃkrāṃntidṛṣṭānto yaś ca varṇitaḥ so py ayuktaḥ svarūpeṇa tatra tasyaiva darśanāt ya eva rāgaḥ kārpāsabīje samupakalpitaḥ sa eva dṛśyate puṣpe na tu tasmāt phalāntaram evaṃ karmānuvṛttiḥ syāt phalabhogas tu durghaṭaḥ karmānuvṛttir apy eṣā na caikasyāsti kasyacit kāryakāraṇayor bhedāt kārpāsakusumādivat anyatraiva hi karma syāt anyatraiva ca tatphalam na ca santānabhogāya kaścit karmānutiṣṭhati phalamasmān mamaiva syāt iti sarvaḥ pravartate sarvathā śākyabhikṣūṇāṃ paraloko visaṃṣṭhulaḥ na tatprasādhane teṣāṃ kācid gamanikā sti vā garbhādau prathamaṃ jñānaṃ vijñānāntarapūrvakam jñānatvād ity ayaṃ hetuḥ aprayojaka iṣyate mūrchādyanantarodbhūtajñānaiś ca vyabhicāryatām mūrchitasyāpi vijñānam astīty etat tat tu kaitavam na hy arthavagater anyadrūpaṃ jñānasya kiṃ cana mūrchadiṣu kutas tat syāt kuto vā kalalādiṣu kalalādidaśāyāṃ vā yadi vijñānam iṣyate mātāpitṛsthayor astu śukraśoṇitayor api tataś caikatra saṃtāne cetanadvayam āpatet cetanānāṃ bahutvaṃ vā dampatyor bahuputrayoḥ na caiṣa niyamo loko sadṛśāt sadṛśodbhavaḥ vṛścikādes samutpādaḥ gomayād api dṛśyate śarīrāntarasaṃcāracāturyaṃ ca dhiyāṃ katham jvālādivan na mūrtatvaṃ na ca vyāpakatā tmavat ātivādikadehena nīyante cedbhavāntaram nanv ātivāhike py āsāṃ kathaṃ saṃcārasaṃbhavaḥ āstām evaiṣa vā jīved dehe py pathi gacchatām pradeśāntarasaṃcāro jñānānāṃ bhavatāṃ katham na hy eṣāṃ bhūtadharmatvaṃ na svato gatiśaktitā na ca jātyādivad vṛttiḥ na ca vyāpakatā tmavat evaṃ yadaiva niṣkrāntaḥ vihārakuharādbhavān tadā kāṣṭhībhaved dehaḥ jñānasaṃkrāntyasaṃbhavāt tad ayaṃ saṃkṣepārthaḥ tyaktavyo vā nirasya kaurukucīm suraguruvatparalokaḥ nityo vā tmā bhyupetavyaḥ yat tv asya carmagaganopamatāṃ vikalpya nāśitvam uktam atha vā viphalatvam eva tan naiva sādhu sukhaduḥkhadaśopabhogayoge pi nāśam adhigacchati nāyam ātmā vikṛtaś ca tasya sukhaduḥkhajanmanā na hi tādṛśī bhavati lupyate yayā sahakārikāraṇavaśāt tu jāyate tad avaśyam eva samupaiti bhoktṛtām atha vopajanavyayasvabhāvaḥ svadaśābhedasamanvaye hi puṃsaḥ phaṇinaḥ kila kuṇḍalādyavasthānugatasyeva na bhinnateti kecit avasthā evaitāḥ prasabhavilayātaṅkavidhurāḥ avasthātā tv ekaḥ sphurati nirapāyasthiravapuḥ asaty asmin pūrvāvagataviṣayā nusmṛtibhuvāṃ na siddhiḥ kāryaṇām iti nipuṇamāveditam idam nanu vimṛśati bhoge karma nityo pi nātmā na hi narakanimagno manyate kaścid evam kila yad aham akārṣaṃ prāgbhave karma pāpaṃ phalam upanatam asmād bhujyate tanmayeti kāryopabhogasamaye kim anena kṛtyaṃ nāsya pravṛttir adhunā na nivṛttir asmāt yas svapravṛttijananaupatiko vamarśaḥ śāstrād asau bhavati śāstravidām avaśyam vimarśo yaṃ paścād api bhavatu dṛṣṭe tu viṣaye mayā yūnā yat tat kim api sadasad vā kṛtam abhūt tato vṛddho dyāhaṃ phalam anubhavām iti tad ayaṃ pumān asti sthāyi sukṛtaphalabhogādinipuṇaḥ nāsty ātmā phalabhogamātram atha ca svargāya caityārcanaṃ saṃskārāḥ kṣaṇikāḥ yugasthitibhṛtaś caite vihārāḥ kṛtāḥ sarvaṃ śūnyam idaṃ vasūni gurave dehīti cādiśyate bauddhānāṃ caritaṃ kim anyad iyatī dambhasya bhūmiḥ parā atra suchikṣitacārvāka āhayāvac chārīram avasthitam ekaṃ pramātṛtattvaṃ anusandhānādivyavahārasamartham astu nāma kas tatra kalahāyate śarīrād ūrdhvaṃ tu tad astīti kim atra pramāṇamna ca pūrvaśarīram apahāya śarīrāntaraṃ saṃkramati pramātā yadi hy evaṃ bhavet tad iha śarīre śaiśavadaśānubhūtapadārthasmaraṇavata atītajanmānubhūtapadārthasmaraṇam api tasya bhavet na hi tasya nityatvāviśeṣe ca śarīrabhedāviḍeṣe ca smaraṇaviśeṣe kāraṇaviśeṣam utpaśyāmaḥ yad iha janmany evānubhūtaṃ smarati tāny ajanmānubhūtam iti tasmād ūrdhvaṃ dehāt nāsty eva pramāteti nityātmavādamūlaparalokakathākaurucīmapāsya yathāsukham asyatām yathā ha yāvaj jīvaṃ sukhaṃ jīven nāsti mṛtyoragocaraḥ bhasmībhūtasya dehasya punar āgamanaṃ kutaḥ iti atrocyatena khalu nipuṇam iva suśikṣitam āyuṣmatā cārvākācāryacāturyam yāvac charīram ekam anuyāyi pramātṛtattvam astīti yad uktavānasi tan na vismartum arhasi na cāstitvāvinābhāvī bhāvānāṃ vināśaḥ svābhāvikaḥ kin tu hetvantaranimittaka iti saugatais saha kalaham atimātram adhunaiva kṛtvā samarthito yam arthaḥ na ca vināśahetuḥ pramātur aticiram api vicāryamāṇaḥ kaścit kutaścit avāpyate na cānupalabhyamāno py asau kalpayituṃ pāryate na hy ātmā paṭadir iva sāvayava upalabhyate yad avayavavibhāgādinā naṅkṣyatīsi gamyate utpattir api nātmano dṛṣṭā yatas tadavinābhāvinaḥ niravayavasyāpi karmāder iva vināśaḥ pratīyate na caiṣa kasyayidātmāguṇaḥ yaināśrayavināśād vā virodhiguṇāntaraprādurbhāvād vā pradhvaṃsamāsādayet na caivaṃ śakyate vaktumkiṃ vināśahetvanumānenapratyakṣa evāsya vināśo dṛśyata iti yato na śarīravad asau dahyamānaḥ śakunibhir avalupyamāno vā kadācidulabdha iti tasmād vināśādarśaṇāt vināśahetvanumānāsaṃbhavāc ca asti ced ātmānitya evety avadhāryatām tasmāt bhūtacaitanyam eva cirantanacārvakācāryavat paralokāpalāpaparitoṣālambanayat kiñcit kāritvasulabhasukhāsikāsakyahṛdayair varamāśriyum āśarīram avasthite tu pramātṛtattve sati na phalanty ete paralokāpalāpamanorathāḥ bhūtacaitanyapakṣo pi ca purā parākṛta eva tasmād asti nityaḥ paralokī pramāteti nityatve sati pūrvadehasaṃbandhaḥ bhaviṣyad dehāntarasaṃbandhaś cāsya na durupapādaḥ śarīrāntarasaṃcāras tv asya nāstīti yad uktaṃtadyuktam eva vyāpinaḥ sarvatra vidyamānasyātmanaḥ kaḥ saṃcārārthaḥ vyāpitva eva kiṃ pramāṇam iti cetsarvatraiva kāryopalambhaḥ pramāṇam ito vārāṇasīm api gatasya me bhavaty eva smaraṇec chādikāryayogaḥ sa cātmaikaprabhavaḥ ātmanaś ca śarīrasyeva na tatra gamanam amūrtatvāt na śarīraguṇavat tadanāśritatvāt na prāṇādivat antaśśarīravṛttitvābhāvāt antaśśarīravṛttitvābhāva eva kiṃ pramāṇam iticetucyateantaśśarīravṛttitve hi dvayī gatīḥ ekadeśavṛttitvaṃ sarvaśarīrāpūrakatvaṃ vā tatra sarvaśarīrāpūrakatve śarīraparimāṇānuvidhāyitvāt bālayuvasthāviraśarīravat pūrvanītyā parimāṇānyatvena tadanyatvāt punar api pratisandhānādikāryavaidhuryaprasaṅgaḥ karimaśakaśarīrayoge ca karmapariṇāmo panate tasya saṃkocavikāsau prāpyutaḥ tau ca nityasya virudhyete ekadeśavṛttitve tu tadanadhiṣṭhitānām avayavānām anātmakatvāt mṛtaśarīrāvayavat ayatheṣṭaviniyojyatākāṣṭhī bhāvaḥ syāt pradopavad ekadeśavṛtter apy ātmanaḥ sakalaśarīrādhiṣṭhātṛtvam iti cet vartipradeśopacitatejaḥpiṇḍavad ekatra śarīrāvayave saviśeṣacaitanyasaṃvittiḥ syāt asty eva hṛdayadeśe tadatiśaya iti cet na anupalambhāt dahanahimakṛpāṇādisparśeṣu na hṛdayasya pradeśāntarasya vā śarīre vedanāviśeṣaṃ paśyāmaḥ tasmān na hṛtpuṇḍarīke dīpavad avasthānam ātmanaḥ ata eva aṅguṣṭhamātraṃ puruṣaṃ niścakarṣa yamo balāt iti vyāsavacanamanevaṃ paramavagatavyam yadi tu manovedekadeśavṛtter aṇuparimāṇasyāśu saṃcarataḥ śarīrādhiṣṭhātṛtvam ātmanaḥ kathyatetathāpi sahasaiva ciraproṣitāgatadayitajanadarśanodbhatasakalaśarīravyāpisvedaromāṃcādidarśanaṃ virudhyate na ca dvayor aṇvorātmamanasoḥ kartṛkaraṇavyavasthā pi nirvahatīti tasmān nāṇurātmā na ca śarīramātraparimāṇa iti vyāpaka evāvaśiṣyate tad evaṃ vārāṇasyām api ayam ātmā vidyata eveti tatra tatkāryadarśanam avakalpate nānyena gamanādiprakāreṇeti nanu sarvatra sukhaduḥkhajñānādikāryadarśanāt sarvaprāṇinām eka evātmabhavetnasukhaduḥkhavyavasthādarśanāt bandham uktavyavasthopapadeś cātmabhedasya darśayiṣyamāṇatvāt vyāpinaḥ tathaṃ kartṛtvam iti cet jñānacikīrṣāprayatnasamavāya evāsya kartṛtvam na vyāpārayoga iti nirṇītam etat nanu vyāpiny ātmani kathaṃ śarīrād bahiraṇv api tatkāryaṃ na dṛśyate katmākṣiptaśarīrendriyādisahakārisannidhānanibandhano hi tatkāryotpādaḥ sa kathaṃ tato bahirbhavet iti tasmād anantaroktena prakāreṇopapāditam nityatvād vyāpakatvāc ca paralokitvam ātmanaḥ sūtrakāras tu pāralaukikatvasiddhaye hetvantarāṇi pratyapādayat sadyojātasya bālasya vadanavikāsarodanādyanumito harṣaśokādiyogastovad asti yuvaśarīrādau rodanādi śokādikāraṇakam avagatam ānanavikāsādi harṣahetukam evaṃ śiśor api tannibandhanaḥ tadutpādaḥ tau ca harṣaṣokau sukhaduḥkhasādhanādhigamatadansmaraṇānyatarakāraṇakau bhavitum arhataḥ tathā dṛṣṭatvāt iha cāsya na sukhaduḥkhasādhanapadārthānubhavastādanīm asti iti tadanusmaraṇam eva harṣaśokahetur bhavet tadanusmaraṇapi tadanubhavaprabhavam anubhavaś ceha janmani sadyojātasya na samastīti janmāntarānubhūtasukhaduḥkhasādhanānusmaraṇanimittaka evāsya harṣaśokasamutpāda iti janmāntarānugamān nitya ātmā nanu abhinavajīvalokāvalokanāhlādanibandhana evāsya mukhavikāsaḥ tathā yonidvāranirgamanodgataniragalakleśapīḍitasya tasya rodanam iti na janmāntarānubhūtasmaraṇaṃ kalpayituṃ yuktam atiprasaṅgātmaivam sukhaduḥkhahetum īdṛśam ananubhavato py akasmād eva harṣaśokadarśanāt nanu kamalamukulavikāsādivat svābhāvikam eva śiśormukhavikāsādikāryaṃ syātsvābhāvikaṃ nāma kim ucyate kim ahetukam avijñātagetukam aniyatahetukaṃ vā na tāvad ahetukaṃ kāryaṃ saṃbhavati kāryatvahāniprasaṅgāt nāpy avijñātahetukaṃ tadbhavituṃ yuktamkāryam upalabhyate tad dhetuparijñāne yatatāṃ bhavānkim udāstena cāsau jñātum aśakyaḥ kāryasyaiva tatra jñāpakatvāt nāpy aniyatahetukaṃ kāryaṃ kiñcid asti kāryotpādananiyamenaiva hetuniyamasiddheḥ ata eva tatkāryam upapādayitukāmāḥ tanniyatam eva kāraṇam upādadate laukikāḥ yatrāpy aniyato hetuḥ vṛścike gomayādikaḥ abhiyuktas tu tatrāpi viśeṣaṃ na na manvate tad eva kāraṇaniyamo py kāryaviśeṣadarśanād duraphnava iti mukhavikāsasya harṣa eva kāraṇam avagamyate sahasrakṛtvas tathā darśanāt acetanānāṃ tu nāmarasādīnāṃ vikāsakāraṇaṃ taraṇikiraṇanikarapariṣvaṅgādyupalabdham iti tad api na svābhāvikam tasmān mukhavikāsasya harṣaḥ harṣasya ca smṛtiḥ smṛter anubhavo hetuḥ sa ca janmāntare śiśoḥ nanu śiśorjanmāntarānubhūtasmaraṇe sarvadā sarvasmaraṇaprasaṅgaḥna yāvat kāryaṃ kāraṇakalpanāt na hi sarvadā sarvānusmaraṇaṃ saṃvedyate na ca tatkalpanāyāṃ kāraṇam upalabhyate na caikadarśanāt sarvaṃ kalpyaṃ dṛṣṭam api vā nihnotavyam iti parīkṣakāṇām ucita eṣa panthā ity asakṛduktam api ca payasastṛptihetutām anusmaran bālakaḥ stanyābhilāṣeṇa mātustanataṭe dṛṣṭiṃ nidadhāti na cācya tena tasya tatsādhanatvam avagatam iti janmāntare sambandhagrahaṇam asya vṛttam iti manyāmahe na cāyaskāntadṛṣṭāntasamāśrayeṇa svābhāvikam eva tat bālakasya kucakalaśanikaṭopasarpaṇam iti vaktum ucitam anantaram eva nirastatvāt nanu ca garbhaśayyāśāyino pi paripoṣadarśanāt tatsādhanopādāne tad anusmaraṇam eva prāpyotiyadi kāryam avagamyate tatrāpi tatkāraṇam avagamya tām ko doṣaḥtatra tu janayitrījaṭharapatitānnapānaparipākasaṃkrāntyā tatparipoṣam āyurvedavido vadantīti kathaṃ tatra smataṇādikalpanā kalpanāyāṃ vā prathamaṃ niṣekānantaram eva kalalādiśukraṣoṇitavikārasaṃbhavāt taddaśāsv api smaraṇakalpanāprasaṅgaḥ na ca tatkalpanāyām api kācid asmākaṃ kṣatiḥ ayaṃ tu stanyābhilāṣeṇa kucakṣīrakalaśāvalokanopasarpaṇādaro dārakasya tadanusmaraṇakṛta eveti sarvathā janmāntarasaṃbandhānumānān nityo yam ātmeti ataś caivaṃ vītarāgajanmādarśanāt rāgādivāsanābhyāsena sudṛḍhaprarūḍhenānādiprabandhapravṛtena aparityajyamānāḥ sarāgā eva jantavo jāyante na khalu loke kiś cana tādṛśo dṛśyate prāṇī yo jāto vītarāgaś ceti sa eṣa sarāgo jāyamānaḥ pūrvopacitāṃ rāgādivāsanām anusaratīti siddho janmāntarasaṃbandhaḥ tathā ca kecij jajāyante lobhamātraparāyaṇāḥ dravyasaṅgrahaṇaikāgramanaso mūṣakādayaḥ manobhavamayāḥ kecit santi pārāvatādayaḥ kujatpriyatamācaṃcucumbanāsaktacetasaḥ kecit krodhapradhānāś ca bhavanti bhujagādayaḥ jvaladviṣānalajvālājālapallavitānanāḥ jagato yac ca vaicitryaṃ sukhaduḥkhādibhedataḥ kṛṣisevādisāmye pi vilakṣaṇaphalodayaḥ akasmān nidhilābhaś ca vidyutpātaś ca kasyacit kvacit phalamayatne pi yatne py aphalatā kvacit tad etad durghaṭaṃ dṛṣṭāt kāraṇād vyabhicāriṇaḥ tenādṛṣṭam upetavyamasya kiñcana kāraṇam adṛśyo bhūtadharmas tu jagadvaicitryakāraṇam yadi kaścid upeyeta ko doṣaḥ karmakalpane saṃjñāmātre vivādaś ca tathā satyāvayor bhavet bhūtavad bhūtadharmasya na cādṛśyatvasaṃbhavaḥ dṛṣṭaś ca sādhvīsutayoḥ yamayos tulyajamanoḥ viśeṣo vīryavijñānasaubhāgyārogyasaṃpadām svābhāvikatvaṃ kāryāṇāṃ adhunaiva nirākṛtam tasmāt karmabhya evaiṣa vicitrajagadudbhavaḥ karmaṇāṃ nanu vaicitryaṃ karmāntarakṛtaṃ yadi aniṣṭaṃ tat svatas siddhaṃ jagaty eva tad iṣyatām karmaṇāṃ śāstrato jñātā viśitraphalaśaktatā dṛṣṭārtheṣu ca vākyeṣu dṛṣṭā pratyakṣato pi sā tasmād dṛṣṭasya kāryasya yuktā kāraṇakalpanā kāraṇasya tv adṛṣṭatvāt kiṃ hetvantaracintayā hetvantaraṃ tu tad dhetoḥ nāstīty etāvataiva kim dṛṣṭasyāpy asya kāryasya yujyate hetvapahnavaḥhetvantaranimitte pi karmavaicitryakalpane saṃsārasya tv anāditvāt nānavasthā bhayāvahā tathā ca puṇyaḥ puṇyena pāpaḥ pāpena karmaṇā jāyate jantur ity evaṃ dharmaśāstreṣu paṭhyate tasmāt kutarkamūlena dṛṣṭakāryopapātinā sarvalaokaviruddhena codyena kṛtam īdṛśā tasmāt kalpyāni karmāṇi dṛṣṭakāryopapattaye eṣāṃ ca kṣaṇabhaṅgitvāt saṃskāradvārikā sthitiḥ sa karmajanyasaṃskāraḥ dharmādharmagirocyate vinā ca nityam ātmānaṃ na dharmādharmayoḥ sthitiḥ nityas tasmād bhavati puruṣaḥ svapraṇītānugacchaddharmādharmakramapariṇatānandatāpopabhogaḥ prāmāṇyaṃ ca sphuṭam abhihitaṃ pūrvam evāgamānāṃ tebhyo py ātmā janananidhanātītatattvaḥ prasiddhaḥ yadvijñānaghanādivedavacanaṃ tatpūrvapakṣe sthitaṃ paurvāparyavimarśaśūnyahṛdayaiḥ so rtho gṛhītas tathā maitreyyā paricoditas tu bhagavān yady ājñavalkyo bravīt ātmā naiva vinaśyatīti tad idaṃ siddhāntasāraṃ vacaḥ tenātmanityatvasamarthanena susupaṣṭasiddhaḥ paralokamārgaḥ ya eva dehāntarasaṃgamo sya tam eva tadjñāḥ paralokam āhuḥ iti kabalane māṃspākānāṃ parasvaparigrahe kitavajanatāgoṣṭhyāṃ veśyāmukhāmbujacumbane ratam atirabhūd dhūrto matvā bhavantaranāstitāṃ tad ayam adhunā tatsaṃsiddher aho bana dūyate tasmān nityo yam ātmā na ca kaluṣaphalas tasya naisargiko yaṃ rāgadveṣādiyogo pi tu sakalaguṇāpoḍham evāsya rūpam tenānādiprabandhopacitapariṇamatkarmapākopanītaṃ duḥkhaṃ saṃtyajya niḥśreyasamakhilabhayātītam āptuṃ yateta aṣṭamam āhnikampameyaparīkṣā ātmānantaraṃ vibhāgasūtre śarīranirdeśāt tadanuktameṇa tatsvarūpanirūpaṇārtham āha śeṣṭendriyārthāśrayaḥ śarīram śarīrasya yal lakṣaṇaṃ yena rūpeṇa vibhāvyamānasyāpavargopayogitā tadubhayam api pratipādyate tatra śarīratvam eva tāvat prathamaṃ śarīrasya lakṣaṇamtena hi samānāsamānajātīyakebhyaḥ tadvyavacchidyate tasmin saty api ceṣṭendriyārthāśrayatvaṃ tad asya lakṣaṇam ucyate tat tena rūpeṇātmano bhogāyatanaṃ śarīram iti jñāpayitum ceṣṭendriyārthāśrayatayā hi śarīram ātmano bhogasādhanaṃ bhavati mumukṣuṇā ca sukhaduḥkhopabhogarahitātmatattvasvabhāvinaiḥśreyasādhigamavinihitamanasā tathā bhogādhiṣṭhānatvena śarīraṃ bhāvayatā tatparihareṇe yatnaḥ kārya iti ācāryaḥ ceṣṭendriyārthāśrayatvam asya lakṣaṇam uktavān nanu ceṣṭā kriyā kriyāśrayatve saty api na vṛkṣādīnāṃ śarīratvam iti ativyāpakaṃ laksaṇamnaviśiṣṭaceṣṭāśrayatvasya viśiṣṭaprameyalakṣaṇaprakramato vasīyamānatvāt hitāhitaprāptiparihārayogyavyāpārādhikaraṇaṃ hi śarīram ucyate na ceṣṭāmātrasyādhiṣṭhānam rathādināpi nātivyāptiḥ yothoktaprakramavaśād eva anyena preraṇāyām asatyām iti viśeṣalābhāt ātmaprayatnātiriktaprerakanirapekṣahitāhitopādānaparityāgopādhikaceṣṭāviśeṣāśrayaḥ śarīram ity arthaḥ nanu pāṣāṇāntargatamaṇḍūkaśarīreṣu tadāśrayatvādarśanād avyāptiḥ nayogyatātāstatrāpi bhāvāt satyām api kriyāyogyatāyāṃ sarvato nirvivaranibiḍadṛṣatkarparoparuddhāvakāśatayā calitum asau na prabhavati bhoko varākaḥ tathā ca sphuṭite tasminnaśmani tatkṣaṇam evāsau calat dṛśyate iti nibiḍapoāśasaṃyataśarīravat tadānīṃ ceṣṭāyā adarśane pi nāvyāptiḥ mumukṣuśarīram eva lakṣayam iti eke tena na maṇḍūkaśarīrādibhiravyāptiḥ alakṣaṇīyatvāt teṣām ititad ayuktamniyatasya mumuksuśarīrasyābhāvāt tādṛśiṃ ca bhekādiśarīrāṇi nitarāṃ nirvedakārīṇi bhavanti mumukṣur api karmavipākam anekaprakāramakalayan maṇḍūkībhāvam ātmano pi na na śaṅkte pratyāsannāpavargapurapraveśavipaścittamamapaścittamamapaścimajanmānaṃ mumukṣuṃ prati lakṣaṇādyupadeśaḥ kvopayujyateity ataḥ pūrvokta evāvyāptiparihāraḥ śreyān bhavatv evaṃ ceṣṭāśrayatvaṃ śarīralakṣaṇam indriyāśrayatvaṃ tu katham bhautikāni hīndriyāṇi svāvayavasamāśritāni ghrāṇarasananayanasparśanāni śrotramanasī tu nityadravyatvād anāśrite eveti katham indriyāśrayatā śarīrasyeti ucyatenātra ādhārādheyabhāva āśrayārthaḥkin tu tadanugrāhyatvāt tadāśritāni indriyāṇy ucyante deśakāladaśānukūlapathyabhojanābhyāṅgavyāyāmamardanādyupacāropacitaśarīrasya hi puṃsaḥ padutarāṇi svaviṣayagrahaṇe bhavantīndriyāṇi dīrghādhvalaṅghanakadaśanaśuṣkajaratpuranghrī sevanādikilaṣṭaśarīrasya tu puṃsaḥ mandaśaktīni bhavanti tadanugrāhakatvād indriyāṇām āśrayaḥ śarīram arthānāṃ tu rūparasagandhādīnāṃ keṣāṃ cidāśrayaḥ śarīraṃ bhavaty eva tatsamavātinām na tu tāvatā kiñcidbhogāyatanatvopayogi rūpm abhihitaṃ bhavati lakṣaṇam api tadativyāpakaṃ rūparasādisamavāyasya vṛkṣādāv api bhāvāt tasmāttadarthāśrayatvam īdṛśam atra vivakṣitam ya ete paravanitādiśarīravartinaḥ pravikacamucukundakundakandalakumudakuḍmalādibāhyaviṣayasamavāyinaś ca rūparasādayo rthā ramaṇīyatām ādadhānā rāgavṛddhihetavo bhavanti bhoktur ātmanaḥ śarīre sati na śarīrarahitasyeti arthānāṃ bhogasādhanabhāvādāśrayaḥ śarīram ataḥ suṣṭhūktaṃ ceṣṭendriyārthāśrayaḥ śarīram iti tad itthaṃ bhogāyatanatvena bandhahetutvād dheyam ity arthaḥ tad idānīm asmadādiśarīraṃ kiṃ parthivam kiṃ vā nānābhūtanirmitam iti parīkṣayate nanu kim anayā parīkṣayā prayojanam kiḥśreyasopayogo hi yaḥ śarīrasya darśitaḥ so nekaprakṛtitve pi na sa tasya viśiṣyate maivaṃ vocaḥ pratipannasvarūpasya cintyā kāryopayogitā kāryā kāryārthino py ādau yatnastadrūpanirṇaye tathā cendriyāṇi bhautikatvāhaṅkārikatvādivekena parīkṣiṣyante arthā api kati kiṃguṇā iti buddhir api kiṃ pradhānasya prathamo vikāraḥ mahacchabdavācyaḥ uta ātmana eva dharmo jñānākhyaḥ kṣaṇikaḥity evaṃ sarvatra draṣṭavyam tatra pāthivam evāsmadādiśarīram iti kecit asādhāraṇo hi dharaṇidharmaḥ gandhas tasminn upalabhyata iti pṛthivyudakakāraṇam ity anye kledasyāpi tasmin darśanāt asati hi salilasaṃsarge na pārthivāvayavāḥ kledam anubhavantīti kṣitijalajvalanajanitam ity apare gandhakledavad ūṣmaṇo pi tatropalaṃbhād iti vasumatīsalilam itaretarasaraṇisamīraṇaracitam iti cānye racanā viśeṣasya pavanakāryasya tatrāvadhāraṇād iti avanivanadahanapavanagaganavinirmatam iti cāpare gandhādivad avakāśasyāpy ākāśakāryasya tatra darśanāt suṣiraṃ hi śarīram upalabhyate avakāśe cākāśaikadeśe py avacchedābhiprāyeṇa śrotravat bhaktyā tatkāryatvavyapadeśa iti tad atra kiṃ tattvampārthivam evāsmadādiśarīram iti vijātīyakāryasyāvayavino nupapatteḥ pārthivāvayavasamavetaśarīrāvayavigrāhiṇas tv abhedapratyayasya tṛṇaparṇapāṣāṇamūlakādyabhidapratyayavat apavādāsaṃbhavāt na vayam iha bhūtāntarāṇāṃ kāraṇabhāvaniṣedhaṃ śikṣmaḥ kevalapārthivatayā nirvivāde pi kumbhādāv ambhaḥprabhṛtīnāṃ kāraṇatvānapāyāt tadvyatirekeṇa ghaṭāder ghaṭayitum aśakyatvāt kin tu ghaṭādāv iva śarīre pi samavāyikāraṇaṃ pṛthivyavayavavānevācakṣmahe tadāścitatvasyāsya pratyakṣeṇa grahaṇāt sahakārikāraṇānupraviṣṭabhūtāntarasaṃbandhanabandhanas tu tisman kledoṣmavyūhāvakāśasaṃpratyayaḥ tad yathā gamapaṭhiteṣu varuṇalokādau kevalajalādijanyeṣu śarīreṣu sahakāritvānupraviṣṭapārthivāvayavopaṣṭambhavaśena sthairyādyupalaṃbhaiti tasmād asmadādiśarīraṃ pārthivam vede ca tathaiva vyavahāro dṛśyate agnīṣomīyādipaśoḥ pralayakāle yajamānasya vā pretasya pātracayanakarmaṇi sūryaṃ cakṣūr gamayatāt ity upakramya pṛthivīṃ te śarīram iti pathyate tac ca prakṛtigāmitvavacanam yady ataḥ prakṛter utthitaṃ tat tasyām eva līyatām ity arthaḥ tatra yathā taijasaṃ caksur iti sūryākhye tejasi tadgamanam upadiṣṭam evaṃ pṛthivyāṃ śarīrasyeti tasmāt pṛthivyavayavair ayam asmadādideho nibaddha iti nātra satāṃ vivādaḥ so yaṃ ca duḥkhavasater bhavam indriyasya stambhaḥ kathora iti yatnata eva heyaḥ ghrāṇarasanacakṣustvakśrotrāṇīndriyāṇi bhūtebhyaḥ atra indriyāṇāṃ viṣayopalabdhikāraṇatvaṃ sāmānyasakṣaṇaṃ prasiddham eva vibhāgo pi paṃcabāhyendriyāṇīty eṣa sūtrita eva sa cānantaram eva tīrthāntarakathitakarmendriyāniṣedhāt sādhayiṣyate viśeṣalakṣaṇāni tu paṃcānāṃ paṃca samākhyānirvacanasāmārthyāt pramāṇavad avagantavyāni jighratyateneti ghrāṇaṃ gandhaṃ gṛhṇātīti gandhopalabdhāvasādhāraṇakāraṇaṃ ghrāṇam rasayaty aneneti rasanaṃ rasaṃ gṛhṇātīti rasopalabdhāvasādhāraṇaṃ kāraṇaṃ rasanam caṣṭe neneti caksuḥ rūpa paśyatīti rūpopalabdhāvasādhāraṇaṃ kāraṇaṃ cakṣuḥ īkṣaṇaṃ locanaṃ tad ucyate spṛśyaty aneneti sparśanam sparśaṃ gṛhṇātīti sparśopalabdhāvasādhāraṇaṃ kāraṇaṃ sparśanam sparśanam iti vaktavye tvaggrahaṇaṃ upacārāt maṃcāḥ krośanti itivat tadadhiṣṭhānatvaṃ darśayitum yathā tripuṭikādhiṣṭhānaṃ ghrāṇaṃ jigvādhiṣṭhānaṃ rasanam holakādhiṣṭhānaṃ cakṣuḥ yathā tvagadhiṣṭhānaṃ sparśanam śiraḥpraghṛtyāpādāṅguṣṭhaṃ sparśopalambhāt tvag iti ca na bāhyam eva carma kevalam ucyate api tu sakalaśarīravyāpi tuhinakaṇaśiśirasalilapāna samaye antarhṛdaye pi śītasparśopalambhād iti svāvayavasamavāyitve pi cendriyāṇāṃ tripuṭikādyāṛayatvaṃ āśrayatvamātrāpekṣayocyate na samavāyitvād iti śṛṇoty aneneti śrotraṃ śabdaṃ gṛhṇātīti śabdopalabdhāvasādhāraṇaṃ kāraṇaṃ śrotram tac cākāśaikadeśatvād anāśritam api karṇaśaṣkulyadhiṣṭhānam ucyate tad evaṃ viśeṣalakṣaṇāni paṃca paṃcanām uktāni bhavanti tānīmānīndriyāṇi svaviṣayagrahaṇalakṣaṇāni ātmano bhogasādhanatvāt saṃsārakāraṇānīti heyatayā bhāvayitavyāni tathā bhāvyamānāni nirvedopādanādidvāreṇa apavargāya kalpayiṣayanta iti bhūtebhyaḥ iti kim arthamuktaṃ hi indriyāṇāṃ svaviṣayagrahaṇalakṣaṇatvam tatra na ghūtagrahaṇaṃ lakṣaṇārtham api tu tadviniścayārtham yathā āptopadeśaḥ śabdaḥ ity atrāptagrahaṇaṃ lakṣaṇaviniścayārtham svasvaviṣayopalabdhilakṣaṇatvaṃ hīndriyāṇāṃ bhūtaprakṛtitve sati nirvahati nānyatheti tāni punar indriyāṇāṃ kāraṇāni pṛthivyaptejovāyurākāśam iti bhūtāni ebhyaḥ paṃcabhyaḥyathāsaṅkhyaṃ ghrāṇarasanacakṣustvakśrotrāṇi paṃccendriyāṇi bhavanti bhūtaprakṛtitvam iti bhūtasvabhāvatvaṃ vyākhyāyamānaṃ paṃcasv api saṃbhavati bhūtakāraṇakatvaṃ tu anyeṣu catuṣv api tathaiva śrotre tu kathaj cit karṇaśaṣkulyavācchinnabhobhāgābhiprayeṇa vyavahārataḥ samarthanīyam evaṃ sati bhautikānīndriyāṇi svaṃ svaṃ viṣayam adhigantum utsahanti iti tallakṣaṇatvam eṣāṃsiddhyatīti ato bhūtebhyaḥ ity uktam nanuetatparīkṣaṇīyaṃ vartate kiṃ bhautikānām indriyāṇāṃ svaviṣayagrahaṇakaraṇatvaṃ utānyatheti evaṃ hi sāṅkhyāḥ saṃpravadanteāhaṅkārikāṇīndriyāṇi arthaṃ sādhayitum arhanti nānyathā tathā hikārakaṃ kārakatvād eva prāpyakāri bhavati bhautikāni cendriyāṇi kathaṃ prāpyakārīṇi dūravartini viṣaye bhaveyuḥ āhuṅkārikāṇāṃ tu teṣāṃ vyāpakatvāt viṣayākārapariṇāmātmikā vṛttir vṛttimato nanyā satī saṃbhavaty eveti suvacaṃ prāpyakāritvam api ca mahadaṇugrahaṇam āhaṅkārikatve teṣāṃ kalpate na bhautikatve bhautikatve hi yatparimāṇaṃ grahaṇaṃ tatparimāṇaṃ grāhyaṃ gṛhṇīyātasti ca golakādadhikaparimāṇasya paṭapiṭharāder grahaṇaṃ hīnaparimāṇasya ca vaṭadhānādeḥ ato pi na bhautikānīndriyāṇi bhautikānām api dīpādīnāṃ paraṃ prakāśayatāṃ svātmaprakāśakatvam api dṛṣṭam evam indriyāṇy api paṭādisvarūpaṃ prakāśayanti svarūpam api prakāśayeyuḥ na ca prakāśayantīty ato pi na bhautikāni atrābhidhītateyat tāvat prāpyakāritvaṃ bhautikatvapakṣe nāvakalpata iti jalpitavānasi tanmanyenūnaṃ tvayā golakam eva cakṣur iti cetasi gṛhītamanyathā katham ittyamakathayiṣyaḥ sa cāyam āyuṣmato mahān bhramaḥ na khalu kṛṣṇasāraṃ cakṣuḥtadadhikaraṇaṃ tu tejaḥ cakṣuḥ tac ca vegavad dravyatvāt dūram api prasaratīti ko sya prāpyakāritāyāṃ mādaḥ nanu golake pi cikipsādiprayogāt golakaguṇadoṣānuvartitvāc ca viṣayopalabdheḥ golakam eva cakṣuḥ syāt anupalabhyamānaṃ ca tejaḥ katham indriyam ucyate kathaṃ ca tejasā vegavatāpi visphalite cakṣuṣi sahasaiva yojanaśatasahasravyavahitasitakarataraṇitārakādi grahītuṃ śakyeta kathaṃ vā tad alpakaṃ varākaṃ nāyanaṃ tejaḥ samantataḥ  prasaratā sakalabhuvanaprathitaprabhāvena mahīyasā pi mihiramahasā pratihatagati bhaved iti bhāskaradarśanaṃ itthaṃ na sampadyeta tejaḥpakṣe ca kācābhrakapaṭalaspaṭikāntaritapadārthopalabdhiḥ kathaṃ samarthyeta tasmād varaṃ śaktiviśeṣayuktaṃ golakam eva sādho cakṣur abhupagaccheti ucyatena khalu bhavad anuśāsanena yuktiviruddham artham abhupagacchāmaḥ prāpyakāri hi kārakaṃ dṛṣṭam kṛṣṇasārapakṣe ca kutaḥ prāpyakāritvam śaktirapi kalpyamānā nirāśrayā na parikalpanīyaiveti tadāśrayacintāya na golakamātram āśrayo bhavitum arhati aprāpyakāritvaprasaṃgād iti tadadhikaraṇaṃ teja eva śakter āśrayo bhavet nanu ca prāpyakāritvam eva cintyaṃ vartate tad dhi rasanasparśanayoḥ kevalam avalokyate loke cakṣuḥśrotre tu dūradeśavyavasthitaviṣayagrāhiṇī kathaṃ prāpyakāriṇī syātām ghrāṇaṃ tu tripuṭikānikaṭanihitapadārthagandham api gṛhṇāti dūrato pi ca pracaladanilabalavellitaphullamallikādisaurabham upalabhate tripuṭitakopakaṇṭhaḍhaukitenāpi dravyeṇa na tasya sannikarṣa iti tad apy aprāpyakāry eva tasmāc chaktiviśeṣaṇam adhiṣṭhānam eva tat tad indriyam iti gṛhyatām utsṛjyatāṃ prāpyakāritvapakṣaḥ cakṣuṣi candrārkagrahādigrāhiṇi nitarāṃ prāpyakāritvam ity uktam eva atrocyatena prāpyakāritvam utsraṣṭuṃ śaknumaḥ kārakatvam eva tathā saty eṣām utsṛjema kārakaṃ ca aprāpyakāri ceti citram adṛṣṭam api kāraṇam ātmano vyāpakatvāt tadvatttidharmādhikaṃ nāprāpyakāri bhavetkim uta dṛṣṭaṃ cakṣurādi kārakam iti aprāpyakāritve ca śakter aviśeṣaṇāt kuḍyādivyavahitam api vastu cakṣuṣā dṛśyeta tatra kāryānupalambhān na śakitaḥ kalpyata iti cetkiṃ śaktaḥ kalpyatām kiṃ teja iti saṃpradhāraṇāyāṃ tejaso dravyatvāt vyavadhānādi anuguṇam amūrtayās tu śakteḥ vyavadhānam abādhakaṃ bhaved iti teja evendriyaṃ kalpanīyaṃ na śaktiḥ śaktimadadhiṣṭhānaṃ vā prāpyakāritā ca śrotrasya tāvat vīcīsantānasadṛśaśabdaparamparārambhaṇadrvāreṇa darśitā śabdādhikaraṇe ghṛāṇasyāpi samīraṇāndolitakundalatādiprasṛtatatparimāṇanikarādhikaraṇagandhagrahaṇāt prāpyakāritā na ca paramāṇūnām apasarpaṇe dravyaparikṣayādyāśaṃkanīyambhūyastvāt parimāṇūnām ata eva gandhadvārakataddravyasamparkadoṣanirharaṇāya prāyaścittamaśucidravyaghrāṇe samāmananti cakṣuṣas tejaḥ prasaraṇāt prāpyakāritā anupalabhyamānaṃ teja iti cet kiṃ candramasaḥ parabhāga upalabhyate pṛthivyāścādhobhāgaḥna khala pratyakṣaikaśaraṇāḥ padārthāḥ anumānādibhir apy eṣām upalambhaḥ sambhavaty eva uktaṃ cānumānam rūpopalabdhikāryeṇa taijasam eva cakṣur anumīyate tejodravyaṃ hi dīpādirūpasya prakāśakaṃ dṛṣṭam iti pratyakṣeṇa tu nāyanaṃ tejaḥ kim iti nopalabhyata iti cetucyate  vicitrā hi dravyaguṇānām udbhavābhibhavādivaśena gatayo bhavanti tad yathā  sarvataḥ prasaratā bahalabahalena śītasparśāśrayeṇa dravyeṇa vyāptau hemantaśiśirau ṛtū bhavataḥ nirādhārasya śītasparśaguṇasyānupalabdheḥ athaḥ saty api tatra saliladravye tadguṇasya śītasparśasyaivopalabdhiḥna śuklarūpasyeti tejodravyeṇa ca nirargalaṃ vijṛmbhamāṇena bhūyasā grīṣmo bhavati tatra saty api tejodravye tadguṇasyoṣṇasparśasyaiva grahaṇam na bhāsvararūpasyeti bhāsvaraṃ ca kārtasvarādau taijasadravye rūpam upalabhyate toṣṇasparśaḥ udakāntargate ca tejasi jvalanatapte jale jvalanaguṇaḥ uṣṇasparśo nubhūtate na bhāsvaraṃ rūpam iti evam iha nayanaraśmau tejasi dravye dvāv api rūpasparśau nopalabhyete iti kamupālabhemahi uktaṃ ca dṛṣṭānumitānāṃ ca niyogapratiṣedhānupapattiḥ pramāṇasya tattvaviṣayatvātiti na ca sarvatra nayanaraśmer anupalambhaḥ kvacid dhi pṛṣadaṃśaprabhṛtīnāṃ naktaṃcaraṇāṃ niśi nibiḍtamatamaḥpaṃkapaṭalāvalipte veśmani saṃcaratāṃ cākṣuṣaṃ tejaḥ bhāsvaraṃ rūpaṃ dūram api prasarad upalabhyata eva anyatra madhyandinolkāprakāśavad agrahaṇam asmadādinayanaraśmeḥ ayaṃ tu viśeṣaḥulkārūpasya divākarakaravibhavābhibhūtatvād agrahaṇam nayanaraśmirūpasya tv anudbhatatvād eveti yat tu kācāśrapaṭalasphaṭikāntaritapadārthopalambanaṃtatra kācādīnāṃ keṣāṃcit atisvacchatvāt keṣāṃ cicca suṣiratvāt cāksuṣatejaḥprasara nirodhakauśalaṃnāstīti nāprāpyakāritvaṃ cakṣuṣasvāvatā bhavati yat tukuto nayanaraśmer īdṛśī gatiḥ gaganam ākramya yadgabhastimālinaṃ spṛśati na pratihanyate ca sāvitreṇa vegavatā tejasetiuktam atra dṛṣṭānumitānāṃ niyogapratiṣedhānupapattir iti kārya sattayā hi tathāvidhaṃ kāraṇaṃ kalpyate yad dūram api prasarati prasarad api pareṇa na nirudhyate dṛṣṭaścānirodho bharjanakapālādau tejasaḥ pacyamānadravyapākasiddheḥ kalaśe ca niśiktānāṃ apāṃ bāhiḥśītasparśagrahaṇāt anirodhaḥ evaṃ nayanaraśmer api bhaviṣyati na tu holakasyaiva śaitikalpanā laghvīti vaktavyam prāpyakārikārakasvarūpaparityāgaprasaṅgāt prāpyakārīṇi cakṣuḥśrotre tvagādivat iti ata eva sarvendriyāṇāṃ prāpyakāritvam paśyadbhiḥ śāstrajṇaiḥ indriyārthasannikarṣaḥ ṣaṭprakāro vyākhyātaḥ prāpyakāritā ca na golakasyopapadyate tadaprāptasya parvatādegrahaṇāt prāptasya ca pratyutāṃjanalcalākāder agrahaṇāt ato na golakaṃ cakṣuḥ cikitsādiprayogas tu golake yaḥ pravartate so yam ādhārasaṃskāraḥ ādheyasyopakārakaḥ ata eva golakaguṇadoṣānuvartitvam api viṣayopalabdher ghaṭamānam ādhāra dvārakai hi tadādheyasyaiva tau guṇadoṣāv iti tasmāt aprāptaviṣayagrahaṇānupapatteḥ golakacakṣuḥpakṣaḥ bhikṣūtprekṣitaḥ prekṣāvatāṃ hṛdayeṣu na viśrāmyatīti prāpyakāri teja eva cakṣur iti sthitam itthaṃ bhautikendriyavāde pi prāpyakāritvasiddheḥ na kāpilakathitamāhaṅkārikatvam indriyāṇām upapadyate nanu pakṣadvaye pi prāpyakāritvopapatteḥ ko yaṃ bhotikatvaṃ pratyabhiniveśātiśayo bhavatām itiucyateekaprakṛtikatve hīndriyāṇāṃ ekam eva sarvaviṣayaprakāśanakuśalam indriyaṃ bhavet sarvāṇi vā sarvaviṣayagrāhīṇi bhaveyuḥ kāraṇasyāviśeṣāt kāraṇaniyamādhīno hi kāryaniyamaḥ ahaṅkārākhyaṃ ca kāraṇaṃ sakalaviṣayaprakāśanaśaktiyuktam indriyāṇy api tathā bhaveyuḥ ekaviṣayaprakāśanaśaktiyukte tasmin katham indriyāntarāṇi viṣayāntaragarāhīṇi bhaveyuḥbhotikatve tu bhūtānāṃ bhedāt niyataguṇotkarṣayogitvāt niyataviṣayagrāhīndriyaprakṛtitvam tathā ca pradīpāditeja rūparasādyanekaviṣayasannidhāne pi rūpasyaiva prakāśakam upalabdham atas tejaḥprakṛti cakṣurindriyam api rūpasyaiva prakāśakaṃ bhavitum arhati evam indriyāntareṣv api vaktavyam tad eṣa viṣayaniyamaḥ prakṛtiniyamakārita indriyāṇām iti bhautikānīndriyāṇi yady evaṃ taijasena cakṣuṣā kathaṃ pārthivasya rūpasya grahaṇampṛthivyā eva vāpyena ca rasanena pārthivasya rasasyavāyavīyena sparśanendriyeṇa ca pṛthivyādisparśasyatad idaṃ prakṛtiniyame pi kathaṃ viṣayasāṃkaryam iti  naiṣadoṣaḥrūpādiviṣayaviṣayo pi hy eṣāṃ niyamaḥ na tadāśrayaviṣayaḥ taijasaṃ hi pradīpādi dravyaṃ rūpam eva prakāśayaddṛśyate na tejovṛtty eva rūpam āpyam api dravyaṃ rasam eva vyanakti na tu salilastham eveti ghrāṇe tu na kaścid doṣaḥ tadgrāhyasya gandhasya pṛthivyekavṛttitvād iti dravyasyāpi darśanasparśanagrāhyatvam aviruddham itthaṃ bhautikatve pīti yat tūktaṃ mahadaṇugrahaṇān na bhautikānīndriyāṇītiparihṛtaṃ tatā golakādyadhiṣṭhānātiriktasyendriyasya darśitatvāt tac ca vitatatvadvitatagrāhi bhavaty eva vitatenāpi ca tejasā ṇudravyaṃ prakāśyamānaṃ dṛśyate dīpādinā taṇḍulādīti ato pi nāhaṅkāraikatvam yat punar abhyadhāyibhautikatve paraguṇavat svaguṇasyāpi prakāśakam indriyaṃ syād ititad ayuktamsaguṇasyendriyasyendriyabhāvāt indriyeṇa hi satā tena viṣayaḥ paricchidyate saguṇasya cāsyendriyatvaṃ svaguṇarahitaṃ tat indriyam eva na syāt aninriyaṃ ca kathaṃ grāhakamataḥ indriyaguṇānāṃ pramāṇakoṭyantaḥpātitvāt na tatprametatvam tasmād bhautikānīndriyāṇi svaṃ svaṃ viṣayam upalabhanta iti siddham prayogas tupārthivaṃ ghrāṇaṃ dravyatve sati rūpādimadhye gandhasyaiva vyaṃcakatvāt gandhayuktidravyavat tatra vyaṃjakatvamātram anaikāntikam iti gandhasyaiva viśeṣyate so yam asiddho hetur bhavet gandhatvasyāpi ghrāṇavyaṅgyatvād iti rūpādimadhya ity uktam tathāpi sannikarśeṇa vyabhicāra iti tadvyudāsāya dṛśyatve satīti viśeṣaṇam evaṃ rasanādiṣv api prayogā racanīyāḥ śrotraṃ tv ākāśaikadeśa iti śabdādhikaraṇe nirṇītam gandhādiviśayopalabdhinibandhanasukhaduḥkhopabhogahetubhūtadharmādharmopanibaddhānāṃ cendriyāṇam indriyatvam iti tadvaśāt yathā yathā niyataviṣayagrahaṇakaraṇatā ghaṭate tathā tathā kalpyata iti sarvam anavadyam āhabhavantu bhautikānīndriyāṇipaṃceti tu na yuktam uktam tvag eva hy ekam indriyaṃ bhavitum arhati sarvatrānapātāt karatalakapolakaṇṭhādivartinā pi tvagindriyeṇa rūpopalambhaprasaṅga iti cet na avayavaviśeṣe śaktiviśeṣaniyamāt na hi prāṇinā pādena vā upasthakāryaṃ kartuṃ śakyate asti ca avayavaviśeṣe svabhāvaviśeṣavaicitryam tuṣārakarpūrāpūrṇavāriṇy uttaramānase yathā ca vṛṣaṇau snātuḥ sphuṭato na tathā sphicau klinnārdratṛṇakāṣṭhādibhūmena kaṭunā yathā mūrdhākṣivedanodeti na tathā vayavāntare tasmāt avayavaviśeṣavyavasthitanānāśaktikhacitaṃ tvag evaikamindriyam iti ucyatekuto yam apūrva eṣa mahāprājño vādī saralamatīnasmāna vaṃcayitum āgataḥ yo vayavaviśeṣe śaktiviśeṣam āśrayann api ekam indriya manyate śaktibhedādāśrayabhedāc ca nānātvasevaitadindriyāṇāṃ yuktam ity alamahātmabhis saha kalahena manuṣyais saha saṃvādo mākṛśānāṃ hi śobhate devās tu nararūpeṇa ta ime bhānti vādinaḥ nanu nānātvapakṣe pi paṃcatvaniyamaḥ katham dve śrotre cakṣūṣī dve ca kathaṃ te ekam indriyam āha casavyaṣṭasyetareṇa pratyabhijñānāt iti cakṣuṣṭvajāter ekatvād iti cettarhīndriyatvajāter ekatvāt ekam evendriyaṃ syātucyatecakṣus tāvat teja iti nirṇītam tac caikam eva tadadhiṣthānam apy ekam eva ghoṇāvaṃśavyavahitam anekam ivopalabhyate bhinnnaṃ vā tadbhavatu tejas tatkakāryaikyāt āśrayabhede py ekam eva śrotram api karṇacchidradvayānusyūtam ekam eva nabhodeśaprāyaṃ veditavyam kāryaikyasya tatrāpi bhāvāt tenādhiṣṭhānabhede pi kāryaikatvasya darśanāt tatsāmānyasya caikatvāt ekatvaṃ śrotracakṣuṣoḥ na cendriyajāter aikyāt ekam indriyamkāryasyopalabdhilakṣaṇasya kāraṇasya gandhādeḥ adhiṣṭhānasya tripuṭikādeḥ gateś ca bahiḥprasaraṇātmikāyāḥ ākṛteś ca parimāṇasvabhāvāyā jāteś ca ghrāṇatvādeḥ jātiśabdavācyasya yoner vā pṛthivyādeḥ paṃcavidhatvāt paṃcaivendriyāṇi kalpyante yathā paramāṇutvasāmānyāviśeṣo pi pṛthivyādicaturvidhakāryadarśanāt caturvidhāḥ paramāṇavaḥ kalpyanta iti nanu tathāpi na paṃcendriyāṇi kathambuddhīndriyavat karmendriyāṇām api paṃcānām upasaṃkhyeyatvāt tad uktam vākpāṇipādapāyūpasthāḥ karmendriyāṇy āhuḥ teṣāṃ ca vacanādānaviharaṇotsargānandātmakapaṃcavidhakāryasādhanādindriyatvaṃ tatkāryasyānitaretarasādhyatvād iti atrāha atyalpam idam ucyatepaṃca karmendriyāṇīti anyāny api khalu na santi karmendriyāṇitathā hikaṇṭho nnanigaraṇena stanakalaśāliṅganādinā vakṣaḥ bhāravahanena cāṃsadvayaṃ indriyam ucyate na katham tatkāryasya śarīrāvayavāntare pi darśanād iti cetkin nu bhavānannapānaṃ pāṇipādena nigiratipāyunā vādānam api kim āsyādinā vā na kurvate tiryaṃcaḥ manuṣyā api hi kvacit asatsv api ca bhavatkalpiteṣukarmendriyeṣu tatkāryaṃ yāvat tāvad anyathāpi dṛśyate na tv evaṃ buddhīni yeṣu bhavaty utpāṭikṣasya na manāgapi rūpadhīḥ īṣadvihārādānādi dṛṣṭaṃ lūnāṅghripāṇiṣu api ca viharaṇam api na kevalaṃ caraṇayugalakāryam api tu jānūrujaṅghādisahitapādasampādyamānam api ādānam api bāhusahitābhyāṃ pāṇibhyām abhinirvartyate na kevalābhyām vāgindriyaṃ tu nābherūdhvaṃ sarvam eva syāt evaṃ hy āhuḥvāyur nābher utthitaḥ urasi vistīrṇaḥ kaṇṭhe vivartitaḥ mūrdhānam abhihatya parāvṛttaḥ vaktre caran vividhān śabdānabhivyanakti iti asti cedṛṅ anubhavaḥ jalpatāṃ viśeṣatas tv akhaṇḍageyaṃ gāyatām iti evaṃ ca karmendriyamayam eva viśvam iti na śarīram indriyavyatiriktaṃ kiṃced bhavet atha śarīrāvayaveṣv eva bhinnakāryakāriṣu karmendriyavahāraḥ tarhi kaṇṭhādibhir atiprasaṅga ity uktam upasthendriyaṃ ca katham ekaṃ gaṇyate tenānandavat mūtrotsargasyāpi sādhanāt vāg indriyaṃ tu sutarāmahṛdayaṅgamam saṃyogavibhāganirvartyo bāhyaḥ śabda upalabhyate tadbhedāc ca bhidyate yādṛśo hi bherīdaṇḍasaṃyogajaḥ śabdaḥ na tādṛśaḥ kūrmīkoṇasaṃyogajaḥ evaṃ vicitrasthānakaraṇasaṃyogāt vicitro varṇātmakaḥ śabda udetīti na vāgindriyaṃ nāma kiñcit lokaś ca vākcchabdena varṇātmakam eva śabdaṃ vyapadiśati śabdaś cendriyaviṣayaḥ nendriyam tasmād ekavidhaduḥkhopabhogakṣepakṣamakarmapariṇāmanirmatametaccharīraṃ tais tair avayavaiḥ taṃ taṃ karbhaphalopabhogamātmanaḥ saṃpadayatīty alaṃ evaṃvidhendriyakalpanārjavena antaḥkaraṇamyāpi traividhyam anupapannam ekena manasaiva paryāpteḥbuddhis tu upalabdhisvabhāvatvāt karaṇakāryaṃ na tu karaṇam ahaṅkāro pi jñānaviṣaya eva na karaṇam etac ca savistaraṃ buddhilakṣaṇe vakṣyāmaḥ tasmāt na trayodaśavidhaṃ karaṇam iti siddham nyūnādhikatvaśamanādata indriyāṇi paṃcaiva bāhyaviṣayādhigamakṣamāṇi antaśukhādiviṣayagrahaṇopayogi ṣaṣṭhaṃ manas tu kathayiṣyati sūtrakāraḥ tasmād imāni viṣayaprasabhopabhogalubdhāni coracaṭulāni yathendriyāṇi puṃso bhavābdhipatitasya vivekaratnaṃ ānandadāyi na haranti tathā vidheyam gandharasarūpasparśaśabdāḥ pṛthivyādiguṇās tadarthāḥ tadarthāḥ ity ata evāpakṛṣya vā prakramād vā arthāḥiti lakṣyapadaṃ darśayitavyam tadarthāḥ iti lakṣaṇam tad iti prakrāntendriyaparāmarśaḥ teṣāṃ arthāḥ viṣayāḥ indriyaviṣayā arthā ity arthaḥ etac ca teṣāṃ sāmānyalakṣaṇam gandharasarūpasparśaśabdā iti vibhāgaḥ viśeṣalakṣaṇaṃ tu punaḥ tadarthāḥ ity evaṃ yojanīyam tad iti ghrāṇādīnāṃ viśeṣasaṃjñānirdiṣṭānām avamarśaḥ evaṃ ca ghrāṇasya viṣayo gandhaḥ rasanasya viṣayo rasaḥityādiviśeṣalakṣaṇam uktaṃ bhavati gandhatvādīnāṃ tu ghrāṇādigrāhyatvād ativyāptir iti pṛthivyādiguṇā iti viśeṣaṇopādānam te cāmī gandhādayaḥ indriyārthā bhogyās santaḥ saktihetavaḥ saṃsāra māṇamāvahantīti heyatayā bhāvayitavyāḥ nanu evaṃ gandhādiguṇādhikaraṇasyāvayavinaḥ prathamasya rāgahetor asaṃgrahaḥ syāt vakṣyati ca tannimitaṃ tv avayavyabhimānaḥ iti saṃkhyā parimāṇādiguṇāntarāṇām api rāgahetutvam asty eva yathā hi barhikalāpānukārikarimṛditakusumadalapaṭalaśabalavilāsinīkeśapāśavṛtti rūpaṃ harati hṛdayaṃ yūnāṃ tathā tadagatā bahutvasaṃkhyā pi uttaptakanakaśilānibhanitambabimbarūpavat tatparimāṇam api harati ca sarabhasamavayavasaṃyogavibhāgādy apitathā kandukādikrīḍāsu kisalayitavilāsarasamadhuraparibhramaṇādi karmajātam tathā antyajātyādiparihāreṇa svānurūpajātiyogitvam apītyādi sarva dravyaguṇakarmādi saktikāraṇam anuktaṃ syāt tatra kecitpṛthivyādiguṇā iti dvandvasamāsaṃ vyācakṣatepṛthivyādīni ca guṇāśceti pṛthivyādipadena guṇādhikaraṇam avayavi dvavyam uktam āśritatvaviśeṣaṇābhyāṃ sarve guṇā iti guṇagrahaṇena saṃkhyāparimāṇādivat karmasāmānyādy api sarvam uktam ato nāsaṃgraha iti tad idam anupapannamgandhādigrahaṇasya hi tadānīm ānarthakyam guṇāś ca ity anenaiva gatārthatvāt viśeṣakhyāpanārthaṃ tadupādānam iti cettarhi kiṃ dvandvasamāsavarṇanena ayam evāstu samādhiḥ yady api dravyakarmasāmānyānāṃ anyeṣāṃ ca saṃkhyāparimāṇādiguṇānāṃ asty eva saktihetutātathāpi prādhānyena gandhādīnām eva sā dṛśyate na hi rūpādinirapekṣasya dravyasya saṃkhyādeḥ sāmānyasya vā saktihetutvaṃ samastīti rūpādaya eva mukhyaṃ rāgakāraṇam tatra jhaṭiti buddheḥ prasaraṇāt uktaṃ ca tathāpi nitarāṃ rāgavṛddhyai rūpādayo nṛṇām ta eva kavibhir gītāḥ paṃceṣoḥ paṃca sāyakāḥ tasmāt pṛthivyādīnāṃ guṇā iti ṣaṣṭhīsamāsa eva śreyān guṇavyatiriktaś ca guṇī pūrvam eva sādhitaḥ yam aha adrākṣaṃ taṃ spṛśāmi iti prayayaprāmāṇyāt pṛthivyādīnāṃ guṇā iti yad uktaṃ didānīṃ vibhajya varṇyate kasya kati guṇā iti tatra gandhādayo niyoktavyāḥ catvāraḥ pṛthivyīguṇāḥ aptejomarutām ekaṃ pūrvapūrvam apohya tu gandhavarjaṃ rasarūpasparśāḥ apām rasavarjaṃ rūpasparśau tejasaḥ rūpavarja sparśa eva vāyoḥ iti ākāśasya tu guṇaḥ śabdaḥ nanu nāyaṃ guṇaviniyogaḥ sādhīyān pṛthivyāścaturguṇatve pārthive ghrāṇendriyeṇa caturṇām api tadguṇānāṃ grahaṇaṃ syāt evam uttareṣv api vaktavyam tasmād ekaikaguṇatvam eva ghūtānām ucyatāmnaitad evamna hi guṇāḥ svecchayā labhyante kin tu yathopalabhyante tathā vyavaśāpyante pratītipramāṇakā hi vayam tatrapārthive dravye caturṇām api guṇānāṃ upalaṃbhāt katham ekaguṇāṃ pṛthivīṃ brūmaḥ rūpaikafuṇe ca tejasi pṛthivyudakayoḥ vāyuvadarūpatvādapratyakṣatvaṃ syāt tasmāt trīṇi rūpavanti vyāṇi yady evaṃ sarmeṣāṃ sarvatropalaṃbhāt sarvāṇi sarvaguṇāni bhavantu bhūtāni paṭapaṭāyate pṛthivī calacalāyante āpaḥ dhagadhagāyate tejaḥ kathakahtāyate vāyuḥ iti sarveṣāṃ guṇaḥ śabdaḥ syāt ucyatena sarve guṇāḥ sarvatropalabhyante nirgandhānām apāṃ sarvatra darśanāt klinnarūpādau tu pārithivāvayavasaṃkrāntyā gandhaḥ payasy upalabhyate evaṃ suvarṇe taijase dravye saṃyuktasamavāyāt rasādyupalabhiḥ śabdas tu sarvakālam ākāśavṛttir eva pratīyate pṛthivyādyavayavasaṃyogavibhāgaprabhavas tv asav iti tadāśritatvabhramamāvahati na tvakāśād vinā tasya grahaṇam iti ākāśaguṇa eva śabda ity etac ca prāṅnirṇītam tasmāt na sarveṣāṃ sarvaguṇatvam yac ca pṛtivyāś caturguṇatve tadguṇānāṃ caturṇām api pārthivaghrāṇendriya grāhyatvaṃ syād ititan naguṇotkarṣasya niyāmakatvāt sātiśayagandha guṇādhikaraṇair vijātīyadravyāvayavasaṃsparśaleśarahitaiḥ kevalapṛthivyavayavair adṛṣṭa sahakāribhiḥ ghaṭitaṃ ghrāṇendriyam iti gandhasyaiva grāhakam etad eva ca ghūyas tvam ācakṣate yathā ha kaṇavrataḥbhūyastvād gandhavattvāc ca pṛthivī gandhajñāne prakṛtiḥ ihāpy uktaṃtadvyavaśtānaṃ tu bhūyastvāt iti dṛśyante ca kevalapṛthivyavayavopādāneṣv api padārtheṣu vyavasthitakāryaniyamāḥ śaktayaḥ yathā pārthivatvāviśeṣe pi viṣaṃ maraṇakāraṇam agaddravyamanyat tu jīvitāya prakalpate tasmād aparyanuyojyo yaṃ pārthivena ghrāṇena gandhavat tadrasādayo pi kathaṃ na gṛhyante iti sātiśayaprakṛtiguṇayoge pi na ca svaguṇagrahaṇanaipuṇyam indriyāṇām itīndriyacintāyāṃ nirṇītam śrotreṇa tu svaguṇasya śabdasya grahṇam iti pariśeṣānumānapramāṇako yam arthaḥ śabdaparīkṣāyām eva parīkṛita ity alam atiprasaṅgena iti nipuṇadhiyāmasammataiṣā sakalaguṇaikaguṇatvakalpanā tad ayam akaluṣo bhupeyatāṃ guṇaviniyogavidhir yathoditaḥ te mī jñeyāḥ kṛtakamadhuraṃ rūpamādarśayantaḥ tiktodgārāḥ pariṇativipatkāriṇo hīndriyārthāḥ tyaktāś caite vyapagatamahāmohapaṅkena puṃsā tīrṇaścāyaṃ bhavajalanidhiḥ kleśakallolaraudraḥ buddhir upalabdhir jñānam ity anarthāntaram nanu paryāyoccāraṇam etat na guddher lakṣaṇābhidhānamnaparyāyaprayogasyaiva lakṣaṇakṣamatvāt lakṣaṇaṃ hi tad ucyateyena samānetarajātīyebhyaḥ lakṣyaṃ vyavacchidyate vyavacchidyate ca buddhiḥ buddhyādiparyāyavācyatayaiva tebhya iti nābhidhānamālāmātram idam nanu sāmayikatvāc chabdārthapratyayasya samayasya ca puruśecchānuvartitvāt katham idaṃ vyavasthitaṃ lakṣaṇaṃ syāt maivamsārvaṃjanīyasya samayasya viplāvayitum aśakyatvāt tadviśiṣṭasya tadvācyasya lakṣaṇatvāt prakārānatreṇa lakṣaṇam asyāḥ kim iti noktam iti cet śiṃśapācodyam idam tasminn apy ukte nuyuṃjīta bhavāt itthaṃ kim iti nīktam iti asti ca prayojanaṃ paryāyadvārakalakṣaṇopavarṇanasya yat sāṃkhyānāṃ vyāmohanirasanam evaṃ hi sāṅkhyāḥ saṃgirantebuddhir anyā jñānam anyat upalabdhir anyeti tadbhrayāpanayanāyedam ucyatebuddhir upalabdhir jñānam ity anarthāntarameka evārtha ity arthaḥ itthaṃ ca svarūpato nirjñātā buddhiḥ bhogasvabhāvatvāt tatsādhanatvāc ca saṃsārahetur iti heyatvena bhāvyate sukhādibuddhiḥ bhogaḥ tatsādhanabuddhis tu bhogasādhanam iti kathaṃ punaḥ pāramarṣāḥ pravadanti buddhir anyā jñānam anyat upalabdhir anyetinityāṃ hi buddhiṃ te manyante eva tāv imau prakṛtipuruṣau vivekenāpaśyatāṃ saṃsāraḥ prakṛtipuruṣavivekajñānānmokṣaḥ iti kā punaḥ prakṛtir nāmasattvarajastamasāṃ trayāṇāṃ guṇānāṃ sāmyāvasthā prakṛtiḥ pradhānam avyaktaṃ ca tad ucyate yatsāmyāvasthāgataṃ guṇatrayam iti nanu tat sattve kiṃ pramāṇamanumānam ity āha tathā hi carācaram idaṃ viśvaṃ sukhaduḥkhamohāvinābhūtam upalabhyate na hi brahmādau stambaparyante jagati tathābhūtaṃ kim api bhūtam upalabhyate yat sukhaduḥkhamohair vinākṛtam tatra sukhasvabhāvaṃ sattvam duḥkhasvabhāvaṃ rajaḥ mohasvabhāvaṃ tamaḥ sarvatra ca prītyaprātiviṣādadarśanāt prakāśapravṛttiniyamāvagamāc ca sarvaṃ triguṇātmakaṃ jagat kāryaṃ ca yat parasparānvitarūpaṃ tadekarūpāt kāraṇād utpadyamānaṃ dṛśyate mṛdanvitāni hi ghaṭaśarāvodaṃcanaprabhṛtīni kāryasyaikasmān mṛdātmanaḥ kāraṇād udbhavanti tad idaṃ viśvaṃ sukhaduḥkhamohānvitam iti tadātmakakāraṇakāryaṃ bhavitum arhati yat sukhaduḥkhamohātmakaṃ kāraṇaṃ sā sattvarajastamorūpā prakṛtiḥ evam anvayapuraśarāḥ parimāṇādihetavo pi vakyavyāḥ iyattayā vā caturaśratādinā vā parimāṇena tadvatāṃ kāryāṇām ekaprakṛtitvadarśanāt viṣamavṛttyaś caite guṇāḥ kāryeṣu dṛśyante kvacit sattvamādhikam ūne rajastamasī kvacid rajaḥ prakṛṣṭam alpe sattvatamasī kvacit tamaḥ pravṛddhaṃ tucche sattvarajasī iti tad eṣāṃ vaiṣamyabhedopadarśitaviśvarūpakāryāṇāṃ kvacit sāmyāvasthayā bhāvyam sā prakṛtir ucyate seyam acetanā bhogyā prakṛtiḥ asyāstu bhoktā cetanaḥ puruṣaḥ puruṣa idānīṃ kim anumānakaḥuktam eva bhogyena bhoktur anumānam na hy acetanasyabhogyasya bhoktāramantareṇa bhogyataivopapadyate dṛṣṭā ca seti bhoktā kalpyate sa ca citiśaktisvabhāvaka eva sarvaprakārakartṛtvādivyahāra nivahabahiṣkṛtasvarūpaḥ draṣṭṛtvam eva puruṣasya svarūpm āhuḥ yathā bhavanta enam ātmānam adhyavasāyādidharmayoginaṃ manyante na tathā sau bhavitum arhatiadhyavasāyāder buddhidharmatvāt kartuṃ śaknoti puruṣaḥ tṛṇasyāpi na kubjatām anyopanītam arthaṃ tu sa paśyaty eva kevalam prakṛtir evainaṃ bhogāpavargābhyāṃ saṃyunakti na ca nirvikārā satī bhogasaṃpādanasamarthā sau bhavatīti mahadāivikṛtīḥ pratipadyate paṅgvandhanyāyena prakṛtipuruṣau saṃyujyete prakṛtir acetanā dṛśyā bhogyā draṣṭāraṃ bhoktāraṃ puruṣam apekṣate puruṣo pi draṣṭā bhoktā dṛśyaṃ bhogyam apekṣate ity evaṃ tayoḥ paṅgvandhavat saṃyogo bhavati darśanaśaktyā paṅgoḥ gamanaśaktyā cāndhasya ekatra melanāt kāryasiddhiḥ evaṃ prakṛtipuruṣasaṃyogāt sargaḥ pravartate tad uktam puruṣasya darśanārthaḥ kaivalyārthaḥ tathā pradhānasya paṅgvandhavad ubhayor api saṃyogaḥ tatkṛtaḥ sargaḥ  yac cetthaṃ pradhānānmahattattvam utpadyate sā buddhir adhyavasāyātmakā dharmajñānavairāgyaiśyaryatadviparyayarūpavṛttiyoginī mahattattvam ucyate buddher ahaṅkāra udeti sa cābhimānasvabhāvaḥ ahaṃkārāt tu ghrāṇādīni paṃca buddhīndriyāṇi vāgādīni paṃca karmendriyāṇi saṅkalpakam ekādaśaṃ manaḥ gandhāditanmātrāṇi ca paṃceti ṣoḍaśako gaṇaḥ prabhavati tato gandhāditanmātrapaṃcakāt paṃca pṛthivyādīni mahābhūtāni jāyanta iti āha ca prakṛter mahāṃs tato haṅkāraḥ tasmād gaṇaś ca ṣoḍaśakaḥ tasmād api ṣoḍaśakāt paṃcabhyaḥ paṃca bhūtāti  tānīmāni paṃcaviṃśatitattvāni saṃcakṣate pradhānaṃ prakṛtir eva na vikṛtiḥ mahadahaṅkāratanmātrāṇi sapta pūrvapūrvāpekṣayā vikṛtayaḥ uttarovottarakāryāpekṣayā prakṛtayaḥ ekādaśendriyāṇi paṃcabhūtāni vikṛtaya eva aprakṛtivikṛtirūpas tu śuddhaḥ puruṣa iti tad āha mūlaprakṛtviravikṛtir mahadādyāḥ prakṛtivikṛtayaḥ sapta ṣoḍaśakas tu vikāraḥ na prakṛtir na vikṛtiḥ puruṣaḥ  evaṃ mahādivikāravatī prakṛtir ātmano bhogaṃ sādhayati kaścāsya bhogaḥbuddhivṛttyanupātitvam viṣayākārapariṇatendriyavṛttyanuraktāṃ buddhibṛtiṃ jñānātmikāṃ puruṣaḥ paśyati darśane pi na tasya kiñcid anyatvam tad eva darśanaṃyat tatra pratibimbanam iti itthaṃ tayoḥ buddhipuṃsoḥ saṃyoge sati puruṣadharmaścetayitṛtvalakṣaṇaḥ buddhāvasann api sann iva lakṣyate buddhidharmaś ca kartṛtvādiḥ ātmani sākṣisthānīye sann api sann eva vibhāvyate tad āha tatsmāt tatsaṃyogād acetanaṃ cetanāvad iva liṅgam guṇakartṛtve pi tathā karteva bhavaty udāsīnaḥ  atha apavargāya katham ātmanaḥ prakṛtir avakalpatesvarūpaṃ krakāśayatīty ācakṣate anavadhṛtaprakṛtisvarūpaḥ pumān svarūpaniṣṭha eva prakṛtikṛtam akhilaṃ ātmakṛtam iti manyamānaḥ tadupājitaṃ bhuṅkte yadā tu pṛthagthūtāmenāṃ manyate tadā bhavatv iyam āyāsahetur eva mama iti buddhyamānaḥ tatkṛtam anupabhrṃjānaḥ svarūpaniṣṭha evāvatiṣṭhate prakṛtir api bhavatu dṛṣṭāham anena pṛthaṅmām eṣa manyate iti na tadabhimukhībhavitum utsahate tad āha prakṛtes sukumārataraṃ na kiñcid astīti me matir bhavati yā dṛṣṭā smīti punar nadarśanam upaiti puruṣasya  parasparaṃ ca bhagnarasayoḥ prakṛtipuruṣayoḥ vyāpakatvāt saty api saṃyoge sargo na pravartata evaty āha dṛṣṭā mayety upekṣaka ekaḥ dṛṣṭā ham asmīty uparamaty anyā sati saṃyoge pi tayoḥ prayojanaṃ nāsti sargasya aparimlānakutūhalo hi pumān vaṃcayituṃ śakyate na dṛṣṭatttva iti matvā satyām api yogyatāyāṃ nivartate prakṛtiḥ naṭīva raṅgabhūmau pradarśitanikhianijanṛttavṛttān tanaipuṇā tata ity āha raṅgasya darśayitvā nivartate nartakī yathā nṛtyāt puruṣasya tathā tmānaṃ prakāśya vinivartate prakṛtiḥ  tad evaṃ prakṛtir eva saṃsāre pravartate prakṛtir eva mokṣam anubhavatīty āha tasmān na badhyate ddhā nāpi mucyate nāpi saṃsarati kaścit saṃsarati badhyate mucyate ca nānāśrayā prakṛtiḥ  kim arthaṃ punar asāv evaṃ ceṣṭate prakṛtir iti cetkiṃ kriyate svabhāva evaiṣa daivahatikāyās tasyāḥ nānāvidhair upāyair upakāriṇy anupakāriṇaḥ puṃsaḥ guṇavatyaguṇasya sataḥ tasyārthamapārthakaṃ carati acetanatvād asyāḥ katham evaṃ kāritvam iti cetuktam atra vatsavivṛddhinimittaṃ kṣīrasya yathā pravṛttir ajñasya puruṣavimokṣanimittaṃ tathā pravṛttiḥ pradhānasya  nanu utpannatattvajñāne puṃsi prakṛter bhogānukūlamahadādikāryārambhaparāṅmukhatvāt ekasmiṃs tattvavidi mukte sati sarve muktāḥ syuḥnaiṣaṃ doṣaḥtattvavidam eva pumāṃsaṃ prati tasyā audāsīnyāt anyasādhāraṇatvena tatkāryānapāyāt tathā ca pātajaliḥkṛtārthaṃ prati naṣṭam apy anaṣṭa tadatyasādhāraṇatvāt  nanu evaṃ yadaiva tattvajñānam utpannam tadaiva prakṛtyupājitakarmaphalopabhogaparihāriṇaḥ puṃsaḥ śarīrapātaḥ syātnety āha tiṣṭhati saṃskāravśāc cakrabhramivad dhṛtaśarīraḥ tataḥ saṃskāraviratau satyāṃ prāpte śarīrabhede caritārthatvāt pradhānavinivṛttau ekāntikamātyantikam ubhayaṃ kaivalyam āpnoti iti aho nu khalu kāpilakavikathārasākṣiptahṛdayaiḥ atibahu prasaktānuprasaktyā likhitam asmābhiḥ tad iyaṃ pradhānavikṛtiḥ prathamā mahacchabdavācyā sā buddhiḥ tattvavidaṃ prati naṣṭā pi anyasādhāraṇatvād anaṣṭaiveti nityā nityatvāc ca pratyabhijñāsanutandhānādivyavahāraprabandhanirvahaṇakṣamā buddhiḥ jñānaṃ tu tasyāḥ vṛttiḥ upalabdhis tu puṃso vṛttimadbuddhidarśanam iti naiṣāṃ paryāyaśabdatvam iti atra pratividhīyateātmany eva nitye vyāpini boddhari jñātaryadhyavasātari dharmādharmādiyogini pratyabhijñānādikāryāṇāṃ kartari seyaṃ buddhiḥ asaṃjñā sāṃkhyaiḥ kalpitā cetanatvaṃ tu jñānādiyoginyā api yat tv asyā nābhyupagataṃ so yamatīva tamasvināṃ bhramaḥ ya eva budhyate jānāti adhyavasyatisa eva paśyati cetayate ca na khalv atra vastusvarūpabhedaṃ paśyāmaḥ tatra buddhir budhyate jānāti adhyavasyatipuruṣas tu paśyati cetayate ceti vaṃcanāyaivam ucyate mugdhatayā vā yac cedam ucyatebudhyādhyavasitam arthaṃ puruṣaḥ paśyatītitadvyākhyeyamkim idaṃ tasya draṣṭṭatvam iti pratibimbanam iti cetkiṃ svacche puṃsi vṛttimatī buddhiḥ saṃkrāmati uta vṛttimatyāṃ buddhau pumān iti tatra catiśaktir apariṇāminī apratisaṃkrameti na buddhau puruṣasya saṃkramaṇam buddhau tu puṃsi saṃkrāntāyām api puṃsaḥ kiṃ vṛttam yena draṣṭā saṃpannaḥ draṣṭṛtvaṃ svabhāva evāsyeti cetkiṃ buddhau pratibimbanena viśeṣṭaviṣayāvaccheda iti cettataḥ pūrvamanālambanaṃ draṣṭṭatvam aghaṭamānam iti na naisargikaṃ draṣṭaṭarūpatvaṃ puṃsaḥ syāt darśanaśaktiḥ svābhāvikīti cetnatasyā bhedābhedābhyaṃ nirūpayitum aśakyatvāt pratibimbapakṣe ca parasparānurāgasya tulyatvāt aviyogāc ca katham idaṃ nirdhāryatāmamī buddhidharmāḥ amī puṃdharmā iti na hi tayo pārthagarthyena kadācit svarūpāvadhāraṇaṃ vṛttam anavadhāritakāryabhedatvāc ca nānātvam api tayor durvacam cetanācetanatvāt bhoktṛbhogyatvāc ca vispaṣṭaṃ tayor nānātvam iti cetnajñānādiyogitvaṃ buddheḥacetanatvaṃ ceti citram api ca kalpayitvā pi buddhipuṃsor nānātvaṃ buddhidharmāḥ puṃsi puṃdharmāś ca buddhāvāropaṇīyāḥ iti kiṃ bhedena bhede ca buddher jñānādiyogitvena cetana tvāpatteḥ ekatra kāryakāraṇasaṃghāte cetanadvayam aniṣṭaṃ prasajyeta nityam antaḥkaraṇam antareṇa puṃsaḥ upalabdhir na bhaved iti buddheḥ kalpanā cetasty eva nityam antaḥkaraṇaṃ manaḥ tena karaṇena kartur ātmanaḥ viṣayo palabdhikriyā nirvartyate saiva ca buddhir ity ākhyāyate na tv anyā nityā buddhir astīti kiṃ ca kasya kṛte paridṛśyamānam ātmano jñānādikartṛtvaṃ utsṛjya buddher adṛśyamānaṃ tad upeyate ko trātiśayaḥ nanu puruṣasya svātantryātmaka kartṛtve sati svakṛtakarmaphalopabhogānantyād anirmokṣaḥ syāt na hi karmaṇāṃ parikṣayaḥ janmakoṭiśatair api śakyakriyaḥ yadā tv akartāraṃ udāsīnam evaṃ prakṛtir badhnāti tadā saiva jñātā satī mokṣayatīti na dūraṃ mokṣavartma bhaviṣyatīti aho bata nikhilam eva maurkhyaṃ sāṃkhyahṛdayeṣv eva pratiṣṭhitam iti kathaṃ manyo jana idānīṃ mūrkho bhaviṣyati acetane hi niraṅkuśe pradhāne bandhayitari sutarāmanirmokṣaḥ syāt tattvavidam api pumāṃsaṃ na badhnāti prakṛtir iti ko syā niyantāpaṅgvandhanyāyena saṃyogasya tadā pi tulyatvāt nivṛttakutūhalaḥ pumān iti cetprakṛtir anirmuktakautukā bhinavavadhūrivasthitaiva api ca re mūḍha pūrvam api tapasvinā puṃsā kiṃ kṛtam yadā sau baddho būtdraṣṭṛtvaṃ tu tasya rūpaṃ tadavinābhūtam iti kaivalyadaśāyām api tan na naśyaty eveti tadā pi tasya bandhanāya kathaṃ na pravarteta nirmaryādā prakṛtiḥ dṛṣṭā smīti viramatīti cetmaivamna hy asau ekapatnīvratadurgrahagṛhitā niśaṅkhyapuruṣopabhogasaubhāgyā paṇyavaniteva na vā asau niyamena vyavahartum arhatīty āstām etat yac ca sattvarajastamobhiḥ tribhir guṇaiḥ samāvasthāyāḥ pradhānaśabdavyapadeśabhājaḥ prakṛteḥ mahān nāma buddhir utpadyate ityādi prakriyājālammālapitamtatsarvaṃ mahāndhaparamparānyāyapravṛttagurupāṭhakramopanatam eva na pramāṇamūlam kāryād dhi kāraṇam alpaparimāṇam upalabhyatena tu viparyayaḥ svāvayavāśritasya ghaṭapaṭāder darśanāt tadavayavānāṃ tadapekṣayā lpatvāt anyasyā mṛdaḥ mahāparimāṇatvam aprayojakam api cabuddhir nāma viṣayopalaṃbhaḥ ahaṅkāro py ahaṃpratyayarūpo  bhimānaḥ buddhiviśeṣa eva tena bāhyānīndriyāṇi janyante gandhādayaś ca guṇāḥ guṇaiś ca pṛthivyādīni bhūtānīti mahāvyāmohaḥ idaṃ ca citram viṣayajanyā hi sukhādayaḥ prasiddhāḥ te dya sukhādijanyā viṣayāḥ saṃvṛttā iti naveyaṃ viśvāmitrasyeva sāṃkhyamuneḥ sṛṣṭiḥ na ca pradhānāstitvam api pramāṇavat anvayādihetūnām asādhānatvāt cetanānām api hi kāmaṃ bhaved api sukhaduḥkhamohānvitatvam acetanāni bhūtāni sukhaduḥkhamohavantīti subhāṣitam ghaṭe paṭe śakaṭe ca sukhaduḥkhamohāḥ santīti kaḥ pratipadyetaprakāśapravṛttiniyamā api cetaneṣv eva dṛśyante nācetaneṣv ity asiddhatvād dhetor na pradhānasiddhiḥ api ca satkāryavādamūla eṣa tapasvināṃ vibhramaḥ sarvaṃ sarvatrāstīti tato bvayasiddhaṃ budhyamānās te pradhānasiddhāv adhyavasitāḥ satkāryavādaś ca vicāryamāṇaḥ na samastyeveti kutastyā hetusiddhiḥ nanu satkāryavāde kāryakāraṇabhāvo bhavati bhāvānāṃ nānyathā tathā hicatuśṭayī gatir iha syāt ghaṭādikāryaṃ mṛtpiṇḍādinā kārayena kriyamāṇaṃ asad vā kriyatesad vāsad asad vānubhayasvabhāvaṃ vā iti tatrāsataḥ kāraṇe kharaviṣāṇādepi karaṇaṃ syāt asattve hi ghaṭasya kharaviṣāṇasya ko viśeṣaḥ ghaṭasyāpi prāgabhāvapradhvaṃsābhāvadaśayoḥ asattvāviśeṣāt prāgabhāvadaśāyām iva pradhvaṃsadaśāyām api karaṇaṃ bhavet asatkaraṇe ca niyatopādānagrahaṇaṃ na prāpnoti tailārthī tilasarṣapānupādatte na sikatāḥ asattve ca tailasya ko viśeṣaḥ sarṣapāṇāṃ sikatābhyaḥ asati ca kārye nirālambanaḥ kārakavyāpāro bhavet na hy asau mṛtpiṇḍādiviṣayo bhavitum arhati kāryaṃ cāsat api cāvidyamāne kāraṇavyatirikte ca kārye janye tatkāraṇasya mṛtpiṇḍādeḥ ghaṭādikāryaṃ janitavataḥ kim iti na svarūpam upalbhyate atha svavināśena kāraṇaṃ kāryasya janakam iṣyate tad iyam abhāvād bhāvotpattir bhavet tasyāṃ ca kuto yaṃ niyamaḥ yad anantaravṛtta eva mṛtpiṇḍābhāvaḥ kumbham abhinirvartayati na cirātikrānta iti ataś ca parutmṛtpiṇḍe naṣṭe eṣamaḥ kumbhotpādaḥ syāt atha svāvyatiriktam eva kāraṇena kāryaṃ janyate tarhi kāraṇasya sattvāt tadvatiriktaṃ kāryaṃ sad eveti nāsataḥ karaṇam sad asad api na kārya vaktuṃ yuktamsadasator vipratiṣedhena ekatra samāveśāyogāt rūpabhedād avidrodha iti cetnakāryasya vicāryamāṇasyaikatvāt tac ca tenaiva svena kāryeṇa rūpeṇa sac cet nāsadbhavet asac cet na sat iti pararūpeṇa tv asattvaṃ sarvabhāvānām asty eva anubhayātmakaṃ tu vastu nāsty eveti tatpāriśeṣyāt sad eva kāryam kim iti ca tadā nopalabhyata iti cetanumānenāpi yad upalabhaṃ tat kim anupalabdhaṃ bhavatipratyakṣeṇa tu tadanīm anupalambho nabhivyaktatvāt abhivyatisampādana eva ca kārakaprayatnasāphalyam kāryaṃ tu sad eveti atrābhidhīyatekena tu rūpeṇa tadānīṃ kāryaṃ sad iti manyaseyadi kārakavyāpārābhinirvartyena salilāharaṇādyarthakriyāsamarthena pṛthubudhnodarākāravatā rūpeṇa cakramūrdhani ghaṭo stītitadā bhivyaktenāpi rūpenṇasattvāt atyantāya kārakavyāpāravaiphalyam ittham api ca kārakapravṛttau tadvyāpārānuparamaprasaṅgaḥ kiṃ hi tadopalabhya kārakāṇi nivarteran kāryasya prāgupalabdhatvāt atha mṛtpiṇḍarūpeṇa tadānīṃ ghaṭo stīti kathyate na tarhy asau tadānīṃ ghaṭo sti mṛtpiṇḍa evāsāv asti na hy anyarūpeṇānyo stīti śakyate baktum uṣṭo py asan mṛtpiṇśarūpeṇāstīti syāt athoṣṭrarūpam uttarakālam api na nirvartyate ghaṭas tu tato nirvartyate yady evaṃ yadaivāsau nirvartyate tadaivāsti na tataḥ pūrvam iti atha pūrvaṃ śaktayātmanā tasyāstitvaṃ idānīṃ abhivyaktyātmanā kriyate ititad apy anupapannamabhivyaktir api tatsvarūpād bhinnā abhinnā vāsatī asatī vāiti vikalpyamānā na pūrvoktaṃ doṣam ativartate kā ceyam abhivyaktiḥkiṃ kāryātmanā vasthānam atha saṃsthānaviśeṣaḥ uta pratītiḥiti yadi kāryātmanā vasthānaṃ tatpūrvaṃ nābhūt tadadhunā bhūtam ity asatkāryam pūrvam api vā yadi tadāsīt tadā punaḥ kārakavaiphalyam saṃsthānam api avayavasanniveśaviśeṣaḥ sa cāsann eva kriyate avayavās tu santīti kasyātra vivādaḥna hi paramāṇavo smābhir nāṅgīkṛtāḥ pratītis tu ghaṭasya cakṣurādikārakasāmāgriyadhīnā na mṛtpiṇḍadaṇḍacakrādikārakacakrasādhyeti sā cakramūrdhani ghaṭasya nāstyeveti asan gaṭaḥ darśanādarśanādhīne sadasattve hi vastunaḥ dṛśyasyādarśanāt tena cakre kumbhasya nāstitā cakramūrdhavat pradhvaṃsadaśāyam apy anupalambhāt ghaṭasya nāstitvam eveti ataś ca nāsato vicyate bhāvaḥ nābhāvo vidyate sataḥ  ity apramāṇakam pūrvāparāntayor bhāvasvarūpādarśanāt śaktyātmanā pi yadastitvam asyocyateatrāpi cintyamkeyaṃ śaktir nāmeti yadi ghaṭasvarūpād bhinnā sau tarhi pararūpeṇa ghaṭo sti svarūpeṇa ca nāstīty asat kāryam uktaṃ syāt ghaṭād abhinnatve tu śakteḥ śaktirūpeṇa ghaṭo stīti svarūpeṇaiva ghaṭāstitvam uktaṃ bhavet tac ca pratyakṣavirodhān nirastam asatkaraṇapakṣe ca yac coditaṃśaśaviṣāṇādy api kriyetetitat tu vacanavyakatyaparijñānāt yad asat tat kriyate iti neyaṃ vacanavyaktiḥ api tu yat kriyate tat asat iti svarūpasahakāryādihetavo yadvidhāyinaḥ dṛśyante janyate tad dhi na vyomakusumādikam prāgabhāvadaśāyāṃ ca hetuvyāpāradarśanam na tu pradhvaṃsavelāyāṃ ataḥ kam anuyuṃjmahe upādānāṃ tu sarvasya yann na sarvatra dṛśyate tan na dāryasya sadbhāvāt api tv evaṃ nirīkṣaṇāt adyatve vyavahāro pi neivāpūrvaḥ pravartate yathopalabdho vṛddhebhyaḥ sa tathaivānugamyate tailārthī sikatāḥ kaścid ādadāno na dṛśyate adṛṣṭvā cādya nānyo pi tadarthī tāsu dhāvati anvayavyatirekau ca gṛhyete vyavahārataḥ anādiścaiṣa saṃsāraḥ iti kasyānuyojyatā atha vā śaktiniyomādevopādānaniyama upapatsyate śaktis tu nityā sūkṣmā ca neha kācid upeyate tadabhyupagame nityaṃ kāryotpattiprasaktitaḥ kin tu yogyatāvacchinnasvarūpasahakārisannidhānam eva śaktiḥ saiveyaṃ dvividhā śaktir ucyateavasthitā āgantukī ca mṛttvādyavaccinnnaṃ svarūpaṃ avasthitā śaktiḥ āgantukī ca daṇḍacakrādisaṃgarūpā śaktidvayakṛtā ca kāryaniṣpattir asakṛd dṛṣṭeti tadarthibhis tadupadanam yogyatā pi nārthāntaraṃ kiñcit kin tu vastuviśeṣa evety evaṃ vastuviśeṣaniyamāt upādānaniyamasiddheḥ na sat kāryam na ca śaktir eva kāryam iti vaktavyam kāryasvarūpasya tataḥ pṛthag bhūtasya pratītyā vyavasthāpanāt śakteś ca kāryatve kāryād eva kāryotpādo  ṅgīkṛtaḥ syāt na ca ghaṭāt ghaṭa utpattum arhati śakteś ca kāryam utpadyata ity abhyupagatam ato nyat kāryam anyā ca śaktiḥ nanu vācyavācakayoś cabdārthayoḥ vyaṅgyavyajakayoś ca dīpaghaṭayoḥ ubhayāśritā śaktir dṛṣṭeti kāryakāraṇayor adhyasāv ubhayādhiṣṭhānā bhavitum arhati asati dvitīye kāryākhye tadāśraye katham iyam ubhayāśritā syād iti taitad evamyathādarśanaṃ śakter abhyupagamāt na caikatra dṛṣṭaṃ rūpamanyatrāpi mṛgyate vācyavācakayoḥ vyaṅgyavyajakayoś ca dvayoḥ pṛthaktvena darśanād ubhayāśritā śaktir aṅgīkṛteti hetudvayasyānupalambhāt kevalakāraṇavattir eva śaktiḥ tatkṛtaś copādānaniyama iti siddham asatkāryapakṣa evopādānaniyamavicāro yuktaḥ utpātau khalu siddhāyāṃ upādānaṃ vicāryate satas tu naiva nāstīti kim upādānacintayā satkāryavāde ca sutarām upādānaniyamo durghaṭaḥsarvasya sarvatra bhāvāt sikatātilasarittīrakedāravyaptabījaniyatāṅkurādikramotpadyamānatilasvarūpaparyālocanayā tileṣv iva sikatāsv api tailasaṃbhavāt  sarvasya sarvatra cāstitve niyatapadārthapratiṣṭhitahānopādānādivyavahārasakala eva viplaveta api ca prāyaś cettam eṣa tapasvī taptakṛcchramatikaṣṭaṃ kathaṃ cariṣyatīti mahanmama manasi kāruṇyam annaṃ ca tāvad adamaśnāti anne ca varco stīti viḍbhakṣaṇāt prāyaś cittīyata evāyam iti alaṃ satkāryavādapramādena yat punar abhāṇikāraṇānupamardena kāryānutpādāt abhāvād bhāvotpattir bhavet tatra cānantaravṛttyutpattiniyamo na syāt ititad apy ayuktam mūrtānāṃ samānadeśatvavirodhāt kāryakāraṇayor ekadeśatvaṃ neṣyate naitāvatā bhāvotpattir abhāvād bhavitum arhati kāraṇādhīnatadutpādadarśanāt ata evānantaryaniyamo pi upapannaḥ na ca kāryakāraṇayor abhedāt sat kāryam iti vaktavyam tayoḥ pratyakṣasiddhabhinnasvarūpatvāt yat tu niralambanā kārakapravṛttir iti coditamparihṛtaṃ tat bhāṣyakāreṇa buddhisiddhaṃ tu tad asat iti vṛddhavyavahārataḥ kāryakārṇabhāvā m avagamya anuṣmāt kāraṇāt idam īdṛśaṃ kāryam utpadyata iti buddhau nirdhārya kārakāṇi kartā niyuṅkta iti na nirviṣayaḥ kārakavyāpāraḥ tad evaṃ tatkāryavādasya niṣpramāṇakatvāt tanmūlānvayādihetusidhyabhāvāt na pradhānāstitvasiddhiḥ tadabhāvāc ca na tadvikṛtiḥ nityābuddhiḥ api tu jñānopalabdhirūpaiveti samyak sūtritaṃ buddhir palabdhir jñānam ity anarthāntaram iti itaś cānityā buddhiḥjānāmi jñāsyāsi ajñāsiṣam iti upajananāpāyadharmatayā pākādivat kālatraye pi prakāśamānatvāt jñānavyatiriktāyāś ca buddher apratibhāsāt ayaṃ tu viśeṣaḥ pākādikriyāṇāṃ adonādiphalāvacchedadvārakaṃ kālavaitatyam api bhavati upalabdhes tu vastusvarūpaprakāśanamātraparisamāptaprayojanāyāḥ kālavaitatyaṃ nāsty eva ata evānityatve pi utpannāpavargiṇīm eva buddhim ācakṣate śabdavatna ghaṭādivat kālāntarasthāyinīm iti sā ceyaṃ buddhiḥ ātmāntaḥkaraṇaśabdadīpendriyārthādyanekakārakakalāpakāryā pi satī na bāhyena bāhyakarmaṇi samavaiti na bāhyakraṇe cakṣurādau nāntaḥkaraṇe manasi kin tu kartary eva kartā pi ca nityaḥ vibhur ātmā na bhūtasaṅghātasvabhāvaḥ kāryas tasyā āśraya ityātmaparīkṣāyāṃ nirṇītam guṇatvam api cāsyās tatraiva darśitam nanu evaṃ tarhi na buddher anityatvam vināśakāraṇābhāvāt dvividho hi guṇānāṃ vināśahetuḥāśrayavināśaḥ virodhiguṇaprādurbhāvo vā nehāśrayavināśa nityatvād ātmanaḥ na ca virodhinas asyāḥ kaṃ cidruṇam upalabhāmahenaśabdavadāśuvināśitvāt nityākāśaguṇo pi śabdaḥ śabdāntaram ārabhya yathā vināśyati tathā buddhiḥ buddhyantaram ārabhya vinaśyatīti tathā darśanāt kalpyate yāvāṃś ca kiś cana vināśadarśanabhedopalambhādiḥ śabdasyānityatāyāṃ nyāya uktaḥ sa sarvo pi guddhāv api yojanīyaḥ ata eva na buddhīnām ekapramātṛvṛttīnāṃ yaugapadya vidyate varṇānam ivaikavaktṛprayuktānām vināśyadavinaśyaddaśoayos tu buddhyor āśu vināśitvepi yaugapadyam anubhavād abhyupeyata ity alam ativistareṇa buddher anityatāyāṃ ca prāyeṇa sarvavādinām avivādaḥ tathā cāha jaiminiḥ satsaṃprayoge puruṣasyendriyāṇāṃ buddhijanma tat pratyakṣam iti acirarucivat tasmāt buddhir nisargavinaśvarī bhavati janakaḥ svātmā tasyāḥ sa eva samāśrayaḥ bhavamarubhavaistāpaiḥ yā jātam eva yunakti sā vyasanajananīṃ jahyādenāṃ paramārthavit  iti buddhiparīkṣā yugapajjñānānutpattir manaso liṅgam manaso yad eva sattve pramāṇaṃ tad agamyatvam evāsya lakṣaṇam samānetarajātīyavyavacchedakāritvāt nanu manasa indriyatvāt tadvarga eva paṭhanaṃ yuktam kim artho yaṃ pṛthaṅnirdeśaḥ nadharmabhedāt bhautikānīndriyāṇi niyataviṣayāṇi saguṇānāṃ caiṣām indriyabhāvaḥ manas tu na bhautikam na niyataviṣayam na cāsya saguṇasyendriyabhāvaḥ iti tac ca na bhautikam akāryatvāt ata eva na tadguṇayogi na ca niyataviṣayam sarvaviṣayatvaṃ tv asya sakalabāhyendriyāṇām adhiṣṭhātṛtvat tadanadhigamyasukhādiviṣayagrāhitvāc ca bāhyendriyāṇi hi mano dhiṣṭhāni svaviṣayeṣu pravartitum utsahante cakṣurādīni nānyathā kasmād evam iti cetyugapat jñānānutpatteḥ uttarakālaṃ ca bāhyendriyavyāpāravirahe pi tadarthavimarśāt asty ekendriyagamyeṣu kvacij jātiguṇādiṣu vijñānāyaugapadyaṃ yat manasas tan na sādhanam tatra viṣayādidoṣeṇa dūratvādinā jātyādeḥ yugapat gṛhītum aśakyatvāt yat tunānendriyagrāhyeṣu yugapatsannihiteṣv api gandharasarūpādiṣu viṣayeṣu tadgrahaṇeṣu ca svakāryānumitasannidhāneṣu satsv apy avikaleṣu kāraṇeṣu yugapad upalabdhayo na bhavanti tato vasīyatenūnaṃ kāraṇāndaram ebhir apekṣyate tac ca mana ity ākhyāyate nanu ca sugandhi śītalāṃ dīrghāṃ aśnantaḥ śuṣkaśaṣkulīm kapilabrāhmaṇās santi yugapat paṃcaguddhayaḥ api ca ayaṃ khalv adhyāpakaḥ adhīte vrajati kamaṇḍaluṃ dhārayati panthānaṃ paśyati śṛṇoty araṇyajān śabdān bibhyat vyālaliṅgāni bubhutsata iti kramāgrahaṇāt yugapad etā buddhayo sya bhavantīti na āśūtpatteḥ sūcyagrabhidyamānakokanadadalakadambakālavad atisūkṣmatvāt kālasya kramas tatra na vibhāvyate bhavitavyaṃ tu teneti yadi kāraṇāntaranirapekṣacakṣurādikaraṇasādhyā eva rūpādiviṣayopalabdhayaḥ taduttarakālam upahatakaraṇānām api kathaṃ smaraṇādirūpas tadavamarśaḥ ato nūnaṃ nayanādivat karaṇāntaram avikalaṃ tadgrāhi vidyate avyāpakaṃ ca tat vyāpitve na hi buddhīnāṃ yaugapadyaṃ nivartate asti cāyaṃ vyavahāraḥ ukte pikyacidvacasi kvaced āha nāham etad aśrauṣam anyatra me mano bhūt iti tasmān na vyāpakaṃ manaḥ pratiśarīram ekaṃ ca tadanekatve punar api jñānayaugapadyānapāyāt kriyāvac ca tat niṣkriyeṇendriyāṇām adhiṣṭhātum aśakyatvāt mūrtaṃ ca tat amūrtasya kriyānupapatteḥ mūrtatve sati nityaṃ ca tat niravayavattvāt anāśritatvāc ca murtatvaṃ tv anityatāyām aprayojakam iti vakṣyāmaḥ niravayavaṃ ca tadavayavakalpanāyāṃ pramāṇābhāvāt vegavac ca tadāśusaṃcārāt āśusaṃcāramantareṇopalabdhiśaighryasya dṛṣṭasyānupapatteḥ indriyasaṃyogi ca tat dravayatvāt dravyaṃ ca tat vegādiguṇayogātkriyāvattvād anāśritatvāc ca acetanaṃ tat kāraṇatvāt itarathā hy ekatra śarīre cetanadvaya samāveśāt avyavahāraḥ syād iti tasmād evaṃrūpaṃ manaḥ sāṅkhyoktaṃ su tasya rūpam ayuktam iti tatprakriyāniṣedhād eva vyakhyātam anyāny api smṛtyanumānāgamasaṃśayapratibhāsvapnohajñānāni āntarasukhaduḥkhecchādveṣādiviṣayagrāhīṇi ca jñanāni manaso liṅgāni santy eva teṣāṃ bāhyendriyavyāpārasādhyatvāsaṃbhavāt karaṇarahitāyāś ca kriyābhinivṛtter adarśanād iti smṛtis tāvan manojanyaiva anumānāgamajñāna tu parokṣārthaviṣayatvāt mānasam saṃśayas tu mānaso pi kaścidvakṣyate pratibhā manāsī darśitaivaśvo me bhrātā gantā iti svapnajñānam uparatendriyagrāmasya bhavat kathaṃ nāma na mānasam tarko pi saṃśayavat kvaced viṣayaṃ mānaso bhavaty eva sukhādīnāṃ tu jñaptivat utpattir api manonibandhanaiva kāryaṇāmātmaguṇānāu utpattau pratyāsannakāraṇāntarasaṃbhave pi ātmamanaśaṃyogasyāvadhṛtasāmarthyasyāsamavāyikāraṇatvāt ataś ca viṣayānubhavajanye pi sukhādau manaśaṃyogaḥ kāraṇam sukhādīnāṃ ca bodhasvarūpatvaṃ svasaṃvedyatvaṃ ca nirastam atas tadupalabdhau manasa eva kāraṇatā tad idaṃ manaḥ pūrvakṛtaśubhāśubhakarmasaṃkāravatā tmā tadvaśād eva śarīradeśe saṃyogaṃ pratipadyate tatraiva ca jīvanavyavahāraḥ vipacyamānakarmāśayasahitaḥ ātmamanaśaṃyogo jīvanam iti hi vadanti saṃyuktaṃcātmanā manaḥ teṣu teṣūpapattisthāneṣu nānāvidhabhogasādhanatayā saṃsārakāraṇaṃ bhavati nityatvād ātmamanasoḥ anāditvāc ca saṃsārasya nedaṃ codanīyaṃprathamam eva kathaṃ ātmamanasos saṃyoga iti na hi prathamo nāma kaścit kālaḥ samastiādisargasyāpi pūrvasargasāpekṣatvāt īśvaro pi hi karmāpekṣa eva vicitrasya jagataḥ sraṣṭeti nirṇītam etad iti kṛtaṃ vistareṇa vidadhatsukhādibhogaṃ vahac ca taralendriyāśvasārathitām bandhanimittaṃ mana iti manasvinā yatnato heyam  iti buddhiparīkṣā pravṛttir vāgbuddhiśarīrārambhaḥ vāg iti varṇātmakaśabdakāraṇasaṃyogādyucyate nendriyam iti vyākhyātam buddhir iti mana ihocyate nopalabdhiḥ śarīraṃ prasiddham teṣāṃ ārambhaḥ vyāpāraḥ tair vā ārambha iti sarvathā tadīyakriyā pravṛttir ity ucyate sā ca dvividhā puṇyā pāpikā ca tatra pāpikā vācā caturvidhā manasā trividhā śarīreṇa trividhaiveti daśavidhā vācā pravṛttis tatra anṛtaparuṣasūcanāsambaddhavacanarūpā caturvidhā paradohaparadravyābhilāṣanāstikyānudhyānarūpā trividhā manasā pravṛttiḥ hiṃsāsteyapratiṣiddhamaithunācaraṇarūpā trividhā śarīreṇa pravṛttiḥ maithunagrahaṇaṃ evaṃprakārasurāpānādyupalakṣaṇārtham seyaṃ daśavidhā pravṛtthiḥ anavaratamabhijvalato niratiśayaduḥkhavedanādāyino narakānalasyendhanam puṇyā pi satyapriyahitavacanasvādhyāyādhyayanarūpā caturvidhā vācā pravṛttiḥ japayajñe hi svādhyāyapāṭha evopāṃśunā antaśaṃjalpena vā aspṛhā nukampāparalokaśraddhātmikā trividhā manasā pravṛttiḥ dānaparitrāṇaparicaraṇarūpā trividhā śarīreṇa pravṛttir atīyam api daśavidhaiva eṣā ca svargasadanadvārasopānakalpā seyam ubhayato viṃśatibhedā pravṛtthiḥ saṃkṣepato dvividhaiva vidhiniṣedhātmakatadavagamopāyabhedāt vidhiniṣedhāvagamaśaraṇa eva hi sadasatkarmāvagamaḥ tatra vihitānuṣṭhānaṃ svargāya niṣiddhācaraṇaṃ narakāyety evaṃ sukhaduḥkhopabhogasthānaśarīrendriyādyabhisambadhanibandhanam eṣā pravṛttir bhavantī saṃsārasya paramaṃ kāraṇaṃ bhavati yo hy ayaṃ devam anuṣyatiryagyoniṣu śarīrasaṃsargaḥ yaś ca prativiṣayaṃ buddhisaṃsargaḥ yaś cātmanā saha manasas saṃsargaḥ sa sarvaḥ  pravṛtter eva pariṇāmavibhavaḥ vṛtteś ca sarvasyāḥ kriyātvāt kṣaṇikatve pi tadupagato dharmādharmaśabdavācyaḥ ātmasaṃskāraḥ karmaphalopabhogaparyantasthitir asty eva na ca phalamadattvā dharmādharmau kṣīyete antyasukhaduḥkhasaṃvidvirodhinau hi dharmādharmāv udāharanti na ca jagati tathāvidhaṃ kim api kāryam asti vastu yan na dharmādharmābhyām anākṣiptasaṃbhavam iti taducchede mumukṣuṇā yatna āstheyaḥ iti vitanutaḥ puṇyāpuṇyapravṛttisamudbhavau nigalavad imau dharmādharmau rujaṃ bhavabandhane yadi niravadher duḥkhasyāntaṃ cikīrṣasi sarvathā parihara manovākkāyānāṃ pravṛttimanargalām sarvatanālakṣaṇā doṣāḥ pravartanā pravṛttiṃ prati prayojakatā sā lakṣaṇaṃ yeṣām aiti pravartanālakṣaṇā doṣāḥ doṣaprayukto hi puruṣaḥ puṇye karmaṇi pāpe vā pravartate nanu pratyātmavedanīyatayā doṣāṇāṃ svarūpam aparokṣam eva tat kim artham eṣāṃ lakṣaṇato rūpaṃ nirūpyatesatyampratyātmavehanīyatve pi yad eṣaṃ pravartanālakṣaṇatvam upadiśyate tad anena rūpeṇa saṃsārakāraṇatvajñāpanārtham dharmādharmanirmito hi śarīrādiduḥkhādhiṣṭhānasaṃbandhaḥ tadbījasya ca karmaṇaḥkāraṇadoṣāḥ karmaṇi pumāṃsaṃ pravartayanto bhavantīti pravartanālakṣaṇā ity uktāḥ parasantānavartināṃ doṣāṇāṃ apratyakṣatvāt tatpratītaye pravartanālakṣaṇatvakathanam iti tvpavyākhyānamalpaprayojanakatvād iti teṣāṃ doṣāṇāṃ trayo rāśayo bhavanti rāgaḥ dveṣaḥ mohaḥ iti tatrānukūleṣv artheṣu abhilāṣalakṣaṇo rāgaḥpratikūleṣv asahanalakṣaṇaḥ dveṣaḥ vastupāramārthyāparicchedalakṣaṇo mithyādhyavasāyo mohaḥ nanu ca īrṣyāsūyālobhamānamadamatsarādidoṣāntarasaṃbhavāt kathaṃ tatra eva doṣāḥ naīrṣyādīnāṃ yathānirdiṣṭeṣv evāntarbhāvāt kāmaḥ matsaraḥ spṛhā tṛṣṇā lobha iti paṃcaprakāro rāgapakṣaḥ strīsaṃyogecchā kāmaḥ yad anyasmai nivedyamānam api vastu dhanavan na kṣīyate tadaparityāgecchā matsaraḥ anātmīyavastvāditsā spṛhā punarbhavaprati sandhānahetubhūtecchā tṛṣṇā niṣiddhadravyagrahaṇecchā lobha ity abhilāṣaprakārabhedāt rāgapakṣa evāyam dveṣapakṣo pi paṃcavidhaḥ krodherṣyāsūyā droho rmaṣa iti akṣibhvrādivikārahetuḥ prajvalanātmakaḥ drodhaḥ sādhāraṇe pi vastuni parasya darśanādyasahanaṃ īrṣyā paraguṇeṣv akṣamā asūyā parāpakāraḥ drohaḥ adarśitamukhādivikāraḥ paraṃ prati manyuḥ amarṣaḥ iti asahanaprakārabhedādeṣadveṣapakṣaḥ mohapakṣas tu caturvidhaḥmithyājñānaṃ vicikitsā mānaḥ pramāda iti ataṃsmistad iti jñānaṃ mithyājñānam kiṃ sviditi vimarśo vicikitsā asadguṇādhyāropeṇa svotkarṣabuddhirmānaḥ kriyadetadityavajñayā katavyākaraṇaṃ pramādaḥ sa eva mada ityākhyāyate so yaṃ tattvāparijñānaprakārabhedān mohapakṣaḥ evaṃ traya evaite doṣāḥ śokaharṣau tu mukhaduḥkhe ucyate na doṣāntaram teṣāṃ tu mohaḥ pāpatamaḥ itarayos tu tadadhīnātmalābhatvāt mūḍhasya hi rāgadveṣau bhavataḥ mithyāsaṃkalpād utpadyamānayor anubhavāt kusaṃkalpaś ca mithyājñānaprakṛtiḥ evaṃ mithyājñānasyaiva bhagavataḥ sarvam idaṃ vilasitaṃ yo yam anekaprakāraḥ saṃsāraduḥkhabhāraḥ yady evaṃ na tarhi mohasya doṣatvam doṣakāraṇatvād itinatallakṣaṇā napayāt saty api doṣāntarahetutve svayam api puruṣapravṛttiprayojakatvalakṣaṇayogāt rāgavat doṣatvaṃ na moho pi jahāti ta ime doṣāḥ saṃsārahetava iti yatnataḥ śamanīyāḥ kathaṃ punar amī śamayituṃ śakyāḥuktam atranākasmikāḥ na nityāḥ nājñātaśamanopāyaḥ na cāśakyapratikriyā iti vistarataś caitadapavaigāhinake parīkṣyate mithyājñānanimittāḥ khalv ete doṣāḥ tasmin samyagjñānaprabhāvanihate hetor abhāvān na bhavanty eveti nanu evaṃ prasavavināśakāraṇayor ekatvāt eka eva doṣo bhaved iti tritvaṃ hīyate na anubhavasiddhabhedatvāt anubhūyate hi rāgadveṣamohānām itaretaravibhaktaṃ svarūpam kāraṇaikatvaṃ tu na prayojakam ekasmād eva jvalanasaṃyogāt utpadyamānānāṃ vinaśyatāṃ ca pārthivapadārthavṛttīnāṃ gandharasarūpasparśānāṃ nānātvadarśanāt ataḥ sūktaṃ doṣaṇāṃ trairāśyam iti saṃsārakārābhavanapraveśamārgās ta ete traya eva doṣāḥ eṣāṃ prahāṇodyamamādadhānaḥ na janmamṛtyū punar abhyupaiti punar utpattiḥ pretyabhāvaḥ kasyeyaṃ punarutpattir ucyate ātmanaḥ śarīrasya vātatrātmano nityatvād yupattir eva nāsti kā kathā punaśśabdārthasyaśarīrasya tu utupattir asti na tu paunaḥpunyena na hi mṛtaṃ śarīraṃ tad eva punarutpadyate tasmāt punarutpattiḥ pretyabhāva ityavācakaṃ sūtramucyatepunaśśabdārthasya yatnata upadiṣṭasya parihartuṃ aśakyatvāt tasyaiva nirvedotpādadvārakāpavargopayogayogyopadeśatvāt ātmanaś ca sthāyitvena kriyābhyāvṛttisaṃbhavāt tasyaiva punaḥ punarutpatti brumaḥ utpattivanmaraṇam api so yam ātmana eva mṛtvā punarjanma pretyabhāva iti nanu janmamaraṇe ubhe api nityatvād ātmanaḥ na saṃstaḥ ity uktam satyamśarīrādisaṃyogaviyogayos tu tathābhidhānān na doṣaḥ maraṇaṃ ātmanaḥ bhogāyatanadehendriyādiviyoga ucyate janma tu tatsaṃbandhaḥ te ete vipacyamānakarmāśayānurūpeṇa dehendriyādityāgopādāne eva maraṇajanmanī kriyābhyāvṛttyā bhavantī pretyabhāva ity ucyate sa eva ca saṃsāraḥ tad ittham anudhyāyataḥ kasya sacetaso nirvedo nodiyāt tad uktam jarāviyogamaraṇavyādhās tāvad āsatām janmaiva kiṃ na dhīrasya bhūyo bhūyastrapākram atha yair utpadyamānair dehendriyādibhirātmanaḥ saṃbandhaḥ teṣāṃ katham utpattir ity uktaṃ sūtrakṛtāvyaktān vyaktānām utpattiḥ pratyakṣaprāmāṇyāt  iti vyaktād iti kāpilābhyupagatatriguṇātmakāvyaktarūpakāraṇaniṣedhena paramāṇūnāṃ śarīrādau kārye kāraṇatvam āha tathā hipārthivaṃ āpyaṃ taijasaṃ vāyavīyam iti caturvidham idaṃ kāryaṃ svāvayavāśritam upalabhyate tatra yathā ghaṭaḥ sāvayavaḥ kapāleṣv āśritaḥ evaṃ kapālāny api sāvayavatvāt tadavayaveṣu tadavayavā api tadavayavāntareṣu ity evaṃ tāvat yāvat paramāṇavo niravayavā itiyatra yāvataḥ kāryajātasya svāvayavāśritasya pratyakṣeṇa grahaṇaṃ tatra tad eva pramāṇam tata ūrdhvam anumānam tad api hi kāryaṃ svāvayavāśritam sāvayavatvāt paridṛśyamānakāryavat niravayatve tu tasya paramāṇutvam eva paramāṇuṣu ca sāvayavatvasya ca hetor asiddhatvān nāvayavāntarakalpanā teṣāṃ hi sāvayavatve tadavayavāḥ paramāṇavo bhaveyuḥ na te utpattikramavat vināśakrameṇāpi paramāṇavo numīyate loṣṭasya pravibhajyamānasya bhāgāḥ tadbhāgānāṃ ca bhāgāntarāṇīty evaṃ tāvat yāvad aśakyabhaṅgatvam adarśanaviṣayatvaṃ ca bhavati tad yataḥ paramavayavabhāgo na saṃbhavati te paramāṇava ucyante teṣv api hi vibhajyamāneṣu tadavayavāḥ paramāṇavo bhaveyur na tena tad etad evaṃ utpattikramavat vināśakramasyedṛśo darśanāt santi paramāṇavaḥ atra hi trayī gatiḥ asya ghaṭādeḥ kāryasya niravayavatvam eva vā avayavānantyaṃ vā paramāṇvantatā vātatra niravayavatvam anupapannam avayavānāṃ paṭe tantūnāṃ ghaṭe ca kapālānāṃ pratyakṣam upalambhāt anantāvayavayogitvam api na yuktam merusarṣapayor anantāvayavayogitvāviśeṣeṇa tulyaparimāṇatvaprasaṅgāt tasmāt paramāṇvantataiva yuktimatī sa ime paramāṇavaḥ cetanecchāpreraṇam antareṇa viśiṣṭakramakam itaretarasaṅghaṭanamalabhamānāḥ kāryasiddhaye na paryāpnuyuḥ acetanatvād iti cetana eṣām adhiṣṭhānā sakalabhuvananirmāṇa nipuṇama tirīśvaro bhyupagataḥ tatsiddhaye ca sakalakutarkatimiratiraskārapūrvakaṃ pūrvaṃ eva niravadyam anumānam upapāditam īśvaro pi nānekātmavṛttivipākonmukhadharmādharmasaṃskāravaicitryam ananurudhyamanaḥ vicitrasya jatago janma nirmātum arhatīty etad api darśitam na ca sakṛd eva sarve nirvartyamānakāryaparimāṇānuguṇasaṅkhyāḥ paramāṇavaḥ ekatra saṃyojya kāryam ārabhante kin tu dvyaṇukādiprakrameṇa sakṛdārambhe hi kumbhe bhajyamāne kapālaśarkarākaṇacūrṇādikramam apahāya prathamam eva parāmāṇvantatā bhavetsarvasaṃyogasya sarvavibhāgena sahasaeva vināśāt ataś ca karparādikramadarśanaṃ virudhyeta avinaṣṭe pi paṭādau tantvādyavayavāśritatvam upalabhyamānaṃ kathaṃ vā samarthyetaparamāṇūnām apratyakṣatvena tadāśritatvasya grahītum aśakyatvāt paramāṇūnāṃ ghaṭasya ca madhye kāryāntarānārambhād iti tasmāt dvyaṇukādiprakrameṇa paramāṇavaḥ kāryamārabhante nanu dvādveva paramāṇū prathamaṃ saṃghaṭete ity atra kā yuktirucyate bahutvasaṃkhyāyāḥ mahatparimāṇakāraṇatvadarśanāt kriṣu paramāṇuṣu prathamaṃ milatsu tatkārye bahutvasaṃkhyāyāḥ mahattvārambhakatvāt tatpratyakṣatvaṃ prasajyeta na ca tatpratyakṣatvam atisūkṣmatvāt ato dvābhyāṃ paramāṇubhyāṃ dvyaṇukam ādāv utpadyate tac ca paramāṇuvadapratyakṣam eva mahattvānutpādāt dvyaṇukadvayena tu kāryārambha iṣyamāṇe tadaviśeṣaprasaṅgaḥ dvyaṇuka iva tatrāpi mahattvotpattau kāraṇābhāvāt ataḥ kribhir dvyaṇukaiḥ tryaṇukam ārabhyate tatra ca bahutvasaṃkhyayā mahattvam apy ārapsyate pratyakṣatvaṃ ca bhaviṣyati tataḥ paraṃ tu kramasāmānye pramāṇam asti loṣṭādibhaṅge svāvayavakhaṇḍāvayavadarśanam kramaviśeṣe tu pramāṇaṃ nāsti ittham ārambha iti yatra vā darśanam asti tatra tad astu kramaviṃśeṣe pramāṇam iti ārabhyārambhakatvaṃ teṣyate mūrtānāṃ samānadeśatvavirodhāt na hi paramāṇavaḥ prathamaṃ kāryam ārabhya tad anu ta evottarottarakālaṃ kāryāṇy ārabhante kin tu yatparamāṇunirvṛttaṃ kāryaṃ dvyaṇukaṃ tat kāryāntarasyārambhakam tad apy antasya kāryaṇyety evaṃ tāvat yāvat paripūrṇāvayaviniṣpattiḥ itthaṃ ca tantubhiḥ paṭaḥ kriyate na tantvavayavair aṃśubhiḥitarathā hy anuttarottarakāryārambhe pi pūrvapūrvakāraṇānapāyāt mūrtānām ekadeśatvaṃ syāt na ca taddṛśyata iti yathokta eva kramaḥ śreyān tad evam anekātmasamavetadharmādharmasaṃskāraparipākānurūpaprasaradīśvarecchāpreryamāṇaparamāṇukriyānupūrvīnirvartyamānadvyaṇukādikāryaprakrameṇa śarīrādyavayavinirvṛttir iti sthitam etadviparītāni tu matāntarāṇi pramāṇaviruddhāni tathāhinityam eva śarīrādi anutpattidharmakam iti pratyakṣaviruddham pṛthivyāder apy avayavasanniveśaviśiṣṭatvāt kāryatvam īśvarasiddhau nirṇītam ākāsmikatvam api śarīrādeḥ kāryasya na yuktamkāraṇaniyamopalambhāt animittāyāś ca bhāvotpatter anupapatteḥ abhāvāt bhāvotpattir api tādṛg eva triguṇātmakapradhānavikāramahadahaṅkādikāraṇakatvam api kāryasya pṛthivyādeḥ prāg eva pratiṣiddham anārabdhāvayavirūpakāryāḥ paramāṇava evaite saṃcayaviśiṣṭās santaḥ lokayātrāṃ vahantīty etad api na samīcīnamsaṃcayasya bhedābhedavikalpābhyāṃ anupapadyamānatvāt paramāṇūnāṃ cātisaukṣmyādapratyakṣatvāt paudgalikakāryapakṣe pi paryāyāntareṇa paramāṇūnāṃ kathanam apramāṇakatvaṃ vā śabdavivartatvaṃ tadanugamāgrahaṇādanupapannam paramātmopādānatvam api na saṃbhavati tasyaiva niṣpramāṇakatvāt na ca na kadācidanīdṛśaṃ jagatiti pādaprasārikāmānnaṃ kartum ucitamsargapralayaprabandhasya samarthitatvād iti ataś ca pakṣāntaradurbalatvāt yathoditaḥ siddhyati bhūtasargaḥ taṃ yas tu paśyann api nihnuvīta tasmai namaḥ paṇḍitaśekharāya anādau saṃsāre sthitam idam aho mūḍhamanasāṃ janitvā jantūnāṃ maraṇam atha mṛtvāpi jananam iyaṃ sā duḥkhānāṃ saraṇir iti saṃcintya kṛtinā nidhatavyaṃ ceto jananamaraṇocchedini pade pravṛttidoṣajanito rthaḥ phalam pravṛttidoṣās tu vyākhyātāḥ tajjanito rthaḥ phalam ity ucyate arthapadagrahaṇaṃ gauṇamukhyabhedapradarśanārtham sukhaduḥkhe mukhyaṃ phalaṃ tatsādhanaṃ tu śarīrendriyaviṣayādi gauṇam sarvaṃ hīdaṃ pravṛttidoṣākṣiptaṃ phalam ity uktam tad idam anādinā prabandhena pravartamānaṃ phalaṃ punaḥ punar upabhujyata iti mahataḥ khedasya hetur iti bhāvyamānaṃ nirvedavairāgyādimārgaṇāpavargopayogitāṃ pratipadyate āttam āttaṃ vijahataḥ tyaktaṃ tyaktaṃ ca gṛhṇataḥ puṃsaḥ phalaghaṭīyantraṃ aho kaṣṭaḥ pariśramaḥ tat punaḥ phalaṃ karmaṇā kiṃ sadya eva saṃpadyate kālāntareṇa vā ucyatedvividhaṃ karmavihitaṃ niṣiddhaṃ ca tatra vidhiphalānāṃ kālaniyamo nāsti kriyāphalaṃ hi dogdhi pacati iti samanantaram utpadyamānaṃ dṛśyate vidhiphalānāṃ tu naiva niyama iti śabdaparīkṣāyāṃ citrākṣepaparihārāvasarenirūpitam etat vidhiphalam api ca kiñcana codanāvacanaparyalocanayā sadya iti niścīyate vṛṣṭir iva kārīryāḥ kiñcit aihikaphalam api karma vastubalāt kālāntarāpekṣaṃ bhavati putreṣṭyādi na hi sahasaiva nidhilābhavat putralābhaḥ saṃbhavati sargasaṃbhavahetubhūtabhāryāparirambhaṇādikramāpekṣatvāt jyotiṣṭomādi tu svargaphalaṃ karmaphalasvarūpamahimnaiva pāralaukikaphalam avartiṣṭhate svargo hi niratiśayā prītiḥ tadanyathānupapattiparikalpitaḥ kanakagiriśikharādir vā bhogadeśaḥ ubhayathā pi naitaddehopabhogayogyatāṃ pratipadyate aniyataphalaṃ tu citrādi kaiścid uktam tac ca yuktam ayuktam iti vā tatraiva parīkṣitam niṣiddhasya tu karmaṇaḥ sarvasyaiva prāyeṇa paraloka eva phalam paradārābhimarṣaṇādau hi kriyāphalaṃ suratasukhādi sadyaḥ phalam niṣedhavidhiphalaṃ tu narakapatanaṃ pāralaukikam svargavannarakasyāpi niratiśayaduḥkhātmanaḥ tadanyathā nupapattiparikalpitadeśasvabhāvasya vā etac charīrānupabhogayogyatvāt tīvrasaṃbeganirvṛttaṃ tu karma vihitaṃ itarad vā pratyāsannavipākaṃ ihaiva bhavati nandīśvaranahuṣayor ivety āgamavidaḥ corabrahmaghnādayaś ca kecit pratyāsannapratyavāyāḥ prāyeṇa dṛśyanta evety evam eṣāṃ vicitraḥ karmaṇāṃ vipākaḥ yad api cocyatekarmakāle phalaṃ nāsti phalakāle karma nāsti kālāntare ca phalasyānyat pratyakṣaṃ kāraṇam upalabhyate sevādikam ititad api pūrvaṃ parihṛtam karmaṇāṃ vināśe pi tajjanitasya ātmasaṃskarasya dharmādharmaśabdavācyasya bhāvāt dṛṣṭasya ca sevādeḥ kāraṇasya vyabhicārāt adṛṣṭakalpanāyā avaśyaṃbhāvitvāt dharmāder ātmani samavāyāt phalasya ca putrapaśvādeḥ anyatra samavetatvāt bhinnādhikaraṇatvaṃ karmaphalayor ity api na codyamsukhyasya sukhaduḥkhātmanaḥ phalasya bhinnāśrayatvānuppatteḥ sukhaduḥkhe hy ātmani vartate dharmādharmau ca tatsthāv eveti dṛṣṭaṃ naiva sukhasya kāraṇamatastaddheturāgeṇa kiṃ duḥkhasyāpi na tannibandhanam iti dveṣas tadartheṣu kaḥ tasmāt karmanimittakaṃ phalam iti dhyāyanna kuryāt kṛtī saṅgaṃ karmaṇi yena dustarasamau saṃsāram āpadyate bādhanālakṣaṇaṃ duḥkham bādhanā pīḍanaṃsantāpanam sā lakṣaṇamasyeti bādhanālakṣaṇaṃ duḥkham tatra mukhye duḥkhe lakṣye lakṣaṇaśabdo yathāśruta eva bādhanayaiva hi duḥkhasvarūpaṃ lakṣyatebādhayati duḥkhayatīti gauṇe tu duḥkhe śarīrādau lakṣye bādhanālakṣaṇaṃbādhanānuṣaktam iti vyākhyeyam nanu pūrvasūtravyākhyātena phalagrahaṇenaiva duḥkhasyopadiṣṭatvāt kim arthaṃ punar apadeśaḥsukhapratyākhyanārtha iti cetnapūrvāparavirodhāt sakalaprāṇabhṛdanubhavasākṣikatvena ca sukhasya pratyākhyātum aśakyatvāt tatpratyākhyāne ca vivakṣite kim arthaṃ prameyasūtre phalapadopādānamphale khalu sukha duḥkhe iti vyākhyātam tataś ca sukhe pratyākhyāte duḥkham evāvaśiṣyate tac cānena duḥkhaśabdenaiva nirdiṣṭam iti kiṃ phalagrahaṇena ucyatena sukhaleśasya saṃsāre jantubhir antarā ntarā nubhūyamānasya pratyākhyānāya duḥkhagrahaṇam kin tu sarvatra tathātvabhāvanopadeśārtham so pi hi sukhalavaḥ duḥkham eveti bhāvayitavyaḥ tatsādhana duḥkham eveti mantavyam na tadvyavasitaṃ puṃsāṃ na tatkarma na tadvacaḥ na tadbhogyaṃ samastīha yan na kuḥkhāya jāyate tad itthaṃ duḥkhaṃ utkṛṣṭaṃ tiraścām madhyamaṃ manuṣyāṇām hīnaṃ devānām hīnataraṃ vītarāgāṇām ity āgamavidaḥ vītarāgāṇāṃ duḥkhatānavaṃ yuktito py avagamyate duḥkhasya rāganibandhanatvāt tattvataś cintyamānaṃ hisarvaṃ duḥkhaṃ vivekinaḥ viṣasaṃpuṛktamadhuvat sukhaṃ duḥkhībhavatyadaḥ sukhādhigamalobhena yatamāno hi puruṣaḥ sahasraśākham āpnoti duḥkham eva tadarjane evaṃ sarvam idaṃ duḥkhaṃ iti bhāvayato niśam sarvopapattisthāneṣu nirvedo sya pravartate nirviṇṇasya ca vairāgyaṃ viraktasya ca dehinaḥ kleśakarmaprahāṇādidvāro niḥśreyasodayaḥ nanu evaṃ tarhi phalagrahaṇaṃ na kartavyam duḥkhapadenaiva gatārthatvād ity uktammaivamtasyānyaprayojanatvāt pravṛttidoṣajanitatvena sukhaduḥkhe bhāvayitavye abhyāsena ca vartamāne iti karmadoṣajanitatvena hi phalam anucintayataḥ tatkāraṇayor anukūlapratikūlayor asya rāgadveṣau mā bhūtām abhyāvṛttyā ca sasādhanasya phalasya hānopādānasrotasohyamānaḥ tatrātyantāya nirvidyatām iti phalagrahaṇam tad evaṃ anyathā phalasya hiḥśreyasopayogitvam anyathā tu phalatve saty api duḥkhasyeti dīrghasya duḥkhasya nimittabhūtaṃ sukhaṃ ca duḥkhātmakam eva srvam mumukṣuṇā heyatayā vicintyaṃ dehādi duḥkhāntam idaṃ prameyam iti nipuṇamatiryo dukham eveti sarvaṃ pariharati śarīre kleśakarmādijālam ajamajaramanantaṃ cintayannātmatattvaṃ gatabhayamapavartaṃ śāśvataṃ so bhyupaiti evaṃ śarīrādau duḥkhaparyante heye prameye nirṇīte yadartha etad upadeśaḥ yatparamupādeyaṃ prameyaṃ yadarthaḥ śāstrārambhaḥ tam apavartaṃ lakṣayitum āha tadatyantavimokṣo pavargaḥ tad iti prakrāntasya duḥkhasyāvamarśaḥ na ca mukhyam eva duḥkhaṃ bādhanāsvabhāvam avamṛśyate kin tu tatsādhanaṃ tadanuṣaktaṃ ca sarvam eva tena duḥkhena viyogo pavargaḥ asti pralayavelāyām apy ātmano duḥkhaviyogaḥ sa tv apavargo na bhavati sargasamaye punar akṣīṇakarmāśayānurūpaśarīrādisaṃbandhe sati dukhasaṃbhavāt ataḥ tadavyāvṛttyartham atyantagrahaṇam ātyantikī duḥkhanivṛttir apavargaḥ na sāvadhikā dvividhaduḥkhāvamarśinā sarvanāmnā sarveṣām ātmaguṇānāṃ duḥkhavadavamarśāt atyantagrahaṇena ca sarvātmanā tadviyogābhidhānāt navānām ātmaguṇānāṃ buddhisukhaduḥkhecchādveṣaprayatnadharmādharmasaṃskārāṇāṃ nirmūlocchedaḥ apavarga iyuktaṃ bhavati yāvad ātmaguṇās sarve nocchiddhannā vāsanādayaḥ tāvad ātyantikī duḥkhavyāvettir nāvakalpate dharmādharmanimitto hi saṃbhavaḥ sukhaduḥkhayoḥ mūlabhūtau ca tāv eva stambhau saṃsārasadnaḥ tad ucchede tu tatkāryaśarīrādyanupaplavāt nātmanaḥ sukhaduḥkhe staḥ ity asau mukta ucyate icchādveṣaprayatnādi bhogāyatanabandhanam ucchinnabhogāyatanaḥ nātmā tair api yujyate prāṇasya kṣuppipāse dve lobhamohau ca cetasaḥ śītātapau śarīrasya ṣaḍūrmirahitaḥ śivaḥ tad evaṃ navānām ātmaviśeṣaguṇānāṃ nirmūlocchedo pavarga iti yad udyate tad evedam uktaṃ bhavati tadatyantavimokṣo pavarga iti nanu tasyām avasthāyāṃ kīdṛgātmā vaśiṣyate svarūpaikapratiṣṭhānaḥ parityakto khilair guṇaiḥ urmiṣaṭkātigaṃ rūpaṃ tad asyāhurmanīṣiṇaḥ saṃsārabandhanādhīnaduḥkhakleśādyadūṣitam atra tāvat vedāntina āhuḥnāyam idṛśo mokṣaḥ prekṣāvatāṃ prayatnabhūmir bhavatum arhati ko hi nāma śilāśakalakalpaṃ apagatasakalasukhasaṃvedanasaṃsparśaṃ ātmānam upapādayituṃ yatenasopādhisāvadhikaparimitānandaniṣyandāt svargād apy adhikaṃ anavadhikaniratiśayanaisargakānandasundaraṃ aparimlānatatsaṃvedasāmarthyaṃ caturthaṃ puruṣārtham ācakṣante vicakṣaṇāḥ yadi tu jaḍaḥ pāṣāṇanirviśeṣa eva tasyām avasthāyām ātmā bhavet tatkṛtaṃ apavargeṇa saṃsāra eva varam astu yatra tāvad antarā ntarā pi duḥkhakaluṣitam api svalpam api sukham upabhujyate cintyatāṃ tāvad idaṃ kim alpasukhānubhavo bhadrakaḥ uta sarvasukhoccheda eva tasmān nityasukham ātmano mahattvavadastīti āgamaprāmāṇyād abhyupagamyatām tac ca saṃsāradaśāyāṃ avidyāvaraṇaveśena nānubhūyate tattvajñānābhyāsabhāvanābhibhūtanirantarāvidyāvaraṇas tv ātmā tasyām avasthāyāṃ tadanubhavatīti tad idam anupapannamātmano nityasukhasattāyāṃ pramāṇābhāvāt pratyakṣaṃ tāvan nasmadādīnām aneṣāṃ vākeṣāṃcid asminnarthe prabhaviṣyatīti keyaṃ kathā anumānam api na saṃbhavati liṅgaleśānavalokanād iti nanu uktam evānumānam apavargāya yatra prekṣāvatāṃ prayatnaḥ sukhasiddhaye hi buddhimanto yatane nāśmakalpamātmānaṃ karyum iti tad ayaṃ iṣṭādhigamārthaḥ mumukṣoḥ prayatnaḥ prekṣāpūrvakāriprayatnatvāt kṛṣyādiprayatnavad itināniṣṭoparamārthatvātaniṣṭasyāpi śāntaye santaḥ prayatamānā hi dṛśyante vyādhikheditāḥ atidurvahaścāyaṃ saṃsāraduḥkhabhāra iti tadupaśamāya vyavasyantaḥ santaḥ na niṣprayojanaprayatnā bhavantīti anaikāntiko hetuḥ atha āgamādavagamyatebibhutveneva nityena sukhenāvinākṛtaḥ svātmeti tathā ca paṭhyatevijñānamānandaṃ brahma iti syād etad evamyady etad eva kevalaṃ āgamavacanamaśroṣyata vacanāntaram api tu śrūyatena ha vai saśarīrasya sataḥ prayāpriyayor upahatir asti aśarīraṃ vā va santaṃ na priyāpriye spṛśataḥ iti nanu bhavatpaṭhitamāgamavacanaṃ anyathāpi vyākhyātuṃ śakyate saśarīrasya iti prakramāt sāṃsārike sukhaduḥkhe anukūletaraviṣayopalaṃbhasaṃbhave tadānīm aśarīram ātmānaṃ na spṛśata ity arthaḥ hanta tarhi tvadadhītam api vedavacanaṃ ānandaṃ brahma iti saṃsāraduḥkhaparihāraprakaraṇād eva tadduḥkhāpāyaviṣayaṃ vyākhyāsyate na khalu vyākhyānasya bhagavataḥ kācidabhūmir asti dṛṣṭāś ca duḥkhoparame sukhaśabdaprayogāḥ cirajvaraśirortyādivyādhiduḥkhena kheditāḥ sukhino vayamadyeti tadapāye prayuṃjate yadi ca ānandam iti vacanāt nityaṃ sukham ātmana iṣyate tarhi brahmā iti vacanāt vyāpakatvam iva vijñānam iti vacanāt jñānam api nityam asyābhyupagamntavyam ataś ca sukhavat jñānasyāpi nityatvāt saṃsāre pi nityasukhopalabdhiḥ syāt tataś ca dharmādharmaphalābhyāṃ sukhaduḥkhābhyām asya nityasya sukhasya sāhacaryam anubhūyet api ca sukhavat jñānavac cāsya kamaṃ dehendriyādy api nityaṃ prakalpyatām itthaṃ mokṣo ramyataro bhavet atha kāryaṃ sukhajñānam hetus tasya vicintanīyaḥyata utpadyata iti dharmāc cet so pi kiṃprabhava iti vācyam yogasamādhija iti cet tasya svakāryatvāt svakāryasukhasaṃvedanāvasānatvān na śāśvatikatvaṃ syāt aprakṣayaś ca dharmasya niranumānakaḥ na hi yogasamādhijo dharmaḥ na kṣīyata ity atra ca kiñcid anumānam asti viparyaye tu prasiddham anumānam sarvasya kṛtakasyānityatvadarśanād iti kṣīṇe ca dharme tatkāryajñānābhāvāt sad api sukham anupalabhyamānaṃ asato na viśiṣyate svaprakāśaṃ tat sukham iti cetnasaṃsāre pi tad upalabdhiprasaṅgāt śarīrādisaṃbandhaḥ pratibandhahetur iti cetnaśarīrādīnām upabhogārthatvāt bhogārthāḥ śarīrādayas te bhogapratibandhaṃ vidadhatīti na sādhvī kalpanā avidyāvaraṇāt saṃsāre svaprakāśasukhānupalambha iti cetnaprakāśasya tucchenāvaritum aśakyatvāt na ca prakāśarūpaṃ pāramārthikam ātmanaḥ sukhaṃ tadviparītatucchasvabhāveyam avidyā na parītum arhati meghādinā vinakarakiraṇāvaraṇāvadhāraṇāt aviralagavalamalīmasaṃ balāhakavyūhapihitaravibimbam tad api na rajanīsadṛśaṃ dinam iti sahasā mohamahimā meghā api raver anye svarūpeṇa ca vāstavāḥ tatvānyatvād acintyā tu nāvidyā varaṇakṣamā tasmān na nityānandatvam ātmanaḥsuvacam api ca mokṣe nityānandasvabhāve tadrāgeṇa prayatamāno mumukṣuḥ na mokṣam adhigacchet na hirāgiṇāṃ mokṣo stīti mokṣavidaḥ duḥkhanivṛttyātmake pi mokṣe duḥkhadveṣāt prayatamānasya samāno doṣa iti cetnamumukṣor dveṣābhāvāt rāgadveṣau hi saṃsārakāraṇam iti ca jānāti mumukṣuḥdveṣṭi ca duḥkham iti kathaṃ saṃgacchate sukhe py asya rāgo nāsty eveti cetnasvarganirviśeṣe pavarge svargavadrāgasya saṃbāvyamānatvāt duḥkhena tu nirviṇṇasya mumukṣor vairāgyaṃ jāyete na duḥkhaviṣayo dveṣaḥ viraktasya cāsya mokṣaṃ praty yatno bhavati na duḥkhaṃ dviṣata iti na samāno nyāyaḥ yad uktaṃ tādṛśo mokṣaḥ prekṣāvatāṃ prayatnaviṣayo na bhavatīti tad api na sāṃpratamprayojanānusāreṇa pramāṇavayasthānupapatteḥ na hi prayojanānuvarti pramāṇaṃ bhavitum arhati yadi nirānando mokṣaḥ prekṣāvatāṃ na ruciraḥkāmaṃ mā bhūtna tvapramāṇakam ānandaṃ tv atra kalpayituṃ śaknumaḥ na ca sarvātmanā sādhūnām anabhimata eva tathāvidho mokṣaḥ na ca tadavāptaye na prayatante te hy evaṃ vivecayanti duḥkhasaṃsparśaśūnyaśāśvatika sukhasaṃbhogāsaṃbhavāt duḥkhasya cāvaśyaṃ hātavyatvāt vivekahānasya cāśakyatvāt viśamadhunī ivaikapātre patite ubhe api sukhaduḥkhe tyajyetām iti ataś ca saṃsārānmokṣaḥ śreyāt yatrāyamiyānatiduśaho duḥkhaprabandho valupyate varam iyantī kādācitkī sukhakaṇikā tyaktā na tasyāḥ kṛte duḥkhabhāra iyānūḍha iti tasmān na sukhopabhogātmako mokṣa iti anyas tv āhatiṣṭhatu tāvan mokṣaḥ saṃsāre pi na sukhaṃ nāma kiṃcid astīti sarva evāyaṃ dukhābhāvamātre suḥkhavyavahāraḥ tathā hi tṛṣā śṣyatyāsye pibati salilaṃ svādu surabhi kṣudhārtaśan śālīn kabalayati māṃspākavalitān pradīpte rāgāgnau ghananibaḍamāśliṣyati vadhūṃ pratīkāre vyādheḥ sukham iti viparyasyati janaḥ ucyatetad idam atikṛtakavairāgyaprakaṭanakaurukucīkauśalam ānandātmanaḥ pratiprāṇisaṃvedyasya sukhasya nihnotum aśakyatvāt anivṛtte pi duḥkhe kvacit sukhasaṃvedanāt na duḥkhābhāvaḥ sukham nirabhilāṣasyāpy atarkitopanatusukhasādhanaviṣayasaṃparke sati sukhasaṃvedadarśanāt abhilāṣātmakaduḥkhābhāvaḥ sukham ity api na manojñam yas tu duḥkhābhāve kvacit sukham ity api vyapadeśaḥ praśāntarogāṇām iva pūrvaṃ darśitaḥ sa bhakti iti na tvatā svasaṃvedanasākṣikasukhāpahnavaḥ kartuṃ ucitaḥ mokṣa tu nityasukham asaṃbhavatpramāṇatvāt nābhupagamyate api ca mokṣe sukham asti na veti vicāra eṣa na prāmāṇikajanocitaḥ svarūpeṇa vyavasthānam ātmano mokṣa iti mokṣavidaḥ tatra ātmasvarūpam eva kīdṛśam iti cintyay na pṛthaḍmokṣasvarūpam ātmanaś ca sukhaduḥkhabudhyādayaḥ āgantukā guṇāḥ na mahattvavat sāṃsiddhikā iti nirṇītam etad ātmalakṣaṇe sukhādikāryeṇa cātmano numānād iti ata eva kāpilakathitacitiśaktisvabhāvatvam api na yuktam ātmanaḥ sa cetanaś citā yogāt tadyogena vinā jaḍaḥ cintirnāmārthavijñānaṃ kādācitkaṃ tu tasya tat nārthasaṃvenādanyat caitanyaṃ nāma vidyate tac ca sāmagryadhīnatvāt kathaṃ mokṣe bhaviṣyati jāgrataḥ svapnavṛtter vā suṣuptasyāpi vā tmanaḥ jñānam utpadyate nyā tu caturthī nāsti tādṛśī jāgrad daśāyāṃ svapne ca buddheḥ ratyātmavedyatā sukhaṃ supto ham adyeti paścāt pratyavamarśanāt tadā tv avedyamānā pi suṣupte dhīḥ prakalpyate turyāvasthā tu saṃvittiśūnyasya sthitir ātmanaḥ turyāvasthātigaṃ rūpaṃ yadāhuḥ kecid ātmanaḥ pramāṇāgocaratvena kalpanāmātram eva tat saṃvitprasavasāmarthyaṃ sāmagrīsannidhānataḥ yadi nāmātmano sty asya tāvatā na cidātmatā yadi tu darśanaśaktiyogyatāmātram eva puṃsaścaitanyam ucyatetarhi tathāvidhasya tasya kaivalyasyāsmākīnamokṣasadṛśatvam eva satsaṃvitprasavayogyatāmātrasaṃbhave pi dṛśyendriyasaṃprayogādisāmagrīvaikalyāt kaivalyāvasthāyām ātmano draṣṭṛtvāsaṃbhavāt darśanaśūnyasya cānyasya caitanyasya nirastatvād iti nirvāṇādipadākhyeyam apavargaṃ tu saugatāḥ santatyucchedam icchanti svacchāṃ vā jñānasantatim matadvitayam apy etat pratyuktaṃ pūrvam eva yat dhvastaś ca jñānasantānaḥ nityaś cātmā samarthitaḥ santatyucchedapakṣas tu naiyāyikamatād api śocyo yatrāśmakalpo pi na kaścid avaśiṣyate arhatpakṣe pi yadrūpaṃ anyasāpekṣam ātmanaḥ na kevalasya tādrapyam ity asmanmantatulyatā vikāritvaṃ tu jīvānāṃ atyantamasamaṃjasam śabdapudgalavaccaitatpratyākhyeyam asaṃbhavāt tasmān na vedāntavido vadanti mokṣaṃ na sāṅkhyā na ca saugatādyāḥ ity akṣapādābhihito pavargaḥ śroyāṃstadatyantavimokṣa eva āhabhavatvayamīdṛgapavargaḥ sa tu katham adhigamyata ity ucyatām uktam eva bhagavatā sūtrakāreṇa duḥkhajanmapravṛttidoṣamithyājñānām uttarottarāpāye tadanantarāpāyād apavargaḥ duḥkhocchedastāvad apavargaḥ iti kathitam kāryatvāc ca duḥkhasya kāraṇocchedāt taducchedaḥ kāraṇaṃ cāsya janma janmani sati hi duḥkhaṃ bhavati jāyate iti hi janma dehendriyādisaṃbandhaḥ ātmanaḥ tad api janmakāraṇocchedād evocchedyam atas tatkāraṇaṃ pravṛttir ucchedyā tasyā api hetūcchedāt uccheda iti taddhetavo doṣāḥ ucchedyāḥ teṣāṃ tu nimittaṃ mithyājñānam tasmann ucchinne doṣā ucchinnā bhavantīti mithyā jñānam ucchedyam tad ucchede ca tattvajñānam upāyaḥ prasiddho hy ayam arthaḥ samarthitaś ca pūrvaṃ vistarataḥ tattvajñānaṃ mithyājñānasya bādhakam iti tasmāt atattvajñānān mithyājñānadoṣapravṛttijanmaduḥkhanivṛttikrameṇāpavarga iti yady api mithyājñānam api janmakāryam aśarīrasyātmano mithyājñānānupapatteḥ itaretarakāryakāraṇabhāvena bījāṅkuravad anādiprabandhapravṛttena vartamānā mithyājñānādayo bhāvāḥ saṃsāra ity ākhyāyatetathāpitatkāraṇocchedacintāyāṃ kutaḥ prabhṛtyuccheda upakramyatām iti vicāryamāṇe viśeṣaniyamābhāvāt yataḥ kutaścid iti prāpte mithyājñānasya pratikūlam ucchedakāraṇaṃ tattvajñānam upalabdham iti viśeṣe pramāṇābhavāt taduccheda eopakramyate ata eva mithyājñānamūlaḥ saṃsāra ucyate tasmin ucchinne taducchedasaṃbhavāt na tataḥ prabhṛti saṃsāraḥ pravartata iti nipuṇamatibhir api nirdhārayituṃ śakyam anāditvāt tasyeti tad evaṃ tattvajñānān mithyājñānāpāye tatkāryadoṣāpāyaḥ doṣāpāte pravṛttyapāyaḥ pravṛttyapāye janmāpāyaḥ janmāpāye duḥkhāpāyaḥsa evāpavarga iti tad idam uktaṃ uttarottarāpāye tadanantarāpāyāt iti āhavidito yaṃ sūtrārthaḥkin tv aghaṭamānamanorathaviḍambanāmātram idam alīkaśraddadhānatāprakaṭanaṃ vā duradhigamas tu saṃkaṭo mokṣamārgaḥ sādhyas trivarga evaiṣaḥ dharmakarmārthalakṣaṇaḥ caturthaḥ puruṣārthas tu kathāsv eva virājate yadā priyaviyogādi bhavaty udvegakāraṇam tadā mokṣakathāḥ kāmaṃ kriyantāṃ śokaśāntaye na tūdyamasamaye tadadhigamasamarthām upalabhāmahe saraṇim ṛṇakleśapravṛttyanubandhasya dustaratvāt ṛṇānubandhas tāvatjāyamāno ha vai brāhmaṇaḥ tribhir ṛṇair ṛṇavā brahmacaryeṇa ṛṣibhyaḥ yajñena devebhyaḥ prajayā pitṛbhyaḥ itīdaṃ hi vede paṭhyate tatra prathamaṃ ṛṣīṇām anṛṇaḥ syām iti brahmacaryam ācarati tataḥ pitṛṇām anṛṇaḥ syām iti kṛtadārasaṅgrahaḥ prajotpādanāya vyavaharati tadanugṛhastha eva darśapūrṇamāsādiṣu sahasrasaṃvatsaraparyanteṣu karmasvadhikṛtaḥ kratūnanutiṣṭhatīti devānām anṛṇaḥ syām iti ko sya mokṣavyavasāyāvasaraḥ nanu ca ṛṇāṇi trīṇy apākṛtya mano mokṣe niveśayet iti manvādismaraṇāt asty eva tadavasaraḥnaśrutivākyavirodhāt evaṃ hi śrūyate jarāmaryaṃ vā etatsatramyadagnihotraṃ darśapūrṇam asau ca rjarayā ha vā eṣa etasmān mucyate mṛtyunā vā iti na ca karmaprayogāśaktyā karmabhyo virantuṃ śakyatesvayam aśaktasya bāhyaśaktyupadeśāt antevāsī vā juhuyāta brahmaṇā hi sa parikrītaḥ krīto vā juhuyāt anena hi sa parikrītaḥ aśaktasya ca mokṣopāyānuṣṭhāne py asya kathaṃ śaktiḥ kleśānubandhād apy apavargābhāvaḥ ye hi rāgādayo doṣāḥ ātmaniścirasaṃbhṛtāḥ kasmāt śamayituṃ śaktaḥ punar āvṛttidharmakān kāmaṃ ciraṃ vijityāpi krodhaṃ vā lobham eva vā punargacchan vaśe teṣāṃ lokaḥ prāyeṇa dṛśyate tathāhiciram api tapasi niyamitamatir api avijitaviṣamaśaravikṛtiḥ tanupavanāpanītavasanakāminīstanajaghanadarśanād eva vaśaṃ viśvāmitraḥ kumumadhanvano gata iti śrūyate alam ākhyāyikayā adyatve py evaṃ śataśo dṛśyata iti durcchedā doṣāḥ vītarāgajanmādarśanāt iti ca vicāritamātmaparīkṣāyām aviyukta eva doṣair jantur jāyata iti doṣavivṛddhihetavaś ca rūpādayo viṣayāḥ te katham iva svakarmaṇy udāsate tāmbūlaṃ kusumasugandhayaśamīrāḥ saudheṣu pratiphalitāḥ śaśāṅkabhāsaḥ vācaś ca praṇayanavāmṛtadravārdrāḥ dūtīnāṃ dadhati na kasya rāgavṛddhim api ca mugdhasmitasughādhautamadhurālāpaśālinā mukhena pakṣmalākṣīnāṃ kasya nākṣipyate manaḥ ity evaṃ nidānānupaśamād api sthita eva kleśānubandhaḥ pravṛttyanubandhaḥ khalv api rāgādipreryamāṇo hi karmāṇy ārabhate naraḥ dīrghadīrghāḥ pratāyante yair dharmādharmavāsanāḥ yaḥ pravṛttyanubandhaś ca getur anyasya janmanaḥ tena janmānareṇānyā janyate karmavāsanā ekam evedṛśaṃ karma kartum āpatati kvacit janmāyutaśatenāpi yatphalaṃ bhujyate na vā kleśakarmānubandhotthā janmaduḥkhādiśṛṅkhalā punar āvartamānaiṣā kenopāyena bhajyatām vinā phalopabhogena na vināśo sti karmaṇām teṣāṃ jñānāgninā dāha iti śraddhāvijṛmbhitam kāryakāraṇabhāvo hi śāstrādevāvadhāritaḥ karmaṇāṃ ca phalānāṃ ca sa kathaṃ vā nivartatām na cāpy ajñānasāpekṣaṃ karmeṣṭaṃ bandhakāraṇam yenātmajñānayuktānāṃ tadudāsīt tān prati ajñānanair apekṣyeṇa karmaṇāṃ svabhāva evaiṣaḥ yat phalāvinābhāvitvam iti tasmād itthamṛṇakleśapravṛttyādyanubandhataḥ na mokṣasiddhir astīti tadartho viphalaḥ śramaḥ aśakye rthe vṛthā yatna iti matvā manīṣibhiḥ mokṣacarcāḥ parityajya sve gṛhe sukhamāsyatām atrābhidhīyateyat tāvad uktaṃ ṛṇānubandhāt ititad ayuktam vidhipadāśravaṇāt aupacārikam ṛṇaśabdaṃ jāyamānaśabdaṃ ca prayujya karmastutir iyaṃ kriyate jāyamāno ha vai brāhmaṇaḥ iti na tadavyatirikta puruṣārthaviṣayaprayatnapratiṣedho vidhīyate tathā hiṛṇaśabdo yaṃ viṣayāntare mukhyārthaḥ prasiddhaḥ yatrottamarṇaḥ salābhamamutaḥ pratigrahīṣyāmi iti dhanamadhamarṇāya prayacchati adhamarṇo pi salābhamasmai pradāsyāmi iti matvā gṛhṇāti so yaṃ ṛṇaśabdasya mukhyo viṣayaḥ iha nāsty eva jāyamāno pi mukhyaḥ utpadyamāno hi mātuḥ kukṣikuhārānniśarannabhidhīyate na cāsau tapasvī bālaḥ karmabhir abhisaṃbadhyate tasmāt hy acaryam apatyotpādanam adhvaraprayoga iti tritayam idam ṛṇavadavaśyakartavyam iti karmastutiriyamaupacārikapadarayogādgamyate na caitāvatā mokṣavyavasāyāvasaraviraha iti pariśaṅkanīyam āśramāntarasya tadaupayikasya darśanāt nanu maraṇāvidhi darśapūrṇamāsādidharmopadeśāt kathamāśramāntaragrahaṇamnajarāmaryavādasyāpy aparityāgapratipādanāya karmapraśansārthatvāt ye catvāraḥ pathayo devayānāḥ ityādayo hi caturthāśramaśaṃsinaḥ bhūyāṃsaḥ santi mantrārthavādāḥ manvādisvṛtivacanāni caturthāśramopadeśīni caturthāśramocitaśaucācārādītikartavyatāvitānāvidhānaparāṇi ca prabandhenaiva dṛśyante evaṃ gṛhāśrame sthitvā vidhivat snātako dvijaḥ vane vasetsuniyataḥ bhaikṣabhugvijitendriyaḥ  ity upakramya caturthāśramocitamokṣopāyānuṣṭhānopadeśāya ṣaṣṭho dhyāyaḥ samasta eva manunā nukrāntaḥ jābālaśrutau ca vidhāyakenaiva brāhmaṇavākyena pratipadamāśramacatuṣṭayam upadiṣṭam brahmacārī bhūtvā gṛhī bhavet gṛhī bhūtvā vanī bhavet vanī bhūtvā pravrajet iti agnisamāropaṇavidhānopadeśaś ca pratyakṣaśrutaḥ katham apahnūyate ātmany agnīn samāropya brāhmaṇaḥ pravrajed gṛhāt iti api ca upaniṣadāmadhyayanaṃ asati mokṣo pāyaprayogasamarthe caturthāśrame nirarthakam eva prāpnoti kriyākāṇḍānuṣṭhānaniṣṭhatve hi vedasya jñānakāṇḍopadeśaḥ kiṃprayojanaḥ syāt ta devaṃ dvarṇavat āśramāṇām api caturṇāṃ pratyakṣopadeśasiddhatvāc caturthāṣramiṇāṃ ca mokṣādhigamopāyatattvajñānabhāvanābhyāsāvasarasaṃbavāt so yaṃ jarāmaryavādaḥ praśaṃsāmātrapara evāvitiṣṭhite jrayā ha vā eṣa etasmān mucyate mṛtyunā vā iti ca vacanāt jarasā karmatyāgānujñānāt sa eva caturthāśramāvasara iti gamyate tad uktam gṛhasthas tu yadā paśyet valīpalitamātmanaḥ apatyasyaiva cāpatyaṃ tadā raṇyaṃ samāśrayet  iti itarathā hi mṛtyunaiva ca tasmān mucyate ity avakṣyata ca tv evam avrabīt tasmāt vārdhakadaśocitaṃ caturthamāśramamanumanyante tiṣṭhatu vā vārdhakadaśā yūno pi paripakvakāṣa yasyāśramacatuṣṭaya kramamanapekṣyaiva mokṣādhikāra ākhyātaḥ yathokyaṃ brahmacaryād eva pravrajet iti ata eva dvividho brahmacāri bhavatiupakurvaṇiḥ naiṣṭhikaś ca tatra upakurvāṇakaḥ yo brahmacaryam anubhūya gṛhasthāśramam anubhavati sa cāparipakvakaṣāyaḥ anuṣaśāntarāgaḥ tam eva pratīdamucyate anadhītya dvijo veda na anutpādya ca santatim aniṣṭvā caiva yajñnaiś ca mokṣamiccham vrajatyadhaḥ  iti yastu paripakvakaṣāyaḥ sa naiṣṭhika eva brahmacārī bhavati na gṛhasthāmaṃ pratipadyate gṛhastho pi paripakvakaṣāyaḥ vānaprasthāśramam ullaṅghya yatitve dhikriyate yathoktamgṛhād vā vanād vā pravrajet iti kecit tukarmaphalābhisandhirahitasya kartavyam iti karma kurvataḥ kṣīṇarāgasyātmavidaḥ gṛhasthasyāpi mokṣam ācakṣate yathā ya yājñavalkyaḥ nyāyārjitadhanastattvajñānaniṣṭho tiśipriyaḥ śrāddhakṛdvedavidyāvit gṛhastho pi vimucyate iti tasmād ṛṇānubandhād apavargābhāva ity ayuktam yat tu kleśānubandhād ititad apy anadhyavasāyamātrampratipakṣabhāvanādinā kleśopaśamasya suśakatvāt yadi hi doṣā nityā bhaveyuḥ anityatve py ākasmikā vā sahetutve pi yady eṣāṃ nityo hetur bhavet kāryo pi vātady asau na jñāyet jñātasya vā sya śamanopāyo na jñāyet jñāto pi vā nuṣthātum asau na śakyeta tadā ka evainamucchindyāt kin tu nākasmikā na nityās te na nityājñātahetukāḥ nājñātaśamanopāyāḥ na cāśakyapratikriyāḥ na hi doṣāṇāṃ ātmasvarūpavan nityatvaṃ upajananāpāyadharmakatvena grahaṇāt mithyājñānaṃ ca prasavakāraṇam eṣām avadhṛtam iti nākasmikatvam avināśihetukatvam ajñātahetukatvaṃ vā mityājñānasya ca samyagjñānam pratipakṣabhāvanābhyāsena ca samūlamunnīlayituṃ śakyante doṣāḥ iti nājñātapratīkāratvaṃ teṣām uktaṃ ca kena cit sarveṣāṃ savipakṣatvāt nirhrāsātiśayāśritāt sātmībhāvāt tadabhyāsāt hīyerannāsravāḥ kvacit iti viṣayadoṣadarśanena hi teṣu saktilakṣaṇo rāgaḥ śāmyati yadā hy eṣa cintayati vivekī asau taralatārākṣī pīnonnataghanastanī vilupyamānā kāntāre vihagair adya dṛśyate vibhāti bahir evāsyāḥ padmagandhanibhaṃ vapuḥ antarmajjāsthiviṇmūtramedaḥkrimikulākulam asthīni pittam uccārāḥ klinnāny āntrāṇi śoṇitam iti carmapinaddhaṃ tat kāminīty abhidhīyate medogranthī stanau nāma tau svarṇakalaśau katham viṣṭhādṛtau nitambe ca ko yaṃ hemaśilābhramaḥ mūtrāsṛgdvāramaśuci cchidraṃ kledi jugupsitam tad eva hi ratisthānaṃ aho puṃsāṃ viḍmbana prītir yathā nijāsyotthaṃ lihataḥ śoṇitaṃ śunaḥ śuṣke sthini tathā puṃsaḥ svadhātusyandinaḥ striyām vyāttānanā vivṛttākṣī vivarṇā śvāsaghurgharā katham adya na rāgāya mriyamāṇā tapasvinī aho bata varāko yaṃ akāle tṛṣitaḥ phaṇī prasāritamukho smākaṃ śoṇitaṃ pātum āgataḥ kim anenāparāddhaṃ naḥ svabhāvo vastunaḥ svayam spṛśyamāno dahaty agniḥ iti kasmai prakupyati nānukūlaḥ priye hetuḥ pratikūlo na vipriye svakarmaphalamaśnāmi kaḥ suhṛtkaś ca me ripuḥ evamaharniśaṃ cintayato nitāntaṃ śāntasya manasaḥ samacittatā sarvatra samudbhavatīti vilīyante doṣagranthayaḥ ata evopadiśyante mokṣaśāstreṣv anekaśaḥ tasya tasyopaghātāya tāstāḥ pratyūhabhāvanāḥ nanu ca pratipakṣabhāvane pi na sarvātmanā doṣapakṣaḥ kṣayam upayāti nimbābhyupayoga iva kriyamāṇe kaphadhātur itinaitad evamtatra nimbopayogavat tad anukūlasyānnapānāderupayogadarśanāt api ca dharmilopabhayāt tatra neṣṭaḥ sarvātmanā kṣayaḥ kaphādhikyaṃ tu hantavyaṃ dhātusāmyasya siddhaye iha sarvātmanocchedyāḥ kleśāḥ saṃsārakāriṇaḥ chedaś caikānatatas teṣāṃ pratipakṣopasevayā na ca pratipakṣabhāvanābhyāsam ekaṃ astramapāsya tadupaśame nimittāntaraṃ kim api kramate na hi viṣayābhilāṣas tadupabhogena viraṃsyati yathā ha na jātu kāmaḥ kāmānām upabhogena śāmyati haviṣā kṛṣṇavatmeva bhūya evābhivardhate  anyatrāpy uktambhogābhyāsamanu vivardhante rāgāḥ kauśalāni cendriyāṇām iti pārāśaryo py āha tṣṛṇākhaniragādheyaṃ duṣpūrā kena pūryate yā mahadbhir api kṛipteiḥ pūraṇenaiva khanyate iti tasmā pratipakṣabhāvanaiva bhagavatī bhīmakāntiḥ antaḥkaraṇakāntāre nirantaramabhijvalantī dāvadahanadīdhitir iva dahati doṣaviṭapakān iti tad evaṃ doṣānubandhavidhvaṃsopāyasaṃbhavān na tatkṛto mokṣamārganirodho bhidhātavyaḥ ata eva kecana cetanasya prakṛtyā nirmalatvāt malānām āgantukatvāt malanibarhaṇahetoś ca yathoktasya saṃbhavāt tadācaraṇāttadapāye sati svataśakalapadārthadarśanasāmarthyasvabhāvacittattvāvasthānāt sarvajñasiddhim adūravartinīm eva manyante yad apy uktaṃ kleśaśūnyatvamātmano na kadācid api dṛṣṭam anubandhavṛttitvāt kveśānām ititad apy asatyamsuṣuptāvasthāyām aspṛṣṭasya doṣair ātmanaḥ pratyaham upalambhāt jāgrato pi kā cana tādṛśī caśā dṛśyata eva yasyāma sāv ātmasvarūpa evātmā nirmalo vatiṣṭhate yathoktaṃ aharaharbrahmalokaṃ yānti iti tad alam anena doṣānubandhakathānubandhena yad api pravṛttyanubandhād iti pratyapādi tad api sūtrakṛtā samāhintam na pravṛttiḥ pratisandhānāya hīnakleśasya iti doṣeṣu bandhahetuṣu vigaliteṣu pravṛttir api na dehendriyādijanmane prabhavatīti nanu doṣakṣayān mā bhūt uttaraḥ karmasaṅgrahaḥ kathaṃ phalamadattvā tu prāktanaṃ karma śāmyati atra kecid āhuḥdadaty eva karmāṇi nādattvā śāmyantitathāpi bandhatetavo na bhavanti yataḥ śamasantoṣādijanitaṃ yoginaḥ sukham utpādyadharmo vinaṅkṣyati adharmaś ca śītātapakleśādidvārakaṃ duḥkhaṃ dattveti nanu amuṣmātmakarmaṇaḥ idaṃ phalaṃ bhavatīti karmaphalānāṃ kāryakāraṇabhavaniyamāt katham iytā karmaphalopabhogo bhaved ity anyathā tadupabhogam apare varṇayanti yogī hi yogardhisiddhyā vihitanikhilanijadharmādharmakarmānirmāya tadupabhogayogyāni teṣu teṣūpapattisthāneṣu tāni tāni sendriyāṇi śarīrāṇi raṇḍāntaḥkaraṇāni ca muktair ātmabhir upekṣitāni gṛhītvā sakṛd eva sakalakarmaphalam anubhavati prāptaiśvarya itīttham upabhogena karmaṇāṃ kṣayaḥ anye tv ācakṣatekim anena bhogāyāsena adattaphalāny eva karmāṇi yogino naṅkṣyanti tattvajñānasyaiva bhagavata iyān prabhāvaḥ yad asminn utpanne cirasaṃcitāny api karmāṇi sahasaiva pralayam upayānti bhogād api teṣāṃ prakṣayaḥ śāstraprāmāṇyādevāvagataḥ tathā tatprāmāṇyād eva tattvajñānād api tatprakṣayaṃ pratipatsyāmahe tathā cāha yathaidhāṃsi samiddho gniḥ bhasmasātkurute rjuna jñānāgniḥ sarvakarmāṇi bhasmasātkurute tathā iti na cedaṃ śraddhāmātram vedavidāmagraṇyā vyāsamuninaiva samābhidhānāt avedārthaṃ hi nāsāv abhidadhīteti tam anye na manyante na sarvāmanā karmaṇāṃ dāhaḥ kin tu svarūpeṇa satām api sahakārivaikalyāt svakāryakaraṇodāsīnata teṣāṃ bhavati bhraṣṭānām iva bījānām aṅkurakaraṇakauśalahāniḥ yataḥ sāmagrī kāryasya janikā na kevalaṃ kārakam ato na karmāṇyevakevalāni phalopabhogayogyaśarīrendriyādijanmanimittatām upayānti kin tu mithyājñanena doṣaiś ca sahitāni tad uktaṃ avidyātṛṣṇe dharmādharmau ca janmakāraṇam iti tattvavidaś ca tattvavittvād eva nāvidyā mithyājñanātmikā bhavati doṣāṇāṃ tu prathame darśita eva kramaḥ tadabhāve bhavantāv api dharmādharmau na bandhāya kalpete na hi svakāryam aṅkurādikusūlavartīni bījani jananiyum utsahante bhraṣṭabījānām api svarūpaśaktir api tānavaṃ gatā tadvat karmaṇāṃ svarūpaśaktiśaithilyaṃ mā nāma bhūt tathāpi kusūlavarti bījavat sahakārivaidhuryāt kāryānārambha iti tad idam uktaṃ na pravṛttiḥ pratisandhānāya hīnakleśasyaiti nanu svarūpasattāyāṃ dharmādharmayoḥ katham idam uktaṃ navānām ātmaguṇānāṃ nirmūlocchedo pavarga itinaiṣa doṣaḥmanaśaṃyogavadakiñcitkarayor avasthānam api ucchedān na viśiṣyate muktasyātmanaḥ vibhutvādaparihāryo manaśaṃyogaḥ na ca tadānīm asau sann api sukhaduḥkhajñanādijanmani vyāpriyate evaṃ dharmādharmau santāv apiphalamanākṣipantau kiṃ kariṣyata iti phalata ucchinnāv eva bhavataḥ tasmān navānām ātmaguṇānām ucchedo pavarga ity aviruddham evaṃ pravṛttyanubandhasyāpi bandhahetor abhāvān na dugamo pavargaḥ apare punar āhuḥkarmaphalānāṃ śāstrataḥ kāryakāraṇabhāvaniyamāvagateḥ śamasantoṣaśītātapādidvārakasukhaduḥkhamātropapādanena karmaparikṣayānupapatteḥ yogarddhyā ca dīrghakālāvadhisukhaduḥkhopabhogasya sakṛd eva saṃpādayitum aśakyatvāt jñānāgninā ca dāhe tatkarmopadeśivaidikavacanasārthānarthakyaprasaṅgāt adattaphalasya karmaṇo nuparamāt avasthānapakṣe ciram apy uṣitvā kusūlāvasthitabījavat kālāntareṇāpi tatphalākṣepaprasaṅgāt avaśyaṃ svaphalopabhogadvāraka eva karmakṣayo vācyaḥ na cānirmokṣa āśaṅkanīyaḥ tataś cirād api tatsiddhisaṃbhavāt tathā ca mumukṣur nityanaimittikaṃ karmāvaśyam anutiṣṭhet ananutiṣṭhan pratyaveyād iti tat kuto sya bandhaḥ syāt kāmyaṃ niṣiddhaṃ ca karma svarganarakakāri vispaṣṭam eva bandhasādhanam iti tatparihared evety evaṃ tāvad uttaro yaṃ na karmasaṃcayaḥ pravartate tad āha nityanaimittike kuryāt pratyavāyajihāsayā mokṣārthī na pravarteta tatra kāmyaniṣiddhayoḥ iti prāktanasya tu karmasaṃcayasya bhogād eva kṣayaḥātmavidaś ca mumukṣor ayam anuṣṭhānakramo bhavati nenarasyeti sa evettyam apavṛjyata iti āha ca ātmajñe caitad astīti tadjñānam upayujyate tatra jñātātmatattvānāṃ bhogātpūrvakriyākṣaye uttarapracayāsattvāt deho notpadyate punaḥ  nanu nityakarmanuṣṭhānapakṣe nāsty eva mokṣaḥ yāny eva hi nityani darśapaurṇamāsādikarmāṇi yāvaj jīvaṃ darśapūrṇamāsābhyāṃ yajeta ityādicodanopadiṣṭāni tāny eva phalavanti śrūyanta iti kāmyāny api bhavitum arhanti darśapaurṇamāsābhyāṃ svargakāmo yajeta agnihotraṃ juhuyānsvargakāmaḥ itinaphalābhisandhānapūrvakatvenāprayogāt tathā ha prārthyamānaṃ phalaṃ jñātaṃ nānicchos tadbhaviṣyati iti so yaṃ pravṛttau viśeṣaḥ prayoge pi viśeṣaḥ kāmyaṃ karma sarvāṅgopasaṃhāreṇa prayujyamānaṃ phalasādhanam iti na yathāśakti tathā tathā prayoktavyam iti nityakarmaṇaḥ akaraṇāt pratyavāya iti yathaśakty api tat prayoktavyam ananuṣṭhitāt yādṛk tādṛk anuṣṭhitaśreyaḥpratyavāyaparihāropapatteḥ kāmye tu sarvāṇy aṅgāni yady asāv upasaṃhartuṃ na na śaknuyāt mā pravartiṣṭa na hy apravartamānaḥ pratyaveyād iti evaṃ ca tad eva darśapaurṇamāsādikarma yāvaj jīvaṃ iti codanayopadiṣṭaṃ nityaṃ sat tatphalānabhisandhānāt prayuktaṃ na bandhāya kalpate kva sā svargasādhanatvaśaktiḥ asya gateti cetnana vayaṃ karmaṇāṃ śaktimaśakti vā pratyakṣataḥ prapaśyāmaḥ śāstraikaśaraṇās tu śrotriyā vayam codanaiva dharme pramāṇam iti naḥ kulavratam etat sā ca codanā ekatra kāminam achikāriṇam āśritya pravṛttā tadadhikāraś ca phalanirvṛtter vinā na syād iti phalaparyantatāṃ pratipadyate anyatra tu yāvatpadopabaddhajīvanapadārthāvacchinnādhikārilābhena pravartamānā na phalāya prabhavati akriyamāṇe tu śāstrārthe pratyavāyāya bhavati adhikṛtena satā śāstrārthastyakta iti kāmye tv anutpannakāmo dhikṛta eva na bhavatīti nādhikṛtena satā vidhis tyakta iti na pratyavaitīti upakramya tv antarāle tyaktuṃ na labhata eva vītāyāṃ phalecchāyāṃ āvāpte vā phale tatkarmasamāpanavad avaśyakartavyam eva tad iti alaṃ śāstrāntaragarbheṇa bhūyasā kathāvistareṇa sarvathā suṣṭūktaṃ nityanaimittike kuryāt iti nanu bhogāt prāktanakarmakṣayapakṣe dīrghakālāpekṣaṇāt apratyāsanna iva mokṣo lakṣyatekiṃ tvayā jñātam adhunaiva huṃkṛtvā nirvilambam eva mokṣam āpnuyād iti na khalu sulabho yaṃ puruṣārthaḥ kiṃ na śrutam idam āyuṣmatā vyāsavacanam anekajanmasaṃsiddhas tato yāti parāṃ gaim iti jñānāgnidāhavacanaṃ tu jñānapraśaṃsārtham eva so yaṃ jñānakarmasamuccayān mokṣa ucyata iti atrābhidhīyatena khalu phalopabhogadvārakaḥ karmaṇāṃ parikṣayaḥ janmakoṭiśatair api śakyakriyaḥ uktaṃ hi ekam evedṛśaṃ karma kartum āpatati kvacit janmāyutaśatenāpi yatphalaṃ bhujyate na vā dehaistatkarmabhogārthaiḥ karmānyanna kariṣyate dehabandhanam ity eṣā durāśaiva tapasvinām  tadīṛśam enaṃ mokṣapatham upadiśadbhir yājñikaiḥ mokṣopekṣaṇamanakṣaram upadiṣṭaṃ bhavatīti tasmāt pūrvoktanītyaiva karmaṇāṃ bandhahetutvamapākaraṇīyaṃ nanu pakṣacatuṣṭaye pi doṣa uktaḥnacaturthapakṣasya niravadyatvāt sahakārivaikalyāt kusūlāvasthitabījavat karmaṇām anārambhakatve sati na kaściddoṣaḥ eṣa eva ca teṣāṃ dāhaḥ yat kāryānārambhakatvam nanu avinaṣṭasvarūpāṇi kusūlabījavad eva kadā cirād ārapsyante kāryam tasmādvaram ucchidyantām eva kim idānīṃ nityamātmānam apy ucchettuṃ yatāmahe sa hi purā bhoktā bhūd iti mukto pi punarbhoktṛtāṃ pratipadyeteti varam ucchidyantām eva sāmagryabhāvāt katham asau punaḥ bhoktṛtāṃ gacchetiti cet karmāṇy api sahakāryabhāvāt kathaṃ kāryam ārabheranna ca karmaṇāṃ bandhakaraṇe rāgādayo na sahakāriṇa iti vaktuṃ śakyatevītarāgasya jatmādarśanāt ity asakṛduktatvāt tasmād ayam eva sūtrakāropadiṣṭaḥ panthāḥ peśalaḥ na pravṛttiḥ pratisandhānāya hīnakleśasya iti yac cedam ucyate jñānakarmasamuccayān mokṣa ititatredaṃ vaktavyam karmaṇāṃ kīdṛśo mokṣaṃ pratyaṅgabhāvaḥna hi tatsādhyo mokṣaḥsvargādivad anityatvaprasaṅgāt api ca ātmaiva svarūpāvasthito mokṣa ity ucyatena cātmasvarūpaṃ karmasādhyam anādinidhanatvena siddhatvāt nanu nityakarmān anuṣṭhāne pratyaveyād iti taddvārakabandhaparihāropāyatvāt karmāpi mokṣāṅgaṃ syātnasanyāsavidhānasya pratyakṣopadeśād ity uktatvāt aparipakvakaṣāyāṇāṃ śanaiś śanais tatparipākaupayikatvena karmānuṣṭhānaṃ pāramparyeṇāpavargopāya iti tu bāḍham abhyupagamyate yathā ha manuḥ mahāyajñaiś ca yajñaiś ca brāhmīyaṃ kriyate tanuḥ iti adhyātmavidaś ca jñānakāṇḍaupayikam eva kriyākāṇḍaṃ manyante sākṣāt tu karmasādhye pavarge svargavad apāyitvaprasaṅgāt kṛtakasya sarvasyānityatvāt tattvajñānam eva mokṣopāya ity uktam yad api yamaniyamādisādhyam aṅgabhūtaṃ karmajātam tad api tadaṅgatāṃ gacchan na vāryate tatkāryatve piyāvadguṇapradhvaṃsābhāvasvabhāvatvāt mokṣasya na kṣayitvaṃ svargavat anyas tu na mokṣa ity uktam tatpūrvoktaprakrameṇāpavargaprāpyes tattvajñānam evābhyupayaḥ karma tv aṅgaṃ tatra śaucādi kiñcit kiñcit tat syād ātmasaṃskārapūrvam āhatattvajñānam idānīṃ vicintyatāmkiṃviṣayaṃ tadapavargāya kalpatekuto vā tasya niḥśreyasasādhanatvam avagatam iti nanu ātmajñānam apavargahetur iti bahuśaḥ kathitam evaitad iti ko yaṃ praśnaḥ navipratipatteḥ vipravadante hy atra vādinaḥ eka evāyam avidyāparikalpitaḥ jīvātmaparamātmavibhāgaḥ paramātmatattvajñānād avidyāpāye mokṣ iti brahmavādinaḥ śabdādvaitaniścayād iti vaiyākaraṇāḥ vijñānādvaitadarśanād iti śākyabhikṣavaḥ prakṛtipuruṣavivekavijñānād iti pāramarṣāḥ īśvarapraṇidhānād iti cānye tad evaṃ kasmai tattvajñānāya spṛhayantu mumukṣavaḥ iti vācyam ucyate bhinnās tāvad ātmān iti gṛhyatām ātmajñnam eva niḥśreyasāṅgam iti yat tu kutas tasya niḥśreyasasādhanatvam avagatam iti akṣapādavacanād iti brūmaḥ akṣapādas tāvad evam upadiṣṭavān ātmajñānān niḥśreyasādhigamaḥ iti na ca niṣpramāṇakam artham eṣa ṛṣirūpādiśad iti bhavitavyam atra pramāṇena tat tu vaidikaṃ vidhivākyaṃ ātmā jñātavyaḥ iti sa eṣa tāvan na niradhikāraḥ vidhiḥ adhikārarahitasya ca vidheḥ prayogayogyatvābhāvāt adhikārānveṣaṇam upakramaṇīyam paraprakaraṇaparipaṭhanavirahāc ca nāsya samidādhividhivat pradhānādhikāraniveśitvam ataḥ viśvajidadhikaraṇanyāyena svargakāmam adhikāriṇam iha yāvad upādātur eva hṛdayapatham avatarati rātrisatra iva pratiṣṭheti tām evāsya phalatvena tipadyāmahe sā ceyaṃ sādhyamānāpi rūpād eva hi śāśvatī cakāstyapunarāvṛttiḥ na svargavad apāyinī nanu dṛṣṭaprayojanālābhe sati adṛṣṭaprayojanaparikalpanāvasaraḥ iha ca dṛṣṭam eva prayojanam ātmajñānasya karmapravṛttihetutvam upalabhyate nityenātmanā vinā bhūteṣv evācetaneṣu śmaśānāvadhiṣu bahuvittavyayāyāsasādhyāni ko nāma jyotiṣṭomādikarmāṇy anutiṣṭhed iti nitya evātmā paralokī jñātavyaḥ evaṃ hi nirviśaṅkaḥ karmasu pravarteteti tad idam anupapannam anyata eva siddhatvāt pratyabhijñāpratyakṣapratyayena jaiminīyaiḥ anumānamahimnā ca naiyāyikādibhiḥ ātmā nitya iti niścita eva kim atra vidhiḥ kariṣyati itikartavyatākalāpopadeśaś ca tadānīm atyantaniṣprayojanaḥ syāt amī ca tathā nāmātimahānto vedagranthā iyaty eva paryavasannā iti tad idam upanatam seyaṃ mahato vaṃśastambāt laṭvā kṛṣyata iti tasmād arthavādasamarpitam apunarāvṛttirūpam eva phalam ātmajñānavidhir avalambata ity evaṃ kecit sūkṣmadarśinas tv āhuḥ iyam api mahatī durgatiḥ yatt arthavādasukhaprekṣitvam asyoktam adhikāravidheḥ viśvājiti rātrisatre vā kim anyat kriyatām na hi viśvajidrūpaparyālocanataḥ kaścid adhikārī labhyata iti balāt svargakāmādiḥ kalpyate vā arthavādasamarpito vā valambyate yatra tu vidhisvarūpamahimnaiva tad upalambhaḥ tatra kiṃ kalpanayā kim arthavādavad anāvalokanadainyena vā iha ca svādhyāyo dhyetavyaḥ itivad agnīn ādadhīta itivad vā kṛtyena dvitīyayā vā īpsitatamatvanirdeśāt tanniṣṭhatvam evāvatiṣṭhate tatra yathā gnyarthatayā dhānavidhir avagamyamānaḥ agnīnām anekavidhipuruṣārthaupayikakarmakalāpopayogāt tadārjanenaiva kṛtārthatvam upagata iti na phalāntaram apekṣate yathā vā svādhyāyo dhyetavyaḥ ity akṣaragrahaṇārthatvāt asya vidheḥ akṣaragrahaṇasya ca phalavat karmāvabodhadvāreṇa paramapuruṣārthopāyatvāvadhāraṇān na tadatiriktadhṛtamadhukulyādiphalāntarāpekṣitvam na cādhyāpanavidhyaṅgatvaṃ svamahimnaivepsitatamasaṃskāradvārakādhikāralābhāt evam ihāpy apahatapāpmādyātmasvarūpaparijñānam eva tasya paramapuruṣārthatām avabodhayann asya vidher anyaprayojanatām āpādayati kaścit kila saṃskāravidhiḥ saṃskriyamāṇaniṣṭho pi saṃskriyamāṇaprayojanāpekṣayā paramukhaprekṣī bhavati vrīhīn prokṣati itivat kaścit tu saṃskriyamāṇaprayojanam alabhamānaḥ tadīpsitatamatvānirvahaṇāt saṃskāravidhitvam eva jahāti saktūn juhoti itivat yathoktam bhūtabhāvyupayogaṃ hi dravyaṃ saṃskāryam iṣyate saktavo nopayokṣyante nopayuktāś ca te kvacit iti yasya tu saṃskāryam anardham iva ratnam aparyuṣitam ivāmṛtam anastamitav iva candrabimbam aparimlānam iva śatapatram asti kas tarhi prakaraṇapāṭhāpekṣāyāṃ arthavādamukhaprekṣaṇena phalakalpanāyāṃ vā bhilāṣaḥ ata eva na kāmaśrutiprayuktatvam ādhānasya na cācāryakaraṇavidhiprayuktatvam adhyayanasyeti tasmāt svādhyāyādhyayanāgnyādhānavidhisamānayogakṣematvāt ātmajñānavidheḥ tatkṛtam ātmajñānam apavargārtham avagamyate tathāvidhasvarūpa ātmaiva paropādhijanitadharmarahitaḥ apavarga ity ucyate yataḥ tad idam ittham ātmajñānam eva niḥśreyasasādhanaṃ ananyalabhyam iti tad evopadiṣṭavān ācāryo kṣapādaḥ yat tu vijñānasattātmaśabdādyadvaitadarśanaṃ tat mithyājñānam eveti na niḥśreyasasādhanam iti nanu katham advaitadarśanaṃ mithyā kathyate tat prayuta dvaitadarśanam avidyā māyā pi mithyājñānam iti yuktam tathā hi pratyakṣam eva tāvat nipuṇaṃ nirūpayatu bhavān tatra hi yad anyānapekṣatayā jhagiti padārthasvarūpam ava bhāsate tat pāramārthikam itarat kālpanikam iti gamyate sadrūpam eva ca ca tatrābhinnam anyanirapekṣam avabhāti bhedas tv anyāpekṣa iti nākṣajavijñānaviṣayatām upayāti tatra yathā mṛdrūpatātaḥ prabhṛti yāvat kumbhāvasthety asminn antarāle āvirbhavatāṃ tirobhavatāṃ ca ghaṭakapālaśakalaśarkarākaṇādīnāṃ kāryāṇāṃ rūpam aparamārthasad eva vyavahārapadavīm avatarati paramārthatas tu mṛttikaiva yathā huḥ mṛttikety eva satyam iti evaṃ tad api mṛttikārūpaṃ sattāpekṣayā na paramārthasad iti sattaiva sarvatra paramārthā tad eva sallakṣaṇaṃ brahmety āhuḥ āgamaś ca ekam evādviṭīyaṃ ityādiḥ abhedam eva darśayati neha nānāsti kiñcana mṛtyos sa mṛtyum āpnoti ya iha nāneva paśyati iti ca na ca pratyakṣaviruddhatvam abhedaśaṃsino vaktuṃ śakyam āgamasya na hy anyaniṣedhe pratyakṣaṃ prabhavati svaūpamātragrahaṇe parisamāptavyāpāratvāt pararūpaniṣedham antareṇa ca bhedasya durpapādatvāt bhede kuṇṭham eva pratyakṣam iti katham abhedagrāhiṇaṃ āgamaṃ virundhyāt tad uktaṃ āhur vighātṛ pratyakṣaṃ na niṣeddhṛ vipaścitaḥ naikatva āgamas tena pratyakṣeṇa virudhyate  nanu yady ekam eva brahma na dvitīyaṃ kiñcid asti tarhi tadbrahma nityaśuddhabuddhasvabhāvatvāt muktam evāste kena tadbaddham iti kim artho yaṃ mumukṣūṇāṃ prayatnaḥ kutastyo vāyaṃ vicitrajagadavabhāsaḥ avidyocchedārtho mumukṣuprayatna iti brūmaḥ tatastya evāyaṃ vicitrajāgadavabhāsaḥ keyam avidyā brahmaṇo vyatiriktā cet nādvaitam avyatireke tu brahmaiva sā tato nānyāsty eṣeti katham ucchedyeta maivam vastunīdṛśi kutārkikacodyāni kramante avidyā tv ayam avasturūpā māyā mithyāvabhāsasvabhāvā bhidhīyate tattvāgrahaṇam avidyā agrahaṇaṃ ca nāma kathaṃ vastudharmaiḥ vikalpyate nanu tattvāgrahaṇarūpā pi kasyeyam avidyā na hi brahmaṇo nityabuddhasvabhāvatvād avidyā bhavati anyas tu nāsty eva tadāśrayaḥ na ca niradhikaraṇam eva mithyājñānaṃ bhavirum arhati ucyate jīvātmanām avidyā na brahmaṇaḥ nanu ke te jīvātmanaḥ te pi brahmaṇo nyānanyatayā cintyā eva āḥ kṣudratārkka sarvatrānabhijño si brahmaiva jīvātmānaḥ na tato nye na hi dahanapiṇḍād bhedenāpi bhāntaḥ sphuliṅgāḥ agnisvarūpā na bhavanti tat kiṃ brahmaṇa evāvidyā na ca brahmaṇo vidyā yathā hy ekam eva ghaṭādyāvaraṇopahitabhedatayā bhinnam iva vibhāti nabhaḥ paṭākāśaṃ ghaṭākāśam iti tadāvaraṇavaśād eva ca rajodhūmādikaluṣitam api bhavati tadāvaraṇaviratau tu galitakāluṣyam ale tatraiva parame vyomni kīyate tathaiva jīvātmāno pi avidyākalpitabhedāḥ tatkṛtam anekaprakārakāluṣyam anubhavanti taduparame ca pare brahmaṇi līyante iti nanu evaṃ saty apy avidyāparikalpita eṣa brahmajīvātmavibhāgaḥ sā ca jīvātmanām avidyety ucyate tad etad itaretarāśrayam āpadyate avidyākalpanāyāṃ satyāṃ jīvātmānaḥ jīvātmasu ca satsu avidyeti bhavatv itaretarāśrayam avidyāprapañca evāyam aśeṣaḥ kasyaiṣa doṣaḥ yadi vā nāditvam asya parihāro bījāṅkuravad bhaviṣyati bhavadbhir api cāyam anādir eva saṃsāro bhyupagataḥ avidyayaiva ca saṃsāra ity ucyate nanu anāder avidyāyāḥ katham ucchedaḥ kim anāder ucchedo na bhavati bhūme rūpasya bhavadbhir vā katham anādis saṃsāra ucchedyate nanu upāye saty anādir apy ucchidyate advaitināṃ kas taducchedopāyaḥ avidyaiveti brūmaḥ śravaṇamanananidhyānādir apy avidyaiva sā tv abhyasyamānā satī avidyāntaram utsādayati svayam apy utsīdati yathā payaḥpayo jarayati svayaṃ ca jīryati viṣaṃ viṣāntaraṃ śamayati svayaṃ ca śāmyati yathā vā dravyāntararajañ kṣiptaṃ rajaḥkaluṣite mbhasi tac cātmānaṃ saṃhṛtya svaccham ambu karoti evam iyam avidyaivāvidyāntaram ucchindantī vidyopāyatāṃ ptaripadyate nanu svarūpeṇāsatyaiveyam avidyā kathaṃ satyakāryaṃ kuryāt ucyate asatyād api satyārthasampattir upapatsyate māyāsarpādayo dṛṣṭāḥ satyapralayahetavaḥ rekhāgakārādayaś cāsatyāḥ satyārthapratītyupāyā dṛśyante svarūpeṇa satyāsta iti cet kiṃ tena kriyate gakārāditvena hi te pratipādakāḥ tac caiṣām asatyam iti nanu brahmaṇo nityaśuddhatvāt jīvānāṃ ca tato nanyatvāt kathaṃ teṣv avidyā vakāśaṃ labhate parihṛtam etat ghaṭākāśadṛṣṭāntopavarṇanena api ca yathā viśuddham api vadanabimbaṃ ambumaṇikṛpāṇadarpaṇādyupādhivaśena śyāmadīṛghasthūlādirūpam apāramārthikam eva darśayati tathā brahmaṇas tad abhāve pi jīveṣu tadavakāśa iti nanu paramātmano nityatvāt jīvānām apy anyonyam ananyatvam ity ekasmin buddhe mukte vā sarve baddhāḥ muktā vā syuḥ api kutarkaluṣitamate kathaṃ bidhyamāno pi na budhyase ghaṭākāśe hi ghaṭabhaṅgāt paramākāśapratiṣṭhe jāte na paṭākāśo pi tathā bhavati ekasyāpi jīvātmanaḥ upādhibhedāt sukhaduḥkhānubhavabhedo dṛśyate pāde me vedanā śirasi me vedanā iti tīvratarataraṇitāpopanatātanutaraklamasya ca yatraiva ca śarirāvayave śiśiraharicandanasthāsakam uparacayati parijanaḥ tatraiva tadduḥkhoparamānubhavaḥ nānyatreti evam ekasminn api paramātmani kalpanāmātra pratiṣṭheṣv api jīvātmasu baddhamuktavyavasthā siddhyaty eveti ekātmavāda evāyam āgamānuguṇaḥ upagantuṃ yuktaḥ nānantyam ātmanām atrābhidhīyate kapaṭanāṭakarahasyaprakriyākūrcoparacane tadanuguṇadṛṣṭāntaparamparopapādane ca kim ucyate paraṃ kauśalaṃ bhavatām pramāṇavṛttanirūpaṇe tu tapasvina eva bhavantaḥ tathā hi bhedasya pramāṇabādhitatvāt kim ayam abhedābhyupagamaḥ bhavatām uta svit abhedasyaiva pramāṇasiddhatvād iti dvayam api nāsti pratyakṣādīni hi sarvaṇy eva bhedapratiṣṭhāni pramāṇāni yat tāvat bhedasya parāpekṣatvāt akṣajajñānagamyatā nāstīti tad ayuktam abhedasya sutarāṃ parāpekṣatvāt mṛtpiṇḍāt prabhṛti ghaṭakarparacūrṇaparyantakāryaparamparāparicchede tadanugatamṛdrūpatāgrahaṇe ca sati mṛdas tadabhinnarūpatvam avadhāryeta nānyathā bhikṣavastv ācakṣate cākṣuṣaṃ vyāvṛttasvalakṣaṇagrāhi nābhedaviṣaya abhedasya parāpekṣatvād iti ayam asmād anya itīyaṃ parāpekṣā pratītir iti cet ayam asminn anusyūta itīyam api parāpekṣaiva tad atra bhavān bhikṣavaś ca dvāv api durgrahopahatau bhedābhedagrahaṇanipuṇam akṣajam iti parikṣitam etadvastarataḥ sāmānyacintāyām aṅgulicatuṣṭayaṃ hi pratibhāsamānam itaretaraviviktarūpam apy anugatarūpam api prakāśata ity uktam vyāvṛttir anuvṛttir vā parāpekṣā stu vastuṣu asaṅkīrṇasvabhāvas tu bhāvā bhānty akṣabuddhiṣu yad uktaṃ āhur vidhātṛ pratyakṣaṃ na niṣeddhṛ iti tad apy asādhu vidhātṛ iti ko rthaḥ idam api vastusvarūpaṃ gṛhṇāti nānyarūpaṃ niṣedhati pratyakṣam iti cet maivam jñānaṃ tarhi na tadbhavet anyarūpaniṣedham antareṇa tatsvarūpaparicchedasyāpy asampatteḥ pītādivyavacchinnaṃ hi nīlaṃ nīlam iti gṛhītaṃ bhavati netarathā tathā cāha tat paricchinatti anyadvyavacchinatti iti bhāvavad abhāvam api gṛhītuṃ prabhavati pratyakṣam iti ca sādhitam asmābhir evaitat tasmād itaretaraviviktapadārthasvarūpagrāhitvān nābhedaviṣayaṃ pratyakṣam śabdānumānayos tu sambandhagrahaṇādhīnasvaviṣayavyāpārayoḥ bhedam antareṇa svarūpam eva nāvakalpata iti tāv ubhāv api bhedaviṣayāv eva viśeṣaviṣayatvābhāve pi liṅgasāmānyasya taditaravilakṣaṇasya paricchedāt bhedaviṣayam anumānam śabdasya tu padātmanaḥ tadvadādivācyabhedarūpasya tu parasparoparaktapadārthapuñjasvabhāvaḥ itarapadārthaviśeṣitānyatam apadārtharūpo vā vākyārtho viṣaya iti pūrvam eva nirūpitam ataḥ sarvathā na bhedasya pramāṇabādhitatvam nāpy abhedagrāhi kiñcana pramāṇam asti yathoktenaiva nyāyena santu āgamaḥ paṭhitaḥ ekam evādvitīyam neha nānāsti kiṃ cana ityādiḥ tasyārthavādatvān na yathāśruta evārtho grahītavyaḥ nanu siddhe py arthe vedasya prāmāṇyam abhyupagatam eva bhavadbhiḥ bāḍham abhyupagatam kin tu dhūma evāgner divā dadṛśe nāciḥ ity evamādīnāṃ pratyakṣādiviruddhārthābhidhāyināmarthavādināṃ mukhyāṃ vṛttim apahāya gauṇyāpi vṛttyā vyākhyānam āśritam evam idam api vacanaṃ itarapramāṇaviruddham artham abhidadhat anyathā vyākhyāyate ye tu pramāṇāntaraviruddhārthānuvādino na bhavanti arthavādāḥ teṣām astu svarūpe prāmāṇyaṃ vāyur vai kṣepiṣṭhā devatā ity evamādīnām tasmāt sukhaduḥkhāvasthābhede pi nāvasthātur ātmano bhedaḥ dehendriyādinānātve pi vā na tasya nānātvam ity evaṃ yathākathaṃ cid ayam arthavādo yojanīyaḥ abhedopadeśī tu tatparaḥ śabdaḥ vidhirūpa iha nāsty eva evam āgamabalād api nādvaitasiddhiḥ yat punaḥ avidyādibhedacodyam āśaṅkyāśaṅkyaparihṛtam tatrāśaṅkā sādhīyasī samādhānaṃ tu na peśalam tattvānyatvābhyām anirvacanīyeyam avidyeti ko rthaḥ anādinā prabandhena pravṛttā varaṇakṣamā yatnocchedyāpy avidyeyaṃ asatī kathyate katham astitve ka enām ucchindyād iti cet kātarasantrāso yam satām eva hi vṛkṣādīnāṃ ucchedo dṛśyate nāsatāṃ śaśaviṣāṇādīnām tad iyam ucchedyatvād avidyā nityā mā bhūt satī tu bhavaty eva nityaṃ na śakyam ucchettuṃ sad anityaṃ tu śakyate asattvam anyat anyā ca padārthānām anityatā na ca tattvāgrahaṇamātram avidyā saṃśayaviparyayāv apy avidyaiva tau ca bhāvasvabhāvatvāt katham asantau bhavetām grahaṇaprāgabhāvo pi nāsann iti śakyate vaktum abhāvasyāpy astitvasamarthanād iti sarvathā nāsatī avidya asattve ca niṣiddhe syāḥ sattvam eva balād bhavet sadasadvyatirikto hi rāśir atyantadurlabhaḥ sattve ca dvitīyāyā avidyāyā bhāvān nadvaitam yat tu brahmaṇaḥ satataprabuddhatvāt avidyākṣevatā neti jīvānām avidyāspadatvam abhihitam avidyoparame brahmaṇi parame ta eva ghaṭākāśaval līyanta iti ca tad api na caturaśram ākāśāvacchedahetoḥ ghaṭāder ghaṭamānatvāt avidyāyās tv asattvāt tatkṛtaḥ paramātmano vaccheda iti viṣamo dṛṣṭāntaḥ avacchedakābhāvāc ca jīvavibhāgakalpanā pi niravakāśaiva yac ca itaretarāśrayatvaṃ parihartum anāditvam āveditaṃ avidyāyāḥ tatra bījāṅkuravat vādyantaropagatasaṃsāravac ca tasyāḥ satyatvam eva syāt anādiprabandhaprapravṛttatve sattve cāsyāḥ pratikūlahetvantaropanipātakṛtam apākaraṇam ucitam ekātmavādināṃ tu tadatidurghaṭam ity anirmokṣa eva syāt yathā ha bhaṭṭaḥ svabhāvikīm avidyāṃ ca nocchettuṃ kaścid arhati vilakṣaṇopapāte hi naśyet svābhāvikaṃ kva cit na tv ekātmā bhyupāyānāṃ hetur asti vilakṣaṇaḥ iti yat punaḥ avidyaiva vidyopāya ity atra dṛṣṭāntaparamparodghāṭanaṃ kṛtaṃ tad api kleśāya nārthasiddhaye sarvatropāyasya svarūpena sattvāt asataḥ khapuṣpāder upāyatvābhāvāt rekhāgakarādīnāṃ tu varṇarūpatayā sattvaṃ yady api nāsti tathāpi svarūpataḥ sattvaṃ vidyata eva nanu gakāro yam iti gṛhyamāṇaḥ sa rekhāsanniveśaḥ arthapratyāyako bhavati na cāsau tena rūpenāsti maivam svarūpena sato rthasya rūpāntareṇāpi gṛhyamāṇasya kūṭakārṣāpaṇāder iva vyavahārahetutā dṛśyate ca yuktā ca yas tu svarūpata eva nāsti na tasya svātmanā paratmanā vā vyavahārāṅ gatā samasti rekhāsanniveśaś ca svarūpeṇa sann iti varṇātmatvenāsann api tatkāryāya paryāpnuyāt na tv ayam avidyayāṃ nyāyaḥ svarūpāsattvat tasyāḥ sarpādau tu sarpādisvarūpavat tadjñānasyāpi tatkāryatvam avagatam ata eva śaṅkāviṣasyāpi svaśāstreṣu cikitsām upadiśanti evaṃ vanaguhākuharadeśād eṣa niśṛtaḥ kesarī saroṣamita evābhivartate ity asatye py ukte yad bhīrūṇāṃ palāyanādi śūrāṇāṃ ca sotsāhamāyudhodyamanādi satyaṃ kāryam upalabhyate tatra siṃhajñānasya tatkāryatvāt nāsata evopāyatvam etena pratibimbadṛṣṭānto pi pratyākhyātaḥ khaṅgādeḥ mukhādikāluṣya kalpanākāraṇasya tatra sadbhāvāt iha tu tadabhāvād iti yad api baddham uktavyavasthāsiddhaye pādavedanādyudāhṛtam tad apy evam apākṛtam avacchedakasya pādādeḥ tatra tāttvikatvāt iha tu bhedakalpanābījam advaitavādināṃ durghaṭam iti bahuśaḥ pradarśitam tatrāyaṃ vastusaṅkṣepaḥ avidyāyām asatyāṃ sarva evāyaṃ yathodāhṛto vyavahāraprakāraḥ tatkṛta iti nāvatiṣṭhate satyāṃ tu tasyāṃ nadvaitam iti ata evāha sūtrakāraḥ saṅkhyaikāntāsiddhiḥ pramāṇopapattyanupapattibhyām iti yadi tāvad advaitasiddhau pramāṇam asti tarhi tad eva dvitīyam iti nādvaitam atha nāsti pramāṇam na tarām advaitam apramāṇīkāyāḥ siddher abhāvād iti mantrārthavādotthavikalpamūlam advaitavādaṃ parihṛtya tasmāt upeyatām eṣa padārthabhedaḥ pratyakṣaliṅgāgamagamyamānaḥ etena śabdādvaitavādo pi prayuktaḥ anādinidhanaṃ brahma śabdatattvaṃ yad akṣaram vivartate rthabhāvena prakriyā jagato yataḥ iti ucyate tatra anādinidhanapadaniveditāpūrvāparāntarahitā vastusattā nityatvam brahmapadapratipāditaṃ ca vyāpitvam ity ubhayam api śabdasya prāg eva nirastam niravayavaś ca sphoṭātmā śabdaḥ pratikṣipta eva yat tu nityaṃ vyāpi ca kiṃcid ucyate tat śabdatattvam ity atra kā yuktiḥ āha śabdopagrāhyatayā ca śabdatattvam tathā hi sarvapratyaya upajāyamānaḥ nānullikhitaśabdaḥ upajāyate tadullekhavirahiṇaḥ anāsāditaprakāśasvabhāvasya pratyayasyānutpannanirviśeṣātvāt evam īdṛśam ityādiparamārśapramuṣitavapuṣi vedane vedanātmakataiva na bhavet ye pi vṛddhavyavahāropayogavaidharyād anavāptaśabdārthasaṃbandhaviśeṣavyutpattayaḥ bāladārakaprāyāḥ pramātāraḥ te pi nūnaṃ yat tat tat kim ityādiśabdajātam anullikhanto na pratyanti kim api prameyam ataḥ śabdonmoṣaprabhāvaprāptaprakāśasvabhāvatvāt sarvapratyayānāṃ śabdānuviddhaṃ  bodhakatvam iti sarvaśabdatattvam ity avadhāryatām tad āha na so sti pratyayo loke yaś śabdānugamād ṛte anuviddham iva jñānaṃ sarvaṃ śabdena gamyate iti evam anabhyupagame tu saṃvidaḥ prakāśaśūnyatayā anadhigataviṣayaḥ sarva evāndhamūkaprāyo lokaḥ syāt āha ca vāgrūpatā ced utkāmedavabodhasya śāśvatī na prakāśaḥ prakāśena sā hi pratyavamarśinī iti ataḥ krameṇa tāvad evaṃ bodhyase śabdākhyaviśeṣaṇānuvedhaviśeṣā bhāvāt sarvaṃ nirvikalpakam indriyajaṃ savikalpakaṃ vā jñānaṃ śabdaviśiṣṭam artham avadyotayati gauḥ śuklo gacchatīti jātiguṇakriyāvacchinnaviṣayāvabhāsini pratyaye śabdaviśiṣṭa evārthaḥ sphuratīti budhyasva evaṃ ced boddhum avatīrṇo si śabdākhyaviśeṣaṇānuraktasya tasya viśeṣasya svarūpaṃ pṛṣṭaḥ śabdenaiva darśayasi śabdāparityāgalabdhaprakāśasvarūpasyaiva vānubhūtyānubhavasīti so pi viśeṣyaḥ śabdarūpa eveti jānīhi tad evaṃ śabda evārthopārūḍhaḥ pratibhātīti vyavatiṣṭate ittham iyantam adhvānaṃ cet prāpto pi tad adhunā yad upārūḍhaḥ śabdaḥ prakāśate tasya pṛthak pradarśayitum anubhavituṃ cāśakyatvāt śabda eva tathā tathā pratibhātīti śabdavivarta evāyam arthaḥ nānyaḥ kaścid iti pratipattum arhasi yathā cāyam indriyajeṣu pratibhāseṣu prakramaḥ tathā śabdeṣv api pratyayeṣu śabdaviśiṣṭo vārthaḥ pravabhāti śabdo vārthārūḍhaḥ śabda evārtharūpeṇa vivartata iti gṛhyatām ataś ca śabdabrahmedam ekam avidyopādhidarśitavicitrabhedam avidyoparame yathāvasthitasvarūpaṃ prakāśata iti yuktam atrābhidhīyate na khalu prakāratrayam apīdam upapadyate padapadārthasaṃbandhavyutpattivirahiṇām asav āptaśabdayojanāvairūpyasvarūpamātrapratiṣṭhaviśuddhavastugrahaṇapravaṇendriyajapratyayadarśanāt vṛddhavyavahāraparicayādhigataśabdārthasaṃbandhasaṃskṛtadhiyām api śabdasmaraṇasaṃskāraprabodhahetubhūtaprathamodabhūtaviśuddhavastvavabhāsasyāparihāryatvāt yatra hi vastuni niviśamānaḥ śabdaḥ śabdavid vyavahāreṣu yo vadhṛtas taddarśane tatsaṃskāraprabodhāt sa hi smṛtipatham eti nānyatheti sāmānyaśabdeṣv api yat tat kiṃ ityādiṣu viśeṣaśabdeṣv iva saiva vārtā teṣām api vyutpattyupayogavirahe vividhavanavihāri vihaṅgakūjitādivad arthapratītihetutvānupapatteḥ savikalpakadaśāyām api na vācakaviśiṣṭavācyaṃ mecakaguṇakhacitam eva kuvalayam avalokayati loka iti vistaraśaḥ pratyakṣalakṣaṇe parīkṣitam etat āha ca na śabdābhedarūpeṇa buddhir artheṣu jāyate prākśabdādyādṛśī buddhiḥ śabdād api hi tādṛśīti saṃjñitvamātram adhikam adhunā dhvanisannidhāne buddhim adhirohati na tadviśiṣṭo rthaḥ tasya hi na netreṇa na śrotreṇa nobhābhyāṃ na kevalaṃ manasā vā grahaṇam upapadyate atiprasaṅgāt śabdo hi anekadharmake dharmiṇi eka taradharmāvadhāraṇābhyupāyo bhavati na tatrātmānam āropayati na hi dīpendriyaprabhṛtayaḥ pratītyupāyāḥ tadupeye rūpādāv ātmānam āropayanti ata eva tadupāyatvabhramakṛtas tadabhedavādo pi na yuktaḥ na hy upāyād abhinnatvaṃ tadupeyasya yujyate rūpasya na hy abhinnatvaṃ dīpād vā cakṣuṣo pi vā api ca yadi śabdād abhinno rthaḥ pratibhāty eva ko dhyāsārthaḥ abhede pi śabdam ayam eva viśvam iti tatrāpi ko dhyāsārthaḥ adhyāsa bhramas tu vaiyākaraṇānāṃ ekākāranirdeśadoṣanirmitaḥ yathāha gaur ity eva hi nirdeśaḥ vācyas tadbuddhivācinām iti kas tvayā dṛṣṭo rthaḥ iti pṛṣṭo vakti gauḥ iti kīdṛśaṃ te jñānam utpannam gauḥ iti kīdṛśaṃ śabdaṃ prayuktavānasi gauḥ iti tata eṣā bhrāntiḥ vastutas tu viviktā evaite śabdajñānārtāḥ taduktam gavi sāsnādisadrūpā gādirūpābhidhāyake nirākārobhayajñāne saṃvittiḥ paramārthataḥ iti evaṃ indriyajeṣv iva śābdeṣv api pratyayeṣu na śabdasvarūpam adhyasyatīti yuktam yadi ca śabdaḥ svarūpeṇārthaṃ pratipādayati tadā akṣaśabdasyaikyāt devanavibhītakarathākṣeṣu tulyā pratītiḥ syāt na cākṣaśabdāḥ bhinnā iti vaktavyam svarūpapratyabhijñānānapāyāt taduccāreṇe cārthatrayyāṃ saṃśayadarśanāt bhavatiśabdayoś ca suptiṅantayoḥ tulyarūpatvāt adhyāsapakṣe tulyārthapratītihetutvaṃ prāpnoti tathā ca siddhasādhyabuddhiḥ saṃvedayamānāpi nihnūyeta evam agādity aśva iti ajāvaya ityādāv api draṣṭavyam śabdasya siddharūpatvāt tadadhyāsenārthabuddhāviṣyamāṇāyāṃ yajeta dadyāt juhuyāt ityādau na kvacit sādhyabuddhir bhavet siddhādhyāsena sādhyabuddher ananurūpatvāt jātiguṇakriyāśabdāś ca gauḥ śuklo gacchatītyādayaḥ kena kāraṇena niyatam adhyāsam anurundhata iti nāvagacchāmaḥ śabdasyārthānapkekṣanisargasiddhavaiśvarūpyakalpanābījābhāvāt pratiniyataśabdavṛtteś ca kasyacil lakṣaṇasyānualakṣaṇāt vṛkṣaplakṣaśabdayoś ca ghaṭapaṭaśabdayor iva svarūpabhedā viśeṣāt arthānapekṣitvāc ca viśeṣaṇaviśeṣyabhāvasāmānādhikaraṇye śabdādhyāsavādino na bhavetām na hy ekatra vastuni vācye kvacid anayoḥ śabdayor vṛttiḥ etena nīlotpalam api pratyākhyātam tatraitat syāt na nīlaguṇaviśeṣatam idaṃ utpalaṃ nāma kiṃcid asti viśeṣyam api tu tat nirastāvayavārthaṃ aśvakarṇādivat arthāntaram evedaṃ vyutpattiprakāramātraṃ tu viśeṣaṇaviśeṣyabhvavavarṇanam iti tad etad asamīcīnam anubhūyamānāvayavārthapratītinihnavanimittānupalambhāt aśvakarṇādau hi yuktam arthāntaratvaṃ tatra hi nāśvārthaḥ na karṇārthaḥ niravayavākyārthavādaś ca prāg eva vistareṇa nirasta ity alaṃ punaruktālāpena atha śabdadvayādhyāsamātranibandhanam eva sāmānādhikaraṇyaṃ vṛkṣaḥ plakṣaḥ ity ucyate tad api na cāra vṛkṣas taruritiparyāyayor api tatsaṃbhave sati sāmānādhikaraṇyaprasaṅgāt api ca paryāyeṣu hastaḥ karaḥ pāṇiḥ ityādiṣu śabdarūpabhedādhyāsapakṣe arthabuddhibhedaḥ prāpnoti na cāsāv astīti nādhyāsaḥ kiṃca saṃbandhagrahaṇanirapekṣo pi śabdaḥ svasāmarthyam anurudhyamānaḥ svādhyāsena buddhiṃ vidadhyāt tadapekṣāyāṃ vā kasya kena saṃbandha iti na budhyāmahe śabdārthasya pṛthagvyavasthitātmanaḥ tvanmate durlabhatvāt śabdavyatiriktārthopagame vā kim anena śabdādhyāsasamarthanāṅambareṇa viramyatām ato mṛgatṛṣṇānusaraṇaraṇikāt api cādhyāsaḥ kvacit sādṛśyād bhavati śuktāv iva rajatasya kvacid anurāgād bhavati lākṣāyā iva sphaṭike śabdārthayor mūrtāmūrtatayā tidūrabhinnasvarūpayoḥ sādṛśyaṃ tāvad anupapannam anurāgo pi tata eva durghaṭaḥ pṛthagdeśatvāt bhinnendriyagrāhyatvāc ca pratibimbavarṇanam api sundaram dūradeśatvena śabdārthayoḥ prāptyabhāvāt aprāptayoś ca pratibimbe dvārakodyānanivāsi vāsudevasundarīvad anatāmarasāni sāgarataraṅgapavanaparicayacaladalakalatakālāṃcchitāni svaccheṣu jyotsnāvadātadyutiṣu tuṣāragirigahvaragatatuhinaśilākarpūradarpaṇeṣu pratibimbitāni dṛśyeran atha sarvagatatvena śabdānām arthadeśe prāptir abhidhīyate tarhi sakalaśabdasārthasādhānaṇyāt atyantam adhyāsasaṅkaryam asavadhāryamāṇaviśeṣaniyamakāraṇam āpadyata ity alam atiprasaṅgena sarvathā na saṃbaddhaḥ śabdādhyāsavādaḥ vivartavādo pi na samaṃjasaḥ tathā hi vivartate rthabhāvena iti ko arthaḥ na tāvad arthātmanā śabdaḥ pariṇāmam upayāti kṣīram iva dadhirūpeṇa pariṇāmitvena vikāritayā vā kṣīrāder ivānityatvaprasaṅgāt tathābhāve pi ca nādvaitasiddhiḥ dadhna iva kṣīravikārasya śabdavikārasyārthasya tato nyatvāt anyatvāc ca bādhakāraṇakāluṣyādyupaplavavirahapratītisamarpitabhedatvāt athārthapratibhāsam asatyam apīndriyajālavad upadarśayati śabda ity ayaṃ vivarto rthaḥ so pi na yuktaḥ bāhyasya vastunaḥ padābhidheyasya jātivyaktyādeḥ vākhyavācyasyāpi bhāvanādeḥ pūrvaprasādhitatvāt avayavavyādeś cādūra evāgre samarthayiṣyamāṇatvāt na cendriyajālam āyādivad ayathārthatayām iha kim api kāraṇam utpaśyāmaḥ athārtharūpeṇa śabdaḥ śuktir iva rajatākāratayāvabhāsata itīyaṃ vivartavāco yuktiḥ iyam api na sādḥīyasī śuktikā hi rajatavatprakāśata iti śakyaṃ vaktum śukter ākārasārūpyeṇa tathāvabhāsasambhavāt iha tu śabdārthayor atyantavisadṛśavapuṣor ākārasamāropakāraṇānavadhāraṇāt katham itararūpeṇetarasyāvabhāsaḥ śuktikārajatādīṣu ca bādhakavaśāt tathātvam avagatam iha tu na bādhakaṃ kiṃcid bhavati bhāviṣyati veti varṇitam atha svānuvedhamajahat satyām asatyāṃ vārthabuddhim ādadhāti śabdatyayaṃ vivartārthaḥ eṣo pi saṃpraty eva pratikṣiptaḥ śabdānuvedhavirahiṇīnāṃ prācuryeṇa pratipattīnāṃ pradarśitatvāt na cānyaḥ kaścid vipaścic cetati vivartate vivartaprakāraḥ ity avācakam ucyate vivartate rthabhāvena iti atha śabdabrahmaiva sṛjati jagad ity ayaṃ vivartaprakāra ucyate so pi na samyak acetanatvena śabdasya īśvarasyeva sraṣṭṛtvānupapatteḥ na ca paramāṇuvad asya kāraṇatvam avayavasamavāyitvena pṛthivyādeḥ kāryasya grahaṇāt atha vijñānam ānandaṃ brahma ity āgamavacanam anusaratā vibhūtvam iva cetanatvam api śabdabrahmaṇo varṇyate tarhi īśvarasyaiva śabdabrahmeti nāma kṛtaṃ syāt yad apy ucyate dve brahaṇī veditavye śabdabrahma paraṃ ca yat śabdabrahmaṇi niṣṇātaḥ paraṃ brahmādhigacchati iti tadāpi brahma subhikṣam atyantam alaukikam ekatarasya brahmaṇaḥ kālpanikatvāt akākpanikatve vā katham advaitavādaḥ tasmāt kṛtam anena śabdabrahmaṇā svasti parasmai brahmaṇe bhūyāt avidyāmāyāvinirmitavividhabhedaprathanakalpaś ca sattādvaitadūṣaṇāvasara eva nivārita iti śabdādvaitam api tadvad asamaṃjasam iti siddham etena paramātmopādānatvam api prayuktam paramātmano nisarganirmalasya evaṃprāyakaluṣavikārakāraṇatvānupapatteḥ asatyam eva vikārajātaṃ avidyātaḥ paramātmani vibhātīty etad api dūṣitam ataḥ sarvathā nādvaitapakṣaḥ kaścid anavadyaḥ atha sarvaprāṇinām eka evātmā na nānātmānaḥ itīdṛśam ucyate tad apy apramāṇakam ekasmin sukhini na sarve sukhinaḥ ekasmin duḥkhite na sarve duḥkhitāḥ iti vyavasthādarśanāt ātmaparavyavahārasya ca sarvajanapratītisiddhasya durapahanavatvāt anyadṛṣṭte ca sukhaduḥkhasādhane vastuni smaraṇānusandhānapūrvakecchādveṣādikāryajātasyānyatrānupalambhāt ekasmiś ca vītarāge mokṣam āsāditavati saṃsāraṇām anyeṣām ānantyadarśanāt ahaṃpratyayasya pratyag ātmavṛtteḥ paratrāsambhavāt jagadvaicitryasya ca puruṣabhedaniyatadharmanibandhanasyānyathānupapatteḥ ātmabhedasya vispaṣṭasiddhatvāt taptalohasphuliṅkaghaṭākāśa pādavedanādidṛṣṭāntakadambakasya ca niṣedhaḥ kṛta eveti ekātmavādo pi na yuktimān ity alaṃ vistareṇa śabdasyāyaṃ vivartaḥ katham akhilam iti prasphurat tadvivikta svākāro rthaprapaṃcaḥ katham iva vikṛtiḥ brahmaṇo vedṛśī syāt tasmān nānātmatattvo paricitasadasatkarmapākānusāraprādurbhūteśvarecchāvaśavicaladaṇuprodbhavo bhūtasargaḥ evaṃ sthiteṣu sarveṣu tūṣṇīm advaitavādiṣu vidvānādvaitavādī tu punaḥ pratyavatiṣṭate satyam anupajananam anapāyam aparimitam advayaṃ brahama na yuktimad iti yukta eva tad anabhyupagamaḥ vijñānam eva tu kṣanikaṃ upajananāpāyadharmakaṃ anādisantānaprabandhapravṛtam idaṃ tathā tathāvabhātīti na tato dvitīyam artharūpaṃ nāma kiṃcid astīti paśyāmaḥ nanu pratyakṣādinā pramāṇena prasparavisadṛśapadārthasvarūpasaṃvedanasya darśitatvāt kathaṃ vijñānasyāyam avabhāsaḥ arthābhāve tatsvarūpānupapatteḥ grāhyagrahaṇaṃ hi nāma vijñānaṃ bhavati na grahaṇagrahaṇam iti ucyate idaṃ tāvat parīkṣyatām yad etat pratyakṣavijñānaṃ nīlam idam pītam idam ity utpadyate tatra kim eka ākāraḥ prakāśate uta dvitayam iti yadi dvitayam avabhāti ayam artho nīlam idaṃ tajjñānam iti tat kim atra vicāryte jitaṃ bhavadbhiḥ jitasya yad āpadyate tad asmāsu vidhīyatām atha eka evāyam ākāraḥ prathate tarhy asti vicārāvasaraḥ kasyāyam ākāraḥ kim arthasya kiṃ jñānasyeti sa caivaṃ vicāryamāṇa ākāraḥ yady arthasyeti tadbhavanto jeṣyanti jñānākrapakṣe tu vayaṃ yeṣyāma iti kiṃ tāvad atra yuktam jñānasyāyam ākāra iti kutaḥ kalpanā tāvad ihālpīyasīti arthākrapakṣe hi arthasya jaḍātmanaḥ prakāśāyogāt grāhyatvem anyathā na syād iti grāhakāntarakalpanāvaśyaṃ bhāvinīti kalpanādvaiguṇyam athārtha eva grāhyātmā yaḥ sa eva grāhaka iti kathyate sa tarhi prakāśa eveti saṃjñāyām eva vivādaḥ syāt bāhyābhyantarakṛtī viśeṣa iti cet aho viśeṣajño devānāṃ priyaḥ grāhakād vicchinnatā hi grāhyasya bāhyatā na śarīrāpekṣiṇo bāhyatā bhavati yadā ca grāhyād arthāt avyatirikta eva grāhaka iṣyate tadāsya na tato vicchinnateti abāhyatvāt jñānam eva tad iti kathaṃ na nāmni vivādaḥ ubhayasiddhatvāt jñānasya tasyāyam ākāro bhavitum arhati jñāne hi na kecana vivadante atas tasyaivāyam ākāra iti yuktam anekakalpanāto hy ekārthakalpanā jyāyasīti ataś ca jñānasyāyam ākāraḥ jñānaṃ hi prakāśakam aprakāśasyārthasya bhavadbhir abhyupagamyate tatac ca arthāt prathamataram asya grahaṇena bhavitavyam agṛhītasya dīpādeḥ prakāśasya prakāśakatvādarśanāt utpanneṣv api ca ghaṭādiṣv artheṣu prakāśavaikalyād vā pratibandhavaidhuryād vā bhavaty agrahaṇam jñānasya tūtpannasya sataḥ na kiṃcid grahaṇe pratibandhakaḥ na ca prakāśakāntarāpekṣaṇam svata eva dīpavat prakāśasvabhāvatvāt ataḥ yadaiva tasyotpādaḥ tadaiva grahaṇam avaśyaṃ bhavet na cet kālāntare pi na syāt kiṃ hi tasya kālāntare bhaviṣyati kiṃ vā tadā nābūt yena tat kālāntare grahīṣyate tadā ca na gṛhyata iti jñānāntareṇa kālāntare tad grahīṣyata iti cet tad api kena grāhīṣyate anyeneti cet tad apy anye neti ko vadhiḥ śrama iti cet kāmaṃ śrānto viraṃsyati bhāvan artha tu na gṛhītavān eva prakāśāgrahaṇe tatprakāśyaparicchedāyogād ity evaṃ na kadācid arthagrahaṇaṃ syāt tasmād arthagrahaṇavādināpi pūrvaṃ jñānagrahaṇam avaśyā śrayaṇīyam yathoktaṃ apratyakṣopalambhasya nārthadṛṣṭiḥ prasidhyati iti ataś caitad evam jñānapṛṣṭena cottarakālabhāvipratyavamarśadarśanāt jñāto mayā yam arthaḥ iti hi pratyavamarśanataḥ pramātāraḥ prathamaṃ jñānagrahaṇam anumodante na hy agṛhītaviśeṣaṇā viśEṣyabuddhir bhavati tasmāt api pūrvaṃ jñānagrahaṇam iti siddham jñānaṃ ca gṛhyamāṇaṃ ākārarahitaṃ grahītum aśakyam iti balāt sākāram eva tat grahītavyam sākāre ca jñāne gṛhīte sati dvitīyakāraṇābhāvāt kuto jñānātirikto bāhyo rthaḥ itaś ca sākāraṃ jñānam ākāravattām antareṇāsya pratikarmavyavasthānupapatteḥ kalpayitvā pi bāhyam artham avaśyam ākāravattā vijñānasya  viṣayaniyamasiddhaye vaktavyā nīlajñānaṃ hīdaṃ anekasannidhāne samupjāyamānaṃ katham akhilataditarapadārthaparihāreṇa kevalanīlālambanatām avalambate bodhasvabhāvatayāḥ sarvān pratyaviśiṣṭatvāt pravṛttir api prekṣāpūrvakāriṇāṃ kathaṃ tad ekaviṣayaiva syāt na ca nīlajanitatvakṛtaeṣa tadadhigamaniyama iti kathayitum ucitam ālokakocanādikārakāntarajanitatvasyāpi bhāvena tadviṣayatvaprasaṅgāt ato nīlākārataiva nīlaviṣayatvavyavasthāhetuḥ na nimittāntaram āha ca tatrānubhavamātreṇa jñānasya sadṛśyātmanaḥ bhāvyate nātmana yena pratikarma vibhajyate iti ata eva ākāragrahaṇam evātiśayam āśritya tamabarthasamarthane sati sādhakatamaṃ jñānam eva pramāṇaṃ bhaviṣyati aparathā kārakātiśayadarśanābhāve tat tatsādhakatamatvasya durupapādatvāt sākārajñānasākṣī ca laukiko pi dṛśyate vyavahāraḥ evaṃ ca vaktāro bhavanti laukikāḥ nīlo rtho yaṃ yato tra tadākāraṃ jñānam utpannam iti tena pratikarmaniyamānyathānupapatteḥ avaśyaṃ sākāram eva jñānam itthaṃ saty api bāhye arthe jñānasyākārakalpanā bhaved eveti tatraiva santuṣya sthīyatāṃ varam ye tu bruvante jñānasya svataḥ svacchasvabhāvatvena nīlapītādyavabhāsaḥ paropādhir eva bhavitum arhati sphaṭikasyeva lākṣādināruṇim ādyanuvedhaḥ ataḥ pṛthag ananubhūyamāno pi bāhyo rthaḥ sākārajñānāvabhāsānyathā nupapattyā numīyate yathoktaṃ bāhyasiddhiḥ syād vyatrekataḥ iti tad idam anupapannam anvayānupalabdheḥ arthe hi sati sākāraṃ nirākāraṃ tadatayaye nityānumeyabāhyārthavādī jñānaṃ kva dṛṣṭavān lākṣāsphaṭikādau tu tathā yuktam tadanuraktasphaṭikaśakalāvalokanāt iha punaḥ arthena rajyamānaṃ hhi nirākāraṃ nisargataḥ jñānaṃ na khalu paśyāmaḥ lākṣayā sphaṭikaṃ yathā ākāradvayapratibhāso hi nāstīty uktam abhyupagame vā sudusta ravanavasthādūṣaṇam arthākāraś ca pratyakṣaḥ tatkṛtaś ca jñānākāraḥ pratyakṣaḥ ity ucyamāne arthākāras tāvat sākāreṇa jñānena gṛhītaḥ sa idānīṃ jñānākāro pi grāhyatvāt sākārajñānāntara bhavet tad api sākāraṃ jñānāntaraṃ tathābhūtajñānāntaragrāhyam eva syād ity aniṣṭam atha svaprakāśaṃ tat sākāraṃ jñānam iṣyate tena jñānāntarānapekṣaṇāt nānavastheti na hi svaprakāśasākārajñānavyatiriktārthākārānavabhāsāt tad evāstu kuto dvitīya idānīm arthākāraḥ na cānyathānupapattyā pi tatkalpanā yuktimatī na hi rājaśāsanam idaṃ arthenākāravatā bhavaitavyam iti jñānam eva nīlādyākāraṃ yadi bhavet ko doṣaḥ syād iti nīlādyākārayogāt arthasya bhaved iti cet saṃjāñyāṃ vivāda ity uktam dvitīyasyābhāvāt svacchatvāt jñānasya kāluṣyam anyakṛtaṃ yuktam iti cet avidyāvāsanākṛtaṃ tad bhaviṣyati svataḥ svaccham api jñānam anādyavidyāvāsanāvibhabopanatam anekākārakāluṣyarūṣitavapur iva prakāśate jñānavāsanābhedasantānayoś ca bījāgkuravad anāditvān nātra paryanuyogasyāvasaraḥ kuto vāsanā pravṛttā iti tasmād anādivāsanāvaicitryaracitajñānavaicitryopapatteḥ kṛtam anumeyenāpi bāhyenārtheneti jñānasyaivāyam ākāra iti siddham ataś ca jñānasyaivāyam ākāraḥ jñānena vinā hi na kvacid aratharūpam upalabhyate jñānaṃ tv artharahitam api gandharvanagaramāyādiṣu vispaṣṭam upalabyate ity anvayavyatirekābhyām api jñānākāratvam avagacchāmaḥ yadi ca jñānād arthaḥ pṛthag avasthitātmā bhavet jñānam antareṇāpy asāv upalabhyate na caivam asti tasmād abheda eva jñānārthayorḥ yad āha sahopalambhāniyamād abhedo nīlataddhiyoḥ iti na ca jñānārthasaṃsargadharma ākāro bhavitum arhati yadi hi pṛthag artham anākāraṃ pṛthak ca jñānamānākāraṃ upalabhya saṃsṛṣṭayor jñānayor ākāravattām upalabhemahi tata idam ākāraṃ saṃsargadharmaṃ pratipadyemahi na tv ayam asti kramaḥ artharahitatve pi ca smaraṇasvapnādijñānānām ākāravattvam astīty uktam ataḥ kathaṃ saṃsargadharma ākāraḥ api ca nakṣatraṃ tārakā tiṣya iti katham ekasminn arthe parasparaviruddhaliṅgasamāveśaḥ parivrājakakāmukakauleyakānāṃ ca katham eka eva vanitārūpo rthaḥ kuṇapa iti kāminīti bhakṣyam iti ca pratibhāsatritayaviṣayatām anubhavet dārā iti katham ekaiva strīvyaktiḥ puṃvacanabahuvacanaviṣayatāṃ yāyāt ṣaṇṇagarīti ca kathaṃ bahanāmanyaliṅgānām ekatā strīliṅgatā ca bhavet hrasvadīrghayoś ca kathaṃ parasparāpekṣagrahaṇayor arthanaikatara ākāraḥ pāramārthikaḥ syāt jñānānāṃ tu bhinnatvāt vicitravāsanābhedasahakārirūpānuvidhānena jāyamānānāṃ na kiṃcid api virodhaḥ tasmāt jñānam evedaṃ sarvatra tathā tathā pratibhāti na tadvyatirikto rtho nāma kiṃcid iti jñāna eva caikatrāyaṃ pramāṇaprameyapramitivyavahāraḥ parisamāpyate tasya hi viṣayākāratā prameyam grāhakākāratā prāmāṇam svasaṃvittiś ca phalam iti yathoktam yadabhāsaṃ prameyaṃ tat pramāṇaphalate punaḥ grāhakākārasaṃvittyoḥ trayaṃ nātaḥ pṛthakkṛtam iti tad idaṃ anādyavidyāvāsanāvilāsaviparyāsitatattvadarśanatayā jñānam eva grāhyagrāhakaśvittibhedavad iva lakṣyate avidyāviratau tu svaccham eva tatsaṃpadyate na kiṃcid veti tad uktam nānyo nubhāvyo buddhyā sti tasyā nānubhavo paraḥ PViniś Manor svarūpād anyaḥ grāhyagrāhakavaidhuryāt svayaṃ saiva prakāśate Tib reads saivaṃ bettertathā avibhāgo pi buddhyātmā viparyāsitadarśanaiḥ PraVā  grāhyagrāhakasaṃvittibhedavān iva lakṣyate ity artharūparahitaṃ saṃvinmātraṃ kiledam iti paśyan parihṛtya duḥkhasantati abhayaṃ nirvāṇam āpnoti atrābhidhīyate na khalv eka bodhātmā grāhyagrāhakatayo bhayasvabhāvo bhavitum arhati grāhyagrāhakarūpayor itaretaravisadṛśatvena ekatra samāveśānupapatteḥ tathā hi nīlajñānam pītajñānam śuklajñānam iti nīlapītādyupajananāpāye py anuvartamānabodharūpatayā nīlādivilakṣaṇam anvayavyatirekābhyām avadhāryate api ca jñānam ahaṃkārāspadam ānandādisvabhāvaṃ svakarmaṇi ca savyāpāram iva bhavadbhir abhyupagatam arthas tu naivamātmaka iti katham anayor abhedaḥ yady api jñānam idam ayam artha ity evamākāradvayapratibhāso nāsti tathāpy ayam eko py ākāraḥ pratibhāsamānaḥ prakāśya eva pratibhāti na prakāśakaḥ idaṃ nīlam iti grāhakād vicchinna eva grāhyākāro vabhāsate na tv ahaṃ nīlam iti tadaikyenāvabhāso sti iti api ca prakāśyasya nīlādeḥ prakāśakabodhādhīnaṃ yuktaṃ nāma grahaṇam bodhasya tu tadgrāhakasya tadā kiṃkṛtaṃ grahaṇam iti cintyam na bodhāntaranibandhanam anavasthāprasaṅgāt nāpi svaprakāśaṃ jñānam ahaṃ nīlam ity apratibhāsāt nanu naiva grāhyagrāhakayor anyatvam iti yo yaṃ grāhyāvabhāsa iti bhavatā bhyupagataḥ sa eva grāhakāvabhāsaḥ grāhakād anyo hi grāhyaḥ jaḍātmā bhavet grāhakas tu prakāśasvabhāvaḥ grāhakatvād eva dvayapratibhāsaś ca nāstīty uktam tatrānyatarasya pratibhāsane jaḍaprakāśayoḥ katarasyāvabhāsituṃ yuktam iti cintāyāṃ balāt prakāśa eva prakāśate na jaḍaḥ nirākāraś ca na prakāśaḥ prakāśata iti tasmin sākāre prakāśyamāne kuto jaḍātmā tadatirikto rthaḥ syāt tad idam apeśalam upāyenopeyanihnavasyāśakyakaraṇīyatvāt rūpasya hi prakāśakaṃ cakṣuḥ na cakṣur eva prakāśatām ity uktvā rūpam apahnotuṃ śakyate tad idam arthasya mūrtidravatvakāṭinyādidharmaviśeṣitātmanaḥ tadviparītaśvacchasvabhāvaṃ jñānaṃ prakāśakam na tad eva cakṣurvat tadā vabhāsitum arhati ca nanu cakṣurvat upāyatvaṃ jñānasya prakāśasvabhāvatvāt cakṣurjanyo hi prakāśo nāma jñānam ucyate na cāgṛhītaḥ prakāśaḥ prakāśyaṃ prakāśayatīti satyam vakṣurjanyaḥ prakāśaḥ jñānam iṣyate sa tu prakāśaḥ rūpādiviṣayaprakāśaḥ na prakāśaprakāśaḥ na hi cakṣuṣā prakāśaḥ prakāśyate api tu rūpaṃ prakāśyate tatra yadrūpam ucyate sa viṣayo grāhyaḥ yat tat prakśate ity ucyate sa prakāśaḥ jñānaṃ grāhakam tatutpattimātreṇa ca rūpaṃ prakāśitaṃ bhavatīti na prakāśo grahaṇam apekṣate nanu uktam atra nānupalabdhāyāṃ buddhāv arthaḥ prakāśate apratyakṣoplalabhasya nārthadṛṣṭiḥ prasiddhyati iti tad ayuktam apratyakṣopalambhasya ca praty uta arthadṛṣṭiḥ prasidhyati upalambhotpāda eva arthadṛṣṭiḥ na punar upalambhadṛṣṭiḥ nanu upalabdher agrahaṇe tadutpādanutpādayoḥ aviśeṣāt anutpannopalambhasyāpy arthaḥ pratyakṣaḥ syād iti sarvasarvajñatvaprasaṅgaḥ tad idam atisubhāṣitam arthaprakāśātmaiva khalupalambhaḥ sa katham utpannād anutpanno na viśiṣyate tasmāt arthapratyakṣīkaraṇātmakatvāt jñānasya tadutpāda evārthapratyakṣatā na tadgrahaṇam iti agṛhītam eva jñānam arthaprakāśakam iti yuktamaṃ yat tu upāyatvāt jñānasya pūrvaṃ grahaṇam ucyate tat cakṣurādibhir anaikāntikam ity uktam gṛhītaṃ yadi ca jñānaṃ bhaved arthaprakāśakam dhūmavad dīpavad veti vaktavyaṃ yadi dhūmavat bhaved arthānumeyatvaṃ tat tvayaiva ca dūṣitam ākāradvayasaṃvittivirahān na ca dīpavat ghaṭaṃ dīpena paśyāmīty asti dvitayavedanam na tu jñānena vijñeyaṃ jñānāmīti dvayagrahaḥ yad api prakāśatvāt jñānasya pradīpavat pūrvaṃ grahaṇam uktam tad api vyākhyeyam prakāśatvād iti ko rthaḥ prakāśayatīti prakāśaḥ tasya bhāvaḥ prakāśatvam iti tat cakṣurādibhir anikāntikam uktam eva atha prakāśanaṃ prakāśaḥ tarhi prakāśatvāt iti asiddho hetuḥ na hy artha grahaṇakāle buddheḥ prakāśanam asti atha prakāśaśabdo bodhaparyāya eva prakāśatvāt bodharūpatvād ity arthaḥ tadā sādhanavikalo dṛṣṭāntaḥ pradīpasya bodharūparvābhāvāt ataś ca svasaṃvedanapakṣo na yuktiyuktaḥ svataḥ prakāśasya kasyacid apy adṛṣṭatvāt nanu jñānaśabdadīpāḥ yatraḥ svaparaprakāśā ity āhuḥ tad ayuktam śabdadīpayoḥ svagrahaṇe rthaprakāśane ca sāmagryantarasavyapekṣatvāt śabdaḥ arthaprakāśane samayagrahaṇam apekṣate svaprakāśane tu śrotram dīpo pi cakṣurādyapekṣa eva gṛhyate grāhayati cārtham iyāṃs tu viśeṣaḥ ghaṭādigrahaṇe ālokasāpekṣaṃ cakṣuḥ pravartate ālokagrahaṇe tu nirapekṣam iti naitāvatā dīpasya svaprakāśatā syāt itthaṃ ca mārjārādiniktaṃcaracakṣurapekṣayā sarva eva ghaṭādayaḥ svaprakāśāḥ syuḥ jñānasya paraprakāśakatvam eva dṛśyate na svaprakāśatvam arthaprakāśakāle tadaprakāśasya darśitatvāt mudhaiva nasmādbhaṇitasta ete trayaḥ prakāśāḥ svaparaprakāśāḥ pradīpabodhadhvaninām adheyāḥ vibhinnasāmagryabhivedyavedakāḥ ātmapratyakṣavādināṃ tu avasthābhedena grāhyagrāhakāṃśayor bhedo vidyata eveti sarvathā na svaprakāśaṃ jñānam yad apy abhihitaṃ utpadyamānam eva jñānaṃ anapekṣatvāt apraribandhatvāc ca tadaiva gṛhyate na vā kadācid iti tad apy asāṃpratam tadānīṃ tadgrahaṇasāmagryabhāvāt na cāvibandhamātreṇa pratītir avakalpate upāyaviraheṇāpi tadā jñānasya na grahaḥ na ca jaiminiyā iva vayaṃ jñānaṃ nityaparokṣam ācakṣmahe jñāto mayā yam arthaḥ iti kālāntare tadviśiṣṭārthagrahaṇadarśanāt śuklaḥ paṭa iti jñāne yathā sau bhāti tadguṇaḥ tathā jñāto rtha ity atra bhāty artho dhīviśeṣaṇaḥ na viśeṣye ca saṃvittiḥ agṛhītaviśeṣaṇā nānusāyadhiyaṃ vetthaṃ pratīyata kramāgrahāt na ca  nityaparokṣā buddhiḥ anumātum api na śakyata iti ca vicāritam eva tad alam anayā kathayā kim iti śakyasutsṛjya śrītriyam idānīm anuyujmahe ataś ca yad uktaṃ jñānapṛṣṭāvamarśadarśanāt jñānagrahaṇapūrvakam arthagrahaṇam iti tan na sārvatrikam api tu kvacid eva jñānaviśiṣṭārthasaṃvedanāt tathā bhyupagamyate tasmāt arthagrahaṇāt pūrvaṃ jñānasyānavabhāsāt nirākāravasāyavirahāc ca jñānasyaivāyam ākāra iti kadāśāpralapitam etad aruṇāmbarāṇām yat punar abhyadhāyi jñānākārapakṣe kalpanā lpīyasīti tatra yathoktanītyā pratyakṣagamye bāhye grāhye rthākare kalpanoktiḥ kīdṛśī kīdṛśaṃ vā tadalpatvam mahattvaṃ veti ubhayasiddhatvam pai yad avādi jñānasya tatra yadi pramāṇāyattā vastusthitiḥ artho py ubhayasiddha eva icchādveṣanibandhanāyāṃ tu vastusthitau jñānam api katham ubhayasiddhaṃ syād iti yat kiṃcid etat yat punar idam abhihitaṃ abhyupagamyāpi bāhyam arthaṃ apratyākhyeyaḥ pratikarmavyavasthāsiddhaye jñānasyākārayoga iti tad api na sāṃpratam pratikarmavyavasthāyāḥ prakārāntareṇāpy upapatteḥ yady api anekasannidhāne nīlajñānam upajāyate yady api ca bodhasvarūpatvam aśeṣasādhāraṇam tathāpi nīlenaiva karmakārakeṇa tad upajanitam iti nīlaniṣṭam evāvatiṣṭate cakṣurādinā pi tajjanitam iti cet satyaṃ janitam na tu karmaṇā satā nīlena tu karmabhūtena tad utpadyata iti tad ekaviṣayam eva bhavati kuta eṣa niyama iti cet vastusvabhāvakṛta eva ākārapakṣe pi samāno yaṃ paryanuyogaḥ yad ucyate kim iti nīlam eva karmakārakam kim iti vā karmaviṣayam eva jñānam iti tatra vastusvabhāvair uttaraṃ vācyam ākāram api ca jñānam upādānaṃ karmakārakasyaiva katham upādadīta na kārakāntarasya ity atrāpi vastusvabhāva eva śaraṇam iti arthasya ca jñānajanakatvaṃ anvayavyatirekābhyām avagamyate yadā hi devadattārthī kaścid vrajati tadgṛham tatrāsannihitaṃ cainaṃ gatvā pi na sa paśyati kṣaṇāntare sa āyāntaṃ devadattaṃ nirīkṣate tatra tatsadasattvena tathātvaṃ veti taddhiyaḥ anāgate devadatte na devatattajñānam udapādi tasminn āgate ca tad utpannam iti tadbhāvabhāvitvāt tajjanyaṃ tad avasiyate itthaṃ ca tajjanyatvenaiva tatra niyamasiddheḥ alam ākārakalpanayā etena puruṣapravṛttir api niyataviṣayā vyākhyātā sādhakatamatvaṃ tu sāmagryāḥ pramāṇasāmānyalakṣaṇe nirṇītam eva yas tu lokiko vyapadeśa udāhṛtaḥ so pi vyabhicarati nīlo rtho yam yatas tadviṣayaṃ jñānam utpannam ity api na vyapadiśanti laukikāḥ tasād arhte saty api sākāraṃ jñānam eṣitavyam iti yad uktaṃ tad anupapannam yad apy avarṇi sahopalambhaniyamād abhedo nīlataddhiyoḥ iti tad api bālabhāṣitam iva naḥ pratibhāti abhede sahārthānupapatteḥ atha ekopalaṃbhaniyamāt iti hetvartho vivakṣitaḥ tad ayam asiddho hetuḥ nīlādigrāhyagrahaṇasamaye tadgrāhakānupalambhāt grāhakākārānuvedharahitatadvicchinnabāhyagrāhyamātrapratibhāsa evāyaṃ nīlam idam ityādiḥ darśitaḥ kvacic ca grāhyākārānupaśliṣṭakevalagrāhakāvamarśanam api dṛśyate na smarāmi mayā ko pi gṛhīto rthas tadā iti tad evam itaretaravibhaktajñānārthākārasaṃvedanāt katham ekopalambhaniyamād abhedo nilātaddhiyoḥ ity ucyate nīlataddhiyoḥ iti vadatā bhavatā ṣyeṣa bheda eva nirdiśyate paramatānuvādamātram etad iti cet na abhede pṛthaṅnirdeśasyāpy aghaṭamānatvāt tsmād api na jñānasyāyam ākāraḥ yad apy uktaṃ asaty api bāhye rthe svapnagandharvanagaramāyādiṣu jñānasyākāravattā dṛśyata iti tasyaivāyam ākāro yukta iti tad api durāśāmātram sarvatra jñānād vicchinnasvagrāhyākārasya pratibhāsanāt tathā hi bhramajñāneṣu catuṣṭayo gatiḥ ātmakhyātiḥ asatkhyātiḥ akhyātiḥ viparītakhyātir vā tatra rajatam idam iti sāmānādhikaraṇyenaikārthapratibhāsāt tanmate ca saṃcitter aparokṣatvāt rajatādhigamābhimānena tadarthinas tatra pravṛtteḥ bādhakapratyayasya tathāvidhabodhaniṣedhaparatvena prādurbhāvāt na tāvad akhyātir iti prāg eva prādādhitam etat asatkhyātir api nāsti ekāntāsataḥ svapuṣpādeḥ pratibhāsāyogāt deśakālavyavahitānubhūtapūrvapadārthaviṣaya eva bhrānto pi pratyayaḥ prāṇabhṛtāṃ bhavati na tv atyantāsadarthaviṣayaḥ tathā hi dvividhā bhrāntiḥ bāhyendriyajā mānasī ca tatra bāhyendiryaje bhramajñāne viṣayadoṣāt indriyadoṣād vā samutpadyamāne na kvacit nirālambanatā dṛśyate bhāsvararūpasādṛśyena hi viṣayadoṣeṇa śuktikā rajatam iti parisphurati marusthalīpatitotphalitaṃ ca sāvitraṃ tejaḥ taralataraṅgasārūpyeṇa paya iti cakāsti indriyadoṣād api pittopahatarasanasya tiktatayā śarkarā vabhāsate timirasīmantitanayanavṛtteḥ candramaṇḍalam ekam api dvidhā pratibhāti timirakaṇanikaravivaraviracita prasṛtāś ca nayanaraśmaya eva sūryāśusaṃvilitāḥ santaḥ sūkṣmatayā keśakūrcakākārāḥ pratibhāntīti antaḥkaraṇadoseṇa vibhramo yas tu jāyate asaty api mahelādau puṣpeṣamuṣitātmanām so pi kaścit viṣayadoṣasahāyo bhavati sa cālambana eva tasyāḥ pāṇir iti jñānaṃ yathā bhavati kutracit ko malānilakallolavellite bālapallve anapekṣitatatulyapadārthasyaiva yā punaḥ manasī manmathonmādamahimnā māninīmatiḥ tasyām api rāgādivāsanābalopaplavamānasmṛtyupasthāpitadeśakālavyavahitopalabdhapurandhrīrūpādisamullekhaḥ na tv ekāntāsataḥ kharaviṣāṇāder iva pratibhānidrādimanodosajanmani svapne pi dṛṣṭapūrvasyaiva tasyākārasyollekhaḥ jālajvalāgadvahnidravadravyādidarśane rūpam anyastham anyatra veti na tv asad eva tat tad evaṃ bhrāntibodheṣu nāstyatyantāsatāṃ prathā deśakālānyathātvaṃ tu kevalaṃ bhāti vastunaḥ nanu tatrāsato rthasya pratibhāse deśāntarādiṣu sattvaṃ kvopayujyate deśāntare hi san asan vā tatra tāvan nāsty eva so rthaḥ na ca dvayor asattvayoḥ kiṃcid viśeṣaḥ deśakālāv api kiṃ santāvasantau vā pratibhāsete iti vikalpanāyāṃ tathā tayor api tulyo doṣaḥ maivam bhavato py asatkhyātivādinaḥ kiṃ sarvatraiva tad arthāsattvaṃ saṃmatam uta taddeśa eva tatrāsannidhānamātreṇa tāvat ka iva tava svārthaḥ sarvatrāsatas tu praribhāse kutastya eṣa niyamaḥ yat asattvāviśeṣe pi rajatādy evāsat pratibhāti na kharaviṣāṇādīti ayaṃ tu dvayor asattvayor viśeṣaḥ deśāntarādiṣu sao rthasya smaraṇādyupāroheṇa pratibhāsamānatā yujyate na tv ekāntāsata iti evaṃ deśakālayor api sadasattvavikalpacodyaṃ parihartavyam ataś ca kiṃcid api nātyantāsadarthagrāhi jñānam astīti kiṃ dṛṣṭāntabalena sarvatrārthaśūnyatā kalpyeta tasmān nāsatkhyātiḥ ātmakhyātes tu nirākāraṇya so yam iyān kaliḥ vartate tatra ca bahuśaḥ kathitaṃ grāhakād vicchinnam eva grāhyam avabhāsate nīlam idam iti na tu tad bhedena nīlam idam iti bhrāntijñāneṣu tadarthāsannidhānāt bhāntatvam astu nātmatattvagrahaṇam iti yad cocyate yad antarjñeyarūpaṃ tad bahirvad avabhāsate iti seyaṃ viparītakhyātir evāṅgīkṛtā syāt tadvaraṃ saiva tapasvinī sādhīyasī atha kathyate grahakāt satyaṃ vicchinnaṃ grāhyaṃ tat tu jñānarūpam eveti tatra vicchinam iti priyam āveditam jñānatve tu tasya kā yuktiḥ na ca jñānayoḥ yugapad utpannayoḥ kramabhāvinor vā grāhyagrāhakabhāva upapadyate yaugapadye savyetaragoviṣāṇavat grāhyagrāhakaniyamābhāvāt kramapakṣe pi pūrvam uttarasya grāhakaṃ cet tadutpattitadgrahaṇakālapraīkṣaṇāt kṣaṇikatāṃ jahāt uttaram api yadi pūrvasya grāhakaṃ tadāpi saiva vārtā tāvatkālam avasthitim antareṇa tadgrāhyatānupapatteḥ na ca jñānatvaṃ nāma sāmānyaṃ grāhyagrāhakayor anugatam gotvam iva śāvaleyādau vibhāt ato vicchinnaś cet grāhakāt grāhyāṃśaḥ so rtha eva bhaved iti na jñānasyāyam ākāraḥ yat tu saṃsargadharmaḥ ākāro na bhavatīti bhāṣitaṃ tad yuktam eva na kuṇḍadadhivat kaścit saṃsargo sty arthabodhayoḥ tatkṛtākāravattā vā prāg anākārayos tayoḥ tad evaṃ śakyoktayuktiśakaladaurbalyāt sarvatra vicchedapratibhāsāt jñānasya sdato vaicitryānupapatteḥ arthasyaivāyam ākāra iti siddham yat tu arthākārapakṣe coditaṃ ekatrārthe nakṣatraṃ tārakā tiṣya iti parasparaviruddhākārasamāveśo na yukta iti tatrocyate anupapannam iti naḥ kva saṃpratyayaḥ yat na pramāṇenāvagataṃ viruddham api tadavabuddhyāmahe yad ekatra niviśamānaṃ na paśyāmaḥ tad iha yady abādhitena jñānena vispaṣṭam ākāratrayam ekatra gṛhyate tat katham naupapannaṃ syāt kathaṃ vā viruddham iti arthakaṃ samyakpramāṇapariniścitarūpaṃ itarat kālpanikam iti pratīyate tad evam astu ko doṣaḥ dṛṣṭaś ca citrādāv anekavarṇasamāveśaḥ na caikatra virodhaṃ avirodhaṃ vā dṛṣṭavā sarvatra tatkalpanam ucitam abādhitāvagatinibandhanā hi vastusthitayo bhavanti na kalpanānirmitāḥ api vā vastutādrūpyasadasattānapekṣayā śabdaprayogasādhutvaṃ anvākhyāyeta kevalam dārā iti naikasyāḥ strīvyakteḥ puṃstvaṃhuvaṃt tba vā vidyate śabdas tv eṣa tatra prayujyamānaḥ sādhur bhavati nārthāsaṃsparśitā cāsya tāvatā vyavatiṣṭate yathaitadātmakaṃ vastu tathā śaknoti bhāṣitum parivrāṭaprabhṛtīnāṃ ca kuṇapādipratītayaḥ arthasyānekaśaktitvāt nāvahanty arthaśūnyatām kiṃ na bhakṣayituṃ śakyā nārī kauleyakena sā kiṃ vā na śamayaty eṣā kāmino madanajvaram śavād vā kena rūpeṇa sā viśiṣyeta yoginaḥ dhītrayaṃ tu na sarveṣāṃ abhāvāt sahakāriṇaḥ pratiprāṇiniyatānekavidhavāsanābhedasahakārisāpekṣo hi tasya tasya jñānasyātmalābha iti na sarveṣāṃ sarvasārūphyeṇa jñānam yady evaṃ vāsanābheda eva vividhapratibhodbhavahetur bhavati kiṃ arthakalpanayā api sādho kim adyāpi na pariharasau suciraṃ guṇitāṃ kalpanāvācoyuktim na hy arthaḥ kalpyate api tu pratibhāsata eva bahurūpasya tu tasya ekatamarūpaparicchedaniyame kim api vāsanādi kāraṇaṃ kvacit kalpyate astāvatā rthanihnavasyāvasaraḥ yac coktaṃ vāsanābheda eva jñānavaicitryakāraṇam itaretarakāryakāraṇabhāvaprabandhaś ca bījāṅguravad anādiḥ jñānavāsanayor iti tad apy aghaṭamānam keyaṃ vāsanā nāma jñānād avyatiktā cet sā pi svaccharūpatvāt na jñānakākuṣyakāraṇaṃ bhavet jñānavyatiriktā ced vāsanā tadvaicitryahetuś ca so rtha eva pathīyāntareṇoktaḥ syāt api ca vāsanā nāma viṣayānubhavasamāhitaḥ saṃskāra iti loke prasiddhaḥ saṃskāraś ca yad anubhavaghaṭitaḥ tatraiva kvacid avasare smaraṇau upajanayati na punar asae eva vaicitryam idam īdṛśam āvahati kiṃca bhikṣupakṣe kṣanikatvena jñānānāṃ grāhyagrāhakabhāva iva vāsya vāsanābhāvo pi nirākartavyaḥ sthāyino hi bhāvāstilādayaḥ sthāyibhir eva campakādibhiḥ vāsyante na tūtpadya sapadyeva vinaśyadbhiḥ jñānaiḥ tādṛśy eva jñānānīti niranvayavināśāc ca na tadaṃśo nuvartate yataḥ kathaścid vāsyeta pūrveṇa jñānam uttaram api ca ekatra devadattasantāne vāsanātaḥ sahasrāṇi jñānavaicitryakārīṇi bhaveyuḥ na hi govāsanāto hastijñānam udeti anantatve pi khalv āsāṃ ārambhe niyamaḥ kutaḥ asamaṃjasakāritve vyavahārasya viplavaḥ dhūmajñānasamutpāde dhūmavāsanayā kṛte kiṃ tadā na jalajñānaṃ janayej jalavāsanā vāsanāś ca vāsanāsantānārambhahetava eva bhaveyuḥ na purar anubhavajñānam ādhātum udyaccheyuḥ sadṛśāt sadṛśotpattir iti hi bhavatāṃ darśanam api ca na nirādhārā vāsanā āsate na ca bhavatpakṣe tadādhāra kaścana saṃbhavati bhaṅguratvena jñānasya tadāśrayatvānupapatteḥ ekajñānāśritatve sarvāsāṃ vāsanānāṃ tadvināśe nāśaḥ syāt prativāsanam āśrayābhede tadānantyenāniyamaś ca śataśākhaḥ na cālayavijñānaṃ nāma kiṃcid asti saty api tasminn aśeṣavāsanāsahasrasamāśraye tatkṣaṇikatvāt sakṛd eva tathāvidhavāsanākusūlajñānavināśaḥ syāt punar utpāde pi kathaṃ tathāvidhaṃ jñānam eva samutpādyeta na tu gavāśvādijñānakramaniyamo bhavet iti sarvathā saṅkeṭo yaṃ panthāḥ tasmāt mṛgatṛṣṇikaiṣā tapasvināṃ vāsanāt eva lokayātrāliddheḥ kiṃ bāhyenārtheneti kṛtam ativācālatayā ciram pai nipuṇair nirūpyamāṇo taḥ arthasyaiva na buddheḥ sidhyati nīlādir ākāraḥ ekaś ca bodhaḥ pramitipramāṇaprameyarūpāṇi kathaṃ bibhati bhinnaṃ pramāṇāt phalam abhyadhāyi pratyakṣacintāvasare purastāt ye tu bruvate tiṣṭatu tāvat pramāṇamārga iti prameyam eva vikalpayanto na bāhyam arthaṃ kaṃcana nirapavādaṃ pratipadyāmahe tathā hi na tāvad ayaṃ avayavī ghaṭādir avakalpate avayavavyatirekeṇāvayavino nupalambhāt yo hi yasmād vyatiriktaḥ saḥ tadadhiṣṭitadeśavyatiriktadeśādhiṣṭāna upalabhyate ghaṭavida paṭaḥ na caivam avayavebhyaḥ pṛthagdeśo dṛśyate avayavī tadagrahaṇe ca tadbuddhyabhāvāt ghaṭāgrahaṇe pi paṭo gṛhyate na tv avayavānupalabdhāv avayavīti kathaṃ sa tephyo bhidyata avayavagrahaṇānupapatteś ca na hi sarve tadavayavāḥ śakyante grahītum arvāgbhāgavartina eva gṛhyeran na madhyaparabhāgagatā iti budhyā vibhajyamāne cānupalambhāt yadā hi paṭaṃ pāṇau nidhāya budhyā vivinākti eṣa tantuḥ eṣa tantur iti tadā prācyād acalāt prabhṛtipraticīnam acalaṃ yāvad vivicayann asau tantusantatim eva kevalāmūpalabhate na tato tiriktaṃ paṭāvayavinam vṛttyanupapatteś ca naikatrāvayave kārtsnyenāvayavī vartate tadanyeṣv avṛttiprasaṅgāt naikadeśenavartate svārambhāvayavavyatiriktadeśābhāvāt abhyupagame vā navasthāprasaṅgāt yair apy ekadeśair  avayaveṣv asau vartate teṣv api kathaṃ vartate anyair ekadeśaiḥ teṣv api anyair iti nāstyantaḥ asaṃbaddhas tv ekadeśair avayavīti kathaṃ tadvāreṇa svārambhakair api saṃbadhyeta tasmād abhayy api nāsya vṛttir avayaveṣv iti dhāraṇākarṣaṇādi tu anārabdhakārye kāṣṭamūlakakārpāsādāv api dṛśyata iti anaikāntikam ekākārā tu pratītivikalpamātram ekadeśāvasthānādinimittam āśritya karituragapadātiprabhṛtiṣv iva seneti dhavakhatirpalāśādiṣv iva vanam iti saṃciteṣv abhavayaveṣv eva ghaṭa ityādibuddhir bhaviṣyatī ty evāvayavāvayavaparyālocanayā ṇusaṃcayamātram evāvaśiṣyate nānyat saṃcayo pi ca vyatiriktāvyatiriktatayā cintyamāno nāsty evety aṇava evāvaśiṣyante paramāṇavo pi ṣaṭkena yugapadyogāt paramāṇoṣṣaṅaṃśatā ity evaṃ vikalpamānā viplavanta eva na ca tair atisūkṣmair eṣa vyavahāro bhinirvartyata iti tasmād bāhyasya prameyasyaiva nirūpyamāṇasyānupapatteḥ vijñānamātram evedam ity abhyupagamanīyam te py evaṃ vadantaḥ prāktanebhyo pi bhikṣubhyaḥ kṛpaṇatarā iva lakṣyante apūrvaṃ eṣa tarkamārgaḥ yatra pratītim utsṛjya tarjanīvisphoṭanena vastuvyavasthāḥ kriyante dṛḍhena cet pramāṇena bādhādirahitātmanā gṛhīta evāvayavī kim ebhir bālavalgitaiḥ atha nāsti pramāṇena kenacid tad upagrahaḥ etad evocyatāṃ vṛttivikalpaiḥ kiṃ prayojanam na ca śaknuyaḥ pade pade vayam ebhir abhinavam alpam api kiṃcid apaśyadbhiḥ tad eva punaḥ punaḥ pṛcchadbhiḥ śākyahatakais saha kalahamatimātraṃ kartum savikalpakaṃ pratyakṣaṃ pramāṇam iti sādhitam nirvikalpakenāpi śabdollekhamātrarahitaṃ savikalpakagrāhyam eva vastu gṛhyata iti ca darśitam ekākāraviṣayavyatirekeṇa ca tadbuddher ekakāryatvaikadeśādyanyathāsiddhinibandhanatvam api na kiṃcid vaktuṃ śakyata ity api varṇitam kvacid vā pṛtanāvanādau bādhakopanipātāt ekāvagatimithyātvāt na sarvatra mithyātvakalpanā yuktety apy yuktam kiṃ vā tad asti yat sāmānyasamarthanāvasare nākathitam tasmāt tayaiva nītyā vayavy api siddha eva tadgrāhiṇaḥ pratyakṣasya nirapavādatvāt yat tu deśabhedenāgrahaṇāt tadagrahe tadbuddhyabhāvād iti tatrāvayavāśritatvam eva nimittaṃ nāsattvam deśabhedena hi jñānaṃ taddeśasya kathaṃ bhavet na hi kaścit svatantro sau api tv avayavāśritaḥ yāvatāṃ grahaṇo py asmin buddhir bhavati tāvatām apekṣate sau  grahaṇaṃ na sarveṣām iti sthitiḥ vivicyamāneṣv aṃśeṣu yuktas tadanupagrahaḥ tadāvayavināśo hi buddhau viparivartate avayavavabibhāgo hy avayavino nināśahetuḥ tasmin buddhyā samullikhyamāne vayavivināśo pi nānullikhito bhaved iti katham avayavī tadānīṃ gamyata bṛttiś cāvayaveṣv asya vyāsajyaiveti gamyate na praty avayavaṃ tasya samāptir vyaktijātivat vyāsajyavartamāno hi na khalv avayavāntaraiḥ vartate tadasaṃvitteḥ kintu vartata eva saḥ tathā cāhuḥ vartata iti brūmaḥ anāśritasyānupalaṃbhāt vṛttir evaṃvidhā nyatra kvadṛṣṭeti yad ucyate pratyakṣadṛṣṭa evārthe dṛṣṭāntānveṣaṇena kim tasmāt pratyakṣata evāvayavavṛtter avayavinaḥ upalabdheḥ na tadvṛttau vikalānām avasaraḥ sraksūtrādivṛttir api tathā darśanād abhyupagatā tad iyam avayavivṛttir apīdṛśī dṛśyaprānā kim iti nihnūyate na cāvayavigrāhiṇaḥ pratyakṣasya kaścid api vādaḥ samasti adṛṣṭakāraṇodbhūtaṃ anāvirbhūtabādhakam asandigdhaṃ ca vijñānaṃ kathaṃ mithyeti kathyate na ca senāvanavad avayavigrahaṇaṃ abhidhātum ucitam abādhitatvāt senādau bādhakasadbhāvāt api ca gajavājipadātipīlupalāśaśiṃśapādidarśanasya tatra ghaṭamānatvāt tatsamavāyi senāvanādipratītir upapadyetāpi iha tu kiṃ samudāyaviṣayaḥ paṭapratyaya iti cintyam tantusamudāyālambana iti cet tantupratyaya idānīṃ kim ālambanaḥ so pi svāvayavālambana ity evam avayavāvayavanirūpaṇe paramāṇavaḥ pratyaśvaśamīśiṃśapādisthānīya vaktavyāḥ teṣāṃ ca tadvat grahaṇam anupapannaṃ atīndriyatvād iti na tadālambano vayavipatyayaḥ tasmād avayavī pratyakṣagrāhyo stīti siddham paramāṇavo pi kāryānumānapariniścitanityaniravayavasvarūpāḥ santīti pūrvam eva samarthitam ato na ṣaṭkayogādinā sāvayavatvam eṣāṃ upapādayituṃ pāryate mūrtatvam apy anityatāyām aprayojakam iti darśayiṣyate ataḥ prameyaparyālocanavartmanā pi śūnyavādasamarthanaṃ na suśakam prameyavicāne pi hi pramāṇavṛttam eva parīkṣyate ataś ca pramāṇacarcāto bibhyadbhiḥ prapalāyya yā prameyakathābīthī tathāgataivalambitā tasyām api saiva bhīṣaṇamukhī pramāṇacarcikaivopanatā sarvatī vipadā mārga ādeśayitum udyate vidhau vidhuratāṃ yati prapalāpya kva gamyate tasmāt pramāṇato śakye śakye vā vastunirṇaye evaṃ prāyam ayuktaṃ vaḥ kuśakāśāvalambanam evaṃ niṣphalam utsṛthya śūnyavādabakavratam bāhyenaivārthajātena vyavahāro vidhīyatām atha asthāśaithilpajananāya sarvaṃ śūnyaṃ sarvaṃ kṣaṇikaṃ sarvaṃ nirālambanaṃ ity upadiśyate tarhi kim anena mṛṣodyena saty apy ātmani satsv api sreṣu padārtheṣu viṣayadoṣadarśanadvāreṇa bhavaty eva vivekavatāṃ vairāgyam iti tadupajananāya śūnyavādādivarṇanaṃ vakraḥ panthāḥ pratyuta pājāo mumukṣuḥ kṣaṇikanirātmyaśūnyatādivacanaṃ yuktibādhitam avabuddhyamānaḥ vaṃcanām ayam iva tadupadeśam āśaṅkate sa eṣa buddhiśūnyānāṃ śūnyavādaparigrahaḥ pratāraṇaparāṇāṃ vā na tu tattvārthadarśinām tasmāt parīkṣyamāṇo yaṃ śabdādyadvaitapakṣavat vjñānādvaitapakṣo pi gandharvanagarāyate tad evam advaitadṛśā na dṛśyate janasya niḥśreyasasaṃpadāgamaḥ ato yathoktātmasutattvacintayā kṛtī vyavasyed apavargasiddhaye sāṅkhyair yas tv apavargasādhanavidhāv uktaḥ prakṛtyātmanoḥ anyatvāvagamo bhyupāya iti sa prāg eva nirvāsitaḥ ajñā śaktimati vikārabahulā badhnaty kiṃcitkaraṃ bhūyo na prakṛtiḥ pumāṃsam iti vā kas tāṃ niyantuṃ kṣamaḥ puṃsā na kiṃcid api bandhanidhānabhūtaṃ atyalpamātram api karma kṛtaṃ kadācit mathnāti taṃ prakṛtir eva niraṅkuśaiṣā mattā kareṇur iva padmavanāni bhūyaḥ kacaniluṃcanadikpaṭadhāraṇakṣitidharākramaṇakramapūrvakam kṣapaṇākās tv apavargamuśantyamī hy tiratāṃ paramārthavidas tu te lomnāṃ nityasaṃbhavāt khalatayo mokṣaṃ kṣaṇāt prāpnuyuḥ saṃsāroparamo digambaratayā sadyastiraścāṃ bhavet muktāḥ syuḥ giriśṛṅgavāsi na ime śaśvattadārohaṇāt jantunām apavargavatmaṃ nikaṭaṃ kenedṛśaṃ darśitam tasmād ātmajñānaṃ santaḥ mokṣaprāptau hetuṃ prāhuḥ tīrthe tīrthe tac cācāryaiḥ tais tair uktaṃ saṃjñābhedaiḥ yad apīha kecid vikalpam īśvarapraṇidhānam āhur apavargaṃ sādhanam idam ātmadarśanam avādi tair api prathito hi pūraṣaviśeṣa īśvaraḥ dṛṣṭā vādyantarāṇāṃ gatir iyam iyatī nāpavargasya mārgaṃ spraṣṭuṃ draṣṭuṃ samarthāsti iti ciram iha śvabhra eva bhramanti nedīyān eṣa tasmād bhavamarupatitaiḥ akṣapādopadiṣṭaḥ panthāḥ kṣemāyā mokṣādhigamasamucitaḥ kṣipram ālambanīyaḥ  iti śrī Bhaṭṭajayantakṛtau nyāyamañjaryā navamam āhnikam daśamam āhnikam samśayaparīkṣā saṃśayādeḥ padārthagaṇasya pramāṇaprameyapadasaṃgṛhītasyāpi nyāyapravṛttiprayojanatayā pṛthagvyutpādanīyatvasya prāg eva samarthitatvāt prathamasūtre ca prameyānantaraṃ saṃśayoddeśāt uddeśānukrameṇa tasya lakṣaṇaṃ pratipādayitum āha samānānekadharmopapatter vipratipatter upalabdhyanupalabdhyavyavasthātaś ca viśeṣāpekṣo vimarśaḥ saṃśayaḥ  nanu saṃśayasya samānadharmopapattyādikāraṇabhedena paṃcavidhatvāt sāmānyasakṣaṇam vibhāgaḥ viśeṣalakṣaṇāni ca vaktavyāni tatra sāmānyalakṣaṇe vibhāge ca sūtradvayam viśeṣalakṣaṇārthaṃ ca paṃcānāṃ tatprabhedānāṃ sūtrapaṃcakam ity evaṃ saptra sūtrāṇi praṇetuṃ yuktāni ekaṃ cedaṃ sutraṃ śrūyate tat katham etad bhaviṣyati ucyate satyam āha bhavān kiṃ tv ekam evedaṃ sūtram āvṛttinyāyam āśritya saptadhā kalpayiṣyate tatra ācāryās tāvad evaṃ vyācakṣate samānadharmopapatteḥ upalabdhyanupalabdhyavyavasthāto viśeṣāpekṣo vimarśaḥ saṃśayaḥ itīyatsūtraṃ sāmānyalakṣaṇā pratipādikam samānānekadharmopapatteḥ vipratipatteḥ upalabdhyanupalabdhyavyavasthātaś ceti vibhāgasutram punaś ca samānadharmopapatteḥ upalabdhyanupalabdhyavyavasthāto viśeṣāpekṣo vimarśaḥ saṃśaya ity etad eva sūtraṃ prathamasya saṃśayasya viśeṣalakṣaṇapratipādikam iti nanu etad eva sūtraṃ sāmānyalakṣaṇārtham iyad eva ced ayam anyūnānatiriktaṃ viśeṣalakṣaṇārtham iti katham etat ucyate viśeṣasmaraṇakāraṇabhūtasādhāraṇadharmagrahaṇāt viśeṣāgrahaṇāt viśeṣāsmṛteś ca saṃśayo bhavatīti pratyātmavedanīyaṃ tāvad etat sūtre viśeṣāpekṣa ity anena padena viśeṣasmaraṇam upadiṣṭam upalabdhyanupalabdhyavyavasthāpadena ca viśeṣāgrahaṇam itīyattāvat dvayoraṇi sāmānyaviśeṣalakṣaṇayoḥ tulyam samānaśabdas tv ākṣiptasāmānyavacanaḥ san tatsāmānyalakṣaṇam āha anugatasāmānyavacanas tu viśeṣalakṣaṇam iti kathaṃ punar ayam evākṣiptasāmānyavacanaḥ kathaṃ cānugatasāmānyavacana iti ucyate saṃśayotpattyaiva samānadharyamātram ākṣipyate yad gṛhyamāṇaṃ viśeṣasmaraṇabījasaṃskārodvodhanimittatāṃ pratipadyate tadvyatirekeṇa saṃśayānutpādāt tathā hi viruddhaviśeṣāvamarśasvabhāvas tāvat saṃśayaḥ na ca viruddhaviśeṣṇāṃ puro vasthite dharmiṇi sannihitānām avamarśanam viruddhatayaivaikatra sannidhānābhāvāt ataḥ smṛtyupārūḍhānām avamarśanam smṛtiś ca nākasmāt udbhavatīti yatsahacaritānāṃ teṣāṃ viśeṣāṇāṃ pūrvaṃ paryāyeṇa grahaṇaṃ vṛttam taddarśanasaṃskāraprabodhadvāreṇa smaraṇakāraṇam avaśyam evāśrayaṇīyam tat tu anugataṃ vā bhavatu vyāvṛttaṃ vā vipratipattyātmakaṃ vā āntaram upalabdhyanupalabdhyavyavasthārūpaṃ vety evam ākṣiptasāmānyavācini samānaśabde paṃcasādhāraṇarūpāvagamāt sāmānyalakṣaṇārthatā yadā uv anugatam eva dharmam ārohapariṇāhādisvabhām ācaṣṭe samānaśabdaḥ tadāviśeṣalakṣaṇārtha iti tatra cetthaṃ sūtrayojanā samāno dharmaḥ pariṇāhādiḥ tasya guṇatvena prati dravyam anyatve pi tulyarūpāvagativiṣayīkṛtatvāt samānatvam upapadyate tasyopapattiḥ upalabdhiḥ athāpi sattā upapattiśabdenocyate sā py upalabdhyadhīnasthitir eva bhavatīti sarvathā samānadharmopalabdheḥ saṃśaya ity uktaṃ bhavati nanu samānadharmaḥ arthāntaraṃ dharmiṇaḥ na cārthāntaree dṛṣṭe nyatra saṃśayo bhavitum arhati na arthāntaraviśeṣatvāt arthāntaraviśeṣas tu dharmy evocyate arthāntareṇa pariṇāhādinā viśeṣyata iti tasminn eva sādhāraṇa dharmādhyāsitavastuṣi dharmiṇi nayanapathavartini tadgataviśeṣāvamarśātmā tatraiva saṃśayo jāyate yo yam ūrdhvatvaviśiṣṭo dharmo dṛśyate saḥ sthāṇur vā syāt puruṣo veti nārthāntaratvaṃ dūṣaṇam tathāpi vakrakotaratvakaracaraṇādiviśeṣadarśinaḥ na dṛṣṭaḥ saṃśaya iti kāraṇāntaram ucyate upalabdhyanupalabdhyavyavasthāta iti viśeṣāgrahaṇād ity arthaḥ kathaṃ punar upalabdhyanupalabdhyavyavasthāta ity anena viśeṣāgrahaṇam ucyate ittham ucyate idantayā nidantayā vā tatropalabdhiḥ na vyavatiṣṭate anupalabdhir vā iti viśeṣagrahaṇe hi sati tadvyavasthānaṃ saṃbhavati sthāṇur ayam na puruṣa iti vakrakoṭarādiyiśeṣagrahaṇe śirāpāṇyādiparicchede tu puruṣo yam na sthāṇur iti evam anena padena viśeṣāgrahaṇam uktam tathāpi praṅkhārūḍhasya sādhāraṇadharmadarśinaḥ viśeṣānupalambhamānasyāpi na dṛṣṭaḥ saṃśaya iti kāranāntaram ucyate viśeṣāpekṣa iti viśeṣasmṛtyapekṣa ity arthaḥ nanu viśeṣāṇāṃ saṃśayotpattāv apekṣā nānabhūyamānatayā anubhūyamāneṣu hi teṣu saṃśayacchedo bhavati na saṃśayaḥ apkeṣāśabdārthanirūpaṇād eva vā smṛtir labhyate viśeṣāṇāṃ apkekṣā ākāṅkṣā te cānupalabhyamānāḥ pūrvānubhūtāś ca ākāṅkṣyante itīyaṃ sā teṣāṃ smṛtiḥ saṃpratyupalabhyamāneṣu ekāntān anubhūteṣu vā teṣv ākāṅkṣā  nupapatteḥ nanu samānadharmopapatteḥ viśeṣasmṛteś ceti kāraṇadvayam evāstu kiṃ viśeṣāgrahaṇena api ca viśeṣasmaraṇād eva nanv ākṣiptas tadā grahaḥ grahaṇaṃ smaraṇaṃ caiva bhavetāṃ yugapat katham asty etat kintu nātidūragatāyāṃ nijapramadāyāṃ anurāgavataḥ kāminaḥ samānadharmadarśane tadgataviśeṣādarśane tadanusmaraṇe ca sany api na bhavaty eva saṃśayaḥ ataḥ saṃśayotpattyavyabhicāre deśakālavyavahitaviśeṣāgrahaṇasiddhaye padāntaram upādīyate deśāntare kālāntare vā ciradṛṣṭānāṃ viśeṣāṇām idānīm agrahaṇaṃ saṃśayakāraṇam na viśeṣāgrahaṇamātram evam amunā padatrayeṇa saṃśayalakṣaṇam idam uktam nanu ca saṃbhūya kārakaiḥ kāryam ārabhata iti nyāyāt samānadharmopalabdhiviśeṣānupalabdhi tatsmṛtilakṣaṇakāraṇatrayajanye saṃśaye jñānayaugapadyam āpadyate kramabhāvitve hi buddhīnāṃ naikakāryotpattau yugapadvyāpāraḥ samasti viśeṣāś ca bahavo pi saṃbhavatīti tatsmaraṇāny api yugapad bhūyāṃsi bhaveyuḥ naitad evam samānadharmagrahaṇānantaraṃ pūrvopajātavividhaviśeṣānubhavaparamparopacita pīvarasaṃskāradvārakam ekam eva tadviṣayaṃ smaraṇaṃ bhaviṣyati yathā varṇānām arthapratītau varṇitam upalabdyanupalabdyavyavasthāsūcitā ca viśeṣānupalabdhiḥ anupalabdhir eva na sā jñānātmikā kintu jñānānutpāda iti tat tṛtīyaṃ kāraṇam api bhavan na jñānātmakam iti dve eva jñānātmake kāraṇe samānadharmagrahaṇam viśeṣasmaraṇaṃ ca tayoḥ prathamaṃ samānadharmagrahaṇaṃ vinaśyadavasthaṃ viśeṣasmaraṇaṃ ca dvitīyam avinaśyadavasthaṃ saṃśayam upajanayataḥ īdṛśayoś ca jñānayoḥ yougapadyam aviruddham iti śāstre sthitam evaṃ samānadharmagrahaṇāt viśeṣāgrahaṇāt viśeṣāsmṛteś ca saṃśaya iti paratrayeṇa saṃśayalakṣaṇam anavadyam ucyata iti tad etad ācāryavyākhyānam arocayantah pare parathā vyācakṣate sāmānyalakṣaṇaṃ tāvat vimarśapadenaiva pratipādyate na hi paryāyoccāraṇamātram idaṃ vimarśaḥ saṃśayaḥ iti kintu saṃśaya iti lakṣyapadam vimarśa iti lakṣaṇapadam pramāṇapadavac ca nirvacanasavyapekṣam etatpadaṃ lakṣaṇapratipādanakṣamaṃ bhavati viruddhārthāvamarśo vimarśaḥ sthāṇur vā puruṣo veti iyatā ca sajātīyasaṃśayapaścakānugataṃ vijātītebhyaḥ pramāṇādibhyo vyavaccinnaṃ sāmānyalakṣaṇam uktaṃ bhavati saṃśayītpādakakāraṇaparigaṇanaṃ punar indriyārthasannikarṣotpannagrahaṇavad ihāpi nopayujyate kāraṇāntrāṇām api ātmamanaśannikarṣādīnāṃ aparihāryatvāt athānyāsādhāraṇakāraṇanirdeśaś cikīrṣitaḥ tenāpi ko rthaḥ sāmānyalakṣaṇasya pratipādayiṣitatvāt tasya ca vimarśapadād eva siddhatvāt upalabdhyanupalabdhyavyavasthāpadapratipādyamānaviśeṣāgrahaṇavarṇanaṃ cātīvakliṣṭam iti punaś ca viśeṣalakṣaṇaprasaṅge yathāśrutam eva tadvyākhyeyam ity atibhāraḥ evaṃ vimarśapadena vijātiyavyavacchedakāriṇi sāmānyalakṣaṇe varṇite samānadharmopapatteḥ ity ekam eva padaṃ sajātīyasaṃśayāntaravyavacchedakāri viśeṣalakṣaṇakṣamaṃ bhavatīti tatrāpi padatrayajojanaṃ nopāyujyata iti atra vyākhyānadvaye pi kataras sādhv iti tadvidaḥ pramāṇam anekadharmopapatteh ity atrāpi tripadaparigrahaṇenaina lakṣaṇam ācāryā varṇayanti anekadharmopapatteḥ upalabdhyanupalabdhyavyavasthāto viśeṣāpekṣa ity asādhāraṇadharmagrahaṇāt viśeṣagrahaṇāt viśeṣasmṛteś ca saṃśaya ity arthaḥ ekaikapadopādānaphalaṃ ca pūrvavad atrāpi darśayitavyam na cendriyamanaśaṃyogādikāraṇāntaraparigaṇanacodanaṃ yuktam teṣāṃ sarvabuddhijanmasutulyatvāt ihāsādhāraṇasaṃśayajñānakāraṇopadeśaprastāvād iti anye tu sāmānyalakṣaṇasampādite vijātīyavyavacchede kevalasajatīyavyavacchinnalakṣaṇapradhitapādananipuṇam anekadharmopapattipadam eva pūrvavad varṇayācakruḥ nanu anekadharmaśabdena katham asādhāraṇo dharma ucyate evam ucyate samānajātīyam asamānajātīyaṃ cānekam tasmāt parāvṛtto dharmaḥ anekadharma iti yad vā kim anayā kliṣṭakalpanayā asty ayam ekaśabdaḥ samānaparyāyaḥ tatra spaṣṭa eva nañsamāsenāsamānadharmaḥ anekadharmaḥ sādhāraṇadharma ucyate eveti bhavatv evam asādhāraṇadharmasya tu kathaṃ saṃśayakāraṇatvam iti cintyam viruddhaviśeṣānusmaraṇakāraṇakaṃ hi saṃśayam āhuḥ viśeṣāṇāṃ ca smaraṇahetoḥ saṃskārasya tadudbodhakaṃ bhavati yena sahaite pūrvaṃ paryāyeṇopalabdhāḥ asādhāraṇadharmasya tu asādhāraṇadharmatvād eva na kenacit saha pūrvaṃ grahaṇam abhavat bhāve tu asādhāraṇadharmataiva hīyetety ataḥ katham asau tatsmṛtihetuḥ vyāvṛttatayaiva tu smṛtihetutve sya tailokyasmaraṇanimittatā prasajyeta tato pi vyāvṛttatvād iti naiṣa doṣaḥ prakārāntareṇāsya smṛtihetutvāt iha hi keṣucit keṣucit asādhāraṇadharmā dharmiṣu bhavantaḥ tadgatasādhāraṇadharmāntarasahacaritā bhavanti tad yathā pṛthivītvagandhatvādayo dharmāḥ pṛthivyām asādhāraṇās santaḥ snehavattvādidharmāś ca tathaivāpsu dravyatvasahacāriṇo dṛṣṭāḥ rūpādiṣu rūpatvādidharmāḥ guṇatvasahacāriṇaḥ utkṣepaṇādiṣu utkṣepaṇatvādidharmāḥ karmatvasahacāriṇaḥ evaṃ prakṛte pi dharmiṇi kaimiścid asādhāraṇo dharma upalabyamānaḥ kenāpi sādhāraṇadharmam antareṇa sahacarito bhavatīti bhavati viśeṣānusmṛtidvāreṇa saṃśayasādhanam nanu evaṃ tarhi vyāvṛttatvād eva samānadharmādeṣu saṃśayaḥ nānekadharmād iti maivam anekadharma evāsau tena vartmanā viśeṣān smārayan saṃśayajanmane kalpate asati hi tasmin kim ālambanaṃ vyāvṛttatvaṃ syād ity alam atisūkṣmekṣikayā tasyodāharaṇaṃ bhāṣyakāreṇa darśitaṃ  śabde vibhāgajatvam yathā hi pṛthivyādau pṛthivītvādiḥ vyāvṛtto dharmaḥ dravyatvādyanugatadharmasahacarī dṛṣṭaḥ evaṃ śabde vibhāgajatvaṃ dharmaḥ kenacit dravyatvādīnām anyatamena dharmeṇa sahacaritaḥ syād iti saṃśayaḥ nanu vibhāgajatvam asādhāraṇo na bhavaty eva śabdadharmaḥ vibhāgajavibhāge pi bhāvāt tathā ca prayogah guṇaḥ śabdaḥ vibhāgajatvāt vibhāgajavibhāgavat iti tatra kecid āhuḥ satyam asti vibhāge pi vibhāgajatvam śabde tu viśeṣo vivakṣitaḥ dvividho hi vibhāgajo vibhāgaḥ kāraṇavibhāgapūrvakaḥ kāraṇākāraṇavibhāgapūrvakaś ca kāraṇaṃ samavāyikāraṇam atrābhipretam kāraṇavibhāgapūrvakas tāvat tantuvibhāgāt tantvākāśavibhāgaḥ kāraṇākāraṇavibhāgapūrvakas tu aṅgulyākāśavibhāgāt hastākāśavibhāgaḥ hastākāśavibhāgād api śarīrākāśavibhāga iti śabdas tu niyamenaiva kāraṇavibhāgapūrvakavibhāgaprabhavaḥ vaṃśadalavibhāgāt dalākāśavibhātaḥ dalākāśavibhāgāc cāsamavāyikāraṇāt śabdo niṣpadyata ity anena viśeṣeṇāsyedṛśavibhāgajatvasyāsādhāraṇatvaṃ śabdadharmasyocyata iti anye tu vibhāgajaṃ vibhāgam amṛṣyamāṇāḥ yathāśrutasyaiva śabde vibhāgajatvasyāsādhāraṇadharmatām ācakṣate nanu kim iti vibhāgajaṃ vibhāgaṃ te na mṛṣyante asti hy ayaṃ tatsiddhau nyāyaḥ yadā hy avayave karmotpannaṃ avayavāntarād vibhāgaṃ karoti na tadākāśādideśāt yadā tv ākāśādideśāt na tadā ayavāntarād iti sthitiḥ kiṃ kṛtā punar ayaṃ sthitir asti cet ucyate yā hy avayavakriyānabhobhāgavibhāgakāriṇī nāsau dravyārambhakasaṃyogapratipakṣabhūtaṃ vibhāgam ārabhamāṇā dṛśyate dinakarakiraṇaparāmarśopajanitakam aladalavikāsakārikriyāvat tad eva katham iti cet kamalasya mukulavikāsadaśayoḥ pratyabhijñāyamānatvenāvināśaniścayāt iyaṃ tu pāṭyamānavaṃśalakriyā dravyārambhakasaṃyogapratidvandvibhūtavibhāgārambhikā dravyānāraṃbhika saṃyogapratidvaṃddvivibhāgajanikopalabhyate iti nāsau nabhao vibhāgam ārabhetety ata eṣā sthitir astīti vibhāgajavibhāgakalpanā krityate saṃyogāntaṃ karmeti tāvat sthitam anyathā hi tasya kālāntarasthāyitvaṃ nityadravyasamavetasya ca nityatvaṃ syāt tasmāt karmaṇo  cirajīvitatvāt tadvināśakena saṃyogena bhavitavyam uttaras tu saṃyogaḥ pūrvasaṃyogoparame sati jāyate nānyathā na ca vibhāgavyatiriktaḥ kaścana saṃyogasya hantā samasti karma tūttarasaṃyogajanmanirjātakauśalam na hi prāktanasaṃyogavināśāya prakalpate tasmāt vibhāgenaiva saṃyogavirodhinā bhavitavyam yad adhikaraṇo vibhāgaḥ tadadhikaraṇam eva saṃyogam upaśamayati na tv aṅgulivibhāgaḥ kuṇḍavadarasaṃyogopamardāya prabhavatīty ataḥ na vaṃśadalavṛttivibhātaḥ dalākāśasaṃyogam upahantum alam iti nūnaṃ dalākāśasaṃyogavairiṇā dalākāśavibhāgena bhavitavyam tad idānīṃ tasyotpattikāraṇacintāyāṃ kriyāyāṃ vaṃśadalavibhāgamātropajanane caritārthatvāt taṃ nirmāya vibhāgāntaranirmāṇe viramya vyāpārāsaṃvedanāt avaśyaṃ vaṃśadalavibhāta eva prtyāsannatayā dalākāśavibhātārambhako bhyupagamanīyaḥ evam anabhyupagame karmanityatvaprasaṅgād iti atra vadanti na karmanityatvaṃ anabhyupagamyamāne pi vibhāgaje vibhāge bhaviṣyati uttarayogasya karmavināśahetor astitvāt pūrvasaṃyogānuparame kathaṃ tadutpāda iti cet bāḍham uparata eva pūrvasaṃyogaḥ kas tasyoparamahetur iti cet karma hy uttarasaṃyoganimittaṃ yad upeyate tad eva pūrvasaṃyogadhvaṃsakāri bhaviṣyati na yajjanane śaktam aśaktaṃ tadvināśane hetur dahanasaṃyogaḥ pākajotpādanāśayoḥ yathā ca vibhāve dhikaraṇaniyamaḥ yadādhāro vibhāgaḥ tadādharam eva saṃyogaṃ niruṇaddhi tathā karmaṇy api niyamaḥ karmāpi svāśrayasya yad anya diksaṃyoganibandhanaṃ tat tadviruddhadigvṛtteḥ saṃyogasyopamardakam iti nātiprasaṅgaḥ evaṃ karmāviṣṭasyottarasaṃyogadarśanam adūṣaṇaṃ vigantarasaṃyogasya tenopamardanāt api ca yad eva karma vaṃśadalanavibhāgakāri kathyate tad eva dalākāśavibhāgakāri bhaviṣyati ko doṣaḥ nanu vyomavibhāgakāri karma na dravyārambhakasaṃyogapratyanīkabhūtavibhārambhakaṃ ambhoruhakarmavat ity uktam satyam uktam ayuktaṃ tu śatapatrapatrakarmaṇo pi dravyārambhakasaṃyogapratikūlavibhāgārambhakatvāt tac ca karma kuṅmalakamalāt vikacakamalasyānyatvaniścayāniścitam nanu tad evedam aravindam iti saṃdehaviparyayarahitatāmarasapratyabhijñādarśanāt kathaṃ saṃkocavikāsadaśāmātrabhedāt tadanyatvam iti kṛtam anayā durā śayā śarīre pi suspaṣṭopalabhyamānaśaiśavayauvanavārdhakādidaśābhedabhinnasvarūpe pratyabhijñānadarśanāt na ca śarīrakuśeśayayoḥ viśeṣaleśam atikṛśam api paśyāma iti kutas tad ekatvam bhavatu vā puṇḍarikasyāvināśaḥ nidarśanamātram idaṃ tu varṇitam na tu pratibaddhaḥ kaścana hetur astīty abhyadhāyi yena vaṃśadalakarmaṇaḥ kokanadapallavakarmasāmyaṃ kalpyeta kriyātvaṃ tv aprayojakam eva tatkarmaṇām vicitrakāryahetutvāt yadi vā nānyo vaṃśadalavibhāgaḥ nānyaś ca tatkāryo dalākāśavibhāgaḥ kintu eka eva vibhāgo yaṃ bhedo syāśrayabhedataḥ ekatra deśe vasthānāt vyomno vaṃśadalasya ca samānadeśe vṛttitvaṃ mūrtānāṃ hi viruddhyate vyomnas sarvagatatvāt tu vidyate tatra sannidhiḥ ekadeśāśrayatve tu yad ekasmād vibhāgakṛt tad evānyata ity asti na vibhāgo vibhāgajaḥ apare punaḥ vibhāgajavibhāgaparākaraṇopārūḍharabhasāḥ saṃgirnte tiṣṭatu tāvat dūrata eva vibhāgajo vibhāgaḥ karmajo pi na vibhāgo nāma kaścid asti saṃyogavirodhini tasminn abhyupagamyamāne mudagarādivat pūrvasiddhatā vaśyaṃ bhāvinī tataś ca pūrvasiddho vibhāgaḥ saṃyogam unmūlayatīti ghaṭamudgarayor iva saṃyogavibhāgayor ekatra yugapadupalabdhir bhavet na caivam asti tasmāt saṃyogābhāvaviṣaya eva bibhaktaprtyaya iti na vibhāgālambanatāṃ pratipadyate saty api vibhāge tasmin kṣaṇe saṃyogasyāvināśāt na bhavati vibhaktapratibhāsaḥ kṣaṇāntare ca saṃyogavināśe sati bhavatīty anvayavyatirekābhyāṃ saṃyogābhāvaviṣaya evāvasīyate ity ato na pratyakṣagamyatā vibhāgasya saṃyogabhaṅgaliṅgena ca tatparikalpanakriyeva taṃ hinastīti purastād upapāditam kathaṃ tarhi vibhāgajatvaṃ śabdasya bhāṣyakāra udāhṛtavān ucyate trividhaṃ kāraṇaṃ kāryotpatti pratividhatte samayāyikāraṇaṃ asamavāyikāraṇaṃ nimittakāraṇaṃ ceti tatra samavāyikāraṇaṃ tad ucayte yatrāśritaṃ kāryam upalabhyate yathā paṭasya tantavaḥ asamavāyikāraṇaṃ tu dvividham kāryaikārthasamavāyalakṣaṇayā pratyāsattyā pratyāsannaṃ kāraṇaikārthasamavāyalakṣaṇayā vā saṃbaddham tatra kāryaikārthasamavāyena pratyāsannaṃ yathā paṭasya tantusaṃyogaḥ kāraṇaikārthasamavāyena tu pratyāsannaṃ yathā paṭarūpasya tanturūpam iti avadhṛtakāranaṃ ca tadasamavāyikāraṇam āśrayaṇīyaṃ ato buddhijanmani saty apy ekārtham amavāye nānyeṣām ātmaguṇānām icchādīnām asamavāyikāraṇatvaṃ api tv avadhṛtasāmarthyasyātmamanaśaṃyogasyaiveti samavāyasamavāyivyatiriktaṃ tu kāryotpattau nirjñātasāmarthyaṃ yat kāraṇaṃ tat nimittakāraṇam ucyata iti evaṃ sthite śabdasya nityatve niraste kārtyatve ca sādhite tadutpattau ākāśaṃ tāvat samavāyikāraṇam nimittakāraṇāni tu bhūyāṃsi santy eva asamavāyikāraṇaṃ tu cintyam tac cākāśāśritam avaśyam anyathā pratyāsattyabhāvāt tadguāṇntarāṇāṃ ca vibhūtvādīnāṃ anavadhṛtaśaktitvāt vaṃśadalapāṭanasamanantaraṃ ca śabdotpādadarśanāt evaṃ manyāmahe kriyā yadaiva saṃyogaṃ hanti vaṃśadalāśritam tadaiva gagate kaṃcana karoty atiśayaṃ ghruvam ākāśātiśayo yaś ca kriyājaḥ śabdakāraṇam asau vibhāganāmeti śabde tajjanyatocyate tad evam etat yathāgamamācāryamatam abhihitam asmābhiḥ etac ca matimadbhivicāraṇīyam kim ākāśātiśayamātraṃ kiṃcit asamavāyikāraṇam uta yathā mudgaradaṇḍasaṃyogakāryaṃ śabde bherīgaganasaṃyogasyāsamavāyikāraṇatvam evaṃ vaṃśadalavibhāgakārye tasmin dalagaganavibhāgasyeti dalākāśavibhāto pi kiṃ dalavibhāgajaḥ uta karmaja eveti sarvathā kaścid asādharaṇo dharmaḥ saṃśayahetur udāhartavya itīyatā na prayojanam viruddhā pratipattiḥ vipratipattiḥ asty ātmety eke nāsty ātmety apre seyaṃ vipratipattir upalabhyamānā viśeṣasmaraṇadvāreṇa saṃśayam āvahati na ceha kaścid anugato vyāvṛtto vā dharmaḥ saṃśayakāraṇaṃ api tu vipratipattir eveti kiṃ tatrāpi tripadaparigraheṇa lakṣaṇavarṇanam ekenaiva vā padeneti pūrvavad ācāryadvayamatam anusaraṇīyam upalabdhyavyavasthātaḥ lhalvavapi bhavati saṃśayaḥ sac codakam upalabhyate yathā hradādiṣu kvacid asac ca bhāskarakarnikarapratiphalanataralitāsu maruthālīṣu tad evam upalabdhekhyavasthitatvāt kvacid upalabhyamāne bhavati saṃśayaḥ kim idaṃ sad upalabhyate kim asad iti anupalabdhyavyavasthātaś ca bhavati saṃśayaḥ kiṃcid asad eva nopalabhyate nabhaḥsamādi kiṃcitsad api nopalabhyate mṛdantaritaśaṅkumūlajalādi tadanyatrānupalabhyamāne saṃśete pumān kim idam asad eva nopalabhyete uta sad iti avyavasthaśabdenātra pūrvaṃ paryeyeṇa pravṛttasadasadāśritaviśeṣādarśanaṃ sūcitam idānīṃ punaḥ arthakriyāsamarthatādiviśeṣadarśanaśūnyacetasāṃ upalabdhyanupalabdhimātropapatteḥ saṃśayo bhavatīti varṇyate na caivaṃ sati sarvatrānāśvāsa iti śaṅkanīyam yathānubhavaṃ saṃśayābhyupagamāt sarvatra ca tadutpādakaviśeṣāgrahaṇatatsmaraṇādikāraṇasānidhyāsaṃbhavād iti atrāpi padatrayeṇa ekena vā padena lakṣaṇopapādanaṃ pūrvavaddraṣṭavyam nanu ca upalabdhyanupalabdhī sadasatoḥ samāna eva dharma iti pūveṇa gatārthatvam naitat pūrvanirdiṣṭasyordhvatvāder dharmasya jñeyasthatvāt upalabdhyanupalabdhyīś ca jñātṛsthatvāt ata eva ca mānasam imaṃ saṃśayam ācakṣate na bāhyadharmisaṃbaddhasādhāraṇordhvatādidharmādhigamādhīnasaṃśayavat bāhyendriyajam nanu ca upalabdhitvaṃ anupalabdhitvaṃ vā tra saṃśayakāraṇam tad dhi na jñātari vartate kuntu buddhāv iti katham ayaṃ viśeṣaḥ satyam evam asamānadharmo py upalabdhitādikaḥ yadāśritaḥ tad dhi boddhati vartate ato viśeṣāt pṛthag eva kathyate yathā hy asādhāraṇatāśrayaḥ evaṃ  prakāram eva ca viśeṣam āśritya kiṃcit paṃcavidhatvaṃ vipaṃcyate paramārtatas tu sarvatrānugatasaṃbandho duṣpariharaḥ viśeṣasmaraṇajanyatvāt saṃśayasya viśeṣāṇāṃ ca yena saha pūrvaṃ darśanabhūta tasminn anupalabhyamāne smaraṇāsambhavāt atas tasyānekaviśeṣānugāmitvāt samānatvam aparihāryam ata eva cākṣiptasāmānyavācinaṃ samānaśabdaṃ sāmānyalakṣaṇe vyācakhyur ācāryā ity alam vistareṇa iti paṃcavidhaḥ prapaṃcitaḥ muninā darśita eṣa saṃśayaḥ phalavad vyavahārahetutāṃ anumānāṅgatayā vibharti yaḥ anumānirapkeṣa eva vā kila dṛṣṭe viṣaye rthasaṃśayaḥ vahati vyavahāravartanīṃ iti pūrvaṃ ca vicāritaṃ budhaiḥ iti saṃśayaparīkṣā yamartham adhikṛtya pravartate tat prayojanam  yam ity atra deśakālapuruṣadaśābhedabhinnaprayojanaviśeṣavyāptaye vīpsā draṣṭavyā arthaḥ arthyamānaḥ ucyate na vasturūpa eva abhāvasyāpi prayojanatvasaṃbhavāt adhikāraḥ arthasya vyavasāyaḥ yaṃ yam arthaṃ āptavyaṃ hātavyaṃ vā dhikṛtya vyavasāyaḥ pravartate tat prāptaye parihārāya vā ceṣṭate puruṣaḥ tat prayojanam iti tac ca gauṇamukhyabhedena dvividham mukhyaṃ sukhaprāptiḥ duḥkhaparihāraś ca tatsādhanaṃ tu gauṇam sukhasādhanam api candanadhanasārahāramahilāri prāptavyatvāt mukhyatvena yadā vivakṣitaṃ bhavati tadā tadavāptyupāye gauṇatā draṣṭavyā tac ca prayojanaṃ deśakālapuruṣaviśeṣābhedād avyavasthitaṃ bhavati tad yathā grīṣme marusthale niśātamalātakanikaram iva kirati kiraṇamiṣeṇa pūṣaṇi tṛṣāturasya tuṣārakaṇotkaradanturamambu paramaṃ sukhasādhanam tad eva śiśire sakalajagatkampakāriṇi dāruṇasamīraṇaśithilīkṛtanīreṣu kāśmīreṣu śleṣmopacayajanitajaḍimajaṭharaśikhinaḥ khedāya jāyate tasyād aniyata evāyaṃ sukhaduḥkhasādhanabhāvo bhāvānām yady api ca yad ekadā sukhasādhanam iti viditam upayuktam atikrāntaṃ vastu tat tathāpi tajjātīyatvaliṅgāvadhṛtasukhasādhanabhāve bhāvāntare dipravartanta eva tadarthinaḥ nanu prayojanasya pravartatvam yuktam sadasadvikalpābhyām anupapatteḥ sattve karṇanāsādivat na tadarthā pravṛttiḥ asattve tu khapuṣpādivat na tarām naiṣa doṣaḥ īpsājihāsāviṣayīkṛtasya tasya pravartakatvāt na hi tat khapuṣpādivad asādhyam nāpi śiraḥpāṇyādivat siddham eva api tu sādhyatvena buddhyupārūḍhaṃ tat pravartakam iti sarvalokasākṣikam etat tasmāt icchāviṣayīkṛtaṃ tat pravartakam  iti yuktam itthaṃ pravartakatve  prayojanasyopapadite muninā bhagnā bhavanti sarve prerakapakṣāḥ parābhihitāḥ prayojanamato khilaividhivacobhir ādiśyate prayojananibandhanās tanubhṛtām aśeṣāḥ kriyāḥ krimer api yathā tathā kim api jīvitaṃ bibhrataḥ prayojanabahiṣkṛtaṃ na khalu ceṣṭitaṃ dṛśyate vaitaṇḍikaḥ prayatate nijapakṣasiddhayai tāṃ caiṣa veda parapakṣaniṣedhalakṣyām tasmād iyaṃ svamatasādhanavarjitā pi yuktā prayojanavatī bhavituṃ vitaṇḍā iti prayojanaparīkṣā laukikaparīkṣakānāṃ yasminn arthe buddhisamyaṃ sa dṛṣṭāntaḥ  laukikaparīkṣikau vādiprativādinau dṛṣṭāntalakṣaṇaprastāvād veditavyau na tu mūrkhapaṇḍitau prakṛtāsaṅgateḥ tayoś ca saṅgatyabhāvāt tayoś ca yasminn arthe bhāvasvabhāve abhāvatmake vā buddhisāmyaṃ prayojyaprayojakabhāvavyavasthitasādhyasādhanadharmādhikaraṇatve sādhyavyāvṛttipūrvakasādhanadharmavyāvṛttatāyāṃ vā tulyarūpā buddhiḥ sa dṛṣṭāntaḥ tasya tathāvidhadharmādhāratvaṃ tadrahitatvaṃ vā vakṣyamāṇād udāharaṇalakṣaṇān mantavyam yathā cānumānalakṣaṇe tatpūrvakaṃ iti pratibandhagrahaṇopāyamātram praipāditam tatsvarūpaṃ tu avayavalakṣaṇe nirṇītaṃ udāharaṇasādharmyāt sādhyasādhanaṃ hetuḥ tathā vaidharmyāt iti evam hi vādipraivādiprasiddhimātraṃ dṛṣṭāntasya darśitam rūpaṃ tu tasya dvividham api tatraiva vakṣyate sādhyasādharmyāt taddharmabhāvī dṛṣṭānta udāharaṇam tadviparyayād vā viparītam iti anityaḥ śabdah kṛtakatvāt yat kṛtakaṃ tad anityaṃ dṛṣṭam yathā ghaṭa iti sādharmyadṛṣṭāntaḥ yat punar anityaṃ na bhavati tat kṛtakam api na bhavaty eva yathā kāśa iti vaidharmyadṛṣṭānataḥ yathoktalakṣaṇavaikalyāt tu dṛṣṭāntābhāsatā bhavati ābhāsabhedavibhavaḥ kathayiṣyate tu teṣām udāharaṇalakṣaṇavākprasaṅge ābhāsatā vcanadoṣakṛtā pi kācit astīti sā vayavalakṣaṇa eva vācyā dvividho pi dṛṣṭāntaḥ sudṛṣṭibhir yatno dhigantavyaḥ sa hi niścalaḥ phalanidheḥ anumānamahātaroḥ skandhaḥ iti dṛṣṭāntaparīkṣā tantrādhikaraṇābhyupagamasaṃsthitiḥ siddhantaḥ  tantryate nena padārthasthitir iti tantraṃ pramāṇam ucyate adhikaraṇam āśrayaḥ tantram adhikaraṇaṃ yasya saḥ tantrādhikaraṇaḥ pramāṇamūlaka ity arthaḥ abhyupagamaḥ svīkāraḥ tasya saṃsthitiḥ itthaṃbhāvavayvasthā dharmaniyamaḥ idam ittham iti idam iti sāmānyanirdeśaḥ ittham iti viśeṣanirdeśaḥ evaṃ ca tantrādhikaraṇābhyupagamasaṃsthitiḥ pramāṇamūlābhyupagamaviṣayīkṛtaḥ sāmānyaviśeṣavān arthaḥ siddhānta iti sāmānyalakṣaṇam uktaṃ bhavati anye tu vyācakṣate tantram itaretarasaṃbaddhasyārthasamūhasyopadeśaḥ śāstraṃ adhikriyate ity adhikaraṇaṃ pakṣa ucyate abhyupagamaḥ yathoktaeva saṃsthitiśabdaḥ pratyekam abhisaṃbadhyate tantrasaṃśitiḥ adhikaraṇasaṃsthitiḥ abhyupagamasaṃsthitiḥ ity anena tantranirdeśasāmyāt sarvatantrapratitantrasiddhāntayoḥ sūcanam itarābhyāṃ padābhyāṃ uttarayoḥ adhikaraṇabhyupāgamasiddhāntayor iti etat tu apavyākhyānam na hy evaṃ siddhāntacatuṣṭayānugataṃ kiṃcit sāmānyalakṣaṇam uktaṃ bhavati na cedaṃ vibhāgārthaṃ viśeṣasakṣaṇārtha vā sūtram tatpratipādanasyottarasūtraiḥ kariṣyamāṇatvāt ukatasya ca punarvacane prayojanābhāvāt ataḥ pūrvaprakrameṇaiva siddhāntasya sāmānyalakṣaṇavarṇanaṃ śreyaḥ tasya svakaṇṭhena vibhāgam āha sa caturvidhaḥ sarvatantrapratitantrādhikaraṇābhyupagamasaṃsthityarthāntarabhāvāt  caruṣprakāro hi siddhāntaḥ sarvatantrasiddhāntaḥ pratitantrasiddhāntaḥ adhikaraṇasiddhāntaḥ abhyupagamasiddhānta iti tatra sarvatantrāviruddhaḥ svatantre dhikṛte rthaḥ sarvatantrasiddhāntaḥ atra tantraśabdena śāstram ucyate svaśāstre ya upadiṣṭo rthaḥ sarvaśāstrāviruddhaś ca sa sarvatantrasiddhāntaḥ yathā cākṣuṣaṃ pramāṇam iti nanu atrāpi vividante brahmavādināṃ hi sarvaiveyaṃ avidyā avidyā ca kathaṃ pramāṇam iti na vyavahārāvasthāyāṃ tair api tatprāmāṇyābhyupagamāt saṃkhyālakṣaṇaviṣayavipratipattis tu pratiśāstraṃ bhavatu cākṣuṣaṃ pramāṇaṃ itīyati sarvavādinām avivādaḥ tantre adhikṛte rtha iti varthate yathā smākam īśvarecchāpreritaparamāṇunimitāni samānatantre kaṇavratamate tathaiva siddhāni paratantre ca saṃkhyāśāstre tathā nābhyupagamyanta iti yathā vā guṇatryātmikāyāḥ prakṛteḥ mahadahaṅkarādirūpeṇa bhūtasargati sāṃkhyānāṃ svatantrasiddho rthaḥ samānatantre pi pātaṃjale yogāśāte siddha eva paratantraṃ tu vaiśeṣikādimate na siddha iti nanu asya kathaṃ pramāṇamūlatā sthāne praśnaḥ satyam etat āsmākīne hi pratitantrasiddhānte pramāṇamūlatvaṃ yathārtham eva sāṃkhyasiddhāntasya tu pramāṇa mūlatvābhāve pi paratantratvakhyāpanāyodāhṛtaḥ tadabhiprāyeṇa vā sya pramāṇamūlatā vaktavyeti yatsiddhāv anyaprakaraṇasiddhaḥ sā dhikaraṇasiddhāntaḥ  prakriyata iti prakaraṇaṃ pakṣa ucyate yasyārthasya siddhau satyāṃ prakaraṇāntarasiddhiḥ bhavati so dhikaraṇasiddhāntaḥ tad adhikaraṇānām artāntarāṇāṃ siddheḥ kaḥ punaḥ yatsiddhau iti sarvanāmnā pratyavamṛśyate pakṣaḥ hetur vā kiṃcātaḥ pakṣaḥ kathaṃ pakṣāntarasiddhaye kalpate hetunā hi pakṣasiddhiḥ kriyate na pakṣeṇa hetoḥ hetos tv adhikaraṇasiddhāntatve kathaṃ siddhāntāśrayā nyāyapravṛttir iti tad uddeśaprayojanaṃ varṇitam nyāyo hi hetur eva sa eva cādhikaraṇasiddhāntaḥ na ca hetur hatv āśraya iti ucyate ubhayathā py adoṣaḥ hetur api kvacit pakṣībhavati pakṣo pi hetubhavaty eva tatra tāvad āṃjasyena hetvadhinā pakṣasiddhir iti hetur eva sarvanāmnā vamṛśyate tatsiddhāv anyaprakaraṇasiddheḥ sa evādhikaraṇasiddhāntaḥ kathaṃ tarhi tadāśrayā nyāyapravṛttiḥ ucyate hetur api tadanyatarā siddha iva sādhyamānatvāt pakṣībhavan nyāyāntarāśrayatāṃ pratipatsyate api vā pakṣa eva sarvanāmnā vamṛśyamānaḥ bhavatv adhikaraṇasiddhāntaḥ sa ca spaṣṭa eva nyāyasyāśrayaḥ sa ca siddhyan pakṣāntarāṇy ākṣipann eva siddhyatity adhikaraṇasiddhāntatāṃ bhajate tasyodāharaṇaṃ indriyavyatiriktaḥ jñātā darśanasparśanābhyām ekārthagrahaṇād iti atra indriyavyatirikte jñātati siddhyati tadanuṣaṅgīṇy arthāntarāṇy api siddhyanti nānā indriyāṇi niyataviṣayāṇi guṇavyatiriktaṃ dravyaṃ ity evamādīni aparīkṣitābhyupagamāt tadviśeṣaparīkṣaṇaṃ abhyupagamasiddhānataḥ  atra aparīkṣitābhyupagamāt iti yathāśrutapaṃcamīnirdeśam anurudhyamānāḥ pramāṇamūlābhyupagamaviṣayīkṛto rthaḥ siddhāntaḥ iti ca sāmānyalakṣaṇam anusarantaḥ kecit evaṃ vyācakṣate dharmiṇaḥ śabdādeḥ nityānityatvavicāracarcāyāṃ aparīkṣitasyaiva ākāśaviśeṣaguṇatvādidharmaparīkṣārahitasyaivā bhyupagamaḥ kartavyaḥ tato parīkṣitābhyupagamāt kiṃ siddhyati ucyate tadviśeṣaparīkṣaṇam iti tadgatanityānityatvaparīkṣaṇaṃ hi sāmānyena dharmiṇy upādīyamāne vyomaviśeṣaguṇatvādidharmaparīkṣārahite saty upapadyate yadi punar ākāśaviśeṣaguṇatvaviśiṣṭaḥ śabdaḥ dharmitvenopādīyate paraṃ pratyasiddhaviśeṣaṇaḥ pakṣo bhaved iti evam api kṛte yadi purodharmiṇaṃ vikalpayet kīdṛśasya sataḥ śabdasya bhavatā nityatvaṃ sādhyate dravyasya guṇasya veti sa evaṃ vikalpayan arthāntaragamanāt tāvat parājita eva bhavati jitam apy enaṃ punar jetuṃ svabuddhyatiśayacikhyāpayiṣayā parabuddhyavajñayā ca vādī bravīti astu dravyaṃ śabda iti etat tu vyākhyānaṃ na buddhyāmahe evaṃ vyācakṣāṇānām eṣāṃ abhyupagamasiddhānta iti ko nu vyavasita iti yadi tāvat anityaḥ śabda iti dravyaguṇādiviśeṣarahitaḥ śabdākhyadharminirdeśo yaḥ prathamam upāttaḥ sa evābhyupagamasiddhāntaḥ tatra abhyupāgamārthaḥ kīdṛśaḥ kaś ca pratitantrasiddhāntād asya viśeṣaḥ athāstu dravyaṃ śabda iti svabuddhyatiśayābhimānena paścād abhyupagamyamānadravyatvaviśiṣṭaśabdanirdeśaḥ abhyupagamasiddhāntaḥ tarhi sūtram aparīkṣitābhyupagamāt iti na yojitam anyatraiva tais sūtrārtho nīta iti tasmād evaṃ vyākhyāyate aparīkṣitābhyupagama eva svamatikauśalyena kriyamāṇaḥ abhyupagamasiddhāntaḥ astu dravyaṃ śabda iti pramāṇamūlābhyupagamaviṣayīkaraṇaṃ tu sāmānyalakṣaṇe pauḍhavādyabhiprāyeṇaiva yojyam dravyatvam api pramāṇamūlaṃ śabdasya bhavatu tathāpi tasyānityatvam iti kila niravayavaṃ dravyaṃ anityam iti nāsty eva śabdasya tu tādṛśasyāpy anityatvam ahaṃ sādhayāmīti kathaṃ tarhi paṃcamī kiṃ paṃcamyā vastu tāvad īdṛśaṃ yathā vyākhyatam asmābhiḥ paṃcamy api cetthaṃ yojyate kimarthaṃ punar ayam parīkṣita eva śabdagatadvavyatvābhyupagamaḥ kriyata iti pṛcchate uttaraṃ paṃcamyā bhidhīyate yasmād aparīkṣitābhyupagamāt tadviśeṣānityatvaparīkṣaṇam avakalpate tasmād aparīkṣitābhyupagamo pi abhyupagamasiddhānta iti na tu tadviśeṣaṇaparīkṣaṇam eva sāmānādhikaraṇyanirdeśāt abhyupagamasiddhānta iti mantavyaṃ parīkṣaṇasya siddhantāśritatvāt tasmāt tadviśeṣaparīkṣaṇārthaḥ aparīkṣitābhyupagamaprauḍhavādinā kriyamāṇaḥ abhyupagamasiddhānta iti sūtrārthaḥ ittham eva ca tatra tatra pravādukānāṃ vyavahāraḥ imāś ca siddhāntabhidāś catasraḥ nyāyapravṛtteḥ prathamaṃ nimittam pravartate naiva parīkṣakāṇāṃ anāśritā nyāyakathā kadācit iti prayojanaparīkṣā iha hi svayam avagatam arthaṃ anumānena parasmai pratipādayatā dādhanīyasyārthasya yāvati śabdasamūhe siddhiḥ parisamāpyate tāvat prayoktavyaḥ tam eva ca parārthānumānam ācakṣate nītividaḥ nanu naiva parārthānumānaṃ nāma kiṃcid asti vaktrapekṣayā śrotrapekṣayā vā tadanupapatteḥ vaktrānvamāyi sa hy arthaḥ nedānīm anumīyate śrotuḥ svārthānumānaṃ tat vākyāvagatihetukam yathā pratyakṣato dhūmaṃ dṛṣṭvā gnim avagacchati tathā tadīyād vacanād iti kasya parārthatā āgamas tv eṣa bhidyeta kaścid arthopadeśakaḥ kaścit tatpratyayopāyanyāyamārgopadeśakaḥ iti satyam na paramārthataḥ parārthānumānam upapadyate kintu dvividhaḥ pratipattā svayam avagatayathāprakṛtaliṅgavyāptikaḥ tadviparītaś ca tatra svayam avadhṛtapratibandhaṃ prati nopadiśyata evam anumānam svata eva tasya tīty upapatteḥ anavadhṛtavyāptikasya tu vyāptir eva vyutpādyata iti taṃ prati parārthānumānaṃ tadupadeśakaṃ vākyam evākhyāyate tathā hi vaktā svapratyayenedaṃ na hi vākyaṃ prayujyate pato madvacanād eva tamarthaṃ buddhyatām iti kiṃ tv enam anumānena bodhayāmīti manyate kintu vyāptimato liṅgāt svayaṃ tat tu na paśyati tatpratītyabhyupāyatvāt parārtham idam ucyate ataś ca śrotuḥ svārthānumānam evedam vaktā tu tathā paraṃ pratipādayan parārthānumānaṃ prayuṅkta ity ucyate na cānuvādamātraṃ tat vaktur ity upapadyate yato vyāpriyate samyak parasya pratipattaye tenānadhitarārthopadeśakatvāt nānuvādamātram svāvagamāpekṣayā tv anuvādatve nedānīm āptravacanaṃ ananuvādarupaṃ kiṃcid bhavet sarvasya svopalabudhipūrvakatvād iti tasmāt parārthānumānavākyopapatteh tad ekadeśāḥ avayavā yuktā iti lakṣyante pratijñāhetūdāharaṇopanayananigamanāvayavāḥ  etac ca sūtram ekam eva sāmānyalakṣaṇam avayavānām abhidhatte vibhāgaṃ ca pramāṇānām iva pratyakṣānumānopamānaśabdāh pramāṇāni iti tatra avayavāḥ bhāgāḥ aṃśāḥ ekadeśāḥ ity evaṃ avayavaśabdaḥ sādhanīyārthapratipattiparyantavacanakalāpaikadeśatvam avayavānāṃ sāmānyalakṣaṇam ācaṣṭe yady api caikavacanavinirgatānāṃ nisargabhaṅgurāṇāṃ adīrghāyuṣāṃ aparihāryakramajanmanāṃ varṇānāṃ drūmāṇām iva pāramārthikas samūho na samasty eva tathāpi siṣādhayiṣitārthapratipādanarupaikakāryopayogamūlīkṛtātmanāṃ teṣāṃ kālpanikaḥ kalāpaḥ pūrvam eva vākyakalpanāvasare samarthita iti tadbhāgā api saṃbhavaty eva na ca padānām evānumānavākyavatvam api tu khaṇḍākyānām ekaikena padena pratijñodāharaṇādīnām abhidhātum aśakyatvāt hetuvacanaṃ tu ekam api padaṃ kvacid bhavati kṛtakatvāt iti tad api vā saviśeṣaṇaṃ prayujyamānaṃ padam udāyenaiva pratipādyate vastutve sati kṛtakatvāt iti udāharaṇavacanam api ghaṭavat ity ālasād eva prayujate tad dhi vyāptipradarśanāya evaṃ vaktavyam yat kṛtakaṃ tad anityaṃ dṛṣṭaṃ yathā ghaṭaḥ iti tasmād avayavānām avayavatvam eva lakṣaṇaṃ na padatvam vibhāgo pi pratijñādipadasannidhāv avayavaśruter evāvagamyate pratijñādayaḥ paṃcāvayavāḥ na nyūnāḥ nātiriktā iti nanu atra vivadante kecit nūnatām avayavānām ācakṣate tryavayavaṃ dvyavayavaṃ vā sādhanavākyaṃ vadantaḥ anye tu jijñāsā saṃśayaḥ śakyaprāptiḥ prayojanam śśayavyudāsa iti paṃcabhis saha pratijñādīn daśāvayavān āhuḥ ucyate nyūnatā yathā vasaraṃ pratisamādhāsyate ādhikyam apy ayuktam jijñāsādīnāṃ aśabdasvabhāvatvena vākyāvayavatvāyogāt tathā hi apratīyamāne rthe pratītiprayojanasya pravartikā jijñāsā sā cecchāsvabhāvatvād ānantaraḥ pramātṛdharmaḥ na vākyāvayavaḥ arthakriyāsādhane rthe vimarśaḥ saṃśayaḥ kim evam ayam ayathaivam iti so pi jñānātmakatvān na vākyāvayavaḥ pramātuḥ pramāṇāni pravartamānāni prameyam arpayituṃ pārayantīti sambhāvanā śakyaprāptiḥ sā pi tathaiva na vākyāvayavaḥ prayojanaṃ saṃśayitasya nirṇayaḥ kathaṃ vākyāvayavatāṃ spṛśet saṃśayavyudāsas tu pratyakṣopālambhaḥ sa ca vacanasvabhāvatve pi na sādhanavākyasyāvayavatvaṃ pratipadyate tad ime saṃśayādayaḥ prakaraṇapravṛttihetavo bhavati na vākyāvayavā iti sūktaṃ pratijñāhetūdāharaṇopanayanigamanāny avayavāḥ iti teṣām sādhyanirdeśaḥ pratijñā  pratijñeti lakṣyanirdeśaḥ sādhyanirdeśa iti lakṣaṇam śuddhasya dharmiṇo vā dharmasya vā dvayor vā svatantrayoḥ dharmiviśiṣṭasya vā dharmasya sādhyatvānupapatteḥ dharmaviśiṣṭo dharmī sādhya ity anumānalakṣaṇe nirṇītam etat tasya nirdeśaḥ parigrahavacanaṃ pratijñeti nanu sāvadhāraṇatvād vākyānāṃ kiṃ sādhyanirdeśa eva pratijñety avadhāraṇam uta pratijñaiva sādhyanirdeśa iti yadi sādhyanirdeśa eva pratijñety avadhāryate tadā yata evakārakaraṇam tato nyatrāvadhāraṇam iti pratijñā niyamyate sādhyanirdeśa mā hāsīr iti sādhyanirdeśas tv aniyamita iti pratijñām apahāyāpi bhaved ity ativyāpakaṃ lakṣaṇam atha pratijñaiva sādhyanirdeśa ity avadhāryate tataḥ sādhyanirdeśo niyamyate pratijñā mā tyākṣīd iti pratijāñ tv aniyamiteti sādhyanirdeśam apahāyāpi bhaved iti sādhyanirdeśena pratijñāyā avyāptatvāt avyāpakaṃ lakṣaṇam iti tad etad ayuktam na hi sarvaṃ vākyaṃ sāvadhāraṇaṃ bhavati yathā eṣa panthāḥ srudhnaṃ gacchati iti na hi tatra eśa eveti srudhnam eveti vā gacchaty eveti vā niyantuṃ śakyata iti athāpi avadhāraṇam amaśyāśrayaṇīyaṃ tadbhavatu sādhyanirdeśa eva pratijñati na cātivyāptiḥ pratijñām apahāyānyatra sādhyanirdeśasyādarśanāt aniyamito py asāv anyatra na ca dṛśyate eveti tasmāt sādhyanirdeśa eva pratijñeti sthitam tad yathā anityaś śabda iti nanu atrāpi kim anitya eva śabdaḥ ity avadharaṇam uta śabda evānitya iti tatra anitya eva śabda ity ukte tadgatadharmāntaratiraskārāt kṛtakatvam api tatra na bhaved ity asiddho hetuḥ śabda evānityaḥ iti tv avadhāryamāṇe ghaṭāv anityatvapratiṣedhād anvayaśūnyatā hetoḥ syād iti naiśa doṣaḥ niravadhāraṇasyāpi vacanaprayogasya darśitatvāt anitya eva śabda ity avadhāraṇe vā nānityatvavyatiriktatadaviruddhakṛtakatvādyaśeṣadharmāntaraniṣedhas tatra vidhīyate kintu tadviruddhanityatvamātraniṣedha eva anitya eva śabdaḥ na nitya ity arthaḥ taduktam niyamas tadviruddhāc ca kalpyate nāvirodhinaḥ iti tasmān na hetor asiddhatvam nanu sādhanavākye pratijñāvacanam asaṃcatam asādhanāṃgavacanatvāt hetudṛṣṭāntavacanābhyāṃ hi sādhyasiddheḥ te eva vaktavye na ca svapratipattāv upalabdhaṃ sarvam eva parasmai ākhyeyam ākhyāne vā dharmimātram ākhyāyatām svapratipattau hi pūrvaṃ parvatādeḥ śuddhasya dharmiṇo grahaṇam siṣādhayiṣitahutavahādidharmaviśeṣarūṣitavapuṣaḥ evam abhyupagame numānavaiphalyaprasaṅgāt ataḥ kathaṃ prathamam eva sādhyadharmādhyāsitasvarūpadharminirdeśakaraṇam api ca vivādād eva pratijñārtho labhyate iti kiṃ svakaṇṭhoktena tena prayojanam ucyate svapratipattim anusaratā parasya pratipattir utpādanīyeti svapratipattau prathamam upalabdho dharmī tāvat ākhyeya eva anucyamāne hi dharmiṇi niradhikaraṇo hetuḥ kva sādhyaṃ sādhyeta dharmiṇy anavacchinne ca dharmamāte numānam anarthakam avivādasiddhatvāt asti hi yatra kvacit anityatvam iti āśrayāsiddhaś ca dharminirdeśād vinā hetur bhaved iti avaśyanirdeśyo dharmo yady api dharmimātradarśanam eva prathamam abhūt tathāpi kiṃ sādhayitum eṣa hetuh prayukto bhavet ity upaplavaśamanāya sādhyadharmanirdeśo pi kartavyaḥ śabdaḥ kṛtakatvād iti hi prayujyamānaṃ tad idaṃ andhapadam ivāsādhanaṃ bhavet atha vyāptipradarśanapravaṇena yat kṛtakaṃ tad anityaṃ dṛṣṭaṃ iti dṛṣṭāntavacasā tasmād anityaḥ iti nigamanavacanena vā viraṃsyati sa upaplava iti tathāpi śrotṛbubhutsoparamapariśramaphale sādhanavākye sādhanādhigamākāṅkṣā saṃpādanāya sādhyaṃ nirdeṣṭavyam na hi śabda ity etāvat yukte tatra sādhanam ākāṅkṣati kaścid iti sādhanavacanāvasaratatprayogasāphalyotpādanāyaiva nūnaṃ anityaḥ śabdaḥ iti pratijñāvacanaṃ prayotavyam yac ca vivādād eva pratijñārthasya labdhatvam abhidhīyate tadabhyupagamanam eva śābdāntareṇa pratijñāyāḥ yataḥ viruddho vādaḥ vivādaḥ eka āha nityaḥ śabdaḥ itras tu anityaḥ ity āha so yaṃ pakṣapratipakṣaparigraho vivādaḥ pratijñaiva sa tu pakṣapratipakṣaparigrahaḥ tad ahar eva bhavatu dināntare veti kim anena viśeṣeṇa aparihāryaṃ pratijñāvacanam iti pratijñaiva ca pakṣa ity ucyate tad evaṃvidhe pakṣalakṣaṇe pradarśite balāt pakṣābhāsāḥ pratikṣiptāḥ bhavanti tad yathā anuṣṇo gniḥ iti pratyakṣaviruddhaḥ pakṣaḥ na rūpagrāhi cakṣuḥ iti anumānaviruddhaḥ śabdaviruddhas tu vahuśākhaḥ brāhmaṇena surā peyā ity āgamaviruddhaḥ janayitrī me vandhyā pitā me brahmacārī iti dharmidharmaparayor eva vipratiṣedhāt svavacanaviruddhaḥ na candraḥ śaśī iti lokaprasiddhiviruddhaḥ upamānaviruddhas tu na gavayapadavācyo yaṃ gosadṛśaḥ iti aprasiddhaviśeṣaṇaḥ nabhuḥkusumakṛtāvataṃsaḥ caitraḥ iti aprasiddhaviśeṣyaḥ sugandhi gaganakamalam iti aprasiddhobhyayaḥ khapuṣpakṛtaśekharaḥ bandhyā sutaḥ iti yatrāpi viśeṣyaṇayor ubhayor pai pramāṇantarataḥ svarūpaṃ niścitam eva tannirdeśo pi pakṣābhāsa eva śītaṃ tuhinaṃ uṣṇo gniḥ iti sādhyatvābhāvena anumānaprayogāvasaravirahād iti iyam eva ca sā siddhyasādhyatocyata iti ye caite pratyakṣaviruddhatādayaḥ pakṣadoṣāḥ ye ca vakṣyamāṇāḥ sādhanavikalatvādayo dṛṣṭāntadoṣāḥ te vastusthityā sarve hetudoṣā eva prapaṃcamātraṃ tu pakṣadṛṣṭāntadoṣavarṇanam tathā cābādhitatvaṃ hetulakṣaṇam evoktam dṛṣṭāntadṛṣṭayā ca hetor eva lakṣaṇaṃ anvayavyatirekayor anyat hīyata iti sarve ca te hetudoṣā eva ata eva ca śāstre smin muninā tattvadarśinā pakṣābhāsādayo noktāḥ hetvābhāsās tu darśitāḥ kaścid dhetvanapekṣo pi pakṣamātrapratiṣṭhitaḥ bodho numānānurūpasya svāvākyādikṛto yathā evaṃ lakṣaṇako hetur iti tatsvarūpāvadhāraṇe sati tadabhidhāyakaṃ vacanaṃ mukham eva lakṣyate ity arthātmakahetulakṣaṇaṃ tāvad ucyate udāharaṇasādharmyāt sādhyasādhanaṃ hetuḥ  iti nanu arthātmako hetuḥ anumānam tac ca lakṣitam eva pūrvam tatpūrvakaṃ trividham anumānam iti sātyam tatra tatpūrvakaṃ iti sarvanāmnā parāmṛṣṭapratyakṣamūlatopavarṇanena pratipandhaparicchedopāyamātranirūpaṇaṃ kṛtam iha tu pratibandhasvarūpam api pratipādyate tathā hi arthātmake hetau lakṣye paṃcamīmapāsya udāharaṇasādharmye sādhyasādhanaṃ hetuḥ iti sūtraṃ paṭhanti vyācakṣate ca sādharmya hetur ity ucyamāne gandhavattvāder asādhāraṇahetoḥ sādhyadharmivyaktibhedavṛttitvena sādharmyarūpasaṃbhavāt viruddhasya ca pakṣavipakṣavṛtteḥ tatsādharmyasvabhāvatvāt hetutvaṃ prasajyata iti tannivṛttyarthaṃ udāharaṇagrahaṇam udāhṛyate smin sādhyasādhanayorḥ prayojyaprayojakabhāva ity udāharaṇaṃ dṛṣṭāntaḥ tena sādharmyaṃ kasyeti prakṛtatvāt pratyāsatteś ca sādhyadharmiṇa ity avagamyate udāharaṇasādharmye sādhyadṛṣṭāntadharmisādhāraṇo dharmo hetur iti nāsādhāraṇādau tathāvaprasaktir iti evam api prameyatvāder naikāntikahetoḥ tathā bhāgasiddhasyānityatvasiddhaye caturvidhaparamāṇupakṣīkaraṇe gandhavattvādeḥ prakaraṇasamakālātyayāpadiṣṭayoś ca udāharaṇasādharmyasaṃbhavāt hetutvaṃ bhaved iti tadvyavacchedāya sādhyasādhanagrahaṇam sādhyadṛṣṭāntadharmiṇoś ca samāno dharma sādhyo py anityatvādiḥ bhavaty eveti tasyāpi hetutā mā prasāṅkṣīt iti sādhyasādhanagrahaṇam liṅgasāmānyalābhārthaṃ sādhyasādhanaṃ yad udāharaṇasādharmyaṃ sa hetur iti sādhyasādhanaśabdena ca pratibandho lakṣyate sa ca savyabhicārādiṣu nāstīti na te hetavaḥ pratibandhaś ca paṃcalakṣaṇaka ity ekaikalakṣaṇāpāyakṛtahetvābhāsapaṃcakanirdeśād eva sūtritavānācāryaḥ nanu evaṃ tarhi sādhyasādhanagrahaṇam eva hetulakṣaṇam astu tad adhisakalahetvābhāsavyudādasamartham iti kim udāharaṇasādharmyagrahaṇena na samānajātīyavyavacchedārthatvāt ahetavo hi vijātīyāḥ tadvyavacchedaḥ sādhyasādhanagrahaṇāt samānajātīyasya kevalavyatirekiṇaḥ vyavacchedāya udāharaṇasādharmyagrahaṇam iti tat kiṃ kevalānvayī hetur iti lakṣyatvena vivakṣitaḥ na tathāvidhasya hetor abhāvāt anvayavyatirekavān eva lakṣyaḥ tatrodāharaṇasādharmyavaidharmyasaṃbhave tu sati sādharmyam apy asty eveti na sāvadhāraṇaṃ vā viśeṣavidhirūpeṇaivedam udāharaṇasādharmyagrahaṇaṃ kevalānvayilakṣaṇaṃ varṇīyam iti nanu yadi dvividho hetur iṣyate tarhi sāmānyalakṣaṇam ādau vaktavyam tato viśeṣalakṣaṇam iti ucyate sādhyasādhanagrahaṇam eva pratibandhasūcakaṃ sāmānyalakṣaṇaṃ bhaviṣyati udāharaṇasādharmyagrahaṇaṃ tu anvayavyatirekiṇo lakṣaṇam uttarasūtraṃ ca kevalavyatirekiṇaḥ kevalānvayī hetur nāsty evety evaṃ paṃcamīm upekṣyārthātmakahetulakṣaṇam ācakhyuḥ api vā bhavatu tatrāpi saṃśayavyavacchedaphalaḥ paṃcamīpāṭhaḥ kaścid evam abhidhīta sādhyasādhanam iti paryāyapaṭhanamātram etat na hetulakṣaṇam api ca yatraiva dṛṣṭāntadharmiṇi hetudharmaprayuktatayā sādhyadharmo vadhāritaḥ tatraiva punaḥ asāv upalabhyamānaḥ tam upasthāpayatu dharmyantare tu tad upalambhāt bhavatu saṃśayaḥ kiṃ tat sādhyāvinābhūtam iha hetos sattvaṃ utānyatheti tasyedam uttaram ucyate udāharaṇasādharmyāt iti ayam arthaḥ deśakālavyaktiviśeṣāṇāṃ vyabhicārāt na teṣu pratibandhāvadhāraṇam api tu sāmānyadharmayor eva vyaktibhedāśrayatve hi naiva vyāptigraho bhavet dṛṣṭānte py abhyanujñaivaṃ bhavatā dīyate katham tadabhyaujñānāt tu sāmānyena vyāptigrahaṇam aṅgikṛtam eva bhavati tasmiṃś ca sati udāharaṇasādharmyāt sādhyasādhanam eva bhavati na saṃśayaḥ saṃśayasya viśeṣāgrahaṇakatvāt iha ca udāharaṇasādharmyapadopāttaṃ liṅgasāmānyam eva viśeṣo gṛhyata iti kutaḥ saṃśayaḥ sādhyasādhanapadam api na paryāyamātram api tu paṃcalakṣaṇakapratibandhasūcanena hetoḥ hetutvasamarthanārtham eva kasmāt hetur hetur bhavati sādhyasādhanatvāt gamakatvād ity arthaḥ sādhyasādhanatā cāsya paṃcalakṣaṇakāt pratibandhād vinā na nirvahatīti asau sādhyasādhanapadena lakṣyate so pi ca prayojyaprayojakabhāvagarbhaḥ sādhanatāṅgatām etīti tathāvidha eva sūcyate ata eva cāprayojaka evaikaḥ paramārthato hetvābhāsa iti vakṣyate tad idam īdṛśaṃ sādhyasādhanatvaṃ hetoḥ kuto bhavatīti udāharaṇasādharmyāt iti saṃśayaṃ vyavacchindantyā paṃcamyā kathyate ataś ca yad ucyate paraiḥ sādharmyaṃ yadi hetuḥ syāt na vākyāṃśo na paṃcamī iti tad idam anupapannam paṃcamyā arthātmakatve hetāv anupayogāt tatrāpi vā tayās samarthitatvāt vākyāṃśe lakṣanāntarakaraṇāt tac cedam idānīm ucyate udāharaṇasādharmyāt sādhyasādhanaṃ hetuḥ yathoktād udāharaṇasādharmyāt vivakṣādikrameṇa yadvacanaṃ pravartate sa hetuḥ yady api ca jñānasyāpy udāharaṇasādharmyāt karmabhūtāt karaṇātmakād vā bhavaty abhinirvṛttiḥ tathāpi vākyāvayavakaraṇasāmarthyāt vacanam avasīyate yadi vākyāvayavakaraṇam idam kim arthaṃ tarhy arhtavyutpādanam uktam atra tadaupayikatvād iti sādhyasādhanagrahaṇaṃ vacanalakṣaṇe kim arhtam hetvābhāsavacananirasanam arthātmakahetunirasanād eva hi siddham na hetvābhāsavacanavyavacchedārthaṃ tat kin tu hetuvacanaviśeṣapratipattyartham na svarūpamātranirdeśakaṃ vacanam kṛtakatvam ity evamādi prayoktavyam api tu hetuvibhaktyantaṃ kṛtakatvāt iti kṛtakatvena iti kṛtako yam asmāt iti vā bhidhātavyam evaṃ hi tat sādhyasādhanaṃ bhavatīti tathā vaidharmyāt  udāharaṇagrahaṇam anuvartate sādhyasādhanam iti ca etac ca tathā śabdopādānasāmarthyād gamyate udāharaṇavaidharmyāt sādhyasādhanaṃ hetuḥ atrāpy arthātmakahetupūrvakanvāt tadvacanasyārthātmaka eva hetuḥ prathamaṃ prayujyata iti tallakṣaṇāya pūrvavat paṃcamīpāṭhaśūnyam eva sūtraṃ varṇayanti vaidharmyahetuḥ ity ucyamāne pakṣavaidharmyasyāpi vipakṣavṛtteḥ aśeṣāśvavyaktipakṣīkaraṇe turagā ime viṣāṇitvāt ity evam āder hetutvaṃ syāt iti udāharaṇagrahaṇam tathāpy asādhāraṇādeḥ udāharaṇavaidharmyasya hetutā prasajyata iti pūrvavat sādhyasādhanagrahaṇaṃ pratibandhasūcakaṃ sakalahetvābhāsavyavacchedakaṃ yojanīyam tasmād eva sakalahetvābhāsavyavacchedasiddheḥ udāharaṇavaidharmyagrahaṇaṃ samānajātīyānvayavyatirekihetuvyavacchedāya vyākhyeyam nanu vaidharmyaśabdah kevalānvayinam eva hetuṃ avyatirekaṃ vyavacchettum alam tasya vaidhrmyaṃśūnyatvāt anvayavyatirekiṇas tu hetoḥ udāharaṇasādharmyavat tadvaidharmyasyāpi bhāvāt katham anena vyāvartanam ucyate vaidharmyaśabdopādānāt kevalānvayino yathā nivrttir gamyate tadvat anvayavyatirekiṇaḥ sādhyasādhanaśabdo hi pratibandhopalakṣaṇaḥ vyākhyātah pratibandhaś ca vyatirekānvayātmakaḥ vaidharmyasādhane py asmin sa eva yadi varṇyate pūrvatrakathanād vyarthaṃ vaidharmyagrahanaṃ bhavet kevalavyatirekākhyapratibandhābhidhitsayā vaidharmyavacanaṃ tasmāt saphalaṃ vyavatiṣṭhate adhyāhṛtaivakāram vā tadvyudāsāya paṭhyatām  viśeṣavidhirūpeṇa vyākhyānaṃ vā vidhīyatām kevalānvayihetuś ca na kaścid upalabhyate tena pūrvokta evāsya vyavacchedyo bhaviṣyati nanu evaṃ tarhi anenaiva nyāyena pūrvasūtraṃ kevalātvayilakṣaṇārthaṃ syāt yatheiha vaidharmyagrahaṇaṃ sādharmyavyavacchedakam evaṃ  tatra sādharmyagrahanaṃ vaidharmyavyavacchedāya syād iti uktam atra na kevālānvayī nāma hetuḥ saṃbhavatīty alakṣaṇīya evāsau tad evam anvayavyatirekavato hetoḥ lakṣaṇāya pūrvasūtram idaṃ tu kevalavyatirekilakṣaṇāyeti sthitam arthātmakahetulakṣaṇapakṣe pi paṃcamīpāṭhaḥ pūrvavat saṃśayaparākaraṇaphalatvena varṇanīyaḥ vacanātmakahetulakṣaṇe pi tathaiva sūtraṃ yojyam yathoktavaidharmyāt pravṛttaṃ vacanaṃ sādhyasādhanaṃ hetuvibhaktyantaṃ prayoktavyam iti tad etad ākṣipanti lakṣye sati lakṣaṇaṃ vaktavyaṃ bhavati kevalavyatireki tu nāma na samasty eva hetur iti kasyedaṃ lakṣaṇam ucyate pratibandhena hi hetor gamakatvam uktam pratibandhaś ca paṃcalakṣaṇako vyākhyātaḥ ekaikalakṣaṇavirahanibandhanāś ca paṃcahetvābhāsā bhaviṣyanti tat pakṣadharmatvavirahiṇa ivāsiddhasya hetor anvayaśūnyasyāpi na hetutā yuktā kevalavyatirekamātraśaraṇena hetunā sādhyasiddhau tathāvidhasiddhisubhikṣasaṃbhavāt yat yasmai rocate sa tat sarvaṃ sādhayet asādhāraṇasya vā kim iti hetutvaṃ vyatirekavato pi niṣyate api ca anvayasyāparicchedāt vyatireko pi saṃśayaḥ sādhyābhāvakṛtā tasmāt vyāvṛttir uta vā nyathā anvaye hi kvacid gṛhīte nyatra hetuvyāvṛttir avagamyamānā sādhyavyāvṛttikṛtaiveti avadhāryate netarathā ittham eva ca sandigdhavyatirekata vyāvartate nānyatheti sandigdhavyatireke ca sādhyasādhanatā katham lakṣyābhāvād ataś cedaṃ kathyate tasya lakṣanam tasmān na sādhyasādhanagrahaṇena hetudvayasāmānyalakṣaṇam abhidhāya udāharaṇasādharmyagrahaṇena anvayavyatirekiṇo lakṣaṇam udāharaṇavaidharmyagrahaṇena ca kevalavyatirekiṇo varṇanīyam api tu sūtradvayenaikasyaivānvayavyatirekavato hetor lakṣaṇaṃ vyākhyeyam anvayavyatirekayor gamakāṅgatvāt ekenānvayanirūpaṇaṃ apareṇa ca sūtreṇa vyatirekavyutpādanam ata eva bhāṣyakāraḥ kim etāvad dhetulakṣaṇam nety ucyate tathā vaidharmyāt ity ekavākyatayaiva vyākhyātavān udāharaṇam api ca sūtradvaye tulyam eva anvayavyatirekihetor uktavān utpattidharmakatvāt iti atra vadanti yadi vayaṃ kaṃcana śuṣkam eva kevalavyatirekiṇaṃ hetum upagacchema tata evam anuyujyemahi kin tva anvayavyatirekavān eṣa hetuḥ kvacit sādhyaviśeṣe viśeṣaṇavaśāt kevalavyatirekitām avalambata iti brūmaḥ tad yathā icchādigataṃ kāryatvam ātmasiddhau tatra hi kāryatvamātraṃ āśritatvamātreṇa vyāptam upalabdham anvayavyatirekayuktam eva ghaṭādeḥ kāryasyāśritasya dṛṣṭatvāt yatra cāśritatvaṃ nāsti tatra kāryatvam api nāsty eva vyomādau so yam anvayavyatirekavān eva hetuḥ yadā paridṛśyamānaśarīrādyāśrayavyatiriktāśrayāśritatve sādhye dehādiṣu bādhakopapattau satyāṃ kāryatvāt iti saviśeṣaṇaḥ prayujyate tadā kavalavyatirekī saṃpadyate dehādi yatiriktasyāśrayasyātmano nityaparokṣatvenānvayānupalambhād iti dṛśyasya cānvayamūlasya tasyāṃ daśāyāṃ kevalavyatirekitām upagatasya hetutvopagamāt na pūrvoktadoṣāvasarah na hīdṛśā hetunā sarvaḥ sarvasādhayitum utsahate na cāsādhāraṇasya hetutvaṃ itthaṃ sthite prasajyeta paṃcalakṣaṇatvam api pūrvāśrayāpekṣam asya bhaviṣyati yac ca sandigdhavyatirekitvam āśaṅkitaṃ tad py anvayavyatirekamūle kevalavyatirekiṇi niravakāśam kāryasyāśritasyopalambhāt aśritatvavyāvṛttyā vyomādau ca kāryatvavyāvṛttidarśanāt idānīṃ ghaṭādau śarīre vā saviśeṣavyāvṛttir dṛśyamānā viśiṣṭāśrayavyāvṛttikṛtaivāvagamyata iti na sandigdho vyatirekaḥ etac cātmasiddhiprasaṅge nirṇītam iti nirapavādaḥ kevalavyatirekī hetur asty eva lakṣya iti tallakṣaṇārtham uttarasūtram anvayavyatirekihetulakṣaṇārthaṃ pūrvasūtram kevalānvayī hetur nāsty eva sāmānyalakṣaṇe tu anumānalakṣaṇavat sādhyasādhanapadād vā vagantavyam bhāṣyākārāṇi tu kāmam upakṣiṣyāmahe athavā yathā kathaṃcid vā vyākhyāsyāmaḥ kevalavyatirekiṇaṃ tv īdṛśam ātmādiprasādhane paramamastram upekṣituṃ na śaknum iti ayathābhāṣyam api vyākhyānaṃ śreyaḥ sādhyasādharmyāt taddharmabhāvi dṛṣṭānta udāharaśṇam  yathā tatpūrvakam anumānam ity atra pratibandhagrahaṇopāyamātraṃ pratipāditam iha tu pratibandhasvarūpam udāharaṇasādharmyam uktam evaṃ laukikaparīkṣakāṇāṃ yasminn arthe buddhisāmyaṃ sa dṛṣṭānta ity atra vādiprativādipratipannatvaṃ dvividhasyāpi dṛṣṭāntasya sāmānyalakṣaṇam uktam iha tu prayojyaprayojakabhāvavyavasthitasādhyasādhanadharmādhikaraṇatvam ekasya dvitīyasya ca tadrahitatvaṃ lakṣaṇam upapadyate tatra sādhyasādharmyāt taddharmabhāvī iti sādharmyadṛṣṭāntasya lakṣaṇam vacanādhikāre pi arthātmakadṛṣṭāntacintanaṃ tadaupayikatvāt hetuvat kartavyam sādhyaḥ dharmaviśiṣṭo dharmī tena sādharmyaṃ samāno dharmaḥ liṅgasāmānyaṃ yat udāharaṇasādharmyaṃ pūrvam uktaṃ tad eva dviṣṭhatvāt ubhābhyāṃ vyapadiśyate iti iha ca sādhyasādharmyapadenoktam tasmāt sādhyasādharmyāt yaḥ taddharmabhāvi tasya sādhyasya dharmaḥ nityatvādiḥ yasmin bhavati saḥ taddharmabhāvī paṃcamyā prayojakatvam ucyate hetu dharmaprayukto hi sādhyadharmaḥ yatrāsti saḥ sādharmyadṛṣṭānta ity arthaḥ sa eva ca vacasaḥ karmatāṃ pratipadyamānaḥ udāharaṇaṃ bhavatīti arthavacanavācinoḥ dṛṣṭāntodāharaṇaśabdayoḥ sāmānādhikaraṇyam aviruddham dṛṣṭānta evānvayakhyāpakena vacanenocyamānaḥ udāharaṇaṃ ity ukte sati tadabhidhāyakaṃ vacanaṃ udāharaṇaṃ bhavaty eva yad yat kṛtakaṃ tat tad anityaṃ dṛṣṭaṃ yathā ghaṭa iti nanu evaṃ yatra hetukṛtā sādharmyavattā yathā jaladharonnamanavṛṣṭyādau tādṛśa eva dṛṣṭānta upadiṣṭo bhavet na yatra sādhyadharmakṛtā hetusattā yathā dhūmānumāna iti adarśanajño devānāṃpriyaḥ nātrotpattyapekṣayā prayojyaprayojakabhāvo vivakṣitaḥ kin tu jñāptyabhiprāyena jñāptau ca dhūma evāgneḥ prayojakatāṃ pratipadyate na hi dhūmāgnyoḥ kāryakāraṇabhāvena gamyagamakabhāvaḥ kin tu nityasāhacaryeṇaiva niyamanāmnā saṃbandhenety asakṛd uktam dhūmaḥ svarūpato nāma jāyatāṃ jātavedasaḥ agnis tu nākṣipaty enaṃ sa eva hy agnim ākṣipet prayojakatvam agenś ca paṃcamyā yadi kathyate yatra yatrāgnir ity evaṃ tannirdeśaḥ prasajyate yasya prayojakatvaṃ hi cikhyāpayiṣitaṃ bhavet yac chabdena ca pūrvatra sa hi nirdeśam arthati bhaved evaṃ ca hetutvaṃ dhūmaṃ prati vibhāvasoḥ na ca tad yujyate vaktuṃ anaikāntikadoṣataḥ prayojakatvam icchanti tasmān notpattyapekṣayā api tu jñaptyabhiprāyaṃ hetor evocitaṃ ca tat tasmāt hetudharmaprayuktaḥ sādhyadharmaḥ yatra khyāpyate sa sādharmyadṛṣṭāntaḥ tadvacanam udāharaṇam iti siddham tadviparyayād vā viparītam  dṛṣṭānta udāharaṇaṃ iti vartate tad iti sādhyasādharmyaparāmarśaḥ tac ca yady api pūrvasūtre liṅgasāmānyaṃ vyākhyātam tathāpy ubhayasya saṃbhavād ihānumeyasāmānyaṃ sādhyasādharmyaṃ dṛṣṭavyam tadviparyayāt sādhyābhāvati tadviparītaḥ ataddharmabhāvi sādhanarahitaḥ yo dṛṣṭāntaḥ sa vaidharmyadṛṣṭāntaḥ pūrvavat vacasaḥ karmatām āpadyamānaḥ vaidharmyodāharaṇaṃ bhavati viparītaṃ ity udāharaṇāpekṣayā napuṃsakaliṅganirdeśaḥ kimarthaṃ punaḥ sādhyābhāvāt sādhanābhāvo vaidharmyadṛṣṭānto varṇyate na punaḥ sādharmyadṛṣṭāntasthityā sādhanābhāvād eva sādhyābhāva iti uktam atra vyāpyavyāpakabhāvo yaḥ sādhyasādhanadharmayoḥ sa eva vaiparītyena mantavyas tadabhāvayoḥ iti kiṃ kāraṇam sādhanadharme hi dhūme sādhyadharmaṇāgninā vyāpte nagniḥ tatra niveśamalabhamāno nyatrānavakāśād dhūma eva niviśate evaṃ sādhyadharmābhāve nagnau sādhanadharmābhāvenādhūmena vyāpte sati dhūmas tatrālabdhāvakāśaḥ ananyagatitvāt agnāv eva niviṣata iti yati tu sādharmyadṛṣṭāntavat tathaiva vyāpyavyāpakabhāvaḥ khyāpyate sādhanābhāve sādhyaṃ nāstīti tadā dhūmābhāvenānagnitā vyāptena agnti tatrālabdhaniveśaḥ dhūmam evāvalambeteti syāt na caitan nirvahati adhūme pi vahnidarśanāt ity evaṃ sapakṣaikadeśavṛtter hetutvam api prasiddhaṃ hīret vyāptivaidharmyād iti api ca dhūmābhāvenāgnyabhāve vyāpte kathyamāne saty adhūmo niyamito bhavati anagni mā hāsīt iti agnis tv anityam iti svātantryād dhūmavad dhūmam pai spṛśed iti vyabhicārāt praibandho viplavet tad uktam yadā tu sādhyābhāvena hetvābhāvo viruddhyate tadā sādhyaṃ tato dṛṣṭaṃ avatiṣṭheta sādhane evaṃ niyavitaṃ sādhyaṃ sādhane khyāpitaṃ bhavet sādhanaṃ tu svatantratvāt sādhyābhāve pi saṃbhavet tasmāt yatrāpi samavyāptikau sādhyasādhanadharmāv iti sapakṣaikadeśavṛttitvenāhetutvam āśāṅkyate tatrāpi sādhanadharmasya vipakṣāt vyāvṛttirm abhidhitsatrā sādhyābhāve sādhanābhāvo darśayitavyaḥ yatrānityatvaṃ nāsti tatra kṛtakatvam api nāsti yathā kāśa iti yo py avidyamānavipakṣo hetuḥ so pi sutarāṃ tato vyāvṛtto bhavati tadabhāvāt tatrāvṛtter iti ataś ca sarvapadārthānityatvavādī evam api vaidharmyadṛṣṭāntaṃ pradarśayan na vāryate yatra nityatvaṃ nāsti tatra kṛtakatvam api nāsti yathāśaśaviṣāṇādāv iti te ete sādharmyavaidharmyodāharaṇe anvayavyatirekavati hetāu ubhe api saṃbhavantī vikalpena prayoktavye ekenaiva vyāpteḥ pradarśanāt kim anyena kṛtyam kecit tu vyāptisauṣṭhavapradarśanāya dvayor api prayogam icchanti sa bhavatu mā vā bhūt nedaṃ mahadvimadasthānam nanu hetūdāharaṇādhikam iti nigrahasthānam idam ādiṣṭam na samānajātīyābhiprāyaṃ tad bhaviṣyati sādharmyadṛṣṭāntānekatve vaidharmyadṛṣṭāntānekatve vā tan nigrahasthānam ity āstām etat itthaṃ sādharmyadharmyadṛṣṭāntasvarūpe vyupādite basātallakṣaṇarahitadṛṣṭāntābhāsā bhavanti tatra sādhyavikalaḥ sādhanavikalah ubhayavikala iti vastudoṣakṛtās trayaḥ sādharmyadṛṣṭāntābhāsāḥ ananvayaḥ viparītānvaya iti dvau vacanadoṣakṛtau yathā nityaḥ śabdaḥ amūrtatvāt ity atra buddhivat iti sādhyavikalo dṛṣṭāntaḥ paramāṇuvat iti sādhanavikalaḥ ghaṭavat iti ubhayavikalaḥ vyomni nityatvānmūrtatvaṃ vidyata ity ananvayaḥ yad amūrtaṃ tan nityam iti vaktavye yan nityaṃ tad amūrtam iti viparītānvaya iti vaidharmyadṛṣṭāntābhāsā api paṃcaiva sādhyavyāvṛttaḥ sādhanavyāvṛta ubhayāvyāvṛtta iti vastudoṣās trayah avyatirekaḥ viparītavyatireka iti vacanadoṣau dvau yathā tatraiva hetau yatra nityatvaṃ nāsti tatrāmūrtatvam api nāsti yathā paramāṇuṣv iti sādhyāvyāvṛttaḥ yathā buddhāv iti sādhanāvyāvṛttaḥ yathā kāśa ity ubhayāvyāvṛttaḥ nityatvāmūrtatve ghaṭe na vidyate ity avyatirekaḥ yatra nityatvaṃ nāsti tatrāmūrtatvam api nāsti iti vaktavye yatrāmūrtatvaṃ nāsti tatra nityatvam api nāsti iti viparītavyatireka iti ete ca vastuvṛttena hetudoṣā eva tadanuvidhāyitvāt ata eva hetvābhāsavat sūtrakṛtā nopadiṣṭāḥ asmābhis tu śiṣyahitāya pradarśitā evam udāharaṇāpekṣaḥ tathety upasaṃhāre na tatheti vā sādhyasyopanayaḥ  udāharaṇam ātmalābhe apekṣata iti udāharaṇāpekṣaḥ pakṣadharmopasaṃhāraḥ upanayaḥ dvividhaś cāsau tatheti na tatheti vā udāharaṇadvaividhyāt tatra sādharmyodāharaṇāpekṣaḥ tathety upanayaḥ yat kṛtakaṃ tad anityaṃ dṛṣṭaṃ yathā ghaṭaḥ na ca tathā kṛtakaḥ śabdaḥ iti vaidharmyodāharaṇāpekṣas tu na tathety upanayaḥ yan nityaṃ tad akṛtakaṃ dṛṣṭaṃ yathā kāśaḥ na ca tathā kṛtakaḥ śabda iti atrāpi niṣedhadvayayogād vidhir eva gamyate nanu sādhyasya ity avācakaḥ sūtrāvayavaḥ pakṣadharmopasaṃhāro hy upanayaḥ na sādhyopasaṃhāraḥ sādhyo hi dharmaḥ dharmī vā syāt na tayor anyatarasyāpy ayam upasaṃhāra iti ucyate sādhyo dharmy eva na dharma iha vivakṣitaḥ tatrāyaṃ hetor upasaṃhāraḥ tathā ca kṛtakaḥ śabdaḥ iti seyaṃ sādhyasyeti saptamy arthe ṣaṣṭhī mantavyā sādhye dharmiṇi hetor upasaṃhāra upanaya iti nanv ādhāravivakṣāyām iha prāpnoti saptamī saṃbandhamātre vā vācye katham ādharatocyate naitat saṃbandhasāmānye py ukte bhavati dharmiṇā yogo viśeṣacintāyāṃ tasya tv ādhāratā bhavet viśeṣe ntarnigūḍhe ca prāyaḥ ṣaṣṭhī prayujyate śeṣā nāmāvivakṣaiva kārakāṇām iti sthitiḥ tathā ca rājaḥ puruṣaḥ brāhmaṇasya kamaṇḍaluḥ taroḥ śākheti sarvatra viśeṣo ntarvyavasthitaḥ ataś ca dharmāya jijñāsā dharmajijñāsā sā hi tasya jñātum icchā itivat saṃbandhamātrasamarpikā pi se yaṃ ṣaṣṭhī viśeṣayarya vasānā bhaviṣyatīti sūktaṃ sādhyasyopasaṃhāra iti nanu upanayavacanam anarthakam pakṣahetudṛṣṭāntavacanaiḥ kiṃ na paryāptam yad artham upanayavacanam uccāryate yadi dharmiṇi hetoḥ sattvasiddhaye tad adhigānam tadaiṣa vṛthaiṣa vṛthaiva śramaḥ pakṣadharmavacanenaiva kṛtakatvāt ity evamādinā siddhatvāt atha sādhyadṛṣṭāntadharmiṇoḥ sāmyāpādanāya tad ucchāraṇaṃ tad api na caturaśram udāharaṇasādharmyāt ity anenaiva gatārthatvāt udāharaṇasādharmyavacanaṃ hi hetuvacanam eva bhavet atha svapratipattau tadarthadarśanāt paraṃ prati tadvacana tatrāpi parāmarśajñāne vivadante api ca svayaṃ dadhibhakṣaṇasamanantaraṃ yadi kadācid anumeyam atirupajāyate tat kim aparasmai tad upadiśyatām yo py ayaṃ pratijñāhetūdāharaṇopanayanigamanaprayogakrama āśrīyate so pi svaprakriyānurāganimitta eva na vastubalapravṛttaḥ tathā hi yad yat kṛtakam tat tad anityaṃ dṛṣṭam kṛtakaś ca śabda itīyato vacanāt ko nāma śabdānityatāṃ nāvagacchet tvam evātra satyavratadhanaḥ pramāṇam ḍiṇḍikarāgaṃ parityajyākṣiṇīnimīlya cintaya tāvat kim iyatārthaṃ buddhyase na vā tasmāt svaprakriyāpakṣapātam apāsya paṃcāvayavam evaṃ kramakaṃ vākyaṃ upekṣya yathoktam eva vākyaṃ prayuṅkṣveti atrocyate idaṃ tāvat bhavān pṛṣṭo vyācaṣṭām kiṃ svapratpattim anusarantaḥ parapratipādanāya vākyatacanāṃ kurmaḥ uta parahṛdayānuvarthaneneti tatra parābhiprāyasya vaicitryāt parokṣatvāc ca duravagamatvena na vidmaḥ kiṃ viddhmahe kiṃ bhūvam utkṣipāmaḥ kim aratninā paraṃ pīḍayāmaḥ uta hastasaṃjñayā vyavahārāmaḥ āho hetumātram eva kevalaṃ prayujmahe kiṃ vā tryavayavaṃ vākyam abhidadhmaḥ uta paṃcāvayavāt api vākyād abhyadhikam ākhyānakam asmai ity evam anavasthitatvāt parābhiprāyasya svapratipattim evānusaratā paraḥ pratyāyyaḥ tatra svapratipattau parvatādidharmī prathamaṃ dṛṣṭa iti sa pratijñāya kathyate tato pi dhūmādiliṅgam upalabdham iti hetuvacanena tadāvedyate tato yatra dhūmas tatrāgniḥ yathā mahānasaḥ iti vyāptismaraṇam abhavad iti dṛṣṭāntavacasā tad abhidhīyate tataḥ tathā cāyaṃ dhūmaḥ iti parāmarśajñānam udapādīti tadupanayavacanena pratipādyate tataḥ tasmād atrāgniḥ ity anumeyajñānam upajāyate iti nigamanena tad ucyate tataḥ parapratipattiparyavasānāt kim anyad upadiśyamānam iti na ca dadhithakṣaṇasadṛśaṃ ato nyatamam api bhavitum arhati anumeyapratipattāv upādayatvāt yeṣām api mate parāmarśajñānaṃ nāti tair apy upanayavacanam avaśyam evāparihāryam anumeyapratipattaye dṛṣṭānte darśitaśaktir eva hetuḥ prabhavati nānyatheti ato yady api pakṣadharmavacanena hetudharmisaṃbandhamātram upapāditam tathāpi adhunā dṛṣṭānte darśitaśaktidharmaḥ saḥ tasmin dharmiṇi tathāvidho hetuḥ syāt na vati asiddhyāśaṅkāśamanam upanayavacanam antareṇa na bhavaty evety avaśyaṃ prayoktavyaṃ tad iti svapratītyanusaraṇena ca vākyaracanāyāḥ sthatatvāt kramo pi yathokta upayujyate ata eva ca yat kṛtakaṃ tad anityaṃ dṛṣṭaṃ ity abhidhānaṃ anupapannam anavagate dharmiṇi tadvartini ca hetau prathamam eva vyāptismaraṇāsaṃbhavena tadvacanāyogāt tad idam avayaviviparyāsavacanaṃ aprāptakālanigrahasthānam upadekṣyāmaḥ api ca yat kṛtakaṃ tad anityaṃ dṛṣṭaṃ kṛtakaś ca śabdaḥ ity etāvad eva prayoktavyam iti vadatā bhavatā kṛtakaś ca śabdaḥ itīdam uapnayanavacanam anujñātam kṛtakatvād iti pakṣadharmavacanaṃ tu hihnutam kṛtakaś ca śabdaḥ ity etāvad eva hetuvacanam iti cet na prayojakasya paṃcamyādinā nirdeśārhatvād iti yat kiṃcid etat yad apy ucyate viduṣāṃ vācyo hetur eva hi kevalaḥ iti tad apy acāru vidvadbhir vittvād eva hetor api prajñānāt apūrvā ime vidvāṃsaḥ ye pratijñādyavayavacatuṣṭayasyārthaṃ jānānti hetuvacanasya tu na vindantīti tasmāt parāśayasya sarvathā durbodhatvāt pūrvoktenaiva krameṇa svānubhavasākṣikeṇa vākyaracanāṃ kṛtvā paraḥ pratyayya iti hetvapadeśāt pratijñāyāḥ punarvacanaṃ nigamanam  hetuḥ dṛṣṭāntadharmiṇi nirjñātaśaktiḥ sādhye dharmiṇi apadiśyate neneti hetvapadeśa upanayaḥ tasmāt hetvapadeśāt pravṛttaṃ pratijñāyāḥ punarvacanaṃ nigamanam nigamyate nena pūrvoktāḥ avayavāḥ ekatra sādhye rthe samarpyante niyojyanta iti nigamanam tasmāt kṛtakatvād anityaḥ śabdaḥ iti tad idaṃ nigamanaṃ sādharmyavaidharmyabhedena hetoḥ dṛṣṭāntasya ca tadapekṣiṇaś ca tathā na tathā ity upanayasya dvaividhye pi pratiśāvacanavat tulyam eva bhavati nanu pratijñāvacanam eva tāvat asādhanāṅgavacanatvāt apārthakam tasyā eva punarvacanaṃ nigamanam adhunā saphalaṃ bhaviṣyatīti keyaṃ kathā pratijñāyāḥ punarvacanam iti ca na vācako granthaḥ sādhyanirdeśo hi pratijñā siddhanirdeśas tu nigamanam iti vācake vā granthe paunaruktyād eva nigamanasya vaiphalyam svapratipattau ca parāmarśajñānāntaraṃ sādhyāvagatir eva bhavantī dṛśyate sā parasyāpy upanayavacanaśravaṇasamanantaram upajāyata eveti kiṃ tad uktyā prayojanam ucyate pratijñāyās tāvat sāphalyaṃ samarthitam eva tasyāś cedaṃ punarvacanaṃ siddhasādhyabhede saty api dharmidharmanirdeśamātrasāmyād ucyate siddhadādhyabhedād eva ca na paunaruktyakṛtāphalyam svapratipattaye ca parāmarśajñānānantaraṃ sādhyabuddhir utpannā sā parasmai kathyamānā na niṣprayojanā bhavati asmād dhetor idaṃ sādhyaṃ aham ajñāsiṣaṃ yathā tathā tvam api jānīhi mā sma vidhno tra te bhavet evamukte saṃśayānasya saṃśayaḥ śabhyati viparyastamateś ca viparyayaḥ tadarthaś cāyaṃ parārthānumānopanyāsaśramaḥ tad idaṃ viparīta prasaṅgapratiṣedhārthaṃ nigamanam āhuḥ ye tu yathāśrutasādhyanirdeśātmakapratijñāpunarvacanasamarthanalobhādadyāpi pratijñāyāḥ siddhim abudhyamānāḥ asādhāranāśaṅkāyāḥ dṛṣṭāntavacanenaiva nirastatvāt viśeṣasya hi hetutvasaṃbhāvanāyām asādhāraṇāśaṅkā syāt yat kṛtakaṃ tad anityaṃ iti tu dṛṣṭāntavacasā sāmānsyasya hetutve kathite katham asādhāraṇatvam āṅkyeta yadi punar upanayavacanena sādhye dharmini hetor upasaṃhārāt asādhāraṇatvam āśaṅkyeta tan punardṛṣṭāntadharmivṛttitvam asya darśayitavyam tasmin darśite punaḥ tadvṛttitvāt dharmiṇyasiddhatvam āśaṅkanīyam punas tadvyāvṛttaye dharmiṇi hetor upasaṃhāro vidheya ity evam asādhāraṇāsiddhāyaśaṅkābhyāṃ gacched iti na kadācit sādhyapratītir bhaved iti nāsādhāraṇaśaṅkāvyudādāya tatprayogaḥ kintu pūrvarītyaiveti tasmād vivakṣite rthe yathoditakramaniveśino vayavān ekatra saṃghaṭayituṃ nigamanavacanaṃ prayoktavyam na ime pratijñādayo nigamanaparyantāḥ paṃcāvayavāḥ yathāsaṃbhavam āgamādimāṇānugṛhītāḥ parasparānuṣaktāś ca svārtha sādhayanti tatra mukhyayā vṛttyā pratipādyenānumānenaiva sarve vayavā anugṛhyante prapaṃcāya tu pramāṇāntarānugraha eṣām ucyate pratijñāyās tāvad āgamo nugrāhakaḥ upeyate upadeśasvabhāvatvāt anityaḥ śabdaḥ iti vaktā tu evaṃvidhe viṣaye ṛṣivad svātantratvāt anumānam upadiśati pratijñāvacanaṃ tu tacchāyānupātitvāt śabdaprāmāṇyasiddhyarthe vā śāstre tatpratijñāyāḥ śabdaviṣayatvād āgamānugṛhītatvam ucayte hetuvacanam anumānenānugṛhyate udāharaṇaṃ tu pratyakṣeṇa tanmūlatvād vyāptipāricchedasya yathā gauḥ tathā gavayaḥ itivat yathā ghaṭas tathā śabdaḥ ity anayā cchāyayā upamānakāraṇabhūta vanecarādivacanasadṛśatvāt upamānaṃ upanayasyānugāhakam abhidhīyate nigamanasya tu sarvāvayavānām ekatra niyojanārthatvāt sarvapramāṇānugrāhyataiva itaretarānuṣaktatvāt pratijñāṃ vinā nirāśrayo hetur bhaved iti sā pūrvaṃ prayoktavyā anityaḥ śabdaḥ iti tato hetuṃ paro jijñāsata iti hetuvacanam uccāryate kṛtakatvāt iti hetau śrute kvāsya vyāptir avadhṛteti darśayitum udāharaṇam ucyate yat kṛtakaṃ tad anityaṃ dṛṣṭaṃ yathā ghaṭaḥ iti evamukte īdṛśo nirjñātaśaktir eṣa hetuḥ sādhye dharmiṇi bhavet na vety asiddhatā śaṅām apākartum upanayaḥ prasajyate tataḥ amunā krameṇa tavāpi sādhyapratītir bhavatu iti sarvāvayavān ekatra sādhye rthe samarthayituṃ nigamanam abhidhīyate anyatamam avayavam antarena sakalam idam anuṣaktārthavākyaṃ syād iti paṃcāvayavam eva yathopadiṣṭakramakaṃ vākyaṃ prayoktavyam ity ārabdhopakāraḥ tadanuguṇaphalaiḥ āgamādipramāṇaiḥ anyonyāpekṣiṇo mī niyatam avayavāḥ sādhayanty arthajātam yac caiteṣāṃ prameye kvasi ca caturastasya jātiprayogaprāyaiḥ śakyo na pakṣaḥ kṣapayitum iti hi vyāharad vṛttikāraḥ ity avayavaparīkṣā iti śrī bhaṭṭajayantakṛtau nyāyāmañjaryā daśamam āhnikam avayavānantaraṃ prathamasūtre tarkasyoddeśāt uddeśānukrameṇa tasya lakṣaṇam āha avijñātatattve rthe kāraṇopapattitaḥ tattvajñānārtham ūhas tarkaḥ  avijñātatattve rthe iti sāmānādhikaraṇyanirdeśāt artha eva anyapadārthaḥ na puruṣaḥ puruṣāṃ hi ṣaṣṭḥyā nirdekṣyata avijñātaṃ tattvaṃ asya iti tattvapadupādānena dharmiṇah sāmānyadharmamānn aviśiṣṭasya vijñātatvaṃ sūcayati kāraṇopapattitaḥ iti saṃśayajñānollikhyamānapakṣadvayānyatarapakṣotthāpanānukūlakāraṇāvalokanaṃ tarkasyotthāpakam āha ata eva avijñātatattverthe bhavantāv api bubhutsāvimarśau na tarkatāṃ prāpunutaḥ tattvajñānārtham iti sākṣāt pramāṇatām asya nirasyati pramāṇānugrahaṃ tu viṣayapariśodhanadvareṇa vidadhat tattvajñānāya kalpate tarkaḥ ūhaḥ iti paryāyapadopādānasya prayojanaṃ vakṣyāmaḥ tenāyaṃ sūtrārthaḥ avijñātatattve sāmānyato jñāte dharmiṇi ekapakṣānukūlakāraṇadarśanāt tasmin saṃbhāvanāpratyayaḥ bhavitavyatāvabhāsaḥ taditarapakṣaśaithilyāpādanena tadgrāhakaṃ pramāṇaṃ anugṛhṇat sukhaṃ pravartayan tattvajñānārthaṃ ūhas tarka iti yathā vāhakelipradeśādau ūrdhvatvaviśiṣṭadharmidarśanāt puruṣeṇānena bhavitavyam iti pratyayaḥ nanu tattvajñānārtham iti ukte sati sāmārthyād avijñātatattvatā labhyata eveti kimartham kaṇṭhena punar anūdyate bāḍham kin tu kvacid viṣaye jñātatattve pi pūrvatarkeṇāvasṛṣṭe sati uttarakālaṃ tarkito mayā yam artha iti smaryamāṇatarkaviśeṣaṇatayā gṛhyamāṇaḥ viśeṣaṇībhūtas tarkaḥ tattvajñānārtho bhavatīti tadvyudāsāya punar avijñātatattvagrahaṇam mārgaśodhanadvareṇa tarkasya tattvajñānārthatvam iha vivakṣitam tac ca avijñātatattve rthe saṃbhavatīti nanu naiva saṃśayanirṇayāntarālavartī tarkapratyayaḥ kaścid asti tathā hi yadi tāvad anavagataviśeṣasya saṃbhavaty asau pratyayaḥ tarhi saṃśaya eva bhavet avagataviśeṣasya bhavan nirṇayatām eva spṛśet puruṣa eva iti evakārārthāsamunmeṣarahito pipratyayaḥ nānirṇayo bhavitum arhati turagaparisaraṇasamuvitadeśadarśanam api yadi sthāṇupakṣaṃ sthagayitum alam iti manyate tatkaracaraṇādinaraviśeṣadarśanavat tannirṇayakāraṇam eva syāt atha tasyām api turagaviharaṇabhuvi niśi nikhanati kaścana sthāṇum iti śaṅkase yady evaṃ sthāṇupakṣānupāyāt punaḥ saṃśaya eva syāt iti na tṛtīyaḥ pakṣaḥ samastīti lakṣyābhāvāt kasyedaṃ lakṣaṇam iti ucyate na khalu svamatiparikalpitavikalpavitānena pratyātmaveda nīyāḥ pratītayo panetuṃ śakyāḥ tathā hi sthāṇur vā puruṣo vā iti pratītir ekā puruṣa evāyam ity anyā anyā ca puruṣeṇānena bhavitavyaṃ iti madhyavartinī tṛtīyā saṃbhāvanāpratītiḥ svahṛdayasākṣikaiva sāmyena hi samullekhaḥ saṃśaye pakṣayor dvayoḥ nirṇaye tv itaraḥ pakṣaḥ spṛśyate na manāg api tarkas tv ekataraṃ pakṣaṃ vibhāty utthāpayann iva narasaṃbhāvanābījavājivāhanadarśanāt vāhakelipradeśaviśeṣadarśanaṃ hi puṃsi saṃbhāvanāmātram upajanayitum alaṃ na tu śiraḥpāṇyādiviśeṣadarśanavat sarvātmanā sthāṇupakṣāpasāraṇena puruṣasya nirṇayāya prabhavati ato yam agṛhītaviśeṣasyaiva bhavati pratyayaḥ na tu saṃśayaḥ ekatarapakṣānukūlakāraṇopapattyā jāyamānatvāt kathaṃ punaḥ pāṇipādādipuruṣaviśeṣavat aśvavāhanadeśaviśeṣaḥ viśeṣakāryaṃ na kuryāt karaṇe vā sthānupakṣotsāraṇāt nirṇaya evāyam iti kasyaiṣa paryanuyogaḥ yathā hi śiraḥpāṇyādidarśane sati puruṣanirṇayo bhavati na tathā turagavahanadarśane sati ananuyojyāś ca padārthāḥ evaṃ bhavata evaṃ mā bhūt iti yathā ca deśāntare spardhamāna eva sthāṇupakṣa āste na tathā vāhakelibhūmaubhūmau api tu śithilībhavati saṃbhavatpramādatvāc ca na sarvātmanā nivartate nanu yadi na nivartate tarhi spardhatām mā vā spardhaṣṭa sthitas tāvad sthāṇupakṣa iti saṃśaya evāyam iti maivam na sthāṇupakṣaḥ sarvātmanā nivartate nāpy āste evam eveyaṃ triśaṅkur iva lambamānaḥ pratyayāntaranivṛttaye prabhavatīti tathāvidhapratyayānubhavād eva parikalpyate vāhakelipradeśadarśanepradeśadarśane hi yathā puruṣaviśeṣāḥ  smaraṇapatham avataranti na tathā sthāṇuviśeṣāḥ ubhayaviśeṣasmaraṇajanmā ca saṃśaya iti so yaṃ vāhakelipradeśaviśeṣaḥ śithilayati sthāṇupakṣaṃ na sarvātmanocchinattīti tat darśanāt bhavati pratyayāntaram ūharūpaṃ puruṣeṇānena bhavitavyam itīty alam ativistareṇa yat tu bhāṣyakāreṇa tarkodāharaṇam abhyadhāyi janmocchedadarśanāt kṛtakatatkāraṇapratyaya iti na tadd hṛdayaṅgamam tena krameṇa nirṇaya evāsau tatkāraṇatathātvaṃ na tarka iti atha vā kāryodāharaṇatvād asya tatrāpi saṃśayanirṇayāntarālavartī tarkapratyayo draṣṭavyaḥ sa udāharaṇaṃ bhaviṣyati ūha iti paryāyābhidhāne kiṃ prayojanam lakṣaṇapratipādanam eva tarkasya lakṣaṇam yat ūharūpatvam itaras tu sūtre kāraṇaviśeṣāya phalanirdeśaḥ kāraṇopapattitaḥ iti kāraṇanirdeśaḥ avijñātatattve rthe iti viṣayanirdeśaḥ tattvajñānārthaḥ iti phalanirdeśaḥ api ca tarkaśabdaṃ kecit anumāne prayuṃjate yathā smṛtikārāḥ paṭhanti ārṣaṃ dharmopadeśaṃ ca vedaśāstrāvirodhinā yas tarkeṇānusandhatte sa dharmaṃ veda netaraḥ iti tad ihāpi tarko numānaṃ mā vijñāyity ūhagrahaṇam ūho tra tarka ucyate nānumānam tattvajñānārthatā py asya pramāṇānugrāhakatvena na sākṣāt tathaiva cārthaṃ sādhayitum eṣa vāde prayujyate hṛdayaśuddhiprakāśanārtham kāpilās tu buddhidharmam ūham āhuḥ saḥ tatsiddhāntaprasiddhasattvarajastamorūpaprakṛtiprabhavabhuvanasargādivyavahāranirākaraṇavartmanā pūrvam eva nirastaḥ jaiminīyās tu bruvate yuktyā prayoganirūpaṇam ūha iti iha hi kiṃcid upadiṣṭadṛṣṭādṛṣṭasvabhāvasakaletukartavyatākalāpaṃ karma bhavati yathā agneyo ṣṭākapālaḥ iti darśapūrṇamāsakāṇḍe paṭhitam kvacit punaḥ pradhānakarmamātram upadiśyate itikartavyatā tu kācana nāmnāyate yathā sauryaṃ caruṃ nirvaped brahmavarcasakāmaḥ iti tatra vicāryate kim itikartavyatāvirahitayathāśrutapradhanamātrasaṃpādanena tatra śāstrarthaprayogaḥ parisamāpyate uta tad api setikartavyatākaṃ pradhānam anuṣṭheyam ititatra apūrvaprayuktatvena dharmāṇāṃ pratikaraṇaṃ bhede sthite niraṅgasya pradhānasyānanuṣṭheyatvāt vidhyantādhikaraṇasiddhāntanyāyena prākṛtavat vaikṛtakarma kartavyam iti setikartavyatākaṃ tad anuṣṭhīyate evaṃ sāmānyātideśe sthite sati kasya vaikṛtasya karmaṇaḥ kutaḥ prakṛteḥ dharmā adhigantavyā iti cintāyaṃ dravyadevatādicodanāsārūpyaparyalocanopanatahṛdayasannidhānaprākṛtakarmaviśeṣasaṃbandhina eva tatra dharmā bhavitum arhantīti sthāpite yugapad upanipatadanargalacodakavyāpāropanītanikhilākhaḍamaṇḍalavidhyantakāṇḍādhigamyadharmaprabandhaprāptau satyāṃ te dharmāḥ kathaṃ prayoktavyā iti yuktya prayoganirūpaṇaṃ ūha ucyate yena itthaṃ prayoktavyā iti dharmā vyavasthapyate sa ca trividhaḥ mantrasāmasaṃskāraviṣayaḥ mantraviṣayas tāvat yathātraiva saurye carau prakṛtivad bhāvena agnneyāt agnaye tvā juṣṭaṃ nirvapāmi iti nirvāpamantraḥ prāptaḥ kathaṃ prayoktavya iti vicāraṇāyāṃ uccāraṇamātreṇa mantrāṇām anupayogāt prayogasamavetadravyadevatādiprakāśanadvareṇa tad upayuogasya vyavasthitatvāt iha ca prākṛta evāyaṃ agnaye juṣṭaṃ iti prayujyamāno mantraḥ prayogasamavetasyārthasyāprakāśanāt asaṅgato bhavet sarvātmanā cotsṛjyamāne mantre mantraprakāśitakarmānanuṣṭhānāt na prakṛtivat kṛtaṃ bhaved ity agnipoddhāreṇa sūryapadaprakṣepeṇa mantraḥ prayoktavya iti gamyate sūryāya tvā juṣṭaṃ nirvapāma iti nanu ūhapravaranāmadheyānām amantratvād ittham api na mantreṇa smṛtaṃ karma kṛtaṃ syāt naitat ekadeśavikṛtam ananyavad bhavati iti nyāyāt sāmaviṣayas tu gītayas sāmāni iti sthite kvacit karmaṇi rathantaram uttarayor gāyati bṛhad uttarayor gāyati iti śruteḥ sā bṛhadrathantaragītiḥ yasyām ṛci yonibhūtāyām utthitā tato nyasyām api prayujyate tādṛgakṣarāpāye pi sā gītiḥ ṛgantarākṣreṇv api pratyabhijñāyate rathantaram anena śloko kena gītam iti vyavahāradarśanāt saṃskāraḥ khalv api prākṛtau prokṣitābhyām ulūkhalamusalābhyām avahanti iti sāmskāraś coditaḥ kvacic ca vikṛtau śrūyate nakhanirbhinnaś carur bhavati iti tatrolūkhalamusalayoḥ prakṛtau puroḍāśāpekṣitatuṣakaṇavipramokapūrvakataūḍulībhāvasaṃpādanadvāreṇopayogāt vikṛtāv api tatkāryāpannānāṃ nakhānāṃ prokṣaṇākhyaḥ saṃskāraḥ kriyata iti so yaṃ trividha ūhaḥ keccit tu paṃcavidham ūham ācakṣate dharmasyārthakṛtatvāt dravyaguṇasaṃskāravyatiriktakramaprateṣedhe codanānubandhaḥ samanvayāt iti sūtram anusarantaḥ etat tu pratanyamānam atiprasaṅgam āvahati trividham eva cohaṃ yājñikā anumanyanta iti atra vadanti so yam ūhaśabdaḥ śrotriyair anumāne prayuktaḥ yathā smṛtikāraiḥ tatra tarkaśabdaḥ yas tarkeṇānusaṃdhatte iti tathā hi vaikṛtaṃ karma dharmitatsamavetārthaprakāśakamantraprayoganirvartyam iti sādhyo dharmaḥ karmatvāt prākṛtakarmavat iti prākṛteṣu ca karmasu tathā tathā vyāptigrahaṇāt sarvo yam anumānamārga eva nakhāḥ prokṣaṇīyāḥ prayogopayogi taṇḍulanirvartakatvād iti sāmasu tu spaṣṭam eva vacanam asti rathantaram uttarayor gāyati iti tadabhāve pi mantrasaṃskārasamānayogakṣematvam eva api ca śabdapṛṣṭhasthitanyāyasahasravyutpādanātmake mīmāṃsāśāstre tannyāyalabhyo rthaḥ codanārtha eveti sthāpitam ataś ca yathoktohalabhyasyārthasya codanārthatā mātivartiṣṭheti so yam ūhaḥ śabda evāntarbhāvaṇīyaḥ pramāṇāntaragocaro vā dharmaḥ syāt nyāyaviśeṣātmakas tūhaḥ nānumānād arthāntaraṃ syād agnaye ity asya sthāne sūryāya iti padasya prayoga ūhasya phalam nohaḥ tasmān na yājñikaiḥ pramāṇād arthāntaram ūha uktaḥ iha tu pūrvoktayā nītyā pramāṇavyatirikta ūhaḥ upapāditaḥ śrotri yās tu tadanabhijñatayā nyāye nyāyaphale ca ūhaśabdam upacaritavanta ity alaṃ śāstrāntarodgāragahanābhiḥ kathābhiḥ tad eṣa mīmāṃsakakalpyamānaḥ nohaḥ pramāṇavyatirekam eti pramāṇasandehadaśāntarālavartī tu tarkaḥ kathito tra śāstre tarkānantaraṃ nirṇayo bhavati paṭhitaś ceti sa lakṣyate vimṛśya pakṣapratipakṣābhyām arthāvadhāraṇaṃ nirṇayaḥ avadhāraṇaṃ nirṇaya ity ucyamāne mithyāvadhāraṇam api tathā syād ity arthagrahaṇam indriyādijanitam api tattvāvadhāraṇam asty eva nyāyoparamahetos tu nirṇayasyoddeśāt sa evānumānajanyo lakṣaṇīya iheti pakṣapratipakṣābhyā ity uktam ekādhikaraṇau dharmau tulyakālau virodhinau pṛthakparigrahau pakṣapratipakṣāv udāhṛtau na tarhi tābhyāṃ nirṇayaḥ tayor anyataraviṣayo hi bhavati nirṇayaḥ na tatkaraṇaka eveti satyam iha tu pakṣapratipakṣaśabdābhyāṃ tadviṣayau sādhanatadupālambhau lakṣyete tau ca tasmin karaṇam eva kimarthaṃ punaḥ lakṣaṇā śrīyate sādhanopālambhābhyāṃ ity eva kathaṃ na sūtritam evam abhidhīyamāne punas tayor viṣayo mṛgyaḥ lakṣaṇāprayoge tu so py avagato bhavet mukhyam abhidhāya taditaro lakṣyate bhavaty evam dvābhyāṃ tu kathaṃ nirṇayaḥ ekam eva hi sādhanaṃ nirṇayāya kalpyate evam etat na dvitīyam api sādhanaṃ nirṇayanimittam ācakṣmahe kin tu tadupālambhasādhanaṃ ca sādhanopālambhaś ca sādhanopālambhau tābhyāṃ nirṇayaḥ etad uktaṃ bhavati svapakṣe sādhanam adhigacchan parapakṣasādhane ca dūṣaṇam utprekṣamāṇah svapakṣaṃ pramātā nirṇayatīti na khalv evaṃ na jāne kin tu upālambhasya ka iva nirṇayajanmani vyāpāraḥ sa hi parapakṣasādhanam evocchindyād iti asty etat taducchedadvāreṇāpi tu svapakṣasādhanābhimānam āviṣkurvan kalpata eva nirṇayāyeti yuktaḥ dvayor api kāraṇabhāvaḥ nanu idānīm arthagrahaṇam anarthakam iva na hy evaṃvidhasādhanādhīnajanmā nirṇayābhāsaḥ saṃbhavati sādhanopālambhalakṣaṇārthāv api pakṣapratipakṣaśabdau viṣayam abhivadituṃ na śaknuta ity uktam eveti ko rtho rthagrahaṇena ucyate pakṣapratipakṣayos tu dvayoḥ anyatarārthe vadhāraṇaṃ bhavati nobhayatra sa eva ca paramārthato rthaḥ itaras tu bhrāntikalpita iti pradarśanāyārthapadopādānam lakṣyamāṇasādhanopālambhaniṣṭhatvāt tu pakṣapratipakṣaśabdayoḥ viṣayanirdeśārthaṃ arthapadam ity eke vimṛśya iti kimartham vastusvarūpakathanārtham eva amumānakāraṇako hi nirṇayaḥ iha lakṣyata ity uktam anumānaṃ ca saṃśayaviṣaye pravartata iti tarkānantaram api anenaivāśayena asyopādānam saṃśayād anantaraṃ tarkaḥ tarkād ūrdhvaṃ ca nirṇayo dṛṣṭaḥ pravartamānaḥ atas sa tatpūrvaka iṣyate nirṇaye tu samutpanne bubhutsā vinivartate ata eva hi manyante tadantaṃ nyāyacintanam bhavatv evam idan tu cintyatām kva niyamaḥ kiṃ vimarśe kiṃ pakṣapratipakṣayoḥ kiṃ nirṇaye iti traye pi ca nopapadyata iti na vimṛśyaiva nirṇayaḥ avimṛśyāpi bhāvāt na pakṣapratipakṣābhyām eva indriyāder api tadutpādāt na nirṇaya eva tarkasyāpi kvacid anivṛtteḥ uktam atra uddeśasūtre tattvajñānapadopādānāt pramāṇapadena ca tatphalākṣepāt na nirṇayamātreṇoddiṣṭena kim api prayojanam viśiṣṭas tu nirṇayaḥ lakṣyatvena vivakṣitaḥ parīkṣāviṣayo yo hi nirṇayo nyāyanirmitaḥ niyamatrayam apy etat tasmin na hi na yujyate sa hi vimṛśyaiva bhavati vimarśapūrvakatvāt parīkṣāyāḥ anumānaṃ ca saṃdighe viṣaye pravartat iti prāyeṇa tadvyavahāraḥ yady api kvacid asaṃdigdhe pi viṣaye dṛṣṭaṃ pravartamānam anumānam analārthitāyām atarkitopanataparvatanitambanirgatadhūmadarśanena kṛśānukalpam iva tathāpi vastuyogyatāvaśena saṃdigdhaviṣayam evānumānam icchanti nyāyavidaḥ prakṛtaś ca nirṇayaḥ pakṣapratipakṣābhyām eva nirṇaya eveti na śakyate niyantum anyathā nyāyānuparamād iti śāstre tu vināpi saṃśayād asti nirṇayaḥ yady api ca tatrāpi sūtrakṛtā sarvaparīkṣāṇāṃ saṃśayapūrvakatvam upadeśātideśābhyām abhyadhāyi tathāpi nāsau śāstrīyo nirṇayaḥ parīkṣākāryatvāt yas ty śāstrata eva kvacid viṣayanirṇayaḥ sa vimarśavarjam utpadyate vāde pi vimarśarahito bhavati nirṇayaḥ ubhau niścitau vādaṃ kurutaḥ saṃdigdhasya tarānadhikārāt kathaṃ tarhe eṣa pravādaḥ saṃśayacchedo vādasya phalam iti prathamam ubhayor api niścitayor vādapravṛttau antarāle balād āpatati yuktidvayopanipātakṛtaḥ saṃśaya iti vastunirṇayāvasānatvād vādasya saṃśayacchedaphalatvam ācakṣate yady apy aniścitamatiḥ kurute na vādaṃ śrutvā tathāi parakīyanayaprayogam antarmatadvayabalābalacintanena saṃśayya nirṇayato nūnam asau svapakṣam nyāyaparīdṣādvārakavastuvicārayogyāḥ kathā vādināṃ bhavanti vādaḥ jalpaḥ vitaṇḍeti tatra vādas tāvad ucyate pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ pakṣapratipakṣau vyākhyātau tayoḥ parigrahaḥ abhyupagamaniyamaḥ eko vakti nityaḥ śabdaḥ iti aparas tu anityaḥ śabdaḥ ity āha so yaṃ pakṣapratipakṣaparigraho vādaḥ etac ca rūpaṃ kathātraye pi sādhāraṇam iti viśeṣam āha pramāṇatarkasādhanopālambha iti pramāṇaiḥ tarkeṇa ca sādhanam upālambhaś cāsmin kriyate iti pramāṇatarkasādhanopālambhaḥ na tv īdṛśī vitaṇḍā tasyāḥ pratipakṣasādhanopanyāsaūśūnyasvabhāvatvāt nanu pratyakṣādeḥ pramāṇasya parapratītyanupāyatvāt na tena vāde sādhanopālambhau śakyakriyau tarkasya tu pratītisādhanatvam api tāvat na saṃbhavati saṃbhāvanāpratyayasvabhāvatvāt kim uta parapratyāyanāṅgateti na tarāṃ tasya sādhanopālambhahetutvam satyam evam iha tu na pramāṇaśandena pratyakṣāder abhidhānam api tu pramāṇamūlā avayavāḥ ucyante taiś ca siddhyupālabdhī kriyete evaṃ tarkasya tu svataḥ sādhanopālambhakaraṇakauśalaśūnyātmano pi pramāṇānugrāhakatvāt pāramparyeṇa taddhetor āśayaśuddhipradarśanārtham upādānam yady evaṃ pramāṇapadenaiva tanmūlāvayavapratipādanāt paṃcāvayavopapannagrahaṇam atiricyate tatra kecid ācakṣate pramāṇatarkasādhanopālambha iti vādalakṣaṇe chalajātinigrahasthānasādhanopālambha iti ca jalpalakṣaṇe śravaṇāt vāde sarvātmanā chalādiniṣedhaprasaktau katipayanigrahasthānodbhāvanābhyanujñānārthaṃ paṃcāvayavopapannagrahaṇam anena ca hīnaṃ anyatamenāpy avayavena nyūnam hetūdāharaṇābhyām adhikaṃ adhikam iti nyūnādhikayor udbhāvanam anujñāyate siddhāntāviruddhagrahaṇenāpi siddhāntam abhyupetya tadvirodhī virodhaḥ iti viruddhākhyahetvābhāsodbhāvanam anujñātam ity evaṃ vāde trīṇi nigrahasthānāny udbhāvanīyāni anye vadanti viruddha eva hetvābhāso vāde codyate nānaikāntikādir iti katham etat yujyate nigrahasthānebhyaḥ pṛthagupadiṣṭā hetvābhāsā vāde codanīyā bhaviṣyanti iti bhāṣyakāravacanāt pramāṇapadena ca tanmūlāvayavākṣepāt pramāṇābhāsamūlanirāse sati sakalahetvābhāsodbhāvanam api tatra siddham iti siddhāntāviruddhagrahaṇena siddhāntam abhyupetyāniyamāt kathāprasaṅgaḥ apasidd hāntaḥ ity apasiddhāntākhyanigrahasthānābhyanujñānam ity evam aṣṭau nigrahasthānāni vāde udbhāvyanta iti tad anupapannam na hi trīṇi vā aṣṭau vā vāde nigrahasthānāni codanīyānīei codanā vaidikī rājaśāsanaṃ vā vastupariśuddhisādhanaṃ sarvam eva tatra prayogārham ayaṃ tu viśeṣaḥ jalpe kasyāṃcid avasthāyāṃ buddhiūrvakam api chalādiprayogaḥ kriyate vāde tu na tathā teṣāṃ prayogaḥ bhrāntyā tu kathaj cit prayuktānām avśyam udbhāvanam anudbhāvane vastupariśuddher abhāvāt kathaṃ tarhīdaṃ padadvayaṃ siddhāntāviruddhaḥ paṃcāvayavopapanna iti apasiddhāntādisamyagdūṣaṇdikpradarśanena evaṃprakāravastuśuddhyanuguṇanigrahasthānajātābhyanujñānāṛtham evety abhiyuktāḥ apratibhāvikṣepādayo hi na vāde parājayahetavaḥ kṣaṇāntareṇāpy āgatya anusmṛtya ca sādhanam upālambhaṃ vā tatra pravadan na parājīyate pratijñāhānyādi tu samyakparājayakāraṇam akhilam ābhyāṃ padābhyām abhyanujñātam atreti nanu idānāṃi pramāṇatarkagrahaṇam apārthakam paṃcāvayavopapannapadenaiva pramāṇamūlāvayavopadeśāt vastupariśuddhyanuguṇanigrahasthānābhyanujñānāc ca kim iva noktam na abhiprāyanair malyānivedanadvārakavādajalpavivekapratipādanārthatvāt svapratipattisādhanam api pratyakṣādi vāde prayoktum ucitaṃ āśayaśuddhim upadarśayitum atra vastuni mama prathamaṃ tarkaḥ itthaṃ pravṛtta āsīt tataḥ pramāṇam idaṃ pravṛttam ity evamādy api tatra vaktavyam ata eva cānyatarapakṣanirṇayāvasāna eva bhavati vādaḥ na jalpavat alīkadūṣaṇāḍambaraviracitaparaparibhavaparyavasāno pīti tathā buddhipūrvam abhāsānam aprayoga iti nirmatsarakathātvam asyoktam iti akaluṣākūtakathanāya pramāṇa tarkapadam api ca sādhanopālambhavyatiṣaṅgapratipādanam api tasya phalam ubhāv api parasparam anubandhena vādibhyām parīkṣyamāṇau pakṣapratipakṣau vādatāṃ prayojayataḥ na tu svaguhe śāstre vā vivicyamānau pramāṇair eva vāde chalādibhir eva jalpe vyavahāra iti niyamaśaṅkānirasanam api tatpadopādānaprayojanam uktvam anyair iti kṛtam ativistareṇa sarvathā vādalakṣaṇaṃ sustham vādaṃ tu nirṇayaphalārthibhir eva śiṣyasabrahmacārigurubhiḥ sahavītarāgaiḥ na khyātilābharabhasaprativardhamānaspardhānubandhavidhur ātmabhir ārabheta yathoktopapannaḥ chalajātinigrahsthānasādhanpalālambhāh jalpaḥ yathoktopapannagrahaṇena sarvātideśe vādajalpayor aviśeṣa iti śaṅkamānāḥ kecana pakṣapratipakṣaparigrahamatrātideśama eva vyācakṣate iyatas tu pūrvasūtrānuvṛttyāpi siddheḥ mandaphalam eva yathoktopapannavacanaṃ bhaved iti samastātideśa eva varam na ca tatrāpi vādajalpayoḥ sāmyam gamyamānārthānatideśāt śrauta evārthaḥ atidiśyate na gamyamānaḥ tatkṛta eva ca tayor bhedaḥ tathā ca pramāṇatarkasādhanopālambha ity atra gamyamāno rthaḥ abhiprāyaniyamaḥ sa nātidiśyate siddhāntāviruddhaḥ paṃcāvayavopapannaḥ ity atrāpi buddhipūrvakajātyādiprayogapratiṣedhatadudbhāvananiyamarūpaḥ gamyamāno rthaḥ so pi nātidiśyata iti kutas tayor avivekaḥ ata eva ca buddhipurvakaprayoganujñnānāya chalajātinigrahasthānasādhanopālambha ity uktam bhavatv evam chalāḍīnāṃ tv asduttaratvāt katham iva sādhanopālambhahetutvam parapakṣapratikṣepadvārakam iti cet na asaduttaratvena pratikṣepe pi teṣām asāmarthyātevam api ca sādhanagrahaṇam anarthakam eveti satyam evedam kin tu kasyāṃcid avasthāyāṃ svapratipattisādhanopahitatattvajñānarakṣāyai tāny api vyāpriyante yadā jānann api parapakṣakraśimānam svapakṣe draḍhimānaṃ ca kvacid avasare paraprayukte sādhane dūṣaṇaṃ sapadi na paśyati svapakṣasādhanaṃ ca jhaṭiti na smarati tadā chālādibhir apy upakramya param abhi bhavati ātmānāṃ ca rakṣatīti nanu yadi paro pi chalādīni jānīyāt teṣu cānurūpam uttaram abhidadhīta kathaṃ jīyeta pratyuta jayaty eva satyam tathāpy ekāntaparājayāt varaṃ saṃdeha iti yuktam eva tatprayogeṇa sphuṭāṭopakaraṇam nanu īdṛśi prayojanāni jigīṣato janasya jānapadasadasi bhavanti tasyāpi na nipuṇam atipariṣadi mumukṣos tu dūrāpetaiva katheyam iti katham iha mokṣaśāstre jalpādyupadeśaḥ naitad evam mumukṣor api kvacit prasaṅge tadupayogāt tathoktāṃ tattvādhyavasāyasaṃrakṣaṇāṛthaṃ jalpavitaṇḍe bījaprarohasaṃrakṣaṇārthaṃ kaṇṭakaśādkhāvaraṇavat iti yadi hi kvacid āśrame sukham āsīnaṃ anekaśiṣyagaṇopāsyamānaṃ rahasyatattvam upadiśantaṃ śāntamānasamācārya anāryaḥ kaścid vipaścid āgatya duradhigatakatipayākṣaracayajanitagurutaragarvagadgadayā girā bhos tapasvin kiṃ vyākhyāyate huṃ ānvīkṣakī saralam atipriyeyaṃ vidyā kva vedāḥ kva vedaprāmānyam kvātmajñānam kvāpavargaḥ ityādi mandaṃ mandaṃ vihasya sahasā duṣṭamedha iva prakaṭitākāṇḍadaṇḍakāśaḍambaravitrāsitāśramamṛgavargam udgrāhayan ākulayati tadā jagajjālam indrajālapaṇḍitavilasitam iti jānann apy ācāryaḥ yadi tam upekṣate tiraskaroti sadyaḥ samyaksādhanāpratibhāse pi yadi chalādibhir enaṃ na śamayati tadā tasmin gate tata utthāya śiṣyagaṇā brūyuḥ kaṣṭam asthāne kliṣṭāḥ smaḥ yo sāv asmākam ācāryaḥ prakhyāto nyāyavittamaḥ atha tv āgatya so nyena paṇḍitena parājitaḥ tacchrutvā jana itaro pi satpathāsthāśaithilyāt sapadi tam eva mā nuyāsīt tan nūnaṃ paribhavabhūmikāmasabhyo netavyaḥ sadasi sa vāvadūkapāśaḥ tavidhānaghaṭane nirargalaṃ jalpam astram upadiṣṭavān muniḥ ānuṣaṅgikam api prayojanaṃ tasya rāgijanatāsu varṇitam sa pratipakṣasthāpanāhīno vitaṇḍā sa eva yathoktalakṣaṇakaḥ jalpaḥ vitaṇḍā bhavati ko viśeṣa iti cet āha pratipakṣasthāpanāhīna iti uttarapakṣavādī vaitaṇḍikaḥ prathamavādī prathamasādhyamānapakṣāpekṣayā tatpakṣaḥ hastipratihastinyāyena pratipakṣa ity ucyate tam asāv abhypagacchaty eva na tatra sādhanam upadiśati parapakṣam evākṣipannās te tarhi sādhanād vinā pakṣo pi so sya nāsty evety pratipakṣahīno vitaṇḍety ucyatām kiṃ sthāpanāgrahaṇena na abhyupagamamātreṇa tadbhāvāṭ tam anabhyupagamy pralapataḥ kas tasya śṛṇuyāt aupacāriko vā paramataparākaraṇarūpa evāsya pakṣaḥ tasmin hi sati svapakṣo hi tasya siddhyed iti paramatākṣepapravaṇapravṛtteś ca balāt dvitīyapakṣavādy eva vaitaṇḍika iti tad evaṃ pakṣo styāstīti sādhanaṃ tu nāstīti samyaksūtritaṃ sa pratipakṣasthāpanāhīno vitaṇḍā iti ity udāhṛtam idaṃ kathātrayaṃ yat parasparaviviktalakṣaṇam sthūlam apy anavalokya kathyate vāda eka iti śākyaśiṣyakaiḥ pakṣadharmatvāni paṃca lakṣaṇāni hetor uktāni teṣām ekaikāpāyāt paṃcahetvābhāsā bhavantīti tān darśayitum āha savyabhicāraviruddhaprakaraṇasamasādhyasamātītakālā hetvābhāsāḥ atra hetvābhāsaśrutir eva nirvacanasahitā sāmānyalakṣaṇaṃ bodhayati ahetavaḥ hetuvad ābhāsanta iti hetvābhāsāḥ iti lakṣaṇaikadeśayogāc ca hetuvad ābhāsanaṃ ahetor apy upapadyate sakalalakṣaṇāpāye pi paṃcamīnirdeśādiḥ bhramahetur ity eke savyabhicārādipadaparyantavartinī tu saiva śrutiḥ vibhāgam avagamayati pramāṇaśrutivad ity uktam pakṣadharmatādilakṣaṇānāṃ ca kramaniyamābhāvāṭ sādhyasamaviruddhasavyabhicārātītakālaprakaraṇasamā hetvābhāsā iti pāṭho nāśritaḥ nanu traya eva hetvābhāsā iti śakyāḥ na pratyakṣāgamabādhitasya ca hetoh pūrvaṃ pradarśitatvāt nanu ekasyaiva rūpadvayavaikalyāt kathaṃ na ṣaṣṭhādayaḥ tatprabhedāḥ syuḥ yathā anityaḥ śabdaḥ cākṣuṣatvāt iti eṣa hi pakṣe vṛttyabhāvād asiddha ucyatām uta sāmānyādeḥ vipakṣād apracyutaḥ savyabhicāraḥ uta jātyantaram eva tābhyām iti naitad evam ekaikarūpāpāyanimittabhedapaṃcakapratipādane kṛte dvitrirūpāpāyāt na rūpāntaram avatarati kin tu teṣām eva samāveśaḥ syāt api ca prathamagṛhītānyatamarūpavaikalyalabdhahetvābhāsarūpe smin kiṃ rūpāntaranirūpaṇenety āstām etat nanu apryojako nām ṣaṣṭho hetvābhāsaḥ samastīti na punar api paṃcatvam na tasyānyathāsiddhatvena asiddha evāntarbhāvaṃ vakṣyāmaḥ avāntarabhedavivakṣāyāṃ tu paṃcaiva hetvābhāsā iti siddham teṣāṃ savyabhicāras tāvad ucyate anaikāntikaḥ savyabhicāraḥvyabhicāraḥ ekatra vyavasthāniyamaḥ tena saha vartata iti savyabhicāraḥ vipakṣād apravyuta ity arthaḥ ekasmin ante bhavan aikāntikaḥ tadviparyāyād anaikāntika iti sa evāṛthaḥ evam iha lakṣyalakṣaṇapadayoḥ yathākāmam abhyupagamaḥ na pratyakṣādivat vyavasthayā savyabhicārapade lakṣyābhidhāyini lakṣaṇavacanam anaikāntukapadam anaikāntikapade tu lakṣyavācini savyabhicārapadaṃ lakṣaṇapratipādakaṃ prasiddhyaprasiddhivibhāgāpekṣayā pikakokilavat draṣṭavyam pikaḥ kokilaḥ ity ukte yasya pikaśabdārthaḥ prasiddhaḥ sa tataḥ kokilaśabdārtham avabhotsyate prasiddhakokilaśabdāṛthas tu pikaśabdāṛtham iti āha bhavatv evam idaṃ tu cintyatām anikāntikaḥ iti kim ayaṃ paryudāsaḥ prasajyapratiṣedho vā paryudāsapakṣe svapakṣaniyatād anaikāntikād anyaḥ yaḥ sa evānaikāntika iti sa evaiko hetvābhāsaḥ syāt prasajyapratiṣedhe tv ekaikāntikābhāvasya nivṛttirūpasya hetvābhāsatā bhavet na lakṣyatvenābhimatasya vipakṣavṛtteḥ hetvantarasya prameyatvāder iti ucyate praśna evāyam anupapannaḥ saṃśayāno hiparaṃ pṛcchati saṃśayaś cobhayathā darśanād bhavati na ca nāmapada saṃbaddhasya nañ saṃbadhyate śrāddha na bhuṅkte iti na tu nāmnā śrāddheneti ākhyātenāpi prasajyamānāḥ kvacit prakaraṇasāmarthyānurodhāt pratyayārthasaṃbandham avdhūya dhātvartham eva kevalam  āliṅgan paryudāsavṛttir bhavati nekṣetodyantam ādityam iti na tu nāmnā saṃbadhyamānaḥ kvacid api paryudāsavṛttim ullaṅghya prasajyapratiṣedhamāṭraparatām avalambano dṛśyate abrāhmaṇādau sarvatra tadanyāvagatidarśanāt iti kutastyaḥ saṃśayaḥ atha vā kim anayā vāntaracintayā yathā pṛṣṭaṃ kṛta evottaram ucyate ekasminn anityapakṣe nityapakṣe vā niyataḥ aikāntikaḥ ekapakṣavṛttir ucyate tato nyaḥ pakṣadvayavṛttiḥ anaikāntiko bhavati evaṃ na sarve hetvābhāsāḥ pakṣadvayavṛttaya iti na saṃkhyāhāniḥ ataḥ paryudāsapakṣe tāvan na doṣaḥ prasajyapratiṣedhe pi aikāntiko na bhavati yaḥ sa evāhetur iti na nivṛttimātraparatvam aśrāddhabhojīti kṛtā puruṣa ucyate na śrāddhabhojanābhāvamātram evam ihāpi taddhitenaikāntaniyatatāpratiṣedhaviśiṣṭaḥ hetur evocyate nābhāvamātram ity evam ubhayathā pi na doṣaḥ tasyodāharaṇaṃ nityaḥ śabdaḥ prameyatvāt iti eṣa hi nityānityapakṣayor enyatarasminn api na niyata iti vipakṣavṛttitvād anaikāntika ukto bhavati nanu ṣaṭprakāraḥ parair anaikāntika iṣyate sapakṣaikadeśavṛttiḥ vipakṣa vyāpī vipakṣaikavṛttiḥ sapakṣavyāpī ubhayapakṣaikadeśavṛttiḥ ubhayapakṣavyāpīti sādhāraṇaḥ catuṣprakāṛaḥ asādhāraṇaḥ viruddhāVyabhicārī ceti sa katham iha na nirdiśyate ucyate sapakṣavyāptyādibhedadarśanaṃ tāvat aprayojanakam aśkyaṃ ca hetvābhāsānām avāntarabheānantyāt vipakṣād vyāvṛttir yasya nāsti sa vyabhicāraḥ ity anyatamaheturūpaparahitatvam anaikāntikalakṣaṇam iha vivakṣitam tac coktam eva kim avāntarabhedaparigaṇanena asādhāraṇaviruddhāvyabhicāṛiṇau tu na saṃs ta eva hetvābhāsāv iti na vyākhyāyete nanu sādhāraṇavad asādhāraṇasyāpi gandhavattvādeḥ saṃśayahetutvadarśanāt katham aśbhavaḥ anekadharmopapatteś ca saṃśayaḥ bhavadhir api vyākhyāta eva naitad evam ubhayaviśeṣasahacaritadharmadarśanaṃ hi tadanusmaraṇayuktena saṃśayam upajanayati asādhāraṇas tu asādhāraBatvād eva na tatsahacaraḥ kdācid upalabdha iti kathaṃ saṃśayahetuḥ kathaṃ tarhy anekadharmopapatter iti varṇyate varṇitam etat vastuno hi viśeṣadharmaḥ kaścid asādhāraṇaḥ kenāpi dharmāntareṇa sahacarito dṛṣṭaḥ so sya śabde vibhāgajatvākhyo dharmaḥ kenacid dharmāntareṇa dravyatvena guṇatvena vā sahacarito bhaved itīttham anekadharmopapatteḥ saṃśayo varṇitaḥ tad ihāpi gandhavattvam asādharaṇam eva yadi saṃśayahetutayā varṇyata tarhi sādharaṇāt vastudharmatvād eva saṃśayo bhavet nāsādhāraṇāt gandhavattvāt na hi tan nityānityayor anyatareṇāpi sahacaritam upalabdham vastudharmas tu dharmāntarānuyāyī dṛśyata iti vastudharmatvam eva tatkāraṇam ataḥ nityā bhūḥ gandhavattvāṭ ity asādhāraṇānaikāntikaḥ na vaktavyaḥ viruddhāvyabhicāry pi na vācya eva ekatra dharmiṇi parasparaviruddhadvayaprayojakahetudvayopanipātasyānupapatteḥ nanu pratyakṣo vāyuḥ sparśavattvāt ghaṭavat apratyakṣo vāyuḥ arūpatvāt ākāśavat ity asti hetudvayasannipātaḥ ta eva ca viruddhāvyabhicāry ucyata iti atra tāvat etad eva vaktavyam ko yam apūrvaḥ prāmāṇikavyavahāraḥ īdṛśaḥ yat anumānena pratyakṣatvam apratyakṣatvaṃ vā sādhyata iti indriyajapramitiviṣayo hy arthaḥ pratyakṣo bhavato sa eṣa vāyuḥ yad indriyaje pratyaye pratibhāty eva kim anumānena atha tatra na pratibhāti tathāpi kim anumāneneti kiṃ ca anayor anyataro hetuḥ avaśyam aprayojakaḥ vastunaḥ dvairūpyānupapatteḥ hetau ca prayukte tadguṇadoṣaparīkṣaṇam eva prativādī vidhattām ko vasaraḥ pratihetūpanyāsasya viḍambanārthas tad upanyāsa iti cet na viḍambanopanyāsasya jātyuttaraprakāratvāt iha ca hetvābhāsāḥ vāstavā evānumānadoṣāḥ ekatra prayojakavad dhetudvayasamāveśāsaṃbhavasyoktatvāt kathaṃ tarhi prakaraṇasama iti cet tatraiva viśeṣaṃ vakṣyāmaḥ atha hetuprayogarahitobhayavādiparigṛhītapakṣapratipakṣopanyāsamātraṃ viruddhāvyabhicāriṇo rūpam ucyate so yaṃ vipratipatteḥ saṃśayo bhavati na hetvābhāsād asmād iti api ca yadi samśayajanakatvaṃ anaikāntikalakṣaṇam ucyeta kāmam asādhāṛaṇasya vā viruddhāvyabhicāriṇo vā yathā tathā samśayahetutām adhiropya kathyatām anaikāntikatā na tu saṃśayajanakatvaṃ tallakṣaṇam indriyāder api tajjanakatvena tathābhāvaprasakteḥ api tu pakṣadvayavṛttitvam anaikāntikalakṣaṇam sa tu pakṣadvayavṛttitvāt saṃśayam api janayatīti vastusvabhāvoyam ataḥ asādhāraṇaviruddhāvyabhicāriṇoḥ kathaj cit saṃśayahetutve pi pakṣadvayavṛttyabhāvāt nānaikāntikavarge ntarbhāvaḥ kva tarhi tāv antarbhaviṣyataḥ jātyuttarāṇām ānantyāṭ teṣv iti vakṣyāmaḥ tasmād asādhāraṇasaṃjñakasya hetor viruddhāvyabhicāriṇo vā vipakṣavṛttitvam atarkayantaḥ vadanty anaikāntikatāṃ na tadjñāḥ siddhāntam abhyupetya tadvirodhī viruddhaḥ sapakṣavipakṣayoḥ vṛttyavṛttī hetor lakṣaṇam te yasya viparyaste dṛśyete yaḥ sapakṣe na vartate vipakṣe ca vartate saḥ sādhyaviparyayasādhanāt viruddho bhavati so yam ucyate siddhāntam abhyupetyeti siddhāntaśabdaḥ yady api dharmaviśiṣṭe dharmiṇi vyākhyātaḥ ayam ittham ity abhyupagamaviṣayīkṛto rthaḥ siddhānta iti tathāpīha tadekadeśasādhyadharmaviṣayo lakṣyate taṃ siddhāntaṃ sādhyadharmam abhyupagamya yo viruṇaddhi vyāhanti tadviparyayaṃ sādhayati sa viruddha ity arthaḥ nanu samānakartṛkayoḥ ktvāpratyayaḥ smaryate iha ca hetor acetanasyābhyupagamena kartṛevāsaṃbhavāt puruṣas tatkartā bhavet siddhāntaṃ ca viruṇaddhi hetuḥ iti bhinnakartṛkatvam ucyate samānakartṛkatvasiddhaye hetor evābhyupagame kartṛtvam upacārād varṇayiṣyate hetubalāt puruṣābhyupagamaḥ kriyamāṇaḥ hetunaiva kṛto bhavati evaṃ ca sa evābhyupagantā sa eva viruṇaddhīti na bhinnakartṛkatvam nanu upacāraparigrahaś ced abhimataḥ tad atra tritayaṃ vaktavyam mukhye rthe pramāṇabādhaḥ nimittam prayojanaṃ ceti mukhye rthe pramāṇabādhaḥ ukta eva hetor acetanatvam nimittam apy asti hetusādhanako hy abhyupagama iti prayojanaṃ tu viśeṣaviruddhānāṃ hetvābhāsatvanivāraṇam siddhāntaśabdasyāpi samudāyavācinaḥ yad ekadeśe avasthāpanaṃ tasyāpi viśeṣaviruddhavyavaccheda eva phalam viśeṣaviruddhānāṃ hi hetvābhāsatvābhyupagame sarvānumānocchedaprasaṅgaḥ na hi tathāvidho hetur iha jagati kaścid avāpyate yaḥ sādhyasiddhaye bhidhīyamānaḥ dharmasya vā dharmiṇo vā viśeṣaṃ na kathaṃcana bādhate tathā hi anityaḥ śabdaḥ kṛtakatvāt iti sakalatāṛkikagṛhaprasiddha eṣa hetuḥ anityatāṃ sādhayann api yad yat kṛtakam tat tad aśrāvaṇaṃ dṛṣṭam yo yaḥ kṛtaka sa sa vyomaviśeṣaguṇo na bhavati iti dharmiṇo viśeQṣaṃ bādhata evety ahetuḥ syāt na caivaṃ yuktam iti na viśeṣaviruddho nāma hetvābhāsaḥ abhupagantavyaḥ kin tu sādhyasvarūpaviparyayasādhana eveti ata eva yathā tīrthāntare varṇyate viruddhāś vatuṣprakāraḥ dharmasvarūpaviparītasādhanaḥ dharmisvarūpaviparītasādhanaḥ dharmiviśeṣaviparītasādhanah dharmiviśeṣaviparītasādhana iti tatheha neṣyate atiprasaṅgasya darśitatvāt iti asyodāharaṇaṃ nityaḥ śabdaḥ kṛtakatvāt ityādi nanu ekaikalakṣaṇāpāyāt paṃca hetvābhāsā ity uktam asy ca hetor ubhe lakṣaṇe na staḥ yathā hy asya sapakṣE vṛttir nāsti tathā vipakṣād api vyāvṛttiḥ yadi hi sapakṣād iva vipakṣād api vyāvṛtta eṣa bhavet gandhavattvavad asādhāraṇa eva syād iti satyam evam vipakṣād avyāvṛttiḥ vyabhicāraṃ prati prayojakatāṃ pratipadyate pratipakṣagāmī hi vyabhicarita ity ucyate sapakṣe vṛttivicchedas tu viparyayasiddhau orayojaka iti satyām api vipakṣavṛttau sapakṣavṛttivicchedanibandhanam evāsya viruddhatvam ucyate vipakṣād apracyutaḥ svasādhyam eva na sādhayet sapakṣE tv avartamāno sau viparītam api sādhayatīti tallakṣaṇāpāyakṛtam evāsya viruddhatvam ācakṣata ity alaṃ sūkṣmekṣikayā tad idam uktaṃ siddhāntam abhyupetya tadvirodhī viruddhaḥ iti anye tv anyathā vyācakṣate kila sādhyadharmaviparyayasādhakavat apasiddhāntapratijñāvirodhād anyo pi siddhāntavirodhinah saṃgṛhītuṃ yuktā eva te caivaṃ vyākhyāyamāne na saṃgṛhītāḥ syuḥ ktvāpratyayasiddhāntaśabdau ca na samnvitau syātām tasmād abhyupagatasiddhāntavirodhī iti sūtrārthe varṇite abhyupagataṃ siddhāntaṃ yo viruṇaddhi sa viruddhaḥ tatkālopattapratijñāviṣayīkṛtaṃ vā vasarāntavyavasthāpitaṃ vety etet saṃgrahaś ca kṛto bhaviṣyati siddhāntaśabdaś ca na saṅkocito bhaviṣyati ktvāpratyayas tu asaṅgatatvād upekṣyata eva bhinnakartṛkatvāt ānantaryasya gamyamānasya cānupayuktatvāḍ iti tathā ca bhāsyakāreṇa aviśeṣeṇa pūrvābhyupagatasiddhāntaviruddham evodāharaṇam uktaṃ so Yam vikāro vyakter apaiti nityatvapratiṣedhāt apeto py asti vināśapratiṣedhāt iti atra hi pratiṣiddhanitydharmatvād ity ayaṃ hetuḥ vyakter apeto pi vikāro py astīty amuṃ siddhāntaṃ viruṇaddhi anena vā viruddhyata iti etat tv ahṛdayaṅgamam iva vyākhyānam apasiddhāntapratijñāvirodhādeh nigrahasthānasutre hetvābhāsebhyaḥ pṛthagupadeśāt kim iha tatsaṅgraheṇa pratyuta saṅgraha eva doṣaḥ yo hi mīmāṃsako ham ity abhyupagamya anityaḥ śabdaḥ kṛtakatvāt ghaṭavat iti brūyāt na tasyāyaṃ hetuḥ viruddho bahvet api tu apasiddhāntanaivāsau nigṛhyeta tasmāt sādhyaviparyayasādhana eva virddha ucyate na tu pūrvābhyupagatasvasiddhāntaviruddhaḥ na ca nirabhiprāya eva sūtrakṛtā ktvānirdeśaḥ kṛtaḥ kin tu tataḥ pratīyamāna ānantaryam apy apekṣamāṇena yo hi siddhāntam abhyupetya pratijñāya tatsiddhyarthatayopādīyamānaḥ tam eva viruṇaddhi sa viruddho hetvābhāsa iti prāktanam eva vyākhyānam anavadyam ataḥ pratijñāviparītasādhanāt viruddhatām eti na hetur anyathā viśeṣabādhādinibandhanaṃ punaḥ bahuprakāratvam amuṣya neṣyate yasmāt prakaracintā sa nirṇayāṛtham updiṣṭaḥ prakaraṇasamaḥ ekaikalakṣaṇāpāyanimittahetvābhāsapaṃcakapratijñānāt asat pratipakṣatvalakṣaṇavaikalyāt kila prakaraṇasamo nāma hetvābhāsp vaktavyaḥ sa ca na saṃbhavati sapratipakṣasya hetor abhāvāṭ advyātmakatvād dhi vastūnām ekatra parasparavirodhidharmadvayaprayojakahetusamāVeśo nāstīty askṛd uktam ata eva hi viruddhāvyabhicārī nirastaḥ anumānaviruddham anumānaṃ ca neṣyata eva tatkṛtaḥ sapratipakṣo hetvābhāsaḥ ataś ca lakṣyābhāvāṭ kasyedaṃ lakṣaṇam ity atrāha yasmād ityādi vicāryamāṇau prāguktalakṣaṇakau pakṣapratipakṣau prakaraṇam tasya cintā saṃśayāt prabhṛtyānirṇayāt yady api bhavato tathāpīha vimarśātmikaiva gṛhyate sā yasmāt bhavati kasmāc ca sā bhavato viśeṣānupalambhāṭ sa eva viśeṣānupalambhaḥ yadi nirṇayārtham upadiśyate tatprakaraṇam ativartamānatvāt prakaraṇasamo bhavati nityaḥ śabdaḥ anityadharmānupalabdheḥ ākāśavat anityaḥ śabdaḥ nityadharmānupalabdheḥ ghaṭavat iti so yaṃ sapratipakṣo hetur iha lakṣyo vidyate na ca dvyātmakāni vastūni pramātāṛas tu rūpam eṣāṃ niyatam avadhāratitum aśaknuvanta evaṃ bhrāmyatīti tathā hi ekas tadviśeṣānupalabdheḥ pakṣadharmānvayavyatirekāt paśyaṃs tatheti sādhyaṃ budhyeta tathaiva paraṃ pratyāyayed iti itaro pi dvitīyaviśeṣānupabdheḥ sādhanatāṃ buddhvā pratyvasthānaṃ ca karotīti svapratipattisākṣika evaiṣa prakaraṇasamo hetvābhāsaḥ tathā ca na tāvad ayaṃ samyagghetuḥ pratipakṣopahatatvena svasādhyopasthānasāmartyaśūnyatvāṭ hetvābhāso pi bhavan na tāvad siddhaḥ sādhye dharmiṇi śabde nupalabhyamānanityadharmatvasya hetoh sadbhāvāt nāpi viruddhaḥ sādhyaviparyayasādhananimittabhūtasapakṣavṛttyaviyogānupapatteḥ nāpy anaikāntikaḥ pakṣadvyayasādhāraṇatvānavadhāraṇāt saṃśayajanakatvaṃ tu na tasya lakṣaṇam ity uktam eva nanu ekasmin pakṣe niyataḥ aikāntika tadviparyayād anaikāntikaḥ sa cāyaṃ nityānityapakṣayor anyataratrāpi na niyata iti anaikāntika eva syāt api cāhuṇ aprāmāṇyaṃ tridhā bhinnaṃ mityātvājñānasaṃśayaiḥ iti tatra yathā indriyāder abodhakatvād vā saṃśayaviparyayasvabhāvāvabhāsasamutpādanadaurātmayād vā bhavaty aprāmāṇyavyavahāraḥ evam anumānam api tenaiva vartmanā pramāṇābhāsatām avalamnate tatrāsiddhas tāvad alabhamāno dharmiṇi vṛttiṃ tatra sādhyadharmadhiyam ādhātum anadhikṛta ity ajñānaphalatvād aprāmāṇyaphalam anubhavati viruddhas tu viparyayasādhana iti bhavanta eva ppratipannāḥ saṃśayakajanakas tv anaikāntiko bhavitum arhati na tu pāribhāṣikavipakṣa vṛtti tvam eva tasya lakṣaṇam ucitam ubhayam api cānyatarapakṣaniyamavirahitatanur iti kim iti na bhavato vimarśam upadadhad anaikāntika iti traya eva hetvābhāsāḥ ucyate na phalaniyamena lakṣaṇaniyamaḥ kartum śakyate yady api dvividhaṃ trividhaṃ bhavaty apramāṇaphalam tathāpi na trilakṣaṇake liṅge vinābhāvaḥ parisamāpyate api tu paṃcalakṣaṇaka iti prasādhito yam arthaḥ tadvaikalyāc ca hetvābhāsānām api paṃcatvam eva phalaṃ tu dividham astu trividhaṃ vā na hy apratipattijanakaṃ kiṃcil liṅgam upalabhāmahe na cāpratipattiḥ prayatnajanyā prāgabhāvasya nisargasiddhatvāt ity alam avāntaracintanena na phalākṣepaḥ liṅgalakṣaṇaniyamaḥ tatra yathā pakṣadharmarahitatvam asiddhalakṣaṇam evaṃ vyatirekasvaikalyaṃ anaikāntikalakṣaṇam eṣa ca hetuḥ pakṣadharmānvayavyatirekāṇām anyatamenāpi rūpeṇa na vikala iti katham anaikāntikatāṃ pratipadyeta vyastatāyāṃ hi sarvāṇy etāni santi lakṣaṇāni samastas tu nopanyasta eva hetutvena nityānityadharmānupalabdher iti nanu yady asya pakṣadharmānvayavyatirekā nirapavādāḥ santi kathaṃ tarhi na hetur evāyam itarasyāpi pakṣadharmānvayavyatirekāṇāṃ nirapavādānām asaṃbhavāt so pi na kathaṃ hetuḥ astv iti cet na vastunaḥ dvairūpyānupapatteḥevam imau hetū pakṣadvaye pi buddhiṃ janayantau saṃśayam āvahataḥ nānaikāntikavat vipakṣavṛttitveneti hetvābhāsāntaratvam evvaṃvidhasya cāsya prakaṛaṇasamasya viruddhāvyabhicārīti nām yadi kriyate tad api bhavatu na punar anaikāntikaprabhedatām avalambate tallakṣaṇāsaṃsparśāt ubhayapratītijanakau hīmau hetū bhavataḥ nobhayapakṣavṛttīti nāpy ayaṃ kālātyayāpadiṣṭaḥ pratyakṣāgamayor anyatarasyāpi bādhakasyānupalambhāt anumānaṃ tu nānumānasya bādhakaṃ bhavituṃ kṣamam ity uktam na cetaretaravāḍy apekṣayā nayor asiddhatvam abhidheyam saṃśayajanakatve nubhavasiddhe sati viśeṣānupalabdher apratyākhyeyatvāt nanu niścitasya sādhanaprayogādhikārāt kathaj cit tāvat sādhanaṃ prayuṃjīta niścitatve ca taddharmānupalabdhyoḥ parasparam asiddhatvaṃ sthitam eva naitad evam anyataradharmānupalabdher eva pakṣadharmatvānvayavyatirekāt paśyann asau niścitatāṃ prāptaḥ na dvitīyadharmānupalabdheḥ asiddhatāṃ budhyamānaḥ ata eva bhrāntimūla eṣa hetvābhāsaḥ dvitīyadharmanupalabdhisiddhatvaniścaye tu samyagghetur eva syāt tadasiddhatvānavadhāraṇe py asau svasya hetos trairūpyadarśanāt niścitamatir bhūtvā sādhanaṃ prayuṃjāna itareṇa t athāiva niścitamatinā pratiprayoge kṛte tasyāpi trairūpyam upalambhamānaḥ saṃśayam adhigacchatīty alaṃ prasaṅgena tad evaṃ asiddhādilakṣaṇavaiparītyāt pratītyanuguṇaḥ prakaraṇasamo nāmāsiddho hetvābhāsaḥ apare punaḥ udāharaṇāntarama asya vyāharanti nityaḥ śabdaḥ pakṣasapakṣayoranyataratvāt ākāśavat anityaḥ śabdaḥ pakṣasapakṣāyor anyataratvād eva gahaṭavad iti nanu pakṣasapakṣayor anyataraḥ somo bhavitm arhati tatra pakṣe nyataraśabdavācye nanvayaḥ na hi śabdākhyaḥ pakṣaḥ dharmī dharmyantare vartate sapakṣe tv anyatamābhiddheye pakṣadharmatā nāsti na hy ākāśādiḥ sapakṣaḥ śandākhye dharmiṇi vartate ucyate na pakṣatvād iti hetuḥ prayuktaḥ sapakṣatvād iti vā yenaivaṃ syāt pakṣasapakṣayor anyataratvād iti tac ca dvayor api kim api sādhāraṇaṃ rūpam na hi varuṇo yaṣṭavyaḥ iti yādṛśī buddhiḥ tādṛśy eva mitrāvaruṇayor anyataro yaṣṭavyaḥ iti viśeṣaniṣṭhatāyāṃ tu balād āpādyamānāyāṃ sakalānumānocchedaḥ na cānyataratvaṃ śabdamātrāropitaṃ rūpam avāstavam iti vaditum ucitaṃ arthāsaṃsparśitāyāḥ pratikṣiptatvāt anyataratvād ity asiddho hetur iti cet kila pakṣaevāyaṃ na pakṣasapakṣayor anyatara iti tad ayuktam yata evāyaṃ pakṣaḥ tata evāyaṃ pakṣasapakṣayor anyataraḥ na hy apakṣaḥ pakṣasapakṣayor anyatarah syāt na hy avaruṇo mitrāvaruṇayor anyatara ity uktam eva pakṣo pi ca bhavann eṣaḥ na pakṣatvād ity anena rūpeṇa hetūkriyate kin tu anyataratvād iti itthaṃ ca hetūkaraṇe naiko pi doṣa iti aparam udāharaṇam san sarvajñaḥ itaratadviparītavinirmuktatvāt ghaṭavat asan sarvajñaḥ itaratadviparītavinirmuktatvāt kharaviṣāṇavat iti atrāpy ākṣepapratisamādhānaprakāraḥ pūrvavad anusaraṇīyam dharmyasiddhatādi ca yatnataḥ paricintanīyam evaṃjātīyakaṃ tudāharaṇaṃ nānumodante matimantaḥ yatra hi hetunā sāyam arthaṃ samyagasamyag vā numāya pramātā parapratyāyanāya tam eva hetuṃ prayyuṃjīta sa prayujyamānaḥ vastuvalapravṛttatayā hetūbhavati hetvābhāsībhavati vā tathā hi ārophapariṇāhavati puro vasthite dharmiṇi sthāṇugataviśeṣānupalambhāt ekasya puruṣa iti pratītiḥ itarasua tu puruṣagataviśeṣānupalabdheḥ sthāṇur iti bhavati matiḥ evaṃ ca yadā sāv ekaK puruṣatvasiddhaye paraṃ prati sthānudharmāgrahaṇaṃ hetutvena brūyāt itaro pi puruṣadharmāgrahaṇena sthāṇutāṃ pratiṣṭhāpayan pratyavatiṣṭheta tadā svapratītyanusaraṇapuraśarasādhanābhidhānāṭ bhrāntisaṃbhavāc ca yuktaṃ tathāvidhodāharaṇakīrtanam evaṃ nityaḥ śabdaḥ anityadharmānupalabdheḥ ākāśavat anityaḥ śabdaḥ nityadharmā nupalabdheḥ ghaṭavat ity api draṣṭāvyam yas tu na vastumūlaḥ kevalotprekṣāmātrāvalambanaḥ svapratītiṣu na dṛṣṭapūrvaḥ kiṃ tadupanyāsena etena sadvitīyaprayogā api pratuktāḥ yathā kvacit sādhānaprayoge kṛte sati tatraivaṃ paraḥ pratyavatiṣṭhate prastutasādhyadharmādhikaraṇatvaśūnya dharmighaṭānyatarasadvitīyo ghaṭaḥ anutpannatvāt kuḍyavad iti yathā prastutena siṣādhayiṣitena dharmeṇa śūnyaḥ yaḥ prakṛto dharmī ghaṭaś ca tayor anyatareṇa sadvitīyo yaṃ ghaṭakhyo dharmī tatra hetuḥ anutpannatvam tasya kuḍyādau vyāptir iti satyaṃ vadata yady asti like kvacid īdṛśaḥ pratītikramaḥ ghaṭaś ca dharmī dharmighaṭayor anyatareṇa sadvitīya ity atra anyataraśabdaḥ sāmānyavacano pi dharmiṇi vyākhyeyaḥ na hi ghaṭa eva ghaṭena sadivitīyo bhavitum arhati ity alam alīkakalpanākauśalapratyākhyānena samyag vā yadi vā nyathā vidadhate ye hetavaḥ saṃvidaṃ dṛṣṭāḥ svātmani te prayoktum ucitāḥ kāmaṃ parajñaptaye ye tu svapratipattim eva na tathā kartuṃ kṣamāḥ kalpanāsāmarthyotthitavastuśūnyaghaṭanāḥ kiṃ tatprayoge phalam ye tu sūkṣmotpreKṣaṇakṣamaprajñātiśayābhimānadurvudagdhāḥ tathāvidhān api prayuṃjate kṛtakaracanācāturyaṃ taiḥ pradarśitam ātmanaḥ bhavati na punaś śuddhiḥ kācit prameyadiśaḥ kṛtā kvacid avasare evaṃprāyāḥ parabhramakāriṇaḥ kila saphalatāṃ dadhyuḥ jalpe yathā kathitaṃ purā tatra tv etān kathayati parañ prajñamānī yadā vā tasyākhyeyo nipuṇamatinā pūrvanītyā samādhiḥ drāghīyasyā tad alam anayā tārkikam manyagoṣṭhyā hetvābhāsaḥ prakaraṇasamas tv eṣa nirṇīta eva sādhyāviśiṣṭah sādhyatvāt sādhyasamaḥ anyataravādiprasiddhaṃ anyataraṃ prati yat sādhayitum upādīyate tat sādhyam tadaviśiṣṭo hetuḥ sādhyasamaḥ kathaṃ sādhyena tulyatā hetor iti cet āha sādhyatvād iti yathā sadhyam asiddhatvāt sādhyam tathā tatsiddhyartham upātto hetur api yaḥ asiddhatvāt sādhyaḥ saḥ sādhyāviśiṣṭatvāt sādhyasama ucyate etac cānyatarāsiddhasyaiva lakṣaṇam yathā mīmāṃśkaṃ prati anityaḥ śabdaḥ kṛtakatvāt ghaṭavatiti na cākṣuṣatvāder ubhayāsiddhasya sādhyatvaṃ saṃbhavatīty ataḥ sakalāsiddhabhedasaṅgrahāya sādhyatvāt ity etatpadarahitaṃ sādhyāviśiṣṭaḥ ity evāsiddhalakṣaṇam upavarṇanīyam sādhyasya ca rūpadvayam asti asiddhatvaṃ sādhyatvaṃ ca tatrāsiddhatvam eva bhavati tadaviśiṣṭatvakāraṇaṃ ihāśrīyate sarvāsiddhabhedasādhāraṇam na tu sādhyatvam anyatarāsiddhyekalagnam iti evaṃ cāsiddhatvam evāsiddhasya lakṣaṇam uktaṃ bhavati pakṣadharmatvaṃ yasya nāsti sādhye dharmiṇi yo na vartate hetuḥ so siddha iti tasya tu bhūyāṃso bhedā bhavanti hetusvarūpe tāvat anyatarasya vādinoḥ dvayor vā ajñānam saṃdehaḥ viparyaya iti tathā tadāśraye pi dharmiṇi ekasya vā dvayor vā tathaivājñānasandehaviparyayā iti bhūyasi ca pakṣikṛte rthe tadekadeśe kvacid vṛttiḥ taditaratrāvṛttir iti ekadeśavṛttāv api dvayor ekasya vā tathaivājñānasaṃśayaviparyayā ity evaṃ prakārabhedodāharaṇavarṇanam alpaprayojanam iti na prastūyate anyatarāsiddhe tu na vivadante pramāṇasyāpakṣapātitvāt yadi tāvat kṛtakatvaṃ śabde pramāṇato niścitaṃ tarhi mīmāṃsakasyāpi tārkikasyeva tat siddham eva atha tatra kṛtakatvaniścayanipuṇaṃ nāsty eva pramāṇam tadā tārkiko pi tūṣṇīm āstām dvayor apy asau cakṣuṣatvādivāt na siddho hetuḥ vāṅmātreṇa tv asiddhikathanam asāmpratam atiprasaṅgād iti satyam evaṃ na sarvadā nyatarāsiddhasya hetvābhāsatvaṃ samabhidadhmahe kin tu kiñcit kālam iti yadaikena vādinā hetau prayukte dvitīyo vadati maṃ prati na siddha eṣa hetuḥ iti tadā hetoḥ prayoktrā tatsādhanam abhi dheyam anabhidhānāt siddhau nopanyastaṃ sādhanaṃ tāvad evāsau anyatarāsiddhaḥ anantaraṃ tu samyagdhetuḥ ubhayāsiddho vā bhaviṣyatīti vyadhikaraṇāsiddhis tu yathoktabhedāntargata eva yathā nityaḥ śabdaḥ kākasya kāṣṇryāt iti kvacit punaś ca vyadhikaraṇāsiddho pi bhavati gamaka ity eke tad yathā bahalabahalaḥ pracalajaladharaśyāmlavapuḥ ambaratalam ākrāman dhūmaprabandhaḥ kṣoṇīdhrakandarādipradeśadharmatvānavadhārane pi tatra gamayitum alam analam iti yadā vā agnimān eṣa deśaḥ dhūmopalabdheḥ iti prayujyate tadā upalabdher ātmadharmatayā vaiyadhikaraṇye pi gamakatā sti anye tu anyathāsiddhatvaṃ nām tadbhedam udāharanti yasya hetoḥ dharmiṇi vṛttir bhavanty api sādhyadharmapravṛttā na bhavati so nyathāsiddhaḥ yathā anityāḥ manaḥparamāṇavaḥ mūrtatvāt ghaṭavat iti nanu katham ayam anyathāsiddha ucyate kim iti sad dhetur eva na bhavati kiṃ paramāṇuṣu mūrtatvaṃ na vartate kiṃ ghaṭādāv anityatā vyāptaṃ na dṛśyate kim ākāśādeḥ khapuṣpāder vā vipakṣān na pravyavate kiṃ pratyakṣeṇāgamena vā bādhyate kiṃ pratipakṣeṇa prabādhyate yenābhāsatāṃ bhajate na pratibandhyābhāvāt nanu paṃcānāṃ pratibandhalakṣaṇānāṃ katamad asya ślathībhūtam nānyatamasyāpi śaithilyaṃ brūmaḥ tat kiṃ paṃcasv api lakṣaṇeṣu na parisamāptaḥ pratibandhaḥ na na parisamāpyate tāni cāsya santy eva na caiṣa pratibandhaḥ iti kaitavam ucyate prayojyaprayojakabhāvena sādhyasādhanadharmayoḥ dhūmāgnivat pratibandho vadhāryate sa cātra prayojyaprayojakabhāvo nāstīti ata evāyam anyathāsiddhaḥ aprayojaka iti kathyate kathaṃ punar asyāprayojakatvam avagatam ucyate mūrtatvaṃ hi sarvagatetaradravyaparimāṇaviśeṣādidharmaḥ vastusvabhāvamātranibandhaḥ na kṛtakatvādivad anityatāṃ prayoktum utsahate tathā hi paramāṇuṣu siddheṣu satsu tatra vartamānaṃ mūrtatvaṃ anityatām sādhayet anyathātvāśrayāsiddhatām upeyāt sidhyata eva ca sāvayavakāṛyānumānamārtgeṇa loṣṭapravibhaṃgāvabhāsamānabhāgaparamparāparikalpanakrameṇa vā paramāṇavo niravayavāḥ sidhyanti sāvayavatve hi tadavayavāḥ paramāṇavo bhaveyuḥ na te teṣām apy avayavāntaraparikalpanāyām api avayavānām ānantyāviśeṣāt sarṣapasya meroś ca sāmyam apadyate na ca tad asti tad evaṃ niravayaveṣu paramāṇuṣu nisargasiddham anāśritatvam ataś ca āśrayavināśāvayavavibhāgādivināśakāraṇābhāvāt svābhāvikavināśavādarirākaraṇāc ca kathaṃ paramāṇū na nityatā spṛśet mūrtatvaṃ tu vastudharmatvād bhavad api prameyatvāt na prayojakam iyāṃs tu viśeṣaḥ prameyatvaṃ ubhayapakṣasparśād anaikāntikaṃ bhavad aprayojakam idaṃ tu mūrtatvaṃ anityavyatiriktas tv anataraparicayavirahitam api na prayojakam iti nanu idam api prameyatvavat vipakṣavṛtty eva mūrtatvam kva vipakṣe vartate paramāṇuṣv eva  nanu teṣāṃ pakṣīkṛtatvāt kathaṃ vipakṣatā na puruṣecchānurodhena vastu viparivartate vipakṣo hi nāma sa ucyate yaḥ siṣādhayiṣitadharmaviparītadharmāḍhyāsitatayā dṛḍhapramāṇasiddhaḥ paramāṇavaś caite nantaranirdiṣṭanītikrameṇa nirṇītanityatvāḥ paramārthato vipakṣā evānityatvavādinaḥ sa tu rāgadveṣakaluṣitahṛdayatayā yadi tāvat pakṣatayā bravīti bravītu nāma na tu suspaṣṭāsiddhinityayanāṃ vipakṣabhāvo nivartata iti tad idam anupapannam anena krameṇa dhūmānumānasyāpy anaikāntikatvaprasaṅgāt dhūmo hi mahībhṛti hutavahavirahitavapuṣi vipakṣe vartata eva na tatra citrabhānor abhāvo niścita iti cet kin nu khalu sadbhāvo sya tatra gṛhītaḥ tathā sati vā kṛtam anumānena atha sattvam asattvaṃ vā nāvadhāritam eva dharādhare dhūmaketos tarhi sandigdhā tatra vipakṣatā niścitavipakṣavṛttivat saṃśayitavipakṣavṛttir api nānaikāntikatām ativartata iti sarvānumānānām eva nivāpāṃjalir dattaḥ syāt na ca vādihṛdayaparikalpanopārūḍhasthitir api pakṣo nāma nāsti tadabhāve kimapekṣaḥ sapakṣavipakṣavyavahāraḥ buddhyārūḍhatvapakṣe pi na sapakṣavipakṣayoḥ pakṣatvam na ca vastūnām ubhayātmakatā bhavet kin tu kaṃcit kālam anyatarāsiddhivat vimatipathāpatitasya vastunaḥ pakṣatvam upeyate nirṇayajanmā tu vipamtiviratau nūnan anyataravargapatito sau bhaviṣyatīti sarvathā na tasyāṃ daśāyāṃ tenānaikāntikatvodbhāvanaṃ yuktam nanu anena pathā pṛthakkṛte sapakṣavipakṣābhyāṃ akṣena tatrānvayavyatirekayoḥ anyatarasyāpi grahaṇaṃ bhavet sapakṣe hy anvayo gṛhyate vipakṣe ca vyatirekaḥ eṣa tu tābhyām arthāntaram iti tatrāgṛhītānvayavyatirekātmaniyame hetuḥ ṣaṇḍha iva sutajanmani na samartha eva sādhyopasthāpane bhavet alam anayā ḍimbhabibhīṣikayā na hi sakalasapakṣavipakṣasākṣātkaraṇakāraṇakekollekhapuraśaraṃ vyāptigrahaṇam iti pūrvam eva nirṇīto yam arthaḥ na ca tadvarjam iti vyāptigrahaṇaṃ bhavati yena ṣaṇḍhasutasāmyacodanāvakāśaḥ syāt sāmanyena hi vyāptir gṛhyamāṇā tatrāpi gṛhītā bhavty eva tenāpi ca kālāntare sapakṣavipakṣānyataravargānupraveśinā bhavitavyam eva vimatyavasthāyāṃ tu pṛthag eva tābhyām asāv iti na tatra vartamāno hetur anaikāntiko bhavati etena īśvarādyanumānānām apy anaikāntikatvam apākṛtaṃ veditavyam tasmān nānaikāntikatvenāgamakaṃ mūrtatvam api tv anyathāsiddhatvenaiveti nanu evam api paramāṇuprasādhanānumanamahimahataśaktitayā mūrtatvam anityatvasiddhāv akṣamaṃ jātam iti tataś ca kālātyayāpadiṣṭatvāt nānyathāsiddhatām adhigacchet naitad evam kālātyayāpadiṣṭo hi pratyakṣāṅamāpahṛtaviṣaya ucyate anuṣṇaḥ kṛṣṇavartmā madirā dvijaiḥ pātavyā ityādau darśitaḥ yat punar anumānaṃ pratyakṣāgamaviruddhaṃ nyāyābhāsaḥ saḥ iti na ca paramāṇuṣu paramāṇutayaiva satataparokṣeṣu pratyakṣam anityatāviparyayagrāhi pravartitaṃ śaktam āgamas tunāsty eveti kutaḥ kālātyayāpadiṣṭatā nanu kim idam avanipativacanam uta vaidikī codanā yat pratyakṣāgamayor eva bādhakatvam anumānaṃ prati nānumānāntarasyeti paramāṇuprasādhanānumānaṃ hi dṛḍhaṃ adṛḍhasya tadanityatānumānasya mūrtatvāder yadi bādhakaṃ syāt ko doṣaḥ syād iti atha manuṣe niyama evaiṣaḥ pratyakṣānumānayor virodhe pratyakṣam eva balīya iti tadevānumanasya bādhamam ucitam nānumānāntaram iti tad asat alātacakrādau pratyakṣam apy anumānenānanyathāsiddhena bādhyata eva nanu bhramaṇaviratau parimitaparimāṇolmukagrāhi pratyakṣam eva tatra pratyakṣasya bādhakam nānumānam iti naivam anavarataparibhramaṇasamudbhūtacakrāvabhāsasamaya eva anumānena tatra bhrāntatāniścayāt pūrvapravṛttaṃ acakrākāratadalātaparicchedi pratyakṣaṃ bādhakam iti cet na pūrvapravṛttatvenaivātikrāntatvāt tasmād anumānam eva cakrajñānabādhakarm evaṃ ca ananyathāsiddhatayā mūlastambhabhūtam akhilānumānapratiṣṭhāyatanaṃ pratyakṣam api bādhate tat anumānasya tapasvinaḥ kathaṃ na bādhakam ataś ca pratyakṣāgamagrahaṇasyopalakṣaṇārthatvāt anumānabādhitam api kalātyayāpadidiṣṭam eveti tad etad asamīcīnam anumanāder bādhyabādhakabhāvānupapatteḥ sarvatra khalu pramāṇābhāsarūpaṃ bādhyate na tu pramāṇaṃ nāma śakyate bādhitum alātacakrādāv api pratyakṣābhāsasya bādhakam anumānaṃ na pratyakṣasya evam atrāpi anumanābhāsasya bādhyatā nānumanasya tad idānīm anumānābhāsatvam asya kiṃkṛtam iti cintyatām svalakṣaṇavaidhuryād iti cet kim anumānāntareṇa bādhakena tad bādhyatayā tu tadābhāsatvakathanam itarasyāpi tādṛśam eva paramāṇupradhānānumānam ananyathāsiddham idaṃ tu mūrtatvam anyathāsiddham iti cet āgato si madīyaṃ panthānam anyathāsiddhatvād eva tadaprāmāṇye siddhe kiṃ tadbādhayā anyathāsiddhatvam eva katham iti cet na ghaṭāḍau mūrtatvaprayuktam anityatvam api tu kāryatvaprayuktam kāryasya hi kāraṇavibhāgād vā tadvināśād vā vināśopaptteḥ kāryatvam evānityatvaprayojaka yuktam na mūrtatvam mūrtatve tv anityatākṣepiṇi paramāṇutaiva hīyetety uktam tasmān na mūrtatvam anityatāyāṃ kārakaṃ jñāpakaṃ veti bhavaty anyathāsiddham bhavaty evam asiddhavarge tu katham eṣa hetur gaṇyate sādhyadharmayuktā dharmiṇi vṛttir asya nāstīti cet yady evaṃ paṃcānām api tatprayuktavṛttirahitatvāt asiddha evaiko hetvābhāsaḥ syāt atha saty api prayojakatve vipakṣavṛttyādyavāṃtararūpabhedanibandhanānaikāntitvādivyapadeśepaṃcakabhāja ime hetvābhāsā iṣyate hanta tarhi prakṛto yaṃ hetuḥ mūrtatvāt iti kim anaikāntika ucyatām atha kālātyayāpadiṣṭaḥ āhosvid viruddhaḥ uta prakaraṇasamaḥ iti naiṣām anyatamo pi vaktuṃ śakyate etal lakṣaṇānupapatter iti cet kāmam asiddho pi mā vādi pakṣe vartamānatvena tallakṣaṇānupapatter iti astu tarhi ṣaṣṭha evāyaṃ hetvābhāsaḥ samyagdhetutāṃ tāvad yathoktanayena nāśnuta eva na caiteśv antarbhavati iti balāt ṣaṣṭha evāvatiṣṭhate kathaṃ vibhāgasūtram iti cet atikramiṣyāma idaṃ sūtram atikrāmantaḥ suspaṣṭadṛṣṭam apīmaṃ aprayojakaṃ hetvābhāsam apahnuvīmahi na caivaṃ yuktam ato varaṃ sūtrātikramaḥ na vastvatikrama iti atha vā na sūtrakāraniyamollaṅghanaṃ śreyaḥ pramādyan khalu parimitadarśī mādṛśaḥ anyathā brūyāt na nyāyamahodadheḥ pāradṛśvā bhagavān akṣapādaḥ tad enaṃ hetvābhāsaṃ asiddhavarga eva nikṣipāmaḥ nanu pakṣe vartamānaḥ kathaṃ tatra nikṣeptuṃ śakyate yathā sādhyadharmaprayojakatayā pakṣe pi vartituṃ yuktam tathā na vartata evāyaṃ tatrety adūraviprakarṣeṇa bhavaty evāyam asiddhaḥ ata evāyam anyathāsiddha ity ucyate yat hāsiddhaḥ siddho bhavati tathā na siddhaḥ anyathā tu siddha ity anayā nītyottānavṛttimātralābhe py ayam asiddhaḥ evaṃ anyeṣu tu hetvābhāseṣu bhaṅgyāpi nāntarbhavatīy uktam etat atha vā sarvahetvābhāsānuvṛttam idaṃ anyathāsiddhatvaṃ nāma rūpam iti na ṣaṣṭho yaṃ hetvābhāsaḥ tat tu kvacit kevalam eva dṛśyate kvacid vyabhicārādir upāntarasahacārita ataś ca vyabhicārādirūpāpekṣam eva paṃcatvam upadiṣṭavān munir iti na vibhāgasūtravirodha ity alam ativistareṇa yuktas tasmād anyathāsiddhanāmā hetvābhāsaḥ so yam ekaprajāraḥ yasyottānā vidyāmānā pi pakṣe vṛttir na syāt sādhyadharmaprayuktā hetvābhāsakudumbakasya tad idaṃ sarvasya sādhāraṇaṃ rūpaṃ yady api lakṣaṇāntarakṛtaḥ bhedas tathā nānyataḥ sāmānyam tu viśeṣarūparahitaṃ nāsti pramāṇaṃ yathā mā bhūd atra tatheti nāsya viṣayaś codyasya vastusthitiḥ kālātyayāpadiṣṭaḥ kālātītaḥ yathāprāptaṃ hetuprayogakālam atītya yo hetur apadiśyate sa kālatyayāpadiṣṭaḥ kālātīta ucyate tatra kecid ācakṣate pratijñānantaraṃ hi hetuḥ prayoktuṃ yuktaḥ tatra yaḥ pratijñāyāḥ pūrvam eva dṛṣṭāntavacanāder apy ūrdhvaṃ vā prayujyate sa kālātyayāpadiṣṭa iti tad anupapannam akṣatapratibandhasya sādhyāvagatikāriṇaḥ kramātikramamātreṇa na hetvābhāsatā bhavet kiyāṃś caiṣa doṣaḥ padāntaravyāvahitOccāraṇaṃ nāma vyavahitam api yena saha samucitasamayam anvetum adhikṛtaṃ itarad atinikaṭapaṭhitam api parāṇudya davīyasā pi tenaiva saṃbandham anubhavati yathā ayasā pathi gacchantīṃ aouṣadhīṃ dīrghalocanām dṛṣṭavān asi kedāre yo lunāsi mama priyām iti api ca aprāptakālam etat kathitaṃ pṛthag eva nigrahasthānam tac ca punar ucyamānaṃ na kaṃcana svārtham āvahati tasmād apavyākhyānam etat apara āha saviśeṣaṇasya hetoḥ prayujyamānasya yasya viśeṣaṇaṃ kāryakālam atyeti na tatparyantam avatiṣṭhate sa kālātyayāpadiṣṭa iti yathā kākāntarasthāyī śabdaḥ saṃyogavyaṅgyatvāt rūpavat iti atra na vyaṅgyatvamātraṃ hetutvena vivakṣitam api tu saviśeṣaṇaṃ saṃyogavyaṅgyatvam sa cāyaṃ saṃyogaḥ vyaṃjakaḥ dṛṣṭāntadharmiṇi rūpe tadavagatiparyantasthitir upalabhyate dīpādisaṃyogaḥ sādhyadharmiṇi tu śabde na tathā vasthānam iti dūrato hi dāruparaśusaṃyogavicchinne chetrā punar udyamyamāne paraśvathe śrūyate śabdaḥ iti tadupalabdhikāle tadatyayāt kālātyayāpadiṣṭo yaṃ hetur iti etad api na saṅgatam asiddhatvenāsya hetvābhāsāntaratvānupapatteḥ tasmād ayam arthaḥ hetoḥ prayogakālaḥ pratyakṣāgamānupahatapakṣaparigrahasamaya eva tam atītya prayujyamānaḥ pratyakṣāgamabādhite viṣaye vartamānaḥ kālātyayāpadiṣṭo bhavati tasyodāharaṇaṃ pūrvam eva pradarśitam uṣṇo na tejo vayavī kṛtakatvād ghaṭādivat brāhmaṇena surā peyā dravyatvāt kṣīranīravat yac ca kiñcid abhidheyam atra tat sarvam uktam anumānalakṣaṇe aprayojakanirūpaṇe punaḥ kaṃcanoditam ato viramyate hetvābhāsās ta ete vagatiniyamitānanyasaṃkīrṇarūpāḥ nirṇītāḥ paṃcaye rthe vidadhati mahatīṃ śuddhim abhyasyamānāḥ pakṣādau vṛttibhedākalanagurutarakleśaniṣpādyamānaiḥ tainayattā tadīyā kvacana phalavatī nādatās tena tadjñaiḥ tattvādhyavasāyasaṃrakṣaṇaṃ jalpavitaṇḍayoḥ prayojanam uktam tadaṅgabhūtāni chalajātinigrahasthānāni yady api ca vāde keṣāṃcid abhyanujñānam asti tathāpi jalpavitaṇḍe eva teṣāṃ prācuryeṇa kṣetram iti tadaupayikatayā tatsvarūpanirūpaṇaṃ yuktam ity uddeśakrameṇa chalasya tāval lakṣaṇam āha vacanavighāto rthavikalpopapattyā cchalam chalasya bhedavattvāt sāmānyalakṣaṇaṃ vibhāgaḥ viśeṣalakṣaṇāni ca vaktavyāni tānīha sarvāṇi svakaṇṭhena kila tatpūrvakam anumānam ity atra tricaturākṣarasamarpitāparimitaviṣayavitatānumānalakṣaṇalabdhaniratiśayasūtrakaraṇakauśalyasya me kim adhunā śiṣyajanamanaḥkleśakāriṇā saṃkṣiptābhidhānadohadeneti manyamānaḥ sūtrakṛd uktavān tatra vacanavighātaḥ iti sūtraṃ sāmānyalakṣaṇapratipādakam parasya vadataḥ vacanavighātaḥ abhidhānanirodhaḥ chalam kim āsyapidhānādinā nety āha arthavikalpopapattyeti vaktuḥ anabhipretam arthāt tad ukte vacasi samāropya tanniṣedhaṃ chalavādī karoti katham arthāntarāropaṇam iti cet arthavikalpopapattyā vukalpamānārthaghaṭanayety arthaḥ kim udāharaṇam viśeṣalakṣaṇeṣu vakṣyāmaḥ ihaiva kasmān nocyate asāṃbhavād iti brūmaḥ na hi nirviśeṣaṃ sāmānyam upapadyata iti tad udāhriyamāṇaṃ balād viśeṣaniṣṭham evāvatiṣṭhate anyeṣv api gaur na padā spraṣṭavyā iti sāmānyopadeśeṣu nāmūrtāyāṃ ākāśanirviśeṣavapuṣi jātau sparśaprasaktaḥ tanniṣedho vā vakalpate kin tu vyaktiṣv eveti viśeṣaviṣaya eva sarvatra kriyāyoga iti tatraivodāharaṇavarṇanaṃ yuktam kathaṃ tarhi sakalahetvābhāsasārthasāmānyalakṣaṇam aprayojakatvam anapekṣitasavyabhicāraviruddhādiviśeṣam apy udāharaṇadvāreṇa darśitam anityāḥ paramāṇavaḥ mūrtatvāt ghaṭavat iti ucyate pramāṇe tarhi pratyakṣādiviśeṣanirapekṣaṃ pramāṇasāmānyaṃ nodāhṛtam nanu ayam aparo doṣostu tad apy ayuktam evānuṣṭhitam atrocyate na śakyam udāhartum asaṃbhavād iti tan nodāhṛtam na punar ālasyāt pramādād vā hetvābhāsasamūhasādhāraṇaṃ rūpaṃ tv aprayojakatvaṃ tathā saṃbhavād udāhṛtam na ca tasāmānyāt atrāpi tathā stv iti vaktavyam na hi cākṣuṣeṇa paṃcāśad bhavitum arhati tasmān naivaṃ vaktuṃ śakyam yathā viruddhādiviśeṣarūparahitam aprayojakatvaṃ hetvābhāseṣu sāmānyarūpaṃ dṛśyate tathā pramāṇeṣv api pratyakṣādiviśeṣarūparahitaṃ tad dṛśyatām yathā vā pramāṇeṣu tan na dṛśyate tathā hetvābhāseṣv api mā darśīta vastusvabhāvānām anuyogakṣetratā nupapatteḥ api ca aprayojakatvaṃ sāmānyaṃ viruddhādiviśeṣeṣv iva tadrūparahiteṣu tadviśeṣeṣv api saṃbhavad dṛśyate ata eva tad api svaviśeṣaniṣṭham evodāhṛtaṃ anityāḥ paramāṇavaḥ mūrtatvāt iti na cākāśavad anālambanam eva kiñcid aprayojakatvasāmānyam iti tasmāt suṣṭhūktaṃ na sāmānyalakṣaṇe śakyam udāhartum iti evaṃ sāmānyalakṣaṇam abhidhāya chalasya vibhāgam āha tat trividhaṃ vākchalaṃ sāmānyacchalam upacāracchalaṃ ca nigadavyākhyātaṃ sūtram vibhāgasāmānyalakṣaṇayoś ca upadeśapaurvāparyaniyamo nāstīti pūrvam evoktam atha vibhāgakrameṇa lakṣaṇāny āha tatra aviśeṣabhihite rthe vaktur abhiprāyā arthāntarakalpanā vākchalam saṃbhavadviśeṣe py aviśeṣasādhāraṇārthasamarpaṇakauśalaśālini śleṣālaṅkāravati śabde prayukte sati vaktur abhipretam artham apahnutya tato rthāntaraṃ parikalpya tanniṣedhavacanam vāci nimittabhūtāyāṃ chalaṃ vākchalam navakambalo yaṃ māṇavakaṃ iti navaḥ kambalo sya nava kambalā asya iti vigrahadaśādṛśyamānaviśeṣam api samāsapadam idaṃ arthadvaye py aviśiṣtam tatra abhinavakambalayogaṃ vaktur abhipretaṃ pramāṇopapannaṃ ca nihnutya navasaṃkhyāsaṃbandham adhyāropya tatpratiṣedhena paraḥ pratyavatiṣṭhate kuto sya navakambalāḥ iti tad eta sādhāraṇaśabde vāci chalaṃ vākchalam iti yathā ca kasyāṃcid avasthāyāṃ jalpādau chalādiprayogo yukta iti tadvyutpādanam e vaṃ paraprayuktasyāpi sataḥ praisamādhānam abhideheyam iti tad api vyutpādyate nava kambalā asyeti mama vivakṣitam iti kutaḥ pratipannam āyuṣmatā kim ayam abhinavakambalayogapratipādako na bhavaty eva bahuvrīhiḥ pakṣadvaye pi ca saṃbhavati yadi tāvad arthaprakaraṇādisāmarthyaparyālocanāvasitaniyatābhidheyavṛttiśandavyavahārābhijño si tadarthasiddham artham abhinavakambalasambandham eva buddhvā tūṣṇīm āsva atha śuṣkatārkikakuṭumbakagarbhadāsa iva śabdavṛttānabhijña eva tvam tarhi pakṣadvayasaṃbhavena samśayāno mām eva pṛccha kiṃ te vivakṣitam iti niṣedhakas san vaktum upakramase nanu tvam apy arthaprāptyādiphalaparyantaśabdaprayogapravṛttaḥ kim iti sādhāraṇam idam andhapadaprāyaṃ vacaḥ prayuṅkṣe ayi bāliśa tavaivehedam andhapadam arthaprakaraṇādhīnaniyatasvārthavṛttitām yo na jānāti śabdānāṃ sa evam apabhāṣate idam arthadvaye tāvat sādhāraṇapadaṃ bhavet jātiśabdāḥ punari vyaktisahasrākṣepakāriṇaḥ spṛśanti niyataṃ vācyaṃ te pi prakaraṇādinā brāhmaṇān bhojuayetyādau tadbālena na śikṣitam tasmāc chabdārthasandehe prayoktā vā sa pṛcchyate na tv arthāntaram āropya tanniṣedho vidhīyate saṃbhavato rthasyātisāmānyayogād asadbhūtārthakalpanā sāmānyacchalam ativyapakaṃ sāmānyam atisāmānyam tadyogāt tatsaṃbhavāt kvacid vyaktārthasya kasyacit saṃbhavataḥ saṃbhāvyamānaniṣpatteḥ vaktrā bhihitasya sataḥ yā asadbhutarthakalpanā vaktur anabhipretātisāmanyahetutvakalpanā tayā ca pratyavasthānaṃ tatsāmānyanimittaṃ chalaṃ sāmānyacchalam yathā kvacid ucitopacāravacanārādhyamānapraguṇabrahmakule tatkathābahule rājakule kaścit sujanmā kaṃcid agrajanmānaṃ stauti aho nu khalv asau brāhmaṇaḥ vidyā caraṇasaṃpannaḥ iti tasmin prasaṅge tathāvidha evāparaḥ tam utsāhayan kathayati saṃbhavati brāhmaṇe vidyācaraṇasaṃpat iti tatra piśunaśchalavādy āha yadi brāhmaBe vidyācaraṇasaṃpat saṃbhavati tarhi vrātye pi brāhmaṇatvajātyanapāyāt sā bhavet iti tatredam ativyāpakaṃ brāhmaṇatvasāmānyaṃ yato vidyācaraṇasaṃpadam atyeti spṛśati ca tadyogāt brahmaṇavyktau saṃbhavataḥ vidyācaraṇasaṃpadrūpasyārthasya vaktrā bhihitasya sataḥ tatra vaktranabhimatam evātisāmānyahetutām āropya cchalavādī pratyavatiṣṭhata iti atrottaraṃ kena brāhmaṇatvasyātra hetutvam abhihitam yad anaikāntikīkurvan pratyavasthito si saṃbhāvanāvacanam idaṃ stutyartham upanyastam vidyācaraṇasaṃpadāṃ pātra hi brāhmaṇaḥ sati brāhmaṇatve pūrvajanmopacitasukṛtapariṇāmāt bhavati vidyācaraṇasaṃpat na ca tad eva tasyā hetur iti yathā saṃbhavanty asmin kṣetre śālayaḥ iti kṣetrapraśaṃsāpare vākye preyukte naivaṃ vaktum āpadyate yadi kṣetram eva śālisaṃbhavahetuḥ tarhi vinā pi halabalīvardādisāmagrīṃ mahatyavagrahe pi śālayo smin bhaveyuḥ iti tad idam arthavādagatyanabhijñasya bhavataḥ bhāṣitam ity āstām etat idaṃ tu bhavantaṃ pṛcchāmi bho mahātman svabhāvaśuddhā pariniścitārthasaṃsparśinī puṇyasahasralabhyā kenedṛśī sarvajanānukūlā kalyāṇinī te niramāyi vāṇī dharmavikalpanirdeśe rthasadbhavapratiṣedhaḥ upacāracchalam abhidhānasya dharmaḥ anekaprakāraḥ mukhyayā vṛttyā gauṇyā vā lākṣaṇikayā vā yat arthe pratyāyanaṃ tad anena vikalpamānena dharmeṇa gauṇena lākṣaṇikena vā nirdeśe prayoge kṛte yaḥ arthasadbhāvapratiṣedhaḥ mukhyārthaniṣedhaḥ sa upacāranimittaṃ chalaṃ upacāracchalam yathā maṃcāḥ krośanti ity ukte chalavādy āha katham acetanāḥ kāṣṭharacanātmānaḥ maṃcāḥ krośanti maṃcasthāḥ puruṣā ete krośanti na maṃcāḥ iti atra samādhiḥ vṛddhavyavahārāc chabdārthavyutpattiḥ tatra ca kevalayaiva mukhyayā vṛttyā śabdāḥ pravartamānāḥ dṛśyante vṛttyantaravyavahārasyāpi suprasiddhatvāt na ca nirnimittam eva paraśabdaṃ paratra prayuktavanto vayam sahacāraṇādisutraniveditanimittanikurumbānyatamanimittapūrvakatvāt asya prayogasya sthānād ayaṃ tavad upacāraḥ sa tvaṃ gauṇalākṣaṇikādiśabdaprayogāvagatibāhya eva ya evaṃ pratyavatiṣṭhate gauṇalākṣaṇikayoḥ kathaṃ viśeṣaḥ iti cet ucyate satyaṃ gauṇe pi lakṣaṇā vidyate evaṃsati gośabdaḥ svārtham abhidhāya sāsnādimantaṃ tadīyān guṇān eva jāḍyamauḍhyatiṣṭhan mūtraṇādīn lakṣayati na tu tāvaty eva viramati sa tu sāmānādhikaraṇyena vāhīke pi pravartate gaur vāhīkaḥ ity evaṃ prayujyamānaḥ sa gauṇo bhavati yas tu svārthābhidhānānantaraṃ taditaram arthaṃ guṇam aguṇaṃ vā lakṣayaty eva na sāmānādhikaraṇyena paratra prayujyate śabdaḥ sa lākṣaṇiko bhavati gaṅgāyāṃ ghoṣaḥ prativasati iti tathā coktaṃ gauṇe hi prayogaḥ na lakṣaṇāyām ity alaṃ śāstrāntarodgāragahanābhiḥ kathābhiḥ mukhyam artham atha lākṣaṇikaṃ vā gauṇam apy avagamayya ca śabdaḥ lokavedavihitaṃ vyavahāraṃ santanoti tadabhijñamatīnām kuryād ākṣepaṃ yaś ca bhākte prayoge mukhyaṃ matvārthaṃ tatra vaktur na doṣaḥ tena tv ātmīyaṃ śabdavṛttānabhijñaṃ rūpaṃ vyaktaṃ syād atre vṛddhāḥ pramāṇam evaṃ chalasya viśeṣalakṣaṇāny abhidhāya tatparīkṣāṛtham ākṣepaṃ karoti vākcchalam evopacāracchalam tadaviśeṣāt na khalu vāgupacāracchalayoḥ kaścid viśeṣaḥ anekadhā śabdārthe saṃbhavati vaktrabhimatād arthād anyasya kalpanaṃ tatpratiṣedhanaṃ cobhayatrāpi samānam avāntaraviśeṣakṛtanānātvābhyupagame ca tadānantyaprasaṅgaḥ atra samādhim āha na tadarthāntarabhāvāt naitad evam vākchalam evopacāracchalam iti tato rthāntaratvāt vākchale hi navakambalaḥ iti navasu kambaleṣu nave ca kambale mukhyārtha eva śabdaḥ sarāmaḥ ityādivat tatas tv ekataraṃ vaktur anabhipretaṃ chalavādinā ropya niṣidhyate upacāracchale tu kāṣṭhasanniveśe mukhyārthe maṃcaśabdaḥ puruṣe bhaktyā pravṛttaḥ mukhyam abhidhāya ca gauṇaḥ pratyāyyo bhavati na tv eṣa kramaḥ sādhāraṇaśabdeṣv iti mahān bhedaḥ vākcchale cārthasattaiva niṣidhyate kuto sya nava kambalāḥ iti iha tu sato maṃcasya krośanaśaktir niṣidhyate samādhir api sādhāraṇaśabdānabhijñatāṃ parasya pradarśayatā vākchale vācyaḥ upacāracchale tu gauṇaśabdavṛttyanabhijñatām iti mahān viśeṣaḥ aviśeṣe vā kiñcit sādharmyād anekacchalaprasaṅgaḥ chalasya dvitvam abhyanujñāya tritvaṃ bhavatā pratiṣidhyate yataḥ sāmānyacchalaṃ pārśve kṛtvā vāgupacāracchalayor abhedam abhihitavān asi yathā cāyaṃ tadaviśeṣād iti tritvapratiṣedhah tathā dvitvasyāpi kiñcit sādharmyasya sāmānyacchale pi bhāvāt tathā hi yadi tāvad vāci nimittabhūtāyāṃ idaṃ pravṛeeaṃ chalam idaṃ ceti tadabhedaṃ manyase tarhi sāmānyacchalam api mā pṛthag vocaḥ tad api hi na śarīre manasi buddhau vā pravṛttam api tu vācyeveti vākchalam evaikaṃ syāt athaivaṃ saty api tadviśeṣo dṛśyamānaḥ na parāṇudyate sāmānyacchale pi na śabdārtho nyathākṛtaḥ kin tu sāmānyasya hetutvam anuktam āropitam iti pṛthag iṣyate tarhi vāgupacāracchale api bhidyate eveti darśitam ato yuktaṃ chalatritvam na cānantyam iyattāniyamakāriṇaḥ nimittatrayasya darśitatvāt avāntarabhedakṛtaṃ tu tadānantyam iṣyate eva jātivad ity alaṃ prasaṅgena tasmāt parasparaviviktanijasvarūpaṃ īdṛk chalatritayam etad ihopadiṣṭam tasya kvacit svayam api kriyate prayogaḥ vācyaḥ parair abhihitasya tathā samādhiḥ chalānantaraṃ jāter uddeśāt tasyās sāmānyalakṣaṇaṃ tāvad āha sādharmyavaidharmyābhyāṃ pratyavasthānaṃ jātiḥ atra traikālyasamādisakalaviśeṣasaṃgrahāya sādharmyavaidharmyādipadanirapekṣam eva pratyavasthānapadaṃ jātisāmānyalakṣaṇapratipādakam āhuḥ pratīpaṃ avasthānaṃ pratyavasthānam tāvanmātram eva ca yat kiñcid uttaraṃ paraprayukte hetau jāyamānatvāj jātir ity abhidhīyate tad anupapannam pratyavasthānamātrasya sādharmyādinirapekṣasya jātitve hetvābhāsodbhāvanam api jātitām aśnuvīta atha tasya samyaguttaratvāt iha ca nirviśeṣaṇapratyavasthānamātropapādanāt phalguprāyam asaduttaraṃ jātitvena vivakṣitam ity ucyate tathāpi chalasya jā titva prasaktir aparihāryaiva tadvyudāsāya tu tadanyatve sati ityādikaṃ yadi kiñcid adhyāhriyate tad amuṣya śrūyamāṇasya sādharmyavaidharmyagrahaṇasyai ko doṣaḥ nanu traikālyasamādīnām asaṃgrahaḥ kiṃ na doṣaḥ na hi traikālyasamādiṣu sādharmyeṇa vaidharmyeṇa vā pratyavasthānam astīti naiṣa doṣaḥ sādharmyavaidharmyābhyām ity asamāsakaraṇena dikpradarśanasya sucanāt sādharmyeṇa vaidharmyeṇa vā katham eṣa hetuḥ hetur bhavatīti vā kim anena kriyate iti vā yad evaṃprakāraṃ pratyavasthānaṃ hetupratibibavartmanā kriyate sā jātiḥ ity ucyamāne bhaviṣyati sakalaviśeṣasaṅgrahaḥ traikālyasamādiṣv api vā yādṛśasya tādṛśasya sādharmyavaidharmyaprakārasya yojayituṃ śakyatvāt na hy udāharaṇasādharmyaṃ sādhyasādhanam iha vivakṣitam tadvaidharmyaṃ vā sādharmyādimātraṃ tu tatrāpi nātyantāya duravagamam iti yathāśrutam eva sādharmyavaidharmyābhyāṃ pratavasthānaṃ jātir iti sāmānyalakṣaṇaṃ yuktam atha bhedavattvāj fāteḥ caturviṃśatidhā vibhāgam āha sādharmyavaidharmyotkarṣāpakarṣavarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakaraṇahetvarthāpattyaviśeṣopapattyupalabdhyanupalabdhinityānityakāryasamāḥ atra samā iti striyāṃ puṃsi ca tulyatvān nirdeśasya jātyapekṣayā strīnirdeśo vā pratiṣedhāpekṣayā puṃnirdeśo vā varṇanīyaḥ viśeṣalakṣaṇasūtreṣu punaḥ prāyeṇa pulliṅganirdeśo dṛśyate sa tu pratiṣedhāpekṣayā teṣu vyākyeya iti tadvyākhyānāvasara eva vakṣyāmaḥ nanu āstāṃ tāvad viśeṣalakṣaṇavarṇanam idam eva tv ādau cintyatām kimartham evaṃvidham asaduttarajātaṃ śāstre vyutpādyate evaṃprakārāṇāṃ ca dhūliprakṣepasadṛśānāṃ sāretaraparīkṣaṇakṣamavicakṣaṇopekṣaṇīyānām asaduttarāṇāṃ ānantyāt caturviṃśatisaṃkhyāpi katham iti mahān vismayo smākam yad api ca tattvādhyavasāyasaṃrakṣaṇaṃ tatprayojanam abhidhīyate tad api na hṛdayaṅgamam asaduttaropanyāsena tattvādhyavasāyasya saṃrakṣitum aśakyatvāt atha vikaṭāṭopaprakaṭanapāṭavopahitāparasaṃmohanadvāreṇa tadrakṣaṇaṃ āsthīyate tarhi niṣṭhīvanahasitatarjanāṃsamardanakaupīnāVaraṇavidāraṇacaraṇāvasphoṭanāḍy api vyutpādyatām iha mokṣavidyāyām api cedaṃ vicāryatām kva jātiprayogaiḥ pratyavastheyam samyaksādhane pareṇa prayukte tadābhāse vā na tāvat sādhanābhāse tasya hi yena nimittenā siddhatvādinā sādhanābhāsatvam upnataṃ tad eva tatra prayoktum ucitam jātayaḥ tenaiva ca paraḥ parājīyate nāpi samyaksādhane tatra prayuktānām api tāsām akiñcitkratvāt na hi jātiprayogakaluṣitam api samyasādhanam asādhanībhavitum arhati athaikāntaparājayād varaṃ saṃdeha iti tābhir upakramyate tatrāpi na tathopakramamāṇaḥ kam iva pratyāyayet na nītividaḥ nītividas tāvaj jānanty eva so yaṃ yathocitam abhivaditum apārayan kim apy ālajālam ālapituṃ pravṛttaḥ iti śākaṭikādipratyāyanaṃ tu pratyantagahvarajanapadeṣu grāmyasadasi lābhādikāmasya kasyacit prayojanavad bhaved api kadācit na tu mokṣaśāstre tathāvidhopadeśaḥ peśala iti atrābhidhīyate samāhitam etad bhagavatā sutrakāreṇaiva tattvādhyavasāyasaṃrakṣaṇārthaṃ kaṇṭakaśākhāparivaraṇavat iti vadatā jalpavitaṇḍāṅgabhūtāni chalajātinigrahasthānāni tad uktaṃ chalajātinigrahasthānānāṃ pṛthgupadeśa upalakṣaṇārthaḥ upalakṣitānāṃ svavākye parivarjanaṃ paravākye ca paryanuyogaḥ jātes tu pareṇa prayujyamānāyāḥ suvacaḥ samādhiḥ svayaṃ ca sukaraḥ prayogaḥ iti yadā hi mumukṣoḥ āgamād vā yuktito vā tattvajñānam utpannaṃ na cāḍyāpi bhāvanābhyāsaprasādasamāsāditataddraḍhimātiśayaḥ vartate tasyām avasthāyāṃ yadi kenacit kim apy anumānaprāyam abhidhāya tadākulīkriyeta tadā sau viditayuktyāgamagauravo pi sapadi tadutpādite tattvajñāne manāṅasaṃbhāvanāleśam ivādhigacchet tasmin vā dṛḍhapratyaye pi tatpārśvavartinaḥ śiṣyāḥ śithilitāsthā bhaveyuḥ ato jhaṭiti sa dūṣaṇam apaśyan pratipakṣaṃ jātiprayogair apy asau śamayed eva nodāsītety uktaṃ jalpalakṣaṇe paroditā vā jātīḥ pratyabhijñāya tatkṣaṇam eva parihared iti saphalaṃ jātivyutpādanam yathā kvacid aciravyuptasasye saṃpratyudbhidyamānakomalāṅkuranikaradanturitasīmani kedāre tadupadravaḥ drutataragāmino yataḥ kutaścana catuṣpadād dvipādā vā bhiśaṅkyata iti tatparihārāya samantato nirantarakaṇṭakaśākhāsantatiparicaraṇam ādhīyate evam ihāpi jātyādiprayogataduddhāradvārakaṃ tattvādhyavasāyasaṃrakṣaṇaṃ kartavyam iti yat tu vikalpitaṃ kva jāteḥ prayogaḥ samyaksādhane tadābhāseveti tad ucyate samyagdūṣaṇam apaśyatā kila jātyādi prayoktavyam tac ca saddūṣaṇādarśanaṃ samyaksādhane tadabhāvād eva bhavatu sādhanābhāse vā pramādādineveti ko tra viśeṣaḥ mumukṣos tu jñātatattvasya tatpratikūlavādinā kenacid ākṣiptasya tatprayukte tattvapratikṣepabalāt sādhanābhāsaviṣaya eva samyagdūṣaṇam apaśyataḥ jātiprayogāvasaraḥ jñtvā pi sādhanānām ābhāsatāṃ yathā tathā satvaram eva nirbhartsyatām ayaṃ durācāraḥ iti pārśvasthitasukumāram atiśiṣyajanotsāhajananāya jātyādyāḍambaraviracamucitam eva mumukṣoḥ mumukṣuṃ prati ca śāstrārambhāt āṃjasyena tadapekṣayā sādhanābhāsaviṣaya eva jātiprayogaḥ ata eva ca bhāsyakṛtā prathamaṃ sādhanābhāsā eva jātyudāharaṇaṃ darśitam lābhādikānānāṃ tu samyaksādhane pi prayukte yukta eva jātyādupakramaḥ itarathā hi niśaṃśaya eva parājayaḥ syāḍ ity etac ca ānuṣaṅgikaṃ prayojanam ity uktam yat punar abhihitaṃ asaduttarakathane kathaṃ na capeṭādikaṃ prayujyata iti tad apy asat tasyātyantam alaukikatvāt loko hi tadaivaṃ manyeta nūnam eṣa na jānāti vaktuṃ sadṛśam uttaram anyathā vācam utsṛjya pāṇinā praharet katham khedayed vādinaṃ yas tu hastapādādicāpalaiḥ sa saṃsady ucyate sadbhiḥ bhaṇḍa eva na piṇḍitaḥ jātyopakramamāṇas tu na tathaiṣa vihasyate na hi saṃdūṣaṇacchāyā tatrātyantam asaṅgatā tan na kaupīnavasanāpanayādisāmyaṃ jātyuttarāṇām iti yat ty kas taiḥ pratyāyyat iti tan na na sarvaḥ sarvajñakalpo bhavati na ca śākaṭikatulyaḥ santi hi madhyamadaśāvartinaḥ janāḥ ta ārodhhayiṣyanta ity alaṃ prasaṅgena yat punaḥ asaduttarāṇām ānantyāt kathaṃ caturviṃśatisaṃkhyete tatrāpy ucyate saty apy ānantye jātīnām asaṃkīrṇodāharaṇavivakṣayā caturviṃśatiprakāratvam upavarṇitaṃ na tu tatsaṃkhyāniyamaḥ kṛta iti tad atra sādharmyeṇa pratyavasthānaṃ aviśiṣyamāṇaṃ sthāpanāhetoḥ tatsādharmyasamā jātiḥ sā ca sāḍharmyahetau vaidharmyahetau ca prayujyate vaidharmyeṇa pravartamānaṃ tathaiva vaidharmyasamā jātiḥ utkarṣāpakarṣābhyāṃ pratavasthānaṃ utkarṣāpakarṣasame jātī ity evaṃ sarvatra yojyam sthāpanāhetutaś cāviśeṣyamāṇatvaṃ jātivādyabhiprāyeṇa tāsāṃ draṣṭavyam jātivādī hy evaṃ vadati yathā bhavatprayuktaṃ sādhanaṃ tathedam api kim iti na bhavatīti ata eva hetupratibimbanadvāraka eva jātyupanyāsa ity uktam atha viśeṣalakṣaṇāny āha tatra sādharmyavaidharmyābhyām upasaṃhāre taddharmaviparyayopapatteḥ sādharmyavaidharmyasamau pratiṣedhāpekṣā puṃliṅganirdeśa iti tatra tatra draṣṭavyam tatra ca sādharmyeṇa vaidharmyeṇa vā sādhanam abhidhāya siṣādhayiṣitapakṣopasaṃhāre sādhanavādinā kṛte sādhyadharmaviparyayopapādanāya sādharmyeṇa pratyavasthānam aviśiṣyamāṇaṃ sthāpanāhetutaḥ sādharmyasamaḥ pratiṣedhaḥ udāharaṇaṃ tu anityaḥ śabdaḥ prayatnānantarīyakatvāt yat prayatnānantarīyakaṃ tat anityaṃ dṛṣṭam yathā ghaṭaḥ iti sādharmyeṇa hetau prayukte jātivādī sādharmyeṇaiva pratyavatiṣṭhate nityaḥ śabdaḥ niravayavatvāt niravayavaṃ dravyaṃ ākāśādi nityaṃ dṛṣṭam iti na cātra viśeṣahetur asti ghaṭasādharmyāt prayatnānantarīyakatvād anityaḥ śabdaḥ na punaḥ ākāśasādharmyān niravayavatvān nityaḥ śabda iti tathā traiva vaidharmyeṇa pratyavasthānaṃ nityaḥ śabdaḥ niravayavatvāt yat punar anityaṃ tat sāvayavaṃ dṛṣṭam yathā ghaṭādi dravyam iti na cāsti viśeṣahetuḥ ghaṭasādharmyāt prayatnānantarīyakatvāt anityaḥ śabdaḥ na punaḥ ghaṭavaidharmyāt niravayavatvāt nitya iti vaidharmyahetāv api sādhanādinā prayukte anityaḥ śabdaḥ prayatnānanta rīyakatvāt yad anityaṃ na bhavati tat prayatnānantarīyakam api na bhavati ākāśādivat ity atra etad eva pūrvoktaṃ sādharmyavaidharmyapratyavasthānadvayam udāhartavyam iti yathā kvacid avasare svayaṃ prayogo jātīnām upayujyata iti tatsvarūpavyutpādanam upakrāntam evaṃ paraprayuktānāṃ tāsāṃ uttaram api vaktavyam atas tadvyutpādanārtham āha gotvād vosiddhivat tatsiddhiḥ sādharmyavaidharmyasamayor idam uttaram yadi sādharmyamātraṃ vaidharmyamātraṃ vā sādhyasādhanaṃ pratijñāyeta syād iyam anavasthā bhavec ca bhavatprayuktānām īdṛśām api sthāpanāhetor aviśeṣah viśiṣṭaṃ tu sādharmyaṃ vaidharmyaṃ vā prayojakam ucyamānaṃ naivaṃvidhaiḥ pratyavasthānaiḥ upahanyate yathā saty api sattādisāmānyasaṃbandhe saty api śuklādiguṇasaṃbandhe saty api calanādikarmayoge na gauḥ tathātvena tatsādharmyāt siddhyati aśvādivaidharmyād vā kin tu avyabhicāriṇaḥ gotvādisaṃbandhād eva tathehāpy askhalitaniyamaṃ sādharmyaṃ vaidharmyaṃ vā sādhyasiddhinibandhanam na sādharmyādimātram iti sādhyadṛṣṭāntayor dharmavikalpā ubhayasādhyatvāc cotkarṣāpakarṣavarṇyāvarṇyavikalpasādhyasamāḥ dṛṣṭāntadharmaṃ sādhye dharmiṇi yojayan asantam adhyāropayan utkarṣeṇa pratyavasthānaṃ yat karoti sa utkarṣasamaḥ pratiṣedhaḥ yathā anityaḥ śabdaḥ prayatnānantarīyakatvāt ghaṭavat ity ukte apara āha yadi prayatnānantarīyakatvāt ghaṭavad anityaḥ śabdaḥ ghaṭavad eva murto pi bhavati na cen mūrtaḥ ghaṭavad anityo pi mā bhūd iti mūrtatvasya dharmāntarasya prasaṃjanam utkarṣasamaḥ dṛṣṭāntadharmavikalpanenaiva sādhyadharmiṇi siddhasyāpi dharmasyāpakarṣeṇa pratyavasthānam apakarṣasamaḥ pūrvasminn eva prayoge  ghaṭaḥ khalu prayatnānantarīyakas san aśrāvaṇo dṛṣṭaḥ evaṃ śabdo pi prayatnānantarīyakatvād aśrāvaṇostu na ced aśrāvaṇaḥ ghaṭavad anityo pi mā bhūd iti sataḥ śrāvaṇatvasyāpasaraṇam apakarṣasamaḥ khyāpanīyaḥ varṇyaḥ pratipipādayiṣitaḥ sādhyadharmaḥ tadviparyayāt avarṇyaḥ siddhaḥ dṛṣṭāntadharmaḥ tāv etau varṇāvarṇyau viparyasyan itaram itareṇa samīkurvan pratyavasthānaṃ yat karoti tau varṇyāvarṇyasamau pratiṣedhau bhavataḥ yadi śabdaḥ nityatvena varṇyate sādhyate ghaṭo pi varṇyatām iti varṇyasamaḥ ghaṭaś cen na varṇyate śabdo pi mā varṇīty avarṇyasamaḥ dharmāntaravikalpena pratyavasthānaṃ vikalpasamaḥ pratiṣedhaḥ tatraiva prayoge prayatnānantarīyakaṃ kiṃcin mṛdu dṛṣṭaṃ dukūlarāṅkavaśayyādi kiñcit kaṭhinaṃ karparaparaśvadhādi evaṃ prayatnānantarīyakaṃ kiñcid anityaṃ bhaviṣyati ghaṭādi kiṃcin nityaṃ śabdādīti ubhayor api sādhyadṛṣṭāntayoḥ sādhyatvāpādanena pratyavasthānaṃ sādhyasamaḥ pratiṣedhaḥ yadi yathā ghaṭas tathā śabdaḥ prāptaṃ tarhi yathā śabdaḥ tathā ghaṭa iti śabdaś ca anityatayā sāḍhya iti ghaṭo pi sādhya eva syāt anyathā hi na tena tulyo bhaved iti atra paṃcānām uttaram kiñcit sādharmyāḍ upasaṃhārasiddher vaidharmyād apratiṣedhaḥ kiñcit sādharmyād upasaṃhāraḥ siddhyati yathā gauḥ evam ayaṃ gavayaḥ iti na tu sarvathā rūpābhedaḥ tayoḥ āpādayituṃ śakyaḥ pramāṇāvagatasvabhāvabhedānāṃ bhāvānām itaretararūpasaṃkarasya kartum aśakyatvāt evaṃ ca svapratibandhasādharmye susthite svasādhyam upasthāpayati sthāpanāhetau sādhyadṛṣṭāntayor dharmavikalpam āpāḍayatā vaidharmyaṃ ca kiñcid abhidadhatā pratiṣedhaḥ kartuṃ na labhyata iti atha ṣaṣṭhasyottaram sādhyātodeśāc ca dṛṣṭāntopapatteḥ yad ucyate ghaṭo pi śabdavat sādhyo bhavatv iti tan naviam laukilaparīkṣakāṇāṃ yasminn arhte buddhisāmyam sa dṛṣṭāntaḥ tenāViparītatayā śabde tidiśyate yathā ghaṭaḥ prayatnānantarīyakaḥ san anityaḥ evaṃ śabdo  pīti evaṃ sādhyātideśāt dṛṣṭānta upapadyamāne na tasya sādhyatvābhidhānam upapadyate prāpya sādhyam aprāpya va hetoḥ prāptyāviśiṣṭatvād aprāpyāsādhakatvāc ca prāptyaprāptisamauprāptyaprāptivikalpanapūrvakam ubhatrāpi doṣāpādānaṃ prāptyaprāptisamaupratiṣedhau bhavataḥ hetau sādhanavādinā prayukte para āha so yaṃ hetuḥ prāpya vāsādhyaṃ sādhayet aprāpya vā prāpya cet dvayor labdhasvarūpayor eva prāptir bhavatīti kiṃ kasya sādhyam sādhanaṃ vety aviśeṣaḥ aprāpyatu sādhakatvam anupapannaṃ atprśaṅgāṭna hy aprāpya pradīpaḥ prakāśyaṃ prakāśayed iti anayor uttaram ghaṭāḍiniṣpatteḥ pīḍane cābhicārād apratiṣedhaḥ nāyaṃ pratiṣedhaupapadyate ubhayathā pi kāraṇabhāvasya darśanāt daṇḍacakrasūtrādikārakāni prāpya mṛdaṃ ghaṭādikāryaṃ niṣpādayanti dṛśyante abhicārakarmaṇā ca śyenādinā durasthasyāpi śatroḥ pāṭanaṃ saṃpādyate iti dṛṣṭāntasya kāraṇānapadeśāt pratyavasthānāc ca pratidṛṣṭāntena prasaṃgapratidṛṣṭāntasamau atiprasaṅgāpādanena pratyavasthānaṃ prasaṅgasamaḥ pratiṣedhaḥ pūrvodāhṛta eva hetau yady apy anityatve prayatnānantarīyakatvaṃ sādhanam prayatnānantarīyakatve idānīṃ kiṃ sādhanam tatsādhane kim iti dṛṣṭāntasya ghaṭāder anityatāyāṃ kāraṇaṃ na kiñcid apadiśyate tena tatkāraṇānveṣaṇātiprasaṅgāt prasaṅgasamo yaṃ pratiṣedhaḥ pratidṛṣṭāntena pratyavasthānaṃ pratidṛṣṭāntasamaḥ pratiṣedhaḥ yathā ghaṭaḥ prayatnānantarīyakas san anityo dṛṣṭaḥ evam ākāśaṃ prayatnānantarīyakaṃ nityaṃ dṛśyate tadvac chabdo pi nityaḥ syād iti kaḥ punar ākāśasya prayatnānantarīyakatvaṃ vadet kūpakhananādinā kāśakaranaṃ manvāna evaṃ brūyād api kaścit nanu evam api vyabhicārodbhāvanam etat samyaguttaram nāsaduttaraprakāro jātiprayogaḥ naitad evam na hi hetor anaikāntikatvam udbhāvayann asau sādhur iva jātivādī pratyavatiṣṭhate api tu pratidṛṣṭāntabalena nityatvam eva sādhayann utthita iti jātiprayoga evāyaṃ hetvābhāsā api svarūpanigūhanapuraśaram aparahetupratibimbavartmanā pradarśyamānā jātitāṃ pratipadyanta eva atra prasaṅgasamasya tāvad uttaram āha pradīpopādānaprasaṅgavinivṛttivat tadvinivṛttiḥ asiddhaṃ hi nāma sādhyate na siddham tatra prayatnavaiphalyāt sāndhakāre hi sadmani piṭharādipadārthadarśanāya pradīpam upāḍadadate laukikāḥ na dīpadarśanāya dīpāntaram āharantīti antareṇāpi hi dīpāntarāṇi dṛśyata eva pradīpaḥ evaṃ laukikaparīkṣakāṇāṃ ghaṭādau prayatnānantarīyakatvasya siddhatvāt tatra kāraṇāpadeśo niṣprayojana iti tasmān nāyam atiprasaṅāpādanasya viṣayaḥ atha pratidṛṣṭāntasamasyottaram pratidṛṣṭāntahetutve ca nāhetur dṛṣṭāntaḥ pratidṛṣṭānta eva sādhakabuddhyā yadi tvayopanyastaḥ tarhi viśeṣahetur vaktavyaḥ anena hetunā pratidṛṣṭānta eva sādhakaḥ na dṛṣṭānta iti na cāsau viśeṣe hetur ucyate tasmān na pratidṛṣṭāntaḥ siddhihetur iti dṛṣṭānta eva sādhako bhavati pratidṛṣṭāntahetutve pi sthite sati ahetur dṛṣṭāntaḥ na hi sādhakaḥ syāt na ca tad astīty uktam ato nāhetur dṛṣṭāntaḥ atha yathā pratidṛṣṭānto na sādhakaḥ evaṃ dṛṣṭānto pi mā bhūd ity anayā nītyā pratyavatiṣṭhate sa hanta tarhi pratidṛṣṭāntasya tāvad ahetutvaṃ svakaṇṭhena kathitam iti tasminn asādhake sati dṛṣṭānta eva sādhaka iti prāg utpatteḥ kāraṇābhāvād anutpattisamaḥ anutpattyā pratyavasthānam anutpattisamaḥ pratiṣedhaḥ prāktana eva prayoge jātivādy āha anitya ity utpattidharmaka ucyate yaś cotpattidharmakaḥ tasyotpatteḥ pūrvam anutpattyā bhavitavyam anutpanne ca śabdākhya dharmiṇi prayatnānantarīyakatvaṃ dharmaḥ kva vartatām alabdhapakṣavṛttiś ca katham anityatvaṃ sādhayatu asiddhe cānityatve śabdasya balān nityatvam eva bhavati kāraṇābhāvād iti anityatvasiddhikāraṇasya prayatnānantarīyakatvasyābhāvād ityarthaḥ atha vā śabdotpādakakāraṇābhāvād anutpanne śabde nirāśrayo hetur iti asyottaram tathābhāvād utpannasya kāraṇopapatteḥ na kāraṇapratiṣedhaḥ śabdākhyadharmiṇaḥ siddhasya sataḥ nityatvam anityatvaṃ vā vicāryate tadasiddhau hi nityatvam api kasya bhavānabhidadhīta utpannasya cāsya tathā bhāvo bhavati nānutpannasya utpannaḥ khalv ayaṃ śabda iti bhavati nānutpannaḥ prāg utpatter alabdhātmanaḥ kim ucyate labdhasvarūpasya punaḥ anityatvakāraṇaprayatnānantarīyakatvasya sadbhāvād ayukta evāyaṃ pratiṣedhaḥ nityānityatvasādharmyāt saṃśayaḥ nityānityasādharmyopanyāsena saṃśayāpādanapravaṇaṃ pratyavasthānaṃ saṃśayasamaḥ pratiṣedhaḥ anityaḥ śabdaḥ prayatnānantarīyakatvāt ity asminn eva hetau asti śabdasyānityasādharmyaṃ prayatnānantarīyakatvam asti ca nityena sāmānyena sādharmyaṃ eindriyakatvam ataḥ kim anityasādharmyāt prayatnānantarīyakatvāt anityaḥ śabdaḥ uta nityasādharmyāt eindriyakatvān nityaḥ iti saṃśayaḥ evaṃ paraḥ pratyavatiṣṭhate na ca sādharmyasamaprayoga evāyam āśaṅkanīyaḥ saṃśayāpādanapravaṇatvād asyeti asyottaram sādharmyāt saṃśayaḥ vaidharmyād ubhayathā vā saṃśaye tyantasaṃśayo nityatvānabhyupagamāc ca sāmānyasyāpratiṣedhaḥ sthāṇur vā puruṣo veti sthāṇupuruṣayos sādharmyād ūrdhvatvādeḥ saṃśayo bhavati na tu śiraḥpāṇyādivaidharmyāt pratyuta tato sau nivartate yadi punar ubhayathā pi sādharmyād iva vaidharmyād api samśayaḥ syāt tathā saty atyantasaṃśayaḥ prāpnoti iha cani viśeṣadarśanasthānīyam anityatvasādhanaṃ śabde prayatnānantarīyakatvam astīti nityatvaṃ sāmānyagataṃ saṃśayakāraṇam iti nābhyupagamyatetasmād apratiṣedho yaṃ nityasāmānyasādharmyanibandhanasaṃśayāpādanarūpaḥ ubhayasādharmyāt prakriyāsiddheḥ prakaraṇasamaḥ pakṣapratipakṣau nirṇayalakṣaṇe vyākhyātau tāv eva prakaraṇam prakaraṇam anativartamānaḥ prakarṇasamaḥ pratiṣedho bhavati pūrvasminn eva prayoge nityaḥ śabdaḥ niravayavatvāt ākāśavat ity evaṃjātīyakaṃ pratiprayogamu upanyasya svapakṣam utthāpayati jātivādī sādharmyagrahaṇaṃ copalakṣaṇam vaidharmyeṇāpi pratiprayogopanyāse prakaraṇasama eva pratiṣedho bhavati ubhayavaidharmyāt prakriyāsiddheḥ prakaraṇasama iti mūlahetāv api sādharmyeṇa vaidharmyeṇa vā prayukte prayogadvayam etad veditavyam nanu ca te evaite sādharmyavaidharmyasame jātī sādharmyahetau vaidharmyahetau vā prayujumānatvāc caturdhā sthite iti tābhyām eva gatatvāt nābhinavo yaṃ jātiprayogaḥ catasraś caite jātaya ity ekatvam api na saṅgatam ucyate tatra parapakṣapratiṣedhapravaṇatayaiva pratyavasthānam udāhṛtam ihatu pakṣasādhanacchāyayeti ata eva prakaraṇasamo yam ucyate jātiḥ anityapakṣavan nityapakṣo pi pratikriyate smākam iti udbhāvanabhaṅgibhedāc ca jātinānātvam asaṅkīrṇodāharaṇavivakṣayā caturviṃśabhedatvam vastutas tu tāsām ānntyam ity uktam atrottaram pratipakṣāt prakaraṇasiddheḥ pratiṣedhānupapattiḥ pratipakṣopapatteḥ nirṇayotpattyā prakaraṇaṃ paryavasitaṃ bhavati prāṅ nirṇayāt tadavastham eva tad iha prakaraṇam utthāpayatā bhavatā ubhayasādharmyaṃ tadutthāpanakāraṇam abhihitam ubhayasādharmyāt prakriyāsiddher iti bruvatā ubhayasādharmyaṃ ca maduktam api sādharmyam asty eva anyathā ubhayaśabdārthaḥ kaḥ evaṃ ca tadabhyanujñātaṃ prakaraṇakāraṇaṃ sidhyatīti nirṇayotpattinimittaṃ ca prakaraṇoparamāya na kiñcid uktam ubhayasādharmyābhidhānād iti traikālyānupapatter hetor ahetusamaḥ kālatrayānupapattyā hetum ākṣipya kriyamāṇaḥ pratiṣedhaḥ ahetusamo bhavati hetuḥ sādhanaṃ sādhanaṃ ca sādhyāt pūrvaṃ paścād vā saha vā bhavet yadi pūrvam asati sādhye tat kasya sādhanam atha paścāt sādhanaṃ pūrvaṃ sādhyam tad asati sādhane kasyedaṃ sādhyaṃ bhavet pūrvasiddhe vā sādhye kiṃ sādhanena atha yugapat sādhyasādhane bhavataḥ na tarhi tayoḥ savyetaragoviṣāṇayor iva sādhyasādhanabhāvo bhavet ity evam ayaṃ hetuḥ ahetor na viśiṣyate asyottaram na hetutvas sādhyasiddhes traikālyāsiddhiḥ na traikālyāsiddhiḥ kasmāt hetutaḥ sādhyasiddheḥ utpattau tāvad ayaṃ paryanuyogaḥ pūrvasiddhena hetunā tantvādinā paścād bhāvino sata eva kāryasya paṭādeḥ siddhir ity uktatvāt buddhisiddhaṃ tu tad asat iti jñaptāv api parihṛta eṣa doṣaḥ upalabdhihetoḥ upalabdhiviṣayasya cārthasya pūrvāparasahabhāvāniyamāt yathādarśanaṃ vyavastheti pramāṇaparīkṣayām abhidhānāt dṛśyate ca nirvartanahetunā nirvartanīyanirvṛttiḥ upalabdhihetunā ca upalabhyasyopalambhaḥ iti pramāṇasiddhe ca vastuni ko yam ākṣepaḥ pratiṣedhe ca tulyo yam anuyoga ity āha pratiṣedhānupapatteś ca pratiṣeddhavyāpratiṣedhaḥ pratiṣedho pi pratiṣedhyāt purvaṃ paścāt saha vā bhavet iti vikalpyamāne na pratiṣeddhavyaṃ pratiṣeddhum utsahata iti arthāpattitaḥ pratipakṣasiddher arthāpattisamaḥ arthād āpadyate pratipakṣasiddhiḥ ity evaṃ kriyamāṇaḥ pratiṣedhaḥ arthāpattisamo bhavati pūrvasminn eva prayoge yadi ghaṭasādharmyāt prayatnānantarīyakatvāt anityaḥ śabdaḥ arthād āpadyate ākāśasādharmyān nitya iti asti cāsya nityena sādharmyam ākāśādinā dravyeṇa niravayavatvam iti udbhāvanaprakārabhedāc ca jātibheda ity kutam asyottaram anuktasyārthād āpatteḥ pakṣahāner upapattiḥ anupapāḍitasādhanam anuktam apy arthād āpadyata iti vadataḥ pakṣahānir apy upapadyate māmakānityapakṣasiddhau hi satyām arthād āpadyate tāvakasya nityapakṣasya hānir iti doṣāntaram āha anaikāntikatvāc cārthāpatteḥ ubhayapakṣasamāneyam arthāpattiḥ viparyayeṇāpi prayoktuṃ śakyatvāt nityaḥ śabdaḥ niravayavatvāt ity evam apy ukte śakyaṃ vaktumyadi nityākāśasādharmyāt niravayavatvāt nityaḥ śabdaḥ arthād āpadyate anityaghaṭādisādharmyāt prayatnānantarīyakatvād anitya iti na caivam api kācid arthasiddhiḥ na khalu vai ghanasya grāvṇaḥ patanam ity ukte arthād āpadyate dravasya variṇaḥ patanābhāva iti ekadharmopapatteḥ kvacid anupapatteḥ pratiṣedhābhāvaḥ aviśeṣopapādena pratyavasthānaṃ aviśeṣasamaḥ pratiṣedhaḥ yadi śabdaghaṭayor ekadharmaḥprayatnānantarīyakatvam astīti tayor anityatvāviśeṣa ucyate tarhi sarvabhāvānām aviśeṣaprasṅgaḥ katham sadbhāvopapatteḥ sattāsambandhād ityarthaḥ so yam aviśeṣasamaḥ pratiṣedhaḥ etasyottaram kvacit taddharmopapatteḥ kvacid anupapatteḥ pratiṣedhābhāvaḥ kvacid aviśeṣāpādanahetur upapadyate dharmaḥ kvacit nopapadyata ity evam ayam apratiṣedhaḥ śabdaghaṭayor eko dharmaḥ prayatnānantarīyakatvam asti yena tayor dharmāntaram anityatvam aviśeṣarūpam upapādyate na tu sarvabhāvānām īdṛśam aviśeṣakāraṇaṃ dharmajātam asti yat tu sadbhāvopapatter iti tena kiṃ dharmāntaram aviśeṣarūpaṃ sādhyeta anityatvam eveti cet tarhy ayaṃ pratijñāṛtho vyavatiṣṭheta anityāḥ sarve bhāvāḥ sattvāt iti sa cāyam anupapannaḥ dṛṣṭāntānupapatteḥ sarvabhāvānāṃ pakṣīkṛtatvāt dṛṣṭānto na kaścid avaśiṣyate na ca pratijñātaikadeśa eva dṛṣṭāntīkartuṃ śakyaḥ siddhasādhyabhedāt sādhyaḥ pratiññāto rtho bhavati siddhaś ca dṛṣṭāntaḥ na ca dṛṣṭāntarahito hetuḥ svasādhyopasthāpanasādmarthyam aśnute na ca saugatoktanītyā nityebhyo vyāpakānupalabdhyā sattvaṃ vyāvartitam anityeṣv eva pratiṣṭhāṃ labhate yaiva vipakṣād vyāvṛttiḥ sa eva sādhyenānugama iti vaktavyam tannīteḥ prāg eva pratikṣepāt pratyuktaṃ hi vistarataḥ kṣaṇabhaṅgasādhanam iti kiñcid dhi sattvayogi bhāvajātam anityaṃ bhavato kiṃcin nityaṃ iti nāyam ekāntaḥ sattvād anityāḥ sarve bhāvā iti api ca sarvabhāvānām anityatve sādhyamāne tadantargatatvāc chabdabdasyāpy anityatvam abhyupagataṃ bhaved ity evam apy ayam apratiṣedhaḥ ubhayakāraṇopapatter upapattisamaḥ ubhayakāraṇopapattyā pakṣadvayopapattivarṇanam upapattisamaḥ pratiṣedhaḥ yady anityatvakāraṇaṃ prayatnānantarīyakatvam upapadyate śabdaseti anityaḥ śabdaḥ nityatvakāraṇam api niravayavayatvam asyopapadyata iti nityaḥ syāt ubhayatrāpi kāraṇopapatteḥ nanu saiveyaṃ sādharmyādisamā prakaraṇasamā vā jātiḥ na bhedāntaram maivam udbhāvanāprakāreṇa bhedāt parapakṣopamardabuddhyā sādharmyāḍisamā jātiḥ prasajyate pakṣāntarotthāpanāsthayā prakaraṇasamā apratipattiparyavasāyitvāśayeneyam upapattisameti atrottaram upapattikāraṇānujñānād apratiṣedhaḥ ubhayakāraṇopapattyā pratiṣedham abhidadhatā pakṣadvayakāraṇopapattiḥ anujñātā bhavati sā ced anujñātā katham ekatarapakṣapratiṣedhaḥ ekatarapakṣapratiṣedhaś cet katham ubhayakāraṇopapattiḥ ubhayapakṣakāraṇopapattiḥ ekatarapakṣapratiṣedhaś ceti vipratiṣiddham vyāghātād eva tatapratiṣedho avakalpata iti cet samāno vyāghātaḥ tena hi parapakṣavat svapakṣo pi pratihanyata iti na hi vyāghāta ekaṃ pakṣaṃ sādhayati ekaṃ bādhata iti nirdiṣṭakāraṇābhāve py upalambhād upalabdhisamaḥ nirdiṣṭasya sādhyadharmasiddhikāraṇasyābhāve pi sādhyadharmopalabdhyā pratyavasthānaṃ upalabdhisamaḥ pratiṣedhaḥ yad etad anityatāyāṃ śabdasya prayanānantarīyakatvaṃ kāraṇam upadiṣṭam tasyābhāve pi prabalaprabhaṃjanajavabhajyamānajaratpādapapātaprabhave pi śabde dṛśyata evānityatvam anyatrāpi vidyudādau vinā pi prayatnānantarīyakatvam upalabhyata evānityateti asyottaram kāraṇāntarād api taddharmopapatter apratiṣedhaḥ atraitad eva tāvad vaktavyam sapakṣaikadeśavṛttitvam idam asya hetor udbhāvitam na ca sapakṣaikadeśavṛttir agamakaḥ prayatnānantarīyakatvam anityatve pratibaddham na punar anityaṃ prayatnānantarīyakatve yat prayatnāntarīyakam tad anityam iti hi vyāptiḥ na tu yad anityam tat prayatnānantarīyakam iti yathā yatnāgnis tatra dhūmaḥ iti na yatra dhūmas tatrāgniḥ iti evaṃ prayatnānantarīyakatvam antareṇa samīraṇarayapātyamānavanasoatyādiśabde vidyudādau vā yeyam anityatopalabdhiḥ na sā tasya hetutām apahantīti api ca prayatnānantarīyakatvam iti kāṛaṇād utpattir iyam abhidhīyate na tu kāraṇaṃ niyamyate prayatna eveti tatra pavananodanajanitataruśabdavat asaty api prayatne kāraṇāntaraṃ tadutpādakaṃ bhaviṣyati kāraṇāntarajanyepy anityatvaṃ śabde vidyudāday vā na viruddham iti kathaṃ punar idam eva gamyate prayatnādibhir asann utpādyate śabdaḥ na punas sann abhivyajyata iti sato nupalabdhau nimittābhāvāt āvaraṇaṃ nimittam iti cet na mūlodakādinā tulyaḥ śabdaḥ ity asann eva prayatnādinā kriyata iti tadanupalabdher anupalambhād abhāvasiddhau tadviparītopapatteḥ anupalabdhisamaḥ anupalabdher anupalambhopanyāsena pratyavasthānam anupalabdhisamaḥ pratiṣedhaḥ yad uktam āvaraṇānupalambhād asaty āvaraṇe prāg uccāraṇād agrahaṇād asann eva śabdaḥ prayatnenābhinirvartyata iti tad ayuktam āvaraṇānupalabdher apy anupalambhāt tasyāś cānupalambhād abhāvaḥ anupalabdher abhāvāt upalabdhir bhavati pratiṣedhadvayena vidher eva pratīteḥ āvaraṇopalabdheś cāvaraṇasattā siddhyatīti tatkṛtam eva śabdasyāgrahaṇam nāsattvakṛtam ity abhivyaṃjakam evāsya prayatnādi kāraṇam iti asyottaram anupalambhātmakatvād anupalabdher ahetuḥ āvaraṇānupalabdhir nāsti anupalabdheḥ iti yo yaṃ hetur uktaḥ sa na hetuḥ kutaḥ anupalambhasvabhāvatvād anupalabdheḥ upalambhapratiṣedhātmakatvād ity arthaḥ astitvanāstitve hi bhāvānāṃ upalambhānupalambhābhyām avasthāpyete yad upalabhyate tad asti śaśavat yan nopalabhyate tan nāsti tadviṣāṇavat nopalabhyate ca śabdasyāvaraṇaṃ mūlodakāder iva mṛttikā ity anupalambhān nāstīti gamyate anupalambho gamayati nānupalabdher iti anupalabdher bhāvād āvaraṇam eva nāstīti jñānvikalpānāṃ ca bhāvābhāvasaṃvedanād adhyātmam jñānavikalpāḥ pratītiprakārāḥ teṣāṃ bhāvābhāvau pratiprāṇisaṃvedyau bhavataḥ asti me jñānam ity evaṃ sarvaḥ pratyakṣānumānāgamajñānāni pramāṇaphalāni smaraṇasaṃśayādijñānāni ca pramāṇaphalāṇy anubhavatīti sā ceyam āvaraṇānupalabdhiḥ upalabdhivad adhyātmaṃ saṃvedyate nopalambe śabdasyāvaraṇaṃ mṛd iva mūlodakādeḥ iti tad evaṃ bāhyapadārthabhāvābhāvavat āntarajñānabhāvābhāvayor api pratyakṣatvād aparyanuyogo yaṃ anupalabdher anupalambhād āvaraṇam asti śabdasya iti tasmāt prāg uccāraṇād asann eva śabda iti siddham sādhyāt tulyadharmopapatterḥ sarvānityatvaprasaṅgād anityasamaḥ sarvabhāvānityatvaprasaṅgena pratyavasthānam anityasamaḥ pratiṣedhaḥ anityena ghaṭena sādharmyam astīti śabdasyeti yadi tasyānityatvam ucyate tarhi sarvabhāvānām api ghaṭena kim api sādharmyam astīti sarva evānityāḥ syuḥ aviśeṣasamaiveyaṃ jātir iti cet na tatra hi sattābhiyogāt sarvabhāvānām aviśeṣa āpādāditaḥ iha tu ghaṭasādharmyād evānityatvām āpadyata iti udbhāvanabhaṅgibhedāc ca jātinānātvam ity asakṛd uktam atrottaram sādharmyād apy asiddheḥ pratiṣedhāsiddhiḥ pratiṣedhyasādharmyāt atiprasaṅgam āpādayato hy etad vivakṣitaṃ bhavati ghaṭasādharmyādisiddhir anityatvasyeti yadi ca ghaṭasādharmyādinityatvasyāsiddhiḥ tarhi tāvakasyāsya pratiṣedhavākyasyāpy asiddhiḥ pratipṣedhyavākyasādharmyāt asti hi pratiṣedhavākyasya pratiṣedhyavākyena sādharmyaṃ pratjñādyavayavayogitvam iti kiṃ ca dṛṣṭānte sādhyasādhanabhāvena pratijñātasya dharmasya hetutvāt tasya cobhayathā bhāvānn aviśeṣaḥ na hi sādharmyamātraṃ sādhanaṃ bhavati api tu dṛṣṭāntadharmiṇy avadhṛtasāmarthyaṃ sādharmyaṃ vaidharmyaṃ vā tathāvidhaṃ cet sarvabhāvānām asti bhavatu teṣām apy anityatvam ko dveṣaḥ nāsti cet ko yam atiprasaṅgaḥ na hi dṛṣṭāntadharmiṇi prajñātasāmarthyaṃ sādharmyam ubhayathā bhavati pakṣāntaraṃ spṛśati tena sādharmyaviśeṣasya hetutvāt tasya ca sarvatrāsaṃbhavāt na sarvānityatvam aniveśeṣasamāyāṃ ca jātau yat samādhānam uktaṃ tad ihāpi vaktavyam iti nityam anityabhāvād anitye nityatvopapatter nityasamaḥ anityatvākhyasādhyadharmasvarūpavikalpanena śabdanityatvāpādanaṃ nityasamaḥ pratiṣedhaḥ anityaḥ śabdaḥ iti pratijñāte hi jātivādī vikalpayati kim idam anityatvaṃ śabdasya nityam athānityam iti yadi tāvad anityam tat kadācit pracyaveta tatpracyuteḥ nityaḥ śabdaḥ atha nityam anityatvam tarhi dharmasya nityatvāt tasya ca nirādhārasyānupapatteḥtadāśrayasya śabdayāpi nityatvam anityatve hi śabde vināṣṭe tadādhāro dhrmaḥ kva varteteti asyottaram pratiṣedhye nityam anityabhāvāt anityatvopapatteḥ pratiṣedhābhāvaḥ pratiṣedhye śabde nityam anityatvasya bhāvaś ced ucyate tad anitya evāsāv ukto bhavati anityatvopapatteś ca tatpratiṣedho nopapadyate nityam anityatvaṃ śabdasya iti ca bravīṣi nityatāṃ ca tadyogasyopapādayasīti mahān ayam āyuṣmato bhramaḥ atha niradhikaraṇo dharmaḥ kathaṃ syād iti tad ucyate anityatvaṃ hi nām nirodhaḥ pradhvaṃsaḥ abhāvaḥ ity anarthāntaram anityatvādabhāva iti tu vyavahāramātram sā ceyam anityatā śabdāvacchinnā na śabdādhikaraṇā na ghaṭābhāvaḥ ghaṭāśrayo bhavitum arhati bhāvasvabhāvā hi dharmāḥ dharmāśritā bhavanti nābhāvaḥ abhāvatvāśrito pi na pratiyogyāśrito bhavati kin tv arthāntaravṛttiḥ bhūpradeśa iva ghaṭabhāva iti bnityānityatvavirodhāc ca nityatvam anityatvasya bhāvān nityaḥ śabda iti prayatnakāryānekatvāt kāryasamaḥ prayatnakāryanānātvopanyāsena pratyavasthānaṃ kāryasamaḥ pratiṣedhaḥ anityaḥ śabdaḥ prayatnānantarīyakatvāt ity ukte apara āha prayatnasya hi kāryadvaidham upalabdham kiñcid asad eva prayatnena nirvartyate yathā ghaṭādi kiñcit sad evāvaraṇavyapanayanādinā prayatnenābhivyajyate yathā mṛdantaritam udakādi evaṃ prayatjakāryanānātvāt kiṃ prayatnenāvidyamānaḥ śabdo nirvartyate ghaṭavat uta vidyamāna evābhivyajyate mṛdantaritasalilavad iti saṃśayaḥ na ceyaṃ saṃśayasamā jātiḥ hetvarthavikalpnenātra pratyavasthānāt tatra hi niravayavatvādyākāśadharmopanyāsena saṃśaya āpāditaḥ iha tu sādhanavādyuktaprayatnānantarīyakatvahetvarthanirūpaṇeneti udbhāvanāprakārabhedaś ca jātīnāṃ vaicitryakāraṇam ity uktam eva atrottaram kāryānyatve prayatnāhetutvam anupalabdhikāraṇānupapatteḥ yady api prayatnakāryānyatvam upalabhyate tathāoi prakṛte śabde prayatnasyābhivyaktāv ahetutvam na prayatnataḥ śabdam abhivyanakti kin tv abhūtaprādurbhāvam eva vidhatte kasmāt anupalabdhikāraṇānupapatteḥ yatra hi sataḥ padārthasya prayatno bhivyaktihetuḥ tatra tasya sataḥ salilāder anupalabdhikāraṇam asti mṛdādivyavadhānam tadaphoham ācaratā prayatnena tad abhivyaktiḥ saṃpādyate śabdasya tu na kiñcid anupalabdhinibandhanaṃ vyavadhānādi saṃbhavatīti varṇitam atas tasyāsata evātmalābhābhinimittam uccāraṇādiprayatnaḥ na sato bhivyaktinimittam tasmād anityaḥ śabda iti siddham tadevam anena caturviṃśatividhajātyudāharaṇapratisamādhānopadeśavartmanā śabdānityatvasādhame parakīyam upālambhajātam evaṃprāyam akhilam apākṛtam āmrasekapitṛtarpaṇanyāyena bhavati bhagavatā sūtrakāreṇa idam aparam idānīm upadiśyate caturviṃśatāv api jātivādinā prayuktāsu mūlasādhanavādī vispaṣṭānumāmodantaparīkṣaṇapuraśaraṃ sad evottaraṃ yathopadiṣṭam abhidadhīta na tu jātiprayogānukāriduruttarālāpacāpalena ṣaṭpakṣīṃ pravartayet tasyāṃ hi prastutāyāṃ ubhayor api vādiprativādinor asiddhiḥ asadvācitvāt kathaṃ punaḥ ṣaṭpakṣī pravartata iti tatpathaṃ darśayitum āha pratiṣedhe hi samāno doṣaḥ sthāpanāhetutvavādinā prathamapaṣasthena sthāpanāhetuḥ prayuktaḥ anityaḥ śabdaḥ prayatnānantarīyakatvāṭ iti tato jātivādī dvitīyapakṣasthaḥ prayatnakāṛyānekatvāt iti prayatnānantarīyakatvaṃ abhivyaṅgye pi śabde bhavati iti hetor anaikāntikatvam āha tad adhunā tṛtīyapakṣasthaḥ sthāpanāhetuvādī yadi yathopadiṣṭam āvaraṇānupalabdhikramam anusṛtya viśeṣam upadarśayan anaikāntikatām uddharati tatas tāvaty eva paryavasyati kathā iti caturthādipakṣāvasravirahāt nāvataraty eva ṣaṭpakṣī yadi tu taṃ kramam apahāryaiva tṛtīyapakṣastho sau vadati hetoś ced anaikāntikatvam udbhāvayati anaikāntikatvā asādhakaḥ syād iti nanv ayaṃ tāvakaḥ pratiṣedho py anaikāntikaḥ kiñcit pratiṣedhati kiṃcin neti hetos sādhamatvaṃ pratiṣe dhati na svarūpam iti ata evetthaṃ pratiṣEdhasyānaikāntikatvāt so pi hi nābhivyaktipakṣam eva sādhayet utpattipakṣe pi prayatnasāphalyopapatteḥ ubhayatrāpi ca viśeṣahetor anapadeśāṭ evam anaikāntikatvam abhihitavati sādhanavādini bahvati pratiṣedhavādino pi vacanāvasara iti avatarati ṣaṭpakṣī sa hi caturthapakṣastha evaṃ vadati pratiṣedhavipratiṣedhe tatpratiṣedhadoṣavad doṣaḥ vividhaḥ pratiṣedhaṃḥ ihocyate na vyāghātaḥ prakṛtasaṅgater abhāvāṭ yo yaṃ pratiṣedhe pi samāno naikāntikatvadoṣa ucyate sa pratiṣedhapratiṣedhe pi bhavatprayukte samānaḥ so pi hi pūrvavad anaikāntika eveti tataḥ paṃcamaṃ pakṣam avalambya mūlasādhanavādī matānujñām udbhāvayati sā ca pratiṣedhaṃ sadoṣam abhyupetya pratiṣedhaviparatiṣedhe samānadoṣaprasaṃgo matānujñā pratiṣedhe pi samāno doṣa iti samudbhāvitaṃ doṣam anuddhṛtya taṃ pratiṣedhaṃ sadoṣam abhyupetya madukte pratiṣedhavipratiṣedhe samānadoṣaprasaṅgam āpādayatas te matānujñā nigrahasthānaṃ bhavati coro bhavān ity ukte bhiyuktena cauryam ātmano nirākaraṇīyam na tu bhavān api coraḥ iti paraḥ pratipattavyaḥ iti evaṃ paṃcamapakṣasthe mūlasādhanavādini kathitavati paraḥ ṣaṣṭhaṃ pakaṣam āsthāya punar abhidhatte yadi svapakṣadoṣānuddharaṇapuraśaraparapakṣadoṣāpādanopanatamatānujñānigrahasthānapātram aham āḍiśye hanta tarhi tavāpi tad eva nigrahasthānam avatarati tvam apy evam akārṣīḥ tathā hi dvitīyapakṣasthena mayā prayatnakāryānekatvāt iti yad anaikāntikatvam udbhāvitam tad anuddhṛtyaiva pratiṣedhe pi samāno doṣaḥ iti mayy eva pratīpam āpāditam tae evaṃ tvat ta eva śikṣitvā ham api caturthapakṣasthaḥ tathaiva tvayi doṣam arpitavān iti mama cen matānujñā prathamataraṃ tavāsau bhaved iti tad etad āha svapakṣalakṣaṇāpekṣopapattyupasaṃhārahetunirdeśe parapakṣadoṣābhyupagamāṭ samāno doṣaḥ svapakṣaḥ mūlasādhanavādyuktaḥ prayatnānantarīyakatvād anityaḥ śabdaḥ iti tatlakṣaṇaḥ tatsamutthānaḥ tadviṣayaḥ prayatnakāryānekatvāṭiti pratiṣedhaḥ tam apekṣamāṇaḥ tam anuddhṛtya anujñāya pravṛttaḥ pratiśedhe pi samāno doṣaḥ ity upapadyamānaḥ parapakṣe naikāntikatvadoṣopasaṃhāraḥ tasya ca hetunirdeśa ity ayam anaikāntikaḥ pratiṣedha iti tasmin sati parapakṣakathitānaikāntikatvadoṣābhyupagamāt tad anuddharaṇena tasyaiva pratīpadoṣodbhāvanāt samāno matānujñādoṣa iti ṣaṣṭhaḥ pakṣaḥ seyaṃ ṣaṭpakṣī tasyāṃ prathamatṛṭīyapaṃvamāḥ sthāpanāhetuvādinaḥ pakṣāḥ dvitīyacaturthaṣaṣṭhāḥ pratiṣedhavādinaḥ ete ca sādhyasādhakatayā parīkṣyamāṇāh paunaruktyamatānujñādidoṣāpahatatvāt anyatarasyāpi vādinaḥ sādhyasiddhaye na prakalpante tathā hi caturthaṣaṣṭhayoḥ pakṣayoḥ arthāviśeṣāt punar uktadoṣaprasaṅgaḥ caturthe pakṣe parasya samānadoṣatvam ucyate ṣaṣṭhe pi tathaiva samānaḥ tṛtīyapaṃcamayos tṛtīye pakṣe parokṣaṃ samānadoṣatvam abhyupagamyate paṃcame pi mat ānujñām udbhāvayatā tadaṅgīkṛtam eva bhavati trtīyacaturthayoś ca paroktadoṣānuddharaṇāt tu matānujñety evaṃ ṣaṭpakṣyām ubhayor asiddhiḥ tasmāt saduttarair eva doṣacikitsā sādhīyasī nāsaduttaraiḥ ṣaṭpakṣiprasaṅgāditi nanu asaduttarakathane pi ṣaṭapakṣyām eva virāmaḥ śatapakṣī sahasrapakṣī vā kathaṃ na pravartate ko tra niyamaḥ iti cet ucyate iyaty eva nivartate vacanāvakāśa iti nānantapakṣatā saṃbhavati tathā hi pūrvottarapakṣavādinau tāvat sādhanadūṣaṇavādinau bhavata eva ko tra vicāraḥ tatra sthāpanāhetuvādinā tāvat vacasi vartamānaḥ sādhanavādī samyaṅnītyopakramamāṇaḥ taddūṣaṇam uddhartuṃ śaknuyān na veti tasyām eva daśāyāṃ prāṅvivākāyatto nirṇayaḥ asaduttaropanyāse tu tṛtīyavacasā tena kṛte dūṣaṇavādy api labdhāvakāśaḥ tata eva śikṣitvā caturthe vacasi vartamānaḥ tatpratīpaṃ yojayati tataḥ sthāpanāhetuvādī pratīpayojanāyām aphalāyāṃ duruttarāyāṃ samavyayaphalāyāṃ aśakyakriyāyāṃ ca nirudyogaḥ kiñcid abhinavaṃ dūṣaṇam utprekṣya paṃcame acasi sthito matānujñām āha tatas tām api parapakṣamanativartamānāṃ paśyan pratiṣedhavādī ṣaṣṭhe vacasi sthitvā tāṃ tatpakṣa eva yojayati ity evaṃ vāṛtte dūṣaṇāntarāsaṃbhavāt pratīpayojane ca bhagnarasatvāt tūṣṇīm evāsitum ucitam iti tāvaty eva bhavati vacanaviratiḥ na śatasahasrādipakṣaprasaṅgaḥ pravartata ity ataḥ ṣaṭpakṣīm eva darśitavān ācāṛyaḥ sa cāntevāsinaṃ bodhayitum evam upā diśad anena pathā pravarteta bhavān anyena mā pravartiṣṭeti vācyam uttaram ato niravadyaṃ jātivādinam api prati tajjñaiḥ kaśmalottaragirā na tu kāryā paskṣaṣaṭkaparikalpanagoṣṭhī yādṛg yajño balir api tathety evam ādāya buddhau yas tu bruyāt kaluṣam aphalas tasya śuddho pi hetuḥ ṣaṭpakṣādiprasaraṇaparimlānakāntir na buddhiṃ śaktaḥ svārthe janayitum asāv agrataḥ prāśnikānām itīdaṃ vyākhyātaṃ nijasaraṇisāgkaryarahitaṃ svarūpaṃ jātīnāṃ sphuṭam iha caturviṃśatividham amūṣāṃ tattvajñaḥ paraviracitānāṃ parihṛtau svayaṃ copanyāse na i sadasi saṃmuhyato naraḥ jātyanantaraṃ nigrahasthānoddeśāt tallakṣaṇapratipādanārtham āha vipratipattir apratipattiś ca nigrahasthānam nigrahaḥ parājayaḥ tasya sthānam āśrayaḥ kāraṇam ityarthaḥ kiṃ ca parājayanimittaṃ vipratipattiḥ apratipattiś ca viparītā kutsitā dūṣaṇabuddhiḥ apratipattis tu ārambhaviṣaye nārambhaḥ ārambhasya viṣayaḥ sādhane dūṣaṇaṃ dūṣaṇe coddhāraḥ tayor ekakaraṇaṃ apratipattiḥ dvidhā hi vādī parājīyate yathākartavyam anārambhamāṇaḥ viparīta vā pratipādyamānaḥ ata eva na karmakaraṇayor nigraham ādiśanti na hi tābhyāṃ kiñcid aparāddham svaviṣaye prayujyamānayoḥ sāmarthyānapāyāt kartā tu pramādyan aprayojyaṃ prayuṃjānaḥ prayojyam aprayuṃjāno vā nigraha arhat i prāyeṇa cātattvavādino nigṛhyā bhavanti tattvavādy pi kadācana jalpe vitaṇḍāyāṃ vā samyaksādhanam apy apadiśya prativādipratipāditadūṣaṇābhāsanirākaraṇasraṇim anuguṇām apaśyan nigṛhyata eva ata eva ca bhāṣyakṛtoktam tattvavādinam atattvavādinaṃ cābhiplavante nigrahasṭhānāni iti asamāsakaraṇam anekanigrahasthānabhedāvarodhayārtham ata evānantaram āha tadvikalpāj jātinigrahasthānabahutvam tad iti sādharmyavaidharmyābhyāṃ pratyavasthānasya vipratipattyapratipattyoś ca parāmarśaḥ nānākalpo vikalpaḥ prakārabheda ityarthaḥ sādharmyavaidharmyābhyāṃ pratyavasthānaprakārasya bahutvāt jātibahutvam tad vyākhyātam vipratipattyapratipattiprakārabahutvān nigrahasthānabahutvam tad dvāviṃśatidhāvibhajya darśayati pratijñāhāniḥ pratijñāntaraṃ pratijñāvirodhaḥ pratijñāsannyāsaḥ hetvantaram arthāntaraṃ nirarthakam avijñātārthakam apārthakam aprāptakālaṃ nyūnam adhikaṃ punarkutam ananubhāṣaṇām ajñānam apratibhā vikṣepo matānujñā paryanuyojyopekṣaṇaṃ niranuyojyānuyogo pasiddhānto hetvābhāsāś ca nigrahasthānāni atra ananubhāṣaṇam ajñānam apratibhā vikṣepaḥ paryanuyojyopekṣaṇam iti apratipattyā saṅgṛhītāni śeṣāṇi vipratipattyā punaruktam adhikam ity asamāsakaraṇena vipratipattyaiva vābhimatam kim asamāsakliṣṭakalpanayā sā pi hi kutsitaiva pratipattiḥ yat punaruktam adhikaṃ vā prayujyata iti asaṅkīrṇodāharaṇavivakṣayā ca dvāviṃśatibhedasaṅkīrtanam avāntarabhedais tu jātivad ānantyam eva teṣām iti atra kīrtir āha dvāviṃśatidhā nigrahasthānāni vibhajyante teṣāṃ ca pratipadam idānīṃ viśeṣalakṣaṇāni varṇyanta iti na mṛṣyāmahe kutaḥ asādhanāṅgavacanam adośodbhāvanaṃ dvayoḥ nigrahasthānam anyat tu na yuktam iti neṣyate vādinā siṣādhayiṣitapakṣasiddhaye sādhanam abhidheyam sa ced asādhanāṅgaṃ brūyāt nigṛhyeta prativādinā pi vādyukte sādhane dūṣaṇam udbhāvanīyam sa ced adoṣam eva doṣatvenodbhāvayet nigṛhyeta te eva dvayor vādiprativādinor nigrahasthāne ato nyathā nigrahakaraṇam anyāyyam eva pratijñhānyādiṣu tatprabhedeṣu ca pratipadam ayuktatāṃ darśayiṣyate katicchātraśiśupralāpaprāyāṇi nigrahasthānāni nirdiṣṭāni tādṛśi śāstre kalṣyanta iti paramam apratiṣṭhānam atrocyate saṃkṣepavivakṣayā dve eva nigrahasthāne iti vayam api kiṃ noktavantaḥ vipratipattir apratipattiś ca nigrahasthānam iti etac ca sāmānyalakṣaṇam akhilabhedasaṅgrahakṣamaṃ bhavati na bhavaduktam tathā hi uttarāpratibhānena vādinor anyataraḥ parājīyate na vā na parājīyata iti katham ucyate tat kiṃ mūla eva jitvā gacchatu nigṛhyate cet kim anenāparāddham nādoṣa udbhāvitaḥ atha prasajyapratiṣedhenodbhāvanābhāva eva vyākhyāyate tarhi dūṣaṇābhāsodbhāvanam anumataṃ syāt atha doṣānudbhāvanam ādau vyākhyāya punar adoṣodbhāvanam āvṛttya paryudāsena varṇyate hanta tarhi te evaite vipratipattyapratipattī ukte syātām doṣānudbhāvanam apratipattiḥ viparītadoṣodbhāvanaṃ vipratipattiḥ evam asādhanāṅgavacanam api vikalpanīyam prasajyapratiṣedhavṛttyā sādhanāṅgasyāvacanaṃ cet seyam apratipattiḥ paryudāsavṛttyā sādhanāṅgād anyac cet vacanaṃ seyaṃ vipratipattiḥ ataḥ śabdāntareṇākṣapādapādebhya eva śiśikṣitvā tad eva nigrahasthānadvayam anena ślokadvayena nibaddham na punar abhinavam alpam api kiñcid utprekṣitam iti na ca yathāsaṃkhyaniyamena dvayor dve nigrahasthāne varṇanīye api tu yathā saṃbhavam ubhayor api yathāvasaraṃ tat tan nigrahasthānam ādeṣṭavyam dvāviṃśat ibhedatvaṃ ca nigrahasthānānām asaṅkīrṇOdāharaṇavivakṣayā kathyate na niyamāyety uktam eva parasparavisadṛśaṃ ca lakṣaṇam eṣāṃ idānīm upadiśyata eva tatraiva cāyuktatvam eṣām bāliśapralāpakaplatvaṃ vā parākriyata evety alam atiprasaṅgena evaṃ sāmānyalakṣaṇaṃ vibhāgaṃ cābhidhāya viśeṣalakṣaṇāny āha pratidṛṣṭāntadharmānujñā svadṛṣṭānte pratijñāhāniḥ pratijññsiddhaye vādinā sādhane bhihite tatra pratipādinā ca dūṣaṇe udbhāvite tṛtīye vacasi tu vartamāno vādī yadi pratidṛṣṭāntadharmaṃ svadṛṣṭānte nujānāti tad asya pratijñā hīyata iti pratijñhānir nām nigrahasthānaṃ bhavati tad yathā anityaḥ śabdaḥ eindriyakatvāt ghaṭavat ity ukte para āhasāmānyam aindriyakam api nityaṃ dṛṣṭam ity anaikantiko hetuḥ iti tatra sādhanavādy āha sāmānyam aindriyakaṃ nityam tarhi tathaiva ghaṭopi nityo stu iti ayam asyaivaṃvadato bhramaḥ kila nityānityapakṣavṛttiḥ anaikāntiko bhavato hetuḥ ghaṭasya tu nityatāyāṃ ekasmin nityapakṣa eva vṛtteḥ anaikāntikatām eṣa vijahyād iti tad evam asya bruvat pratijñāhānir bhavati ghaṭasya hi nityatve taddṛṣṭāntabalād eva śabdo pi nityaḥ syād iti atra kīrtir āha pratijñaiva tāvad asādhanāṅgavacanam iti tadabhidhānaṃ nigrahasthānaṃ bhavitum arhati na taddhāniḥ na ca hānir apy asti yadi nāma ghaṭasya dṛṣṭāntīkṛtasya pratidṛṣṭāntadharmaṃ nityatvam ayam abhyupaiti kim iyat ā śabdānityatvapratijñām avajahāti api ca hetvābhāsā api nigrahasthānavarge gaṇitā eva sa cāyamm anaikāntikahetvābhāsaprayogād eva parājīyate na pratijñāhāny eti tasyā viṣayāntaraṃ vaktavyam atrocyate pratijñāyās tāvad asādhanāṅgavacanatā nāstīty avayavalakṣaṇe nirṇītam etat pratijñāsiddhyartha eva sarvavādināṃ prayāsaḥ anirdiṣṭā ca sā sādhayitum aśakyaiveti na tadvacanam asādhanāṅgavacanam laukikeṣv api ṛṇādānādivivādapadeṣu pratijñāhanim eva mukhyaṃ parājayakāraṇam āhuḥ yathā ha nāradaḥ sāras tu vyavahārāṇāṃ pratijñā samudāhṛtā taddhānau hīyate vādī taraṃs tām uttaro bhavet iti pratidṛṣṭāntadharmaṃ ca svadṛṣṭānte bhyupagacchan utsṛjaty eva pratijñāmnityatvaṃ hi sāmānyavat ghaṭasyāpi sahate taddṛṣṭāntabalena śabde pi siṣādhayiṣatīti nūnam idānīṃ nityatvam eva ghaṭadharmaḥ śabde siddhyed iti kathaṃ tadanityatvapratijñā sya na hīyate yat tūktaṃ hetvābhāsaprayoga eva nigrahanimittam na pratijñāhānir iti syād etad evam yadi dvitīye vacasi vyavasthitena prativādinā vyabhicārodbhāvanayā pratyavasthito vādī tāvaty eva viramet sa tu tṛtīye vacasi vartamānaḥ taduddharaṇabuddhyā tathāvidham abhidhatte yena pratijñāṃ jahāti ataś ca vyabhicārapariharaṇalobhābhihitapratidṛṣṭāntadharmābhyanujñāvacanopanatatadarthapratijñāhāninibandhana evāsya nigraho yuktaḥ na hetvābhāsaprayogakṛta iti ayam eva mukhyaḥ pratijñāhāner viṣayaḥ pratijñātāṛthapratiṣedhe dharme vikalpāt tadarthanirdeśaḥ pratijñāntaram pratijñātāṛthapratiṣedhe pareṇa kṛte tatraiva dharmiṇi dharmāntaraṃ sādhanīyavādinaḥ pratisāntaraṃ mabhidadhato nāma nigrahasthānaṃ bhavati anityaḥ śabdaḥ aindriyakatvāt ity ukte pūrvavat sāmānyena vyabhicārodbhāvanayā pratyavasthita āha sāmānyam aindriyakaṃ yan nityaṃ tad yuktam tad dhi sarvagatam asarvagatas tu śabda iti no darśanam iti so yaṃ anityaḥ śabdaḥ iti pūrvapratijñātaḥ anyam asarvagataḥ śabdaḥ iti pratijñāṃ kurvan pratijñāntareṇa nigṛhīto bhavati atrāha nedam aprastutapratijñāntarakaraṇam api tu parodbhāvitavyabhicāranirākaraṇaviśeṣotpādanam etad uktaṃ bhavati asarvagatatve saty aindriyakatvād anityaḥ śabda iti tad idam asarvagatatvapratijñāsiddhyartham upāttaṃ kathaṃ nigrahasthānam yo hi mīmāṃsakaṃ prati anityaḥ śabdaḥ kṛtakatvāt ity uktavān tena kṛtakatvam asiddham ity upālabdhaḥ kṛtakatvasiddhaye yateta sa kiṃ kṛtakatvapratijāntarakaraṇān nigṛhyeta yas tu pūrvapratijñām avadhīrya tad anaupayikam akasmād eva pratijñāntaram ārabheta sa tadā unmatta eva bhavet na conmattapralāpānāṃ śāstre lakṣaṇakaraṇaṃ yuktam spaṣṭe ca nigrahahetau hetvābhāsābhidhāne saṃbhavati kim iti pratijñāntaraṃ nigrahasthānam ucyata iti atrocyate pratijñāsiddhaye hetudṛṣṭāntau prayoktavyau na punaḥ pratijñāntaraṃ karaṇīyam iti sthitiḥ iha ca yo hetuḥ anenopāttaḥ tasmin pareṇānaikāntikīkṛte sati na tatparihāraprakāram anuguṇam ayam āsthitavān api tu asarvagatatvapratijñām anyām ārūḍhaḥ nanu viśeṣaṇam etad anaikāntikatvaparihārārtham na pratijñāntaram ity uktam na asiddatvāt siddhaṃ hi viśeṣaṇaṃ bhavati nityatvavādinaṃ ca prati śabdasyāsarvagatatvam asiddham sādhyate cet tarhi pratijñāntaram evedam hetvādyavayavavailakṣaṇyāt pratijñālakṣaṇasya ca sādhyanirdeśasyopapatteḥ anaikāntikatvaparihṛtaye hi hetuviśeṣaṇaṃ siddhaṃ vācyam na tu dharmiviśeṣaṇaṃ sādhyaṃ ceti anyatarāsiddhe tu hetvābhāse tatsamarthanaṃ prakramānurūpam eveti na pratijñāntaraṃ nigrahasthānaṃ bhavati iha tu anaikāntikatvaparihārāya yatamānaḥ mārgam anuguṇam apaśyan skhalita iti nigṛhyate na ca hetūdāharaṇādiprayoganipuṇamater api bhramād evaṃvidham abhidhānaṃ na saṃbhavati na ca pratijñāmātreṇa soddhim icchann evaṃ bravīti api tu vyabhicāraṃ parijihīrṣann iti na cāyam unmattapralāpa eva prastutānuguṇyabuddhyā prayogāt api ca anityaḥ śabdaḥ cākṣuṣatvāt ity ubhayāsiddho nāma hetvābhāsaḥ bhavadbhir api śāstre lakṣita eva sa unmattapralāpo na bhavati yathodāhṛtam tat pratijñāntaram unmattapralāpa ity apūrva eṣa bhikṣoḥ svadarśane rāgaḥ paradarśane dveṣo vā ko hi nāma śiśur api śabde cākṣuṣatāṃ brūyāt idaṃ tu saṃbhavaty evābhidhānam kevalaṃ hetuviśeṣaṇe siddhe ca vaktavye bhramāt dharmiviśeṣaṇaṃ sādhyaṃ cāyam uktavān iti nigṛhyate tṛtīye vacasi sthitaś caivam asāv uktavān iti nimittāntaram idam asya nigrahe nirūpitam dvitīya eva tu vacasi kathāviratau hetvābhāsaprayogād eva nigraham āpnuyād iti pratijñāhāniprastāva evoktam pratijñāhetvor virodhaḥ pratijñāvirodhaḥ yatra pratijñā hetunā viruddhyate hetur vā pratijñayā saḥ pratijñāvirodho nāma nigrahasthānaṃ bhavati guṇavyatiriktaṃ dravyam iti pratijñā rūpādibhyo rthāntarasyānupalabdheḥ iti hetuḥ so yaṃ pratijñāhetvor virodhaḥ yadi guṇavyatiriktaṃ dravyam na tarhi rūpādibhyo rthāntarasyānupalabdhiḥ atha rūpādibhyo rthāntarasyānupalabdhiḥ na tarhi guṇavyatiriktaṃ dravyam guṇavyatiriktaṃ ca dravyaṃ ca rūpādivyatiriktasyānupalabdhir iti vyāhatam atrāha nedaṃ pratijñāhetvor virodhodāharaṇaṃ bhavitum arhati hetor asaṃbhavāt saṃbhavan hi hetuḥ pratijñāyā viruṇaddhi tayā vā viruddhyate iha tu upalabdhilakṣaṇaprāptasyānupalabdhiḥ na samasty eva rūpādibhyo rthāntarasya pṛthaktvenopalabdhiyogyatvānupapatteḥ saṃbhavann api caivaṃvidhe viṣaye pratijñāvirodhe hetuḥ na dvayīṃ doṣajātim ativartate viruddhatvam asiddhatvaṃ vā guṇavyatiriktadravyavādino hi bhedenāgrahaṇam asiddho hetuḥ siddhatve vā sādhyaviparyayasādhanāt viruddha iti ato hetvābhāsagrahaṇena gatārthatvāt na pṛthagvaktavyam idaṃ nigrahasthānam yat anyad anyair udāharaṇam abhāṇi nityaḥ śabdaḥ sarvasyānityatvāt iti tad apy asādhu vaidharmyadṛṣṭāntasyānena prakāreṇa kuśikṣitair abhidhānāt nityaḥ śabdaḥ niravayavatvāt iti tatra vaidharmyadṛṣṭāntaḥ sādhyābhāve hetor abhāvaṃ pradarśayatā vaktavyam nityaḥ śabdaḥ anityasarvatvāt sāvayavatvāt iti so yam aśikṣitavaidharmyadṛṣṭāṃtapradarśanaprakramaiḥviparyayeṇa vaidharmyadṛṣṭānta eva kathitaḥ sarvasyānityatvāt iti tad uktaṃ sa hi dṛṣṭānta evoktaḥ vaidharmyeṇa suśikṣitaiḥ iti tasmān nedam api pratijñāhetuvirodhodāharaṇam iti atrocyate yad uktaṃ hetor asaṃbhavān nedaṃ nigrahasthānam iti tad acāru paṃcamyantanirdiṣṭasya hetoḥ pradarśitatvāt niravadyahetvābhāvāt tu yadi tadasaṃbhava ucyate tarhi hetvābhāsavyākaraṇam apy akaraṇīyaṃ bhavet puruṣabuddhipramādanibandhanahetuprayogas tu tathāvidham  apy abhidhānaṃ saṃbhavaty eva yat punar abhyadhāyi saṃbhavann api hetur ayam asiddhaviruddhayor anyataro bhavet na dūṣaṇāntaram iti tatra brūmaḥ satyam etat kin tu hetusvarūpanirūpaṇāvasare sa yadi tadgatadoṣād adoṣadarśanāt viruddhatā tasyābhidhīyate yathā bhavadbhiḥ nityaḥ śabdaḥ kṛtakatvāt iti viruddhahetau varṇite kvacit siddhasādhyavtvadṛṣṭāntahāniṭādisoṣāntarasaṃbhave tadavadhīraṇayā virddhatvem eva darśitam yathā vā hetvābhāsalakṣaṇe kathitam asmābhiḥ anityaḥ śabdaḥ cākṣatvāt ity asyānaikāntikatvadoṣe saty api prathamataram asiddhataiva hṛdayapatham avatarati tenāsiddhho yam ucyate na savyabhicāra iti evam ihāpi hetuguṇadoṣavicāre kriyamāṇe viruddhatādihetvābhāsatā sya kathyate yadā tu parārthānumānavākyasya paṃcāvayavasya paramatena vā tryavayavasya parasparānvitapadārthasamudāyātmā vākyārthaś cintyate tatra itaretaravyāhatārthavādinoḥ pratijñāhetupadayoḥ asaṃsargāt tadvirodha eva jhaṭiti manaso viparivartata iti sa eva nigrahanimittaṃ bhavitum arhati yata itaretaravirodhinam anvitārtham abhidadhati vākye pi vipratipattir apratipattir vā bhaved ity ada eva nigrahasthānam api ca sāḍhyaviparyayasādhaka eva viruddhahetur ucyate yaḥ pratijñām eva bādhate iha tu pratijñayā hetur bādhyate pratijñā vā hetuneti vikalpyamānatvāt nigrahasthānāntaram evedam ittham asyaivodāharaṇasyopapatteḥ udāharaṇāntaranirūpaṇaṃ vṛthā ṭāṭYaiva bhāṭṭais tu bhavadīyaṃ nirālambanasādhanaṃ pratijñāvirodhodāharaṇaṃ varṇitam nirālambanāḥ sarve pratyayāḥ pratyayatvāt iti yataḥ pratyayatvahetugrāhakajñānasālambanatve tenaivaiṣā pratijñā viruddhyate tannirālambanatve tu hetvabhāva eva syād iti tad uktam vispaṣṭaś cākṣapādokto virodho hetusādhyayoḥ yam adṛṣṭvā parair uktam adūṣaṇam idaṃ kila iti tat sarvathā sulabhodāharaṇam idaṃ pratijñāhetuvirodhākhyaṃ nigrahasthānam iti sthitiḥ pakṣapratiṣedhe pratijñātāṛthāpanayanaṃ pratijñāsannyāsaḥ pakṣasādhane pareṇa dūṣite taduddhāraṇāśaktyā pratijñām eva nihnuvānasya pratijñāsannyāso nāma nigrahasthānaṃ bhavati anityaḥ śabdaḥ aindriyakatvāt ity ukte tathaiva sāmānyenānaikāntikatāyām udghāṭitāyāṃ yat pratibravīti ka evam āhānityaḥ śabda iti so yam evaṃ bruvan pratijñāsannyāsāt parājīyate atrāha astisthūlaḥ khalv ayaṃ pramādaḥ ko hi nāma prativādī prāśnikasannidhāne pratijñāṃ kṛtvā tadaiva teṣām evābhraṣṭasaṃskārāṇāṃ purataḥ apasmārakāḍyanupaplutamatiḥ tām eva nihnuvīta api ca dyutaparājitapaṇarahitaśaṭhakitavavad udāsīnaḥ pratijñām ajahad api hetāv anaikāntike kim asau na nigṛhyate na hi pratijñāyās tyāgātyāgau tadīyayoḥ nigrahānigrahayoḥ prayojakau api tu hetuguṇadoṣāv eva sa cāyaṃ sādhanavyabhicārād evānityapakṣaḥ parājīyata ity alaṃ sannyāseneti atrocyate parodbhāvitahetvanaikāntikatvadūṣaṇoddharaṇaraṇaraṇakataralitamateḥ bhaved apy evaṃvadataḥ kila saṃyogavibhāgānabhivyaṅgyatve mayā pakṣīkṛte sāmānyena vyabhicāro na bhaviṣyatīti tad api hi tādṛśam eva svāśrayavyaṅgyatvād iti muhyataḥ nātisthūlam amum īdṛśaṃ pramādaṃ pratipannasya bhavaty eva nigrahahetuḥ apramādinos tu nigraho nāma bāsty eva kaścid iha loke paraloke vā yat tu tadīyayoḥ pratijñātyāgātyāgayor anaikāntikatvenaivāsau nigṛhyata iti syād etad evaṃ yadi vyabhicārodbhāvanasamanantaram asau tūṣṇīm evāsīta tathāvidhaṃ tu bravāṇas tasyaiva parājayahetos sannikṛṣṭatvāt tenaiva nigṛhīto bhavati nānaikāntikaprayogeṇeti aviśeṣokte hetau pratiṣiddhe viśeṣam icchato hetvantaram aviśeṣābhihite hetau pratiṣeddhe tadviśeṣam abhidadhatah hevantaraṃ nām nigrahasthānaṃ bhavati yathā sāṃkhyasyetthaṃvadataḥ ekaprakṛtīdaṃ vyaktam parimāṇāt ghaṭādivat iti dvividhaṃ ca vikāreṣu dṛṣṭam iyattālakṣaṇam aṅkurādeḥ phalāntarasya caturaśratā ca ghaṭādeḥ mṛtpūrvakasya tad etat parimitaṃ nikārajātam ekaprakṛtikaṃ dṛṣṭam ity ataḥ sarvam idam ekaprakṛti bhavitum arhati yā ca saikā prakṛtiḥ tat pradhānam iti asya hetor vyabhicāraḥ nānāprakṛtīnām api pariṇāmadarśanād iti tatparijihīrṣayā viśeṣaṇam āha samanvayād iti sukhaduḥkhamohasamanvitaṃ hi sarvaṃ vyaktaṃ parimitaṃ dṛśyata iti tasya prakṛtyantararūpasamanvayābhāvād ekaprakṛtikatvām iti tad idaṃ hetvantaraṃ nigrahasthānam prāguktāviśeṣaṇahetoḥ svayam eva hetutvāmarṣaṇāḍ iti atrāha kim ayaṃ dagdho dahyate mṛto vā māryate anaikāntikahetūpanyāsenaiva khalv ayaṃ tapasvī nigṛhīta eva asādhanāṅgavacanād iti kṛtaṃ hetvantarākhyanigrahasthānāntarodīraṇeneti atrocyate yad uktam eva tat dvitīye vacasi kathāsamāptau yathā tu bhavān āha yadā tu vyabhicāranirākaraṇāya viśeṣaṇam aparam adhikam adhunā bhidhātuṃ pravṛttaḥ tadā tadupādānād eva nigṛhyata iti piṣṭapeṣaṇaṃsaṃpratyevāyam iṣyate puruṣaśaktiparīkṣātmake ca jalpe nigrahasthānam idam vāde tu viśuddhāśayatayā vastuniparīkṣyamāṇe viśeṣaṇāntaropādāne pi tadvicāraḥ prastotavyaḥ na nigrahaḥ kārya ity abhiyuktāḥ prakṛtād arthād apratisaṃbaddhārham arthāntaram prakṛtād arhād arthantaraṃ tadanaupanikam abhidadhataḥ arthāntaraṃ nāma nigrahasthāne bhavati yathā kaścid vaiyākaraṇaviṭaḥ sphoṭātmānaṃ śabdaṃ cetasi nidhāya tannityatvasiddhaye nityaḥ śabdaḥ niravayavatvāt ity abhidhitsur eva duritakarmādibhiḥ anaikāntikatām āśaṅkamānaḥ arthāntaraṃ nāma nigrahasthānaṃ jigamiṣuḥ tatraiva vākyaśeṣacchāyayottiṣṭhati nityaḥ śabdaḥ niravayavatvāt iti vayaṃ pāṇinīyāḥ pratipannāḥ ye bhagavataḥ pāṇineś chātrāḥ iti kaḥ punar bhagavān pāṇinir iti yenākṣarasamāmnāyam adhigamya maheśvarāt kṛtsnaṃ vyākaraṇaṃ proktaṃ ācāryo nas sa pāṇiniḥ kaḥ punar maheśvaraḥ yato kṣarasamāmnāyam adhijagāma pāninir iti atyudbhaṭajaṭājuṭākoṭigrathitacandramāḥ viśvasthitibhavadhvaṃsahetur eko maheśvaraḥ api ca acintyaveṣābharaṇasya tattvataḥ yadṛcchayā yasya niśāsu tāṇḍavam sa bhasmabhaktīni bibharti maulinā kṛtāṃjaliḥ pādarajāṃsi vāsavaḥ kīdṛśaṃ punas tāṇḍavaṃ tanoti khaṇḍaparaśur iti itthaṃcārī kramo yasmin itthaṃ ca karavartanāḥ itthaṃ yatra kaṭicchedāḥ daṇḍapādās tathedṛśāḥ ity ekaikam upadeśayan utthāya nṛtyati tad etad arthāntaraṃ nigrahasthānam asādhanāṅgam iti kīrtinā py anumoditam dvayor api ca vādiprativādinoḥ prakṛtānanuguṇam abhidadhatoḥ bhavaty ado nigrahasthānam yathākramam ekasya sādhanam anavadyam apaśyato dvitīyasya dūṣaṇam iti varṇakramanirdeśavan nirarthakam abhidheyarahitavarṇānupūrvīprayogamātraṃ nirarthakaṃ nām nigrahasthānaṃ bhavati anityaḥ śabdaḥ kacaṭatapānāṃ gajaḍadabatvāt ghajhaḍhadhabhavat  ity evaṃ nigrahasthānam yathākramaṃ sādhanaṃ dūṣaṇaṃ ca yathocitam abhidhātum ajānatoḥ pūrvavad ubhayor api nigrahasthānam atrāha so yam unnmattapralāpam eva śāstre lakṣayitum upakrāntaḥ na hy anunmattānām īdṛśyakṣarāṇi mukhān nirgacchanti īdṛśāṃ ca nirdeśe kapolavāditrakakṣyābhitāḍanādīny api kāmaṃ śāstre nirdiśyantām api ca varṇakramanirdeśavad iti matupā nirdeśa eva sūtre vaditi vatiprayogo vā matuppakṣe sarvaṃ varṇakramanirdeśayuktaṃ nigrahasthānaṃ bhaved iti hastasaṃjñādibhir idānīm udgrāhiṇikāḥ prastūyeran athānarthakakramanirdeśayuktam iti vyākhyāyate tathā pi niyamānupapattiḥ na hy artharahitavarṇoccāraṇam eva prakṛtānupayogān nirarthakam eva varṇakramanirdeśasyāpi ca kvacit prakarane sārthakatā dṛśyata eva pratyāhāravat vatipakṣe tu bhavati divapradarśanam etat kin tv arthāntaraeṇaiva gatārthatvāt pṛthaṅ navaktavyam atrocyate matupā vatinā vā bhidheyaśūnyatvamātram atra vivakṣitam abhidheyaśūnyaṃ vaco nirarthakam ity uktam iti bhavati eṣa eva cārthāntarād asya viśeṣaḥ tatrābhidheyasya bhāve pi prakṛtānupayogaḥ iha tv abhidheyam eva nāstīti yatra kvacit prakaraṇavaśena varṇakramanirdeśasyāpi sārthakatā na tad ihodāharaṇam udāharaṇaṃ yadi sphuṭaṃ pṛcchasi na kupyasi cet tad bhavadīyaṃ sarvam eva vacanam ihodāharaṇam saugatadarśane śabdānām arthāsaṃsparśitvāt svalakṣaṇe teṣām apravṛtteḥ apohasya cātitucchatvāt sarvaṃ tad abhidhānaṃ nirathakam ata eva conmattapralāpinaḥ śākyabhikṣavo pi pariśuddhavṛttayaḥ paralokayāthārthyadarśanaḥ śaucācāravyavahāreṣu abāhyāḥ mahānto vidvāṃsas te kāmam arthaśūnyam api kathayantaḥ nonmattā bhavitum arhanti evam anyasyāpi prajñāpramādāt kacaṭatapādi vyāharato nonmattatā yac coktaṃ īdṛṣāṃ gaṇane kā pariniṣṭheti tat parihṛtam asakṛt asaṅkīrṇodāharaṇavivakṣayā dvāviṃśatibhedatvam āśritam iti kapolavādnādīni punaḥ akathāsvabhāvatvād acintyāny eva yasya cāsmin kathāprasaṅge gaṇḍavāditrādi cetasi sphurati tasyānyad atijaghanyam api hṛdayam avatared ity alaṃ kaśmalagoṣṭhyeti parṣatprativādibhyāṃ trirabhihitam apy avijñātam avijñātāṛtham yat sādhanavākyaṃ dūṣaṇavākyaṃ vā trirabhihitaṃ parṣadā prativādinā na vijñāyate kliṣṭaśabdaprayogam aprasiddhaprayogam atidrutoccaritam ity evaṃprakāram avijñātāṛthaṃ nām nigrahasthānaṃ bhavati asāmarthyasaṃvaraṇāu ca dhūrtair idam āśrīyate atrāha arthāsaṃpratyayasya samānatvāt ko sya nirarthakād bhedaḥ atha prakṛtopayogayogyam arthm asau vadati tadā parṣatprativādinor amedhāvitā kāmaṃ bahvet na tu viduṣaḥ vaktuṃ vivadataḥ parājayo bhavitum arhati kiṃkṛtaś caiṣa triruccāraṇaniyamaḥ kiṃ rājājñayā uta svākyena iti na vidmaḥ atrocyate nirarthake sarveṇa sarvārthaśūnyatā iha tu bhavann apy artho bāvagamyate drutataroccāraṇādivyatiriktavaśād iti katham aviśeṣaḥ tatra ca kalpyate nūnam asāmarthyam ātmīyam āvarītumanāḥ evam abhidhatte na hi samartho vidvān vispaṣṭaṃ na vaktīti tritvaniyamo pi na vedavacananarapatiśāsananibandhanaḥ kin tu vastusthity upanata eva yataḥ sakṛt dvir apy abhihitam apy anavadhānādinā na gṛhītam iti saṃbhāvyate tris tu yad uktaṃ na jñāyate tatravaktur eva jāḍyam anekaprāśnikādisamāje kathitam avaśyaṃ kenāpy avagamyate sarvai anavagamāt tu vaktaiva nigṛhyate caturdhā paṃcadhā vā bhidhāne tv iṣyamāṇe niravadhitā bhidhānasya prasajyata iti yuktas trirvacananiyama iti paurvāparyādiyāgād apratisaṃbaddhārtham apārthakam pūrvāparāsaṅgatapadakadambakoccāraṇād apratiṣṭhitavākyārtham apārthakaṃ nām nigrahasthānaṃ bhavati tad yathā daśadāḍimāni ṣaḍ apūpā kuṇḍamajājinaṃ palalapiṇḍaḥ kumāryāś caitrasya pitā pratiśīna iti atrāha apratisaṃbaddhavad evāsaṃbaddhavākyaṃ asaṃbaddhaprakaraṇaṃ ca nigrahasthānāntaraṃ kasmān noktam etenaiva gatāṛthatvād iti cet yady evam anarthakenaiva gatārthatvād apārthakam api pṛthaṅ na vaktavyam atrocyate nirarthke na padārthah na vākyārthaḥ kevalaṃ varṇā eva śuṣkā uccāryate arthāntarepi samanvitapadārthe vyavasthāpitavākyārtham anupakṛtaṃ tūcyate iah tu padārthasaṃpratyaye pi tadanvayāsaṃbhavena vākyārthānavasāya iti spaṣṭo bhedaḥ prakṛtavivādāspadībhute vastuni ko vā viśeṣa iti cet uktam atra saṃkṣepavivakṣāyāṃ dve eva nigrahasthāne asaṃkīrṇodāharaṇavivakṣayā tu dvāviṃśatibhedatvam prakṛtavastusiddhis tu dvāviṃśatāv api tulyaiva yat tu asaṃbaddhavākyaṃ aśbaddhaprakaraṇaṃ ca pṛthagupasaṃkhyeyam iti tan na apratisaṃbaddhapadārthenaiva tatsaṃgrahāt yadi tv asaṃbaddhavākyam asaṃbaddhaprakaraṇaṃ cāvaśyaṃ vaktavyam tad yuktam eva bhavadīyaṃ śāstram tathā hi vaibhāṣikāṇām asti bāhyo rthaḥ sa ca pratyakṣaḥ sautrāntikānāṃ ca sann apy asāv anumeyaḥ yogācārāṇāṃ sākāraṃ jñānam eva na bāhyo rthaḥ sa ca pratyakṣaḥ mādhyamikānāṃ ākāraśūnyaṃ svacchaṃ jñānamātram eva ity evam itaretarānanvitavākyaprakaraṇam idam aśeṣam eva śākyaśāstram āha ca daśadāḍimavākyasya bauddhaśāstrasya cedṛśaḥ anyasya cāpy abaddhasya pratiṣṭhā kena labhyate avayavaviparyāsavacanam aprāptakālam pratijñāhetūdāharaṇopanayanigamanavacanakramam atilaṅghya avayavaviparyāsena prayujuamānam anumānavākyam aprāptakālaṃ nāma nigrahasthānaṃ bhavati atrāha na hi padānāṃ vākyeṣu niyataḥ kramaḥ kaścid asti niyatakramakā hi varṇāḥ padatām āpadyata iti yuktam tad antareṇa tadarthānavaga māt na hi ṭagha ity kute ghaṭāvagatir bhavati vākyeṣu tu devadatta gām śuklām ābhyāja daṇḍena daṇḍena śuklāṃ gām abhyāja devadattena iti kramāntareṇāpi tathaivārthapratipatteḥ kiṃ krameṇa anumānavākye tu paṃcāvayavāḥ ity etad eva tāvat prathamam asāṃpratam pratijñādyavayavānām asādhanāṅgavacanatvāt tatra teṣāṃ paṃcāvayavānām api prayogaḥ prayoge pi ca kramo vivakṣitaḥ tadullṅghanaṃ ca nigrahasthānam iti mahatī mūrkhapratikryeti atrocyate vākyāntareṣu kramavivakṣā bhavatu mā vā bhut nānena naḥ prayojanam anumānavākye tu ārthaḥ kramaḥ balād āpatati svapratipattyanusāreṇa parapratipatter utpādanād svapratipattau ca dharmidarśanatadgatahetudharmāvadhāraṇapratibandhasmaraṇaparāmarśajñānasādhyaniścayānāṃ krameṇa darśanāt paraṃ prati tathaiva tadabhidhānaṃ kartavyam iti savistaram avayavalakṣaṇaṃ nirṇītam etat asādhanāṅgavacanatvam api pratijñādyavayavānāṃ tatraiva nirastam ataḥ kramasyeha yuktiyuktatvāt tadatikramo bhavaty eva nigrahasthānam hīnam anyatamenāpy avayavena nyūnam paṃcāvayave vākye prayoktavye sthite tadanyatamenāpy avayavena hīnaṃ prayuṃjānasya nyūnaṃ nāma nigrahasthānaṃ bhavati atrāha pratijñādyavayavajātam asādhanāṅgavacanam ity ataḥ tad anabhidadhato na nigrahaḥ pratyuta vadato nigraho yukta iti atrocyate anantaram evaitat parihṛtam vistarataś cāvayavalakṣaṇe tathā hi śrotur ākāṅkṣānivṛttaye numānavākyaṃ prayujyata iti prathamaṃ tadākāṅkṣāviṣayaḥ sādhyadharmaviśiṣṭo dharmo pradarśyate tataḥ kāraṇākāṅkṣāyāṃ hetuvacanam abhidhīyate kvāsya pratibandho dṛṣṭa iti bubhutsāyāṃ udāharaṇam upapādyate ittham eṣa siddhapratibandho hetuḥ dharmiṇi bhavat na veti śaṅkāyām upanayavacanam uccāryate tadanantaraṃ sarvāvayavānām ekatropasaṃhārāya nigamanaṃ prayujyata ity anyatamasyāprayogāt nigrahārthatā bhavaty evety akam atraiva vastuni pade pade kalahaprastāvaneneti hetūdāharaṇādhikam adhikam ekenaiva hetunā dṛṣṭāntena vā pratipādite rthe hetvantaraṃ dṛṣṭāntāntaraṃ vā prayuṃjānasya adhikaṃ nām nigrahasthānaṃ bhavati etac ca vāde tāvad vītarāgakathātmake vastunirṇayaphale neṣyata eva jalpe pi niyamābhyupagamena vadato vādinaḥ idaṃ nigrahasthānam yo hi na mayā āvābhyāṃ vā sādhanam adhikam abhidheyam udāharaṇaṃ veti niyamyodgrāhayati sa eva tathā nigṛhyate nānya iti etac ca kīrtinā py evam eva kathitam prapaṃcakathāyāṃ tu na doṣaḥ iti apara āha niyamābhyupagame pi nāyaṃ doṣaḥ pratipattidraḍhimne tadabhidhānād iti tad ayuktam abhyupagataniyamatyāgād asau nigrahārho bhavet kaś cāyaṃ pratipattidraḍhimā prathamaprayuktasya hi hetoḥ mṛdupratipattikāriṇaḥ hetutvam eva na syāt utpannasya pratyayasya punar utpādanaṃ yuktam tatra na pūrvahetur adraḍhimne nāpy uttaro draḍhimne tasmān niyamābhyupagame dhikābhidhānaṃ doṣa eva aparaṃ matam akṛtaniyamasyāpi doṣa eva prapaṃcakathāyām apy ekena hetunā dṛṣṭāntena vā kṛte nirṇaye dvitīyasya hetoḥ prayogānarhatvād iti śabdārthayoḥ punaruccaraṇaṃ punarvacanam anyatrānuvādāt arthād āpannasya svakaṇṭhena punarvacanam śabdasya vā rthasya vā bhihitasya punar abhidhānaṃ punaruktaṃ nām nigrahasthānaṃ bhavati anuvādaṃ varjayitvā śabdapunaruktaṃ tāvat yatra pūrvoccārita eva śabdaḥ punar uccāryate yathā nityaḥ śabdaḥ nityaḥ śabdaḥ iti arthapunaruktaṃ tu yatra so rthaḥ pūrvam anyena śabdenoktaḥ paryāyāntareṇa punaru ucyate yathā anityaḥ śabdaḥ nirodhadharmako dhvānaḥ iti yady api ca śabdapunarukte py arthapaunaruktyam asty eva tathāpi śabdapūrvakatvād arthapratyabhijñāyāḥ prathamataraṃ śabdapratyabhijñānāt tatpaunaruktyam eva tad ucyate jātyapekṣaś ca śabdapaunaruktyavyavahāraḥ na vyaktyapekṣaḥ kṣaṇabhaṅgitvād varṇānām punaḥ prayogāsaṃbhavāt anuvāde tu paunaruktyam adoṣaḥ yathā hetvapadeśāt pratijñāyāḥ punarvacanaṃ nigamanam iti arthād āpannasyāpi svaśabdena punarvacanaṃ bhavaty eva punaruktam yathā asatsu mehgeṣu vṛṣṭir na bhavati ity ukte arthād āpadyate satsu bhavati iti tat kimarthaṃ svakaṇṭhena punar ucyate arthapratītyartho hi śabdaprayogaḥ pratīte rthe kiṃ teneti etac ca niyamābhyupagame nigrahasthānaṃ veditavyam akṛtaniyamasya tu nātīva mahān aymam aparādhaḥ atrāha nārthapunaruktā anyac chabdapunaruktam upapadyate śabdasāmye py arthabhdeadarśanāt smarata giriśaṃ giriśo nagarī yasyāsamaradveṣasya ka iva yadīyasya mudā na garīyasyā samasmaradveṣasya iti tasmād arthata eva paunaruktyaṃ na śabdataḥ api ca vistarakathāsu kadācana samyagaśravaṇaśaṅkāyāṃ punar abhidhānaṃ nāma kiyān pramādaḥ arthād āpannasya ca svaśabdena punarvacanaṃ yadi nigrahasthānam ucyate tarhi pratijñāvacanam eva prathamaṃ nigrahasthānam adhikapunaruktayor vā ko viśeṣa iti vaktavyam yādṛśaṃ tādṛśaṃ ca viśeṣaleśam āśritya pṛthagabhidhāne nigrahasthānabhedaparigaṇanam aśakyakriyaṃ syāt anuvādaś ced ucyate hetvapadeśāt praijñāyāḥ punarvacanaṃ nigamanam iti tatra pratijñaiva tāvad asādhvī tasyāḥ punarvacanaṃ sādhu bhaviṣyatīti keyaṃ kathā atrocyate yad uktam arthapunaruktād anyan na śabdapunaruktam iti tad evam eva pṛthaṅnirdeśas tv anayā vivakṣayā yo hi śaktyatiśayacikhyāpayiṣayā sakṛtprayuktaḥ śabdaḥ punar mayā na prayoktavyaḥ iti pratijñāya jalpaṃ pravartayati sa śabdapunaruktenāpi nigṛhyata iti niyamyavādina eva nigrahāt tataḥ anyasya samyagaśravaṇaśaṅkayā punar vadato pi na doṣaḥ arthākṣiptakathanam api kṛtaniyamasyaiva doṣaḥ nānyasyei ata eva vāde na nigrahasthānam idam api tu jalpavitaṇḍayor eva vijigīṣukathayoḥ tayoś ca saprayojanatvam kathāntaratvaṃ ca purā samarthitam eva yat tu pratijñoccāraṇam arthākṣiptatvāt tadanuvādaś ca nigamanavacanam aphlataram iti tadavayavalakṣaṇe vistareṇa samāhitam adhikapunaruktayos tv ayaṃ vispaṣṭa eva viśeṣaḥ anyaṃ hetum anyaṃ vā dṛṣṭāntaṃ tatraiva sādhye bhidadhad adhikavādī bhavati tam eva hetuṃ dṛṣṭāntaṃ vā punar vadan punaruktavādīti yat tu evaṃvidhaviśeṣāśrayaṇe parigaṇanam aghaṭamānam iti tat avāntaraviśeṣavivakṣayaivam eva asaṅkīrṇodāharaṇapradarśanāya tu dvāviṃśatinirdeśa ity uktam vijñātasya parṣadā trir abhihitasyāpy anuccāraṇam ananubhāṣaṇam parṣadā viditasya vādinā trir uccāritasyāpi yad apratyuccāraṇaṃ tat ananubhāṣaṇaṃ nāma nigrahasthānaṃ bhavati apratyuccārayan kimāspadaṃ dūṣaṇam abhidadhīta nanu yady ananubhāṣyāpi tatrottaraṃ brūyāt kim iti nigṛhyeta na ca yo nubhāṣitum asamarthaḥ sa uttaram api dātum akṣamo bhavati vicitratvāt puruṣaśaktīnām naitad evam ananubhāṣaṇe taduttaraviṣayāparijñānāt kvottaraṃ prayujyeta prayuktaṃ vā katham avadhāryeta na caivaṃ brūmaḥ yāvat kiñcit vādinā savistaram abhidhīyate tad akhilam anyūnānatiriktam anujjitakramakaṃ prativādī tathaivānubhāṣeteti yas tu samastānubhāṣaṇaṃ tathā kuryād api nāma tena svakauśalam eva kevalam upadarśitaṃ bhavati medhāvitvaṃvā na tv evam akurvan pratyaveyād iti stokastokam anubhāṣamāṇaḥ tathaiva ca krameṇa dūṣayan na nigraham āpnuyād iti atrāha yadi vādī svapakṣasādhanavivaraṇavartmanā bahutaram akṛtakam aprakṛtārtham upakṣipet tat kiṃ prativādinā sarvam anubhāṣaṇīyam hetumātraṃ tv anūdya dūṣaṇam udbhāvayataḥ nāsya nigraho yuktaḥ dūṣaṇaviṣayaṃ tu hetumātram api yo nubhāṣitum akauśalaḥ sa uttaraviṣayāparijñānāt uttaram api pratipattum asamrtha evety apratibhayā nigṛhyatām kim ananubhāṣaṇena api ca trir abhihitasyeti keyaṃ paribhāṣā tathā ca vādī parāvabodhārthaṃ vākyaṃ prayuṃjīta paropadravārthaṃ vā tatra parāvabodhārthe vākye parāvabodha evābhidhānavidhiḥ na dvis trir vā niyamaḥ yāvat kṛtvaḥ prayukte vākye parasyāvabodho jāyate tāvat kṛtvaḥ prayoktavyam paropadravārthaṃ tu vākyoccāraṇam akṣata eva dharmaḥ prāśnikān yathā tathā saṅketenāpi bodhayitvā duḥśliṣṭakaṣṭaśabdaprayogādyāḍambaraviracanayāpi āndhyam utpādya parān uparudhyeteti mahat kaśmalam etat na cedāśaṃ śāstre vyutpādanārham tasmāt bahukṛtvo py abhidhāya prativādī bodhayitavyaḥ na tu dvir uccāritam apratyuccaran nigṛhītavya iti atrocyate na khalu sakṛd eva sakalaparaviracitavacanasaṃdarbhānubhāṣaṇam avilambitakramakam asmābhir api kartavyatayopadiṣṭaṃ api tu yathocitadūṣaṇaviṣayānubhāṣaṇamātram eva yas tu stokam apy anubhāṣitum apragalbhaḥ tasyottarapratibhānam api nāstīti yad ucyate tad asamyak anyad ananubhāṣaṇam anyad uttarāpratibhānam kasyacid aśeṣam anubhāṣitavato pi uttarāpratibhānadarśanāt tad idaṃ anuttaraviṣayānudghoṣaṇaṃ nigrahasthānam ucyate nottarāpratibhānam uttarāpratibhānam anantaraṃ vakṣyate yat tu trir uccāraṇaparibhāṣā kutastyeti vikalpitam tad avijñātārthanāmni nigrahasthāne prativihitam vītarāgakathātmake vāde śiṣṭādibhis saha kriyamāṇe kāmam astu parāvabodhāvadhi vākyoccāraṇam jalpe tu vijigīṣukathāyāṃ puruṣaśaktiparīkṣaṇāt avaśyam uccāraṇaniyama āśrayaṇīyaḥ tatra sakṛd vā dvir vā bhihitasyāgrahaṇam anavadhānādināpi saṃbhavan na nigrahāy kalpate trir abhihitasya tu sarvair agrahaṇe vaktur evāparādhaḥ anyair gṛhītasya prativādinā tv agrahaṇe tasya nigrahaḥ vāratrayād ūrdhvam apyabhidhāne tv āśrīyamāṇe jalpādau kathāsamāptir eva na syāt chātraśālā hy asau bhavet nodgrāhiṇikābhūmir iti avijñānaṃ vājñānam pariṣadā vijñātasyāpi vādivākyasya prativādinā yad avijñānaṃ tat avijñānaṃ nāma nigrahasthānaṃ bhavati aviditottaraviṣayo hi kvottaraṃ brūyād iti ajñānam apratibhā iti nānayor viśeṣaṇaṃ paśyāmaḥ atrocyate bhinnaviṣayatvād adoṣaḥ uttaraviṣayāpratipattiḥ ajñānam uttarāpratipattis tv apratibheti nanu uttaraviṣayaṃ yo na jānāti sa uttaram api na jānāty eva maivam uttaraviṣayaṃ jānann api kiñcit uttaraṃ na jānātīti lokadṛṣṭam etat evaṃ tarhi ananubhāṣaṇena gatārtham ajñānam ajñāte hi parakīye vākyārthe tadanubhāṣaṇe sāmarthyābhāvadarśanāt santi hi kecit ye nubhāṣitum aśaknuvantaḥ patrikādilikhitaṃ tad āvedayantīti evaṃ trayāṇām api tad apratyuccāraṇaṃ ananubhāṣaṇam anubhāṣite py uttarāpratipattiḥ apratibheti nanu yady ajñānasāmye pi viṣayabhedam āśritya nigrahasthānanānātvam ittham abhidhīyate tarhy ajñānaprakāravaicitryāt bhedāntarāṇy api vaktavyānīti uktam atra sārasaṃgrahavivakṣayā dve eva nigrahasthāne vipratipattiḥ apratipattiś ceti itaretaravisadṛśodāharaṇadikpradarśanāya dvāviṃśatibhedatvam ucyat e avāntaraviśesais tu tadānantyam abhyupagamya eva tathā ca dvāviṃśativarge hetvābhāsāś ca iti paṭhitam te ca svarūpeṇaiva tāvat paṃca savyabhicāraviruddhaprakaraṇasamasādhyasamātītakālā hetvābhāsā iti avāntarabhedāś ca teṣām atibahavaḥ santy eva iha tv ekam eva tan nigrahasthānam ādiṣṭaṃ hetvābhāsāś ca yathoktāḥ iti tasmād itthaṃ samāsavyāsavarṇanāt alaṃ pade pade paryanuyogeneti uttarasyāpratipattir apratibhā parapakṣe gṛhīte pi tasminn uttarāpratibhānam apratibhā nām prativādino nigrahasthānaṃ bhavati ajñānādibhyo bhinnatā sya darśitaiva kīrtir api caitad anumanyata eva nigrahasthānam nanu uttaram apratipadyamānaḥ sadasi prativādī katham āsīta yat kiñcid vikatthamānaḥ tad yathā hṛtpuṇḍarīkavikasatsakalānavadyavidyāvadātavadanaḥ kva jano smadādiḥ kvāyaṃ vaṭuḥ katipayākṣaraleśaliptajihvānvitaḥ katham anena sahābhidaddhmaḥ dānārdragandhagajakumbhakapāṭabhedibhīmasphurannakhaśikharaḥ kva sīmhaḥ kvāmī samīraṇavidhūtapūrāṇaparṇapātodbhavadbhayavuloladṛśaḥ kuraṅgāḥ ityādi yad vā tad vā pralapann āste kāryavyāsaṃgāt kathāvicchedo vikṣepaḥ udgrāhaṇikām upakramya vā tad grāhaitavyaṃ mayeti pratiśritya vā bhimukhaṃ prativādini sannihiteṣu prāśnikeṣu kārtavyāsaṅgaṃ vyapadiśati idaṃ me karaṇīyam apahīyate gacchāmi ity abhidhāya kathāṃ vicchinatti yaḥ sa vikṣepeṇa parājīyate anyataranigrahāntā hi kathā bhavati sa cetthaṃ kathāṃ kurvan ātmanaivātmānaṃ nigṛhṇāti pratiśyāyena me kaṇṭhoparodhaḥ udapādi padam api vaktuṃ na yujyate jananī me jīvitaṃ jahāti sma tāṃ śmaśānabhuvaṃ prāpayya vahnisātkaromī iti atrāha yadi tāvat paramārthata eva mātṛmaraṇādikāryam asyopasthitaṃ tat kim iti tapasvī parājīyate udgrāhaṇikājito mā bhūvam iti kim asau mṛtāṃ mātaram api mā dhākṣīd iti mahat subhāṣitam iti pīnasāvaruddhasthānakaraṇo vā kathaṃ vācam udīrayatu athāsāmarrthyasthaganāya vitatham api kathayati tathāvidham asau kāryavyāsaṅgam tarhi satyaṃ nigṛhyate na tu vikṣepeṇa kin tu anyenaiva vādī tāvat drutakartavyavyājavyapadeśāt arthāntaragamanādinā nigṛhyate prativādī tv apratibhayaiveti atiprasaṅgaś caivaṃprakāraṇāṃ nirdeśe bhaved iti atrocyate kathām upakramya pratijñāṃ vā hetum abhidhāya tadvvivaraṇasaraṇimiṣam avalambya kiñcid arthāntaram upanyasyati yat tat arthāntaram udāhṛtam ādāv eva iha tu kathāpūrvaraṅge kathāyāṃ vā kim api karaṇīyanibham abhidhāya sabhayam apasarati sadasa iti katham iva tattulyatā bhavati apratibhayā pi śrutapūrvapakṣaḥ parājīyate iha tu pūrvapakṣam eva na śṛṇoti vā na karoti vā prathamam eva palāyata iti mahān viśeṣaḥ atiprasaṅgas tv asakṛt parākṛtaḥ yat tu hetvābhāseṣv antarbhāvam asya kīrtir akīrtaya tad atīva subhāsitam kva hetvābhāsaḥ kva kāryavyāsaṅgaḥ saṃpradhāraṇaiva ramaṇīyeyam ahetavo hetuvad avabhāsamānāḥ hetvābhāsāḥ kim asya kārya vyāsaṅgasyāhetor hetuvad ābhāsanaṃ kīrtinā dṛṣṭam iti paraṃ naḥ kutūhalam svapakṣe doṣābhyupagamāt parapakṣe doṣaprasaṃgo matānujñā svapakṣe parāpāditadoṣam anuddhṛtya abhyupagamya tam eva parapakṣe pratīpam āpādayataḥ paramatānujñānāt matānujñā nāma nigrahasthānaṃ bhavati yathā cauro bhavān puruṣatvāt prasiddhacauravat ity ukte sati āha bhavān api cauraḥ puruṣatvāt iti so yam evaṃ vadan ātmanaḥ parāpāditaṃ doṣam abhyupagatavān iti matānujñayā nigṛhyate atrāha anaikāntkike hetau pareṇokte tadudbhāvanam anena prakāreṇa prativādī karoti iti kim iti nigṛhyate vādy eva hetvābhāsaprayogān nigṛhyata iti atrocyate uktam ādāv eva hetuḥ acaure pi puruṣatvasya darśanād iti evaṃ hi sa doṣa uddhṛto bhavati evaṃ tv anabhidhāya bhavān apicoraḥ puruṣatvāt iti vadan anujānāty eva paramatam ato naikāntikatve vaktavye tadudbhāvanānukramam avadhīrya atiprasaṅgam āpādayan nigrahārho bhavaty eveti vādiś cānaikāntikahetuprayoge pi tadanudbhāvanān aparājayaḥ prativādina eva hīdaṃ sannikṛṣṭaṃ nigrhasthānam iti nigrahaprāptasyānigrahaḥ paryanuyojyopekṣaṇam paryanuyojyo nāma nigrahopapattyā codanīyaḥ idaṃ te nigrahasthānam upanatam ato nigṛhīto si ity evaṃ vacanīyam taṃ ya upekṣate nānuyuṅkte sa paryanuyojyopekṣaṇān nigṛhyate atrāha kah kasyedaṃ nigrahasthānam āpādayati kiṃ paryanuyojyaḥ uta tadupekṣakaḥ upekṣakas tāvad asya paryanuyojyatām eva na jānāti jānan vā katham enam upekṣeta upekṣya vā kim ātmana eva nigrahasthānam udbhāvayann evam ācaṣṭāṃ eṣa paryanuyojyo pi mayopekṣita iti nigṛhīto smi iti paryanuyojyo pi katham ātmīyam avadyaṃ prakāśayet idaṃ me dūṣaṇam tac ca bhavatā nodbhāvitam ato bhavān jitaḥ iti sa khalv evam abhidadhat amedhyaṃ pāṇau nidhāya paraṃ kalaṅkayitukāmaḥ paraṃ kalaṅkayann evātmakalaṅkam anubhavaty eveti api ca nedaṃ nigrahasthānāntaram apadiśyate kin tv apratibhaiveti tathā hi yadi tāvad uttarapākṣikaḥ pūrvapākṣikaṃ sādhanābhāsam vyācakṣāṇa upekṣeta tatra dūṣaṇaṃ nodbhāvayet taduttarāpratipattyā na nigṛhyate na paryanuyojyopekṣaṇena vastutas tu dvayor api tatra jayaparājayanirdhāraṇam anupapannam ekastya sādhanābhāsavāditvāt itarasya ca taduttarāpratibhānāt atha pūrvapāksikaḥ dūṣaṇābhāsavādinaṃ doṣaprāptaṃ uttarapākṣikaṃ na nigṛjṇāti tathāpi tasya duruttarāpratibhaiva na cānyatarasyāpi jayaḥ parājayo vā nirdhāryate ekasya dūṣaṇābhāsavāditvāt itarasya ca tadanudbhāvanāt atrocyate na apratibhāyāḥ samyaksādhanaviṣayatvāt samyaksādhane ca prayukte taduttarasyāpratipattiḥ apratibhā bhavati sādhanābhāse tu prayukte tadābhāsatānudbhāvanāt paryanuyojyopekṣaṇaṃ bhavati atra tu sādhanābhāsavādī paryanuyojyaḥ sa upekṣitaḥ tatra samyaksādhanavādī tu aparyanuyojya eveti viśeṣaḥ yat tu vastuvṛttena na kasyacid api jayaḥ parājayo veti tad evam eva kin tu jalpe puruṣaśaktiparīkṣāyām idaṃ nigrahasthānam ucyate tad udbhāvayitāpi yad vikalpitaḥ tatrapy ucyate pūrvapākṣikeṇa sādhanābhāse prayukte uttarapākṣikeṇa tasmiṃs tathātvenānudbhāvite prāśnikānām apṛṣṭānāṃ vaktum avasarābhāvāt sa eva sādhanābhāsavādī kadācid vaiyātyād evaṃ brūyāt mayā sya śaktiṃ jijñāsamānena sādhanābhāsaprayogaḥ kṛtaḥ eṣa tu mūkhaḥ taṃ na jānāti iti tadā kathaṃ na nigṛhyate etena dūṣaṇābhasavādy api vyākhyātaḥ atha vā ubhayābhyarthitāḥ sabhāpatiniyuktā vā prāśnikāḥ tathā kathayanto nigṛhṇanty eva paryanuyojyopekṣiṇam sādhanābhāsavādino hi dhūrtatayā tadabhidhānam samyaksādhanam ajānataḥ arthasaṃśayād vā saṃbhavati uttarapākṣikasya tu tadanudbhāvanaṃ mohād eveti sa eva parījīyate anigrahasthāne nigrahasthānābhiyogaḥ niranuyojyānuyogaḥ anujjhitayathocitakramaṃ upapannavādinaṃ apramādinam anigrahārham api nigṛhīto sīti yo brūyāt sa evābhūtadoṣodbhāvanān nigṛhyate atrāha yadi tāvad uttarapākṣikaḥ pūrvapākṣikam aduṣṭasādhanavādinam abhūtair eva doṣair abhiyuṅkte tathā sati bhūtadoṣodbhāvanasyottarasyāpratipatteḥ apratibhayaiva sa nigṛhyatām kiṃ niranuyojyānuyogākhyanūtananigrahasthānaparājīyate bhūtadoṣābhiyogapakṣe tu pūrvapākṣika eva sādhanābhāsayogāt anuyojya eva khalv asau na niranuyojyānuyogasya viṣayo bhavitum arhati kathanena atrocyate aho nu khalv ayaṃ tapasvī paryudāsasya prasajyapratiṣedhasya ca viśeṣam apaśyann atimātraṃ muhyati bhūtadoṣāpratibhānam anyat anyac cābhutadoṣapratibhānam ekatrāpratipattiḥ itaratra viparītapratipattiḥ tatra bhūtadoṣāpratipattiḥ apratibhā abhutadoṣapratipattiḥ ananuyojyānuyogaḥ api ca asādhanāṅgavacanam adoṣodbhāvanaṃ ca yat bhavatā nigrahasthānam ākhyātaṃ tatra kathyate tatra prasajyapratiṣedha eva kevalam āśriyamāṇe hetvābhāsā api na nigrhasthāne bhaveyuḥ sādhanaṅgasyānabhidhānaṃ maukyam eva kevalaṃ nigrahasthānaṃ bhavet tasmād asādhanāṅgavacanaṃ adoṣodbhāvanam api paryudāsavyākhyānārhaṃ bhavaty eva tataś ca bhūtadoṣānudbhāvanam apratibhā abhutadoṣoubhāvanaṃ ca niranuyojyānuyogaḥ atha abhūtadoṣodbhāvane pi bhūtadoṣāpratibhānam asty eveti tadevāstu nigrahasthānam ity ucyate tarhi mūkatvam evaikaṃ nigrahasthānaṃ syāt asādhanāṅgavacane py evaṃ vaktuṃ śakyatvād ity uktam eva siddhāntam abhyupetyāniyamāt kathāprasaṅo pasiddhāntaḥ yaḥ kaṃcana prathamaṃ siddhāntam abhyupagamya kathām upakramate tathā pravṛttaś ca siṣādhayisitārthasamarthanarabhasena dūṣaṇoddharaṇaśraddhayā vā siddhāntaviruddham abhidhatte saḥ apasiddhāntena parājīyate tad yathā sāṃkhyaḥ prativādisannidhāne nāsato vidyate bhāvaḥ nābhāvo vidyate sataḥ iti svasiddhāntaṃ prathamaṃ pratijñāya pradhānasiddhaye sādhanaprayogaṃ karoti vyaktaṃ vikārajātam ekaprakṛti samanvayadarśanātmṛdanvitā hi mṛdvikārāḥ kuṇḍapiṭharaśarāvaprabhṛtaya ekaprakṛtikā dṛṣṭāḥ evam asyāpi gavāś vādivikārajātasya sukhduḥkhamohānvayadarśanāt tadātmaikaprakṛtiprabhavatvena bhavitavyam evam uktavān asau naiyāyikenānuyujyate atha kā prakṛtir nām kā ca vikṛtir iti aviditaprakṛtivikṛtisvarūpo hi kathaṃ vikṛtīnāṃ ekaprakṛtitvam ekatvaṃ jānīyād iti evam anuyuktaḥ kāpilaḥ āha yasyāvasthitasya dharmāntaranivṛttau dharmāntaraṃ pravartate sā prakṛtiḥ yat taddharmāntaraṃ pravartate sā vikṛtir iti so yam evaṃ vadan prāgabhyupagatasadasannirodhaprabhavābhāvasiddhāntaviruddhābhidhānāt apasiddhāntena nigṛhyate yadi pūrvadharmanirodhe dharmāntaraprādurbhāvaḥ tadā nāsato vidyate bhāvaḥ nābhāvo vidyate sataḥ iti svasiddhānto hīyate atha siddhānto na tyajuate tarhi prakṛtivikārāniścayāt hetvasiddhau sādhyābhāvaḥ prasajyata iti atrāha hetuprayogaṃ kṛtavati kapile naiyāyikas tadaśiddhatodbhāvanayā pratyavatiṣṭhatāṃ prakṛtivikṛtisvarūpapraśnastya ko vasaraḥ tad idam arthāntaragamanam asya bhavet evaṃ pṛcchataḥ arthāntaragamanaṃ svagranthe nigrahasthānaṃ ucyate atha ca adhunā tenaiva vyavahriyata iti ko yaṃ nayaḥ yadi tu sāṃkhyamataṃ nirācikīrṣitaṃ tad asiddhatvenaiva hetor uddhāvyatām prakṛtyanvayasya vikāreṣu asaṃbhavād iti vikāro hi pravṛttinivṛttidharmakāḥ na caivaṃprakāram avyaktam avyaktam avyaktadharmānvaye hi vikārāṇāṃ pravṛttinivṛttyātmakatvaṃ hīyetety evam asiddhatvād dhetoḥ hetvābhāsaprayogād eva sāṃkhyo nigṛhīta iti na nigrahasṭhānāntaram apasiddhānta iti atrocyate satyam asiddho bhavaty ayaṃ kāpilakalpito hetuḥ prakṛtivikṛtipraśnakrameṇāpi tadasiddhatvam avadhārayituṃ śakyata eva kin tu heturūpe vadhārite taddūṣaṇam abhidhānīyam anavadhāritasya duṣayitum aśakyatvād iti tatpraśno nārthāntaragamanam praśnottaram eva bhāṣamāṇaḥ parāmarśe nikaṭataraparisphuradapasiddhāntābhidhānanibandhananigrahāntaraviṣayatāṃ pratipanna iti hetvābhāsavartmani na duraṃ gamyate kvacid api paranigrahasya hetau hṛdayapathaṃ prathamaṃ kilāvatīrṇe aparam api na kāraṇam vicintyam kim iva phalaṃ khalu piṣṭopeṣaṇasya hetvābhāsāś ca yathoktāḥ hetvābhāsās tu pūrvoktalakṣaṇair eva lakṣitāḥ nigrahasthānatāṃ yānti yathoktā ity ato bravīt pramāṇasya prameyatvaṃ prameyasya pramāṇatā yathā lakṣaṇabhedena na tathaiteṣu dṛśyate bhedenoktāḥ kimarthaṃ ta iti nigaditā pūrvam evātra yuktiḥ vāde hy ete prayojyāḥ praguṇanayavidā tattvaśuddhiṃ vidhātum eteṣāṃ dharmakīrter api ca na vimatiḥ nigrahasthānabhedāḥ ity evaṃ sūtrakārāgamam anusaratā nujjhatā bhāṣyabhūmiṃ sthāne sthāne pareṣāṃ matam atulagati kṣiṇvatā tāṛkikāṇām kāṃcid vākyārthacarcām api viracayatā nukrameṇāvatīrṇā nirṇītāḥ sve nibandhane nipuṇam iha mayā ṣoḍaśaite padārthāḥ nyāyodgāragambhīranirmalagirā gaurīpatis toṣitaḥ vāde yena kirīṭineva samare devaḥ kirātākṛtiḥ prāptodāravaraḥ tatas sa jayati jñānāmṛtaprārthanā namrānekamaharṣimastakavalatpāḍo kṣapādo muniḥ vādeṣv āttajayo jayanta iti yaḥ khyātas satām agraṇīḥ anvartho navavṛttikāra iti yaṃ śaṃsanti nāmnā budhāḥ sūnur vyāptadigantarasya yaśasā candrasya candratviṣā cakre candrakalārdhacūḍacaraṇadhyāyī sa dhanyāṃ kṛtim namaś śaśikalākoṭikalpyamānāṅkuraśriye prapannajanasaṃkalpakalpavṛkṣāya śambhave   