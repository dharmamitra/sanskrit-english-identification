devayajanaṃ joṣayante 
sa yadeva varṣiṣṭhaṃ
syāttajjoṣayeranyadanyadbhūmerābhiśayītāto vai devā divamupodakrāmandevānvā
eṣa upotkrāmati yo dīkṣate sa sadeve devayajane yajate sa
yaddhānyadbhūmerabhiśayītāvaratara iva heṣṭhvā syāttasmādyadeva varṣiṣṭhaṃ
syāttajjoṣayeran 
tadvarṣma satsamaṃ syāt 
samaṃ sadavibhraṃśi syādavibhraṃśi satprākpravaṇaṃ
syātprācī hi devānāṃ digatho udakpravaṇamudīcī hi manuṣyāṇāṃ digdakṣiṇataḥ
pratyucritamiva syādeṣā vai dik pitṝṇāṃ sa yaddakṣiṇāpravaṇaṃ syātkṣipre ha
yajamāno 'muṃ lokamiyāttatho ha yajamāno jyogjīvati tasmāddakṣiṇataḥ
pratyucritamiva syāt 
na purastāddevayajanamātramatiricyeta 
dviṣantaṃ hāsya
tadbhrātṛvyamabhyatiricyate kāmaṃ ha dakṣiṇataḥ syādevamuttarata etaddha tveva
samṛddhaṃ devayajanaṃ yasya devayajanamātram paścātpariśiṣyate kṣipre
haivainamuttarā devayajyopanamatīti nu devayajanasya 
tadu hovāca yājñavalkyaḥ 
vārṣṇyāya devayajanaṃ joṣayitumaima tatsātyayajño
'bravītsarvā vā iyam pṛthivī devī devayajanaṃ yatra vā asyai kva ca yajuṣaiva
parigṛhya yājayediti 
ṛtvijo haiva devayajanam 
ye brāhmaṇāḥ śuśruvāṃso 'nūcānā vidvāṃso yājayanti
saivāhvalaitannediṣṭhamāmiva manyāmaha iti 
tacālo vā vimitaṃ vā prācīnavaṃśam minvanti 
prācī hi devānāṃ dik purastādvai
devāḥ pratyañco manuṣyānupāvṛttāstasmāttebhyaḥ prāṅtiṣṭhañjuhoti 
tasmādu ha na pratīcīnaśirāḥ śayīta 
neddevānabhiprasārya śayā iti yā dakṣiṇā dik
sā pitṝṇāṃ yā pratīcī sāsarpāṇāṃ yato devā uccakramuḥ saiṣāhīnā yodīcī dik sā
manuṣyāṇāṃ tasmānmānuṣa udīcīnavaṃśāmeva śālāṃ vā vimitaṃ vā minvantyudīcī
hi manuṣyāṇāṃ digdīkṣitasyaiva prācīnavaṃśā nādīkṣitasya 
tāṃ vā etām pariśrayanti 
nedabhivarṣāditi nveva varṣā devānvā eṣa upāvartate yo
dīkṣate sa devatānāmeko bhavati tira iva vai devā manuṣyebhyastira
ivaitadyatpariśritaṃ tasmātpariśrayanti 
tanna sarva ivābhiprapadyeta brāhmaṇo vaiva rājanyo vā vaiśyo vā te hi yajñiyāḥ 
sa vai na sarveṇeva saṃvadeta 
devānvā eṣa upāvartate yo dīkṣate sa devatānāmeko
bhavati na vai devā sarveṇeva saṃvadante brāhmaṇena vaiva rājanyena vā vaiśyena vā
te hi yajñiyāstasmādyadyenaṃ śūdreṇa saṃvādo vindedeteṣāmevaikam brūyādimamiti
vicakṣvemamiti vicakṣvetyeṣa u tatra dīkṣitasyopacāraḥ 
athāraṇī pāṇau kṛtvā 
śālāmadhyavasyati sa pūrvārdhyaṃ
sthūṇārājamabhipadyaitadyajurāhaidamaganma devayajanam pṛthivyā yatra devāso
ajuṣanta viśva iti tadasya viśvaiśca devairjuṣṭam bhavati ye ceme brāhmaṇāḥ
śuśruvāṃso 'nūcānā yadahāsya te 'kṣibhyāmīkṣante brāhmaṇāḥ śuśruvāṃsastadahāsya
tairjuṣṭam bhavati 
yadvāha  yatra devāso ajuṣanta viśva iti tadasya viśvairdevairjuṣṭam
bhavatyṛkṣāmābhyāṃ saṃtaranto yajurbhirityṛkṣāmābhyāṃ vai
yajurbhiryajñasyodṛcaṃ gacanti yajñasyodṛcaṃ gacānītyevaitadāha rāyaspoṣeṇa
samiṣā mademeti bhūmā vai rāyaspoṣaḥ śrīrvai bhūmāśiṣamevaitadāśāste samiṣā
mademetīṣam madatīti vai tamāhuryaḥ śriyamaśnute yaḥ paramatāṃ gacati
tasmādāha samiṣā mademeti  
aparāhṇe dīkṣeta 
purā keśaśmaśrorvapanādyatkāmayeta tadaśnīyādyadvā
sampadyeta vrataṃ hyevāsyāto 'śanam bhavati yadyu nāśiśiṣedapi kāmaṃ nāśnīyāt 
athottareṇa śālām pariśrayanti 
tadudakumbhamupanidadhāti tannāpita upatiṣṭhate
tatkeśaśmaśru ca vapate nakhāni ca nikṛntate 'sti vai puruṣasyāmedhyaṃ yatrāsyāpo
nopatiṣṭhante keśaśmaśrau ca vā asya nakheṣu cāpo nopatiṣṭhante
tadyatkeśaśmaśru ca vapate nakhāni ca nikṛntate medhyo bhūtvā dīkṣā iti 
taddhaike  sarva eva vapante sarva eva medhyā bhūtvā dīkṣiṣyāmaha iti tadu tathā
na kuryādyadvai keśaśmaśru ca vapate nakhāni ca nikṛntate tadeva medhyo bhavati
tasmādu keśaśmaśru caiva vapeta nakhāni ca nikṛnteta 
sa vai nakhānyevāgre nikṛntate 
dakṣiṇasyaivāgre savyasya vā agre mānuṣe 'thaivaṃ
devatrāṅguṣṭhayorevāgre kaniṣṭhikayorvā agre mānuṣe 'thaivaṃ devatrā 
sa dakṣiṇamevāgre godānaṃ vitārayati 
savyaṃ vā agre mānuṣe 'thaivaṃ devatrā 
sa dakṣiṇamevāgre godānamabhyunatti 
imā āpaḥ śamu me santu devīriti sa
yadāhemā āpaḥ śamu me santu devīriti vajro vā āpo vajro hi vā āpastasmādyenaitā
yanti nimnaṃ kurvanti yatropatiṣṭhante nirdahanti tattadetamevaitadvajraṃ śamayati
tatho hainameṣa vajraḥ śānto na hinasti tasmādāhemā āpaḥ śamu me santu devīriti 
atha darbhataruṇakamantardadhāti 
oṣadhe trāyasveti vajro vai kṣurastatho
hainameṣa vajraḥ kṣuro na hinastyatha kṣureṇābhinidadhāti svadhite mainaṃ
hiṃsīriti vajro vai kṣurastatho hainameṣa vajraḥ kṣuro na hinasti 
pracidyodapātre prāsyati 
tūṣṇīmevottaraṃ godānamabhyunatti tūṣṇīṃ
darbhataruṇakamantardadhāti tūṣṇīṃ kṣureṇābhinidhāya pracidyodapātre prāsyati 
atha nāpitāya kṣuram prayacati 
sa keśaśmaśru vapati sa yadā keśaśmaśru vapati 
atha snāti  amedhyo vai puruṣo yadanṛtaṃ vadati tena pūtirantarato medhyā vā āpo
medhyo bhūtvā dīkṣā iti pavitraṃ vā āpaḥ pavitrapūto dīkṣā iti tasmādvai snāti 
sa snāti  āpo asmānmātaraḥ śundhayantviti ghṛtena no ghṛtaṣvaḥ punantviti tadvai
sapūtaṃ yaṃ ghṛtenāpunaṃstasmādāha ghṛtena no ghṛtapvaḥ punantviti viśvaṃ hi
ripram pravahanti devīriti yadvai viśvaṃ sarvaṃ tadyadamedhyaṃ ripraṃ tatsarvaṃ
hyasmādamedhyam pravahanti tasmādāha viśvaṃ hi ripram pravahanti devīriti 
atha prāṅivodaṅṅutkrāmati 
udidābhyaḥ śucirā pūta emītyuddhyābhyaḥ śuciḥ pūta
eti 
atha vāsaḥ paridhatte 
sarvatvāyaiva svāmevāsminnetattvacaṃ dadhāti yā ha vā iyaṃ
gostvakpuruṣe haiṣāgra āsa 
te devā abruvan 
gaurvā idaṃ sarvaṃ bibharti hanta yeyam puruṣe tvaggavyetāṃ
dadhāma tayaiṣā varṣantaṃ tayā himaṃ tayā ghṛṇiṃ titikṣiṣyata iti 
te 'vacāya puruṣam 
gavyetāṃ tvacamadadhustayaiṣā varṣantaṃ tayā himaṃ tayā
ghṛṇiṃ titikṣate 
avacito hi vai puruṣaḥ 
tasmādasya yatraiva kva ca kuśo vā yadvā vikṛntati tata eva
lohitamutpatati tasminnetāṃ tvacamadadhurvāsa eva tasmānnānyaḥ puruṣādvāso
bibhartyetāṃ hyasmiṃstvacamadadhustasmādu suvāsā eva bubhūṣetsvayā tvacā
samṛdhyā iti tasmādapyaślīlaṃ suvāsasaṃ didṛkṣante svayā hi tvacā samṛddho bhavati 
no hānte gornagnaḥ syāt 
veda ha gaurahamasya tvacam bibharmīti sā bibhyatī
trasati tvacam ma ādāsyata iti tasmādu gāvaḥ suvāsasamupaiva niśrayante 
tasya vā etasya vāsasaḥ 
agneḥ paryāso bhavati vāyoranucādo nīviḥ pitṝṇāṃ sarpāṇām
praghāto viśveṣāṃ devānāṃ tantava ārokā nakṣatrāṇāmevaṃ hi vā etatsarve devā
anvāyattāstasmāddīkṣitavasanam bhavati 
tadvā ahataṃ syāt 
ayātayāmatāyai tadvai niṣpeṣṭavai brūyādyadevāsyātrāmedhyā
kṛṇatti vā vayati vā tadasya medhyamasaditi yadyu ahataṃ
syādadbhirabhyukṣenmedhyamasadityatho yadidaṃ snātavasyaṃ
nihitamapalpūlanakṛtam bhavati teno hāpi dīkṣeta 
tatparidhatte 
dīkṣātapasostanūrasītyadīkṣitasya vāasyaiṣāgre tanūrbhavatyathātra
dīkṣātapasostasmādāha dīkṣātapasostanūrasīti tāṃ tvā śivāṃ śagmām paridadha iti
tāṃ tvā śivāṃ sādhvīm paridadha ityevaitadāha bhadraṃ varṇam puṣyanniti pāpavā
eṣo 'gre varṇam puṣyati yamamumadīkṣito 'thātra bhadraṃ tasmādāha bhadraṃ
varṇam puṣyanniti 
athainaṃ śālām prapādayati 
sa dhenvai cānaḍuhaśca nāśnīyāddhenvanaḍuhau vā
idaṃ sarvam bibhṛtaste devā abruvandhenvanaḍuhau vā idaṃ sarvam bibhṛto hanta
yadanyeṣāṃ vayasāṃ vīryaṃ taddhenvanaḍuhayordadhāmeti sa yadanyeṣāṃ vayasāṃ
vīryamāsīttaddhenvanaḍuhayoradadhustasmāddhenuścaivānaḍvāṃśca bhūyiṣṭham
bhuṅktastaddhaitatsarvāśyamiva yo dhenvanaḍuhayoraśnīyādantagatiriva taṃ
hādbhutamabhijanitorjāyāyai garbhaṃ nirabadhīditi papamakaditi pāpī
kīrtistasmāddhenvanaḍuhayornāśnīyāttadu hovāca yājñavalkyo
'śnāmyevāhamaṃsalaṃ cedbhavatīti  
apaḥ praṇīya 
āgnāvaiṣṇavamekādaśakapālam puroḍāśaṃ nirvapatyagnirvai sarvā
devatā agnau hi sarvābhyo devatābhyo juhvatyagnirvai yajñasyāvarārdhyo viṣṇuḥ
parārdhyastatsarvāścaivaitaddevatāḥ parigṛhya sarvaṃ ca yajñam parigṛhya dīkṣā iti
tasmādāgnāvaiṣṇava ekādaśakapālaḥ puroḍāśo bhavati 
taddhaike  ādityebhyaścaruṃ nirvapanti tadasti paryuditamivāṣṭau putrāso aditerye
jātāstanvaspari devāṃ upa praitsaptabhiḥ parā mārtāṇḍamāsyaditi 
aṣṭau ha vai putrā aditeḥ 
yāṃstvetaddevā ādityā ityācakṣate sapta haiva te 'vikṛtaṃ
hāṣṭamaṃ janayāṃ cakāra mārtāṇḍaṃ saṃdegho haivāsa yāvānevordhvastāvāṃstiryaṅ
puruṣasammita ityu haika āhuḥ 
ta u haita ūcuḥ 
devā ādityā yadasmānanvajanimā tadamuyeva bhūddhantemaṃ
vikaravāmeti taṃ vicakruryathāyam puruṣo vikṛtastasya yāni māṃsāni saṃkṛtya
saṃnyāsustato hastī samabhavattasmādāhurna hastinam pratigṛhṇīyātpuruṣājāno hi
hastīti yamu ha tadvicakruḥ sa vivasvānādityastasyemāḥ prajāḥ 
sa hovāca  rādhnavānme sa prajāyāṃ ya etamādityebhyaścaruṃ nirvapāditi rādhnoti
haiva ya etamādityebhyaścaruṃ nirvapatyayaṃ tvevāgnāvaiṣṇavaḥ prajñātaḥ 
tasya saptadaśa sāmidhenyo bhavanti 
upāṃśu devate yajati pañca prayājā bhavanti
trayo 'nuyājāḥ saṃyājayanti patnīḥ sarvatvāyaiva samiṣṭayajureva na juhoti nedidaṃ
dīkṣitavasanam paridhāya purā yajñasya saṃsthāyā antaṃ gacānītyānto hi yajñasya
samiṣṭayajuḥ 
athāgreṇa śālāṃ tiṣṭhannabhyaṅkte 
arurvai puruṣo 'vācito 'narurevaitadbhavati
yadabhyaṅkte gavi vai puruṣasya tvaggorvā etannavanītam bhavati
svayaivainametattvacā samardhayati tasmādvā abhyaṅkte 
tadvai navanītam bhavati 
ghṛtaṃ vai devānām phāṇṭam
manuṣyāṇāmathaitannāhaiva ghṛtaṃ no phāṇṭaṃ syādeva ghṛtaṃ
syātphāṇṭamayātayāmatāyai tadenamayātayāmnaivāyātayāmānaṃ karoti 
tamabhyanakti 
śīrṣato 'gra ā pādābhyāmanulomam mahīnām payo 'sīti mahya iti
ha vā etāsāmekaṃ nāma yadgavāṃ tāsāṃ vā etatpayo bhavati tasmādāha mahīnām
payo 'sīti varcodā asi varco me dehīti nātra tirohitamivāsti 
athākṣyāvānakti 
arurvai puruṣasyākṣi praśānmameti ha smāha yājñavalkyo
durakṣa iva hāsa pūyo haivāsya dūṣīkā te evaitadanaruṣkaroti yadakṣyāvānakti 
yatra vai devāḥ 
asurarakṣasāni jaghnustacuṣṇo dānavaḥ pratyaṅ patitvā
manuṣyāṇāmakṣīṇi praviveśa sa eṣa kanīnakaḥ kumāraka iva paribhāsate tasmā
evaitadyajñamupaprayantsarvato 'śmapurām paridadhātyaśmā hyāñjanam 
traikakudam bhavati 
yatra vā indro vṛtramahaṃstasya yadakṣyāsīttaṃ giriṃ
trikakudamakarottadyattraikakudam bhavati cakṣuṣyevaitaccakṣurdadhāti
tasmāttraikakudam bhavati yadi traikakudaṃ na vindedapyatraikakudameva
syātsamānī hyevāñjanasya bandhutā 
śareṣīkayānakti 
vajro vai śaro virakṣastāyai satūlā bhavatyamūlaṃ vā
idamubhayataḥ paricinnaṃ rakṣo 'ntarikṣamanucarati yathāyam puruṣo 'mūla
ubhayataḥ paricinno 'ntarikṣamanucarati tadyatsatūlā bhavati virakṣastāyai 
sa dakṣiṇamevāgra ānakti 
savyaṃ vā agre mānuṣe 'thaivaṃ devatrā 
sa ānakti  vṛtrasyāsi kanīnaka iti vṛtrasya hyeṣa kanīnakaścakṣurdā asi cakṣurme
dehīti nātra tirohitamivāsti 
sa dakṣiṇaṃ sakṛdyajuṣānakti 
sakṛttūṣṇīmathottaraṃ sakṛdyajuṣānakti dvistūṣṇīṃ
taduttaramevaitaduttarāvatkaroti 
tadyatpañca kṛtva ānakti 
saṃvatsarasammito vai yajñaḥ pañca vā ṛtavaḥ
saṃvatsarasya tam pañcabhirāpnoti tasmātpañca kṛtva ānakti 
athainaṃ darbhapavitreṇa pāvayati 
amedhyo vai puruṣo yadanṛtaṃ vadati tena
pūtirantarato medhyā vai darbhā medhyo bhūtvā dīkṣā iti pavitraṃ vai darbhāḥ
pavitrapūto dīkṣā iti tasmādenaṃ darbhapavitreṇa pāvayati 
tadvā ekaṃ syāt 
eko hyevāyam pavate tadetasyaiva rūpeṇa tasmādekaṃ syāt 
atho api trīṇi syuḥ 
eko hyevāyam pavate so 'yam puruṣe 'ntaḥ
praviṣṭastredhāvihitaḥ prāṇa udāno vyāna iti tadetasyaivānu mātrāṃ tasmāttrīṇi syuḥ 
atho api sapta syuḥ 
sapta vā ime śīrṣanprāṇāstasmātsapta syustriḥsaptānyeva
syurekaviṃśatireṣaiva sampat 
taṃ saptabhiḥ saptabhiḥ pāvayati 
citpatirmā punātviti prajāpatirvai citpatiḥ
prajāpatirmā punātvityevaitadāha vākpatirmā punātviti prajāpatirvai vākpatiḥ
prajāpatirmā punātvityevaitadāha devo mā savitā punātviti tadvai supūtaṃ yaṃ devaḥ
savitāpunāttasmādāha devo mā savitā punātvityacidreṇa pavitreṇeti yo vā ayam pavata
eṣo 'cidram pavitrametenaitadāha sūryasya raśmibhirityete vai pavitāro yatsūryasya
raśmayastasmādāha sūryasya raśmibhiriti 
tasya te pavitrapata iti 
pavitrapatirhi bhavati pavitrapūtasyeti pavitrapūto hi bhavati
yatkāmaḥ pune tacakeyamiti yajñasyodṛcaṃ gacānītyevaitadāha 
athāśiṣāmārambhaṃ vācayati 
ā vo devāsa īmahe vāmam prayatyadhvare ā vo devāsa
āśiṣo yajñiyāso havāmaha iti tadasmai svāḥ satīrṛtvija āśiṣa āśāsate 
athāṅgulīrnyacati 
svāhā yajñam manasa iti dve svāhororantarikṣāditi dve svāhā
dyāvāpṛthivībhyāmiti dve svāhā vātādārabha iti muṣṭīkaroti na vai yajñaḥ
pratyakṣamivārabhe yathāyaṃ daṇḍo vā vāso vā paro 'kṣaṃ vai devāḥ paro 'kṣaṃ
yajñaḥ 
sa yadāha  svāhā yajñam manasa iti tanmanasa ārabhate svāhororantarikṣāditi
tadantarikṣādārabhate svāhā dyāvāpṛthivībhyāmiti tadābhyāṃ
dyāvāpṛthivībhyāmārabhate yayoridaṃ sarvamadhi svāhā vātādārabha iti vāto vai
yajñastadyajñam pratyakṣamārabhate 
atha yatsvāhā svāheti karoti 
yajño vai svāhākāro yajñamevaitadātmandhatte 'tro eva
vācaṃ yacati vāgvai yajño yajñamevaitadātmandhatte 
athainaṃ śālām prapādayati 
sa jaghanenāhavanīyametyagreṇa gārhapatyaṃ so 'sya
saṃcaro bhavatyā sutyāyai tadyadasyaiṣa saṃcaro bhavatyā sutyāyā agnirvai
yoniryajñasya garbho dīkṣito 'ntareṇa vai yoniṃ garbhaḥ saṃcarati sa yatsa tatraijati
tvatpari tvadāvartate tasmādime garbhā ejanti tvatpari tvadāvartante tasmādasyaiṣa
sacaro bhavatyā sutyāyai  
sarvāṇi ha vai dīkṣāyā yajūṃṣyaudgrabhaṇāni 
udgṛbhṇīte vā eṣo
'smāllokāddevalokamabhi yo dīkṣata etaireva tadyajurbhirudgṛbhṇīte tasmādāhuḥ
sarvāṇi dīkṣāyā yajūṃṣyaudgrabhaṇānīti tata etānyavāntarāmācakṣata
audgrabhaṇānītyāhutayo hyetā āhutirhi yajñaḥ paro 'kṣaṃ vai yajurjapatyathaiṣa
pratyakṣaṃ yajño yadāhutistadetena yajñenodgṛbhṇīte 'smāllokāddevalokamabhi 
tato yāni trīṇi sruveṇa juhoti 
tānyādhītayajūṃṣītyācakṣate sampada eva kāmāya
caturthaṃ hūyate 'tha yatpañcamaṃ srucā juhoti tadeva
pratyakṣamaudgrabhaṇamanuṣṭubhā hi tajjuhoti vāgghyanuṣṭubvāgghi yajñaḥ 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo nāma 
tadvā ṛṣīṇāmanuśrutamāsa 
te yajñaṃ samabharanyathāyaṃ yajñaḥ sambhṛta evaṃ vā
eṣa yajñaṃ sambharati yadetāni juhoti 
tāni vai pañca juhoti 
saṃvatsarasammito vai yajñaḥ pañca vā ṛtavaḥ saṃvatsarasya
tam pañcabhirāpnoti tasmātpañca juhoti 
athāto homasyaiva 
ākutyai prayuje 'gnaye svāhetyā vā agre kuvate yajeyeti
tadyadevātra yajñasya tadevaitatsambhṛtyātmankurute 
medhāyai manase 'gnaye svāheti 
medhayā vai manasābhigacati yajeyeti tadyadevātra
yajñasya tadevaitatsambhṛtyātmankurute 
dīkṣāyai tapase 'gnaye svāheti 
anvevaitaducyate nettu hūyate 
sarasvatyai pūṣṇe 'gnaye svāheti 
vāgvai sarasvatī vāgyajñaḥ paśavo vai pūṣā
puṣṭirvai pūṣā puṣṭiḥ paśavaḥ paśavo hi yajñastadyadevātra yajñasya
tadevaitatsambhṛtyātmankurute 
tadāhuḥ  anaddhevaitā āhutayo hūyante 'pratiṣṭhitā adevakāstatra nendro na somo
nāgniriti 
ākūtyai prayuje 'gnaye svāheti 
nāta ekaṃ canāgnirvā addhevāgniḥ pratiṣṭhitaḥ sa
yadagnau juhoti tenaivaitā addheva tena pratiṣṭhitāstasmādu sarvāsvevāgnaye svāheti
juhoti tata etānyādhītayajūṃṣītyācakṣate 
ākūtyai prayuje 'gnaye svāheti 
ātmanā vā agra ākuvate yajeyeti tamātmana eva
prayuṅkte yattanute te asyaite ātmandevate ādhīte bhavata ākūtiśca prayukca 
medhāyai manase 'gnaye svāheti 
medhayā vai manasābhigacati yajeyeti te asyaite
ātmandevate ādhīte bhavato medhā ca manaśca 
sarasvatyai pūṣṇe 'gnaye svāheti 
vāgvai sarasvatī vāgyajñaḥ
sāsyaiṣātmandevatādhītā bhavati vākpaśavo vai pūṣā puṣṭirvai pūṣā puṣṭiḥ paśavaḥ
paśavo hi yajñaste 'syaita ātmanpaśava ādhītā bhavanti tadyadasyaitā ātmandevatā
ādhītā bhavanti tasmādādhītayajūṃṣi nāma 
atha caturthī juhoti 
āpo devīrbṛhatīrviśvaśambhuvo dyāvāpṛthivī uro antarikṣa
bṛhaspataye haviṣā vidhema svāhetyeṣā ha nedīyo yajñasyāpāṃ hi kīrtayatyāpo hi
yajño dyāvāpṛthivī uro antarikṣeti lokānāṃ hi kīrtayati bṛhaspataye haviṣā vidhema
svāheti brahma vai bṛhaspatirbrahma yajña eteno haiṣā nedīyo yajñasya 
atha yām pañcamīṃ srucā juhoti 
sā haiva pratyakṣaṃ yajño 'nuṣṭubhā hi tāṃ juhoti
vāgghyanuṣṭubvāgghi yajñaḥ 
atha yaddhruvāyāmājyam pariśiṣṭam bhavati 
tajjuhvāmānayati triḥ
sruveṇājyavilāpanyā adhi juhvāṃ gṛhṇāti yattṛtīyaṃ gṛhṇāti tatsruvamabhipūrayati 
sa juhoti  viśvo devasya neturmarto vurīta sakhyam viśvo rāya iṣudhyati dyumnaṃ
vṛṇīta puṣyase svāheti 
saiṣā devatābhiḥ paṅktirbhavati 
viśvo devasyeti vaiśvadevaṃ neturiti sāvitram marto
vurīteti maitraṃ dyumnaṃ vṛṇīteti bārhaspatyaṃ dyumnaṃ hi bṛhaspatiḥ puṣyasa iti
pauṣṇam 
saiṣā devatābhiḥ paṅktirbhavati 
pāṅkto yajñaḥ pāṅktaḥ paśuḥ pañcartavaḥ
saṃvatsarasyaitamevaitayāpnoti yaddevatābhiḥ paṅktirbhavati 
tāṃ vā anuṣṭubhā juhoti 
vāgvā anuṣṭubvāgyajñastadyajñam pratyakṣamāpnoti 
tadāhuḥ  etāmevaikāṃ juhuyādyasmai kāmāyetarā hūyanta etayaiva taṃ
kāmamāpnotīti tāṃ vai yadyekāṃ juhuyātpūrṇāṃ juhuyātsarvaṃ vai pūrṇaṃ
sarvamevainayaitadāpnotyatha yatsruvamabhipūrayati srucaṃ tadabhipūrayati tām
pūrṇāṃ juhotyanvaivaitaducyate sarvāstveva hūyante 
tāṃ vā anuṣṭubhā juhoti 
saiṣānuṣṭupsatyekatriṃśadakṣarā bhavati daśa pāṇyā
aṅgulayo daśa pādyā daśa prāṇā ātmaikatriṃśo yasminnete prāṇāḥ pratiṣṭhitā
etāvānvai puruṣaḥ puruṣo yajñaḥ puruṣasammito yajñaḥ sa yāvāneva yajño
yāvatyasya mātrā tāvantamevainayaitadāpnoti yadanuṣṭubhaikatriṃśadakṣarayā
juhoti  
dakṣiṇenāhavanīyam prācīnagrīve kṛṣṇājine upastṛṇāti 
tayorenamadhi dīkṣayati
yadi dve bhavatastadanayorlokayo rūpaṃ tadenamanayorlokayoradhi dīkṣayati 
sambaddhānte bhavataḥ 
sambaddhāntāviva hīmau lokau tardmasamute
paścādbhavatastadimāveva lokau mithunīkṛtya tayorenamadhi dīkṣayati 
yadyu eka bhavati 
tadeṣāṃ lokānāṃ rūpaṃ tadenameṣu lokeṣvadhi dīkṣayati yāni
śuklāni tāni divo rūpaṃ yāni kṛṣṇāni tānyasyai yadi vetarathā yānyeva kṛṣṇāni tāni
divo rūpaṃyāni śuklāni tānyasyai yānyeva babhrūṇīva harīṇi tānyantarikṣasya rūpaṃ
tadenameṣu lokeṣvadhi dīkṣayati 
antakamu tarhi paścātpratyasyet 
tadimāneva lokānmithunīkṛtya teṣvenamadhi
dīkṣayati 
atha jaghanena kṛṣṇājine paścāt prāṅ jānvākna upaviśati sa yatra śuklānāṃ ca
kṛṣṇānāṃ ca saṃdhirbhavati tadevamanimṛśya japatyṛkṣāmayoḥ śilpe stha iti yadvai
pratirūpaṃ tacilpamṛcāṃ ca sāmnāṃ ca pratirūpe stha ityevaitadāha 
te vāmārabha iti 
garbho vā eṣa bhavati yo dīkṣate sa candāṃsi praviśati
tasmānnvaknāṅguliriva bhavati nyaknāṅgulaya iva hi garbhāḥ 
sa yadāha  te vāmārabha iti te vām praviśāmītyevaitadāha te mā pātamāsya
yajñasyodṛca iti te mā gopāyatamāsya yajñasya saṃsthāyā ityevaitadāha 
atha dakṣiṇena jānunārohati 
śarmāsi śarma me yaceti carma vā etatkṛṣṇasya
tadasya tanmānuṣaṃ śarma devatrā tasmādāha śarmāsi śarma me yaceti namaste astu
mā mā hiṃsīriti śreyāṃsaṃ vā eṣa upādhirohati yo yajñaṃ yajño hi kṛṣṇājinaṃ tasmā
evaitadyajñāya nihnute tatho hainameṣa yajño na hinasti tasmādāha namaste astu
mā mā hiṃsīriti 
sa vai jaghanārdha ivaivāgra āsīta 
atha yadagra eva madhya upaviśedya enaṃ
tatrānuṣṭhyā hareddrapsyati vā pra vā patiṣyatīti tathā haiva syāttasmājjaghanārdha
ivaivāgra āsīta 
atha mekhalām pariharate 
aṅgiraso ha vai dīkṣitānabalyamavindatte
nānyadvratādaśanamavākalpayaṃsta etāmūrjamapaśyantsamāptiṃ tām madhyata
ātmana ūrjamadadhata samāptiṃ tayā samāpnuvaṃstatho evaiṣa etām madhyata
ātmana ūrjaṃdhatte samāptiṃ tayā samāpnoti 
sā vai śāṇī bhavati 
mṛdvyasaditi nveva śāṇī yatra vai prajāpatirajāyata garbho
bhūtvaitasmādyajñāttasya yannediṣṭhamulbamāsītte śaṇāstasmātte pūtayo vānti
yadvasya jarāyvāsīttaddīkṣitavasanamantaraṃ vā ulbaṃ jarāyuṇo bhavati
tasmādeṣāntarā vāsaso bhavati sa yathaivātaḥ prajāpatirajāyata garbho
bhūtvaitasmādyajñādevamevaiṣo 'to jāyate garbho bhūtvaitasmādyajñāt 
sā vai trivṛdbhavati 
trivṛddhyannam paśavo hyannam pitā mātā yajjāyate tattṛtīyaṃ
tasmāttrivṛdbhavati 
muñjavalśenānvastā bhavati 
vajro vai śaro virakṣastāyai stukāsargaṃ sṛṣṭā bhavati
sā yatprasalavi sṛṣṭā syādyathedamanyā rajjavo mānuṣī syādyadvapasalavi sṛṣṭā
syātpitṛdevatyā syāttasmātstukāsargaṃ sṛṣṭā bhavati 
tām pariharate 
ūrgasyāṅgirasītyaṅgiraso hyetāmūrjamapaśyannūrṇamradā ūrjam mayi
dhehīti nātra tirohitamivāsti 
atha nīvimudgūhate 
somasya nīvirasītyadīkṣitasya vā asyaiṣāgre
nīvirbhavatyathātra dīkṣitasya somasya tasmādāha somasya nīvirasīti 
atha prorṇute 
garbho vā eṣa bhavati yo dīkṣate prāvṛtā vai garbho ulbeneva
jarāyuṇeva tasmādvai prorṇute 
sa prorṇute 
viṣṇoḥ śarmāsi śarma yajamānasyetyubhayaṃ vā eṣo 'tra bhavati yo
dīkṣate viṣṇuśca yajamānaśca yadaha dīkṣate tadviṣṇurbhavati yadyajate
tadyajamānastasmādāha viṣṇoḥ śarmāsi śarma yajamānasyeti 
atha kṛṣṇaviṣāṇāṃ sici badhnīte 
devāśca vā asurāścobhaye prājāpatyāḥ prajāpateḥ
piturdāyamupeyurmana eva devā upāyanvācamasurā yajñameva taddevā
upāyanvācamasurā amūmeva devā upāyannimāmasurāḥ 
te devā yajñamabruvan 
yoṣā vā iyaṃ vāgupamantrayasva hvayiṣyate vai tveti
svayaṃ vā haivaikṣata yoṣā vā iyaṃ vāgupamantrayai hvayiṣyate vai meti
tāmupāmantrayata sā hāsmā ārakādivaivāgra āsūyattasmādu strī
puṃsopamantritārakādivaivāgre 'sūyati sa hovācārakādiva vai ma āsūyīditi 
te hocuḥ  upaiva bhagavo mantrayasva hvayiṣyate vai tveti tāmupāmantrayata sā
hāsmai nipalāśamivovāda tasmādu strī puṃsopamantritā nipalāśamivaiva vadati sa
hovāca nipalāśamiva vai me 'vādīditi 
te hocuḥ  upaiva bhagavo mantrayasva hvayiṣyate vai tveti tāmupāmantrayata sā
hainaṃ juhuva tasmādu strī pumāṃsaṃ hvayata evottamaṃ sa hovācāhvata vai meti 
te devā īkṣāṃ cakrire 
yoṣā vā iyaṃ vāgyadenaṃ na yuvitehaiva mā
tiṣṭhantamabhyehīti brūhi tām tu na āgatām pratiprabrūtāditi sā hainaṃ tadeva
tiṣṭhantamabhyeyāya tasmādu strī pumāṃsaṃ saṃskṛte tiṣṭhantamabhyaiti tāṃ
haibhya āgatām pratiprovāceyaṃ vā āgāditi 
tāṃ devāḥ  asurebhyo 'ntarāyaṃstāṃ svīkṛtyāgnāveva parigṛhya
sarvahutamajuhavurāhutirhi devānāṃ sa yāmevāmūmanuṣṭubhājuhavustadevaināṃ
taddevāḥ svyakurvata te 'surā āttavacaso he 'lavo he 'lava iti vadantaḥ parābabhūvuḥ 
tatraitāmapi vācamūduḥ 
upajijñāsyāṃ sa mlecastasmānna brāhmaṇo mlecedasuryā
haiṣā vā natevaiṣa dviṣatāṃ sapatnānāmādatte vācaṃ te 'syāttavacasaḥ parābhavanti
ya evametadveda 
so 'yaṃ yajño vācamabhidadhyau 
mithunyenayā syāmiti tāṃ saṃbabhūva 
indro ha vā īkṣāṃ cakre 
mahadvā ito 'bhvaṃ janiṣyate yajñasya ca
mithunādvācaśca yanmā tannābhibhavediti sa indra eva garbho bhūtvaitanmithunam
praviveśa 
sa ha saṃvatsare jāyamāna īkṣāṃ cakre 
mahāvīryā vā iyaṃ yoniryā māmadīdharata
yadvai meto mahadevābhvaṃ nānuprajāyeta yanmā tannābhibhavediti 
tām pratiparāmṛśyaveṣṭyācinat 
tāṃ yajñasya śīrṣanpratyadadhādyajño hi kṛṣṇaḥ sa
yaḥ sa yajñastatkṛṣṇājinaṃ yo sā yoniḥ sā kṛṣṇaviṣāṇātha yadenāmindra
āveṣṭyācinattasmādāveṣṭiteva sa yathaivāta indro 'jāyata garbho
bhūtvaitasmānmithunādevamevaiṣo 'to jāyate garbho bhūtvaitasmānmithunāt 
tāṃ vā uttānāmiva badhnāti 
uttāneva vai yonirgarbham bibhartyatha dakṣiṇām
bhruvamuparyupari lalāṭamupaspṛśatīndrasya yonirasītīndrasya hyeṣā yonirato vā
hyenām praviśanpraviśatyato vā jāyamāno jāyate tasmādāhendrasya yonirasīti 
athollikhati 
susasyāḥ kṛṣīskṛdhīti yajñamevaitajjanayati yadā vai suṣamam
bhavatyathālaṃ yajñāya bhavati yado duḥṣamam bhavati na tarhyātmane canālam
bhavati tadyajñamevaitajjanayati 
atha na dīkṣitaḥ 
kāṣṭhena vā nakhena vā kaṇḍūyeta garbho vā eṣa bhavati yo
dīkṣate yo vai garbhasya kāṣṭhena vā nakhena vā kaṇḍūyedapāsyanmrityettato
dīkṣitaḥ pāmano bhavitordīkṣitaṃ vā anu retāṃsi tato retāṃsi pāmanāni janitoḥ svā
vai yonī reto na hinastyeṣā vā etasya svā yonirbhavati yatkṛṣṇaviṣāṇā tatho
hainameṣā na hinasti tasmāddīkṣitaḥ kṛṣṇaviṣāṇayaiva kaṇḍūyeta nānyena
kṛṣṇaviṣāṇāyāḥ 
athāsmai daṇḍam prayacati 
vajro vai daṇḍo virakṣastāyai 
audumbaro bhavati 
annaṃ vā ūrgudumbara ūrjo 'nnādyasyāvaruddhyai
tasmādaudumbaro bhavati 
mukhasammito bhavati 
etāvadvai vīryaṃ sa yāvadeva vīryaṃ tāvāṃstadbhavati
yanmukhasammitaḥ 
tamucrayati 
ucrayasva vanaspata ūrdhvo mā pāhyaṃhasa āsya yajñasyodṛca ityūrdhvo
mā gopāyāsya yajñasya saṃsthāyā ityevaitadāha 
atra haike  aṅguliśca nyacanti vācaṃ ca yacantyato hi kiṃ ca na japiṣyanbhavatīti
vadantastadu tathā na kuryādyathā parāñcaṃ dhāvantamanulipseta taṃ
nānulabhetaivaṃ ha sa yajñaṃ nānulabhate tasmādamutraivāṅgulīrnyacedamutra
vācaṃ yacet 
atha yaddīkṣitaḥ 
ṛcaṃ vā yajurvā sāma
vābhivyāharatyabhisthiramabhisthiramevaitadyajñamārabhate
tasmādamutraivāṅgulīrnyacedamutra vācaṃ yacet 
atha yadvācaṃ yacati 
vāgvai yajño yajñamevaitadātmandhatte 'tha yadvācaṃyamo
vyāharati tasmādu haiṣa visṛṣṭo yajñaḥ parāṅāvartate tatro vaiṣṇavīmṛcaṃ vā
yajurvā japedyajño vai viṣṇustadyajñam punarārabhate tasyo haiṣā prāyaścittiḥ 
athaika udvadati 
dīkṣito 'yam brāhmaṇo dīkṣito 'yam brāhmaṇa iti
niveditamevainametatsantaṃ devebhyo nivedayatyayam mahāvīryo yo yajñam
prāpadityayaṃ yuṣmākaiko 'bhūttaṃ gopāyatetyevaitadāha triṣkṛtva āha trivṛddhi
yajñaḥ 
atha yadbrāhmaṇa ityāha 
anaddheva vā asyātā purā jānam bhavatīdaṃ hyāhū
rakṣāṃsi yoṣitamanusacante taduta rakṣāṃsyeva reta ādadhatītyathātrāddhā jāyate
yo brahmaṇo yo yajñājjāyate tasmādapi rājanyaṃ vā vaiśyaṃ vā brāhmaṇa ityeva
brūyādbrahmaṇo hi jāyate yo yajñājjāyate tasmādāhurna savanakṛtaṃ hanyādenasvī
haiva savanakṛteti  
vācaṃ yacati 
sa vācaṃyama āsta āstamayāttadyadvācaṃ yacati 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo nāma 
tadvā ṛṣīṇāmanuśrutamāsa 
te yajñaṃ samabharanyathāyaṃ yajñaḥ sambhṛta evaṃ vā
eṣa yajñaṃ sambharati yo dīkṣate vāgvai yajñaḥ 
tāmastamite vācaṃ visṛjate 
saṃvatsaro vai prajāpatiḥ prajāpatiryajño 'horātre vai
saṃvatsara ete hyenam pariplavamāne kurutaḥ so 'hannadīkṣiṣṭa sa rātrim prāpatsa
yāvāneva yajño yāvatyasya mātrā tāvantamevaitadāptvā vācaṃ visṛjate 
taddhaike  nakṣatraṃ dṛṣṭvā vācaṃ visarjayantyatrānuṣṭyāstamito bhavatīti
vadantastadu tathā na kuryātkva te syuryanmeghaḥ
syāttasmādyatraivānuṣṭyāstamitam manyeta tadeva vācaṃ visarjayet 
aneno haike vācaṃ visarjayani 
bhūrbhuvaḥ svariti yajñamāpyāyayāmo yajñaṃ
saṃdadhma iti vadantastadu tathā na kuryānna ha sa yajñamāpyāyayati na saṃdadhāti
ya etena vācaṃ visarjayati 
anenaiva vācaṃ visarjayet 
vrataṃ kṛṇuta vrataṃ kṛṇutāgnirbrahmāgniryajño
vanaspatiryajñiya ityeṣa hyasyātra yajño bhavatyetaddhaviryathā purāgnihotraṃ
tadyajñenaivaitadyajñaṃ sambhṛtya yajñe yajñam pratiṣṭhāpayati yajñena yajñaṃ
saṃtanoti saṃtataṃ hyevāsyaitadvratam bhavatyā sutyāyai triṣkṛtva āha trivṛddhi
yajñaḥ 
athāgnimabhyāvṛtya vācaṃ visṛjate 
na ha sa yajñamāpyāyayati na saṃdadhāti yo 'to
'nyena vācaṃ visṛjate sa prathamaṃ vyāharantsatyaṃ vāco 'bhivyāharati 
agnirbrahmeti 
agnirhyeva brahmāgniryajña ityagnirhyeva yajño vanaspatiryajñiya
iti vanaspatayo hi yajñiyā na hi manuṣyā yajeranyadvanaspatayo na syustasmādāha
vanaspatiryajñiya iti 
athāsmai vrataṃ śrapayanti 
devānvā eṣa upāvartate yo dīkṣate sa devatānāmeko
bhavati śṛtaṃ vai devānāṃ havirnāśṛtaṃ tasmācrapayanti tadeṣa eva vratayati nāgnau
juhoti tadyadeṣa eva vratayati nāgnau juhoti 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo nāma 
tadvā ṛṣīṇāmanuśrutamāsa 
te yajñaṃ samabharanyathāyaṃ yajñaḥ sambhṛta eṣa vā
atra yajño bhavati yo dīkṣata eṣa hyenaṃ tanuta eṣa enaṃ janayati tadyadevātra
yajñasya nirdhītaṃ yadvidugdhaṃ tadevaitatpunarāpyāyayati yadeṣa eva vratayati
nāgnau juhoti na hāpyāyayedyadagnau juhuyājjuhvadu haiva manyeta nājuhvat 
ime vai prāṇāḥ 
manojātā manoyujo dakṣakratavo vāgevāgniḥ prāṇodānau
mitrāvaruṇau cakṣurādityaḥ śrotraṃ viśve devā etāsu haivāsyaitaddevatāsu hutam
bhavati 
taddhaike  prathame vrata ubhau vrīhiyavāvāvapantyubhābhyāṃ rasābhyāṃ yadevātra
yajñasya nirdhītaṃ yadvidugdhaṃ tatpunarāpyāyayāma iti vadanto yadyu vratadughā
na duhīta yasyaivātaḥ kāmayeta tasya vrataṃ kuryādetadu hyevāsyaitā ubhau
vrīhiyavāvanvārabdhau bhavata iti tadu tathā na kuryānna ha sa yajñamāpyāyayati
na saṃdadhāti ya ubhau vrīhiyavāvāvapati tasmādanyataramevāvapeddhavirvā asyaitā ubh
au vrīhiyavau bhavataḥ sa yadevāsyaitau havirbhavatastadevāsyaitāvanvārabdhau
bhavato yadyu vratadughā na duhīta yasyaivātaḥ kāmayeta tasya vrataṃ kuryāt 
taddhaike  prathame vrate sarvauṣadhaṃ sarvasurabhyāvapanti yadi
dīkṣitamārtirvindedyenaivātaḥ kāmayeta tena bhiṣajyedyathā vratena bhiṣajyediti
tadu tathā na kuryānmānuṣaṃ ha te yajñe kurvanti vyṛddhaṃ vai tadyajñasya
yanmānuṣaṃ nedvyṛddhaṃ yajñe karavāṇīti yadi dīkṣitamārtirvindedyenaivātaḥ
kāmayeta tena bhiṣajyetsamāptirhyeva puṇyā 
athāsmai vratam prayacati 
atinīya mānuṣaṃ kālaṃ sāyaṃdugdhamapararātre
prātardugdhamaparāhṇe vyākṛtyā eva daivaṃ caivaitanmānuṣaṃ ca vyākaroti 
athāsmai vratam pradāsyannapa upasparśayati 
daivīṃ dhiyam manāmahe
sumṛḍīkāmabhiṣṭaye varcodhāṃ yajñavāhasaṃ sutīrthā no asadvaśa iti mānuṣāya vā
eṣa purāśanāyāvanenikte 'thātra daivyai dhiye tasmādāha daivīṃ dhiyam manāmahe
sumṛḍīkāmabhiṣṭaye varcodhāṃ yajñavāhasaṃ sutīrthā no asadvaśa iti sa
yāvatkiyacca vrataṃ vratayiṣyannapa upaspṛśedetenaivopaspṛśet 
atha vrataṃ vratayati 
ye devā manojātā manoyujo dakṣakratavaste no 'vantu te naḥ
pāntu tebhyaḥ svāheti tadyathā vaṣaṭkṛtaṃ hutamevamasyaitadbhavati 
atha vrataṃ vratayitvā nābhimupaspṛśate 
śvātrāḥ pītā bhavata yūyamāpo
asmākamantarudare suśevāḥ tā asmabhyamayakṣmā anamīvā anāgasaḥ svadantu
devīramṛtā ṛtāvṛdhā iti devānvā eṣa upāvartate yo dīkṣate sa devatānāmeko
bhavatyanutsiktaṃ vai devānāṃ havirathaitadvrataprado mithya karoti
vratamupotsiñcanvratam pramīṇāti tasyo haiṣā prāyaścittistatho hāsyaitanna
mithyākṛtam bhavati na vratam pramīṇāti tasmādāha śvātrāḥ pītā bhavata yūyamāpo
asmākamantarudare suśevāḥ tā asmabhyamayakṣmā anamīvā anāgasaḥ svadantu
devīramṛtā ṛtāvṛdha iti sa yāvatkiyacca vrataṃ vratayitvā
nābhimupaspṛśedetenaivopaspṛśetkastadveda yadvrataprado vratamupotsiñcet 
atha yatra mekṣyanbhavati 
tatkṛṣṇaviṣāṇayā loṣṭaṃ vā kiṃcidvopahantīyaṃ te
yajñiyā tanūritīyaṃ vai pṛthivī devo devayajanī sā dīkṣitena nābhimihyā tasyā
etadudgṛhyaiva yajñiyāṃ tanūmathāyajñiyaṃ śarīramabhimehatyapo muñcāmi na
prajāmityubhayaṃ vā ata etyāpaśca retaśca sa etadapa eva muñcati na
prajāmaṃhomucaḥ svāhākṛtā ityaṃhasa iva hyetā muñcanti yadudare guṣṭitam
bhavati tasmā
dāhāṃhomuca iti svāhākṛtām pṛthivīmāviśatetyāhutayo bhūtvā śāntāḥ
pṛthivīmāviśatetyevaitadāha 
atha punarloṣṭaṃ nyasyati 
pṛthivyā sambhavetīyaṃ vai pṛthivī devī devayajanī sā
dīkṣitena nābhimihyā tasyā etadudgṛhyaiva yajñiyāṃ tanūmathāyajñiyaṃ
śarīramabhyamikṣattāmevāsyāmetatpunaryajñiyāṃ tanūṃ dadhāti tasmādāha pṛthivyā
sambhaveti 
athāgnaye paridāya svapiti 
devānvā eṣa upāvartate yo dīkṣate sa devatānāmeko
bhavati na vai devāḥ svapantyanavaruddho vā etasyāsvapno bhavatyagnirvai devānāṃ
vratapatistasmā evaitatparidāya svapityagne tvaṃ su jāgṛhi vayaṃ su
mandiṣīmahītyagne tvaṃ jāgṛhi vayaṃ svapsyāma ityevaitadāha rakṣā ṇo
aprayucanniti gopāya no 'pramatta ityevaitadāha prabudhe naḥ punaskṛdhīti yathetaḥ
suptvā svasti prabudhyāmahā evaṃ naḥ kurvityevaitadāha 
atha yatra suptvā 
punarnāvadrāsyanbhavati tadvācayati punarmanaḥ punarāyurma
āganpunaḥ prāṇaḥ punarātmā ma āganpunaścakṣuḥ punaḥ śrotram ma āganniti sarve
ha vā ete svapato 'pakrāmanti prāṇa eva na tairevaitatsuptvā punaḥ saṃgacate
tasmādāha punarmanaḥ punarāyurma āganpunaḥ prāṇaḥ punarātmā ma
āganpunaścakṣuḥ punaḥ śrotram ma āgan vaiśvānaro adabdhastanūpā agnirnaḥ pātu
duritādavadyāditi tadyadevātra svapnena vā yena vā mithyākarma tasmānnaḥ
sarvasmādagnirgopāyatvityevaitadāha tasmādāha vaiśvānaro adabdhastanūpā agnirnaḥ
pātu duritādavadyāditi 
atha yaddīkṣitaḥ 
avratyaṃ vā vyāharati krudhyati vā tanmithyākaroti vratam
pramīṇātyakrodho hyeva dīkṣitasyāgnirvai devānāṃ vratapatistamevaitadupadhāvati
tvamagne vratapā asi deva ā martyeṣvā tvāṃ yajñaṣvīḍya iti tasyo haiṣā
prāyaścittistatho hāsyaitanna mithyākṛtam bhavati na vratam pramīṇāti tasmādāha
tvamagne vratapā asi deva ā martyeṣvā tvaṃ yajñaṣvīḍya iti 
atha yaddīkṣitāyābhiharanti 
tasminvācayati rāsveyatsomā bhūyo bhareti somo ha vā
asmā etadyute yaddīkṣitāyābhiharanti sa yadāha rāsveyayatsometi rāsva na
iyatsometyevaitadāhā bhūyo bharetyā no bhūyo haretyevaitadāha devo naḥ savitā
vasordātā vasvadāditi tatho hāsmā etatsavitṛprasūtameva dānāya bhavati 
purāstamayādāha 
dīkṣita vācaṃ yaceti tāmastamite vācaṃ visṛjate purodayādāha
dīkṣita vācaṃ yaceti tāmudite vācaṃ visṛjate saṃtatyā evāharevaitadrātryā
saṃtanotyahnā rātrim 
nainamanyatra carantamabhyastamiyāt 
na svapantamabhyudiyātsa yadenamanyatra
carantamabhyastamiyādrātrerenaṃ tadantariyādyatsvapantamabhyudiyādahna enaṃ
tadantariyānnātra prāyaścittirasti pratigupyamevaitasmāt na purāvabhṛthādapo
'bhyaveyānnainamabhivarṣedanavakLptaṃ ha tadyatpurāvabhṛthādapo
'bhyaveyādyadvainamabhivarṣedatha parihvālaṃ vācaṃ vadati na mānuṣīm prasṛtāṃ
tadyatparihvālaṃ vācaṃ vadati na mānuṣīm prasṛtām 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo 
tadvā ṛṣīṇāmanuśrutamāsa 
te yajñaṃ samabharanyathāyaṃ yajñaḥ sambhṛta evaṃ vā
eṣa yajñaṃ sambharati yo dīkṣate vāgvai yajñastadyadevātra yajñasya nirdhītaṃ
yadvidugdhaṃ tadevaitatpunarāpyāyayati yatparihvālaṃ vācaṃ vadati na mānuṣī
prasṛtāṃ na hāpyāyayedyatprasṛtām mānuṣīṃ vācaṃ vadettasmātparihvālaṃ vācaṃ
vadati na mānuṣīm prasṛtām 
sa vai dhīkṣate 
vāce hi dhīkṣate yajñāya hi dhīkṣate yajño hi vāgdhīkṣito ha vai
nāmaitadyaddīkṣita iti  
ādityaṃ carum prāyaṇīyaṃ nirvapati 
devā ha vā asyāṃ yajñaṃ tanvānā imāṃ
yajñādantarīyuḥ sā haiṣāmiyaṃ yajñam mohayāṃ cakāra kathaṃ nu mayi yajñaṃ
tanvānā māṃ yajñādantarīyuriti taṃ ha yajñaṃ na prajajñuḥ 
te hocuḥ  yannvasyāmeva yajñamataṃsmahi kathaṃ nu no 'mahatkathaṃ na
prajānīma iti 
te hocuḥ  asyāmeva yajñaṃ tanvānā imāṃ yajñādantaragāma sā na iyameva
yajñamamūmuhadimāmevopadhāvāmeti 
te hocuḥ  yannu tvayyeva yajñamataṃsmahi kathaṃ nu no 'muhatkathaṃ na
prajānīma iti 
sā hovāca  mayyeva yajñaṃ tanvānā māṃ yajñādantaragāta sā vo 'hameva
yajñamamūmuham bhāgaṃ nu me kalpayatātha yajñaṃ drakṣyathātha prajñāsyatheti 
tatheti devā abruvan 
tavaiva prāyaṇīyastavodayanīya iti tasmādeṣa āditya eva
prāyaṇīyo bhavatyāditya udayanīya iyaṃ hyevāditistato yajñamapaśyaṃstamatanvata 
sa yadādityaṃ carum prāyaṇīyaṃ nirvapati 
yajñasyaiva dṛṣṭyai yajñaṃ dṛṣṭvā
krīṇāni taṃ tanavā iti tasmādādityaṃ carum prāyaṇīyaṃ nirvapati tadvai niruptaṃ
havirāsīdaniṣṭā devatā 
athaibhyaḥ pathyā svastiḥ prārocata 
tāmayajanvāgvai pathyā
svastirvāgyajñastadyajñamapaśyaṃstamatanvata 
athaibhyo 'gniḥ sārocata 
tamayajantsa yadāgneyaṃ yajñasyāsīttadapaśyanyadvai
śuṣkaṃ yajñasya tadāgneyaṃ tadapaśyaṃstadatanvata 
athaibhyaḥ somaḥ prārocata 
tamayajantsa yatsaumyaṃ yajñasyāsīttadapaśyanyadvā
ārdraṃ yajñasya tatsaumyaṃ tadapaśyaṃstadatanvata 
athaibhyaḥ savitā prārocata 
tamayajanpaśavo vai savitā paśavo
yajñastadyajñamapaśyaṃstamatanvatātha yasyai devatāyai
havirniruptamāsottāmayajan 
tā vā etāḥ  pañca devatā yajati yo vai sa yajño mugdha āsītpāṅkto vai sa
āsīttametābhiḥ pañcabhirdevatābhiḥ prājānan 
ṛtavo mugdhā āsanpañca 
tānetābhireva pañcabhirdevatābhih prājānan 
diśo mugdhā āsanpañca 
tā etābhireva pañcabhirdevatābhiḥ prājānan 
udīcīmeva diśam 
pathyayā svastyā prājānaṃstasmādatrottarāhi vāgvadati
kurupañcālatrā vāgghyeṣā nidānenodīcīṃ hyetayā diśam prājānannudīcī hyetasyai
dik 
prācīmeva diśam 
agninā prājānaṃstasmādagnim paścātprāñcamuddhṛtyopāsate
prācīṃ hyetena diśam prājānanprācī hyetasya dik 
dakṣiṇāmeva diśam 
somena prājānaṃstasmātsomaṃ krītaṃ dakṣiṇā parivahanti
tasmādāhuḥ pitṛdevatyaḥ soma iti dakṣiṇāṃ hyetena diśam prājānandakṣiṇā hyetasya
dik 
pratīcīmeva diśam 
savitrā prājānanneṣa vai savitā ya eṣa tapati tasmādeṣa
pratyaṅṅeti pratīcīṃ hyetena diśam prājānanpratīcī hyetasya dik 
ūrdhvāmeva diśam 
adityā prājānanniyaṃ vā aditistasmādasyāmūrdhvā oṣadhayo
jāyanta ūrdhvā vanaspataya ūrdhvāṃ hyetayā diśam prājānannūrdhvā hyetasyai dik 
śiro vai yajñasyātithyam 
bāhū prāyaṇīyodayanīyāvabhito vai śiro bāhū
bhavatastasmādabhita ātithyamete haviṣī bhavataḥ prāyaṇīyaścodayanīyaśca 
tadāhuḥ  yadeva prāyaṇīye kriyeta tadudayanīye kriyeta yadeva prāyaṇīyasya
barhirbhavati tadudayanīyasya barhirbhavatīti tadapoddhṛtya nidadhāti tāṃ sthālīṃ
sakṣāmakarṣām pramṛjya mekṣaṇaṃ nidadhāti ya eva prāyaṇīyasyartvijo bhavanti
ta udayanīyasyartvijo bhavanti tadyadetatsamānaṃ yajñe kriyate tena bāhū sadṛśau
tena sarūpau 
tadu tathā na kuryāt 
kāmamevaitadbarhiranupraharedevam mekṣaṇaṃ nirṇijya
sthālīṃ nidadhyādya eva prāyaṇīyasyartvijo bhavanti ta udayanīyasyartvijo bhavanti
yadyu te vipretāḥ syurapyanya eva syuḥ sa yadvai samānīrdevatā yajati samānāni
havīṃṣi bhavanti tenaiva bāhū sadṛśau tena sarūpau 
sa vai pañca prāyaṇīye devatā yajati 
pañcodayanīye tasmātpañcetthādaṅgulayaḥ
pañcetthāttacamyvantam bhavati na patnīḥ saṃyājayanti pūrvārdhaṃ vā anvātmano
bāhū pūrvārdhamevaitadyajñasyābhisaṃskaroti tasmācamyvantam bhavati na patnīḥ
saṃyājayanti  
divi vai soma āsīt 
atheha devāste devā akāmayantā naḥ somo gacettenāgatena
yajemahīti ta ete māye asṛjanta suparṇīṃ ca kadrūṃ ca taddhiṣṇyānām brāhmaṇe
vyākhyāyate sauparṇīkādravaṃ yathā tadāsa 
tebhyo gāyatrī somamacāpatat 
tasyā āharantyai gandharvo viśvāvasuḥ
paryamuṣṇātte devā aviduḥ pracyuto vai parastātsomo 'tha no nāgacati gandharvā vai
paryamoṣiṣuriti 
te hocuḥ  yoṣitkāmā vai gandharvā vācamevaibhyaḥ prahiṇavāma sā naḥ saha
somenāgamiṣyatīti tebhyo vācam prāhiṇvantsaināntsaha somenāgacat 
te gandharvā anvāgatyābruvan 
somo yuṣmākaṃ vāgevāsmākamiti tatheti devā
abruvanniho cedāgānmaināmabhīṣaheva naiṣṭa vihvayāmahā iti tāṃ vyahvayanta 
tasyai gandharvāḥ 
vedāneva procira iti vai vayaṃ vidmeti vayaṃ vidmeti 
atha devāḥ  vīṇāmeva sṛṣṭvā vādayanto nigāyanto niṣeduriti vai vayaṃ gāsyāma iti
tvā pramodayiṣyāmaha iti sā devānupāvavarta sā vai sā tanmoghamupāvavarta yā
stuvadbhyaḥ śaṃsadbhyo nṛttaṃ gītamupāvavarta tasmādapyetarhi moghasaṃhitā eva
yoṣā evaṃ hi vāgupāvartata tāmu hyanyā anu yoṣāstasmādya eva nṛtyati yo gāyati
tasminnevaitā nimiślatamā iva 
tadvā etadubhayaṃ deveṣvāsīt 
somaśca vākca sa yatsomaṃ krīṇātyāgatyā evāgatena
yajā ityanāgatena ha vai sa somena yajate yo 'krītena yajate 
atha yaddhruvāyāmājyam pariśiṣṭam bhavati 
tajjuhvāṃ catuṣkṛtvo vigṛhṇāti
barhiṣā hiraṇyam prabadhyāvadhāya juhoti kṛtsnena payasā juhavānīti samānajanma
vai payaścahiraṇyaṃ cobhayaṃ hyagniretasam 
sa hiraṇyamavadadhāti 
eṣā te ṣukra tanūretadvarca iti varco vā etadyaddhiraṇyaṃ
tayā sambhavam bhrājaṃ gaceti sa yadāha tayā sambhaveti tayā
sampṛcyasvetyevaitadāha bhrājaṃ gaceti somo vai bhrāṭ somaṃ gacetyevaitadāha 
tāṃ yathaivādo devāḥ 
prāhiṇvantsomamacaivamevaināmeṣa etatprahiṇoti somamaca
vāgvai somakrayaṇī nidānena tāmetayāhutyā prīṇāti prītayā somaṃ krīṇānīti 
sa juhoti  jūrasītyetaddha vā asyā ekaṃ nāma yajjūrasīti dhṛtā manaseti manasā vā
iyaṃ vāgdhṛtā mano vā idam purastādvāca itthaṃ vada maitadvādīrityalaglamiva ha
vai vāgvadedyanmano na syāttasmādāha dhṛtā manaseti 
juṣṭā viṣṇava iti 
juṣṭā somāyetyevaitadāha yamacema iti tasyāste satyasavasaḥ
prasava iti satyaprasavā na edhi somaṃ no 'cehītyevaitadāha tanvo yantramaśīya
svāheti sa ha vai tanvo yantramaśnute yo yajñasyodṛcaṃ gacati yajñasyodṛcaṃ
gacānītyevaitadāha 
atha hiraṇyamapoddharati 
tanmanuṣyeṣu hiraṇyaṃ karoti sa yatsahiraṇyaṃ
juhuyātparāgu haivaitanmanuṣyebhyo hiraṇyam pravṛñjyāttanna manuṣyeṣu
hiraṇyamabhigamyeta 
so 'poddharati 
śukramasi candramasyamṛtamasi vaiśvadevamasīti kṛtsnena payasā
hutvā yadevaitattadāha śukramasīti śukraṃ hyetaccandramasīti candraṃ
hyetadamṛtamasītyamṛtaṃ hyetadvaiśvadevamasīti vaiśvadevaṃ hyetatpramucya
tṛṇam barhiṣyapisṛjati sūtreṇa hiraṇyam prabadhnīte 
athāparaṃ caturgṛhītamājyaṃ gṛhītvā 
anvārabhasva yajamānetyāhāporṇuvanti śālāyai
dvāre dakṣiṇataḥ somakrayaṇyupatiṣṭhate tatprahitāmevaināmetatsatīm
prāhaiṣīdvāgvai somakrayaṇī nidānena tāmetayāhutyāpraiṣītprītayā somaṃ
krīṇānīti 
athopaniṣkramyābhimantrayate 
cidasi manāsīti cittaṃ vā idam mano vāganuvadati
dhīrasi dakṣiṇeti dhiyādhiyā hyetayā manuṣyā jujyūṣantyanūkteneva
prakāmodyeneva gāthābhiriva tasmādāha dhīrasīti dakṣiṇeti dakṣiṇā hyeṣā
kṣatriyāsi yajñiyāsīti kṣatriyā hyeṣā yajñiyā hyeṣāditirasyubhayataḥśīrṣṇīti sa
yadenayā samānaṃ sadviparyāsaṃ vadati yadaparaṃ tatpūrvaṃ karoti yatpūrvaṃ
tadapara
ṃ tenobhayataḥśīrṣṇī tasmādāhāditirasyubhayataḥśīrṣṇīti 
sā naḥ suprācī supratīcyedhīti 
suprācī na edhi somaṃ no 'cehītyevaitadāha
supratīcī ta edhi somena naḥ saha punarehītyevaitadāha tasmādāha sā naḥ suprācī
supratīcyedhīti 
mitrastvā padi badhnītāmiti 
varuṇyā vā eṣā yadrajjuḥ sā yadrajjvābhihitā
syādvaruṇyā syādyadvanabhihitā syādayateva syādetadvā avaruṇyaṃ yanmaitraṃ sā
yathā rajjvābhihitā yataivamasyai tadbhavati yadāha mitrastvā padi badhnītāmiti 
pūṣādhvanaspātviti 
iyaṃ vai pṛthivī pūṣā yasya vā iyamadhvangoptrī bhavati tasya
na kā cana hvalā bhavati tasmādāha pūṣādhvanaspātviti 
indrāyādhyakṣāyeti 
svadhyakṣāsadityevaitadāha yadāhendrāyādhyakṣāyetyanu
mātā manyatāmanu pitānu bhrātā sagarbhyo 'nu sakhā sayūthya iti sā yatte janma
tena no 'numatā somamacehītyevaitadāha sā devi devamacehīti devī hyeṣā
devamacaiti yadvākṣomaṃ tasmādāha sā devi devamacehītīndrāya somamitīndro vai
yajñasya devatā tasmādāhendrāya somamiti rudrastvāvartayatvityapraṇāśāyaitadāha rudr
aṃ hi nāti paśavaḥ svasti somasakhā punarehīti svasti naḥ somena saha
punarehītyevaitadāha 
tāṃ yathaivādo devāḥ 
prāhiṇvantsomamaca saināntsaha
somenāgacadevamevaināmeṣa etatprahiṇoti somamaca sainaṃ saha somenāgacati 
taṃ yathaivādo devāḥ 
vyahvayanta gandharvaiḥ sā
devānupāvartataivamevaināmetadyajamāno vihvayate sā yajamānamupāvartate
tāmudīcīmatyākurvantyudīcī hi manuṣyāṇāṃ dikṣo eva yajamānasya
tasmādudīcīmatyākurvanti  
sapta padānyanunikrāmati 
vṛṅkta evaināmetattasmātsapta padānyanunikrāmati yatra
vai vācaḥ prajātāni candāṃsi saptapadā vai teṣām parārdhyā śakvarī
tāmevaitatparastādarvācīṃ vṛṅkte tasmātsapta padānyanunikrāmati 
sa vai vāca eva rūpeṇānunikrāmati 
vasvyasyaditirasyādityāsi rudrāsi candrāsīti vasvī
hyeṣāditirhyeṣādityā hyeṣā rudrā hyeṣā candrā hyeṣā bṛhaspatiṣṭvā sumne
ramṇātviti brahma vai bṛhaspatirbṛhaspatiṣṭvā sādhunāvartayatvityevaitadāha rudro
vasubhirācaka ityapraṇāśāyaitadāha rudraṃ hi nāti paśavaḥ 
atha saptamam padam paryupaviśanti 
sa hiraṇyam pade nidhāya juhoti na vā
anagnāvāhutirhūyate 'gniretasaṃ vai hiraṇyaṃ tatho hāsyaiṣāgnimatyevāhutirhutā
bhavati vajro vā ājyaṃ vajreṇaivaitadājyena spṛṇute tāṃ spṛtvā svīkurute 
sa juhoti  adityāstvā mūrdhannājigharmītīyaṃ vai pṛthivyaditirasyai hi
mūrdhanjuhoti devayajane pṛthivyā iti devayajane hi pṛthivyai juhotīḍāyāspadamasi
ghṛtavatsvāheti gaurvā iḍā gorhi pade juhoti ghṛtavatsvāheti
ghṛtavaddhyetadabhihutam bhavati 
atha sphyamādāya parilikhati 
vajro vai sphyo vajreṇaivaitatparilikhati triṣkṛtvaḥ
parilikhati trivṛtaivaitadvajreṇa samantam parigṛhṇātyanatikramāya 
sa parilikhati 
asme ramasveti yajamāne ramasvetyevaitadāhātha samullikhya padaṃ
sthālyāṃ saṃvapatyasme te bandhuriti yajamāne te bandhurityevaitadāha 
athāpa upaninayati 
yatra vā asyai khanantaḥ krūrīkurvantyapaghnanti
śāntirāpastadadbhiḥ śāntyā śamayati tadadbhiḥ saṃdadhāti tasmādapa upaninayati 
atha yajamānāya padaṃ prayacati 
tve rāya iti paśavo vai rāyastvayi paśava
ityevaitadāha tadyajamānaḥ pratigṛhṇāti me rāya iti paśavo vai rāyo mayi paśava
ityevaitadāha 
athādhvaryurātmānamupaspṛśati 
mā vayaṃ rāyaspoṣeṇa viyauṣmeti tatho
hādhvaryuḥ paśubhya ātmānaṃ nāntareti 
atha patnyai padam pratiparāharanti 
gṛhā vai patnyai pratiṣṭhā
tadgṛheṣvevaināmetatpratiṣṭāyām pratiṣṭhāpayati tasmātpatnyai padam
pratiparāharanti 
tāṃ neṣṭā vācayati 
toto rāya ityathaināṃ somakrayaṇyā saṃkhyāpayati vṛṣā vai somo
yoṣā patnyeṣa vā atra somo bhavati yatsomakrayaṇī mithunamevaitatprajananaṃ
kriyate tasmādenāṃ somakrayaṇyā saṃkhyāpayati 
sa saṃkhyāpayati 
samakhye devyā dhiyā saṃ dakṣiṇayorucakṣasā mā ma āyuḥ
pramoṣīrmo ahaṃ tava vīraṃ videya tava devi saṃdṛśītyāśiṣamevaitadāśāste putro
vai vīraḥ putraṃ videya tava saṃdṛśītyevaitadāha 
sā yā babhruḥ piṅgākṣī 
sā somakrayaṇī yatra vā indrāviṣṇū tredhā sahasraṃ
vyairayetāṃ tadekātyaricyata tāṃ tredhā prājanayatāṃ tasmādyo 'pyetarhi tredhā
sahasraṃ vyākuryādekaivātiricyeta 
sā yā babhruḥ piṅgākṣī 
sā somakrayaṇyatha yā rohiṇī sā vārtraghnī yāmidaṃ rājā
saṃgrāmaṃ jitvodākurute 'tha yā rohiṇī śyetākṣī sā pitṛdevatyā yāmidam pitṛbhyo
ghnanti 
sā yā babhruḥ piṅgākṣī 
sā somakrayaṇī syādyadi babhrum piṅgākṣīṃ na
vindedaruṇā syādyadyaruṇāṃ na vindedrohiṇī vārtraghnī syādrohiṇyai hatveva
śyetākṣyā āśāṃ neyāt 
sā syādapravītā 
vāgvā eṣā nidāneta yatsomakrayaṇyayātayāmnī vā iyaṃ
vāgayātayāmnyapravītā tasmādapravītā syātsā
syādavaṇḍākūṭākāṇākarṇālakṣitāsaptaśaphā sā hyekarūpaikarūpā hīyaṃ vāk  
padaṃ samupya pāṇī avanenikte 
tadyatpāṇī avanenikte vajro vā ājyaṃ retaḥ somo
nedvajreṇājyena retaḥ somaṃ hinasānīti tasmātpāṇī avanenikte 
athāsyāṃ hiraṇyam badhnīte 
dvayaṃ vā idaṃ na tṛtīyamasti satyaṃ caivānṛtaṃ ca
satyamava devā anṛtam manuṣyā agniretasaṃ vai hiraṇyaṃ satyenāṃśūnupaspṛśāni
satyena somam parāhaṇānīti tasmādvā asyāṃ hiraṇyam badhnīte 
atha sampreṣyati 
somopanahanamāhara somaparyāṇahanamāharoṣṇīṣamāhareti sa
yadeva śobhanaṃ tatsomopanahanaṃ syādvāso hyasyaitadbhavati śobhanaṃ hyetasya
vāsaḥ sa yo hainaṃ śobhanenopacarati śobhate hātha ya āha yadeva kiṃ ceti yaddhaiva
kiṃ ca bhavati tasmādyadeva śobhanaṃ tatsomopanahanaṃ syādyadeva kiṃ ca
somaparyāṇahanam 
yadyuṣṇīṣaṃ vindet 
uṣṇīṣaḥ syādyadyuṣṇīṣaṃ na vindetsomaparyāṇahanasyaiva
dvyaṅgulaṃ vā tryaṅgulaṃ vāvakṛnteduṣṇīṣabhājanamadhvaryurvā yajamāno vā
somopanahamādatte ya eva kaśca somaparyāṇahanam 
athāgreṇa rājānaṃ vicinvanti 
tadudakumbha upanihito bhavati tadbrāhmaṇa upāste
tadabhyāyanti prāñcaḥ 
tadāyatsu vācayati 
eṣa te gāyatro bhāga iti me somāya brūtādeṣa te traiṣṭubho
bhāga iti me somāya brūtādeṣa te jāgato bhāga iti me somāya brūtāccandonāmānāṃ
sāmrājyaṃ gaceti me somāya brūtādityekaṃ vā eṣa krīyamāṇo 'bhikrīyate
candasāmeva rājyāya candasāṃ sāmrājyāya ghnanti vā enametadyadabhiṣuṇvanti
tametadāha candasāmeva tvā rājyāya krīṇāmi candasāṃ sāmrājyāya na
badhāyatyathetya prāṅgupaviśati 
so 'bhimṛśati 
āsmāko 'sīti sva iva hyasyaitadbhavati yadāgatastasmādāhāsmāko 'sīti
śukraste grahya iti śukraṃ hyasmādgrahaṃ grahīṣyanbhavati vicitastvā vicinvantviti
sarvatvāyaitadāha 
atra haike  tṛṇaṃ vā kāṣṭhaṃ vāvittvāpāsyanti tadu tathā na kuryātkṣatraṃ vai somo
viḍanyā oṣadhayo 'nnaṃ vai kṣatriyasya viṭ sa yathā grasitamanuhāyācidya
parāsyedevaṃ tattasmādabhyeva mṛśedvicitastvā vicinvantviti tadya evāsya vicetārasta
enaṃ vicinvanti 
atha vāsaḥ  dviguṇaṃ vā caturguṇaṃ vā prāgdaśaṃ vodagdaśaṃ vopastṛṇāti tadrājānam
mimīte sa yadrājānam mimīte tasmānmātrā manuṣyeṣu mātro yo cāpyanyā mātrā 
sāvitryā mimīte 
savitā vai devānām prasavitā tatho hāsmā eṣa savitṛprasūta eva
krayāya bhavati 
aticandasā mimīte 
eṣā vai sarvāṇi candāṃsi yadaticandāstathā hāsyaiṣa sarvaireva
candobhirmito bhavati tasmādaticandasā mimīte 
sa mimīte  abhi tyaṃ devaṃ savitāramoṇyoḥ kavikratumarcāmi satyasavaṃ
ratnadhāmabhi priyam matiṃ kavim 
ūrdhvā yasyāmatirbhā adidyutatsavīmani hiraṇyapāṇiramimīta sukratuḥ kṛpā svariti 
etayā sarvābhiḥ 
etayā catasṛbhiretayā tisṛbhiretayā
dvābhyāmetayaikayaitayaivaikayaitayā tisṛbhiretayā catasṛbhiretayā sarvābhiḥ
samasyāñjalinādhyāvapati 
sa vā udācaṃ nyācam mimīte 
sa yadudācaṃ nyācam mimīta imā
evaitadaṅgulīrnānājānāḥ karoti tasmādimā nānā jāyante 'tha yatsaha sarvābhirmimīte
saṃśliṣṭā iva haivaimā jāyeraṃstasmādvā udācaṃ nyācam mimīte 
yadvevodācaṃ nyācam mimīte 
imā evaitannānāvīryāḥ karoti tasmādimā
nānāvīryāstasmādvā udācaṃ nyācam mimīte 
yadvevodācaṃ nyācam mimīte 
virājamevaitadarvācīṃ ca parācīṃ ca yunakti
parācyaha devebhyo yajñaṃ vahatyarvācī manuṣyānavati tasmādvā udācaṃ nyācam
mimīte 
atha yaddaśa kṛtvo mimīte 
daśākṣarā vai virāḍvairājaḥ somastasmāddaśa kṛtvo
mimīte 
atha somopanahanasya samutpāryāntān 
uṣṇīṣeṇa vigrathnāti prajābhyastveti
prajābhyo hyenaṃ krīṇāti sa yadevedaṃ śiraścāṃsau cāntaropenitamiva
tadevāsyaitatkaroti 
atha madhye 'ṅgulyākāśaṃ karoti 
prajāstvānuprāṇantviti tamayatīva vā
enametatsamāyacannaprāṇamiva karoti tasyaitadata eva madhyataḥ prāṇamutsṛjati taṃ
tataḥ prāṇantam prajā anuprāṇanti tasmādāha prajāstvānuprāṇantviti taṃ
somavikrayiṇe prayacatyathātaḥ paṇanasyaiva  
sa vai rājānam paṇate 
sa yadrājānam paṇate tasmādidaṃ sakṛtsarvam paṇyaṃ sa āha
somavikrayinkrayyaste somo rājāiti krayya ityāha somavikrayī taṃ vai te krīṇānīti
krīṇīhītyāha somavikrayī kalayā te krīṇānīti bhūyo vā ataḥ somo rājārhatītyāha
somavikrayī bhūya evātaḥ somo rājārhati mahāṃstveva gormahimetyadhvaryuḥ 
gorvai pratidhuk 
tasyai śṛtaṃ tasyai śarastasyai dadhi tasyai mastu tasyā ātañcanaṃ
tasyai navanītaṃ tasyai ghṛtaṃ tasyā āmikṣā tasyai vājinam 
śaphena te krīṇānīti 
bhūyo vā ataḥ somo rājārhatītyāha somavikrayī bhūya evātaḥ
somo rājārhati mahāṃstveva gormahimetyadhvaryuretānyeva daśa
vīryāṇyudākhyāyāha padā te 'rdhena te gavā te krīṇāmīti krītaḥ somo rājetyāha
somavikrayī vayāṃsi prabrūhīti 
sa āha  candra te vastraṃ te cāgā te dhenuste mithunau te gāvau tisraste 'nyā iti sa
yadarvākpaṇante paraḥ sampādayanti tasmādidaṃ sakṛtsarvam paṇyamarvākpaṇante
paraḥ sampādayantyatha yadadhvaryureva gorvīryāṇyudācaṣṭe na somasya
somavikrayī mahito vai somo devo hi somo 'thatadadhvaryurgām mahayati tasyai
paśyanvīryāṇi krīṇāditi tasmādadhvaryureva gorvīryāṇyudācaṣṭe na somasya
somavikrayī 
atha yatpañca kṛtvaḥ paṇate 
saṃvatsarasammito vai yajñaḥ pañca vā ṛtavaḥ
saṃvatsarasya tam pañcabhirāpnoti tasmātpañca kṛtvaḥ paṇate 
atha hiraṇye vācayati 
śukraṃ tvā śukreṇa krīṇāmīti śukraṃ hyetacukreṇa krīṇāti
yatsomaṃ hiraṇyena candraṃ candreṇeti candraṃ hyetaccandreṇa krīṇāti yatsomaṃ
hiraṇyenāmṛtamamṛtenetyamṛtaṃ hyetadamṛtena krīṇāti yatsomaṃ hiraṇyena 
atha somavikrayiṇamabhiprakampayati 
sagme te goriti yajamāne te
gaurityevaitadāha tadyajamānamabhyāhṛtya nyasthatyasme te candrāṇīti sa
ātmanyeva vīryaṃ dhatte śarīrameva somavikrayī harate tattataḥ somavikrayyādatte 
athājāyām pratīcīnamukhyāṃ vācayati 
tapasastanūrasīti tapaso ha vā eṣā prajāpateḥ
sambhūtā yadajā tasmādāha tapasastanūrasīti prajāpatervarṇa iti sā yattriḥ
saṃvatsarasya vijāyate tena prajāpatervarṇaḥ parameṇa paśunā krīyasa iti sā yattriḥ
saṃvatsarasya vijāyate tena paramaḥ paśuḥ sahasrapoṣam
puṣeyamityāśiṣamevaitadāśāste bhūmā vai sahasram bhūmānaṃ gacānītyevaitadāha 
sa vā anenaivājām prayacati 
anena rājānamādatta ājā ha vai nāmaiṣā yadajaitayā
hyenamantata ājati tāmetatparo 'kṣamajetyācakṣate 
atha rājānamādatte 
mitro na ehi sumitradha iti śivo naḥ śānta ehītyevaitadāha taṃ
yajamānasya dakṣiṇa ūrau pratyuhya vāso nidadhātīndrasyorumāviśa
dakṣiṇamityeṣa vā atrendro bhavati yadyajamānastasmādāhendrasyorumāviśa
dakṣiṇamityuśannuśantamiti priyaḥ priyamityevaitadāha syonaḥ syonamiti śivaḥ
śivamityevaitadāha 
atha somakrayaṇānanudiśati 
svāna bhrājāṅghare bambhāre hasta suhasta kṛśānavete
vaḥ somakrayaṇāstānrakṣadhvam mā vo dabhanniti dhiṣṇyānāṃ vā ete bhājanenaitāni
vai dhiṣṇyānāṃ nāmāni tānyevaibhya etadanvadikṣata 
athātrāporṇute 
garbho vā eṣa bhavati yo dīkṣate prāvṛtā vai garbhā ulveneva
jarāyuṇeva tamatrājījanata tasmādaporṇuta eṣa vā atra garbho bhavati tasmātparivṛto
bhavati parivṛtā iva hi garbho ulbeneva jarāyuṇeva 
atha vācayati 
pari māgne duścaritādbādhasvā mā sucarite bhajetyāsīnaṃ vā enameṣa
āgacati sa āgata uttiṣṭhati tanmithyākaroti vratam pramīṇāti tasyo haiṣā
prāyaścittistatho hāsyaitanna mithyākṛtam bhavati na vratam pramīṇāti tasmādāha
pari māgne duścaritādbādhasvā mā sucarite bhajeti 
atha rājānamādāyottiṣṭhati 
udāyuṣā svāyuṣodasthāmamṛtāṃ anvityamṛtaṃ vā eṣo
'nuttiṣṭhāta yaḥ somaṃ krītaṃ tasmādāhodāyuṣā svāyuṣodasthāmamṛtāṃ anviti 
atha rājānamādāyārohaṇamabhipraiti 
prati panthāmapadmahi svasti gāmanehasam
yena viśvāḥ pari dviṣo vṛṇakti vindate vasviti 
devā ha vai yajñaṃ tanvānāḥ 
te 'surarakṣasebhya āsaṇgādbhibhayāṃ cakrusta
etadyajuḥ svastyayanaṃ dadṛśusta etena yajuṣā nāṣṭrā rakṣāṃsyapahatyaitasya
yajuṣo 'bhaye 'nāṣṭre nivāte svasti samāśnuvata tatho evaiṣa etena yajuṣā nāṣṭrā
rakṣāṃsyapahatyaitasya yajuṣo 'bhaye 'nāṣṭre nivāte svasti samaśnute tasmādāha
prati panthāmapadmahi svasti gāmanehasam yena viśvāḥ pari dviṣo vṛṇakti vindate
vasviti 
taṃ vā iti haranti 
anasā parivahanti mahayantyevainametattasmācīrṣṇā vījaṃ
harantyanasodāvahanti 
atha yadapāmante krīṇāti 
raso vā āpaḥ sarasamevaitatkrīṇātyatha yaddhiraṇyam
bhavati saśukramevaitatkrīṇātyatha yadvāso bhavati satvacasamevaitatkrīṇātyatha
yadajā bhavati satapasamevaitatkrīṇātyatha yaddhenurbhavati
sāśiramevaitatkrīṇātyatha yanmithunau bhavataḥ samithunamevaitatkrīṇāti taṃ vai
daśabhireva krīṇīyānnādaśabhirdaśākṣarā vai virāḍvairājaḥ somastasmāddaśabhireva
krīṇīyānnādaśabhiḥ  
nīḍe kṛṣṇājinamāstṛṇāti 
adityāstvagasīti so 'sāveva
bandhurathainamāsādayatyadityai sada āsīdetīyaṃ vai pṛthivyaditiḥ seyam pratiṣṭhā
tadasyāmevainametatpratiṣṭhāyām pratiṣṭhāpayati tasmādāhādityai sada āsīdeti 
athaivamabhipadya vācayati 
astabhnāddyāṃ vṛṣabho antarikṣamiti devā ha vai
yajñaṃ tanvānāste 'surarakṣasebhya āsaṅādbibhayāṃ cakrusta enametajjyāyāṃsameva
badhāccakruryadāhāstabhnāddyāṃ vṛṣabho antarikṣamiti 
amimīta varimāṇam pṛthivyā iti 
tadenenemāṃlokānāspṛṇoti tasya hi na hantāsti na
badho yeneme lokā āspṛtāstasmādāhāmimīta varimāṇam pṛthivyā iti 
āsīdadviśvā bhuvanāni samrāḍiti 
tadenenedaṃ sarvamāspṛṇoti tasya hi na hantāsti
na badho yenedaṃ sarvamāspṛtaṃ tasmādāhāsīdadviśvā bhuvanāni samrāḍiti 
viśvettāni varuṇasya vratānīti tadasmā idaṃ sarvamanuvartma karoti yadidaṃ kiṃ ca
na kaṃ cana pratyudyāminaṃ tasmādāha viśvettāni varuṇasya vratānīti 
atha somaparyāṇahanena paryāṇahyati 
nedenaṃ nāṣṭrā rakṣāṃsi pramṛśāniti garbho
vā eṣa bhavati tira iva vai garbhāstira ivaitatparyāṇaddhaṃ tira iva vai devā
manuṣyebhyastira ivaitadyatparyāṇaddhaṃ tasmādvai paryāṇahyati 
sa paryāṇahyati 
vaneṣu vyantarikṣaṃ tatāneti vaneṣu hīdamantarikṣaṃ vitataṃ
vṛkṣāgreṣu vājamarvatsu paya usriyāsviti vīryaṃ vai vājāḥ pumāṃso 'rvantaḥ
puṃsvevaitadvīryaṃ dadhāti paya usriyāsviti payo hīdamusriyāsu hitaṃ hṛtsu kratuṃ
varuṇo vikṣvagnimiti hṛtsu hyayaṃ kraturmanojavaḥ praviṣṭo vikṣvagnimiti vikṣu
hyayam prajāsvagnirdivi sūryamadadhātsomamadrāviti divi hyasau sūryo hitaḥ
somamadrāviti giriṣu hi somastasmādāha divi sūryamadadhātsomamadrāviti 
atha yadi dve kṛṣṇājine bhavataḥ 
tayoranyataratpratyānahyati pratīnāhabhājanaṃ
yadyu ekam bhavati kṛṣṇājinagrīvā evāvakṛtya pratyānahyati pratīnāhabhājanaṃ
sūryasya cakṣurārohāgnerakṣṇaḥ kanīnakaṃ yatraitaśebhirīyase bhrājamāno
vipaściteti sūryamevaitatpurastātkaroti sūryaḥ purastānnāṣṭrā
rakṣāṃsyapaghnannetyathābhayenānāṣṭreṇa parivahanti 
uddhate pra ugye phalake bhavataḥ 
tadantareṇa tiṣṭhantsubrahmaṇyaḥ prājati
śreyānvā eṣo 'bhyārohādbhavati ko hyetamarhatyabhyāroḍhuṃ tasmādantareṇa
tiṣṭhanprājati 
palāśaśākhayā prājati 
yatra vai gāyatrī somamacāpatattadasyā āharantyā
apādastābhyāyatya parṇam praciceda gāyatryai vā somasya vā rājñastatpatitvā parṇo
'bhavattasmātparṇo nāma tadyadevātra somasya nyaktaṃ tadihāpyasaditi
tasmātpalāśaśākhayā prājati 
athānaḍvāhāvājanti 
tau yadi kṛṣṇau syātāmanyataro vā kṛṣṇastatra
vidyādvarṣiṣyatyaiṣamaḥ parjanyo vṛṣṭimānbhaviṣyatītyetadu vijñānam 
atha yunakti 
usrāvetaṃ dhūrṣāhāvityusrau hi bhavato dhūrṣāhāviti dhūrvāhau hi
bhavato yujyethāmanaśrū iti yujete hyanaśrū ityanārtāviti
tadavīrahaṇāvityapāpakṛtāviti tadbrahmacodanāviti brahmacodanau hi bhavataḥ svasti
yajamānasya gṛhāngacatamiti yathaināvantarā nāṣṭrā rakṣāṃsi na
hiṃsyurevametadāha 
atha paścātparikramya 
apālambamabhipadyāha somāya krītāyānubrūhīti somāya
paryuhyamāṇāyeti vāto yatarathā kāmayeta 
atha vācayati 
bhadro me 'si pracyavasva bhuvaspata iti bhadro hyasyaiṣa bhavati
tasmānnānyamādriyate 'pyasya rājānaḥ sabhāgā āgacanti pūrvo rājño 'bhivadati
bhadro hi bhavati tasmādāha bhadro me 'sīti pracyavasva bhuvaspata iti bhuvanānāṃ
hyeṣa patirviśvānyabhi dhāmānītyaṅgāni vai viśvāni dhāmānyaṅgānyevaitadabhyāha
mā tvā paripariṇo vidanmā tvā paripanyino vidanmā tvā vṛkā aghāyavo vidanniti
yathainamantarā nāṣṭrā rakṣāṃsi na vindeyurevametadāha 
śyeno bhūtvā parāpateti 
vaya evainametadbhūtam prapātayati yadvā ugraṃ
tannāṣṭrā rakṣāṃsi nānvavayantyetadvai vayasāmojiṣṭham baliṣṭhaṃ
yacyenastamevaitadbhūtam prapātayati yadāha śyeno bhūtvā parāpateti 
atha śarīramevānvavahanti 
yajamānasya gṛhāngaca tannau saṃskṛtamiti nātra
tirohitamivāsti 
atha subrahmaṇyāmāhvayati 
yathā yebhyaḥ pakṣyantsyāttānbrūyādityahe vaḥ
paktāsmītyevamevaitaddevebhyo yajñaṃ nivedayati subrahmaṇyoṃ subrahmṇyomiti
brahma hi devānpracyāvayati triṣkṛtva āha trivṛddhi yajñaḥ 
indrāgaceti 
indro vai yajñasya devatā tasmādāhendrāgaceti hariva āgaca
medhātithermeṣa vṛṣaṇaśvasya mene gaurāvaskandinnahalyāyai jāreti tadyānyevāsya
caraṇāni tairevainametatpramumodayiṣati 
kauśika brāhmaṇa gautama bruvāṇeti 
śaśvaddhaitadāruṇinādhunopajñātaṃ
yadgautama bruvāṇeti sa yadi kāmayeta brūyādetadyadyu kāmayetāpi nādriyetetyahe
sutyāmiti yāvadahe sutyā bhavati 
devā brahmāṇa āgacateti 
taddevāṃśca brāhmaṇāṃścāhaitairhyatrobhayairartho
bhavati yaddevaiśca brāhmaṇaiśca 
atha pratiprasthātā 
agreṇa śālāmagnīṣomīyeṇa paśunā pratyupatiṣṭhate 'gnīṣomau
vā etamantarjambha ādadhāte yo dīkṣata āgnāvaiṣṇavaṃ hyado dīkṣaṇīyaṃ
havirbhavati yo vai viṣṇuḥ somaḥ sa havirvā eṣa bhavati yo dīkṣate
tadenamantarjambha ādadhāte tatpaśunātmānaṃ niṣkrīṇīte 
taddhaike  āhavanīyādulmukamāharantyayamagnirayaṃ somastābhyāṃ saha
sadbhyāṃ niṣkreṣyāmaha iti vadantastadu tathā na kuryādyatra vā etau kva ca
tatsahaiva 
sa vai dvirūpo bhavati 
dvidevatyo hi bhavati devatayorasamade kṛṣṇasāraṅga
syādityāhuretaddhyenayo rūpatamamiveti yadi kṛṣṇasāraṅgaṃ na vindedatho api
lohitasāraṅga syāt 
tasminvācayati 
namo mitrasya varuṇasya cakṣase maho devāya tadṛtaṃ saparyata
dūre dṛśe devajātāya ketave divasputrāya sūryāya śaṃsateti nama evāsmā etatkaroti
mitradheyamevainenaitatkurute 
athādhvaryurārohaṇaṃ vimuñcati 
varuṇasyottambhanamasītyupastambhanenopastabhnāti varuṇasya skambhasarjanī
stha iti śamye udvṛhati sa yadāha varuṇasya skambhasarjanī stha iti varuṇyo hyeṣa
etarhi bhavati yatsomaḥ krītaḥ 
atha catvāro rājāsandīmādadate 
dvau vā asmai mānuṣāya rājña ādadāte athaitāṃ
catvāro yo 'sya sakṛtsarvasyeṣṭe 
audumbarī bhavati 
annaṃ vā ūrgudumbara ūrjo 'nnādyasyāvaruddhyai
tasmādaudumbarī bhavati 
nābhidaghnā bhavati 
atra vā annam pratitiṣṭhanyannaṃ somastasmānnābhidaghnā
bhavatyatro eva retasa āśayo retaḥ somastasmādatradaghnā bhavati 
tāmabhimṛśati 
varuṇasya ṛtasadanyasītyatha kṛṣṇājinamāstṛṇāti varuṇasya
ṛtasadanamasītyathainamāsādayati varuṇasya ṛtasadanamāsīdeti sa yadāha varuṇasya
ṛtasadanamāsīdeti varuṇyo hyeṣa etarhi bhavati 
athainaṃ śālām prapādayati 
sa prapādayanvācayati yā te dhāmāni haviṣā yajanti tā
te viśvā paribhūrastu yajñam 
gayasphānaḥ prataraṇaḥ suvīro 'vīrahā pracarā soma
duryāniti gṛhā vai duryā gṛhānnaḥ śivaḥ śānto 'pāpakṛtpracaretyevaitadāha 
atra haike  udapātramupaninayanti yathā rājña āgatāyodakamāharedevametaditi
vadantastadu tathā na kuryānmānuṣaṃ ha te yajñe kurvanti vyṛddhaṃ vai
tadyajñasya yanmānuṣaṃ nedvyṛddhaṃ yajñe karavāṇīti tasmānnopaninayet  
śiro vai yajñasyātithyaṃ bāhū prāyaṇīyodayanīyau 
abhito vai śiro bāhū
bhavatastasmādabhita ātithyamete haviṣī bhavataḥ prāyaṇīyaścodayanīyaśca 
atha yasmādātithyaṃ nāma 
atithirvā eṣa etasyāgacati yatsomaḥ krītastasmā
etadyathā rājñe vā brāhmaṇāya vā mahokṣaṃ vā mahājaṃ vā pacettadaha mānuṣaṃ
havirdevānāmevamasmā etadātithyaṃ karoti 
tadāhuḥ  pūrvo 'tītya gṛhṇīyāditi yatra vā arhantamāgataṃ nāpacāyanti krudhyati vai
sa tatra tathā hāpacito bhavati 
tadvā anyatara eva vimuktaḥ syāt 
anyataro 'vimukto 'tha gṛhṇīyātsa yadanyataro
vimuktastenāgato yadvanyataro 'vimuktastenāpacitaḥ 
tadu tathā na kuryāt vimucyaiva prapādya gṛhṇīyādyathā vai devānāṃ caraṇaṃ tadvā
anu manuṣyāṇāṃ tasmānmānuṣe yāvanna vimuñcate naivāsmai tāvadudakaṃ haranti
nāpacitiṃ kurvantyanāgato hi sa tāvadbhavatyatha yadaiva vimuñcate 'thāsmā udakaṃ
harantyathāpacitiṃ kurvanti tarhi hi sa āgato bhavati tasmādvimucyaiva prapādya
gṛhṇīyāt 
sa vai saṃtvaramāṇa iva gṛhṇīyāt 
tathā hāpacito bhavati tatpatnyanvārabhate
paryuhyamāṇaṃ vai yajamāno 'nvārabhate 'thātra patnyubhayata
evaitanmithunenānvārabhete yatra vā arhannāgacati sarvagṛhyā iva vai tatra ceṣṭanti
tathā hāpacito bhavati 
sa vā anyenaiva tato yajuṣā gṛhṇīyāt 
yeno cānyāni havīṃṣyekaṃ vā eṣa bhāgaṃ
krīyamāṇo 'bhikrīyate candasāmeva rājyāya candasāṃ sāmrājyāya tasya
candāṃsyabhitaḥ sācayāni yathā rājño 'rājāno rājakṛtaḥ sūtagrāmaṇya evamasya
candāṃsyabhitaḥ sācayāni 
na vai tadavakalpate 
yaccandobhya iti kevalaṃ gṛhṇīyādyatra vā arhate pacanti
tadabhitaḥ sācayo 'nvābhaktā bhavantyarājāno rājakṛtaḥ
sūtagrāmaṇyastasmādyatraivaitasyai gṛhṇīyāttadeva candāṃsyanvābhajet 
sa gṛhṇāti  agnestanūrasi viṣṇave tvetyagnirvai gāyatrī tadgāyatrīmanvābhajati 
somasya tanūrasi viṣṇave tveti 
kṣatraṃ vai somaḥ kṣatraṃ
triṣṭuptattriṣṭubhamanvābhajati 
atitherātithyamasi viṣṇave tveti 
so 'syoddhāro yathā śreṣṭhasyoddhāra evamasyaiṣa
ṛte candobhyaḥ 
śyenāya tvā somabhṛte viṣṇave tveti 
tadgāyatrīmanvābhajati sā yadgāyatrī śyeno
bhūtvā divaḥ somamāharattena sā śyenaḥ somabhṛttenaivaināmetadvīryeṇa
dvitīyamanvābhajati 
agnaye tvā rāyaspoṣade viṣṇave tveti 
paśavo vai rāyaspoṣaḥ paśavo jagatī
tajjagatīmanvābhajati 
atha yatpañca kṛtvo gṛhṇāti 
saṃvatsarasammito vai yajñaḥ pañca vā ṛtavaḥ
saṃvatsarasya tam pañcabhirāpnoti tasmātpañca kṛtvo gṛhṇātyatha yadviṣṇave tvā
viṣnave tveti gṛhṇāti viṣṇave hi gṛhṇāti yo yajñāya gṛhṇāti 
navakapālaḥ puroḍāśo bhavati 
śiro vai yajñasyātithyaṃ navākṣarā vai gāyatryaṣṭau
tāni yānyanvāha praṇavo navamaḥ pūrvārdho vai yajñasya gāyatrī pūrvārdhe eṣa
yajñasya tasmānnavakapālaḥ puroḍāśo bhavati 
kārṣmaryamayāḥ paridhayaḥ 
devā ha vā etaṃ vanaspatiṣu rākṣoghnaṃ
dadṛśuryatkārṣmaryaṃ śiro vai yajñasyātithyaṃ neciro yajñasya nāṣṭrā rakṣāṃsi
hinasanniti tasmātkārṣmaryamayāḥ paridhayo bhavanti 
āśvavālaḥ prastaraḥ 
yajño ha devebhyo 'pacakrāma so 'śvo bhūtvā parāṅāvavarta
tasya devā anuhāya vālānabhipedustānālulupustānālupya sārdhaṃ saṃnyāsustata etā
oṣadhayaḥ samabhavanyadaśvavālāḥ śiro vai yajñasyātithyaṃ jaghanārdho vālā
ubhayata evaitadyajñam parigṛhṇāti yadāśvavālāḥ prastaro bhavati 
aikṣavyau vidhṛtī 
nedbarhiśca prastaraśca saṃlubhyāta ityathotpūyājyaṃ sarvāṇyeva
caturgṛhītānyājyāni gṛhṇāti na hyatrānuyājā bhavanti 
āsādya havīṃṣyagnim manthati 
śiro vai yajñasyātithyaṃ janayanti vā
enametadyanmanthanti śīrṣato vā agre jāyamāno jāyate śīrṣata evaitadagre yajñaṃ
janayatyagnirvai sarvā devatā agnau hi sarvābhyo devatābhyo juhvati śiro vai
yajñasyātithyaṃ śīrṣata evaitadyajñaṃ sarvābhirdevatābhiḥ samardhayati
tasmādagnim manthati 
so 'dhimanthanaṃ śakalamādatte 
agnerjanitramasītyatra hyagnirjāyate
tasmādāhāgnerjanitramasīti atha darbhataruṇake nidadhāti 
vṛṣaṇau stha iti
tadyāvevemau striyai sākaṃjāvetāvevaitau 
athādharāraṇiṃ nidadhāti 
urvaśyasītyathottarāraṇyājyavilāpanīmupaspṛśatyāyurasīti
tāmabhinidadhāti purūravā asītyurvaśī vā apsarāḥ purūravāḥ patiratha
yattasmānmithunādajāyata tadāyurevamevaiṣa etasmanmithunādyajñaṃ
janayatyathāhāgnaye mathyamānāyānubrūhīti 
sa manthati 
gāyatreṇa tvā candasā manthāmi traiṣṭubhena tvā candasā manthāmi
jāgatena tvā candasā mānthāmīti taṃ vai candobhireva manthati candāṃsi
mathyamānāyānvāha candāṃsyevaitadyajñamanvāyātayati yathāmumādityaṃ raśmayo
jātāyānubrūhītyāha yadā jāyate prahriyamāṇāyetyanupraharan 
so 'nupraharati 
bhavataṃ naḥ samanasau sacetasāvarepasau mā yajñaṃ hiṃsiṣṭam
mā yajñapatiṃ jātavedasau śivau bhavatamadya na iti śāntimevābhyāmetadvadati
yathā nānyo 'nyaṃ hiṃsyātām 
atha sruveṇopahatyājyam 
agnimabhijuhotyagnāvagniścarati praviṣṭa ṛṣīṇām putro
abhiśastipāvā sa naḥ syonaḥ suyajā yajeha devebhyo havyaṃ
sadamaprayucantsvāhetyāhutyai vā etamajījanata
tametayāhutyāpraiṣīttasmādevamabhijuhoti 
tadiḍāntam bhavati 
nānuyājānyajanti śiro vai yajñasyātithyam pūrvārdho vai śiraḥ
pūrvārdhamevaitadyajñasyābhisaṃskaroti sa yaddhānuyājānyajedyathā śīrṣataḥ
paryāhṛtya pādau pratidadhyādevaṃ tattasmādiḍāntaṃ bhavati nānuyājānyajanti  
ātithyena vai devā iṣṭvā 
tāntsamadavindatte caturdhā vyadravannanyo 'nyasya śriyā
atiṣṭhamānā agnirvasubhiḥ somo rudrairvaruṇa ādityairindro
marudbhirbṛhaspatirviśvairdevairityu haika āhurete ha tveva te viśve devā ye te
caturdhā vyadravaṃstānvidrutānasurarakṣānyanuvyaveyuḥ 
te 'viduḥ  pāpīyāṃso vai bhavāmo 'surarakṣasāni vai no 'nuvyavāgurdviṣadbhyo vai
radhyāmo hanta saṃjānāmahā ekasya śriyai tiṣṭhāmahā iti ta indrasya śriyā
atiṣṭhanta tasmādāhurindraḥ sarvā devatā indraśreṣṭhā devā iti 
tasmādu ha na svā ṛtīyeran 
ya eṣām parastarāmiva bhavati sa enānanuvyavaiti te
priyaṃ dviṣatāṃ kurvanti dviṣadbhyo radhyanti tasmānna 'rtīyerantsa yo haivaṃ
vidvānna 'rtīyate 'priyaṃ dviṣatāṃ karoti na dvipadbhyo radhyati tasmānna 'rtīyeta 
te hocuḥ  hantedaṃ tathā karavāmahai yathā na idamāpradivamevājaryamasaditi 
te devāḥ  juṣṭāstanūḥ priyāṇi dhāmāni sārdhaṃ samavadadire te hocuretena naḥ sa
nānāsadetena viṣvaṅyo na etadatikrāmāditi kasyopadraṣṭuriti tanūnaptureva
śākvarasyeti yo vā ayam eṣa tanūnapācākvaraḥ so 'yam prajānāmupadraṣṭā
praviṣṭastāvimau prāṇodānau 
tasmādāhuḥ 
mano devā manuṣyasyājānantīti manasā saṃkalpayati
tatprāṇamapipadyate prāṇo vātaṃ vāto devebhya ācaṣṭe yathā puruṣasya manaḥ 
tasmādetadṛṣiṇābhyanūktam 
manasā saṃkalpayati tadvātamapigacati vāto devebhya
ācaṣṭe yathā puruṣa te mana iti 
te devāḥ  juṣṭāstanūḥ priyāṇi dhāmāni sārdhaṃ samavadadire te hocuretena naḥ sa
nānāsadetena viṣvaṅyo na etadatikrāmāditi taddevā apyetarhi nātikrāmanti ke hi
syuryadatikrāmeyuranṛtaṃ hi vadeyurekaṃ ha vai devā vrataṃ caranti satyameva
tasmādeṣāṃ jitamanapajayyaṃ tasmādyaśa evaṃ ha vā asya jitamanapajayyamevaṃ
yaśo bhavati ya evaṃ vidvāntsatyaṃ vadati tadetattānūnaptraṃ nidānena 
te devāḥ  juṣṭāstanūḥ priyāṇi dhāmāni sārdhaṃ samavadadire 'thaita ājyānyeva
gṛhṇānā juṣṭāstanūḥ priyāṇi dhāmāni sārdhaṃ samavadyante tasmādu ha na sarveṇeva
samabhyaveyānnenme juṣṭāstanvaḥ priyāṇi dhāmāni sārdhaṃ samabhyavāyāniti yeno
ha samabhyaveyānnāsmai druhyedidaṃ hyāhurna satānunaptriṇe drogdhavyamiti 
athāto gṛhṇātyeva 
āpataye tvā paripataye gṛhṇāmīti yo vā ayam pavata eṣa ā ca
patati pari ca patatyetasmā u hi gṛhṇāti tasmādāhāpataye tvā paripataye gṛhṇāmīti 
tanūnaptre śākvarāyeti 
yo vā ayam pavata eṣa tanūtaptā śākvara etasmā u hi gṛhṇāti
tasmādāha tanūnaptre śākvarāyeti 
śakvana ojiṣṭhāyeti 
eṣa vai śakvaujiṣṭha etasmā u hi gṛhṇāti tasmādāha śakvana
ojiṣṭhāyeti 
athātaḥ samavamṛśantyeva 
etaddha devā bhūyaḥ samāmira itthaṃ naḥ so
'muthāsadyo na etadatikrāmāditi tatho evaita etatsamamanta itthaṃ naḥ so
'muthāsadyo na etadatikrāmāditi 
te samavamṛśanti 
anādhṛṣṭamasyanādhṛṣyaṃ devānāmoja ityanādhṛṣṭā hi devā
āsannanādhṛṣyāḥ saha santaḥ samānaṃ vadantaḥ samānaṃ dadhrāṇā devānāmoja iti
devānāṃ vai juṣṭāstanvaḥ priyāṇi dhāmānyanabhiśastyabhiśastipā anabhiśastenyamiti
sarvāṃ hi devā abhiśastiṃ tīrṇā añjasā satyamupageṣamiti satyaṃ vadāni
medamatikramiṣamityevaitadāha svite mā dhā iti svite hi taddevā ātmānamadadhat
a yatsatyamavadanyatsatyamakurvastasmādāha svite mā dhā iti 
atha yāstaddevāḥ 
juṣṭāstanūḥ priyāṇi dhāmāni sārdhaṃ samavadadire tadindre
saṃnyadadhataiṣa vā indro ya eṣa tapati na ha vā eṣo 'gre tatāpa yathā
haivaidamanyatkṛṣṇamevaṃ haivāsa tenaivaitadvīryeṇa tapati tasmādyadi bahavo
dīkṣerangṛhapataya eva vratamabhyutsicya prayaceyuḥ sa hi teṣāmindrabhājanam
bhavati yadyu dakṣiṇāvatā dīkṣeta yajamānāyaiva vratamabhyutsicya
prayaceyuridaṃ hyāhurindro yajamāna iti 
atha yāstaddevāḥ 
juṣṭāstanūḥ priyāṇi dhāmāni sārdhaṃ samavadadire tatsārdhaṃ
saṃjaghne tatsāmābhavattasmādāhuḥ satyaṃ sāma devajaṃ sāmeti  
ātithyena vai devā iṣṭvā 
tāntsamadavindatte tānūnaptraiḥ samaśāmyaṃsta etasya
prāyaścittimaicanyadanyo 'nyam pāpamavadannāha
purāvabhṛthātpunardīkṣāmavākalpayaṃsta etāmavāntarāṃ dīkṣāmapaśyan 
te 'gninaiva tvacaṃ vipalyāṅgayanta 
tapo vā agnistapo dīkṣā tadavāntarāṃ
dīkṣāmupāyaṃstadyadavāntarāṃ dīkṣāmupāyaṃstasmādavāntaradīkṣā
saṃtarāmaṅgulīrāñcanta saṃtarām mekhalām paryastāmevaināmetatsatīm paryāsyanta
tatho evaiṣa etadyadataḥ prācīnamavratyaṃ vā karotyavratyam vā vadati
tasyaivaitatprāyaścittiṃ kurute 
so 'gninaiva tvacaṃ vipalyaṅgayate 
tapo vā agnistapo dīkṣā tadavāntarāṃ
dīkṣāmupaiti saṃtarāmaṅgulīracate saṃtarām mekhalām paryastāmevaināmetatsatīm
paryasyate prajāmu haiva taddevā upāyan 
te 'gninaiva tvaca vipalyāṅgayanta 
agnirvai mithunasya kartā prajanayitā
tatprajāmupāyantsaṃtarāmaṅgulīrāñcanta saṃtarām mekhalāṃ
tatprajāmātmannakurvata tatho evaiṣa etatprajāmevopaiti 
so 'gninaiva tvacaṃ vipalyaṅgayate 
agnirvai mithunasya kartā prajanayitā
tatprajāmupaiti saṃtarāmaṅgulīracate saṃtarām mekhalāṃ tatprajāmātmankurute 
devānāmu ha sma dīkṣitānām 
yaḥ samiddhāro vā svādhyāyaṃ vā visṛjate taṃ ha
smetarasyaivetaraṃ rūpeṇetarasyetaramasurarakṣasāni jighāṃsanti te ha pāpaṃ
vadanta upasameyuriti vai māṃ tvamacikīrṣīriti mājighāṃsīrityagnirhaiva tathā
nānyamuvādāgniṃ tathā nānyaḥ 
te hocuḥ  apītthaṃ tvāmagne 'vādiṣūriti naivāhamanyaṃ na māmanya iti 
te 'viduḥ  ayaṃ vai no virakṣastamo 'syaiva rūpamasāma tena
rakṣāṃsyatimokṣyāmahe tena svargaṃ lokaṃ samaśnuviṣyāmaha iti te 'gnireva
rūpamabhavaṃstena rakṣāṃsyatyamucyanta tena svargaṃ lokaṃ samāśnuvata tatho
evaiṣa etadagnereva rūpam bhavati tena rakṣāṃsyatimucyate tena svargaṃ lokaṃ
samaśnute sa vai samidhamevābhyādadhadavāntaradīkṣāmupaiti 
sa samidhamabhyādadhāti 
agne vratapāstve vratapā ityagnirhi devānāṃ
vratapatistasmādāhāgne vratapāstve vratapā iti yā tava tanūriyaṃ sā mayi yo mama
tanūreṣā sā tvayi saha nau vratapate vratānīti tadagninā tvacaṃ vipalyaṅgayate 'nu
me dīkṣāṃ dīkṣāpatirmanyatāmanu tapastapaspatiriti tadavāntarāṃ dīkṣāmupaiti
saṃtarāmaṅgulīracate saṃtarām mekhalām paryastāmevaitatsatīm paryasyate 
athainamato madantībhirupacaranti 
tapo vā agnistapo madantyastasmādenam
madantībhirupacaranti 
atha madantībhirupaspṛśya 
rājānamāpyāyayanti tadyanmadantīrupaspṛśya
rājānamāpyāyayanti vajro vā ājyaṃ retaḥ somo nedvajreṇājyena retaḥ somaṃ
hinasāmeti tasmānmadantīrupaspṛśya rājānamāpyāyayanti 
tadāhuḥ  yasmā etadāpyāyanaṃ kriyata ātithyaṃ somāya tamevāgra
āpyāyayeyurathāvāntaradīkṣāmatha tānūnaptrāṇīti tadu tathā na kuryādyajñasya vā
evaṃ karmātra vā enāntsamadavindatte saṃśamameva
pūrvamupāyannathāvāntaradīkṣāmathāpyāyanam 
tadyadāpyāyayanti 
devo vai somo divi hi somo vṛtro vai soma āsīttasyaitacarīraṃ
yadgirayo yadaśmānastadeṣośānā nāmauṣadhirjāyata iti ha smāha
śvetaketurauddālakistāmetadāhṛtyābhiṣuṇvanti tāṃ
dīkṣopasadbhistānūnaptrairāpyāyanena somaṃ kurvantīti tatho evaināmeṣa
etaddīkṣopasadbhistānūnaptrairāpyāyanena somaṃ karoti 
madhu sāraghamiti vā āhuḥ 
yajño ha vai madhu sāraghamathaita eva saragho
madhukṛto yadṛtvijastadyathā madhu madhukṛta
āpyāyayeyurevamevaitadyajñamāpyāyayanti 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo nāma 
tadvā ṛṣīṇāmanuśrutamāsa 
te yajñaṃ samabharanyathāyaṃ yajñaḥ sambhṛta evaṃ vā
eṣa yajñaṃ sambharati yo dīkṣate vāgvai yajñastadyadevātra yajñasya nirdhītaṃ
yadvidugdhaṃ tadevaitatpunarāpyāyayati 
te vai ṣaḍbhūtvāpyāyayanti 
ṣaḍvā ṛtava ṛtava evaitadbhūtvāpyāyayanti 
ta āpyāyayanti 
aṃśuraṃśuṣṭe deva somāpyāyatāmiti
tadasyāṃśumaṃśumevāpyāyayantīndrāyaikadhanavida itīndro vai yajñasya devatā
tasmādāhendrāyetyekadhanavida iti śataṃśataṃ ha sma vā eṣa devānpratyekaika
evāṃśurekadhanānāpyāyate daśadaśa vā tubhyamindraḥ pyāyatāmā tvamindrāya
pyāyasvetīndro vai yajñasya devatā sā yaiva yajñasya devatā tāmevaitadāpyāyayatyā
tvamindrāya pyāyasveti tadetasminnāpyāyanaṃ dadhātyāpyāyayāsmāntsakhīntsanyā
medhayeti sa yatsanoti tattadāha yatsanyetyatha yadanubrūte tadu tadāha
yanmaghayeti svasti te deva soma satyāmaśīyetyekā vā eteṣāmāśīrbhavatyṛtvijāṃ ca
yajamānasya ca yajñasyodṛcaṃ gacemeti yajñasyodṛcaṃ gacānītyevaitadāha 
atha prastare nihnuvate 
uttarataupacāro vai yajño
'thaitaddakṣiṇevānvityāpyāyayantyagnirvai yajñastadyajñam pṛṣṭhataḥ kurvanti
tanmithyākurvanti devebhya āvṛścyante yajño vai prastarastadyajñam punarārabhante
tasyo haiṣā prāyaścittistatho haiṣāmetanna mithyākṛtam bhavati na devebhya
āvṛścyante tasmātprastare nihnuvate 
tadāhuḥ  akte nihnuvīrānanaktā ityanakte haiva nihnuvīrannanupraharaṇaṃ
hyevāktasya 
te nihnuvate 
eṣṭā rāyaḥ preṣe bhagāya ṛtamṛtavādibhya iti satyaṃ satyavādibhya
ityaivaitadāha namo dyāvāpṛthivībhyāmiti tadābhyāṃ dyāvāpṛthivībhyāṃ nihnuvate
yayoridaṃ sarvamadhi 
athāha samullupya prastaram 
agnīnmadantyāpāiti madantītyagnīdāha
tābhirehītyuparyuparyagnimatiharati sa yannānupraharatyetena hyata ūrdhvānyahāni
pracariṣyanbhavatyatha yaduparyuparyagnimatiharati tadevāsyānuprahṛtabhājanam
bhavati tamagnīdhe prayacati tamagnīnnidadhāti  
grīvā vai yajñasyopasadaḥ śiraḥ pravargyaḥ 
tasmādyadi pravargyavānbhavati
pravargyeṇa pracaryāthopasadbhiḥ pracaranti tadgrīvāḥ pratidadhāti 
tadyāḥ pūrvāhṇe 'nuvākyā bhavanti 
tā aparāhṇe yājyā yā yājyāstā
anuvākyāstadvyatiṣajati tasmādimāni grīvāṇām parvāṇi vyatiṣaktānīmānyasthīni 
devāśca vā asurāśca 
ubhaye prājāpatyāḥ paspṛdhire tato 'surā eṣu lokeṣu
puraścakrire 'yasmayīmevāsmiṃloke rajatāmantarikṣe hariṇīṃ divi 
tadvai devā aspṛṇvata 
ta etābhirupasadbhirupāsīdaṃstadyadupāsīdaṃstasmādupasado
nāma te puraḥ prābhindannimāṃlokānprājayaṃstasmādāhurupasadā puraṃ jayantīti
yadahopāsate tenemām mānuṣīm puraṃ jayanti 
etābhirvai devā upasadbhiḥ 
puraḥ prābhindannimāṃlokānprājayaṃstatho evaiṣa
etannāhaivāsmā asmiṃloke kaścana puraḥ kuruta
imānevaitallokānprabhinattīmāṃlokānprajayati tasmādupasadbhiryajate 
tā vā ājyahaviṣo bhavanti 
vajro vā ājyametena vai devā vajreṇājyena puraḥ
prābhindannimāṃlokānprājayaṃstatho evaiṣa etena
vajreṇājyenemāṃlokānprabhinattīmāṃlokānprajayati tasmādājyahaviṣo bhavanti 
sa vā aṣṭau kṛtvo juhvāṃ gṛhṇāti 
caturupabhṛtyatho itarathāhuścatureva kṛtvo
juhvāṃ gṛhṇīyādaṣṭau kṛtva upabhṛtīti 
sa vā aṣṭāveva kṛtvo juhvāṃ gṛhṇāti 
caturupabhṛti tadvajramabhibhāraṃ karoti tena
vajreṇābhibhāreṇemāṃlokānprabhinattīmāṃlokānprajayati 
agnīṣomau vai devānāṃ sayujau 
tābhyāṃ sārdhaṃ gṛhṇāti viṣṇava ekākine
'nyataramevāghāramāghārayati yaṃ sruveṇa pratikrāmati vā
uttaramāghāramāghāryābhijityā abhijayānīti tasmādanyataramevāghāramāghārayati
yaṃ sruveṇa 
athāśrāvya na hotāram pravṛṇīte 
sīda hotarityevāhopaviśati hotā hotṛṣadana
upaviśya prasauti prasūto 'dhvaryuḥ srucāvādatte 
sa āhātikrāmannagnaye 'nubrūhīti 
āśrāvyāhāgniṃ yajeti vaṣaṭkṛte juhoti 
athāha somāyānubrūhīti 
āśrāvyāha somaṃ yajeti vaṣaṭkṛte juhoti 
atha yadupabhṛtyājyam bhavati 
tatsamānayamāna āha viṣṇave 'nubrūhītyāśrāvyāha
viṣṇuṃ yajeti vaṣaṭkṛte juhoti 
sa yatsamānatra tiṣṭhanjuhoti 
na yathedam pracarantsaṃcaratyabhijityā
abhijayānītyatha yadetā devatā yajati vajramevaitatsaṃskarotyagnimanīkaṃ somaṃ
śalpaṃ viṣṇuṃ kulmalaṃ 
saṃvatsaro hi vajraḥ 
agnirvā ahaḥ somo rātriratha yadantareṇa tadviṣṇuretadvai
pariplavamānaṃ saṃvatsaraṃ karoti 
saṃvatsaro vajraḥ 
etena vai devāḥ saṃvatsareṇa vajreṇa puraḥ
prābhindannimāṃlokānprājayaṃstatho evaiṣa etena saṃvatsareṇa
vajreṇemāṃlokānprabhinattīmāṃlokānprajayati tasmādetā devatā yajati 
sa vai tisra upasada upeyāt 
trayo vā ṛtavaḥ saṃvatsarasya saṃvatsarasyaivaitadrūpaṃ
kriyate saṃvatsaramevaitatsaṃskaroti dvirekayā pracarati dvirekayā 
tāḥ ṣaṭsampadyante 
ṣaḍvā ṛtavaḥ saṃvatsarasya saṃvatsarasyaivaitadrūpaṃ kriyate
saṃvatsaramevaitatsaṃskaroti 
yadyu dvādaśopasada upeyāt 
dvādaśa vai māsāḥ saṃvatsarasya
saṃvatsarasyaivaitadrūpaṃ kriyate saṃvatsaramevaitatsaṃskaroti dvirekayā pracarati
dvirekayā 
tāścaturviṃśatiḥ sampadyante 
caturviṃśatirvai saṃvatsarasyārdhamāsāḥ
saṃvatsarasyaivaitadrūpaṃ kriyate saṃvatsaramevaitatsaṃskaroti 
sa yatsāyamprātaḥ pracarati 
tathā hyeva sampatsampadyate sa yatpūrvāhṇe pracarati
tajjayatyatha yadaparāhṇe pracarati sujitamasadityatha yajjuhotīdaṃ vai puraṃ
yudyanti tāṃ jitvā svāṃ satīṃ prapadyante 
sa yatpracarati tadyudhyatyatha yatsaṃtiṣṭhate tajjayatyathayajjuhoti
svāmevaitatsatīm prapadyate 
sa juhoti  yayā dvirekasyāhnaḥ pracariṣyanbhavati yā te agne 'yaḥśayā
tanūrvarṣiṣṭhā gahvareṣṭhā ugraṃ vaco apāvadhīttveṣaṃ vaco
apāvadhītsvāhetyevaṃrūpā hi sāsīdayasmayī hi sāsīt 
atha juhoti 
yayā dvirekasyāhnaḥ pracariṣyanbhavati yā te agne rajaḥśayā
tanūrvarṣiṣṭhā gahvareṣṭhā ugraṃ vaco apāvadhīttveṣaṃ vaco
apāvadhītsvāhetyevaṃrūpā hi sāsīdrajatā hi sāsīt 
atha juhoti 
yayādvirekasyāhnaḥ pracariṣyanbhavati yā te agne hariśayā
tanūrvarṣiṣṭhā ugraṃ vaco apāvadhīttveṣaṃ vaco apāvadhītsvāhetyevaṃrūpā hi
sāsīddhariṇī hi sāsīdyadyu dvādaśopasada upeyāccaturahamekayā
pracareccaturahamekayā 
athāto vratopasadāmeva 
paraurvīrvā anyā upasadaḥ paro 'hvīranyāḥ sa yāsāmekam
prathamāhaṃ dogdhyatha dvāvatha trīṃstāḥ paraurvīratha yāsāṃ trīnprathamāhaṃ
dogdhyatha dvāvathaikaṃ tāḥ paro 'hvīryā vai paro 'hvīstāḥ paraurvīryāḥ
paraurvīstāḥ paro 'hvīḥ 
tapasā vai lokaṃ jayanti 
tadasyaitatparaḥ para eva varīyastapo bhavati paraḥparaḥ
śreyāṃsaṃ lokaṃ jayati vasīyānu haivāsmiṃloke bhavati ya evaṃ vidvānparo
'hvīrupasada upaiti tasmādu paro 'hvīrevopasada upeyādyadyu dvādaśopasada
upeyāttrīṃścaturahaṃ dohayeddvau caturahamekaṃ caturaham  
tadya eṣa pūrvārdhyo varṣiṣṭha sthūṇārājo bhavati 
tasmātprāṅ prakrāmati
trīnvikramāṃstacaṅkuṃ nihanti so 'ntaḥpātaḥ 
tasmānmadhyamācaṅkoḥ 
dakṣiṇā pañcadaśa vikramānprakrāmati tacaṅku nihanti sā
dakṣiṇā śroṇiḥ 
tasmānmadhyamācaṅkoḥ udaṅ pañcadaśa vikramānprakrāmati tacaṅku nihanti sottarā
śroṇiḥ 
tasmānmadhyamācaṅkoḥ 
prāṅ ṣaṭtriṃśataṃ vikramānprakrāmati tacaṅku nihanti sa
pūrvārdhaḥ 
tasmānmadhyamācaṅkoḥ 
dakṣiṇā dvādaśa vikramānprakrāmati tacaṅku nihanti sa
dakṣiṇo 'ṃsaḥ 
tasmānmadhyamācaṅkoḥ 
udaṅ dvādaśa vikramānprakrāmati tacaṅku nihanti sa
uttaro 'ṃsa eṣā mātrā vedeḥ 
atha yattriṃśadvikramā paścādbhavati 
triṃśadakṣarā vai virāḍvirājā vai devā
asmiṃloke pratyatiṣṭhaṃstatho evaiṣa etadvirājaivāsmiṃloke pratitiṣṭhati 
atho api trayastriṃśatsyuḥ 
trayastriṃśadakṣarā vai virāḍvirājaivāsmiṃloke
pratitiṣṭhati 
atha yatṣaṭtriṃśadvikramā prācī bhavati 
ṣaṭtriṃśadakṣarā vai bṛhatī bṛhatyā vai
devāḥ svargaṃ lokaṃ samāśnuvata tatho evaiṣa etadbṛhatyaiva svargaṃ lokaṃ
samaśnute so 'sya divyāhavanīyo bhavati 
atha yaccaturviṃśativikramā purastādbhavati 
caturviṃśatyakṣarā vai gāyatrī
pūrvārdho vai yajñasya gāyatrī pūrvārdhe eṣa yajñasya tasmāccaturviṃśativikramā
purastādbhavatyeṣā mātrā vedeḥ 
atha yatpaścādvarīyasī bhavati 
paścādvarīyasī pṛthuśroṇiriti vai yoṣām praśaṃsanti
yadveva paścādvarīyasī bhavati paścādevaitadvarīyaḥ prajananaṃ karoti
tasmātpaścādvarīyasaḥ prajananādimāḥ prajāḥ prajāyante 
nāsikā ha vā eṣā yajñasya yaduttaravediḥ 
atha yadenāmuttarāṃ vederupakirati
tasmāduttaravedirnāma 
dvayyo ha vā idamagre prajā āsuḥ 
ādityāścaivāṅgirasaśca tato 'ṅgirasaḥ pūrve yajñaṃ
samabharaṃste yajñaṃ sambhṛtyocuragnimimāṃ naḥ śvaḥsutyāmādityebhyaḥ
prabrūhyanena no yajñena yājayateti 
te hādityā ūcuḥ 
upajānīta yathāsmānevāṅgiraso yājayānna vayamaṅgirasa iti 
te hocuḥ  na vā anyena yajñādapakramaṇamastyantarāmeva sutyāṃ dhriyāmahā iti te
yajñaṃ saṃjahruste yajñaṃ sambhṛtyocuḥ śvaḥsutyāṃ vai tvamasmabhyamagne
prāvoco 'tha vayamadyasutyāmeva tubhyam prabrūmo 'ṅgirobhyaśca teṣāṃ nastvaṃ
hotāsīti 
te 'nyameva pratiprajighyuḥ 
aṅgiraso 'ca te hāpyaṅgiraso 'gnaye 'nvāgatya
cukrudhuriva kathaṃ nu no dūtaścaranna pratyādṛthā iti 
sa hovāca  anindyā vai māvṛṣata so nindyairvṛto nāśakamapakramitumiti tasmādu
hānindyasya vṛto nāpakrāmetta etena sadyaḥkriyāṅgirasa ādityānayājayantsa
sadyaḥkrīḥ 
tebhyo vācaṃ dakṣiṇāmānayan 
tāṃ na pratyagṛhṇanhāsyāmahe yadi
pratigrahīṣyāma iti tadu tadyajñasya karma na vyamucyata yaddākṣiṇamāsīt 
athaibhyaḥ sūryaṃ dakṣiṇāmānayan 
tam pratyagṛhṇaṃstasmādu ha smāhuraṅgiraso
vayaṃ vā ārtvijīnāḥ smo vayaṃ dakṣiṇīyā api vā asmābhireṣa pratigṛhīto ya eṣa
tapatīti tasmātsadyaḥkriyo 'śvaḥ śveto dakṣiṇā 
tasya rukmaḥ purastādbhavati 
tadetasya rūpaṃ kriyate ya eṣa tapati yadyaśvaṃ
śvetaṃ na vindedapi gaureva śvetaḥ syāttasya rukmaḥ purastādbhavati tadetasya rūpaṃ
kriyate ya eṣa tapati 
tebhyo ha vākcukrodha 
kena madeṣa śreyānbandhunā kenā yadetam
pratyagrahīṣṭa na māmiti sā haibhyo 'pacakrāma sobhayānantareṇa
devāsurāntsayattāntsiṃhī bhūtvādadānā cacāra tāmupaiva devā amantrayantopāsurā
agnireva devānāṃ dūta āsa saharakṣā ityasurarakṣasamasurāṇām 
sā devānupāvartsyantyuvāca 
yadvā upāvarteya kim me tataḥ syāditi pūrvāmeva
tvāgnerāhutiḥ prāpsyatītyatha haiṣā devānuvāca yām mayā kāṃ cāśiṣamāśāsiṣyadhve
sā vaḥ sarvā samardhiṣyata iti saivaṃ devānupāvavarta 
sa yaddhāryamāṇe 'gnau 
uttaravediṃ vyāghārayati yadevaināmado devā
abruvanpūrvāṃ tvāgnerāhutiḥ prāpsyatīti tadevaināmetatpūrvāmagnerāhutiḥ prāpnoti
vāgghyeṣā nidānenātha yaduttaravedimupakirati yajñasyaiva sarvatvāya vāgghi yajño
vāgu hyeṣā 
tāṃ vai yugaśamyena vimimīte 
yugena yatra haranti śamyayā yato haranti
yugaśamyena vai yogyaṃ yuñjanti sā yadevādaḥ siṃhī
bhūtvāśāntevācarattadevaināmetadyajñe yunakti 
tasmānnivṛttadakṣiṇāṃ na pratigṛhṇīyāt 
siṃhī hainam bhūtvā kṣiṇoti no
hāmākurvīta siṃhī haivainam bhūtvā kṣiṇoti no hānyasmai dadyādyajñaṃ
tadanyatrātmanaḥ kurvīta tasmādyo 'syāpi pāpa iva samānabandhuḥ syāttasmā enāṃ
dadyātsa yaddadāti tadenaṃ siṃhī bhūtvā na kṣiṇoti yadu samānabandhave dadāti
tadu nānyatrātmanaḥ kuruta eṣo nivṛttadakṣiṇāyai pratiṣṭhā 
atha śamyāṃ ca sphyaṃ cādatte 
tadya eṣa pūrvārdhyaḥ uttarārdhyaḥ śaṅkurbhavati
tasmātpratyaṅ prakrāmati trīnvikramāṃstaccātvālam parilikhati sā cātvālasya mātrā
nātra mātrāsti yatraiva svayam manasā manyetāgreṇotkaraṃ taccātvālam parilikhet 
sa vedyantāt 
udīcīṃ śamyāṃ nidadhāti sa parilikhati taptāyanī me
'sītīmāmevaitadāhāsyāṃ hitapta eti 
atha purastāt 
udīcīṃ śamyāṃ nidadhāti sa parilikhati vittāyanī me
'sītīmāmevaitadāhāsyāṃ hi vividāna eti 
athānuvedyantam 
prācīṃ śamyāṃ nidadhāti sa parilikhatyavatānmā
nāthitāditīmāmevaitadāha yatra nāthaitanmāvatāditi 
athottarataḥ 
prācīṃ śamyāṃ nidadhāti sa parilikhatyavatānmā
vyathitāditīmāmevaitadāha yatra vyathaitanmāvatāditi 
atha harati 
yatra harati tadagnīdupasīdati sa vā agnīnāmeva nāmāni gṛhṇanharati
yānvā amūndevā agre 'gnīnhotrāya prāvṛṇata te prādhanvaṃsta imā eva
pṛthivīrupāsarpannimāmahaiva dve asyāḥ pare tenaivaitānnidānena harati 
sa praharati videdagnirnabho nāmāgne aṅgira āyunā nāmnehīti sa
yatprādhanvaṃstadāyurdadhāti tatsamīrayati yo syām pṛthivyāmasīti yo 'syām
pṛthivyāmasīti hṛtvā nidadhāti yatte 'nādhṛṣṭaṃ nāma yajñiyaṃ tena tvādadha iti
yatte 'nādhṛṣṭaṃ rakṣobhirnāma yajñiyaṃ tena tvādadha ityevaitadāhānu tvā
devavītaya iti caturthaṃ harati devebhyastvā juṣṭāṃ harāmītyevaitadāha tāṃ vai
catuḥsrakteścātvālāddhrati catasro vai diśaḥ sarvābhya evaināmetaddigbhyo harati 
athānuvyūhati 
siṃhyasi sapatnasāhī devebhyaḥ kalpasveti sā yadevādaḥ siṃhī
bhūtvāśāntevācarattadevaināmetadāha siṃhyasīti sapatnasāhīti tvayā vayaṃ
sapatnānpāpīyasaḥ kriyāsmetyevaitadāha devebhyaḥ kalpasveti yoṣā vā
uttaravedistāmevaitaddevebhyaḥ kalpayati 
tāṃ vai yugamātrīṃ vā sarvataḥ karoti 
yajamānasya vā daśadaśa padāni daśākṣarā
vai virāḍvāgvai virāḍvāgyajño madhye nābhikāmiva karoti samānatrāsīno
vyāghārayāṇīti 
tāmadbhirabhyukṣati 
sā yadevādaḥ siṃhī bhūtvāśāntevācaracāntirāpastāmadbhiḥ
śamayati yoṣā vā uttaravedistāmevaitaddevebhyo hinvati tasmādadbhirabhyukṣati 
so 'bhyukṣati 
siṃhyasi sapatnasāhī devebhyaḥ śundhasvetyatha
sikatābhiranuvikiratyalaṃkāro nveva sikatā bhrājanta iva hi sikatā agnervā
etadvaiśvānarasya bhasma yatsikatā agniṃ vā asyāmādhāsyanbhavati tatho
haināmagnirna hinasti tasmātsikatābhiranuvikirati so 'nuvikirati siṃhyasi sapatnasāhī
devebhyaḥ śumbhasvetyathaināṃ cādayati sā cannaitāṃ rātriṃ vasati  
idhyamabhyādadhati 
upayamanīrupakalpayantyājyamadhiśrayati sruvaṃ ca srucaṃ
sammārṣṭyathotpūyājyam pañcagṛhītaṃ gṛhṇīte yadā pradīpta idhmo bhavati 
athodyacantīdhmam 
upayacantyupayamanīrathāhāgnaye
prahriyamāṇāyānubrūhyekasphyayānūdehītyanūdaiti
pratiprasthātaikasphyayaitasmānmadhyamācaṅkorya eṣa vederjaghanārdhe bhavati
tadyadevātrāntaḥpātena gārhapatyasya vedervyavacinnam bhavati
tadevaitadanusaṃtanoti 
taddhaike  ottaravederanūdāyanti tadu tathā na
kuryādaivaitasmānmadhyamācaṅkoranūdeyātta āyantyāgacantyuttaravedim 
prokṣaṇīradhvaryurādatte 
sa purastādevāgre prokṣatyudaṅ
tiṣṭhannindraghoṣastvā vasubhiḥ purastātpātvitīndraghoṣastvā vasubhiḥ
purastādgopāyatvityevaitadāha 
atha paścātprokṣati 
pracetāstvā rudraiḥ paścātpātviti pracetāstvā rudraiḥ
paścādgopāyatvityevaitadāha 
atha dakṣiṇataḥ prokṣati 
manojavāstvā pitṛbhirdakṣiṇataḥ pātviti manojavāstvā
pitṛbhirdakṣiṇato gopāyatvityevaitadāha 
athottarataḥ prokṣati 
viśvakarmā tvādityairuttarataḥ pātviti viśvakarmā
tvādityairuttarato gopāyatvityevaitadāha 
atha yāḥ prokṣaṇyaḥ pariśiṣyante 
tadye ete pūrve sraktī tayoryā dakṣiṇā tā
nyantena bahirvedi ninayatīdamahaṃ taptaṃ vārbahirdhā yajñānniḥsṛjāmīti sā
yadevādaḥ siṃhī bhūtvāśāntevācarattāmevāsyā etacucaṃ bahirdhā yajñānniḥsṛjati yadi
nābhicaredyadyu abhicaredādiśedidamahaṃ taptaṃ vāramumabhi niḥsṛjāmīti tametayā
śucā vidhyati sa śocannevāmuṃ lokameti 
sa yaddhāryamāṇe 'gnau 
uttaravediṃ vyāghārayati yadevaināmado devā
abruvanpūrvāṃ tvāgnerāhutiḥ prāpsyatīti tadevaināmetatpūrvāmagnerāhutiḥ prāpnoti
yadveṣā devānabravīdyāṃ mayā kāṃ cāśiṣamāśāsiṣyadhve sā vaḥ sarvā
samardhiṣyata iti tāmenayātrartvijo yajamānāyāśiṣamāśāsate sāsmai sarvā
samṛdhyate 
tadvā etadekaṃ kurvandvayaṃ karoti 
yaduttaravediṃ vyāghārayatyatha yaiṣām
madhye nābhikeva bhavati tasyai ye pūrve sraktī tayoryā dakṣiṇā 
tasyāmāghārayati 
siṃhyasi svāhetyathāparayoruttarasyāṃ siṃhyasyādityavaniḥ
svāhetyathāparayordakṣiṇasyāṃ siṃhyasi brahmavaniḥ kṣatravaniḥ svāheti bahvī vai
yajuḥṣvāśīstadbrahma ca kṣatraṃ cāśāsta ubhe vīrye 
atha pūrvayoruttarasyāṃ 
siṃhyasi suprajāvanī rāyaspoṣavaniḥ svāheti tatprajāmāśāste
yadāha suprajāvaniriti rāyaspoṣavaniriti bhūmā vai rāyaspoṣastadbhūmānamāśāste 
atha madhya āghārayati 
siṃhyasyāvaha devānyajamānāya svāheti
taddevānyajamānāyāvāhayatyatha srucamudyacati bhūtebhyastveti prajā vai bhūtāni
prajābhyastvetyevaitadāha 
atha paridhīnparidadhāti 
dhruvo 'si pṛthivīṃ dṛṃheti madhyamaṃ
dhruvakṣidasyantarikṣaṃ dṛṃheti dakṣiṇamacyutakṣidasi divaṃ
dṛṃhetyuttaramagneḥ purīṣamasīti sambhārānupanivapati tadyatsambhārā
bhavantyagnereva sarvatvāya 
śarīraṃ haivāsya pītudāru 
tadyatpraitudāravāḥ paridhayo bhavanti
śarīreṇaivainametatsamardhayati kṛtsnaṃ karoti 
māṃsaṃ haivāsya gulgulu 
tadyadgulgulu bhavati māṃsenaivainametatsamardhayati
kṛtsnaṃ karoti 
gandho haivāsya sugandhitejanam 
tadyatsugandhitejanam bhavati
gandhenaivainametatsamardhayati kṛtsnaṃ karoti 
atha yadvṛṣṇe stukā bhavati 
vṛṣṇerha vai viṣāṇe antareṇāgnirekāṃ rātrimuvāsa
tadyadevātrāgnernyaktaṃ tadihāpyasaditi tasmādvṛṣṇe stukā bhavati tasmādyā śīrṣṇo
nediṣṭhaṃ syāttāmācidyāharedyadyu tāṃ na vindedapi yāmeva kāṃ
cāharettadyatparidhayo bhavanti guptyā eva dūra iva hyenamuttare paridhaya
āgacanti  
puruṣo vai yajñaḥ 
puruṣastena yajño yadenam puruṣastanuta eṣa vai tāyamāno
yāvāneva puruṣastāvānvidhīyate tasmātpuruṣo yajñaḥ 
śira evāsya havirdhānam 
vaiṣṇavaṃ devatayātha yadasmintsomo bhavati havirvai
devānāṃ somastasmāddhavirdhānaṃ nāma 
mukhamevāsyāhavanīyaḥ 
sa yadāhavanīye juhoti yathā mukha āsiñcedevaṃ tat 
stupa evāsya yūpaḥ 
bāhū evāsyāgnīdhrīyaśca mārjālīyaśca 
udaramevāsya sadaḥ 
tasmātsadasi bhakṣayanti yaddhīdaṃ kiṃ cāśnantyudara
evedaṃ sarvaṃ pratitiṣṭhatyatha yadasminviśve devā asīdaṃstasmātsado nāma ta u
evāsminnete brāhmaṇā viśvagotrāḥ sīdanti 
atha yāvetau jaghanenāgnī 
pādāvevāsyaitāveṣa vai tāyamāno yāvāneva
puruṣastāvānvidhīyate tasmātpuruṣo yajñaḥ 
ubhayatodvāraṃ havirdhānam bhavati 
ubhayatodvāraṃ sadastasmādayam puruṣa
āntaṃ saṃtṛṇaḥ praṇikte havirdhāne upatiṣṭhate 
te samavavartayanti 
dakṣiṇenaiva dakṣiṇamuttareṇottaraṃ yadvarṣīyastaddakṣiṇaṃ
syāt 
tayoḥ samavavṛttayoḥ 
cadiradhinidadhati yadi cadirna vindeyuścadiḥsammitām
bhittim pratyānahyanti rarāṭyām pariśrayantyucrāyībhyāṃ cadiḥ paścādadhinidadhati
cadiḥsammitāṃ vā bhittim 
atha punaḥ prapadya 
caturgṛhītamājyaṃ gṛhītvā sāvitram prasavāya juhoti savitā vai
devānām prasavitā savitṛprasūtāya yajñaṃ tanavāmahā iti tasmātsāvitraṃ juhoti 
sa juhoti  yuñjate mana uta yuñjate dhiya iti manasā ca vai vācā ca yajñaṃ tanvate sa
yadāha yuñjate mana iti tanmano yunaktyuta yuñjate dhiya iti tadvācaṃ yunakti
dhiyādhiyā hyetayā manuṣyā jujyūṣantyanūkteneva prakāmodyeneva gāthābhiriva
tābhyāṃ yuktābhyāṃ yajñaṃ tanvate 
viprā viprasya bṛhato vipaścita iti 
ye vai brāhmaṇāḥ śuśruvāṃso 'nūcānāste
viprāstānevaitadabhyāha bṛhato vipaścita iti yajño vai
bṛhanvipaścidyajñamevaitadabhyāha vi hotrā dadhe vayunāvideka iditi vi hi hotrā
dadhate yajñaṃ tanvānā mahī devasya savituḥ pariṣṭutiḥ svāheti tatsāvitram
prasavāya juhoti 
athāparaṃ caturgṛhītamājyaṃ gṛhītvā 
upaniṣkrāmati dakṣiṇayā dvārā patnīṃ
niṣkrāmayanti sa dakṣiṇasya havirdhānasya dakṣiṇāyāṃ vartanyāṃ hiraṇyaṃ nidhāya
juhotīdaṃ viṣṇurvicakrame tredhā nidadhe padam samūḍhamasya pāṃsure svāheti
saṃsravam patnyai pāṇāvānayati sākṣasya saṃtāpamupānakti devaśrutau
deveṣvāghoṣatamiti prayacati pratiprasthātre srucaṃ cājyavilāpanīṃ ca paryāṇayanti
patnīmubhau jaghanenāgnī 
caturgṛhītamājyaṃ gṛhītvā 
pratiprasthātottarasya havirdhānasya dakṣiṇāyāṃ
vartanyāṃ hiraṇyaṃ nidhāya juhotīrāvatī dhenumatī hi bhūtaṃ sūyavasinī manave
daśasyā vyaskabhnā rodasī viṣṇavete dādhartha pṛthivīmabhito mayūkhaiḥ svāheti
saṃsruvam patnyai pāṇāvānayati sākṣasya saṃtāpamupānakti devaśrutau
deveṣvāghoṣatamiti tadyadevaṃ juhoti 
devā ha vai yajñaṃ tanvānāḥ 
te 'surarakṣasebhya āsaṅgādbibhayāṃ cakrurvajro vā
ājya ta etena vajreṇājyena dakṣiṇato nāṣṭrā rakṣāṃsyavāghnaṃstathaiṣāṃ niyānaṃ
nānvavāyaṃstatho evaiṣa etena vajreṇājyena dakṣiṇato nāṣṭrā rakṣāṃsyavahanti
tathāsya niyānaṃ nānvayanti tadyadvaiṣṇavībhyāmṛgbhyāṃ juhoti vaiṣṇavaṃ hi
havirdhānam 
atha yatpatnyakṣasya saṃtāpamupānakti 
prajananamevaitatkriyate yadā vai striyai
ca puṃsaśca saṃtapyate 'tha retaḥ sicyate tattataḥ prajāyate parāgupānakti parāgghyeva
retaḥ sicyate 'thāha havirdhānābhyām pravartyamānābhyāmanubrūhīti 
atha vācayati 
prācī pretamadhvaraṃ kalpayantī ityadhvaro vai yajñaḥ prācī pretaṃ
yajñaṃ kalpayantī ityevaitadāhordhvaṃ yajñaṃ nayatam mā
jihvaratamityūrdhvamimaṃ yajñaṃ devalokaṃ nayatamityevaitadāha mā jihvaratamiti
tadetasmā ahvalāmāśāste samudgṛhyeva pravartayeyuryathā notsarjetāmasuryā vā eṣā
vāgyākṣe nedihāsuryā vāgvadāditi yadyutsarjetām 
etadvācayet 
svaṃ goṣṭhamāvadataṃ devī durye āyurmā nirvādiṣṭam prajām mā
nirvādiṣṭamiti tasyo haiṣā prāyaścittiḥ 
tadāhuḥ  uttaravedeḥ pratyaṅ prakrāmettrīnvikramāṃstaddhavirdhāne sthāpayetsā
havirdhānayormātreti nātra mātrāsti yatraiva svayam manasā manyeta nāhaiva
satrātyantike no dūre tatsthāpayet 
te abhimantrayate 
atra ramethāṃ varṣmanpṛthivyā iti varṣma hyetatpṛthivyai
bhavati divi hyasyāhavanīyo bhavati nabhyasthe karoti taddhi kṣemasya rūpam 
athottareṇa paryetyādhvaryuḥ 
dakṣiṇaṃ havirdhānamupastabhnāti viṣṇornu kaṃ
vīryāṇi pravocaṃ yaḥ pārthivāni vimame rajāṃsi yo askabhāyaduttaraṃ sadhasthaṃ
vicakramāṇastredhorugāyo viṣṇave tveti methīmupanihantītaratastato yadu ca
mānuṣe 
atha pratiprasthātā 
uttaraṃ havirdhānamupastabhnāti divo vā viṣṇa uta vā pṛthivyā
maho vā viṣṇa urorantarikṣāta ubhā hi hastā vasunā pṛṇasvā prayaca dakṣiṇādota
savyādviṣṇave tveti methīmupanihantītaratastato yadu ca mānuṣe
tadyadvaiṣṇavairyajurbhirupacaranti vaiṣṇavaṃ hi havirdhānam 
atha madhyamaṃ cadirupaspṛśya vācayati 
pra tadviṣṇu stavate vīryeṇa mṛgo na
bhīmaḥ kucaro giriṣṭhāḥ yasyoruṣu triṣu vikramaṇeṣvadhikṣiyanti bhuvanāni
viśvetīdaṃ haivāsyaitacīrṣakapālaṃ yadidamupariṣṭādadhīva hyetatkṣiyantyanyāni
śīrṣakapālāni tasmādāhādhikṣiyantīti 
atha rarāṭyāmupaspṛśya vācayati 
viṣṇo rarāṭamasīti lalāṭaṃ haivāsyaitadathocrāyyā
upaspṛśya vācayati viṣṇoḥ śnaptre stha iti srakve haivāsyaite atha yadidam
paścāccadirbhavatīdaṃ haivāsyaitacīrṣakapālaṃ yadidam paścāt 
atha laspūjanyā spandyayā prasīvyati 
viṣṇoḥ syūrasītyatha granthiṃ karoti
viṣṇordhruvo 'sīti nedvyaṃvapadyātā iti tam prakṛte karmanviṣyati tatho
hādhvaryuṃ vā yajamānaṃ vā grāho na vindati tanniṣṭhitamabhimṛśati
vaiṣṇavamasīti vaiṣṇavaṃ hi havirdhānam  
dvayaṃ vā abhyuparavāḥ khāyante 
śiro vai yajñasya havirdhānaṃ tadya ime
śīrṣaścatvāraḥ kūpā imāvaha dvāvimau dvau tānevaitatkaroti tasmāduparavān
khanati 
devāśca vā asurāśca 
ubhaye prājāpatyāḥ paspṛdhire tato 'surā eṣu lokeṣu kṛtyāṃ
valagānnicakhnurutaivaṃ ciddevānabhibhavemeti 
tadvai devā aspṛṇvata 
ta etaiḥ kṛtyā valagānudakhananyadā vai
kṛtyāmutkhanantyatha sālasā moghā bhavati tatho evaiṣa etadyadyasmā atra
kaściddviṣanbhrātṛvyaḥ kṛtyāṃ valagānnikhanati tānevaitadutkirati tasmāduparavān
khanati sa dakṣiṇasya havirdhānasyādho 'dhaḥ praugaṃ khanati 
so 'bhrimādatte 
devasya tvā savituḥ prasave 'śvinorbāhubhyām pūṣṇo
hastābhyāmādade nāryasīti samāna etasya yajuṣo bandhuryoṣo vā eṣā
yadabhristasmādāha nāryasīti 
tānprādeśamātraṃ vinā parilikhati 
idamahaṃ rakṣasāṃ grīvā apikṛntāmīti vajro vā
abhrirvajreṇaivaitannāṣṭrāṇāṃ rakṣasāṃ grīvā apikṛntati 
tadyāvetau pūrvau 
tayordakṣiṇamevāgre
parilikhedathāparayoruttaramathāparayordakṣiṇamatha pūrvayoruttaram 
atho itarathāhuḥ 
aparayorevāgra uttaram parilikhedatha
pūrvayordakṣiṇamathāparayordakṣiṇamatha pūrvayoruttaramityatho api samīca eva
parilikhedetaṃ tvevottamam parilikhedya eṣa pūrvayoruttaro bhavati 
tānyathāparilikhitameva yathāpūrvaṃ khanati 
bṛhannasi bṛhadravā
ityupastautyevainānetanmahayatyeva yadāha bṛhannasi bṛhadravā iti bṛhatīmindrāya
vācaṃ vadetīndro vai yajñasya devatā vaiṣṇavaṃ havirdhānaṃ tatsendraṃ karoti
tasmādāha bṛhatīmindrāya vācaṃ vadeti 
rakṣohaṇaṃ valagahanamiti 
rakṣasāṃ hyete valagānām badhāya khāyante
vaiṣṇavīmiti vaiṣṇavī hi havirdhāne vāk 
tānyathākhātamevotkirati 
idamahaṃ taṃ valagamutkirāmi yam me niṣṭyo
yamamātyo nicakhāneti niṣṭyo vā vā amātyo vā kṛtyāṃ valagannikhanati
tānevaitadutkirati 
idamahaṃ taṃ valagamutkirāmi 
yam me samāno yamasamāno nicakhāneti samāno
vā vā asamāno vā kṛtyāṃ valagānnikhanati tānevaitadutkirati 
idamahaṃ taṃ valagamutkirāmi 
yam me sabandhuryamasabandhurnicakhāneti
sabandhurvā vā asabandhurvā kṛtyāṃ valagānnikhanati tānevaitadutkirati 
idamahaṃ taṃ valagamutkirāmi 
yam me sajāto yamasajāto nicakhāneti sajāto vā vā
asajāto vā kṛtyāṃ valagānnikhanati tānevaitadutkiratyutkṛtyāṃ kirāmītyantata
udvapati tatkṛtyāmutkirati 
tānbāhumātrān khanet 
anto vā eṣo 'ntenaivaitatkṛtyām mohayati tānakṣṇayā
saṃtṛndanti yadyakṣṇayā na śaknuyādapi samīcastasmādime prāṇāḥ paraḥ saṃtṛṇāḥ 
tānyathākhātamevāvamarśayati 
svarāḍasi sapatnahā satrarāḍasyabhimātihā
janarāḍasi rakṣohā sarvarāḍasyamitrahetyāśīrevaiṣaitasya karmaṇa
āśiṣamevaitadāśāste 
athādhvaryuśca yajamānaśca sammṛśete 
pūrvayordakṣiṇe
'dhvaryurbhavatyaparayoruttare yajamānaḥ so 'dhvaryuḥ pṛcati yajamāna kimatreti
bhadramityāha tannau sahetyupāṃśvadhvaryuḥ 
athāparayordakṣiṇe 'dhvaryurbhavati 
pūrvayoruttare yajamānaḥ pṛcatyadhvaryo
kimatreti bhadramityāha tanma iti yajamānastadyadevaṃ sammṛśete
prāṇānevaitatsayujaḥ kurutastasmādime prāṇāḥ paraḥ saṃvidre 'tha yatpṛṣṭo
bhadramiti pratyāha kalyāṇamevaitanmānuṣyai vāco vadati tasmātpṛṣṭo bhadramiti
pratyāhātha prokṣatyeko vai prokṣaṇasya bandhurmedhyānevaitatkaroti 
sa prokṣati 
rakṣohaṇo vo valagahana iti rakṣohaṇo hyete valagahano hyete
prokṣāmi vaiṣṇavāniti vaiṣṇavā hyete 
atha yāḥ prokṣaṇyaḥ pariśiṣyate 
tā avaṭeṣvavanayati tadyā imāḥ prāṇeṣvāpastā
evaitaddadhāti tasmādeṣu prāṇeṣvimā āpaḥ 
so 'vanayati 
rakṣohaṇo vo valagahano 'vanayāmi vaiṣṇavānityatha barhīṃṣi
prācīnāgrāṇi codīcīnāgrāṇi cāvastṛṇāti tadyānīmāni prāṇeṣu lomāni
tānyevaitaddadhāti tasmādeṣu prāṇeṣvimāni lomāni 
so 'vastṛṇāti 
rakṣohaṇo vo valagahano 'vastṛṇāmi vaiṣṇavānityatha barhīṃṣi
tanūnīvopariṣṭātpracādayati keśā haivāsyaite 
athādhiṣavaṇe phalake upadadhāti 
rakṣohaṇau vāṃ valagahanā upadadhāmi
vaiṣṇavī iti hanū haivāsyaite atha paryūhati rakṣohaṇau vāṃ valagahanau paryūhāmi
vaiṣṇavī iti dṛṃhatyevaine etadaśithile karoti 
athādhiṣavaṇam parikṛttam bhavati 
sarvarohitaṃ jihvā haivāsyaiṣā
tadyatsarvarohitam bhavati lohinīva hīyaṃ jihvā tannidadhāti vaiṣṇavamasīti
vaiṣṇavaṃ hyetat 
atha grāvṇa upāvaharati 
dantā haivāsya grāvāṇastadyadgrāvabhirabhiṣuṇvanti yathā
dadbhiḥ psāyādevaṃ tattānnidadhāti vaiṣṇavā stheti vaiṣṇavā hyeta etadu yajñasya
śiraḥ saṃskṛtam  
udaramevāsya sadaḥ 
tasmātsadasi bhakṣayanti yaddhīdaṃ kiṃ cāśnantyudara
evedaṃ sarvam pratitiṣṭhatyatha yadasminviśve devā asīdaṃstasmātsado nāma ta u
evāsminnete brāhmaṇā viśvagotrāḥ sīdantyaindraṃ devatayā 
tanmadhya audumbarīm minoti 
annaṃ vā ūrgudumbara udaramevāsya
sadastanmadhyato 'nnādyaṃ dadhāti tasmānmadhya audumbarīm minoti 
atha ya eṣa madhyamaḥ śaṅkurbhavati 
vederjaghanārdhe tasmātprāṅ prakrāmati
ṣaḍvikramāndakṣiṇā saptamamapakrāmati sampadaḥ kāmāya tadavaṭam parilikhati 
so 'bhrimādatte 
devasya tvā savituḥ prasave 'śvinorbāhubhyām pūṣṇo
hastābhyāmādade nāryasīti samāna etasya yajuṣo bandhuryoṣo vā eṣā
yadabhristasmādāha nāryasīti 
athāvaṭam parilikhati 
idamahaṃ rakṣasāṃ grīvā apikṛntāmīti vajro vā
abhrirvajreṇaivaitannāṣṭrāṇāṃ rakṣasāṃ grīvā apikṛntati 
atha khanati 
prāñcamutkaramutkirati yajamānena sammāyaudumbarīm
parivāsayati tāmagreṇa prācīṃ nidadhātyetāvanmātrāṇi
barhīṃṣyupariṣṭādadhinidadhāti 
atha yavamatyaḥ prokṣaṇyo bhavanti 
āpo ha vā oṣadhīnāṃ rasastasmādoṣadhayaḥ
kevalyaḥ khāditā na dhinvantyoṣadhaya u hāpāṃ rasastasmādāpaḥ pītāḥ kevalyo na
dhinvanti yadaivobhayyaḥ saṃsṛṣṭā bhavantyathaiva dhinvanti tarhi hi sarasā
bhavanti sarasābhiḥ prokṣāṇīti 
devāśca vā asurāśca 
ubhaye prājāpatyāḥ paspṛdhire tato devebhyaḥ sarvā
evauṣadhaya īyuryavā haivaibhyo neyuḥ 
tadvai devā aspṛṇvata 
ta etaiḥ sarvāḥ sapatnānāmoṣadhīrayuvata yadayuvata
tasmādyavā nāma 
te hocuḥ  hanta yaḥ sarvāsāmoṣadhīnāṃ rasastaṃ yaveṣu dadhāmeti sa
yaḥsarvāsāmoṣadhīnāṃ rasa āsīttaṃ yaveṣvadadhustasmādyatrānyā oṣadhayo
mlāyanti tadete modamānā vardhanta evaṃ hyeṣu rasamadadhustatho evaiṣa etaiḥ
sarvāḥ sapatnānāmoṣadhīryute tasmādyavamatyaḥ prokṣaṇyo bhavanti 
sa yavānāvapati 
yavo 'si yavayāsmaddveṣo yavayārātīriti nātra tirohitamivāstyatha
prokṣatyeko vai prokṣaṇasya bandhurmedhyāmevaitatkaroti 
sa prokṣati 
dive tvāntarikṣāya tvā pṛthivyai tvetīmānevaitallokānūrjā rasena
bhājayatyeṣu lokeṣūrjaṃ rasaṃ dadhāti 
atha yāḥ prokṣaṇyaḥ pariśiṣyante 
tā avaṭe 'vanayati śundhantāṃ lokāḥ pitṛṣadanā
iti pitṛdevatyo vai kūpaḥ khātastamevaitanmedhyaṃ karoti 
atha barhīṃṣi 
prācīnāgrāṇi codīcīnāgrāṇi cāvastṛṇāti pitṛṣadanamasīti pitṛdevatya
vā asyā etadbhavati yannikhātaṃ sā yathānikhātauṣadhiṣu mitā
syādevametāsvoṣadhiṣu mitā bhavati 
tāmucrayati 
uddivaṃ stabhānāntarikṣam pṛṇa dṛṃhasva
pṛthivyāmitīmānevaitallokānūrjā rasena bhājayatyeṣu lokeṣūrjaṃ rasaṃ dadhāti 
atha minoti 
dyutānastvā māruto minotviti yo vā ayam pavata eṣa dyutāno
mārutastadenāmetena minoti mitrāvaruṇau dhruveṇa dharmaṇeti prāṇodānau vai
mitrāvaruṇau tadenām prāṇodānābhyām minoti 
atha paryūhati 
brahmavani tvā kṣatravani rāyaspoṣavani paryūhāmīti bahvī vai
yajuḥṣvāśīstadbrahma ca kṣatraṃ cāśāsta ubhe vīrye rāyaspoṣavanīti bhūmā vai
rāyaspoṣastadbhūmānamāśāste 
atha paryṛṣati 
brahma dṛṃha kṣatraṃ dṛṃhāyurdṛṃha prajāṃ
dṛṃhetyāśīrevaiṣaitasya karmaṇa āśiṣamevaitadāśāste samambhūmi paryarṣaṇaṃ
karoti gartasya vā uparibhūmyathaivaṃ devatrā tathā hāgartamidbhavati 
athāpa upaninayati 
yatra vā asyai khanantaḥ krūrīkurvantyapaghnanti
śāntirāpastadadbhiḥ śāntyā śamayati tadadbhiḥ saṃdadhāti tasmādapa upaninayati 
athaivamabhipadya vācayati 
dhruvāsi dhruvo 'yaṃ yajamāno 'sminnāyatane prajayā
bhūyāditi paśubhiriti vaivaṃ yaṃ kāmaṃ kāmayate so 'smai kāmaḥ samṛdhyate 
atha sruveṇopahatyājyam 
viṣṭapamabhi juhoti ghṛtena dyāvāpṛthivī pūryethāmiti
tadime dyāvāpṛthivī ūrjā rasena bhājayatyanayorūrjaṃ rasaṃ dadhāti te rasavatyā
upajīvanīye imāḥ prajā upajīvanti 
atha cadiradhinidadhāti 
indrasya cadirasītyaindraṃ hi sado viśvajanasya cāyeti
viśvagotrā hyasminbrāhmaṇā āsate tadubhayataścadiṣī upadadhātyuttaratastrīṇi
parastrīṇi tāni nava bhavanti trivṛdvai yajño nava vai trivṛttasmānnava bhavanti 
tadudīcīnavaṃśaṃ sado bhavati 
prācīnavaṃśaṃ havirdhānametadvai devānāṃ
niṣkevalyaṃ yaddhavirdhānaṃ tasmāttatra nāśnanti na bhakṣayanti niṣkevalyaṃ
hyetaddevānāṃ sa yo ha tatrāśnīyādvā bhakṣayedvā mūrdhā hāsya vipatedathaite
miśre yadāgnīdhraṃ ca sadaśca tasmāttayoraśnanti tasmādbhakṣayanti miśre hyete
udīcī vai manuṣyāṇāṃ diktasmādudīcīnavaṃśaṃ sado bhavati 
pari tvā girvaṇo gira imā bhavantu viśvataḥ 
vṛddhāyumanu vṛddhayo juṣṭā
bhavantu juṣṭaya itīndro vai girvā viśo giro viśvevaitatkṣatram paribṛṃhati tadidaṃ
kṣatramubhayato viśā paribṛḍham 
atha laspūjanyā spandyayā prasīvyati 
indrasya syūrasītyatha granthiṃ karotīndrasya
dhruvo 'sīti nedvyavapadyātā iti prakṛte karmanviṣyati tatho hādhvaryuṃ vā
yajamānaṃ vā grāho na vindati tanniṣṭhitamabhimṛśatyaindramasītyaindraṃ hi sadaḥ 
atha havirdhānayoḥ 
jaghanārdhaṃ samanvīkṣyottareṇāgnīdhram minoti
tasyārdhamantarvedi syādardham bahirvedyatho api bhūyo 'rdhādantarvedi
syātkanīyo bahirvedyatho api sarvamevāntarvedi syāttanniṣṭhitamabhimṛśati
vaiśvadevamasīti dvayenaitadvaiśvadevaṃ yadasminpūrvedyurviśve devā
vasatīvarīṣūpavasanti tena vaiśvadevam 
devā ha vai yajñaṃ tanvānāḥ 
te 'surarakṣasebhya āsaṅgādbibhayāṃ
cakrustāndakṣiṇato 'surarakṣasānyāsejustāntsadaso
jigyusteṣāmetāndhiṣṇyānudvāpayāṃ cakrurya ete 'ntaḥsadasam 
sarve ha sma vā ete purā jvalanti 
yathāyamāhavanīyo yathā gārhapatyo
yathāgnīdhrīyastadyata enānudavāpayaṃstata evaitanna jvalanti tānāgnīdhramabhi
saṃrurudhustānapyardhamāgnīdhrasya jigyustato viśve devā
amṛtatvamapājayaṃstasmādvaiśvadevam 
tāndevāḥ pratisamaindhata 
yathā pratyavasyettasmādenāntsavane savana eva
pratisamindhate tasmādyaḥ samṛddhaḥ sa āgnīdhraṃ kuryādyo vai jñāto 'nūcānaḥ sa
samṛddhastasmādagnīdhe prathamāya dakṣiṇāṃ nayantyato hi viśve devā
amṛtatvamapājayaṃstasmādyaṃ dīkṣitānāmabalyaṃ vindedāgnīdhramenaṃ nayateti
brūyāttadanārtaṃ tannāriṣyatīti tadyadato viśve devā
amṛtatvamapājayaṃstasmādvaiśvadevam  
vijāmāno haivāsya dhiṣṇyāḥ 
ime samaṅkā ye vai samaṅkāste vijāmāna eta u
haivāsyaita ātmanaḥ 
divi vai soma āsīta 
atheha devāste devā akāmayantā naḥ somo gacettenāgatena
yajemahīti ta ete māye asṛjanta suparṇīṃ ca kadrūṃ ca vāgeva suparṇīyaṃ
kadrūstābhyāṃ samadaṃ cakruḥ 
te hartīyamāne ūcatuḥ 
yatarā nau davīyaḥ parāpaśyādātmānaṃ nau sā jayāditi tatheti
sā ha kadrūruvāca parekṣasveti 
sā ha suparṇyuvāca 
asya salilasya pāre 'śvaḥ śveta sthāṇau sevate tamaham paśyāmīti
tameva tvam paśyasīti taṃ hītyatha ha kadrūruvāca tasya vālo nyaṣañji tamamuṃ
vāto dhūnoti tamaham paśyāmīti 
sā yatsuparṇyuvāca 
asya salilasya pāra iti vedirvai salilaṃ vedimeva sā taduvācāśvaḥ
śveta sthāṇau sevata ityagnirvā aśvaḥ śveto yūpa sthāṇuratha yatkadrūruvāca tasya vālo
nyaṣañji tamamuṃ vāto dhūnoti tamaham paśyāmīti raśanā haiva sā 
sā ha suparṇyuvāca 
ehīdam patāva vedituṃ yatarā nau jayatīti sā ha kadrūruvāca
tvameva pata tvaṃ vai na ākhyāsyasi yatarā nau jayatīti 
sā ha suparṇī papāta 
taddha tathaivāsa yathā kadrūruvāca tāmāgatāmabhyuvāda
tvamajaiṣīrahāmiti tvamiti hovācaitadvyākhyānaṃ sauparṇīkādravamiti 
sā ha kadrūruvāca 
ātmānaṃ vai tvājaiṣaṃ divyasau somastaṃ devebhya āhara tena
devebhya ātmānaṃ niṣkrīṇīṣveti tatheti sā candāṃsi sasṛje sā gāyatrī divaḥ
somamāharat 
hiraṇmayyorha kuśyorantaravahita āsa 
te ha sma kṣurapavī nimeṣaṃ
nimeṣamabhisaṃdhatto dīkṣātapasau haiva te āsatustamete gandharvāḥ somarakṣā
jugupurime dhiṣṇyā imā hotrāḥ 
tayoranyatarāṃ kuśīmāciceda 
tāṃ devebhyaḥ pradadau sā dīkṣā tayā devā
adīkṣanta 
atha dvitīyāṃ kuśīmāciceda 
tāṃ devebhyaḥ pradadau tattapastayā devāstapa
upāyannupasadastapo hyupasadaḥ 
khadireṇa ha somamācakhāda 
tasmātkhadiro yadenenākhidattasmātkhādiro yūpo
bhavati khādira sphyo 'cāvākasya hainaṃ gopanāyāṃ jahāra so 'cāvāko 'hīyata 
tamindrāgnī anusamatanutām 
prajānām prajātyai tasmādaindrāgno 'cāvākaḥ 
tasmāddīkṣitā rājānaṃ gopāyanti 
nenno 'paharāniti tasmāttatra suguptaṃ
cikīrṣedyasya ha gopanāyāmapaharanti hīyate ha 
tasmādbrahmacāriṇa ācāryaṃ gopāyanti 
gṛhānpaśūnnenno 'paharāniti tasmāttatra
suguptaṃ cikīrṣedyasya ha gopanāyāmapaharanti hīyate ha tenaitena suparṇī
devebhya ātmānaṃ nirakrīṇīta tasmādāhuḥ puṇyaloka ījāna iti 
ṛṇaṃ ha vai puruṣo jāyamāna eva 
mṛtyorātmanā jāyate sayadyajate yathaiva
tatsuparṇī devebhya ātmānaṃ nirakrīṇītaivamevaiṣa etanmṛtyorātmānaṃ niṣkrīṇīte 
tena devā ayajanta 
tamete gandharvāḥ somarakṣā anvājagmuste
'nvāgatyābruvannanu no yajña ābhajata mā no yajñādantargātāstveva no 'pi yajñe
bhāga iti 
te hocuḥ  kiṃ nastataḥ syāditi yathaivāsyāmutra goptāro 'bhūmaivamevāsyāpīha
goptāro bhaviṣyāma iti 
tatheti devā abruvan 
somakrayaṇā va iti tānebhya
etatsomakrayaṇānanudiśatyathainānabruvaṃstṛtīyasavane vo ghṛtyāhutiḥ prāpsyati na
saumyāpahṛto hi yuṣmatsomapīthastena somāhutiṃ nārhatheti saināneṣā
tṛtīyasavana eva ghṛtyāhutiḥ prāpnoti na saumyā yacālākairdhiṣṇyānvyāghārayati 
atha yadagnau hoṣyanti 
tadvo viṣyatīti sa yadagnau juhvati tadenānavatyatha
yadvaḥ somam bibhrata uparyupari cariṣyanti tadvo viṣyatīti sa yadenāntsomam
bibhrata uparyupari caranti tadenānavati tasmādadhvaryuḥ samayā
dhiṣṇyānnātīyādadhvaryurhi somam bibharti tamete vyāttena pratyāsate sa eteṣāṃ
vyāttamāpadyeta tamagnirvābhidahedyo vāyaṃ devaḥ paśūnāmīṣṭe sa vā
hainamabhimanyeta tasmādyadyadhvaryoḥ śālāyāmarthaḥ syāduttareṇaivāgnīdhrīyaṃ
saṃcaret 
te vā ete  somasyaiva guptyai nyupyanta āhavanīyaḥ purastānmārjālīyo dakṣiṇata
āgnīdhrīya uttarato 'tha ye sadasi te paścāt 
teṣāṃ vā ardhānupakiranti 
ardhānanudiśantyeta u haivaitaddadhrire 'rdhānna
upakirantvardhānanudiśantu tathā yasmāllokādāgatāḥ smo divastathā taṃ lokam
pratiprajñāsyāmastathā na jihmā eṣyāma iti 
sa yānupakiranti 
tenāsmiṃloke pratyakṣam bhavantyatha yānanudiśanti
tenāmuṣmiṃloke pratyakṣam bhavanti 
te vai dvināmāno bhavanti 
eta u haivaitaddadhrire na vā ebhirnāmabhirarātsma
yeṣāṃ naḥ somamapāhārṣurhanti dvitīyāni nāmāni karavāmahā iti te dvitīyāni
nāmānyakurvata tairarādhnuvanyānapahṛtasomapīthāntsato 'tha yajña
ābhajaṃstasmāddvināmānastasmādbrāhmaṇo 'nṛdhyamāne dvitīyaṃ nāma kurvīta
rādhnoti haiva ya evaṃ vidvāndvitīyaṃ nāma kurute 
sa yadagnau juhoti 
taddeveṣu juhoti tasmāddevāḥ santyatha yatsadasi bhakṣayanti
tanmanuṣyeṣu juhoti tasmānmanuṣyāḥ santyatha yaddhavirdhānayornārāśaṃsāḥ
sīdanti tatpitṛṣu juhoti tasmātpitaraḥ santi 
yā vai prajā yajñe 'nanvābhaktāḥ 
parābhūtā vai tā evamevaitadyā imāḥ prajā
aparābhūtāstā yajña ābhajati manuṣyānanu paśavo devānanu vayāṃsyoṣadhayo
vanaspatayo yadidaṃ kiṃ caivamu tatsarvaṃ yajña ābhaktaṃ te ha smaita ubhaye
devamanuṣyāḥ pitaraḥ sampibante saiṣā sampā te ha sma dṛśyamānā eva purā
sampibanta utaitarhyadṛśyamānāḥ  
sarvaṃ vā eṣo 'bhi dīkṣate 
yo dīkṣate yajñaṃ hyabhi dīkṣate yajñaṃ hyevedaṃ
sarvamanu taṃ yajñaṃ sambhṛtya yamimamabhi dīkṣate sarvamidaṃ visṛjate 
yadvaisarjināni juhoti 
sa yadidaṃ sarvaṃ visṛjate tasmādvaisarjināni nāma tasmādyo
'pivrataḥ syātso 'nvārabheta yadyu anyatra carennādriyeta yadvai juhoti tadevedaṃ
sarvaṃ visṛjate 
yadveva vaisarjināni juhoti 
yajño vai viṣṇuḥ sa devebhya imāṃ vikrāntiṃ vicakrame
yaiṣāmiyaṃ vikrāntiridameva prathamena padena paspārāthedamantarikṣaṃ
dvitīyena divamuttamenaitāmvevaiṣa etasmai viṣṇuryajño vikrāntiṃ vikramate
yajjuhoti tasmādvaisarjināni juhoti 
so 'parāhṇe vediṃ stīrtvā 
ardhavratam pradāya samprapadyanta
idhmamabhyādadhatyupayamanīrupakalpayantyājyamadhiśrayati srucaḥ
sammārṣṭyupasthe rājānaṃ yajamānaḥ kurute 'tha somakrayaṇyai padaṃ jaghanena
gārhapatyam parikirati padā vai pratitiṣṭhati pratiṣṭhityā eva 
taddhaike  caturdhā kurvanti yatrāhavanīyamuddharanti tāsūpayamanīṣu
caturbhāgamakṣaṃ caturbhāgeṇopāñjantyetāsūpayamanīṣu caturbhāgaṃ jaghanena
gārhapatyaṃ caturbhāgam parikirati 
tadu tathā na kuryāt 
sārdhameva parikirejjaghanena gārhapatyamathotpūyājyaṃ
caturgṛhīte juhvāṃ copabhṛti ca gṛhṇāti pañcagṛhītam pṛṣadājyaṃ jyotirasi
viśvarūpaṃ viśveṣāṃ devānāṃ vaiśvadevaṃ hi pṛṣadājyaṃ dhārayanti sruco yadā
pradīpta idhmo bhavati 
atha juhoti 
tvaṃ soma tanūkṛdbhyo dveṣobhyo 'nyakṛtebhya uru yantāsi varūthaṃ
svāheti tadetenaivāsyām pṛthivyām pratiṣṭhāyām pratitiṣṭhatyetenemaṃ lokaṃ
spṛṇute 
athāptave dvitīyāmāhutiṃ juhoti 
juṣāṇo apturājyasya vetu svāhetyeṣa u
haivaitaduvāca rakṣobhyo vai bibhemi yathā māntarā nāṣṭrā rakṣāṃsi na
hinasannevam mā kanīyāṃsameva badhātkṛtvātinayata stokameva stoko hyapturiti
tametatkanīyāṃsameva badhātkṛtvātyanayantstokameva stoko hyaptū rakṣobhyo
bhīṣā tasmādaptave dvitīyāmāhutiṃ juhoti 
udyacantīdhmam 
upayacantyupayamanīrathāhāgnaye prahriyamāṇāyānubrūhi
somāyā praṇīyamānāyeti vāgnaye prahriyamāṇāyānubrūhīti tveva brūyāt 
ādadate grāvṇaḥ 
droṇakalaśaṃ vāyavyānīdhmaṃ kārṣmaryamayānparidhīnāśvavālam
prastaramaikṣavyau vidhṛtī tadbarhirupasaṃnaddham bhavati vapāśrapaṇyau raśane
araṇī adhimanthanaḥ śakalo vṛṣaṇau tatsamādāya prāñca āyanti sa eṣa ūrdhvo yajña
eti 
tadāyatsu vācayati 
agne naya supathā rāya asmānviśvāni deva vayunāni vidvān
yuyodhyasmajjuhurāṇameno bhūyiṣṭhāṃ te namauktiṃ
vidhemetyagnimevaitatpurastātkarotyagniḥ purastānnāṣṭrā
rakṣāṃsyapaghnannetyathābhayenānāṣṭreṇa haranti ta āyantyāgacantyāgnīdhraṃ
tamāgnīdhre nidadhāti 
sa nihite juhoti 
ayaṃ no agnirvarivaskṛṇotvayam mṛdhaḥ pura etu prabhindan ayaṃ
vājāñjayatu vājasātāvayaṃ śatrūñjayatu jarhṛṣāṇaḥ svāheti
tadetenaivaitasminnantarikṣe pratiṣṭhāyām pratitiṣṭhatyetenaitaṃ lokaṃ spṛṇute 
tadeva nidadhati grāvṇaḥ 
droṇakalaśaṃ vāyavyānyathetaramādāyāyanti
taduttareṇāhavanīyamupasādayanti 
prokṣaṇīradhvaryurādatte 
sa idhmamevāgre prokṣatyatha vedimathāsmai barhiḥ
prayacanti tatpurastādgranthyāsādayati tatprokṣyopaninīya visraṃsya
granthimāśvavālaḥ prastara upasaṃnaddho bhavati taṃ gṛhṇāti gṛhītvā
prastaramekavṛdbarhi stṛṇāti stīrtvā barhiḥ kārṣmaryamayānparidhīnparidadhāti
paridhāya paridhīntsamidhāvabhyādadhātyabhyādhāya samidhau 
atha juhoti 
uru viṣṇo vikramasvoru kṣayāya naskṛdhi ghṛtaṃ ghṛtayone piba
prapra yajñapatiṃ tira svāheti tadetenaivaitasyāṃ divi pratiṣṭhāyām
pratitiṣṭhatyetenaitaṃ lokaṃ spṛṇuta yadetayā juhoti 
yadveva vaiṣṇavyarcā juhoti 
kanīyāṃsaṃ vā enametadbadhātkṛtvātyanaiṣu
stokameva stoko hyaptustametadabhayam prāpya ya evaiṣa taṃ karoti yajñameva
yajño hi viṣṇustasmādvaiṣṇavyarcā juhoti 
athāsādya srucaḥ 
apa upaspṛśya rājānam prapādayati tadyadāsādya sruco 'pa
upaspṛśya rājānam prapādayati vajro vā ājyaṃ retaḥ somo nedvajreṇājyena retaḥ
somaṃ hinasānīti tasmādāsādya sruco 'pa upaspṛśya rājānam prapādayati 
sa dakṣiṇasya havirdhānasya nīḍe kṛṣṇājinamāstṛṇāti 
tadenamāsādayati deva
savitareṣa te somastaṃ rakṣasva mā tvā dabhanniti tadenaṃ devāyaiva savitre
paridadāti guptyai 
athānusṛjyopatiṣṭhate 
etattvaṃ deva soma devo devān upāgā idamaham
manuṣyāntsaha rāyaspoṣeṇetyagnīṣomau vā etamantarjambha ādadhāte yo dīkṣata
āgnāvaiṣṇavaṃ hyado dīkṣaṇīyaṃ havirbhavati yo vai viṣṇuḥ somaḥ sa havirvā eṣa
devānām bhavati yo dīkṣate tadenamantarjambha ādadhāte tatpratyakṣaṃ
somānnirmucyate yadāhaitattvaṃ deva soma devo devān upāgā idamaham
manuṣyāntsaha rāyaspoṣeṇeti bhūmā vai rāyaspoṣaḥ saha bhūmnetyevaitadāha 
athopaniṣkrāmati 
svāhā nirvaruṇasya pāśānmucya iti varuṇapāśe vā eṣo
'ntarbhavati yo 'nyasyāsaṃstatpratyakṣaṃ varuṇapāśānnirmucyate yadāha svāhā
nirvaruṇasya pāśānmucya iti 
athetyāhavanīye samidhamabhyādadhāti 
agne vratapāstve vratapā ityagnirhi
devānāṃ vratapatistasmādāhāgne vratapāstve vratapā iti yā tava tanūrmayyabhūdeṣā
sā tvayi yo mama tanūstvayyabhūdiyaṃ sā mayi yathāyathaṃ nau vratapate vratānyanu
me dīkṣāṃ dīkṣāpatiramaṃstānu tapastapaspatiriti tatpratyakṣamagnernirmucyate
sa svena satātmanā yajate tasmādasyātrāśnanti mānuṣo hi bhavati tasmādasyātra
nāma gṛhṇanti mānuṣo hi bhavatyatha yatpurā nāśnanti yathā haviṣo hutasya
nāśnīyādevaṃ tattasmāddīkṣitasya nāśnīyādathātrāṅgulīrvisṛjate  
yūpaṃ vrakṣyanvaiṣṇavyarcā juhoti 
viṣṇavo hi yūpastasmādvaiṣṇavyarcā juhoti 
yadveva vaiṣṇavyā juhoti 
yajño vai viṣṇuryajñenaivaitadyūpamacaiti
tasmādvaiṣṇavyarcā juhoti 
sa yadi srucā juhoti 
caturgṛhītamājyaṃ gṛhītvā juhoti yadyu sruveṇa
sruveṇaivopahatya juhotyuru viṣṇo vikramasvoru kṣayāya naskṛdhi ghṛtaṃ
ghṛtayone piba prapra yajñapatiṃ tira svāheti 
yadājyam pariśiṣṭam bhavati 
tadādatte yattakṣṇaḥ śastram bhavati tattakṣādatte ta
āyanti sa yaṃ yūpaṃ joṣayante 
tamevamabhimṛśya japati 
paścādvaiva prāṅ tiṣṭhannabhimantrayate 'tyanyān agāṃ
nānyān upāgāmityati hyanyāneti nānyānupaiti tasmādāhātyanyān agāṃ nānyān
upāgāmiti 
arvāktvā parebhyo 'vidam paro 'varebhya iti 
arvāgghyenam parebhyo vṛścati ya
etasmānparāñco bhavanti paro 'varebhya iti paro hyenamavarebhyo vṛścati ya
etasmādarvāñco bhavanti tasmādāhārvāktvā parebhyo 'vidam paro 'varebhya iti 
taṃ tvā juṣāmahe deva vanaspate devayajyāyā iti 
tadyathā bahūnām
madhyātsādhave karmaṇe juṣeta sa rātamanāstasmai karmaṇe
syādevamevainametadbahūnām madhyātsādhave karmaṇe juṣate sa rātamanā
vraścanāya bhavati 
devāstvā devayajyāyai juṣantāmiti 
tadvai samṛddhaṃ yaṃ devāḥ sādhave karmaṇe
juṣāntai tasmādāha devāstvā devayajyāyai juṣantāmiti 
atha sruveṇopaspṛśati 
viṣṇave tveti vaiṣṇavo hi yūpo yajño vai viṣṇuryajñāya
hyenaṃ vṛścati tasmādāha viṣṇave tveti 
atha darbhataruṇakamantardadhāti 
oṣadhe trāyasveti vajro vai paraśustatho
hainameṣa vajraḥ paraśurna hinastyatha paraśunā praharati svadhite mainaṃ
hiṃsīriti vajro vai paraśustatho hainameṣa vajraḥ paraśurna hinasti 
sa yam prathamaṃ śakalamapacinatti 
tamādatte taṃ vā anakṣastambhaṃ vṛśceduta
hyenamanasā vahanti tathāno na pratibādhate 
tam prāñcam pātayet 
prācī hi devānāṃ digatho udañcamudīcī hi manuṣyāṇāṃ
digatho pratyañcaṃ dakṣiṇāyai tvevainaṃ diśaḥ paribibādhiṣetaiṣā vai dik pitṝṇāṃ
tasmādenaṃ dakṣiṇāyai diśaḥ paribibādhiṣeta 
tam pracyavamānamanumantrayate 
dyām mā lekhīrantarikṣam mā hiṃsīḥ pṛthivyā
sambhaveti vajro vā eṣa bhavati yaṃ yūpāya vṛścanti tasmādvajrātpracyavamānādime
lokāḥ saṃrejante tadebhya evainametallokebhyaḥ śamayati tathemāṃlokāñcānto na
hinasti 
sa yadāha  dyām mā lekhīriti divam mā hiṃsīrityevaitadāhāntarikṣam mā hiṃsīriti
nātra tirohitamivāsti pṛthivyā sambhaveti pṛthivyā saṃjānīṣvetyevaitadāhāyaṃ hi tvā
svadhitistetijānaḥ praṇināya mahate saubhagāyetyeṣa hyenaṃ svadhitistejamānaḥ
praṇayati 
athāvraścanamabhijuhoti 
nedato nāṣṭrā rakṣāṃsyanūttiṣṭhāniti vajro vā ājyaṃ
tadvajreṇaivaitannāṣṭrā rakṣāṃsyavabādhate tathāto nāṣṭrā rakṣāṃsi
nānūttiṣṭhantyatho reto vā ājyaṃ tadvanaspatiṣvevaitadreto dadhāti tasmādretasa
āvraścanādvanaspatayo 'nu prajāyante 
sa juhoti  atastvaṃ deva vanaspate śatavalśo viroha sahasravalśā vi vayaṃ ruhemeti
nātra tirohitamivāsti 
tam parivāsayati 
sa yāvantamevāgre parivāsayettāvāntsyāt 
pañcāratnim parivāsayet 
pāṅkto yajñaḥ pāṅktaḥ paśuḥ pañcartavaḥ saṃvatsarasya
tasmātpañcāratnim parivāsayet 
ṣaḍaratnim parivāsayet 
ṣaḍvā ṛtavaḥ saṃvatsarasya saṃvatsaro vajro vajro
yūpastasmātṣaḍaratnim parivāsayet 
aṣṭāratnim parivāsayet 
aṣṭākṣrā vai gāyatrī pūrvārdho vai yajñasya gāyatrī
pūrvārdha eṣa yajñasya tasmādaṣṭāratnim parivāsayet 
navāratnim parivāsayet 
trivṛdvai yajño nava vai trivṛttasmānnavāratnim parivāsayet 
ekādaśāratnim parivāsayet 
ekādaśākṣarā vai triṣṭubvajrastriṣṭubvajro
yūpastasmādekādaśāratniṃ parivāsayet 
dvādaśāratnim parivāsayet 
dvādaśa vai māsāḥ saṃvatsarasya saṃvatsaro vajro vajro
yūpastasmāddvādaśāratnim parivāsayet 
trayodaśāratnim parivāsayet 
trayodaśa vai māsāḥ saṃvatsarasya saṃvatsaro vajro
vajro yūpastasmāttrayodaśāratnim parivāsayet 
pañcadaśāratnim parivāsayet 
pañcadaśo vai vajro vajro yūpastasmātpañcadaśāratnim
parivāsayet 
saptādaśāratnirvājapeyayūpaḥ 
aparimita eva syādaparimitena vā etena vajreṇa devā
aparimitamajayaṃstatho evaiṣa etena vajreṇāparimitenaivāparimitaṃ jayati
tasmādaparimita eva syāt 
sa vā aṣṭāśrirbhavati 
aṣṭākṣarā vai gāyatrī pūrvārdho vai yajñasya gāyatrī
pūrvārdhe eṣa yajñasya tasmādaṣṭāśrirbhavati  
abhrimādatte 
devasya tvā savituḥ prasave 'śvinorbāhubhyām pūṣṇo
hastābhyāmādade nāryasīti samāna etasya yajuṣo bandhuryoṣo vā eṣā
yadabhristasmādāha nāryasīti 
athāvaṭam parilikhati 
idamahaṃ rakṣasāṃ grīvā apikṛntāmīti vajro vā
abhrirvajreṇaivaitannāṣṭrāṇāṃ rakṣasāṃ grīvā apikṛntati 
atha khanati 
prāñcamutkaramutkiratyupareṇa sammāyāvaṭaṃ khanati tadagreṇa
prāñcaṃ yūpaṃ nidadhātyetāvanmātrāṇi barhīṃṣyupariṣṭādadhinidadhāti
tadevopariṣṭādyūpaśakalamadhinidadhāti purastātpārśvataścaṣālamupanidadhātyatha
yavamatyaḥ prokṣaṇyo bhavanti so 'sāveva bandhuḥ 
sa yavānāvapati 
yavo 'si yavayāsmaddveṣo yavayārātīriti nātra tirohitamivāstyatha
prokṣatyeko vai prokṣaṇasya bandhurmedhyamevaitatkaroti 
sa prokṣati 
dive tvāntarikṣāya tvā pṛthivyai tveti vajro vai yūpa eṣāṃ
lokānāmabhiguptyā eṣāṃ tvā lokānāmabhiguptyai prokṣāmītyevaitadāha 
atha yāḥ prokṣaṇyaḥ pariśiṣyante 
tā avaṭe 'vanayati śundhantāṃ lokāḥ pitṛṣadanā
iti pitṛdevatyo vai kūpaḥ khātastamevaitanmedhyaṃ karoti 
atha barhīṃṣi 
prācīnāgrāṇi codīcīnāgrāṇi cāvastṛṇāti pitṛṣadanamasīti pitṛdevatyaṃ
vā asyaitadbhavati yannikhātaṃ sa yathānikhāta oṣadhiṣu mitaḥ
syādevametāsvoṣadhiṣu mito bhavati 
atha yūpaśakalam prāsyati 
tejo ha vā etadvanaspatīnāṃ yadbāhyāśakalastasmādyadā
bāhyāśakalamapatakṣṇuvantyatha śuṣyanti tejo hyeṣāmetattadyadyūpaśakalam
prāsyati satejasam minavānīti tadyadeṣa eva bhavati nānya eṣa hi yajuṣkṛto
medhyastasmādyūpaśakalam prāsyati 
sa prasyati 
agreṇīrasi svāveśa unnetṝṇāmiti purastādvā asmādeṣo 'pacidyate
tasmādāhāgreṇīrasi svāveśa unnetṝṇāmityetasya vittādadhi tvā sthāsyatītyadhi hyenaṃ
tiṣṭhati tasmādāhaitasya vittādadhi tvā sthāsyatīti 
atha sruveṇopahatyājyam 
avaṭamabhijuhoti nedadhastānnāṣṭrā
rakṣāṃsyupottiṣṭhāniti vajro vā ājyaṃ tadvajreṇaivaitannāṣṭrā rakṣāṃsyavabādhate
tathādhastānnāṣṭrā rakṣāṃsi nopottiṣṭhantyatha purastātparītyodaṅṅāsīno
yūpamanakti sa āha yūpāyājyamānāyānubrūhīti 
so 'nakti  devastvā savitā madhvānaktviti savitā vai devānām prasavitā yajamāno vā
eṣa nidānena yadyūpaḥ sarvaṃ vā idam madhu yadidaṃ kiṃ ca tadenamanena sarveṇa
saṃsparśayati tadasmai savitā prasavitā prasauti tasmādāha devastvā savitā
madhvānaktviti 
atha caṣālamubhayataḥ pratyajya pratimuñcati 
supippalābhyastvauṣadhībhya iti
pippalaṃ haivāsyaitadyanmadhye saṃgṛhītamiva bhavati tiryagvā idaṃ vṛkṣe
pippalamāhataṃ sa yadevedaṃ sambandhanaṃ cāntaropenitamiva tadevaitatkaroti
tasmānmadhye saṃgṛhītamiva bhavati 
āntamagniṣṭhāmanakti 
yajamāno vā agniṣṭhā rasa ājyaṃ
rasenaivaitadyajamānamanakti tasmādāntamagniṣṭhāmanaktyatha parivyayaṇam
pratisamantam parimṛśatyathāhocrīyamāṇāyānubrūhīti 
sa ucriyati 
dyāmagreṇāspṛkṣa āntarikṣam madhyenāprāḥ pṛthivīmupareṇādṛṃhīriti
vajro vai yūpa eṣāṃ lokānāmabhijityai tena vajreṇemāṃlokāntspṛṇuta ebhyo lokebhyaḥ
sapatnānnirbhajati 
atha minoti 
yā te dhāmānyuśmasi gamadhyai yatra gāvo bhūriśṛṅgā ayāsaḥ atrāha
tadurugāyasya viṣṇoḥ paramam padamavabhāri bhūrītyetayā triṣṭubhā minoti
vajrastriṣṭubvajro yūpastasmāttriṣṭubhā minoti 
sampratyagnimagniṣṭām minoti 
yajamāno vā agniṣṭhāgniru vai yajñaḥ sa
yadagneragniṣṭhāṃ hvalayeddhvaleddha
yajñādyajamānastasmātsampratyagnimagniṣṭhām minotyatha paryūhatyatha
paryṛṣatyathāpa upaninayati 
athaivamabhipadya vācayati 
viṣṇoḥ karmāṇi paśyata yato vratāni paspaśe indrasya
yujyuḥ sakheti vajraṃ vā eṣa prāhārṣīdyo yūpamudaśiśriyadviṣṇorvijitim
paśyatetyevaitadāha yadāha viṣṇoḥ karmāṇi paśyata yato vratāni paśpaśe indrasya
yujyaḥ sakhetīndro vai yajñasya devatā vaiṣṇavo yūpastaṃ sendraṃ karoti
tasmādāhendrasya yujyaḥ sakheti 
atha caṣālamudīkṣate 
tadviṣṇoḥ paramam padaṃ sadā paśyanti sūrayaḥ divīva
cakṣurātatamiti vajraṃ vā eṣa prāhārṣīdyo yūpamudaśiśriyattā viṣṇorvijitim
paśyatetyevaitadāha yadāha tadviṣṇoḥ paramam padaṃ sadā paśyanti sūrayaḥ divīva
cakṣurātatamiti 
atha parivyayati 
anagnatāyai nveva parivyayati tasmādatreva parivyayatyatreva
hīdaṃ vāso bhavatyannādyamevāsminnetaddadhātyatreva hīdamannam pratitiṣṭhati
tasmādatreva parivyayati 
trivṛtā parivyayati 
trivṛddhyannam paśavo hyannam pitā mātā yajjāyate tattṛtīyaṃ
tasmāttrivṛtā parivyayati 
sa parivyayati 
parivīrasi pari tvā daivīrviśo vyayantām parīmaṃ yajamānaṃ rāyo
manuṣyāṇāmiti tadyajamānāyāśiṣamāśāste yadāha parīmaṃ yajamānaṃ rāyo
manuṣyāṇāmiti 
atha yūpaśakalamavagūhati 
divaḥ sūnurasīti prajā haivāsyaiṣā tasmādyadi
yūpaikādaśinī syātsvaṃ svamevāvagūhedaviparyāsaṃ tasya haiṣāmugdhānuvratā prajā
jāyate 'tha yo viparyāsamavagūhati na svaṃsvaṃ tasya haiṣā mugdhānanuvratā prajā
jāyate tasmādu svaṃ svamevāvagūhedaviparyāsam 
svargasyo haiṣa lokasya samārohaṇaḥ kriyate 
yadyūpaśakala iyaṃ raśanā raśanāyai
yūpaśakalo yūpaśakalāccaṣālaṃ caṣālātsvargaṃ lokaṃ samaśnute 
atha yasmātsvarurnāma 
etasmādvā eṣo 'pacidyate tasyaitatsvamevārurbhavati
tasmātsvarurnāma 
tasya yannikhātam 
tena pitṛlokaṃ jayatyatha yadūrdhvaṃ nikhātādā raśanāyai tena
manuṣyalokaṃ jayatyatha yadūrdhvaṃ raśanāyā ā caṣālāttena devalokaṃ jayatyatha
yadūrdhvaṃ caṣālāddvyaṅgulaṃ vā tryaṅgulaṃ vā sādhyā iti devāstena teṣāṃ lokaṃ
jayati saloko vai sādhyairdevairbhavati ya evametadveda 
taṃ vai pūrvārdhe minoti 
vajro vai yūpo vajro daṇḍaḥ pūrvārdhaṃ vai
daṇḍasyābhipadya praharati pūrvārdha eṣa yajñasya tasmātpūrvārdhe minoti 
yajñena vai devāḥ 
imāṃ jitiṃ jigyuryaiṣāmiyaṃ jitiste hocuḥ kathaṃ na idam
manuṣyairanabhyārohyaṃ syāditi te yajñasya rasaṃ dhītvā yathā madhu madhukṛto
nirdhayeyurviduhya yajñaṃ yūpena yopayitvā tiro 'bhavannatha
yadenenāyopayaṃstasmādyūpo nāma purastādvai prajñā
purastānmanojavastasmātpūrvārdhe minoti 
sa vā aṣṭāśrirbhavati 
aṣṭākṣarā vai gāyatrī pūrvārdho vai yajñasya gāyatrī
pūrvārdhe eṣa yajñasya tasmādaṣṭāśrirbhavati 
taṃ ha smaitaṃ devā anupraharanti 
yathedamapyetarhyeke 'nupraharantīti devā
akurvanniti tato rakṣāṃsi yajñamanūdapibanta 
te devā adhvaryumabruvan 
yūpaśakalameva juhudhi tadahaiṣa svagākṛto
bhaviṣyati tatho rakṣāṃsi yajñaṃ nānūtpāsyante 'yaṃ vai vajra udyata iti 
so 'dhvaryuḥ 
yūpaśakalamevājuhottadahaiṣa svagākṛta āsīttatho rakṣāṃsi yajñaṃ
nānūdapibantāyaṃ vai vajra udyata iti 
tatho evaiṣa etat 
yūpaśakalameva juhoti tadahaiṣa svagākṛto bhavati tatho
rakṣāṃsi yajñaṃ nānūtpibante 'yaṃ vai vajra udyata iti sa juhoti divaṃ te dhūmo
gacatu svarjyotih pṛthivīm bhasmanāpṛṇa svāheti  
yāvato vai vedistāvatī pṛthivī 
vajrā vai yūpāstadimāmevaitatpṛthivīmetairvajraiḥ
spṛṇute 'syai sapatnānnirbhajati tasmādyūpaikādaśinī bhavati dvādaśa upaśayo
bhavati vitaṣṭastaṃ dakṣiṇata upanidadhāti tadyaddvādaśa upaśayo bhavati 
devā ha vai yajñaṃ tanvānāḥ 
te 'surarakṣasebhya āsaṅgādbibhayāṃ cakrustadya eta
ucritā yatheṣurastā tayā vai stṛṇute vā na vā stṛṇute yathā daṇḍaḥ prahṛtastena vai
stṛṇute vā na vā stṛṇute 'tha ya eṣa dvādaśa upaśayo bhavati yatheṣurāyatānastā
yathodyatamaprahṛtamevameṣa vajra udyato dakṣiṇato nāṣṭrāṇāṃ
rakṣasāmapahatyai tasmāddvādaśa upaśayo bhavati 
taṃ nidadhāti 
eṣa te pṛthivyāṃ loka āraṇyaste paśuriti paśuśca vai yūpaśca tadasmā
āraṇyameva paśūnāmanudiśati teno eṣa paśumānbhavati tadvayaṃ yūpaikādaśinyai
sammayanamāhuḥ śvaḥsutyāyai ha nvevaike samminvanti prakubratāyai caiva
śvaḥsutyāyai yūpam minvantītyu ca 
tadu tathā na kuryāt 
agniṣṭhamevocrayedidaṃ vai yūpamucrityādhvaryurā
parivyayaṇānnānvarjatyaparivītā vā eta etāṃ rātriṃ vasanti sā nveva paricakṣā paśave
vai yūpamucrayanti prātarvai paśūnālabhante tasmādu prātarevocrayet 
sa ya uttaro 'gniṣṭhātsyāt 
tamevāgra ucrayedatha dakṣiṇamathottaraṃ
dakṣiṇārdhyamuttamaṃ tathodīcī bhavati 
atho itarathāhuḥ 
dakṣiṇamevāgre 'gniṣṭhāducrayedathottaramatha
dakṣiṇamuttarārdhyamuttamaṃ tatho hāsyodageva karmānusaṃtiṣṭhata iti 
sa yo varṣiṣṭhaḥ sa dakṣiṇārdhyaḥ syāt 
atha hrasīyānatha hrasīyānuttarārdhyo
hrasiṣṭhastathodīcī bhavati 
atha patnībhyaḥ patnīyūpamucrayanti 
sarvatvāya nveva patnīyūpa ucrāyate
tattvāṣṭram paśumālabhate tvaṣṭā vai siktaṃ reto vikaroti tadeṣa evaitatsiktaṃ reto
vikaroti muṣkaro bhavatyeṣa vai prajanayitā yanmuṣkarastasmānmuṣkaro bhavati
taṃ na saṃsthāpayetparyagnikṛtamevotsṛjetsa yatsaṃsthāpayetprajāyai
hāntamiyāttatprajāmutsṛjati tasmānna saṃsthāpayetparyagnikṛtamevotsṛjet  
paśuśca vai yūpaśca 
na vā ṛte yūpātpaśumālabhante kadā cana tadyattathā na ha vā
etasmā agre paśavaścakṣamire yadannamabhiviṣyanyathedamannam bhūtā yathā
haivāyaṃ dvipātpuruṣa ucrita evaṃ haiva dvipāda ucritāśceruḥ 
tato devā etaṃ vajraṃ dadṛśuḥ 
yadyūpaṃ tamuciśriyustasmādbhīṣā prāvlīyanta
tataścatuṣpādā abhavaṃstato 'nnamabhavanyathedamannam bhūtā etasmai hi vā ete
'tiṣṭhanta tasmādyūpa eva paśumālabhante narte yūpātkadā cana 
athopākṛtya paśum 
agnim mathitvā niyunakti tadyattathā na ha vā etasmā agre
paśavaścakṣamire yaddhavirabhaviṣyanyathainānidaṃ havirbhūtānagnau juhvati
tāndevā upanirurudhusta upaniruddhā nopāveyuḥ 
te hocuḥ  na vā ime 'sya yāmaṃ viduryadagnau havirjuhvati naitām
pratiṣṭhāmuparudhyaiva paśūnagnim mathitvāgnāvagniṃ juhavāma te
vediṣyantyeṣa vai kila haviṣo yāma eṣā pratiṣṭhāgnau vai kila havirjuhvatīti tato
'bhyavaiṣyanti tato rātamanasa ālambhāya bhaviṣyantīti 
ta uparudhyaiva paśūn 
agnim mathitvāgnāvagnimajuhuvuste 'vidureṣa vai kila
haviṣo yāma eṣā pratiṣṭhāgnau vai kila havirjuhvatīti tato 'bhyavāyaṃstato
rātamanasa ālambhāyābhavan 
tatho evaiṣa etat 
uparudhyaiva paśumagnim mathitvāgnāvagniṃ juhoti sa vedaiṣa
vai kila haviṣo yāma eṣā pratiṣṭhāgnau vai kila havirjuhvatīti tato 'bhyavaiti tato
rātamanā ālambhāya bhavati tasmādupākṛtya paśumagnim mathitvā niyunakti 
tadāhuḥ  nopākuryānnāgnim manthedraśanāmevādāyāñjasopaparetyābhidhāya
niyuñjyāditi tadu tathā na kuryādyathādharmaṃ tiraścathā cikīrṣedevaṃ
tattasmādetadevānuparīyāt 
atha tṛṇamādāyopākaroti 
dvitīyavānniruṇadhā iti dvitīyavānhi vīryavān 
sa tṛṇamādatte 
upāvīrasītyupa hi dvitīyo 'vati tasmādāhopāvīrasītyupa
devāndaivīrviśaḥ prāguriti daivyo vā etā viśo yatpaśavo 'sthiṣata devebhya
ityevaitadāha yadāhopa devāndaivīrviśaḥ prāguriti 
uśijo vahnitamāniti 
vidvāṃso hi devāstasmādāhośijo vahnitamāniti 
deva tvaṣṭarvasu rameti 
tvaṣṭā vai paśūnāmīṣṭe paśavo vasu tānetaddevā
atiṣṭhamānāṃstvaṣṭāramabruvannupanimadeti yadāha deva tvaṣṭarvasu rameti 
havyā te svadantāmiti 
yadā vā eta etasmā adhriyanta
yaddhavirabhaviṣyaṃstasmādāha havyā te svadantāmiti 
revatī ramadhvamiti 
revanto hi paśavastasmādāha revatī ramadhvamiti bṛhaspate
dhārayā vasūnīti brahma vai bṛhaspatiḥ paśavo vasu tānetaddevā
atiṣṭhamānānbrahmaṇaiva parastātparyadadhustannātyāyaṃstatho evaināneṣa
etadbrahmaṇaiva parastātparidadhāti tannātiyanti tasmādāha bṛhaspate dhārayā
vasūnīti pāśaṃ kṛtvā pratimuñcatyathāto niyojanasyaiva  
pāśaṃ kṛtvā pratimuñcati 
ṛtasya tvā devahaviḥ pāśena pratimuñcāmīti varuṇyā vā
eṣā yadrajjustadenametadṛtasyaiva pāśe pratimuñcati tatho hainameṣā varuṇyā
rajjurna hinasti 
dharṣā mānuṣa iti 
na vā etamagre manuṣyo 'dhṛṣṇotsa yadevartasya
pāśenaitaddevahaviḥ pratimuñcatyathainam manuṣyo dhṛṣṇoti tasmādāha dharṣā
mānuṣa iti 
atha niyunakti 
devasya tvā savituḥ prasave 'śvinorbāhubhyām pūṣṇo
hastābhyāmagnīṣomābhyāṃ juṣṭaṃ niyunajmīti tadyathaivādo devatāyai
havirgṛhṇannādiśatyevamevaitaddevatābhyāmādiśatyatha prokṣatyeko vai
prokṣaṇasya bandhurmedhyamevaitatkaroti 
sa prokṣati 
adbhyastvauṣadhībhya iti tadyata eva sambhavati tata evaitanmedhyaṃ
karotīdaṃ hi yadā varṣatyathauṣadhayo jāyanta oṣadhīrjagdhvāpaḥ pītvā tata eṣa
rasaḥ sambhavati rasādreto retasaḥ paśavastadyata eva sambhavati yataśca jāyate tata
evaitanmedhyaṃ karoti 
anu tvā mātā manyatāmanu piteti 
sa hi mātuścādhi pituśca jāyate tadyata eva jāyate
tata evaitanmedhyaṃ karotyanu bhrātā sagarbhyo 'nu sakhā sayūthya iti sa yatte
janma tena tvānumatamārabha ityevaitadāhāgnīṣomābhyāṃ tvā juṣṭam prokṣāmīti
tadyābhyāṃ devatābhyāmārabhate tābhyām medhyaṃ karoti 
athopagṛhṇāti 
apām perurasīti tadenamantarato medhyaṃ
karotyathādhastādupokṣatyāpo devīḥ svadantu svāttaṃ citsaddevahaviriti tadenaṃ
sarvato medhyaṃ karoti 
athāhāgnaye samidhyamānāyānubrūhīti  sa
uttaramāghāramāghāryāsaṃsparśayantsrucau paryetya juhvā paśuṃ samanakti śiro vai
yajñasyottara āghāra eṣa vā atra yajño bhavati yatpaśustadyajña evaitaciraḥ
pratidadhāti tasmājjuhvā paśuṃ samanakti 
sa lalāṭe samanakti 
saṃ te prāṇo vātena gacatāmiti samaṅgāni yajatrairityaṃsayoḥ saṃ
yajñapatirāśiṣeti śroṇyoḥ sa yasmai kāmāya paśumālabhante tatprāpnuhītyevaitadāha 
idaṃ vai paśoḥ saṃjñapyamānasya 
prāṇo vātamapipadyate tatprāpnuhi yatte prāṇo
vātamapipadyātā ityevaitadāha samaṅgāni yajatrairityaṅgairvā asya yajante
tatprāpnuhi yatte 'ṅgairyajāntā ityevaitadāha sa yajñapatirāśiṣeti yajamānasya vā
etenāśiṣamāśāste tatprāpnuhi yattvayā yajamānāyāśiṣamāśāsāntā ityevaitadāha
sādayati srucāvatha pravarāyāśrāvayati so 'sāveva bandhuḥ 
atha dvitīyamāśrāvayati 
dvau hyatra hotārau bhavataḥ sa
maitrāvaruṇāyāhaivāśrāvayati yajamānaṃ tveva pravṛṇīte 'gnirha daivīnāṃ viśām
puraetetyagnirhi devatānām mukhaṃ tasmādāhāgnirha daivīnāṃ viśām puraetetyayaṃ
yajamāno manuṣyāṇāmiti taṃ hi so 'nvardho bhavati yasminnardhe yajate
tasmādāhāyaṃ yajamāno manuṣyāṇāmiti tayorasthūri gārhapatyaṃ dīdayacataṃ himā
dvā yū iti tayoranārtāni gārhapatyāni śataṃ varṣāṇi santvityevaitadāha 
rādhāṃsītsampṛñcānāvasampṛñcānau tanva iti 
rādhāṃsyeva sampṛñcāthām nāpi
tanūrityevaitadāha tau ha yattanūrapi sampṛñcīyātām prāgniryajamānaṃ dahetsa
yadagnau juhoti tadeṣo 'gnaye prayacatyatha yāmevātrartvijo
yajamānāyāśiṣamāśāsate tāmasmai sarvāmagniḥ samardhayati tadrādhāṃsyeva
sampṛñcāte nāpi tanūstasmādāha rādhāṃsītsampṛñcānāvasampṛñcānau tanva iti  
tadyatraitatpravṛto hotā hotṛṣadana upaviśati 
tadupaviśya prasauti prasūto
'dhvaryuḥ srucāvādatte 
athāprībhiścaranti 
tadyadāprībhiścaranti sarveṇeva vā eṣa manasā sarveṇevātmanā
yajñaṃ sambharati saṃ ca jihīrṣati yo dīkṣate tasya riricāna ivātmā bhavati
tametābhirāprībhirāpyāyayanti tadyadāpyāyayanti tasmādāpriyo nāma
tasmādāprībhiścaranti 
te vā eta ekādaśa prayājā bhavanti 
daśa vā ime puruṣe prāṇā ātmaikādaśo
yasminnete prāṇāḥ pratiṣṭhitā etāvānvai puruṣastadasya sarvamātmānamāpyāyanti
tasmādekādaśa prayājā bhavanti 
sa āśrāvyāha 
samidhaḥ preṣyeti preṣya preṣyeti caturthecaturthe prayāje
samānayamāno daśabhiḥ prayājaiścarati daśa prayājāniṣṭvāha śāsamāharetyasiṃ vai
śāsa ityācakṣate 
atha yūpaśakalamādatte 
tāvagre juhvā aktvā paśorlalāṭamupaspṛśati ghṛtenāktau
paśūṃstrāyethāmiti vajro vai yūpaśakalo vajraḥ śāso vajra ājyaṃ tamevaitatkṛtsnaṃ
vajraṃ sambhṛtya tamasyābhigoptāraṃ karoti nedenaṃ nāṣṭrā rakṣāṃsi hinasanniti
punaryūpaśakalamavagūhatyeṣā te prajñātāśrirastvityāha śāsam prayacantsādayati
srucau 
athāha paryagnaye 'nubrūhīti 
ulmukamādāyāgnītparyagniṃ karoti tadyatparyagniṃ
karotyacidramevainametadagninā parigṛhṇāti nedenaṃ nāṣṭrā rakṣāṃsi
pramṛśānityagnirhi rakṣasāmapahantā tasmātparyagniṃ karoti tadyatrainaṃ
śrapayanti tadabhipariharati 
tadāhuḥ  punaretadulmukaṃ haredathātrānyamevāgniṃ nirmathya tasminnenaṃ
śrapayeyurāhavanīyo vā eṣa na vā eṣa tasmai yadasminnaśṛtaṃ śrapayeyustasmai vā
eṣa yadasmiñcṛtaṃ juhuyuriti 
tadu tathā na kuryāt 
yathā vai grasitamevamasyaitadbhavati yadenena paryagniṃ
karoti sa yathā grasitamanuhāyācidya tadanyasmai prayacedevaṃ
tattasmādetasyaivolmukasyāṅgārānnimṛdya tasminnenaṃ śrapayeyuḥ 
atholmukamādāyāgnītpurastātpratipadyate 
agnimevaitatpurastātkarotyagniḥ
purastānnāṣṭrā rakṣāṃsyapaghnannetyathābhayenānāṣṭreṇa paśuṃ nayanti taṃ
vapāśrapaṇībhyām pratiprasthātānvārabhate pratiprasthātāramadhvaryuradhvaryuṃ
yajamānaḥ 
tadāhuḥ  naiṣa yajamānenānvārabhyo mṛtyave hyetaṃ nayanti tasmānnānvārabheteti
tadanvevārabheta na vā etam mṛtyave nayanti yaṃ yajñāya nayanti
tasmādanvevārabheta yajñādu haivātmānamantariyādyannānvārabheta
tasmādanvevārabheta tatparo 'kṣamanvārabdham bhavati vapāśrapaṇībhyām
pratiprasthātā pratiprasthātāramadhvaryuradhvaryuṃ yajamāna etadu paro
'kṣamanvārabdham bhavati 
atha stīrṇāyai vedeḥ 
dve tṛṇe adhvaryurādatte sa āśrāvyāhopapreṣya hotarhavyā
devebhya ityetadu vaiśvadevam paśau 
atha vācayati 
revati yajamāna iti vāgvai revatī sā yadvāgbahu vadati tena vāgrevatī
priyaṃ dhā āviśetyanārtimāviśetyevaitadāhororantarikṣātsajūrdevena
vātenetyantarikṣaṃ vā anu rakṣaścaratyamūlamubhayataḥ paricinnaṃ yathāyam
puruṣo 'mūla ubhayataḥ paricinno 'ntarikṣamanucarati tadvātenainaṃ
saṃvidānāntarikṣādgopāyetyevaitadāha yadāhororantarikṣātsajūrdevena vāteneti 
asya haviṣastmanā yajeti 
vācamevaitadāhānārtasyāsya haviṣa ātmanā yajeti samasya
tanvā bhaveti vācamevaitadāhānārtasyāsya haviṣastanvā sambhaveti 
tadyatrainaṃ viśasanti 
tatpurastāttṛṇamupāsyati varṣo varṣīyasi yajñe yajñapatiṃ
dhā iti barhirevāsmā etatstṛṇātyaskannaṃ havirasaditi tadyadevāsyātra viśasyamānasya
kiṃcitskandati tadetasminpratitiṣṭhati tathā nāmuyā bhavati 
atha punaretyāhavanīyamabhyāvṛtyāsate 
nedasya saṃjñapyamānasyādhyakṣā asāmeti
tasya na kūṭena praghnanti mānuṣaṃ hi tanno eva paścātkarṇam pitṛdevatyaṃ hi
tadapigṛhya vaiva mukhaṃ tamayanti veṣkaṃ vā kurvanti tannāha jahi mārayeti
mānuṣaṃ hi tatsaṃjñapayānvaganniti taddhi devatrā sa yadāhānvagannityetarhi
hyeṣa devānanugacati tasmādāhānvaganniti 
tadyatrainaṃ nividhyanti 
tatpurā saṃjñapanājjuhoti svāhā devebhya ityatha yadā
prāha saṃjñaptaḥ paśurityatha juhoti devebhyaḥ svāheti purastātsvāhākṛtayo vā anye
devā upariṣṭātsvāhākṛtayo 'nye tānevaitatprīṇāti ta enamubhaye devāḥ prītāḥ svargaṃ
lokamabhivahanti te vā ete paripaśavye ityāhutī sa yadi kāmayeta juhuyādete yadyu
kāmayetāpi nādriyeta  
yadā prāha saṃjñaptaḥ paśuriti 
athādhvaryurāha neṣṭaḥ patnīmudānayetyudānayati
neṣṭā patnīm pānnejanam bibhratīm 
tāṃ vācayati 
namasta ātāneti yajño vā ātāno yajñaṃ hi tanvate tena yajña ātāno
jaghanārdho vā eṣa yajñasya yatpatnī tāmetatprācīṃ yajñam prasādayiṣyanbhavati
tasmā evaitadyajñāya nihnute tatho haināmeṣa yajño na hinasti tasmādāha namasta
ātāneti 
anarvā prehīti 
asapatnena prehītyevaitadāha ghṛtasya kulyā upa ṛtasya pathyā anviti
sādhūpetyevaitadāha devīrāpaḥ śuddhā voḍhvaṃ supariviṣṭā deveṣu supariviṣṭā
vayam pariveṣṭāro bhūyāsmetyapa evaitatpāvayati 
atha paśoḥ prāṇānadbhiḥ patnyupaspṛśati 
tadyadadbhiḥ prāṇānupaspṛśati jīvaṃ vai
devānāṃ haviramṛtamamṛtānāmathaitatpaśuṃ ghnanti yatsaṃjñapayanti
yadviśāsatyāpo vai prāṇāstadasminnetānprāṇāndadhāti tathaitajjīvameva devānāṃ
havirbhavatyamṛtamamṛtānām 
atha yatpatnyupaspṛśati 
yoṣā vai patnī yoṣāyai vā imāḥ prajāḥ prajāyante
tadenametasyai yoṣāyai prajanayati tasmātpatnyupaspṛśati 
sopaspṛśati 
vācaṃ te śundhāmīti mukham prāṇaṃ te śundhāmīti nāsike cakṣuste
śundhāmītyakṣyau śrotraṃ te śundhāmīti karṇau nābhiṃ te śundhāmīti yo
'yamaniruktaḥ prāṇo meḍhraṃ te śundhāmīti vā pāyuṃ te śundhāmīti yo 'yam
paścātprāṇastatprāṇāndadhāti tatsamīrayatyatha saṃhṛtya padaścaritrāṃste śundhāmīti
padbhirvai pratitiṣṭhati pratiṣṭhityā eva tadenam pratiṣṭhāpayati 
atha yā āpaḥ pariśiṣyante 
ardhā vā yāvatyo vā tābhirenaṃ yajamānaśca śīrṣato 'gre
'nuṣiñcatastatprāṇāṃścaivāsmiṃstattau dhattastaccainamataḥ samīrayataḥ 
tadyatkrūrīkurvanti 
yadāsthāpayanti śāntirāpastadadbhiḥ śāntyā śamayatastadadbhiḥ
saṃdhattaḥ 
tāvanuṣiñcataḥ 
manasta āpyāyatāṃ vākta āpyāyatām prāṇasta āpyāyatāṃ cakṣusta
āpyāyatāṃ śrotraṃ ta āpyāyatāmiti tatprāṇāndhattastatsamīrayato yatte krūraṃ
yadāsthitaṃ tatta āpyāyatāṃ niṣṭyāyatāmiti 
tadyatkrūrīkurvanti 
yadāsthāpayanti śāntirāpastadadbhiḥ śāntyā śamayatastadadbhiḥ
saṃdhattastatte śudhyatviti tanmedhyaṃ kurutaḥ śasahobhya iti jaghanena paśuṃ
ninayataḥ 
tadyatkrūrīkurvanti 
yadāsthāpayanti nedatadanvaśāntānyahorātrāṇyasanniti
tasmācamahobhya iti jaghanena paśuṃ ninayataḥ 
athottānam paśum paryasyanti 
sa tṛṇamantardadhātyoṣadhe trāyasveti vajro vā
asistatho hainameṣa vajro 'sirna hinastyathāsinābhinidadhāti svadhite mainaṃ
hiṃsīriti vajro vā asistatho hainameṣa vajro 'sirna hinasti 
sā yā prajñātāśriḥ 
tayābhinidadhāti sā hi yajuṣkṛtā medhyā tadyadagraṃ tṛṇasya
tatsavye prāṇau kurute 'tha yadbudhnaṃ taddakṣiṇenādatte 
sa yatrācyati 
yata etallohitamutpatati tadubhayato 'nakti rakṣasām bhāgo 'sīti
rakṣasāṃ hyeṣa bhāgo yadasṛk 
tadupāsyābhitiṣṭhati 
idamahaṃ rakṣo 'bhitiṣṭhāmīdamahaṃ rakṣo 'vabādha
idamahaṃ rakṣo 'dhamaṃ tamo nayāmīti tadyajñenaivaitannāṣṭrā
rakṣāṃsyavabādhate tadyadamūlamubhayataḥ paricinnam bhavatyamūlaṃ vā
idamubhayataḥ paricinnaṃ rakṣo 'ntarikṣamanucarati yathāyam puruṣo 'mūla
ubhayataḥ paricinno 'ntarikṣamanucarati tasmādamūlamubhayataḥ paricinnam
bhavati 
atha vapāmutkhidanti 
tayā vapāśrapaṇyau prorṇauti ghṛtena dyāvāpṛthivī
prorṇuvāthāmiti tadime dyāvāpṛthivī ūrjā rasena bhājayatyanayorūrjaṃ rasaṃ dadhāti
te rasavatyā upajīvanīye imāḥ prajā upajīvanti 
kārṣmaryamayyau vapāśrapaṇyau bhavataḥ 
yatra vai devā agre paśumālebhire
tadudīcaḥ kṛṣyamāṇasyāvāṇnedhaḥ papāta sa eṣa vanaspatirajāyata
tadyatkṛṣyamāṇasyāvāṅapatattasmātkārṣmaryastenaivainametanmedhena
samardhayati kṛtsnaṃ karoti tasmātkārṣmaryamayyau vapāśrapaṇyau bhavataḥ 
tām parivāsayati 
tām paśuśrapaṇe pratapati tatho hāsyātrāpi śṛtā bhavati
punarulmukamagnīdādatte te jaghanena cātvālaṃ yanti ta āyantyāgacantyāhavanīyaṃ
sa etattṛṇamadhvaryurāhavanīye prāsyati vāyo vai stokānāmiti stokānāṃ haiṣā samit 
athottaratastiṣṭhanvapām pratapati 
atyeṣyanvā eṣo 'gnim bhavati dakṣiṇataḥ
parītya śrapayiṣyaṃstasmā evaitannihnute tatho hainameṣo 'tiyantamagnirna hinasti
tasmāduttaratastiṣṭhan vapām pratapati 
tāmantareṇa yūpaṃ cāgniṃ ca haranti 
tadyatsamayā na haranti yenānyāni havīṃṣi
haranti nedaśṛtayā samayā yajñam prasajāmeti yadu bāhyena na harantyagreṇa yūpam
bahirdhā yajñātkuryustasmādantareṇa yūpaṃ cāgniṃ ca haranti dakṣiṇataḥ parītya
pratiprasthātā śrapayati 
atha sruveṇopahatyājyam 
adhvaryurvapāmabhijuhotyagnirājyasya vetu svāheti tatho
hāsyaite stokāḥ śṛtāḥ svāhākṛtā āhutayo bhūtvāgnim prāpnuvanti 
athāha stokebhyo 'nubrūhīti 
sa āgneyī stokebhyo 'nvāha tadyadāgneyī stokebhyo
'nvāhetaḥpradānā vai vṛṣṭirito hyagnirvṛṣṭiṃ vanute sa etai stokairetāntstokānvanute
ta ete stokā varṣanti tasmādāgneyī stokebhyo 'nvāha yadā śṛtā bhavati 
athāha pratiprasthātā śṛtā pracareti 
srucāvādāyādhvaryuratikramyāśrāvyāha
svāhākṛtibhyaḥ preṣyeti vaṣaṭkṛte juhoti 
hutvā vapāmevāgre 'bhighārayati 
atha pṛṣadājyaṃ tadu ha carakādhvaryavaḥ
pṛṣadājyamevāgre 'bhighārayanti prāṇaḥ pṛṣadājyamiti vadantastadu ha
yājñavalkyaṃ carakādhvaryuranuvyājahāraivaṃ kurvantam prāṇaṃ vā
ayamantaragādadhvaryuḥ prāṇa enaṃ hāsyatīti 
sa ha sma bāhū anvavekṣyāha 
imau palitau bāhū kva svidbrāhmaṇasya vaco
babhūveti na tadādriyetottamo vā eṣa prayājo bhavatīdaṃ vai haviryajña uttame
prayāje dhruvāmevāgre 'bhighārayati tasyai hi prathamāvājyabhāgau hoṣyanbhavati
vapāṃ vā atra prathamāṃ hoṣyanbhavati tasmādvapāmevāgre 'bhighārayedatha
pṛṣadājyamatha yatpaśuṃ nābhighārayati nedaśṛtamabhighārayāṇītyetadevāsya sarvaḥ
paśurabhighā
rito bhavati yadvapāmabhighārayati tasmādvapāmevāgre 'bhighārayedatha
pṛṣadājyam 
athājyamupastṛṇīte 
atha hiraṇyaśakalamavadadhātyatha
vapāmavadyannāhāgnīṣomābhyāṃ cāgasya vapāyai medaso 'nubrūhītyatha
hiraṇyaśakalamavadadhātyathopariṣṭāddvirājyasyābhighārayati 
tadyaddhiraṇyaśakalāvabhito bhavataḥ 
ghnanti vā etatpaśuṃ yadagnau
juhvatyamṛtamāyurhiraṇyaṃ tadamṛta āyuṣi pratitiṣṭhati tathāta udeti tathā saṃjīvati
tasmāddhiraṇyaśakalāvabhito bhavata āśrāvyāhāgnīṣomābhyāṃ cāgasya vapām medaḥ
preṣyeti na prasthitamityāha prasute prasthitamiti vaṣaṭkṛte juhoti 
hutvā vapāṃ samīcyau 
vapāśrapaṇyau kṛtvānuprāsyati svāhākṛte ūrdhvanabhasam
mārutaṃ gacatamiti nedime amuyā sato yābhyāṃ vapāmaśiśrapāmeti 
tadyadvapayā caranti 
yasyai vai devatāyai paśumālabhante tāmevaitaddevatāmetena
medhena prīṇāti saiṣā devataitena medhena prītā śāntottarāṇi havīṃṣi
śrapyamāṇānyuparamati tasmādvapayā caranti 
atha cātvāle mārjayante 
krūrī vā etatkurvanti yatsaṃjñapayanti yadviśāsati
sāntirāpastadadbhiḥ śāntyā śamayante tadadbhiḥ saṃdadhate tasmāccātvāle mārjayante  
yaddevatyaḥ paśurbhavati 
taddevatyam puroḍāśamanunirvapati
tadyatpuroḍāśamanunirvapati sarveṣāṃ vā eṣa paśūnām medho yadvrīhiyavau
tenaivainametanmedhena samardhayati kṛtsnaṃ karoti tasmātpuroḍāśamanunirvapati 
atha yadvapayā pracarya 
etena puroḍāśena pracarati madhyato vā imāṃ
vapāmutkhidanti madhyata evainametena medhena samardhayati kṛtsnaṃ karoti
tasmādvapayā pracaryaitena puroḍāśena pracaratyeṣa nvevaitasya bandhuryatra kva
caiṣa paśum puroḍāśo 'nunirupyate 
atha paśuṃ viśāsti 
triḥ pracyāvayatāttriḥpracyutasya hṛdayamuttamaṃ kurutāditi
trivṛddhi yajñaḥ 
atha śamitāraṃ saṃśāsti 
yattvā pṛcācūtaṃ haviḥ śamitāriti śṛtamityeva brūtānna śṛtam
bhagavo na śṛtaṃ hīti 
atha juhvā pṛṣadājyasyopahatya 
adhvaryurupaniṣkramya pṛcati śṛtaṃ haviḥ
śamitāriti śṛtamityāha taddevānāmityupāṃśvadhvaryuḥ 
tadyatpṛcati 
śṛtaṃ vai devānāṃ havirnāśṛtaṃ śamitā vai tadveda yadi śṛtaṃ vā
bhavatyaśṛtaṃ vā 
tadyatpṛcati 
śṛtena pracarāṇīti tadyadyaśṛtam bhavati śṛtameva devānāṃ
havirbhavati śṛtaṃ yajamānasyānenā adhvaryurbhavati śamitari tadeno bhavati
triṣkṛtvaḥ pṛcati trivṛddhi yajño 'tha yadāha taddevānāmiti taddhi devānāṃ yacūtaṃ
tasmādāha taddevānāmiti 
sa hṛdayamevāgre 'bhighārayati 
ātmā vai mano hṛdayam prāṇaḥ
pṛṣadājyamātmanyevaitanmanasi prāṇaṃ dadhāti tathaitajjīvameva devānāṃ
havirbhavatyamṛtamamṛtānām 
so 'bhighārayati 
saṃ te mano manasā sam prāṇaḥ prāṇena gacatāmiti na svāhākaroti
na hyeṣāhutirudvāsayanti paśum 
taṃ jaghanena cātvālamantareṇa yūpaṃ cāgniṃ ca haranti 
tadyatsamayā na haranti
yenānyāni havīṃṣi haranti śṛtaṃ santaṃ nedaṅgaśo vikṛttena krūrīkṛtena samayā
yajñam prasajāmeti yadu bāhyena na harantyagreṇa yūpam bahirdhā ha
yajñātkuryustasmādantareṇa yūpaṃ cāgniṃ ca haranti dakṣiṇato nidhāya
pratiprasthātāvadyati plakṣaśākhā uttarabarhirbhavanti tā adhyavadyati
tadyatplakṣaśākhā uttarabarhirbhavanti 
yatra vai devāḥ 
agre paśumālebhire taṃ tvaṣṭā śīrṣato 'gre 'bhyuvāmotaivaṃ
cinnālabheranniti tvaṣṭurhi paśavaḥ sa eṣa śīrṣanmastiṣko 'nūkyaśca majjā
tasmātsa vānta iva tvaṣṭā hyetamabhyavamattasmāttaṃ
nāśnīyāttvaṣṭurhyetadabhivāntam 
tasyāvāṅ medhaḥ papāta 
sa eṣa vanaspatirajāyata taṃ devāḥ
prāpaśyaṃstasmātprakhyaḥ prakhyo ha vai nāmaitadyatplakṣa iti
tenaivainametanmedhena samardhayati kṛtsnaṃ karoti tasmātplakṣaśākhā
uttarabarhirbhavanti 
athājyamupastṛṇīte 
juhvāṃ copabhṛti ca vasāhomahavanyāṃ samavattadhānyāmatha
hiraṇyaśakalāvavadadhāti juhvāṃ copabhṛti ca 
atha manotāyai haviṣo 'nuvāca āha 
tadyanmanotāyai haviṣo 'nuvāca āha sarvā ha
vai devatāḥ paśumālabhyamānamupasaṃgacante mama nāma grahīṣyati mama nāma
grahīṣyatīti sarvāsāṃ hi devatānāṃ haviḥ paśustāsāṃ sarvāsāṃ devatānām paśau
manāṃsyotāni bhavanti tānyevaitatprīṇāti tatho hāmoghāya devatānām
manāṃsyupasaṃgatāni bhavanti tasmānmanotāyai haviṣo 'nuvāca āha 
sa hṛdayasyaivāgre 'vadyati 
tadyanmadhyataḥ sato hṛdayasyāgre 'vadyati prāṇo vai
hṛdayamato hyayamūrdhvaḥ prāṇaḥ saṃcarati prāṇo vai paśuryāvaddhyeva prāṇena
prāṇiti tāvatpaśuratha yadāsmātprāṇo 'pakrāmati dārveva tarhi bhūto 'narthyaḥ śete 
hṛdayamu vai paśuḥ 
tadasyātmana evāgre 'vadyati tasmādyadi kiṃcidavadānaṃ
hīyeta na tadādriyeta sarvasya haivāsya tatpaśoravattam bhavati yaddhṛdayasyāgre
'vadyati tasmānmadhyataḥ sato hṛdayasyaivāgre 'vadyatyatha yathāpūrvam 
atha jihvāyai 
sā hīyam pūrvārdhātpratiṣṭhatyatha vakṣasastaddhi tato
'thaikacarasya doṣṇo 'tha pārśvayoratha tanimno 'tha vṛkkayoḥ 
gudaṃ tredhā karoti 
sthavimopayaḍdbhyo madhyaṃ juhvāṃ dvedhā
kṛtvāvadyatyaṇima tryaṅgeṣvathaikacarāyai śroṇeretāvannu juhvāmavadyati 
athopabhṛti 
tryaṅgyasya doṣṇo gudaṃ dvedhā kṛtvāvadyati tryaṅgyāyai śroṇeratha
hiraṇyaśakalāvavadadhātyathopariṣṭādājyasyābhighārayati 
atha vasāhomaṃ gṛhṇāti 
reḍasīti lelayeva hi yūstasmādāha reḍasītyagniṣṭvā
śrīṇātvityagnirhyetacrapayati tasmādāhāgniṣṭvā śrīṇātvityāpastvā samariṇannityāpo
hyetamaṅgebhyo rasaṃ sambharanti tasmādāhāpastvā mamariṇanniti 
vātasya tvā dhrājyā iti 
antarikṣaṃ vā ayamanupavate yo 'yam pavate 'ntarikṣāya vai
gṛhṇāti tasmādāha vātasya tvā dhrājyā iti 
pūṣṇā raṃhyā iti 
eṣa vai pūṣṇo raṃhiretasmā u hi gṛhṇāti tasmādāha pūṣṇo raṃhyā
iti 
ūṣmaṇo vyathiṣaditi 
eṣa vā ūṣmaitasmā u hi gṛhṇāte tasmādāhoṣmaṇo
vyathiṣadityathopariṣṭāddvirājyasyābhighārayati 
atha pārśvena vāsinā vā prayauti 
prayuta dveṣa iti tannāṣṭrā evaitadrakṣāṃsyato
'pahanti 
atha yadyūṣpariśiṣyate 
tatsamavattadhānyāmānayati taddhṛdayam prāsyati jihvāṃ
vakṣastanima matasne vaniṣṭhumathopariṣṭāddvirājyasyābhighārayati 
tadyaddhiraṇyaśakalāvabhito bhavataḥ 
ghnanti vā etatpaśuṃ yadagnau
juhvatyamṛtamāyurhiraṇyaṃ tadamṛta āyuṣi pratitiṣṭhati tathāta udeti tathā saṃjīvati
tasmāddhiraṇyaśakalāvabhito bhavataḥ 
atha yadakṣṇayāvadyati 
savyasya ca doṣṇo dakṣiṇāyāśca ca doṣṇaḥ savyāvāśca
śroṇestasmādayam paśurakṣṇayā pado haratyatha yatsamyagavadyetsamīco haivāyam
paśuḥ pado harettasmādakṣṇayāvadyatyatha yanna śīrṣṇo 'vadyati
nāṃsayornānūkasya nāparasakthayoḥ 
amurā ha vā agre paśumālebhire 
taddevā bhīṣā nopāveyustānheyam pṛthivyuvāca
maitadādṛḍvamahaṃ va etasyādhyakṣā bhaviṣyāmi yathā yathaita etena cariṣyantīti 
sā hovāca  anyatarāmevāhutimahauṣuranyatarām paryaśiṣanniti sa yām
paryaśiṃṣaṃstānīmānyavadānāne tato devāḥ sviṣṭakṛte
tryaṅgāṇyapābhajaṃstasmāttryaṅgāṇyathāsurā avādyañcīrṣṇoṃ
'sayoranūkasyāparasakthayostasmātteṣāṃ nāvadyedyannveva
tvaṣṭānūkamabhyavamattasmādanūkasya nāvadyedathāhāgnīṣomābhyāṃ cāgasya
haviṣo 'nubrūhītyāśrāvyāhāgnīṣomābhyāṃ cāgasya haviḥ preṣyeti na
prasthitamityāha prasute prasthitamiti 
antareṇārdharcau yājyāyai vasāhomaṃ juhoti 
ito vā ayamūrdhvo medha utthito
yamasyā imaṃ rasam prajā upajīvantyarvācīnaṃ divo raso vai vasāhomo raso medho
rasenaivaitadrasaṃ tīvrīkaroti tasmādayaṃ raso 'dyamāno na kṣīyate 
tadyadantareṇa 
ardharcau yājyāyai vasāhomaṃ juhotīyaṃ vā ardharco 'sau
dyaurardharco 'ntarā vai dyāvāpṛthivī antarikṣamantarikṣāya vai juhoti
tasmādantareṇārdharcau yājyāyai vasāhomaṃ juhoti 
sa juhoti  ghṛtaṃ ghṛtapāvānaḥ pibata vasāṃ vasāpāvānaḥ pibatāntarikṣasya havirasi
svāhetyetena vaiśvadevena yajuṣā juhoti vaiśvadevaṃ vā antarikṣaṃ tadyadenenemāḥ
prajāḥ prāṇatyaścodānatyaścāntarikṣamanucaranti tena vaiśvadevaṃ vaṣaṭkṛte juhoti
yāni juhvāmavadānāni bhavanti 
atha juhvā pṛṣadājyasyopaghnannāha 
vanaspataye 'nubrūhītyāśrāvyāha vanaspataye
preṣyeti vaṣaṭkṛte juhoti tadyadvanaspataye juhotyetamevaitadvajraṃ yūpam
bhāginaṃ karoti somo vai vanaspatiḥ paśumevaitatsomaṃ karoti tadyadantareṇobhe
āhutī juhoti tayobhayaṃ vyāpnoti tasmādantareṇobhe āhutī juhoti 
atha yānyupabhṛtyavadānāni bhavanti 
tāni samānayamāna āhāgnaye sviṣṭakṛte
'nubrūhītyāśrāvyāhāgnaye sviṣṭakṛte preṣyeti vaṣaṭkṛte juhoti 
atha yadvasāhomasya pariśiṣyate 
tena diśo vyāghārayati diśaḥ pradiśa ādiśo vidiśa
uddiśo digbhyaḥ svāheti raso vai vasāhomaḥ sarvāsvevaitaddikṣu rasaṃ dadhāti
tasmādayaṃ diśidiśi raso 'bhigamyate 
atha paśuṃ sammṛśati 
etarhi sammarśanasya kālo 'tha yatpurā samṛśati ya ima
upatiṣṭhante te vimathiṣyanta iti śaṅkamāno yadyu vimāthānna śaṅketātraiva
sammṛśet 
aindraḥ prāṇaḥ 
aṅgeaṅge nidīdhyadaindra udāno aṅgeaṅge nidhīta iti yadaṅgaśo
vikṛtto bhavati tatprāṇodānābhyāṃ saṃdadhāti deva tvaṣṭarbhūri te saṃsametu
salakṣmā yadviṣurūpam bhavātīti kṛtsnavṛtamevaitatkaroti devatrā yantamavase
sakhāyo 'nu tvā mātāpitaro madantviti tadyatrainamahauṣīttadenaṃ kṛtsnaṃ
kṛtvānusamasyati so 'sya kṛtsno 'muṣmiṃloka ātmā bhavati  
trīṇi ha vai paśorekādaśāni 
ekādaśa prayājā ekādaśānuyājā ekādaśopayajo daśa
pāṇyā aṅgulayo daśa pādyā daśa prāṇāḥ prāṇa udāno vyāna ityetāvānvai puruṣo yaḥ
parārdhyaḥ paśūnāṃ yaṃ sarve 'nu paśavaḥ 
tadāhuḥ  kiṃ tadyajñe kriyate yena prāṇaḥ sarvebhyo 'ṅgebhyaḥ śiva iti 
yadeva gudaṃ tredhā karoti 
prāṇo vai gudaḥ so 'yam prāṅātatastamayam prāṇo
'nusaṃcarati 
sa yadeva gudaṃ tredhā karoti 
tṛtīyamupayaḍbhyastṛtīyaṃ juhvāṃ tṛtīyamupabhṛti
tena prāṇaḥ sarvebhyo 'ṅgebhyaḥ śivaḥ 
sa ha tveva paśumālabheta 
ya enam medhamupanayedyadi kṛśaḥ syādyadudaryasya
medasaḥ pariśiṣyata tadgude nyṛṣetprāṇo vai gudaḥ so 'yam prāṅātatastamayam
prāṇo 'nusaṃcarati prāṇo vai paśuryāvaddhyeva prāṇena prāṇiti tāvatpaśuratha
yadāsmātprāṇo 'pakrāmati dārveva tarhi bhūto 'narthyaḥ śete 
gudo vai paśuh 
medo vai medhastadenam medhamupanayati yadyu aṃsalo bhavati
svayamupeta eva tarhi medham bhavati 
atha pṛṣadājyaṃ gṛhṇāti 
dvayaṃ vā idaṃ sarpiścaiva dadhi ca dvandvaṃ vai
mithunam prajananam mithunamevaitatprajananaṃ kriyate 
tenānuyājeṣu carati 
paśavo vā anuyājāḥ payaḥ pṛṣadājyaṃ tatpaśuṣvevaitatpayo
dadhāti tadidam paśuṣu payo hitam prāṇo hi pṛṣadājyamannaṃ hi
pṛṣadājyamannaṃ hi prāṇaḥ 
tena purastādanuyājeṣu carati 
sa yo 'yam purastātprāṇastamevaitaddadhāti tena
paścādupayajati sa yo 'yam paścātprāṇastamevaitaddadhāti tāvimā ubhayataḥ prāṇau
hitau yaścāyamupariṣṭādyaścādhastāt 
tadvā etadeko dvābhyāṃ vaṣaṭkaroti 
adhvaryave ca yaścaiṣa upayajatyatha
yadyajantamupayajati tasmādupayajo nāmātha yadupayajati praivaitajjanayati
paścāddhyupayajati paścāddhi yoṣāyai prajāḥ prajāyante 
sa upayajati 
samudraṃ gaca svāhetyāpo vai samudra āpo reto reta evaitatsiñcati 
antarikṣaṃ gaca svāheti 
antarikṣaṃ vā anu prajāḥ prajāyante 'ntarikṣamevaitadanu
prajanayati 
devaṃ savitāraṃ gaca svāheti savitā vai devānām prasavitā savitṛprasūta
evaitatprajanayati 
mitrāvaruṇau gaca svāheti 
prāṇodānau vai mitrāvaruṇau prāṇodānāvevaitatprajāsu
dadhāti 
ahorātre gaca svāheti 
ahorātre vā anu prajāḥ prajāyante 'horātre evaitadanu
prajanayati 
candāṃsi gaca svāheti 
sapta vai candāṃsi sapta grāmyāḥ paśavaḥ
saptāraṇyāstānevaitadubhayānprajanayati 
dyāvāpṛthivī gaca svāheti 
prajāpatirvai prajāḥ sṛṣṭvā tā dyāvāpṛthivībhyām
paryagṛhṇāttā imā dyāvāpṛthivībhyām parigṛhītāstatho evaiṣa etatprajāḥ sṛṣṭvā tā
dyāvāpṛthivībhyām parigṛhṇāti 
athātyupayajati 
sa yannātyupayajedyāvatyo haivāgre prajāḥ sṛṣṭāstāvatyo haiva
syurna prajāyerannatha yadatyupayajati praivaitajjanayati tasmādimāḥ prajāḥ
punarabhyāvartam prajāyante  
so 'tyupayajati 
yajñaṃ gaca svāhetyāpo vai yajña āpo reto reta evaitatsiñcati 
somaṃ gaca svāheti 
reto vai somo reta evaitatsiñcati 
divyaṃ nabho gaca svāheti 
āpo vai divyaṃ nabha āpo reto reta evaitatsiñcati 
agniṃ vaiśvānaraṃ gaca svāheti 
iyaṃ vai pṛthivyagnirvaiśvānaraḥ seyam
pratiṣṭhemāmevaitatpratiṣṭhāmabhiprajanayati 
atha mukhaṃ vimṛṣṭe 
mano me hārdi yaceti tatho hopayaṣṭātmānaṃ
nānupravṛṇakti 
atha jāghanyā patnīḥ saṃyājayanti 
jaghanārdho vai jāghanī jaghanārdhādvai
yoṣāyai prajāḥ prajāyante tatpraivaitajjanayati yajjāghanyā patnīḥ saṃyājayanti 
antarato devānām patnībhyo 'vadyati 
antarato vai yoṣāyai prajāḥ prajāyanta
upariṣṭādagnaye gṛhapataya upariṣṭādvai vṛṣā yoṣām adhidravati 
atha hṛdayaśūlenāvabhṛthaṃ yanti 
paśorha vā ālabhyamānasya hṛdayaṃ
śukṣamabhyavaiti hṛdayāddhṛdayaśūlamatha yacṛtasya paritṛndanti tadalaṃjuṣaṃ
tasmādu paritṛdyaiva śūlākuryāttattriḥpracyute paśau hṛdayam pravṛhyottamam
pratyavadadhāti 
atha hṛdayaśūlam prayacati 
tanna pṛthivyām parāsyennāpsu sa yatpṛthivyām
parāsyedoṣadhīśca vanaspatīṃścaiṣā śukpraviśedyadapsu parāsyedapa eṣā
śukpraviśettasmānna pṛthivyāṃ nāpsu 
apa evābhyavetya 
yatra śuṣkasya cārdrasya ca saṃdhiḥ syāttadupagūhedyadyu
abhyavāyanāya glāyedagreṇa yūpamudapātraṃ ninīya yatra śuṣkasya cārdrasya ca
saṃdhirbhavati tadupagūhati nāpo nauṣadhīrhiṃsīriti tathā nāpo nauṣadhīrhinasti
dhāmnodhāmno rājaṃstato varuṇa no muñca yadāhuraghnyā iti varuṇeti śapāmahe
tato varuṇa no muñceti tadenaṃ sarvasmādvaruṇapāśātsarvasmādvaruṇyātpramuñcati 
athābhimantrayate 
sumitriyā na āpa oṣadhayaḥ santu durmitriyāstasmai santu yo
'smāndveṣṭi yaṃ ca vayaṃ dviṣma iti yatra vā etena pracarantyāpaśca ha vā
asmāttāvadoṣadhayaścāpakramyeva tiṣṭhanti tadu tābhirmitradheyaṃ kurute tatho
hainaṃ tāḥ punaḥ praviśantyeṣo tatra prāyaścittiḥ kriyate sa vai nāgnīṣomīyasya
paśoḥ karoti nāgneyasya vaśāyā evānūbandhyāyai tāṃ hi sarvo 'nu yajñaḥ saṃtiṣṭhata
etadu hāsyāgnīṣomīyasya ca paśorāgneyasya ca hṛdayaśūlena caritam bhavati
yadvaśāyāścaranti  
prajāpatirvai prajāḥ sasṛjāno riricāna ivāmanyata 
tasmātparācyaḥ prajā āsurnāsya
prajāḥ śriye 'nnādyāya tasthire 
sa aikṣatārikṣyaham 
asmā u kāmāyāsṛkṣi na me sa kāmaḥ samārdhi parācyo
matprajā abhūvanna me prajāḥ śriye 'nnādyāyāsthiṣateti 
sa aikṣata prajāpatiḥ 
kathaṃ nu punarātmānamāpyāyayeyopa mā prajāḥ
samāvarteraṃstiṣṭheranme prajāḥ śriye 'nnādyāyeti 
so 'rcañcrāmyaṃścacāra prajākāmaḥ 
sa etāmekādaśinīmapaśyatsa ekādaśinyeṣṭvā
prajāpatiḥ punarātmānamāpyāyayatopainam prajāḥ samāvartantātiṣṭhantāsya prajāḥ
śriye 'nnādyāya sa vasīyāneveṣṭvābhavat 
tasmai kamekādaśinyā yajeta 
evaṃ haiva prajayā paśubhirāpyāyata upainam prajāḥ
samāvartante tiṣṭhante 'sya prajāḥ śriye 'nnādyāya sa vasīyāneveṣṭvā bhavatyetasmai
kamekādaśinyā yajate 
sa āgneyam prathamam paśumālabhate 
agnirvai devatānām mukham prajanayitā sa
prajāpatiḥ sa u eva yajamānastasmādāgneyo bhavati 
atha sārasvatam 
vāgvai sarasvatī vācaiva tatprajāpatiḥ punarātmānamāpyāyayata
vāgenamupasamāvartata vācamanukāmātmano 'kuruta vāco evaiṣa etadāpyāyate
vāgenamupasamāvartate vācamanukāmātmanaḥ kurute 
atha saumyam 
annaṃ vai somo 'nnenaiva tatprajāpatiḥ
punarātmānamāpyāyayatānnamenamupasamāvartatānnamanukamātmano
'kurutānneno evaiṣa etadāpyāyate 'nnamenamupasamāvartate 'nnamanukamātmanaḥ
kurute 
tadyatsārasvatamanu bhavati 
vāgvai sarasvatyannaṃ somastasmādyo vācā
prasāmyannādo haiva bhavati 
atha pauṣṇam 
paśavo vai pūṣā paśubhireva tatprajāpatiḥ punarātmānamāpyāyayata
paśava enamupasamāvartanta paśūnanukānātmano 'kuruta paśubhirvevaiṣa
etadāpyāyate paśava enamupasamāvartante paśūnanukānātmanaḥ kurute 
atha bārhaspatyam 
brahma vai bṛhaspatirbrahmaṇaivaitatprajāpatiḥ
punarātmānamāpyāyayata brahmainamupasamāvartata brahmānukamātmano 'kuruta
brahmaṇo evaiṣa etadāpyāyate brahmainamupasamāvartate brahmānukamātmanaḥ
kurute 
tadyatpauṣṇamanu bhavati 
paśavo vai pūṣā brahma bṛhaspatistasmādbrāhmaṇaḥ
paśūnabhidhṛṣṇutamaḥ purāhitā hyasya bhavanti mukha āhitāstasmādu tatsarvaṃ
dattvājinavāsī carati 
atha vaiśvadevaṃ 
sarvaṃ vai viśve devāḥ sarveṇaiva tatprajāpatiḥ
punarātmānamāpyāyayata sarvamenamupasamāvartata sarvamanukamātmano 'kuruta
sarveṇo evaiṣa etadāpyāyate sarvamenamupasamāvartate sarvamanukamātmanaḥ
kurute 
tadyadbārhaspatyamanu bhavati 
brahma vai bṛhaspatiḥ sarvamidaṃ viśve devā
asyaivaitatsarvasya brahma mukhaṃ karoti tasmādasya sarvasya brāhmaṇo mukham 
athaindram 
indriyaṃ vai vīryamindram indriyeṇaiva tadvīryeṇa prajāpatiḥ
punarātmānamāpyāyayatendriyamenaṃ vīryamupasamāvartatendriyaṃ
vīryamanukamātmano 'kurutendriyeṇo evaiṣa etadvīryeṇāpyāyata indriyamenaṃ
vīryamupasamāvartata indriyaṃ vīryamanukamātmanaḥ kurute 
tadyadvaiśvadevamanu bhavati 
kṣatraṃ vā indro viśo viśve devā annādyamevāsmā
etatpurastātkaroti 
atha mārutam 
viśo vai maruto bhūmo vai viḍbhūmnaiva tatprajāpatiḥ
punarātmānamāpyāyayata bhūmainamupasamāvartata bhūmānamanukamātmano
'kuruta bhūmno evaiṣa etadāpyāyate bhūmainamupasamāvartate
bhūmānamanukamātmanaḥ kurute 
tadyadaindramanu bhavati 
kṣatraṃ vā indro viśo viśve devā viśo vai maruto
viśaivaitatkṣatram paribṛṃhati tadidaṃ kṣatramubhayato viśā paribṛḍham 
athaindrāgnam 
tejo vā agnirindriyaṃ vīryamindra ubhābhyāmeva tadvīryābhyām
prajāpatiḥ punarātmānamāpyāyayatobhe enaṃ vīrye upasamāvartetāmubhe vīrye
anuke ātmano kurutobhābhyāmvevaiṣa etadvīryābhyāmāpyāyata ubhe enaṃ vīrye
upasamāvartete ubhe vīrye anuke ātmanaḥ kurute 
atha sāvitram 
savitā vai devānām prasavitā tatho hāsmā ete savitṛprasūtā eva sarve
kāmāḥ samṛdhyante 
atha vāruṇamantata ālabhate  tadenaṃ
sarvasmādvaruṇapāśātsarvasmādvaruṇyātpramuñcati 
tasmādyadi yūpaikādaśinī syāt 
āgneyamevāgniṣṭhe
niyuñjyādathetarānvyupanayeyuryathāpūrvam 
yadyu paśvekādaśinī syāt 
āgneyameva yūpa ālabherannathetarānyathāpūrvam 
tānyatrodīco nayanti 
āgneyameva prathamaṃ nayantyathetarānyathāpūrvam 
tānyatra nividhyanti 
āgneyameva prathamaṃ dakṣiṇārdhyaṃ
nividhyantyathetarānudīco 'tinīya yathāpūrvam 
teṣāṃ yatra vapābhiḥ pracaranti 
āgneyasyaiva prathamasya vapayā
pracarantyathetareṣāṃ yathāpūrvam 
tairyatra pracaranti 
āgneyenaiva prathamena pracarantyathetarairyathāpūrvam  
yatra vai yajñasya śiro 'cidyata 
tasya raso drutvāpaḥ praviveṣa tenaivaitadrasenāpaḥ
syandante tamevaitadrasaṃ syandamānam manyante 
sa yadvasatīvarīracaiti 
tamevaitadrasamāhṛtya yajñe dadhāti rasavantaṃ yajñaṃ
karoti tasmādvasatīvarīracaiti 
tā vai sarveṣu savaneṣu vibhajati 
sarveṣvevaitatsavaneṣu rasaṃ dadhāti sarvāṇi
savanāni rasavanti karoti tasmātsarveṣu vibhajati 
tā vai syandamānānāṃ gṛhṇīyāt 
aiddhi sa yajñasya rasastasmātsyandamānānāṃ
gṛhṇīyāt 
gopīthāya vā etā gṛhyante 
sarvaṃ vā idamanyadilayati yadidaṃ kiṃ cāpi yo 'yam
pavate 'thaitā eva nelayanti tasmātsyandamānānāṃ gṛhṇīyāt 
divā gṛhṇīyāt 
paśyanyajñasya rasaṃ gṛhṇānīti tasmāddivā gṛhṇīyādetasmai vai
gṛhṇāti ya eṣa tapati viśvebhyo hyenā devebhyo gṛhṇāti raśmayo hyasya viśve
devāstasmāddivā gṛhṇīyāddiveva vā eṣa tasmādveva divā gṛhṇīyāt 
etaddha vai viśve devāḥ 
yajamānasya gṛhānāgacanti sa yaḥ
purādityasyāstamayādvasatīvarīrgṛhṇāti yathā
śreyasyāgamiṣyatyāvasathenopakLptenopāsītaivaṃ tatta etaddhaviḥ praviśanti ta
etāsu vasatīvarīṣūpavasanti sa upavasathaḥ 
sa yasyāgṛhītā abhyastamiyāt 
tatra prāyaścittiḥ kriyate yadi purejānaḥ
syānnināhyādgṛhṇīyāddivā hi tasya tāḥ purā gṛhītā bhavanti yadyu anījānaḥ syādya
enamījāna upāvasito vā paryavasito vā syāttasya nināhyādgṛhṇīyāddivā hi tasya tāḥ
purā gṛhītā bhavanti 
yadyu etadubhayaṃ na vindet 
ulkuṣīmevādāyopapareyāttāmuparyupari
dhārayangṛhṇīyāddhiraṇyaṃ voparyupari dhārayangṛhṇīyāttadetasya rūpaṃ kriyate ya
eṣa tapati 
athāto gṛhṇātyeva 
haviṣmatīrimā āpa iti yajñasya hyāsu rasaḥ prāviśattasmādāha
haviṣmatīrimā āpa iti haviṣmān āvivāsatīti haviṣmānhyenā yajamāna āvivāsati
tasmādāha haviṣmān āvivāsatīti 
haviṣmāndevo adhvara iti 
adhvaro vai yajñastadyasmai yajñāya gṛhṇāti taṃ
haviṣmantaṃ karoti tasmādāha haviṣmāndevo adhvara iti 
haviṣmān astu sūrya iti 
etasmai vai gṛhṇāti ya eṣa tapati viśvebhyo hyenā devebhyo
gṛhṇāti raśmayo hyasya viśve devāstasmādāha haviṣmān astu sūrya iti 
tā āhṛtya jaghanena gārhapatyaṃ sādayati 
agnervo 'pannagṛhasya sadasi
sādayāmītyagnervo 'nārtagṛhasya sadasi sādayāmītyevaitadāhātha yadāgnīṣomīyaḥ
paśuḥ saṃtiṣṭhate 'tha pariharati vyutkrāmatetyāhāgreṇa havirdhāne yajamāna āste tā
ādatte 
sa dakṣiṇena niṣkrāmati 
tā dakṣiṇāyāṃ śroṇau sādayatīndrāgnyorbhāgadheyī stheti
viśvebhyo hyenā devebhyo gṛhṇātīndrāgnī hi viśve devāstāḥ punarāhṛtyāgreṇa patnīṃ
sādayati sa jaghanena patnīm paryetya tā ādatte 
sa uttareṇa niṣkrāmati 
tā uttarāyāṃ śroṇau sādayati mitrāvaruṇayorbhāgadheyī
stheti naivaṃ sādayedatiriktametannaivaṃ sampatsampadyata indrāgnyorbhāgadheyī
sthetyeva brūyāttadevānatiriktaṃ tathā sampatsampadyate 
guptyai vā etāḥ parihriyante 
agniḥ purastādathaitāḥ samantam palyaṅgyante nāṣṭrā
rakṣāṃsyapaghnatyastā āgnīdhre sādayati viśveṣāṃ devānām bhāgadheyī stheti
tadāsu viśvāndevāntsaṃveśayatyete vai vasatāṃ varaṃ tasmādvasatīvaryo nāma vasatāṃ
ha vai varam bhavati ya evametadveda 
tāni vā etāni sapta yajūṃṣi bhavanti 
caturbhirgṛhṇātyekena jaghanena gārhapatyaṃ
sādayatyekena pariharatyekenāgnīdhre tāni sapta yatra vai vācaḥ prajātāni candāṃsi
saptapadā vai teṣām parārdhyā śakvaryetāmabhisampadaṃ tasmātsapta yajūṃṣi
bhavanti  
tāntsamprabodhayanti 
te 'pa upaspṛśyāgnīdhramupasamāyanti ta ājyāni gṛhṇate
gṛhītvājyānyāyantyāsādyājyāni 
atha rājānamupāvaharati 
iyaṃ vai pratiṣṭhā janūrāsām
prajānāmimāmevaitatpratiṣṭhāmabhyupāvaharati tamasyai tanute tamasyai janayati 
antareṇeṣa upāvaharati 
yajño vā anastannveva yajñānna bahirdhā karoti grāvasu
sammukheṣvadhinidadhāti kṣatraṃ vai somo viśo grāvāṇaḥ
kṣatramevaitadviśyadhyūhati tadyatsammukhā bhavanti viśamevaitatsammukhāṃ
kṣatriyamabhyavivādinīṃ karoti tasmātsammukhā bhavanti 
sa upāvaharati 
hṛde tvā manase tveti yajamānasyaitatkāmāyāha hṛdayena hi manasā
yajamānastaṃ kāmaṃ kāmayate yatkāmyā yajate tasmādāha hṛde tvā manase tveti 
dive tvā sūryāya tveti 
devalokāya tvetyevaitadāha yadāha dive tveti sūryāya tveti
devebhyastvetyevaitadāhordhvamimamadhvaraṃ divi deveṣu hotrā yacetyadhvaro vai
yajña ūrdvamimaṃ yajñaṃ dive deveṣu dhehītyevaitadāha 
soma rājanviśvāstvam prajā upāvaroheti 
tadenamāsām prajānāmādhipatyāya
rājyāyopāvaharati 
athānusṛjyopatiṣṭhate 
viśvāstvām prajā upāvarohantvityayathāyathamiva vā
etatkaroti yadāha viśvāstvam prajā upāvaroheti kṣatraṃ vai somastatpāpavasyasaṃ
karoti taddhedamanu pāpavasyasaṃ kriyate 'thātra yathāyathaṃ karoti yathāpūrvaṃ
yadāha viśvāstvām prajā upāvarohantviti tadenamābhiḥ prajābhiḥ pratyavarohayati
tasmādu kṣatriyamāyantamimāḥ prajā viśaḥ pratyavarohanti tamadhastādupāsata
upasanno hotā prātaranuvākamanuvakṣyanbhavati 
atha samidhamabhyādadhadāha 
devebhyaḥ prātaryāvabhyo 'nubrūhīti candāṃsi vai
devāḥ prātaryāvāṇaścandāṃsyanuyājā devebhyaḥ preṣya devānyajeti vā
anuyājaiścaranti 
tadu haika āhuḥ 
devebhyo 'nubrūhīti tadu tathā na brūyāccandāṃsi vai devāḥ
prātaryāvāṇaścandāṃsyanuyājā devebhyaḥ preṣya devānyajeti vā anuyājaiścaranti
tasmādu brūyāddevebhyaḥ prātaryāvabhyo 'nubrūhītyeva 
atha yatsamidhamabhyādadhāti 
candāṃsyevaitatsaminddhe 'tha yaddhotā
prātaranuvākamanvāha candāṃsyevaitatpunarāpyāyayatyayātayāmāni karoti
yātayāmāni vai devaiścandāṃsi candobhirhi devāḥ svargaṃ lokaṃ samāśnuvata na vā
atra stuvate na śaṃsanti taccandāṃsyevaitatpunarāpyāyayatyayātayāmāni karoti
tairayātayāmairyajñaṃ tanvate tasmāddhotā prātaranuvākamanvāha 
tadāhuḥ  kaḥ prātaranuvākasya pratigara iti jāgraddhaivādhvaryurupāsīta sa
yannimiṣati sa haivāsya pratigarastadu tathā na kuryādyadi nidrāyādapi kāmaṃ
svapyātsa yatra hotā prātaranuvākam paridadhāti tatpracaraṇīti srugbhavati tasyāṃ
caturgṛhītamājyaṃ gṛhītvā juhoti 
yatra vai yajñasya śiro 'cidyata 
tasya raso drutvāpaḥ praviveśa tamadaḥ
pūrvedyurvasatīvarībhirāharatyatha yo 'tra yajñasya rasaḥ pariśiṣṭastamevaitadacaiti 
yaddhaivaitāmāhutiṃ juhoti 
etamevaitadyajñasya rasamabhiprastṛṇīte tamārunddhe
yābhya u caivaitāṃ devatābhya āhutiṃ juhoti tā evaitatprīṇāti tā asmai tṛptāḥ prītā
etaṃ yajñasya rasaṃ saṃnamanti 
sa juhoti  śṛṇotvagniḥ samidhā havam ma iti śṛṇotu ma idamagniranu me
jānātvityevaitadāha śṛṇvantvāpo dhiṣaṇāśca devīriti śṛṇvantu ma idamāpo 'nu me
jānantvityevaitadāha śrotā grāvāṇo viduṣo na yajñamiti śṛṇvantu ma idaṃ grāvāṇo 'nu
me jānantvityevaitadāha viduṣo na yajñamiti vidvāṃso hi grāvāṇaḥ śṛṇotu devaḥ
savitā havam me svāheti śṛṇotu ma idaṃ devaḥ savitānu me jānātvityevaitadāha savitā
vai devānām prasavitā tatsavitṛprasūta evaitadyajñasya rasamacaiti 
athāparaṃ caturgṛhītamājyaṃ gṛhītvā 
udaṅ prayannāhāpa iṣya hotarityapa ica
hotarityevaitadāha tadyadato hotānvāhaitamevaitadyajñasya rasamabhiprastṛṇīte
tamārunddha etānu caivaitadanutiṣṭhate nedenānantarā nāṣṭrā rakṣāṃsi hinasanniti 
atha sampreṣyati 
maitrāvaruṇasya camasādhvaryavehi neṣṭaḥ
patnīrudānayaikadhanina etāgnīccātvāle vasatīvarībhiḥ pratyupatiṣṭhāsai
hotṛcamasena ceti sampraiṣa evaiṣaḥ 
ta udañco niṣkrāmanti 
jaghanena cātvālamagreṇāgnīdhraṃ sa yasyāṃ tato diśyāpo
bhavanti tadyanti te vai saha patnībhiryanti tadyatsaha patnībhiryanti 
yatra vai yajñasya śiro 'cidyata 
tasya raso drutvāpaḥ praviveśa tamete gandharvāḥ
somarakṣā jugupuḥ 
te ha devā ūcuḥ 
iyamu nveveha nāṣṭrā yadime gandharvāḥ kathaṃ nvimamabhaye
'nāṣṭre yajñasya rasamāharemeti 
te hocuḥ  yoṣitkāmā vai gandharvāḥ saha patnībhirayāma te patnīṣveva gandharvā
gardhiṣyantyathaitamabhaye 'nāṣṭre yajñasya rasamāhariṣyāma iti 
te saha patnībhirīyuḥ 
te patnīṣveva gandharvā jagṛdhurathaitamabhaye nāṣṭre
yajñasya rasamājahruḥ 
tatho evaiṣa etat 
mahaiva patnībhireti te patnīṣveva gandharvā
gṛdhyantyathaitamabhaye 'nāṣṭre yajñasya rasamāharati 
so 'po 'bhijuhoti 
etāṃ ha vā āhutiṃ hṛtāmeṣa yajñasya rasa upasameti tām
pratyuttiṣṭhati tamevaitadāviṣkṛtya gṛhṇāti 
yadvevaitāmāhutiṃ juhoti 
etamevaitadyajñasya rasamabhiprastṛṇīte tamārunddhe
tamapo yācati yābhya u caivaitāṃ devatābhya āhutiṃ juhoti tā evaitatprīṇāti tā asmai
tṛptāḥ prītā etaṃ yajñasya rasaṃ saṃnamanti 
sa juhoti  devīrāpo apāṃnapāditi devyo hyāpastasmādāha devīrāpo apāṃnapāditi yo
va ūrmirhaviṣya iti yo va ūrmiryajñiya ityevaitadāhendriyāvānmadintama iti
vīryavānityevaitadāha yadāhendriyāvāniti madintama iti svādiṣṭha ityevaitadāha taṃ
devebhyo devatrā dattetyetadenā ayāciṣṭa yadāha taṃ devebhyo devatrā datteti
śukrapebhya iti satyaṃ vai śukraṃ satyapebhya ityevaitadāha yeṣām bhāga stha
svāheti teṣāmu hyeṣa bhāgaḥ 
atha maitrāvaruṇacamasenaitāmāhutimapaplāvayati 
kārṣirasīti yathā vā aṅgāro
'gninā psātaḥ syādevameṣāhutiretayā devatayā psātā bhavati rājānaṃ vā
etābhiradbhirupasrakṣyanbhavati yā etā maitrāvaruṇacamase vajro vā ājyaṃ retaḥ
somo nedvajreṇājyena retaḥ somaṃ hinasānīti tasmādvā apaplāvayati 
atha gṛhṇāti 
samudrasya tvākṣityā unnayāmītyāpo vai samudro 'psvevaitadakṣitiṃ
dadhāti tasmādāpa etāvati bhoge bhujyamāne na kṣīyante
tadanvekadhanānunnayanti tadanu pānnejanān 
tadyanmaitrāvaruṇacamasena gṛhṇāti 
yatra vai devebhyo yajño
'pākrāmattametaddevāḥ praiṣaireva praiṣamaicanpurorugbhiḥ
prārocayannividbhirnyavedayaṃstasmānmaitrāvaruṇacamasena gṛhṇāti 
ta āyanti  pratyupatiṣṭhate 'gnīccātvāle vasatīvarībhiśca hotṛcamasena ca sa
uparyupari cātvālaṃ saṃsparśayati vasatīvarīśca maitrāvaruṇacamasaṃ ca samāpo
adbhiragmata samoṣadhībhiroṣadhīriti yaścāsau pūrvedyurāhṛto yajñasya raso
yaścādyāhṛtastamevaitadubhayaṃ saṃsṛjati 
taddhaike  eva maitrāvaruṇacamase vasatīvarīrnayantyā
maitrāvaruṇacamasādvasatīvarīṣu yaścāsau pūrvedyurāhṛto yajñasya raso
yaścādyāhṛtastamevaitadubhayaṃ saṃsṛjāma iti vadantastadu tathā na kuryādyadvā
ādhavanīye samavanayati tadevaiṣa ubhayo yajñasya rasaḥ saṃsṛjyate 'tha hotṛcamase
vasatīvarīrgṛhṇāti nigrābhyābhyastadyaduparyupari cātvālaṃ saṃsparśayatyato vai
devā divamupodakrāmaṃstadyajamānamevaitatsvargyam
panthānamanusaṃkhyāpayati 
ta āyanti  taṃ hotā pṛcatyadhvaryo 'verapā ityavido 'pā ityevaitadāha tam
pratyāhoteva naṃnamurityavidamatho me 'naṃsatetyevaitadāha 
sa yadyagniṣṭomaḥ syāt 
yadi pracaraṇyāṃ saṃsravaḥ pariśiṣṭo 'laṃ homāya syāttaṃ
juhuyādyadyu nālaṃ homāya syādaparaṃ caturgṛhītamājyaṃ gṛhītvā juhoti yamagne
pṛtsu martyamavā vājeṣu yaṃ junāḥ sa yantā śaśvatīriṣaḥ svāhetyāgneyyā
juhotyagnirvā agniṣṭomastadagnāvagniṣṭomam pratiṣṭhāpayati martavatyā
puruṣasammito vā agniṣṭoma evaṃ juhuyādyadyagniṣṭomaḥ syāt 
yadyukthyaḥ syāt 
madhyamam paridhimupaspṛśettrayaḥ
paridhayastrīṇyukthānyetairu hi tarhi yajñaḥ pratitiṣṭhati yadyu atirātro vā ṣoḍaśī
vā syānnaiva juhuyānna madhyamam paridhim upaspṛśetsamudyaiva tūṣṇīmetya
prapadyeta tadyathāyathaṃ yajñakratūnvyāvartayati 
ayuṅgāayuṅgā ekadhanā bhavanti 
trayo vā pañca vā pañca vā sapta vā nava vā nava
vaikādaśa vaikādaśa vā trayodaśa vā trayodaśa vā pañcadaśa vā dvandvamaha
mithunam prajananamathā tha eṣa eko 'tiricyate sa yajamānasya
śriyamabhyatiricyate sa vā eṣāṃ sadhanaṃ yo yajamānasya śriyamabhyatiricyate
tadyadeṣāṃ sadhanaṃ tasmādekadhanā nāma  
athādhiṣavaṇe paryupaviśanti 
athāsyāṃ hiraṇyam badhnīte dvayaṃ vā idaṃ na
tṛtīyamasti satyaṃ caivānṛtaṃ ca satyameva devā anṛtam manuṣyā agniretasaṃ vai
hiraṇyaṃ satyenāṃśūnupaspṛśāni satyena somam parāhaṇānīti tasmādvā asyāṃ
hiraṇyam badhnīte 
atha grāvāṇamādatte 
te vā ete 'śmamayā grāvāṇo bhavanti devo vai somo divi hi
somo vṛtro vai soma āsīttasyaitacarīraṃ yadgirayo
yadaśmānastacarīreṇaivainametatsamardhayati kṛtsnaṃ karoti tasmādaśmamayā
bhavanti ghnanti vā enametadyadabhiṣuṇvanti tametena ghnanti tathāta udeti tathā
saṃjīvati tasmādaśmamayā grāvāṇo bhavanti 
tamādatte  devasya tvā savituḥ prasave 'śvinorbāhubhyām pūṣṇo hastābhyāmādade
rāvāsīti savitā vai devānām prasavitā tatsavitṛprasūta evainametadādatte
'śvinorbāhubhyāmityaśvināvadhvaryū tattayoreva bāhubhyāmādatte na svābhyām
pūṣṇo hastābhyāmiti pūṣā bhāgadughastattasyaiva hastābhyāmādatte na svābhyāṃ
vajro vā eṣa tasya na manuṣyo bhartā tametābhirdevatābhirādatte 
ādade rāvāsīti 
yadā vā enametenābhiṣuṇvantyathāhutirbhavati yadāhutiṃ juhotyatha
dakṣiṇā dadātyetaddhyeṣa dvayaṃ rāsata āhutīśca dakṣiṇāśca tasmādāha rāvāsīti 
gabhīramimamadhvaraṃ kṛdhīti 
adhvaro vai yajño mahāntamimaṃ yajñaṃ
kṛdhītyevaitadāhendrāya suṣūtamamitīndro vai yajñasya devatā tasmādāhendrāyeti
suṣūtamamiti susutamamityevaitadāhottamena pavinetyeṣa vā uttamaḥ
paviryatsomastasmādāhottamena pavinetyūrjasvantam madhumantam payasvantamiti
rasavantamityevaitadāha yadāhorjasvantam madhumantam payasvantamiti 
atha vācaṃ yacati 
devā ha vai yajñaṃ tanvānāste 'surarakṣasebhya āsaṅgādbibhayāṃ
cakruste hocurupāṃśu yajāma vācaṃ yacāmeti ta upāṃśvayajanvācamayacan 
atha nigrābhyā āharati 
tāsvenaṃ vācayati nigrābhyā stha devaśrutastarpayata mā
mano me tarpayata vācam me tarpayata prāṇam me tarpayata cakṣurme tarpayata
śrotram me tarpayatātmānam me tarpayata prajām me tarpayata paśūnme tarpayata
gaṇānme tarpayata gaṇā me mā vitṛṣanniti raso vā āpastāsvevaitāmāśiṣamāśāste
sarvaṃ ca ma ātmānaṃ tarpayata prajām me tarpayata paśūnme tarpayata gaṇānme
tarpayata gaṇā me mā vitṛṣanniti sa ya eṣa upāṃśusavanaḥ sa vivasvānādityo
nidānena so 'syaiṣa vyānaḥ 
tamabhimimīte 
ghnanti vā enametadyadabhiṣuṇvanti tametena ghnanti tathāta
udeti tathā saṃjīvati yadveva mimīte tasmānmātrā manuṣyeṣu mātro yo cāpyanyā
mātrā 
sa mimīte  indrāya tvā vasumate rudravata itīndro vai yajñasya devatā
tasmādāhendrāya tveti vasumate rudravata iti tadindramevānu vasūṃśca
rudrāṃścābhajatīndrāya tvādityavata iti tadindramevānvādityānābhajatīndrāya
tvābhimātighna iti sapatno vā abhimātirindrāya tvā sapatnaghna ityevaitadāha so
'syoddhāro yathā śreṣṭhanyoddhāra evamasyaiṣa ṛte devebhyaḥ 
śyenāya tvā somabhṛta iti 
tadgāyatryai mimīte 'gnaye tvā rāyaspoṣada ityagnirvai
gāyatrī tadgāyatryai mimīte sa yadgāyatrī śyeno bhūtvā divaḥ somamāharattena mā
śyenaḥ somabhṛttenaivāsyā etadvīryeṇa dvitīyam mimīte 
atha yatpañca kṛtvo mimīte 
saṃvatsarasammito vai yajñaḥ pañca vā ṛtavaḥ
saṃvatsarasya tam pañcabhirāpnoti tasmātpañca kṛtvām mimīte 
tamabhimṛśati 
yatte soma divi jyotiryatpṛthivyāṃ yadurāvantarikṣe tenāsmai
yajamānāyoru rāye kṛdhyadhi dātre voca iti yatra vā eṣo 'gre devānāṃ havirbabhūva
taddhekṣāṃ cakre maiva sarveṇevātmanā devānāṃ havirbhūvamiti sa
etāstisrastanūreṣu lokeṣu vinyadhatta 
tadvai devā aspṛṇvata 
te 'syaitenaivaitāstanūrāpnuvantsa kṛtsna eva devānāṃ
havirabhavattatho evāsyaiṣa etenaivaitāstanūrāpnoti sa kṛtsna eva devānāṃ
havirbhavati tasmādevamabhimṛśati 
atha nigrābhyābhirupasṛjati 
āpo ha vai vṛtraṃ jaghnustenaivaitadvīryeṇāpaḥ
syandante tasmādenāḥ syandamānā na kiṃ cana pratighārayati tā ha svameva vaśaṃ
ceruḥ kasmai nu vayaṃ tiṣṭhemahi yābhirasmābhirvṛtro hata iti sarvaṃ vā
idamindrāya tasthānamāsa yadidaṃ kiṃ cāpi yo 'yam pavate 
sa indro 'bravīt 
sarvaṃ vai ma idaṃ tasthānaṃ yadidaṃ kiṃ ca tiṣṭhadhvameva ma
iti tā hocuḥ kiṃ nastataḥ syāditi prathamabhakṣa eva vaḥ somasya rājña iti tatheti tā
asmā atiṣṭhanta tāstasthānā urasi nyagṛhṇīta tadyadenā urasi nyagṛhṇīta
tasmānnigrābhyā nāma tathaivaitā etadyajamāna urasi nigṛhṇīte sa āsāmeṣa
prathamabhakṣaḥ somasya rājño yannigrābhyābhirupasṛjati 
sa upasṛjati 
śvātrā stha vṛtratura iti śivā hyāpastasmādāha śvātrā stheti vṛtratura iti
vṛtraṃ hyetā aghnanrādhogūrtā amṛtasya patnīrityamṛtā hyāpastā devīrdevatremaṃ
yajñaṃ nayateti nātra tirohitamivāstyupahūtāḥ somasya pibateti tadupahūtā eva
prathamabhakṣaṃ somasya rājño bhakṣayanti 
atha prahariṣyan 
yaṃ dviṣyāttam manasā dhyāyedamuṣmā aham praharāmi na
tubhyamiti yo nvevemam mānuṣam brāhmaṇaṃ hanti taṃ nveva paricakṣate 'tha kiṃ
ya etaṃ devī hi somo ghnanti vā enametadyadabhiṣuṇvanti tametena ghnanti tathāta
udeti tathā saṃjīvati tathānenasyam bhavati yadyu na dviṣyādapi tṛṇameva manasā
dhyāyettatho anenasyam bhavati 
sa praharati 
mā bhermā saṃvikthā iti mā tvam bhaiṣīrmā saṃvikthā amuṣmā aham
praharāmi na tubhyamityevaitadāhorjaṃ dhatsveti rasaṃ dhatsvetyevaitadāha dhiṣaṇe
vīḍvī satī vīḍayethāmūrjaṃ dadhāthāmitome evaitatphalake āhurityu haika āhuḥ kiṃ
nu tatra yo 'pyete phalake bhindyādime havai dyāvāpṛthivī
etasmādvajrādudyatātsaṃrejete tadābhyāmevainametaddyāvāpṛthivībhyāṃ śamayati
tatheme śānto na hinastyūrjaṃ dadhāthāmiti rasaṃ dadhāthāmityevaitadāha pāpmā
hato na soma iti tadasya sarvam pāpmānaṃ hanti 
sa vai trirabhiṣuṇoti 
triḥ sambharati caturnigrābhamupaiti taddaśa daśākṣarā vai
virāḍvairājaḥ somastasmāddaśa kṛtvaḥ sampādayati 
atha yannigrābhamupaiti 
yatra vā eṣo 'gre devānāṃ havirbabhūva taddhemā diśo
'bhidadhyāvābhirdigbhirmithunena priyeṇa dhāmnā saṃspṛśeyeti tametaddevā
ābhirdigbhirmithunena priyeṇa dhāmnā samasparśayanyannigrābhamupāyaṃstatho
evainameṣa etadābhirdigbhirmithunena priyeṇa dhāmnā saṃsparśayati
yannigrābhamupaiti 
sa upaiti  prāgapāgudagadharākṣarvatastvā diśa ādhāvantviti
tadenamābhirdigbhirmithunena priyeṇa dhāmnā saṃsparśayatyamba niṣpara
samarīrvidāmiti yoṣā vā ambā yoṣā diśastasmādāhāmba niṣpareti samarīrvidāmiti
prajā vā arīḥ sam prajā jānatāmityevaitadāha tasmādyā api viṭūramiva prajā bhavanti
sameva tā jānate tasmādāha samarīrvidāmiti 
atha yasmātsomo nāma 
yatra vā eṣo 'gre devānāṃ havirbabhūva taddhekṣāṃ cakre
maiva sarveṇevātmanā devānāṃ havirbhūvamiti tasya yā juṣṭatamā tanūrāsa
tāmapanidadhe tadvai devā aspṛṇvata te hocurupaivaitām pravṛhasva sahaiva na etayā
haviredhīti tāṃ dūra ivopaprāvṛhata svā vai ma eṣeti tasmātsomo nāma 
atha yasmādyajño nāma 
ghnanti vā enametadyadabhiṣuṇvanti tadyadenaṃ janayanti
sa tāyamāno jāyate sa yanjāyate tasmādyañjo yañjo havai nāmaitadyadyajña iti 
tatraitāmapi vācamuvāda 
tvamaṅga praśaṃsiṣo devaḥ śaviṣṭha martyaṃ na
tvadanyo maghavannasti marḍitendra bravīmi te vaca iti martyo
haivaitadbhavannuvāca tvameveto janayitāsi nānyastvaditi 
atha nigrābhyābhyo grahānvigṛhṇate 
āpo ha vai vṛtraṃ jaghnustenaivaitadvīryeṇāpaḥ
syandante syandamānānāṃ vai vasatīvarīrgṛhṇāti vasatīvarībhyo nigrābhyā
nigrābyābhyo grahānvigṛhṇate tenaivaitadvīryeṇa grahānvigṛhṇate hotṛcamasādyoṣā
vā ṛgghotā yoṣāyai vā imāḥ prajāḥ prajāyante tadenametasyai yoṣāyā ṛco hotuḥ
prajanayati tasmāddhotṛcamasāt
