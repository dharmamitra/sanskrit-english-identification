 atha prathama ullāsaḥ 
granthārambhe vighnavighātāya samuciteṣṭadevatāṃ granthakṛt parāmṛśati
niyatikṛtaniyamarahitāṃ hlādaikamayīmananyaparatantrām 
navarasarucirāṃ nirmitimādadhatī bhāratī kaverjayati   
niyatiśaktyā niyatarūpā sukhaduḥkhamohakhabhāvā paramāṇvādyupādānakarmādisahakārikāraṇaparatantrā ṣaḍrasā na ca hṛdyaiva taiḥ
tādṛśī brahyaṇo nirmitirnirmāṇam 
etadvilakṣaṇa tu kavivāṅūnirmitiḥ 
ata eva jayati 
jayatyarthena ca namaskāra ākṣipyate
iti tāṃ pratyasmi praṇata iti labhyate 
ihābhidheyaṃ saprayojanamityāha
kāvyaṃ yaśase'
rthakṛte vyavahāravide śivetarakṣataye 
sadyaḥ paranirvṛtaye kāntāsaṃmitatayopadeśayuje   
kālidāsānādīnāmiva yaśaḥ śrīharṣāderdhāvakādīnāmiva dhanam rājādigatocitācāraparijñānam
ādityādermayūrādīnāmivānarthanivāraṇam sakalaprayojanamaulibhūtaṃ samanantarameva
rasāsvādanasamudbhūrta vigalidavedyāntaramānandam prabhusaṃmitaśabdapradhānavedādiśāstrebhyaḥ
suhṛtsaṃmitārthatātparyavatpurāṇādītihāsebhyaśva śabdārthayorguṇabhāvena rasāṅgabhūtavyāpārapravaṇatayā
vilakṣaṇaṃ yat kāvyaṃ lokottaravarṇanānipuṇakavikarma tat kānteva sarasatāpādanenābhimukhīkṛtya
rāmādivadvartitavyaṃ na rāvaṇādivadityupadeśaṃ ca yathāyogaṃ kaveḥ sahṛdayasya ca
karotīti sarvathā tatra yatanīyam 
evamasya prayojanamuktvā kāraṇamāha
śaktirnipuṇatā lokaśāstrakāvyādyavekṣaṇāt 
kāvyajñaśikṣayābyāsa iti hetustadudbhave   
śaktiḥ kavitvabījarūpaḥ saṃskāraviśeṣaḥ
yāṃ vinā kāvyaṃ na prasaret
prasṛtaṃ vā
upahasanīyaṃ syāt 
lokasya sthāvarajaṅgamātmakalokavṛttasya 
śāstrāṇāṃ chandovyākaraṇābhidhānakośakalācaturvargagajaturagakhaḍgād ilakṣaṇagranthānām 
kāvyānāṃ ca mahākavisaṃbandhinām 
ādigrahaṇāditihāsānāṃ ca vimarśanādvyutpattiḥ 
kāvyaṃ kartuṃ vicārayituṃ ca ye jānanti tadupadeśena karaṇe yojane ca paunaḥpunyena pravṛttiriti trayaḥ samuditāḥ
na cu vyastāstasya kāvyasyodbhave nirmāṇe samullāse ca heturna tu hetavaḥ 
evamasya kāraṇamuktvā svarūpamāha sū 
tadadoṣau śabdārthau saguṇāvanalaṃkṛtī punaḥ kvāpi 
doṣaguṇālaṃkārāḥ vakṣyante 
kvāpītyanenaitadāha yat sarvatra sālaṃkārau
kvacittu sphuṭālaṃkāravirahe 'pi na kāvyatvahāniḥ 
yathā yaḥ kaumāraharaḥ sa eva hi varastā eva caitrakṣapā ste conmīlitamālatīsurabhayaḥ prauḍhāḥ kadambānilāḥ 
sā caivāsmi tathāpi tatra suratavyāpāralīlāvidhau revārodhasi vetasītarutale cetaḥ samutkaṇṭhate 
atra sphuṭo na kaśvidalaṃkāraḥ 
rasasya ca prādhānyānnālaṃkāratā 
tadbhedān krameṇāha sū 
idamuttamamatiśayini vyaṅgye vācyāddhvanirbudhaiḥ kathitaḥ   
idamiti kāvyam 
budhairvaiyākaraṇaiḥ pradhānabhūtasphoṭarūpavyaṅgyavyañjakasya śabdasya dhvaniriti vyavahāraḥ kṛtaḥ 
tatastanmatānusāribhiranyairapi nyagbhāvitavācyavyaṅgyavyañjanakṣamasya śabdārthayugalasya 
yathā niḥśeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ 
mithyāvādini dūti bāndhavajanasyājñātapīḍāgame vāpīṃ snātumito gatāsi na punastasyādhamasyāntikam 
atra tadantikameva rantuṃ gatāsīti prādhānyenādhamapadena vyajyate 
sū 
atādṛśi guṇībhūtavyaṅgyaṃ vyaṅgye tu madhyamam 
atādṛśi vācyādanatiśāyini 
yathā grāmataruṇaṃ taruṇyā navavañjulamajjarīsanāthakaram 
paśyantyā bhavati muhurnitarāṃ malinā mukhacchāyā 
atra bañjulalatāgṛhe dattasaṃketā nāgateti vyaṅgyaṃ guṇībhūtaṃ tadapekṣayā vācyasyaiva camatkāritvāt 
sū 
śabdacitraṃ vācyacitramavyaṅgyaṃ tvavaraṃ smṛtam   
citramiti guṇālaṃkārayuktam 
avyaṅgyamiti sphuṭapratīyamānārtharahitam 
avaram adhamam 
yathā svacchandocchaladacchakacchakuharacchātetarāmbucchaṭā mūrchanmohamaharṣiharṣavihitasnānāhnikāhnāya vaḥ 
bhidyādudyadudāradarduradarī dīrgādaridradruma drohodrekamahormimeduramadā mandākinī mandatām 
vinirgataṃ mānadamātmamandirādbhavatyupaśrutya yadṛcchayāpi yam 
sasaṃbhramendradrutapātitārgalā nimīlitākṣīva bhiyāmarāvatī 
iti kāvyaprakāse kāvyasya prayojanakāraṇasvarūpaviśeṣanirṇayo nāma prathama ullāsaḥ   
 atha dvitīya ullāsaḥ 
krameṇa śabdārthayoḥ svarūpamāha sū 
syādvācako lākṣaṇikaḥ śabdo 'tra vyañjakastridhā 
atreti kāvye 
eṣāṃ svarupaṃ vakṣyate 
sū 
vācyādayastadarthāḥ syuḥ
vācyalakṣyavyaṅgyāḥ 
sū 
tātparyārtho 'pi keṣucit   
 ākāhkṣāyogyatāsaṃnidhivaśādvakṣyamāṇasvarūṃpāṇāṃ padārthānāṃ samanvaye tātparyārtho viśeṣavapurapadārtho 'pi vākyārthaḥ samullasatītyabhihinānvayavādināṃ  
matam  
vācya eva vākyārtha ityanvitābhidhānavādinaḥ 
sū 
sarveṣāṃ prāyaśo 'rthānāṃ vyañjakatvamapīṣyate 
tatra vācyasya yathā'
māe gharovaaraṇaṃ ajja hu ṇatthi tti sāhiaṃ tumae 
tā bhaṇa kiṃ karaṇijjaṃ emea ṇa vāsaro ṭhāi 
atra svairavihārārthinīti vyajyate 
lakṣyasya yathā sāhentī sahi suhaaṃ khaṇe khaṇe dūmmiāsi majjhakae 
sabbhāvaṇehakaraṇijjasarisaaṃ dāva viraiaṃ tumae 
atra matpriyaṃ ramayantyā tvayā śatrutvamācaritamiti lakṣyam
tena ca kāmukaviṣayaṃ sāparādhatvaprakāśanaṃ vyaṅgyam 
vyaṅgyasya yathā ua ṇiccalaṇippaṃdā bhisiṇīpattammi rehai balāā 
ṇimmalamaragaabhāaṇapariṭhṭhiā saṃkhasutti vva 
atra niṣpandatvena
āśvastatvam
tena ca janarahitatvam
ataḥ saṃketasthānametaditi kayācit kaṃcitpratyucyate 
athavā mithyā vadasi na tvamatrāgato 'bhūriti vyajyate 
vācakādīnāṃ krameṇa svarūpamāha sū 
sākṣātsaṃketitaṃ yo 'rthamabhidhatte sa vācakaḥ   
 ihāgṛhītasaṃketasya śabdasyārthapratīterabhāvātsaṃketasahāya eva śabdo 'rthaviśeṣaṃ pratipādayatīti yasya yatrāvyavadhānena saṃketo gṛhyate  
sa tasya vācakaḥ  
sū 
saṃketitasvaturbhedo jātyādirjātireva vā 
yadyapyarthakriyākāritayā pravṛttinivṛttiyogyā vyaktireva
tayāpyānantyāvdyabhicārācca tatra saṃketaḥ kartuṃ na yujyate
iti gauḥ śuklaśvalo ḍittha ityādīnāṃ viṣayavibhāgo na prāpnotīti ca tadupādhāveva saṃketaḥ 
upādhiśva dvividhaḥvastudharmo vaktṛyadṛcchāsaṃniveśitaśva 
vastudharmo 'pi dvividhaḥsiddhaḥ sādhyaśva 
siddho 'pi dvividhaḥpadārthasya prāṇaprado viśeṣādhānahetuśva 
tatrādyo jātiḥ uktaṃ hi vākyapadīye  na hi gauḥ svarūpeṇa gaurnāpyagauḥ
gotvābhisaṃbhandhāttu gauḥ iti 
dvitīyo gumaḥ 
śuklādinā hi labdhasattārka vastu viśiṣyate 
sādhyaḥ pūrvāparībhūtāvayavaḥ kriyārūpaḥ 
 ḍitthādiśabdānāmantyabuddhinirgrāhyaṃ saṃhṛtakramaṃ svarūpaṃ vaktrā yadṛcchayā ḍitthādiṣvartheṣūpādhitvena saṃniveśyata iti so 'yaṃ saṃjñārūpo  
yadṛcchātmaka iti  
gauḥśuklaśvalo ḍittha ityādau catuṣṭayī śabdānāṃ pravṛttiḥ iti mahābhāṣyakāraḥ 
paramāṇvādīnāṃ tu guṇamadhyapāṭhāt pāribhāṣikaṃ guṇatvam 
guṇakriyāyadṛcchānāṃ vastuta ekarūpāṇāmapyāśrayabhedādbheda iva lakṣyate 
yathaikasya mukhasya khaḍgamukuratailādyālambanabhedāt 
 himapayaḥśaṅkhādyāśrayeṣu paramārthato bhinneṣu śuklādiṣu yadvaśena śuklaḥ śukla ityādyabhinnābhidhānapratyayotpattistat śuklatvādi sāmānyam 
guḍataṇḍulādipākādiṣvevameva pākatvādi 
 bālavṛddhaśukādyudīriteṣu ḍitthādiśabdeṣu ca pratikṣaṇaṃ bhidyamāneṣu ḍitthādyartheṣu vā ḍitthatvādyastīti sarveṣāṃ śabdānāṃ jātireva pravṛttinimittamityanye 
tadvān apoho vā śabdārthaḥ kaiśvidukta iti granthagauravabhayāt prakṛtānupayogācca na darśitam 
sū 
sa mukhyo 'rthastatra mukhyo vyāpāro 'syābhidhocyate   
sa iti sākṣātsaṃketitaḥ 
asyeti śabdasya 
sū 
mukhyārthabādhe tadyoge rūḍhito 'tha prayojanāta 
anyo 'rtho lakṣyate yatsā lakṣaṇāropitā kriyā   
karmaṇi kuśalaḥ'
ityādau darbhagrahaṇādyayogāt gaṅgāyāṃ ghoṣaḥ'
ityādau ca gaṅgādīnāṃ ghoṣādyādhāratvāsaṃbhavot mukhyārthasya bādhe vivecakatvādau sāmīpye ca saṃbandhe rūḍhitaḥ prasiddheḥ
tathā gaṅgātaṭe ghoṣa ityādeḥ prayogāt yeṣāṃ na tathā pratipattiḥ
 teṣāṃ pāvanatvādīnāṃ dharmāṇāṃ tathāpratipādanātmanaḥ prayojanācca mukhyena amukhyo 'rtho lakṣyate yat sa āropitaḥ śabdavyāpāraḥ sāntarārthaniṣṭho  
lakṣaṇā  
sū 
svasiddhaye parākṣepaḥ parārthaṃ svasamarpaṇam 
upādānaṃ lakṣaṇaṃ cetyuktā śuddhaiva sā dvidhā   
kuntāḥ praviśanti'
yaṣṭayaḥ praviśanti'
ityādau kuntādibhirātmanaḥ praveśasiddhyarthaṃ svasaṃyoginaḥ puruṣā ākṣipyante 
tata upādāneneyaṃ lakṣaṇā 
gauranubandhyaḥ ityādau śruticoditamanubandhanaṃ kathaṃ me syāditi jātyā vyaktirākṣipyate
na tu śabdenocyate viśeṣyaṃ nābhidhā gacchet śrīṇaśaktirviśepaṇe iti nyāyādityupādānalakṣaṇā tu nodāhartavyā 
na hyatra prayojanamasti na vā ruḍhiriyam 
vyaktyavinābhāvitvāttu jātyā vyaktirākṣipyate 
yathā kriyatāmityatra kartā 
kurvityatra karma 
praviśa piṇḍīmityādau gṛhaṃ bhakṣayetyādi ca 
pīno devadatto divā nabhuṅkte'
ityatra ca rātribhojanaṃ na lakṣyate śrutārthāpatterarthāpattervā tasya viṣayatvāt 
gaṅgāyāṃ ghoṣaḥ'
ityatra taṭasya ghoṣādhikaraṇatvasiddhaye gaṅgāśabdaḥ svārthamarpayati
ityevamādau lakṣaṇenaiṣā lakṣaṇā 
ubhayarupā ceyaṃ śuddhā 
upacāreṇāmiśritatvāt 
anayorlakṣyasya lakṣakasya ca na bhedarūpaṃ tāṭasthayam 
taṭādīnāṃ gaṅgādiśabdaiḥ pratipādane tacvapratipattau hi pratipipādayiṣitaprayojanasaṃpratyayaḥ 
gahgāsaṃbandhamātraprātītau tu gaṅgātaṭe ghoṣa iti mukhyaśabdābhidhānāllakṣaṇāyāḥ ko bhedaḥ 
sū 
sāropānyā tu yatroktau viṣayī viṣayasyathā 
āropyamāṇaḥ
āropaviṣayaśva yatrānapahnutabhedau sāmānādhikaraṇyena nirdiśyete sā lakṣaṇā sāropā 
sū 
viṣayyantaḥkṛte 'nyasmin sā syātsādhyavasānikā   
viṣayiṇāropyamāṇenāntaḥkṛte nigīrṇe
anyasminnāropaviṣaye sati sādhyavasānā syāt 
sū 
bhedāvimau ca sādṛśyātsaṃbandhāntaratastathā 
gauṇau śuddhau ca vijñeyau
imāvāropādhyavasānarūpau sādṛśyahetū bhedau gaurvāhīkaḥ'
ityatra gaurayam' ityatra ca 
atra hi svārthasahacāriṇo guṇā jāḍyamāndyādayo lakṣyamāṇā api gośabdasya parārthābhidhāne pravṛttinimittetvamupayānti iti kecit 
svārthasahacāriguṇābhedena parārthagatā guṇā eva lakṣyante na parārtho 'bhidhīyate ityanye 
sādhāraṇaguṇāśrayatvena parārtha eva lakṣyate ityapare 
uktaṃ cānyatra abhidheyāvinābhūtapratītirlakṣaṇocyate 
lakṣyamāṇaguṇairyogādvṛtteriṣṭā tu gauṇatā iti 
avinābhāvo 'tra saṃbandhamātraṃ na tu nāntarīyakatvam 
tecve hi mañcāḥ krośanti'
ityādau na lakṣaṇā syāt 
avanābhāve cākṣepeṇaiva siddherlakṣaṇāyā nopayoga ityuktam 
āyurgṛtam' āyurevedam'
ityādo ca sādṛśyādanyat kāryakāraṇabāvādi saṃbandhāntaram 
evamādau ca kāryakāraṇabhāvādilakṣaṇapūrve
āropādhyavasāne 
atra gauṇabhedayorbhede 'pi tādrūpyapratītiḥ sarvathaivābhedāvagamaśva prayojanam 
śuddhabhedayostvanyavailakṣaṇyenāvyabhicāreṇa ca kāryakāritvādi 
kvacit tādartyādupacāraḥ 
yathā indrārthā sthūṇā indraḥ 
kvacanatama svasvāmibhāvāt 
yathā rājakīyaḥ puruṣo rājā 
kvacit avayavāvayavibhāvāt 
yathā agrahasta ityatrāgramātre 'vayave hastaḥ 
kvacit tātkarmyāt 
yathā atakṣā takṣā 
sū 
lakṣaṇā tena ṣaḍvidhā   
ādyabhedābhyāṃ saha 
sā ca sū 
vyaṅgyena rahitā rūḍhau sahitā tu prayojane 
prayojanaṃ hi vyañjanavyāpāragamyameva 
sū 
tacca gūḍhamagūḍhaṃ vā
tacceti vyaṅgyam 
gūḍhaṃ yathā mukhaṃ vikasitasmitaṃ vaśitavakrima prekṣitaṃ samucchalitavibhramā gatirapāstasaṃśthā matiḥ 
uro mukulitastanaṃ jaghanamaṃsabandhoddhuraṃ batenduvadanātanau taruṇimodgamo modate 
agūḍhaṃ yathā śrīparicayājjaḍā api bhavantyabhijñā vidagdhacaritānām 
upadiśati kāminīnāṃ yauvanamada eva lalitāni 
atropadiśaitīti 
sū 
tadeṣā kathitā tridhā   
avyaṅgyā gūḍhavyaṅgyā
agūḍhavyahgyā ca 
sū 
tadbhūlakṣiṇikas
śabda iti saṃbadhyate 
tadbhūstadāśrayaḥ 
sū 
tatra vyāpāro vyañjanātmakaḥ 
kuta ityāha sū 
yasya pratītimādhātuṃ lakṣaṇā samupāsyate   
phale śabdaikagamye 'tra vyañjanānnāparā kriyā 
prayojanapratipipādayiṣayā yatra lakṣaṇayā śabdaprayogastatra nānyatastatpratītirapi tu tasmādeva sabdāt 
na cātra vyañjanādṛte 'nyo vyāpāraḥ 
tathāhi sū 
nābhidhā samayābhāvāt
gaṅgāyāṃ ghoṣa ityādau ye pāvanatvādayo dharmāstaṭādau pratīyante na tatra gaṅgādiśabdāḥ saṃketitāḥ 
sū 
hetvabhāvān lakṣaṇā   
mukhyārthabādhāditrayaṃ hetuḥ 
tathā ca sū 
lakṣyaṃ na mukhyaṃ nāpyatra bādho yogaḥ phalena no 
na prayojanametasmin na ca śabdaḥ skhaladgatiḥ   
yathā gaṅgāśabdaḥ srotasi sabādha iti taṭaṃ lakṣayati tadvat yadi taṭe 'pi sabādhaḥ syāt tat prayojanaṃ lakṣayet 
na ca taṭaṃ mukhyo 'rthaḥ 
nāpyatra bādhaḥ 
na ca gaṅgāśabdārthasya taṭasya pāvanatvādyairlakṣaṇīyaiḥ saṃbandhaḥ 
nāpi prayojane lakṣye kiṃcit prayojanam 
nāpi gaṅgāśabdastaṭamiva prayojanaṃ pratipādayitumasamarthaḥ 
sū 
evamapyanavasthā syād yā mūlakṣayakāriṇī 
evamapi prayojanaṃ cellakṣyate tat prayojanāntareṇeti tadapi prayojanāntareṇeti prakṛtāpratītikṛt anavasthā bhavet 
nanu pāvanatvādidharmayuktameva taṭaṃ lakṣyate 
gaṅgāyāstaṭe ghoṣaḥ'
ityato 'dhikasyārthasya pratītiśva pyojanamiti viśiṣṭe lakṣaṇā ttkiṃ vyañjanayetyāha 
sū 
prayojanena sahitaṃ lakṣaṇīyaṃ na yujyate   
kuta ityāha sū 
jñānasya viṣayo hnanyaḥ phalamanyadudāhṛtam 
pratyakṣādernīlādirviṣayaḥ phalaṃ tu prakaṭatā saṃvittivā 
sū 
viśiṣṭe lakṣaṇā naivaṃ
vyākhyotam 
sū 
viśeṣāḥ syustu lakṣite   
taṭādau ye viṣeṣāḥ pāvanatvādayaste cābhidhātātparyalakṣaṇābhyo vyāpārāntareṇa gamyāḥ 
tacca vyañjanadhvananadyotanādiśabdavācyamavaśyameṣitavyam 
evaṃ lakṣaṇāmūlaṃ vyañjakatvamuktam 
abhidhāmūlaṃ tvāha 
sū 
anekārthasya śabdasya vācakatve niyantrite 
saṃyogādyairavācyārthadhīkṛdvyāpṛtirañjanam   
saṃyogo viprayogaśva sāhacaryaṃ virodhitā 
arthaḥ prakaraṇaṃ liṅgaṃ śabdasyānyasya saṃnidhiḥ 
sāmarthyamaucitī deśaḥ kālo vyaktiḥ svarādayaḥ 
śabdārthasyānavacchede viśeṣasmṛtihetavaḥ 
ityuktadiśā saśaṅkhacakro hariḥ aśaṅkhacakro harirityacyute 
rāmalakṣmaṇāviti dāśarathau 
rāmārjunagatistayoriti bhārgavakārtavīryayoḥ 
sthāṇuṃ bhaja bhavacchide iti hara 
sarvaṃ jānāti deva iti yuṣmadarthe 
kupito makaradhvaja iti kāme 
devasya purārāderiti saṃbhau 
madhunā mattaḥ kokila iti vasante 
pātu vo dayitāmukhamiti sāṃmukhye 
bhātyatra parameśvara iti rājadhānīrūpāt deśādrājani 
citrabānurvibhātīti dine ravau rātrau vahnau 
mitraṃ bhātīti suhṛdi
mitro bhātīti ravau 
indraśatrurityādau vete eva
na kāvye
svero viśeṣapratītikṛt 
ādigrahaṇāt eddahamettatthaṇiā eddahamettehi acchivattehiṃ 
eddahamettāvatthā eddahamettehi diaehiṃ 
ityādāvabhinayādayaḥ 
 itthaṃ saṃyogādibhirardhāntarābhidhāyakatve nivārite 'pyanekārthasya śabdasya yat kvacidarthāntarapratipādanaṃ tatra nābhidhā niyamanāttasyāḥ 
na ca lakṣaṇā mukhyārthabādhādyabhāvāt 
api tvañjanaṃ vyañjanameva vyāpāraḥ 
yathā bhadrātmano duradhirohatanorviśālavaṃśonnateḥ kṛtaśilīmukhasaṃgrahasya 
yasyānupaplutagateḥ paravāraṇasya dānāmbusekasubhagaḥ satataṃ karo 'bhūt 
sū 
tadyukto vyañjakaḥ śabdaḥ
tadyukto vyañjanaryuktaḥ sū 
yatso 'rthāntarayuk tathā 
artho 'pi vyañjakastatra sahakāritayā mataḥ   
tatheti vyañjakaḥ 
iti kāvyaprakāśe śabdārthasvarūpanirṇayo nāma dvitīya ullāsaḥ   
 atha tṛtīya ullāsaḥ 
sū 
arthāḥ proktāḥ purā teṣām
arthāḥ vācyalakṣyavyaṅgyāḥ 
teṣāṃ vājakalākṣaṇikavyañjakānām 
sū 
arthavyañjakatocyate 
kīdṛśītyāha sū 
vaktṛboddhavyakākūnāṃ vākyavācyānyasaṃnidheḥ   
prastāvadeśakālādervaiśiṣṭyāt pratibhājuṣām 
yo 'rtasyānyārthadhīheturvyāpāro vyaktitareva sā   
boddhavyaḥ pratipādyaḥ 
kākurdhvanervikāraḥ 
prastāvaḥ prakaraṇam 
arthasya vācyalakṣyavyaṅgyātmanaḥ 
krameṇodāharaṇāni 
aipihulaṃ jalakuṃbhaṃ ghettūṇa samāgadahni sahi turiam 
samaseasalilaṇīsāsaṇīsahā vīsamāmi khaṇam 
atra cauryaratagopanaṃ gabyate 
oṇṇiddaṃ dobballaṃ ciṃtā alasattaṇaṃ saṇīsasiam 
maha maṃdabhāiṇīe keraṃ sahi tuha vi ahaha parihavai 
atra dūtyāstatkāmukopabhogo vyajyate 
tathābhūtāṃ dṛṣṭvā nṛpasadasi pāñjālatanayāṃ vane vyādhaiḥ sārdhaṃ suciramuṣitaṃ valkaladharaiḥ 
virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi kuruṣu 
atra mayi na yogyaḥ khedaḥ kuruṣu tu yogya iti kākvā prakāśyate 
na ca vācyasiddhayaṅgamatra kākuriti guṇībhūtavyaṅgyatvaṃ śaṅkyam 
praśrnamātreṇāpi kākorviśrānteḥ 
taiā maha gaṃḍatthalaṇimiaṃ diṭhṭhiṃ ṇa ṇesi aṇṇatto 
eṇhiṃ saccea ahaṃ te a kavālā ṇa sā diṭhṭhī 
atra matsakhīṃ kapolapratibimbitāṃ paśyataste dṛṣṭiranyaivābhūt calitāyāṃ tu tasyāmanyaiva jātetyaho pracchannakāmukatvaṃ te
iti vyajyate 
uddeśo 'yaṃ sarasakadalīśreṇiśobhātiśāyī kuñjotkarṣāṅkuritaramaṇīvibhramo narmadāyāḥ 
kiṃ caitasmin suratasudṛdastanvi de vānti vātā yeṣāmagre sarati kalitākāṇjakopo manobhūḥ 
atra ratārthaṃ praviśeti vyaṅgyam 
ṇollei aṇollamaṇā attā maṃ gharabharammi 
khaṇamettaṃ jai saṃjhāi hoi ṇa va hoi vīsāmo 
atra saṃdhyā saṃketakāra iti taṭasthaṃ prati kayāciddayotyate 
suvvaha samāgamissadi tujjha pio ajja paharametteṇa 
eme a kitti ciṭhṭhasi tā sahi sajjesu karaṇijjam 
atropapatiṃ pratyabhisartuṃ prastutā na yuktamiti kayācinnivāryate 
anyatra yūyaṃ kusumāvacāyaṃ kurudhvamatrāsmi karomi sakhyaḥ 
nāhaṃ hi dūraṃ bhramituṃ samarthā prasīdatāyaṃ racito 'ñjalirvaḥ 
atra vivikto 'yaṃ deśa iti pracchannakāmukastvayābhisāryatāmiti
āśvastāṃ prati kayācinnivedyate 
guruaṇaparavasa pia kiṃ bhaṇāmi tui maṃdabhāiṇī ahakam 
ajja pavāsaṃ vaccasi vacca saaṃ jevva suṇasi karaṇijjam 
atrādya madhusamaye yadi vrajasi tadāhaṃ tāvat na bavāmi tava tu na jānāmi gatimiti vyajyate 
ādigrahaṇācceṣṭādeḥ 
tatra ceṣṭāyā yathā dvāropāntanirantare mayi tayā saundaryasāraśriyā prollāsyoruyugaṃ parasparasamāsaktaṃ samāsāditam 
ānītaṃ purataḥ śiroṃ'śukamadhaḥ kṣipte cale locane vācastatra nivāritaṃ prasaraṇaṃ saṃkocite dorlate 
atra ceṣṭayā pracchannakāntaviṣya ākūtaviśeṣo dhvanyate 
nirākāhkṣapratipattaye prāptāvasaratayā ca punaḥ punarudāhriyate 
vattkādīnāṃ mithaḥsaṃyoge dvikādibhedena 
anena krameṇa lakṣyavyaṅgyapośva vyañjakatvamudāhāryam 
sū 
śabdapramāṇavedyo 'rtho vyanaktyarthāntaraṃ yataḥ 
arthasya vyañjakatve tat śabdasya sahakāritā   
śabdeti 
nahi pramāṇāntaravedyo 'rtho vyañjakaḥ 
iti śrīkāvyaprakāśe 'rthavyañjakatānirṇayo nāma tṛtīya ullāsaḥ   
 atha caturtha ullāsaḥ 
 yadyapi śabdārthayornirṇaye kṛte doṣaguṇālaṃkārāṇāṃ svarūpamabhidhānīyam tathāpi dharmiṇi pradarśite dharmāṇāṃ hermāṇāṃ heyopādeyatā jñāyata  
iti prathamaṃ kāvyabhedān āha  
sū 
avivakṣitavācyo yastatra vācyaṃ bhaveddhvanau 
arthāntare saṃkramitamatyantaṃ vā tiraskṛtam   
lakṣaṇāmūlagūḍhavyaṅgyaprādhānye satyeva
avivakṣitaṃ vācyaṃ yatra sa dhvanau'
ityanuvādāt dhvaniriti jñeyaḥ 
tatra ca vācyaṃ kvacidanupayujyamānatvādarthāntare pariṇamitam 
yathā tvāmasmi vacmi viduṣāṃ samavāyo 'tra tiṣṭhati 
ātmīyāṃ matimāsthāya sthitimatra vidhehi tat 
atra vacanādi
upadeśādirūpatayā pariṇamati 
kvacidanupapadyamānatayā
atyantaṃ tiraskṛtam 
yathā upakṛtaṃ bahu tatra kimucyate sujanatā prathitā bhavatā param 
vidadhadīdṛśameva sadā sakhe sukhitamāssva tataḥ śaradāṃ śatam 
etad apakāriṇaṃ prati viparītalakṣaṇayā kaśvidvakti 
sū 
vivakṣitaṃ cānyaparaṃ vacyaṃ yatrāparastu saḥ 
anyaparaṃ vyaṅgyaniṣṭham 
eṣa ca sū 
ko 'pyalayakramavyaṅga co lakṣyavyaṅgyakramaḥ paraḥ   
alakṣyeti 
na khalu vibhāvānubhāvavyabhicāriṇa eba rasaḥ 
api tu rasastaiḥ
ityastikramaḥ 
sa tu lāghavānna lakṣyate 
atra sū 
rasabhāvatadābhāsabhāvaśāntyādirakramaḥ 
bhinno rasādyalaṃkārādalaṃkāryatayā sthitaḥ   
ādighaṇādbhāvodayabhāvasaṃdhibhāvaśabalatvāni 
pradhānatayā yatra sthito rasādistatrālaṃkāryaḥ
yathodāhariṣyate 
anyatra tu pradhāne vākyārthe yatrāṅgabhūto rasādistatra guṇībhūtavyaṅgaye rasavatpreyaūrjasvisamāhitādayo 'laṃkārāḥ 
te ca guṇībhūtavyaṅgyābhidhāne
udāhariṣyante 
tatra rasasvarūpamāha sū 
kāraṇānyatha kāryāṇi sahakārīṇi yāni ca 
ratyādeḥ sthāyino loke tāni cennāṭhyakāvyayoḥ   
vibhāvā anubhāvāstat kathyante vyabhicāriṇaḥ 
vyaktaḥ sa tairvibhāvādyaiḥ sthāyī bhāvo rasaḥ smṛtaḥ   
uktaṃ hi bharatena vibhāvānubhāvavyamicārisaṃyogād rasaniṣpattiḥ iti 
etaddvivṛṇvate 
vibhāvairlalanodyānādi bhirālambanoddīpanakāraṇaiḥ
ratyādiko bhāvo janitaḥ
anubhāvaiḥ kaṭākṣabhujākṣepaprabhṛtibhiḥ kāryaiḥ pratītiyogyaḥ kṛtaḥ
 vyabhicārimirnirvedādibhiḥ sahakārimirupacito mukhyayā vṛcyā rāmādāvanukārye tadrūpatasaṃdhānānnartake 'pi pratīyamāno rasaḥ iti bhaṭṭalollaṭaprabhṛtayaḥ 
rāma evāyam ayameva rāma iti na rāmo 'yam'
ityauttarakālike bādhe rāmo 'yamiti rāmaḥ syādvā na vāyamiti rāmasadṛśo 'yamiti ca
samyaṅbhithyāsaṃśayasādṛśyapratītibhyo vilakṣaṇayā citraturagādinyāyena rāmo 'yamiti
pratipacyā grāhye naṭe seyaṃ mamāṅgeṣu sudhārasacchaṭā supūrakarpūraśalākikā dṛśoḥ 
manorathaśrīrmanasaḥ śarīriṇī prāṇeśvarī locanagocaraṃ gatā 
daivādahamadya tayā capalāyatanetrayā viyuktaśva 
aviralavilolajaladaḥ kālaḥ samupāgataśvāyam' 
ityādikāvyānusaṃdhānabalācchikṣābhyāsanirvartitasvakāyraprakaṭanena ca naṭenaiva
prakāśitaiḥ kāraṇakāryasahakāribhiḥ kṛtrimairapi tathānabhimanyamānairvibhāvādiśabdavyapadeśyaiḥ saṃyogāt'
gamyagamakabhāvarūpāt anumīyamāno 'pi vastusaundaryabalādrasanīyatvenānyānumīyamānavilakṣaṇaḥ
sthāyitvena saṃbhāvyamāno ratyādirbhāvastatrāsannapi sāmājikānāṃ vāsanayā carvyamāṇo
rasa iti śrīśaṅkukaḥ 
na tāṭasthyena nātmagatatvena rasaḥ pratīyate notpadyate nāmivyajyate
 api tu kāvye nāṭye cābhidhāto dvitīyenana vibhāvādisādhāraṇīkaraṇātmanā bhāvakatvavyāpāreṇa bhāvyamānaḥ sthāyī sacvodrekaprakāśānandamayasaṃvidviśrāntisatacvena  
bhogena bhujyate 
iti bhaṭṭanāyakaḥ 
loke pramadimiḥ sthāyyanumāne 'bhyāsapāṭavavatāṃ kāvye nāṭye ca taireva kāraṇatvādiparihāreṇa
vibhāvanādivyāpāravcvādalaukikavibhāvādiśabdavyavahāyairrmamaivaite śatrorevaite
taṭasthasyaivaite na mamaivaite na śatrorevaite na taṭasthasyaivaite
iti saṃbandhaviśeṣasvīkāraparihāraniyamānadhyavasāyāt sādhāraṇyena pratītairabhivyaktaḥ
sāmājikānāṃ vāsanātmatayā sthitaḥ sthāyī ratyādiko niyatapramātṛgatatvena sthito
'pi sādhāraṇopāyabalāt tatkālavigalitaparimitapramātṛbhāvavaśonmiṣitavedyāntarasaṃparkaśūnyāparimitabhāvena
pramātrā sakalasahṛdayasaṃvādabhājā sādhāraṇyena svākāra ivābhinno 'pi gocarīkṛtaśvarvyamāṇataikaprāṇo
vibhāvādijīvitāvadhiḥ pānakarasanyāyena carvyamāṇaḥ pura iva parisphuran hṛdayamiva
praviśan sarvāṅgīṇamivāliṅgan anyat sarvamiva tirodadhat brahnāsvādamivānubāvayan
alaukikacamatkārakārī śṛṅgārādiko rasaḥ 
sa ca na kāryaḥ 
vibhāvādivināśe 'pi tasya saṃbhavaprasaṅgāt 
nāpi jñāpyaḥ siddhasya tasyāsaṃbhavāt 
api tu vibhāvādibhirvyajjitaśvarvaṇīyaḥ 
kārakajñāpakābhyāmanyat kva dṛṣṭamiti cet
na kvaciddṛṣṭamityalaukikasiddherbhūṣaṇametanna dūṣaṇam 
carvaṇāniṣpacyā tasya niṣpattirupacariteti kāryo 'pyucyatām 
 laukikapratyakṣādipramāṇatāṭasthyāvabodhaśālimitayogijñānavedyāntarasaṃsparśarahitasvātmamātraparyavasitaparimitetarayogisaṃbedanavilakṣaṇalokottarasvasaṃvedanagocara 
iti pratye 'pyabhidhīyatām 
tadgrāhakaṃ ca na nirvikalpakaṃ vibhāvādiparāmarśapradhānatvāt 
nāpi savikalpakaṃ carvyamāṇasyālaukikānandamayasya svasaṃvedanasiddhatvāt 
ubhayābhāvasvarūpasya co bhayātmakatvamapi pūrvavallokottaratāmeva gamayati na tu virodhamiti śrīmadācāryābhinavaguptapādāḥ 
vyāghrādayo vibhāvā bhayānakasyeva vīrādbhutaraudrāṇām aśrupātādayo 'nubhāvāḥ śṛṅgārasyeva karuṇabhayānakayoḥ
cintādayo vyabhicāriṇaḥ śṛṅgārasyeva vīrakaruṇabhayānakānāmiti pṛthaganaikāntikatvāt sūtre militā nirdiṣṭāḥ 
viyadalimalināmbugarbhameghaṃ madhukarakokilakūjitairdiśāṃ śrīḥ 
dharaṇirabhinavāṅkurāṅkaṭaṅkā praṇatipare dayite prasīda mugdhe 
ityādau parimṛditamṛṇālīmlānamaṅgaṃ pravṛttiḥ kathamapi parivāraprārthanābhiḥ kriyāsu 
kalayati ca himāṃśorniṣkalaṅkasya lakṣmī mabhinavakaridantacchedakāntaḥ kapolaḥ 
dūrādutsukamāgate vivalitaṃ saṃbhāṣiṇi sphāritaṃ saṃśliṣyatyaruṇaṃ gṛhītavasane kiṃcāñjitabhrūlatam 
māninyāśvaraṇānativyatikare bāṣpāmbupūrṇekṣaṇaṃ cakṣurjātamaho prapañcacaturaṃ jātāgasi preyasi 
ityādau ca yadyapi vibhāvānāmanubhāvānāmautsukyavrīḍāharṣakopāsūyāprasādānāṃ ca vyabhicāriṇāṃ kevalānāmatra sthitiḥ
tathāpyeteṣāmasādhāraṇatvamityanyatamadvayākṣepakatve sati nānaikantikatvamiti 
tadviśeṣānāha sū 
śṛṅgārahāsyakaruṇaraudravīrabhayānakāḥ 
bībhatsādbhutasaṃjñau cetyaṣṭau nāṭye rasāḥ smṛtāḥ   
tatra śṛhgārasya dvau bhedau 
saṃbhogo vipralambhaśva 
tatrādyaḥ parasparāvalokanāliṅganādharapānaparicumbanādyanantatvādaparicchedya eka eva gaṇyate 
yathā śūnyaṃ vāsagṛhaṃ vilokya śayanādutthāya kiṃcicchanai rnidrāvyājamupāgatasya suciraṃ nirvarṇya patyurmuṃkham 
visrabdhaṃ paricumbya jātapulakāmālokya gaṇḍasthalīṃ lajjānamramukhī priyeṇa hasatā bālā ciraṃ cumbitā   
tathā tvaṃ mugdhākṣi vinaiva kañculikayā dhatse manohāriṇīṃ lakṣmīmityabhidhāyini priyatame tadvīṭikāsaṃspṛśi 
śayyopāntaniviṣṭasasmitasakhīnetrotsavānandito niryātaḥ śanakairalīkavacanopanyāsamālījanaḥ   
aparastu abhilāṣaviraherṣyāpravāsaśāpahetuka iti pañcavidhaḥ 
krameṇodāharaṇam premārdrāḥ praṇayaspṛśaḥ paricayādudgāḍharāgodayā stāstā mugdhadṛśo nisargamadhurāśveṣṭā bhaveyurmayi 
yāsvantaḥkaraṇasya vāhyakaraṇavyāpārarodhī kṣaṇā dāśsāparikalpitāsvapi bhavatyānandasāndro layaḥ   
anyatra vrajatīti kā khalu kathā nāpyasya tādṛk suhad yo māṃ necchati nāgataśva hahahā ko 'yaṃ vidheḥ prakramaḥ 
ityalpetarakalpanākavalitasvāntā niśāntāntare bālā vṛttavivartanavyatikarā nāpnoti nidrāṃ niśi   
eṣā virahotkaṇṭhitā 
sā putyuḥ prathamāparādhasamaye sakhyopadeśaṃ vinā no jānāti savibhramāṅgavalanāvakroktisaṃsūcanam 
svacchairacchakapolamūlagalitaiḥ paryastanetrotpalā bālā kevalameva roditi luṭhallolālakairaśrubhiḥ   
prasthānaṃ valayaiḥ kṛtaṃ priyasakhairasrairajasraṃ gataṃ dhṛtyā na kṣaṇamāsitaṃ vyavasitaṃ cittena gantuṃ puraḥ 
yātuṃ niśvitacetasi priyatame sarve samaṃ prasthitā gantavye sati jīvita priyasuhṛtsārthaḥ kimu tyajyate   
tvāmālikhya praṇayakupitāṃ dhāturāgaiḥ śilāyā mātmānaṃ te caraṇapatitaṃ yāvadicchāmi kartum 
asraistāvanmuhurupacitairdṛṣṭirālupyate me krūrastasminnapi na sahate saṃgamaṃ nau kṛtāntaḥ   
hāsyādīnāṃ krameṇodārahaṇam ākuñvya pāṇimaśuciṃ mama mūrdhni veśyā mantrāmbhasāṃ pratipadaṃ pṛṣataiḥ pavitre 
tārasvanaṃ prathitathūtkamadātprahāraṃ hāhā hato 'hamiti roditi viṣṇuśarmā   
hā mātastvaritāsi kutra kimidaṃ hā devatāḥ kvāśiṣaḥ dhik prāṇān patito 'śanirhutavahaste 'ṅgeṣu dagdhe dṛśau 
itthaṃ ghargharamadhyaruddhakaruṇāḥ paurāṅganānāṃ gira śvitrasthānapi rodayanti śatadhā kurvanti bhittīrapi   
kṛtamanumataṃ dṛṣṭaṃ vā yairidaṃ gurupātakaṃ manujapaśubhirnirmaryādairbhavadbhirudāyudhaiḥ 
narakaripuṇā sārdhaṃ teṣāṃ sabhīmakirīṭinā mayamahamasṛṅmedomāṃsaiḥ karomi diśāṃ balim   
kṣudrāḥ saṃtrāsamete vijahata harayaḥ kṣuṇṇaśakrebhakumbhā yuṣmaddeheṣu lajjāṃ dadhati paramamī sāyakā niṣpatantaḥ 
saumitre tiṣṭha pātraṃ tvamasi na hi ruṣāṃ nanvahaṃ meghanādaḥ kiṃcidbhrūbhahgalīlāniyamitajaladhiṃ rāmamanveṣayāmi   
grīvābhaṅgābhirāmaṃ muhuranupatati syandane baddhadṛṣṭiḥ paśvārdhena praviṣṭaḥ śarapatanabhayādbhūyasā pūrvakāyam 
dabhaiṃrardhāvalīḍhaiḥ śramavivṛtamukhabhraṃśimiḥ kīrṇavartmā paśyodagraplutatvādviyati bahutaraṃ stokamurvyā prayāti   
utkṛtyotkṛtya kṛttiṃ prathamamatha pṛthūtsedhabhūyāṃsi māṃsā nyaṃsasphikpṛṣṭhapiṇḍyādyavayavasulabhānyugrapūtīni jagdhvā 
ārttaḥ paryastanetraḥ prakaṭitadaśanaḥ pretaraṅkaḥ karaṅkā dahkasthādasthisaṃsthaṃ sthapuṭagatamapi kravyamavyagramatti   
citraṃ mahāneṣa batāvatāraḥ kva kāntireṣābhinavaiva bhaṅgiḥ 
lokottaraṃ dhairyamaho prabāvaḥ kāpyākṛtirnūtana eṣa sargaḥ   
eṣāṃ sthāyibhāvānāha sū 
ratirhāsaśva sokaśva krodhotsāhau bhayaṃ tathā 
jugupsā vismayaśveti sthāyibhāvāḥ prakīrtitāḥ 
spaṣṭam 
vyabhicāriṇo brūte sū 
nirvedaglāniśaṅkākhyāstathāsūyāmadaśramāḥ 
ālasyaṃ caiva dainya ca cintā mohaḥ smṛtirdhṛtiḥ 
vrīḍā capalatā harṣa āvego jaḍatā tathā 
garvo viṣāda autsukyaṃ nidrāpasmāra eva ca 
suptaṃ prabodho 'marṣaśvāpyavahitthamathogratā 
matirvyādhistathonmādastathā maraṇameva ca 
trāsaśvaiva vitarkaśva vijñeyā vyabhicāriṇaḥ 
yastriṃśadamī bhāvāḥ samākhyātāstu nāmataḥ 
nirvedasyāmaṅgalaprāyasya prathamamanupādeyatve 'pyupādānaṃ vyamicāritve 'pi sthāyitābhi dhānārtham 
tena sū 
nirvedasthāyibhaṅāvo 'sti śānto 'pi navamo rasaḥ 
yathā ahau vā hāre vā kusumaśayane vā dṛṣadi vā maṇau vā loṣṭe vā balavati ripau vā sudṛdi vā 
tṛṇe vā straiṇe vā mama samadṛśo yānti divasāḥ kvacitpuṇyāraṇye śiva śiva śiveti pralapataḥ   
sū 
ratirdevādiviṣayā vyabhicārī tathāñjitaḥ 
bhāvaḥ proktaḥ
ādiśabdānmunigurunṛpaputrādiviṣayā 
kāntāviṣayā tu vyaktā śṛṅgāraḥ 
udāharaṇam kaṇṭhakoṇaviniviṣṭamīśa te kālakūṭamapi me mahāmṛtam 
apyupāttamamṛtaṃ bhavadvapurbhedavṛtti yadi me na rocate   
haratyaghaṃ saṃprati hetureṣyataḥ śubhasya pūrvācaritaiḥ kṛtaṃ śubhaiḥ 
śarīrabhājāṃ bhavadīyadarśanaṃ vyanakti kālatritaye 'pi yogyatām   
evamanyadapyudāhāryam 
añjitavyabhicārī yathā jāne kopaparāhbhukhī priyatamā svapne 'dya dṛṣṭā mayā mā māṃ saṃspṛsa pāṇineti rudatī gantuṃ pravṛttā puraḥ 
no yāvatparirabhya cāṭuśatakairāśvāsayāmi priyāṃ bhrātastāvadahaṃ śaṭhena vidhinā nidrādaridrīkṛtaḥ   
atra vidhiṃ pratyasūyā 
sū 
tadābhāsā anaucityapravartitāḥ 
tadābhāsā rasābhāsā bhāvābhāsāśva 
tatra rasābhāso yathā stumaḥ kaṃ vāmākṣi kṣaṇamapi vinā yaṃ na ramase vilebhe kaḥ prāṇān raṇamakhamukhe yaṃ mṛgayase 
sulagne ko jātaḥ śaśimukhi yamālihgasi balāt tapaḥśrīḥ kasyaiṣā madananagari dhyāyasi tu yam   
atrānekakāmukaviṣayamabhilāṣaṃ tasyāḥ stuma ityādyanugataṃ bahuvyāpāropādānaṃ vyanakti 
bhāvābhāso yathā rākāsudhākaramukhī taralāyatākṣī sā smerayauvanataraṅgivibhramāṅgī 
tat kiṃ karomi vidadhe kathamatra maitrīṃ tatsvīkṛtivyatikare ka ivābhyupāyaḥ   
atra cintā anaucityapravartitā 
evamanye 'pyudāhāryāḥ 
sū 
bhāvasya śāntirudayaḥ saṃdhiḥ śabalatā tathā 
krameṇodāharaṇam tasyāḥ sāndravilepanastanataṭapra śleṣamudrāṅkitaṃ kiṃ vakṣaśvaraṇānativyatikaravyājena gopāyyate 
ityukte kva tadityudīrya sahasā tat saṃpramārṣṭuṃ mayā sāśliṣṭā rabhasena tatsukhavaśāttanvyā ca tadvismṛtam   
atra kopasya 
ekasmiñ śayane vipakṣaramaṇīnāmagrahe mugdhayā sadyo mānaparigrahaglapitayā cāṭūni kurvannapi 
āvegādavadhīritaḥ priyatamastūṣṇīṃ sthitastatkṣaṇaṃ mābhūtsupta ivetyamandavalitagrīvaṃ punarvīkṣitaḥ   
atrautsukyasya 
utsiktasya tapaḥparākramanidherabyāgamādekataḥ satsaṃgapriyatā ca vīrarabhasotphālaśva māṃ karṣataḥ 
vaidaihīparirambha eṣa ca muhuśvaitanyamāmīlayan ānandī haricandanenduśiśirasnigdho ruṇaddhyanyataḥ   
atrāvegaharṣayoḥ 
kvākāryaṃ śaśalakṣmaṇaḥ kva ca kulaṃ bhūyo 'pi dṛśyeta sā doṣāṇāṃ praśamāya naḥśrutamaho kope 'pi kāntaṃ mukham 
kiṃ vakṣyantyapakalmaṣāḥ kṛtadhiyaḥ svapne 'pi sā durlabhā cetaḥ svāsthayamupaihi kaḥ khalu yuvā dhanyo 'dharaṃ dhāsyati   
atra vitakāraitsukyamatismaraṇaśahkādainyadhṛticintānāṃ śabalatā 
bhāvasthitistūktā udāhṛtā ca 
sū 
mukhye rase 'pi te 'ṅgitvaṃ prāpnuvanti kadācana 
te bhāvaśāntyādayaḥ 
aṅgitvaṃ rājānugatavivāhapravṛttabhṛtyavat 
sū 
anusvānābhasaṃlakṣyakramavyaṅgyasthitistu yaḥ 
śabdārthobhayaśaktyutthastridhā sa kathito dhvaniḥ 
śabdaśaktimūlānuraṇanarūpavyaṅgyaḥṣa arthaśaktimūlānuraṇanarūpavyaṅgayaḥ ubhayaśaktimūlānuraṇanarūpavyaṅgyaśveti trividhaḥ 
tatra
alaṃkāro 'tha vastveva śabdādyatrāvabhāsate 
sū 
pradhānatvena sa jñeyaḥ śabdaśaktyudbha vo dvidhā 
vastveveti
analaṃkāraṃ vastumātram 
ādyo yathā ullāsya kālakaravālamahāmbuvāhaṃ devena yena jaraṭhorjitagarjitena 
nirvāpitaḥ sakala eva raṇe ripūṇāṃ dhārājalaistrijagati jvalitaḥ pratāpaḥ   
atra vākyasyāsaṃbaddhārthābidhāyakatvaṃ mā prasāṅkṣīditi prākaraṇikāprākaraṇikayorupamānopameyabhāvaḥ kalpanīya ityatropamālaṃkāro vyaṅgyaḥ
tiramarucirapratāpo vidhuraniśākṛdvibho madhuralīlaḥ 
matimānatacvavṛttiḥ pratipadapakṣāgraṇīrvibhāti bhavān   
atraikaikasya padasya dvipadatve virodhābhāsaḥ 
amitaḥ samitaḥ prāptairutkarṣairharṣada prabho 
ahitaḥ sahitaḥ sādhuyaśobhirasatāmasi   
atrāpi virodhābhāsaḥ 
nirupādānasaṃbhāramabhittāveva tanvate 
jagaccitraṃ namastasmai kalāślāghyāya śūline   
atra vyatirekaḥ 
alaṃkāryasyāpi brāhnaṇaśraṇaṇanyāyenālaṃkāratā 
vastumātraṃ yathā paṃthia ṇa ettha sattharamatthi maṇaṃ pattharatthale gāme 
uṇṇaapaoharaṃ pekhkhiūṇa jai vasasi tā vasasu   
atra yadyupabhogakṣamo 'si tadā
āssveti vyajyate 
śaniraśaniśva tamuccairnihanti kupyasi narendra yasmai tvam 
yatra prasīdasi punaḥ sa bhātyudāro 'nudāraśva   
tra aviruddhāvapi tvadanuvartanārthamekaṃ kāryaṃ kuruta iti dhvanyate 
sū 
arthaśaktyudbhavo 'pyartho vyañjakaḥ saṃbhavī svataḥ 
prauḍhoktimātrātsiddho vā kavestenombhitasya vā 
vastu vālaṃkṛtirveti ṣaḍbhedo 'sau vyanakti yat 
vastvalaṃkāramatha vā tenāyaṃ dvādaśātmakaḥ 
svataḥsaṃbhavī na kevalaṃ bhaṇitimātraniṣpanno yāvabdahirapyaucityena saṃbhāvyamānaḥ 
kavinā pratibhāṇamātreṇa bahirasannapi nirmitaḥ kavinibaddhena vaktreti vā dvividho 'para iti trividhaḥ 
vastu vālaṃkāro vāsāviti ṣoḍhā vyañjakaḥ 
tasya vastu vālaṃkāro vā byaṅgya iti dvādaśabhaṅedor 
āthaśaktyudbhavo dhvaniḥ 
krameṇodāharaṇam alasaśiropaṇi dhuttāṇaṃ aggimo putti dhaṇasamiddhimao 
ia bhaṇieṇa ṇaaṅgī papphullaviloaṇā jāā   
atra mamaivopabhogya iti vastunā vastu vyajyate 
dhanyāsi yā kathayasi priyasaṃgame 'ri visrabdhacāṭukaśatāni ratāntareṣu 
nīvīṃ prati praṇihite tu kare priyeṇa sakhyaḥ śapāmi yadi kiṃcidapi smarāmi   
atra tvamadhanyā
ahaṃ tu dhanyeti vyatirekālaṃkāraḥ 
darpāndhagandhagajakumbhakapāṭakūṭasaṃkrāntinighnaghanaśoṇitaśoṇaśociḥ 
vīrairvyaloki yudhi kopakaṣāyakāntiḥ kālīkaṭākṣa iva yasya kare kṛpāṇaḥ   
atropamālaṃkāreṇa sakalaripubalakṣayaḥ kṣaṇāt kariṣyate iti vastu 
gāḍhakāntadaśanakṣatavyathāsaṃkaṭādarivadhūjanasya yaḥ 
oṣṭhavidrumadalānyamocayannirdaśan yudhi ruṣā nijādharam   
 atra virodhālaṃkāreṇādharanirdaśanasamakālameva śatravo vyāpāditā iti tulyayogitā mama kṣatyāpyanyasya kṣatirnivartatāmiti tadbuddhirutprekṣyate 
ityutprekṣā ca 
eṣūdāharaṇeṣu svataṛsaṃbhavī vyañjakaḥ 
kailāsasya prathamaśikhare veṇusaṃmūrchanābhiḥ śrutvā kīrtiṃ vibudharamaṇīgīyamānāṃ yadīyām 
srastāpāṅgāḥ sarasabisinīkāṇḍasaṃjātaśaṅkā diṅmātaṅgāḥ śravaṇapuline hastamāvartayanti   
atra vastunā yeṣāmapyarthādhigamo nāsti teṣāmapyevamādibuddhijananena camatkāraṃ karoti tvatkīrtiriti vastu dhvanyate 
kesesu balāmoḍia teṇa a samarammi jaasirī gahiā 
jaha kandarāhiṃ vihurā tassa daḍhaṃ kaṃṭhaammi saṃṭhaviā   
atra keśagrahaṇāvalokanoddīpitamadanā iva kandarāstadvidhurān kaṇṭhe gṛhṇanti
ityutprekṣā 
ekatra saṃgrāme vijayadarśanāttasyārayaḥ palāyya guhāsu tiṣṭhantīti kāvyaheturalaṃkāraḥ 
na parāyya gatāstadvairiṇo 'pi tu tataḥ parābhavaṃ saṃbhāvya tān kandarā na tyajantītyapahnutiśva 
gāḍhāliṅgaṇarahasujjuammi daie lahuṃ samosarai 
māṇaṃsiṇīṇa māṇo pīlaṇabhīa vva hiaāhiṃ   
atrotprekṣayā pratyāliṅganādi tatra vijṛmbhate iti vastu 
jā ṭheraṃ va hasantā kaivaaṇaṃburuhabaddhaviṇivesā 
dāvei bhuaṇamaṃḍalamaṇṇaṃ via jaai sā vāṇī   
atrotprekṣayā camatkāraikakāraṇaṃ navaṃ navaṃ jagat ajaḍāsanasthā nirmimīte
iti vyatirekaḥ 
eṣu kavprauḍhoktimātraniṣpanno vyañjakaḥ 
je laṃkāgirimehalāsu khaliā saṃbhogakhiṇṇoraī phārupphullaphaṇāvalīkavalaṇe pattā dariddattaṇam 
te eṅṇiṃ malaānilā virahiṇīṇīsāsasaṃpakkiṇo jādā jhatti sisuttaṇe vi bahalā tāruṇṇapuṇṇā via   
atra niḥśvāsaiḥ prāptaiśvaryā vāyavaḥ kiṃ kiṃ na kurvantīti vastunā vastu vyajyate 
sahi viraiūṇa māṇassa majjha dhīrattaṇeṇa āsāsam 
piadaṃsaṇavihalaṃkhalakhaṇammi sahasatti teṇa osariam   
atra vastunākṛte 'pi prārthane prasanneti vibhāvanā priyadarśanasya saubhāgyabalaṃ dhairyeṇa soḍhuṃ na śakyate
ityutprekṣā vā 
ollollakaraaraakhkhaehi tuha loaṇesu maha diṇṇam 
rattaṃsuaṃ paāo koveṇa puṇo ime ṇa akkamiā   
atra kimiti locane kupite vahasi iti
uttarālaṃkāreṇa na kevalamārdranakhakṣatāni gopāyasi yāvatteṣāmahaṃ prasādapātraṃ jāteti vastu 
mahilāsahassabharie tuha hiae suhaa sā amāantī 
aṇudiṇamaṇaṇṇakammā aṅgaṃ taṇuaṃ vi taṇuei   
atra hetvalaṃkāreṇa tanostanūkaraṇe 'pi tava hṛdaye na vartate'
iti viśeṣoktiḥ 
eṣu kavinibaddhavaktṛprauḍhoktimātraniṣpannaśarīro vyañjakaḥ 
evaṃ dvādaśa bhedāḥ 
sū 
śabdārtho bhayabhūrekaḥ
yathā atandracandrābharaṇā samuddīpitamanmathā 
tārakātaralā śyāmā sānandaṃ na karoti kam   
atropamā vyaṅgyā 
sū 
bhedā aṣṭādaśāsya tat 
asyeti dhvaneḥ 
nanu rasādīnāṃ bahubhedatvena kathamaṣṭādaśetyata āha 
sū 
rasādīnāmanantatvādbheda eko hi gaṇyate 
anantatvāditi 
tathāhinava rasāḥ 
tatra śṛhgārasya dvau bhedau 
saṃbhogo vipralambhaśva 
saṃbhogasyāpi parasparāvalokanāliṅganaparicumbanādikusumoccayajalakelisūryāṃstamayacandrodayaṣaḍṛtuvarṇanādayo bahavo bhedāḥ 
vipralambhasyābhilāṣādaya uktāḥ 
tayorapi vibhāvānubhāvavyabhicārivaicitryam 
tatrāpi nāyakayoruttamamadhyamādhamaprakṛtitvam 
tatrāpi deśakālāvasthādibhedā ityekasyaiva rasasyānantyam 
kā gaṇanā tvanyeṣām 
asaṃlakṣyakramatvaṃ tu sāmānyamāśritya rasādidhvanibheda eka eva gaṇyate 
sū 
vākye dvacutthaḥ
dvayuttha iti śabdārthobhayaśaktimūlaḥ 
sū 
pade 'pyanye
apiśabdādvākye 'pi 
ekāvayavasthitena bhūṣaṇena kāminīva padadyotyena vyaṅgyena vākyavyaṅgyāpi bhāratī bhāsate 
tatra padaprakāśyatve krameṇodāharaṇāni yasya mitrāṇi mitrāṇi śatravaḥ śatravastathā 
anukampyo 'nukampyaśva sa jātaḥ sa ca jīvati   
 atra dvitīyamitrādiśabdā āśvastatvaniyantraṇīyatvasnehapātratvādisaṃkramitavācyāḥ 
khalavavahārā dīsanti dāruṇā jahavi tahavi dhīrāṇam 
hiaavaassavahumaā ṇa hu vavasāā vimujjhanti   
 atra vimuhyantīti 
lāvaṇyaṃ tadasau kāntistudrūpaṃ sa vacaḥkramaḥ 
tadā sudhāspadamabhūdadhunā tu jvaro mahān   
atra tadādipadairanubhavaikagaucarā arthāḥ prakāśyante 
yathā vā mugdhe mugdhatayaiva netumakhilaḥ kālaḥ kimārabhyate mānaṃ dhatsva dhṛtiṃ badhāna ṛjutāṃ dūre kuru preyasi 
sakhyaivaṃ śaṃsa hṛdi sthito hi nanu me prāṇeśvaraḥ śroṣyati   
 atra bhītānaneti 
etena hi nīcaiḥśaṃsanavidhānasya yuktatā gamyate 
bhāvādīnāṃ padaprakāśyatve 'dhikaṃ na vaicitryamiti na tadudāhriyate 
rudhiravisaraprasādhitakaravālakarālarucirabhujaparighaḥ 
jhaṭiti bhrukuṭiviṭaṅkitalalāṭapaṭṭo vibhāsi nṛpa bhīma   
 atra bhīṣaṇīyasya bhīmasena upamānam 
bhūktimuktikṛdekāntasamādeśanatatparaḥ 
kasya nānandanisyandaṃ vidadhāti sadāgamaḥ   
 kācit saṃketadāyinamevaṃ mukhyayā vṛcyā śaṃsati 
sāyaṃ snānamupāsitaṃ mahayajenāṅgaṃ samālepitaṃ yāto 'stācalamaulimambaramaṇirvisrabdhamatrāgatiḥ 
āśvaryaṃ tava saukumāryamabhitaḥ klāntāsi yenādhunā netradvandvamamīlanavyatikaraṃ śakroti te nāsitum   
 atra vastunā kṛtapuruṣaparicayā klāntāsīti vastu
adhunāpadadyotyaṃ vyajyate 
tadaprāptimahāduḥkhavilīnāśeṣapātakā 
taccintāvipulāhlādakṣīṇapuṇyacayā tathā   
cintayantī jagatsūtiṃ parabrahnasvarupiṇam 
nirucchvāsatayā muktiṃ gatānyā gopakanyakā   
 atra janmasahasrairupabhoktavyāni duṣkṛtasukṛtaphalāni viyogaduḥkhacintanāhlādābhyāmanubhūtānītyuktam 
evaṃ cāśeṣacayapadadyotye
atiśayoktī 
kṣaṇadāsāvakṣaṇadā vanamavanaṃ vyasanamavyasanam 
bata vīra tava dviṣatāṃ parāhnukhe tvayi paraṅbhukhaṃ sarvam   
 atra śabdaśaktimūlavirodhāṅgenārthāntaranyāsena vidhirapi tvāmanuvartate'
iti sarvapadadyotyaṃ vastu 
tuha vallahassa gosammi āsi aharo milāṇakamaladalo 
ia ṇavavahuā soūṇa kuṇai vaaṇaṃ mahisaṃmuham   
 atra rūpakeṇa tvayāsya muhurmuhuḥ paricumbanaṃ tathā kṛtam yena mlānatvamiti milāṇādipadadyotyaṃ kāvyaliṅgam 
epu svataḥsaṃbhavī vyañjakaḥ 
rāīsu caṃdadhavalāsu laliamapphāliūṇa jo cāvam 
ekacchattaṃ via kuṇai bhuaṇarajjaṃ vijaṃbhaṃto   
 atra vastunā yeṣāṃ kāmināmasau rājā smarastebhyo na kaśvidapi tadādeśaparāṅbhukha iti jāgradbhirupabhogaparaireva tairniśātivāhyate
iti bhuaṇarajjapadadyotyaṃ vastu prakāśyate 
niśitaśaradhiyārpayatyanaṅgo dṛśi sudṛśaḥ svabalaṃ vayasyarāle 
diśi nipatati yatra sā ca tatra vyatikarametya samunmiṣantyavasthāḥ   
 atravastunā yugapadavasthāḥ parasparaviruddhā api prabhavantīti vyatikarapadadyotyo virodhaḥ 
vārijjaṃto vi puṇo saṃdāvakadatthieṇa hiaeṇa 
thaṇaharavaassaeṇa visuddhajāī ṇa calai se hāro   
 atra viśuddhajātitvalakṣaṇahetvalaṃkāreṇa hāro 'navarataṃ ampamāna evāste
iti ṇa calaipadadyotyaṃ vastu 
so muddhasāmalaṃgo dhammillo kalialaliaṇiadeho 
tīe khaṃdhāhi balaṃ gahia saro suraasaṃgare jaai   
 atra rūpakeṇa muddurmuhurākarṣaṇena tathā keśapāśaḥ skandhayoḥ prāptaḥ
yathā rativiratāvapyanivṛttābhilāṣaḥ kāmuko 'bhūditi khaṃdhapadadyotyā vibhāvanā 
eṣu kaviprauḍhoktimamātraniṣpannaśarīraḥ 
ṇavapuṇṇimāmiaṃkassa suhaa ko ttaṃ si bhaṇasu maha saccam 
kā sohaggasamagga paosaraaṇi vva tuha ajja   
 atra vastunā mayīvānyasyāmapi prathamamanuktastvaṃ na tata iti ṇavetyādipaosetyādipadadyotyaṃ vastu vyajyate 
sahiṃ ṇavaṇihuvamasamapammi aṃkavālīsahīe ṇibiḍāe 
hāro ṇivārio via uccheranto tado kahaṃ ramiam   
 atra vastunā hāracchedānantaramanyadeva ratamavaśyamabhūt tatkathaya kīdṛgiti vyatirekaḥ kahaṃpadagamyaḥ 
pravisaṃtī gharavāraṃ vivaliavaaṇā viloiūṇa paham 
khaṃdhe ghettūṇa ghaḍaṃ hā hā ṇaṭhṭhotti ruasi sahi kiṃ ti   
atra hetvalaṃkāreṇa saṃketaniketanaṃ gacchantaṃ dṛṣṭvā yadi tatra gantumicchasi tadā
aparaṃ ghaṭaṃ gṛhītvā gaccheti vastu kiṃtipadadyotyam 
yathā vā vihalaṃkhalaṃ tumaṃ sahi daṭṭhūṇa kuḍheṇa taralataradiṭṭhim 
vārapphaṃsamiseṇa a appā guruotti pāḍia vihiṇṇo   
 atra nadīkūle latāgahane kṛtasaṃketamaprāptaṃ gṛhapraveśāvasare pasvādāgataṃ
dṛṣṭvā punarnadīgamanāya dvāropaghātavyājena buddhipūrvaṃ vyākulatayā tvayā ghaṭaḥ
sphoṭita iti mayā cintitam tatkimiti nāśvasiṣi tatsamīhitasiddhaye vraja
ahaṃ te śvaśrūnikaṭe sarvaṃ samarthayiṣye
iti dvārasparśanavyājenetyapahnutyā vastu 
joṅṇāi mahuraseṇa a vivaṇṇatāruṇṇautsuamaṇā sā 
buḍḍhā vi ṇavoḍhavvia paravahuā ahaha harai tuha hiaam   
 atra kāvyaliṅgena vṛddhāṃ paravadhūṃ tvamasmānujjhitvābhitaṣasīti tvadīyamācaritaṃ vaktuṃ na śakyamityākṣepaḥ paravahūpadaprakāśyaḥ 
eṣu kavinibaddhavaktṛprauḍhoktimātraniṣpannaśarīraḥ 
vākyaprakāśye tu pūrvamudāhṛtam śabdārthobhayaśaktyudbhavastu padaprakāśyo na bhavatīti pañcatriṃśadbhedāḥ 
sū 
prabandhe 'pyarthaśaktibhūḥ 
yathā gṛdragomāyusaṃvādādau 
alaṃ sthitvā śmasāne 'smin gṛdhragomāyusaṃkule 
kaṅkālabahale ghore sarvaprāṇibhayaṃkare   
na ceha jīvitaḥ kaśvit kāladharmamupāgataḥ 
priyo vā yadi vā dveṣyaḥ prāṇināṃ gatirīdṛśī   
iti divā prabhavato gṛdhrasya puruṣavisarjanaparamidaṃ vacanam 
ādityo 'yaṃ sthito mūḍhāḥ snehaṃ kuruta sāṃpratam 
bahuvighno muhūrto 'yaṃ jīvedapi kadācana   
amuṃ kanakavarṇābhaṃ bālamaprāptayauvanam 
gṛdhravākyātkartha mūḍhāstyajadhvamaviśaṅkitāḥ   
iti niśi vijṛmbhamāṇasya gomāyorjanavyāvartananiṣṭhaṃ ca vacanamiti prabandha eva prathate 
anye tvekādaśa bhedā grandhavistarabhayānnodāhṛtāḥ svayaṃ tu lakṣaṇato 'nusartavyāḥ 
apiśabdātpadavākyayoḥ 
sū 
padaikadeśaracanāvarṇeṣvapi rasādayaḥ 
tatra prakṛtyā yathā raikelihiaṇiasaṇakarakisalaaruddhaṇaaṇajualassa 
ruddassa taiaṇaaṇaṃ pavvaīparicuṃbiaṃ jaai   
atha jayatīti na tu śobhate ityādi 
samāne 'pi hi sthaganavyāpāre lokottareṇaiva vyāpāreṇāsya pidhānamiti tadevotkṛṣṭam 
yathā vā preyān so 'yamapākṛtaḥ saśapathaṃ pādānataḥ kāntayā dvitrāṇyeva padāni vāsabhavanādyāvanna yātyunmanāḥ 
tāvatpratyuta pāṇisaṃpuṭagalannīvīnibandhaṃ dhṛto dhāvitveva kṛtapraṇāmakamaho premṇo vicitrā gatiḥ   
atra padānīti na tu dvārāṇīti 
tiṅsuporyathā pathi pathi śukacañcūcārupābhāṅkurāṇāṃ diśi diśi pavamāno vīrudhāṃ lāsakaśva 
nari nari kirati drāk sāyakān puṣpadhanbā puri puri vinivṛttā māninīmānacarcā   
atra kiratīti kiraṇasya sādhyamānatvam nivṛtteti nivartanasya siddhatvaṃ tiṅā supā ca tatrāpi ktapratyayenātītatvaṃ dyotyate 
yathā vā likhannāste bhūmiṃ bahiravanataḥ prāṇadayitaḥ nirāhārāḥ sakhyaḥ satataruditocchūnanayanāḥ 
parityaktaṃ sarvaṃ hasitapaṭhitaṃ pañjaraśukaiḥ tavāvasthā ceyaṃ visṛja kaṭhine mānamadhunā   
atra likhanniti na tu likhatīti tathā
āste
iti na tu
āsita iti
api tu prasādaparyantamāste iti
bhūmimiti na tu bhūmāviti na hi buddhipūrvakamaparaṃ kiṃcillikhatīti tiṅsubvibhaktīnāṃ vyaṅgyam 
saṃbandhasya yathā gāmāruhammi gāme vasāmi ṇaaraṭhṭhiiṃ ṇa jāṇāmi 
ṇāariāṇaṃ paiṇo haremi jā homi sā homi   
atra nāgarikāṇāmiti ṣaṣṭhyāḥ 
ramaṇīyaḥ kṣatriyakumāra āsīt'
iti kālasya 
eṣā hi bhagnamaheśvarakārmukaṃ dāśarathiṃ prati kupitasya bhārgavasyoktiḥ 
vacanasya yathā tāṇaṃ guṇaggahaṇāṇaṃ tāṇukkaṃṭhāṇaṃ tassa pemmassa 
tāṇaṃ bhaṇiāṇaṃ suṃdara erisiaṃ jāamavasāṇam   
atra guṇagrahaṇādīnāṃ bahutvam premṇaśvaikatvaṃ dyotyate 
puruṣavyatyayasya yathā re re cañcalalocanāñcitaruce cetaḥ pramucya sthira premāṇaṃ mahimānameṇanayamānālokya kiṃ nṛtyasi 
kiṃ manye vihariṣyase bata hatāṃ muñcāntarāśāmimām eṣā kaṇṭhataṭe kṛtā khalu śilā saṃsāravārāṃnidhau   
atra prahāsaḥ 
pūrvanipātasya yathā yeṣāṃ dorbalameva durbalatayā te saṃmatāstairapi prāyaḥ kevalanītirītiśaraṇaiḥ kāryaṃ kimurvīśvaraiḥ 
ye kṣyāśakra punaḥ parākramanayasvīkārakāntakramā ste syurnaiva bhavādṛśāstrijagati dvitrāḥ pavitrāḥ param   
atra parākramasya prādhānyamavagamyate 
vibhaktiviśeṣasya yathā pradhanādhvani dhīradhanurdhvanibhṛti vidhuraraiyodhi tava divasam 
divasena tu narapa bhavānayuddha vidhisiddhasādhuvādapadam   
atra divasenetyapavargatṛtīyā phalaprāptiṃ dyotayati 
bhūyo bhūyaḥ savidhanagarīrathyayā paryaṭantaṃ dṛṣṭvā dṛṣṭvā bhavanavalabhītuṅgavātāyanasthā 
sākṣātkāmaṃ navamiva ratirmālatī mādhavaṃ yat gāḍhotkaṇṭhālulitalulitairaṅgakaistāmyatīti   
atrānukampāvṛtteḥ karūpataddhitasya 
paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavān 
nivekapradhvaṃsādupacitamahāmohagahano vikāraḥ ko 'pyantarjaḍayati ca tāpaṃ ca kurute   
atra praśabdasyosargasya 
kṛtaṃ ca garvābhimukhaṃ manastvayā kimanyadevaṃ nihatāśva no dviṣaḥ 
tamāṃsi tiṣṭhanti hi tāvadaṃśumān na yāvadāyātyudayādrimaulitām   
atra tulyayogitādyotakasya ca'
iti nipātasya 
rāmo 'sau bhuvaneṣu vikramaguṇaiḥ prāptaḥ prasiddhiṃ parā masmadbhāgyaviparyayādyadi paraṃ devo na jānāti tam 
bandīvaiṣa yaśāṃsi gāyati sarudyasyaikabāṇāhati śreṇībhūtaviśālatālavivarodgīrṇaiḥ svaraiḥ saptabhiḥ   
atrāsāviti bhuvaneṣviti guṇairiti sarvanāmaprātipadikavacanānāṃ na tvaditi na maditi api
asmadityasya sarvākṣepiṇaḥ
bhāgyaviparyayādityanyathāsaṃpattimukhena na tvabhāvamukhenābhidhānasya 
taruṇimani kalayati kalāmanumadanadhanurbhruvoḥ paṭhatyagre 
adhivasati sakalalalanāmaulimiyaṃ cakitahariṇacalanayanā   
atra imanijavyayībhāvakarmabhūtādhārāṇāṃ svarūpasya taruṇatve
iti dhanuṣaḥ samīpe
iti maulau basatīti tvādibhistulye
eṣāṃ vācakatve
asti kaśvit svarūpasya viśeṣī yaśvamatkārakārī sa eva vyañjakatvaṃ prāpnoti 
evamanyeṣāmapi boddhavyam 
varṇaracanānāṃ vyañjakatvaṃ guṇasvarūpanirūpaṇe udāhariṣyate 
apiśabdāt prabandheṣu vājakādiṣu 
evaṃ rasādīnāṃ pūrvagaṇitabhedābhyāṃ saha ṣaḍbhedāḥ 
sū 
bhedāstadekapañcāśat
vyākhyātāḥ 
sū 
teṣāṃ cānyonyayojane 
saṃkareṇa trirūpeṇa saṃsṛṣṭhyā caikarūpayā 
na kevalaṃ śuddhā evaikapañcāśadbhedā bhavanti yāvatteṣāṃ svaprabhedairekapañcāśatā
saṃśayāspadatvenānugrāhyānugrāhakatayaikavyañjakānupraveśena ceti trividhena saṃkareṇa
parasparanirapekṣarūpayaikaprakārayā saṃsṛṣṭyā ceti caturbhirguṇane 
sū 
vedakhābdhiviyaccandrāḥ
 śuddhabedaiḥ saha sū 
śareṣuyugakhendavaḥ  
tatra diṅbhātramudāhriyate 
khaṇapāhuṇiā deara jāāe suhaa kiṃpi de bhaṇiā 
ruai paḍoharavalahīgharammi aṇuṇijjau varāī   
atrānunayaḥ kimupabhogalakṣaṇe 'rthāntare saṃkramitaḥ kimanuraṇananyāyenopabhege
eva vyaṅgaye vyañjakaḥ
iti saṃdehaḥ 
snigdhaśyāmalakāntiliptaviyato velladbalākā ghanāḥ vātāḥ śīkariṇaḥ payodasuhṛdāmānandakekāḥ kalāḥ 
kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati ha hā hā devi dhīrā bhava   
atra lipteti payodasuhṛdāmiti ca
atyantatiraskṛtavācyayoḥ saṃsṛṣṭiḥ 
 tābhyāṃ saha rāmo 'smītyarthāntarasaṃkramitavācyasyānugrāhyānugrāhakabhāvena rāmapadalakṣaṇaikavyañjakānupraveśena cārthāntarasaṃkramitavācyarasadhvanyoḥ  
saṃkaraḥ  
evamanyadapyudāhāryam 
iti kāvyaprakāśe dhvaninirṇayo nāma caturtha ullāsaḥ   
 atha pañcama ullāsaḥ 
evaṃ dhvanau nirṇīte guṇībhūtavyaṅgyaprabhedānāha 
sū 
agūḍhamaparasyāṅgaṃ vācyasiddha yaṅgamasphuṭam 
saṃdigdhatulyaprādhānye kākvākṣiptaṃmasundaram 
vyaṅgyamevaṃ guṇībhūtavyaṅgyasyāṣṭau bhidāḥ smṛtāḥ 
kāminīkucakalaśavat gūḍhaṃ camatkaroti
agūḍhaṃ tu sphuṭatayā vācyāyamānamiti guṇībhūtameva 
agūḍhaṃ yathā yasyāsuhṛtkṛtatiraskṛtiretya tapta sūcīvyadhavyatikareṇa yunakti karṇau 
kāñcīguṇagrathanabājanameṣa so 'smi jīvanna saṃprati bhavāmi kimāvahāmi   
atra jīvannityarthāntarasaṃkramitavācyasya 
unnidrakokanadareṇupiśaṅgitāṅgā gāyānti mañju madhupā gṛhadīrdhikāsu 
etaccakāsti ca ravernavabandhujīvapuṣpacchadābhamudayācalacumbi bimbam   
atra cumbanasyātyantatiraskṛtavācyasya 
atrāsīt phaṇipāśabandhanavidhiḥ śaktyā bhavaddevare gāḍhaṃ vakṣasi tīḍite hanumatā droṇādriratrāhṛtaḥ 
divyairindrajidatra lakṣmaṇaśarairlokāntaraṃ prāpitaḥ kenāpyatra mṛgākṣi rākṣasapateḥ kṛttā ca kaṇṭhāṭavī   
 atra kenāpyatretyarthaśaktimūlānuraṇanarūpasya 
tasyāpyatra'
iti yuktaḥ pāṭhaḥ 
aparasya rasādervācyasya vā vākyārthībhūtasya
aṅgaṃ rasādi
anuraṇanarūpaṃ vā 
yathā ayaṃ sa raśanotkarṣī pīnastanavimardanaḥ 
nābhyūrujaghanaruparśī nīvīnisraṃsanaḥ karaḥ   
atra śṛhgāraḥ karuṇasya 
kailāsālayabhālalocanarucā nirvartitālaktaka vyaktiḥ pādanakhadyutirgiribhuvaḥ sā vaḥ sadā trāyatām 
spardhābandhasamṛddhayeva sudṛḍhaṃ rūḍhā yayā netrayoḥ kāntiḥ kokanadānukārasarasā sadyaḥ samutsāryate   
atra bhāvasya rasaḥ 
atyuccāḥ paritaḥ sphuranti girayaḥ sphārāstathāmbhodhaya stānetānapi bibhratī kimapi na klāntāsi tubhyaṃ namaḥ 
āśvaryeṇa muhurmuhuḥ stutimiti prastaumi yāvadbhuva stāvadbibhradimāṃ smṛtastava bhujo vācastato mudritāḥ   
atra bhūviṣayo ratyākhyo bhāvo rājaviṣayasya ratibhāvasya 
bandīkṛtya nṛpa dviṣāṃ mṛgadṛśastāḥ paśyatāṃ preyasāṃ śliṣyanti praṇamanti lānti paritaścumbanti tesainikāḥ 
asmākaṃ sukṛtairdṛśornipatito 'syaucityavārāṃnidhe vidhvastā vipado 'khilāstaditi taiḥ pratyarthibhiḥ stūyase   
atra bhāvasya rasābhāsabhāvābhāsau prathamārdhadvitīyārdhadyotyau 
aviralakakavālakampanairbhrukuṭītarjanagarjanairmuhuḥ 
dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt   
atra bhāvasya bāvapraśamaḥ 
 sākaṃ kuraṅgakadṛśā madhupānalīlāṃ kartuṃ suhṛdbhirapi vairiṇi te pravṛtte anyābhidhāyi tava nāma vibho gṛhītaṃ kenāpi tatra viṣamāmakarodavasthām 
atra trāsodayaḥ 
asoḍhā tatkālollasadasahabhāvasya tapasaḥ kathānāṃ viśrambeṣvatha ca rasikaḥ śailaduhituḥ 
pramodaṃ vo diśyāt kapaṭabaṭuveṣāpanayane tvarāśaithilyābhyāṃ yugapadabhiyuktaḥ smaraharaḥ   
atrāvegadhairyayoḥ saṃdhiḥ 
paśyetkaśviccala capala re kā tvarāhaṃ kumārī hastālambaṃ vitara ha ha hā vyutkramaḥ kvāsi yāsi 
itthaṃ pṛthvīparivṛḍha bhavadviṣo 'raṇyavṛtteḥ kanyā kaṃcit phalakisalayānyādadānābhidhatte   
atra śaṅkāsūyādhṛtismṛtiśramadainyavibodhautsukyānāṃ śabalatā 
ete ca rasavadādyalaṃkārāḥ 
yadyapi bhāvodayabhāvasaṃdhibāvaśabalatvāni nālaṃkāratayā
uktāni tathāpi kaśvit brūyādityevamuktam 
yadyapi sa nāsti kaśvidviṣayaḥ
 yatra dhvaniguṇībhūtavyaṅgyayoḥ svaprabhedādibhiḥ saha saṃkaraḥ saṃsṛṣṭirvā nāsti tathāpi pradhānyena vyapadeśā bhavantīti kvacitkenacidvacavahāraḥ 
janasthāne bhrāntaṃ kanakamṛgatṛṣṇāndhitadhiyā vaco vaidehīti pratipadamudaśru pralapitam 
kṛtālaṃkābharturvadanaparipāṭīṣu ghaṭanā mayāptaṃ rāmatvaṃ kuśalavasutā na tvadhigatā   
atra śabdaśaktimūlānuraṇanarūpo rāmeṇa sahopamānopameyabhāvo vācyāṅgatāṃ nītaḥ 
āgatya saṃprati viyogavisaṃṣṭhulāṅgīmambhojinīṃ vsacidapi kṣapitatriyāmaḥ 
etāṃ prasādayati pasya śanaiḥ prabhāte tanvaṅgi pādapatanena sahasraraśmiḥ   
 atra nāyakavṛttānto 'rthaśaktimūlo vasturūpo nirapekṣaravikamalinīvṛttāntādhyāropeṇaiva sthitaḥ 
vācyasiddhyaṅgaṃ yathā bhramimaratimalasahṛdayatāṃ pralayaṃ mūrchāṃ tamaḥ śarīrasādam 
maraṇaṃ ca jaladabhujagajaṃ prasahya kurute viṣaṃ viyoginīnām   
atra hālāhalaṃ vyaṅgyaṃ bhujagarūpasya vācyasya siddhikṛt 
yathā vā gacchāmyacyuta darśanena bhavataḥ kiṃ tṛptirutpadyate kiṃ tvevaṃ vijanasthayorhatajanaḥ saṃbhāvayatyanyathā 
ityāmantraṇabhahgisūcitavṛthāvasthānakhedālasām āśliṣyan pulakotkarāñcitatanurgopīṃ hariḥ pātu vaḥ   
 atrācyutādipadavyaṅgyamāmantraṇetyādivācyasya 
etaccaikatra
ekavaktṛgatatvena
aparatra bhinnavaktṛgatatvenetyanayorbhedaḥ 
asphuṭaṃ yathā adṛṣṭe darsanotkaṇṭhā dṛṣṭe vicchedabhīrutā 
nādṛṣṭena na dṛṣṭena bhavatā labhyate sukham   
 atrādṛṣṭo yatā na bhavasi viyogabhayaṃ ca yathā notpadyate tathā kuryā iti kliṣṭam 
saṃdigdhaprādhānyaṃ yathā harastu kiṃcitparivṛttadhairyaśvandrodayārambha ivāmburāśiḥ 
umāmukhe bimbaphalādharoṣṭhe vyāpārayāmāsa vilocanāni   
 atra paricumbitumaicchaditi kiṃ pratīyamānam kiṃ vā vilocanavyāpāraṇaṃ vācyaṃ pradhānamiti saṃdehaḥ 
tulyaprādhānyaṃ yathā brāhnaṇātikramatyāgo bhavatāmeva bhūtaye 
jāmadagnyastathā mitram anyathā durmanāyate   
 atra jāmadagnyaḥ sarveṣāṃ kṣatriyāṇāmiva rakṣasāṃ kṣaṇāt kṣayaṃ kariṣyatīni vyaṅgyasya vācyasya ca samaṃ prādhānyam 
kākvākṣiptaṃ yathā mathnāmi kauravaśataṃ samare na kopāta duḥśāsanasya rudhiraṃ na pibāmyurastaḥ 
saṃcūrṇayāmi gadayā na suyodhanorū saṃdhiṃ karotu bhavatāṃ nṛpatiḥ paṇena   
 atra mathnāmyevetyādi vyaṅgyaṃ vācyaniṣedhasahabhāvena sthitam 
asundaraṃ yathā vāṇīrakuḍaṃguḍḍīṇasauṇikolāhalaṃ suṇaṃtīe 
gharakammavāvaḍāe bahue sīanti aṃgāiṃ   
 atra dattasaṃketaḥ kaśvillatāgahanaṃ praviṣṭa iti vyaṅgyāt sīdantyahgānīti vācyaṃ sacamatkāram 
sū 
eṣāṃ bhedā yathāyogaṃ veditavyāśva pūrvavat 
yathāyogamiti vyajyante vastumātreṇa yadālaṃkṛtayastadā 
dhruvaṃ dhvanyaṅgatā tāsāṃ kāvyavṛttestadāśrayāt iti dhvanikāroktadiśā vastumātreṇa yatrālaṃkāro vyajyate na tatra guṇībhūtavyaṅgyatvam 
sū 
sālaṃkārairdhvanestaiśva yogaḥ saṃsṛṣṭisaṃkaraiḥ 
sālaṃkārairiti tairevālaṃkāraiḥ
alaṃkārayuktaiśva taiḥ 
taduktaṃ dhvanikṛtā sa guṇībhūtavyaṅgayaiḥ sālaṃkāraiḥ saha prabhedaiḥ svaiḥ 
saṃkarasaṃsṛṣṭibhyāṃ punarapyuddyotate bahudhā 
iti 
sū 
anyonyayogādevaṃ syādbhedasaṃkhyātibhūyasī 
evam anena prakāreṇa
avāntarabhedagaṇane 'tiprabhūtatarā gaṇanā 
tathāhiśṛṅgārasyaiva bhedaprabhedasaṇanāyāmānantyam 
kā gaṇanā tu sarvaiṣām 
saṃkalanena punarasya dhvanestrayo bhedāḥ 
vyahgyasya trirūpatvāt 
tathāhikiṃcidvācyatāṃ sahate kiṃcicvanyathā 
tatra vācyatāsahamavicitraṃ vicitraṃ ceti 
avicitraṃ vastumātram vicitraṃ tvalaṃkārarupam 
yadyapi prādānyena tadalaṃkāryam tathāpi brāhnaṇaśramaṇanyāyena tathocyate 
rasādilakṣaṇastvarthaḥ svapne 'pi na vācyaḥ 
sa hi rasādiśabdena śṛṅgārādiśabdena vābhidhīyeta 
na cābhidhīyate 
 tatprayoge 'pi vibāvādyāprayoge tasyāpratipattestadaprayoge 'pi vibhāvādiprayoge tasya pratipatteśvetyanvayavyatirekābhyāṃ vibhāvādyabhidhānadvāreṇaiva 
iti niśvīyate tenāsau vyahgya eva 
mukhyārthabādhādyabhāvānna punarlakṣaṇīyaḥ 
arthāntarasaṃkramitātyantatiraskṛtavācyayorvastumātrarūpaṃ vyaṅgyaṃ vinā lakṣaṇaiva na bhavatīti prāk pratipāditam 
śabdaśaktimūle tu
abhidhāyā niyantraṇenanānabhidheyasyārthāntarasya tena sahopamāderalaṃkārasya ca nirvivādaṃ vyaṅgyatvam 
arthaśaktimūle 'pi veśeṣe saṃketaḥ kartuṃ na yujyate
 iti sāmānyarūpāṇāṃ padārthānāmākāṅkṣāsaṃnidhiyogyatāvaśātparasparasaṃsargo yatrāpadārtho 'pi viśeṣarūpo vākyārthastatrābhihitānvayavāde kā  
vārtā vyaṅgyasyābhidheyatāyām  
ye 'pyāhuḥ śabdabṛddhābhidheyāṃśva pratyakṣeṇātra paśyati 
śrotuśva pratipannatvamanumānena ceṣṭayā 
anyathānupapacyā tu bodhecchaktiṃ duyātmikām 
arthāpacyāvabodheta saṃbandhaṃ tripramāṇakam 
iti pratipāditadiśā devadatta gāmānaya'
ityādyuttamavṛddhavākyaprayogāddeśāddeśāntaraṃ sāsnādimantamarthaṃ madhyamavṛddhe nayati sati'
anenāsmādvākyādevaṃvidho 'rthaḥ pratipannaḥ'
iti tacceṣṭayānumāya tayorakhaṇḍavākyavākyārthayorarthāpacyā vācyavācakabhāvalakṣaṇaṃ saṃbandhamavadhārya bālastatra vyutpadyate 
parataḥ caitra gāmānaya devadatta
aśvamānaya devadatta gāṃ naya'
ityādivākyaprayoge tasya tasya śabdasya taṃ tamarthamavadhārayatīti
 anvayavyatirekābhyāṃ pravṛttinivṛttikāri vākyameva prayogayogyamiti vākyasthitānāmeva padānāpanvitaiḥ padārtheranvitānāmeva saṃketo gṛhyate 
iti viśiṣṭā eva padārthā vākyārthaḥ 
na tu padārthānāṃ vaiśiṣṭyam 
yadyapi vākyāntaraprayujyamānānyapi pratyabhijñāpratyayena tānyenaitāni padāni niśvīyante
iti padārthāntaramātreṇānvitaḥ padārthaḥ saṃketagocaraḥ
tathāpi sāmānyāvacchādito viśeṣarūpa evāsau pratipadyate vyatiṣaktānāṃ padārthānāṃ tathābhūtatvādityanvitābhidhānavādinaḥ 
 teṣāmapi mate sāmānyaviśeṣarūpaḥ padārthaḥ saṃketaviṣaya ityativiśeṣabhūto vākyārthāntargato 'saṃketitatvādavācya eva yatra padārthaḥ pratipadyate  
tatra dūre 
arthāntarabhūtasya niḥśeṣacyutetyādau vidhyādeśvarcā 
ananvito 'rtho 'bhihitānvaye padārthāntaramātreṇānvitastvanvitābhidhāne
anvitaviśeṣastvavācya eva ityubhayanaye 'pyapadārtha eva vākyārthaḥ 
yadapyucyate naimittikānusāreṇa nimittāni kalpyante' iti 
tatra nimittatvaṃ kārakatvaṃ jñāpakatvaṃ vā śabdasya prakāśakatvānna kārakatvam 
jñāpakatvaṃ tuajñātasya katham jñātatvaṃ ca saṃketenaiva sa cānvitamātre 
evaṃ ca nimittasya niyatanimittatvaṃ yāvanna niśvitam tāvannaimittikasya pratītireva katham iti naimittikānusāreṇa nimittāni kalpyante'
ityavicāritābhidhānam 
ye tvabhidadhati so 'yamiṣoriva dīrghadīrghataro vyāpāraḥ'
iti yatparaḥ śabdaḥ sa śabdārthaḥ'
iti ca vidhirevātra vācya iti 
te 'pyatātparyajñāstātparyavācoyukterdevānāṃpriyāḥ 
tathāhi bhūtabhavyasamuccāraṇe bhūtaṃ bhavyāyopadiśyate'
iti kārakapadārthāḥ kriyāpadārthenānvīyamānāḥ pradhānakriyānirvartakasvakriyābhisaṃbandhāt sādhyāyamānatāṃ prāpnuvanti 
tataśvādagdhadahananyāyena yāvadaprāptaṃ tāvadaprāptaṃ tāvadvidhīyate 
yathāṛtvikpracaraṇe pramāṇāntarāt siddhe lohitoṣṇīṣā ṛtvijaḥ pracaranti ityatra lohitoṣṇīṣatvamātraṃ vidheyam 
havanasyānyataḥ siddheḥ dadhnā juhoti ityādau dadhyādeḥ karaṇatvamātraṃ vidheyam 
kvacidubhayavidhiḥ 
kvacittrividhirapi 
yathāraktaṃ paṭaṃ vayaḥ' ityādau
ekavidhirdvividhistrividhirvā tataśva yadeva vidheyaṃ tatraiva tātparyam'
ityupāttasyaiva śabdasyārthe tātparyaṃ na tu pratītamātre 
evaṃ hi pūrvo dhāvati'
ityādāvaparādyarthe 'pi kvacittātparyaṃsyāt 
yattu viṣaṃ bhakṣaya mā cāsya gṛhe bhuṅkthāḥ'
ityatra etadgṛhe na bhoktavyam'
ityatra tātparyamiti sa eva vākyārtha iti
ucyate tatra cakāra ekavākyatāsūcanārthaḥ
 na cākhyātavākyayordvayoraṅgāṅgibhāva iti viṣabhakṣaṇavākyasya suhṛdvākyatvenāṅgatā salpa nīyeti viṣabhakṣaṇādapi duṣṭametadgṛhe bhojanamiti  
sarvathā māsya gṛhe bhuṅkthāḥ' iti 
upāttaśabdārthe
eva tātparyam 
yadi caśabdaśruteranantaraṃ yāvānartho labhyate tāvati śabdasyābhidhaiva vyāpāraḥ
tataḥ kathaṃ brāhnaṇa putraste jātaḥ
brāhnaṇa kanyā te garbhiṇī'
ityādau harṣaśokādīnāmapi na vācyatvam kasmācca lakṣaṇā lakṣaṇīye 'pyarthe dīrghadīrghatarābhidhāvyāpāreṇaiva pratītisiddheḥ 
kimitica śrutiliṅgavākyaprakaraṇasthānasamākhyānāṃ pūrvapūrvabalīyastvam ityanvitābhidhānavāde 'pi vidherapi siddhaṃ vyaṅgcatvam 
kiṃ ca kuru rucim'
iti padayorvaiparītye kāvyāntarvartini kathaṃ duṣṭatvam 
na hnatrāsabhyo 'rthaḥ padārthāntarairanvitaḥ
ityanabhidheya eveti
evamādi
aparityājyaṃ syāt 
 yadi ca vācyavācakatvavyatirekeṇa vyaṅgyavyañjakabhāvo nābhyupeyate tadāsādhutvādīnāṃ nityadoṣatvaṃ saṣṭatvādīnāmanityadoṣatvamiti vibhāgakaraṇamanupapannaṃ  
syāt  
na cānupapannam sarvasyaiva vibhaktatayā pratibhāsāt 
 vācyavācakabhāvavyatirekeṇa vyaṅgyavyañjakatāśrayaṇe tu vyaṅgyasya bahuvidhatvāt kvacideva kasyacidevaucityenopapadyata eva vibhāgavyavasthā 
dvayaṃ gataṃ saṃprati śocanīyatāṃ samāgamaprārthanayā kapālinaḥ 
' ityādau pinākyādipadavailakṣaṇyena kimiti kapālyādipadānāṃ kāvyānuguṇatvam 
api ca vācyo 'rthaḥ sarvāna pratipattṭṭan prati
ekarūpa eveti niyato 'sau 
na hi gato 'stamarkaḥ'ityādau vācyo 'rthaḥ kvacidanyathā bhavati 
pratīyamānastu tattatprakaraṇavaktṛpratipattrādiviśeṣasahāyatayā nānātvaṃ bhajate 
tathā ca gato 'stamarkaḥ'
ityataḥ sapatnaṃ pratyavaskandanāvasara iti
abhisaraṇamupakramyatāmiti prāptaprāyaste preyāniti karmakaraṇānnivartāmahe
iti sāṃdhyo vidhirupakramyatāmiti dūraṃ mā gā iti surabhayo gṛhaṃ praveśyantāmiti
saṃtāpo 'dunā na bhavatīti vikreyavastūni saṃhriyantāmiti nāgato 'dyāpi preyānityādiranavadhirvyaṅgye 'rthaḥ
tatra tatra pratibhāti 
vācyavyaṅgyayoḥ niḥśeṣetyādau niṣedhavidhyātmanā
mātsaryamutsārya vicārya kāryamāryāḥ samaryādamudāharantu 
sevyā nitambāḥ kimu bhūdharāṇāmuta smarasmeravilāsinīnām   
ityādau saṃśayaśāntaśaṅgāryantaragataniśvayarūpeṇa
kathamavanipa darpo yanniśātāsidhārā dalanagalitamūdhnā vidviṣāṃ svīkṛtā śrīḥ 
nanu tava nihatārerapyasau kiṃ na nītā tridivamapagatāṅgairvallabhā kīrtirebhiḥ   
ityādau nindāstutivapuṣā svarūpasya
pūrvapaśvādbhāvena pratīteḥ kālasya śabdāśrayatvena śabdatadekadeśatadarthavarṇasaṃghaṭanāśayatvena ca
āśrayasya śabdānuśāsanajñānena prakaraṇādisahāyapratibhānairmalyasahitena tena cāvagama
iti nimittasya boddhṛmātravidagdhavyapadeśayoḥ pratītimātracamatkṛtyośva karaṇāt
kāryasya gato 'stamarka ityādau pradarśitanayena saṃkhyāyāḥ
kassa va ṇa hoi roso daṭṭhūṇa piāi savvaṇaṃ aharaṃ 
sabhamarapaḍamagghāiṇi vāriavāme sahasu eṇhiṃ   
ityādau sakhītatkāntādigatatvena viṣayasya ca bhede 'pi yadyekatvam tat kvacidapi nīlapītādau bhedo na syāt 
uktaṃ hi ayameva hi bhedo bhedaheturvā yadviruddhadharmādhyāsaḥ kāraṇabhedaśva iti 
vācakānāmarthāpekṣā vyañjakānāṃ tu na tadapekṣatvamiti na vācakatvameva vyañjakatvam 
kiṃ ca vāṇīrakuḍaṃgvityādau pratīyamānamarthamabhivyajya vācyaṃ svarūpe
 eva yatra viśrāmyati tatra guṇībhūtavyaṅgye 'tātparyabhūto 'pyarthaḥ svaśabdānabhidheyaḥ pratītipathamavataran kasya vyāpārasya viṣayatāmavalambatāmiti 
nanu rāmo 'smi sarvaṃ sahe'
iti rāmeṇa priyajīvitena tu kṛtaṃ premṇaḥ priye nocitam'
iti rāmo 'sau bhuvaneṣu vikramaguṇaiḥ prāptaḥ prasiddhiṃ parām'
 ityādau lakṣaṇīyo 'pyartho nānātvaṃ bhajate viśeṣavyapadeśahetuśva bhavati tadavagamaśva śabdārthāyattaḥ prakaraṇādisavyapekṣaśveti ko 'yaṃ  
nūtanaḥ pratīyamāno nāma  
ucyatelakṣaṇīyasyārthasya nānātve 'pi
anekārthaśabdābhidheyavanniyatatvameva 
na khalu mukhyenārthenāniyatasaṃbandho lakṣayituṃ śakyate 
pratīyamānastu prakaraṇādiviśeṣavaśena niyatasaṃbandhaḥ
aniyatasaṃbandhaḥ saṃbaddhasaṃbandhasva dyotyate 
na ca attā ettha ṇimañjai ettha ahaṃ diahae paloehi 
mā pahia rattiandhaa sejjāe maha ṇimajjahisi   
ityādau vivakṣitānyaparavācye dhvanau mukhyārthabādhaḥ 
tatkathamatra lakṣaṇā 
lakṣaṇāyāmapi vyañjanamavaśyamāśrayitavyamiti pratipāditam 
yathā ca samayasavyapekṣā
abhidhā tathā mukhyārthabādhāditrayasamayaviśeṣasavyapekṣā lakṣaṇā
ata evābhidhāpucchabhūtā setyāhuḥ 
na ca lakṣaṇātmakameva dhvananam tadanugamena tasya darśanāt 
na ca tadanugatameva
abhidhāvalambanenāpi tasya bhāvāt 
na cobhayānusāryeva
avācakavarṇānusāreṇāpi tasya dṛṣṭeḥ
na ca śabdānusāryeva
aśabdātmakanetratribhāgāvalokanādigatatvenāpi tasya prasiddheriti
abhidhātātparyalakṣaṇātmakavyāpāratrayātivartī dhvananādiparyāyo vyāpāro 'napahnavanīya eva 
tatra attā ettha ityādau niyatasaṃbandhaḥ kassa va ṇa hoi roso ityādau
aniyatasaṃbandhaḥ 
viparīarae lacchī bamhaṃ daṭṭhūṇa ṇāhikamalaṭhṭhaṃ 
hariṇo dāhiṇaṇaaṇaṃ rasāulā jhatti ḍhakkei   
ityādau saṃbaddhasaṃbandhaḥ 
atra hi haripadena dakṣiṇanayanasya sūryātmakatā vyajyate tannimīlanena sūryāstamayaḥ
tena pajhasya saṃkocaḥ
tato brahnaṇaḥ sthagaman tatra sati gopyāṅgasyādarśanena
aniryantraṇaṃ nidhuvanavilasitamiti 
akhaṇḍabuddhinirgrāhyo vākyārtha eva vācyaḥ
vākyameva ca vācakam'
iti ye 'pyāhuḥ
tairapyavidyāpadapatitaiḥ padapadārthakalpanā kartavyaiveti tatpakṣe 'pyavaśyamuktodāharaṇādau vidhyādirvyaṅgya eva 
nanu vācyādasaṃbaddhaṃ tāvanna pratīyate yataḥ kutaśvit yasya kasyacidarthasya pratīteḥ prasaṅgāt 
 evaṃ ca saṃbandhāt vyaṅgyavyañjakabhāvo 'pratibandhe 'vaśyaṃ na bhavatīti vyāptatvena niyatadharminiṣṭhatvena ca trirūpāllihgālliṅgijñānamanumānaṃ  
yat tadrūpaḥ paryavasyati  
tathāhi bhama dhammia vīsaddho so suṇao ajja mārio teṇa 
golāṇaikacchakuḍaṃgavāsiṇā dariasīheṇa   
atra gṛhe śvanivṛtyā bhramaṇaṃ vihitaṃ godāvarītīre siṃhopalabdherabhramaṇamanumāpayati 
yat yat bhīrubhramaṇaṃ tattadbhayakāraṇanivṛcyupalabdhipūrvakaṃ godāvarītīre ca siṃhopalabdhiriti vyāpakaviruddhopalabdhiḥ 
atrocyatebhīrurapi guroḥ prabhorvā nideśena priyānurāgeṇa
anyena caivaṃbhūtena hetunā satyapi bhayakāraṇe bhramatītyanaikāntiko hetuḥ śuno
bibhyadapi vīratvena siṃhānna bibhetīti viruddho 'pi godāvarītīre siṃhasadbhāvaḥ
pratyakṣādanumānādvā na niśvitaḥ
api tu vacanāt na cavacanasya prāmāṇyamasti
arthenāpratibandhādityasiddhaśva tatkathamevaṃvidhāddhetoḥ sādhyasiddhiḥ 
tathā niḥśeṣacyutetyādau gamakatayā yāni candanacyavanādīnyupāttāni tāni kāraṇāntarato 'pi bhavanti
ataśvātraiva snānakāryatvenoktānīti nopabhoge
eva pratibaddhānītyanaikāntikāni 
vyaktivādinā cādhamapadasahāyānāmeṣāṃ vyañjakatvamuktam 
na cātrādhamatvaṃ pramāṇapratipannamiti kathamanumānam 
evaṃvidhādarthādevaṃvidho 'rtha upapacyanapekṣatve 'pi prakāśate
iti vyaktivādinaḥ punastat adūṣaṇam 
iti kāvyaprakāśe dhavaniguṇībhūtavyaṅgyasaṃkīrṇabhedanirṇayo nāma pañcama ullāsaḥ 
 atha ṣaṣṭha ullāsaḥ 
sū 
śabdārthacitraṃ yatpūrvaṃ kāvyadvayamudāhṛtam 
guṇaprādhānyatastatra sthitiśvitrārthaśabdayoḥ 
na tu śabdacitre 'rthasyācitratvam arthacitre vā śabdasya 
tathā coktam rūpakādiralaṃkārastasyānyairbahudhoditaḥ 
na kāntamapi nirbhūṣaṃ vibhāti vanitānanam 
rūpakādimalaṃkāraṃ bāhyamācakṣate pare 
supāṃ tiṅāṃ ca vyutpattiṃ vācāṃ vāñchantyalaṃkṛtim 
tadetadāhuḥ sauśabdyaṃ nārthanyutpattirīdṛśī 
śabdābhidheyālaṃkārabhedādiṣṭaṃ dvayaṃ tu naḥ 
iti 
śabdacitraṃ yathā prathamamaruṇacchāyastāvattataḥ kanakaprabha stadanu virahottāmyattanvīkapolataladyutiḥ 
udayati tato dhvāntadhvaṃsakṣamaḥ kṣaṇadāmukhe sarasabisinīkandacchedacchavirmṛgalāñchanaḥ   
arthacitraṃ yathā te dṛṣṭimātrapatitā api kasya nātra kṣobhāya pakṣmaladṛśāmalakāḥ khalāśva 
nīyāḥ sadaiva savilāsamalīkalagnā ye kālatāṃ kuṭilatāmiva na tyajanti   
yadyapi sarvatra kāvye 'ntataḥ
vibhāvādirūpatayaiva paryavasānam tathāpi sphuṭasya rasasyānupalambhādavyaṅgyametatkāvyadvayamuktam 
atra ca śabdārthālaṃkārabhedādbahavo bhedāḥ
te cālaṃkāranirṇaye nirṇeṣyante 
iti kāvyaprakāśe śabdārthacitranirūpaṇaṃ nāma ṣaṣṭha ullāsaḥ  
 atha saptama ullāsaḥ 
kāvyasvarūpaṃ nirūpya doṣāṇāṃ sāmānyalakṣaṇamāha sū 
muśyārthahatirdeṣo rasaśva mukhyastadāśrayādvācyaḥ 
ubhayopayoginaḥ syuḥ śabdādyāstena teṣvapi saḥ 
hatīrapakarṣaḥ 
śabdādyāḥ ityādyagrahaṇādvarṇaracane 
viśeṣalakṣaṇamāha sū 
duṣṭaṃ padaṃ śrutikaṭu cyutasaṃskṛtyapra yuktamasamartham 
nihatārthamanucitārthaṃ nirarthakamavācakaṃ tridhāślīlam 
saṃdigdhamapratītaṃ grāmyaṃ noyārthamatha bhavet kliṣṭam 
avimṛṣṭavidheyāṃśaṃ virudvamatikṛtsamāsagatameva 
 śrutikaṭu' paruṣavarṇarūpaṃ duṣṭaṃ yathā anaṅgamaṅgalagṛhāpāṅgabhaṅgitaraṅgitaiḥ 
āliṅgitaḥ sa tanvaṅgyā kārtārthyaṃ labhate kadā   
atra kārtārthyamiti 
 cyutasaṃskṛti'
vyākaraṇalakṣaṇahīnaṃ yathā etanmandavipakvatindukaphalaśyāmodarāpāṇḍara prāntaṃ hanta pulindasundarakarasparśakṣamaṃ lakṣyate 
tat pallīpatiputri kuñjarakulaṃ kumbhābhayābhyarthanā dīnaṃ tvāmanunāthate kucayugaṃ patrāvṛtaṃ mā kṛthāḥ   
atrānunāthate iti 
sarpiṣo nāthate'
ityādāvivāśiṣyeva nāthaterātmanepadaṃ vihitam āśiṣi nāthaḥ iti 
atra tu yācanamarthaḥ 
tasmāt anunāthati stanayugam'
iti paṭhanīyam 
 aprayuktaṃ' tathā
āmnātamapi kavibhirnādṛtam 
yathā yathāyaṃ dāruṇācāraḥ sarvadaiva vibhāvyate 
tathā manye daivato 'sya piśāco rākṣaso 'tha vā   
atra daivataśabdo daivatāni puṃsi vā'
iti puṃsyāmnāto 'pi na kenacitprayujyate 
 asamarthaṃ'
yattadarthaṃ paṭhyate na ca tatrāsya śaktiḥ 
yathā tīrthāntareṣu snānena samupārjitasatkṛtiḥ 
sunasrotasvinīmeṣa hanti saṃprati sādaram   
atra hantīti gamanārtham 
 nihatārthaṃ'
yadubhayārthamaprasiddhe 'rthe prayuktam 
yathā yāvakarasārdrapādaprahāraśoṇitakacena dayitena 
mugdhā sādhvasataralā vilokya paricumbitā sahasā   
atra śoṇitaśabdasya rudhiralakṣaṇenārthenoñjvalīkṛtatvarūpo 'rtho vyavadhīyate 
 anucitārthaṃ'
yathā tapasvibhiryā sucireṇa labyate prayatnataḥ sattribhiriṣyate ca yā 
prayānti tāmāśu gatiṃ yaśasvino raṇāsvamedhe paśutāmupāgatāḥ   
atra paśupadaṃ kātaratāmabhivyanaktītyanucitārtham 
 nirarthakaṃ'
pādapuraṇamātraprayojanaṃ cādipadam 
yathā utphullakamalakesaraparāgagauradyute mama hi gauri 
abhivāñchitaṃ prasiddhyatu bhagavati yuṣmatprasādena   
atra hiśabdaḥ 
 avācakaṃ' yathā avandhayakopasya vihanturāpadāṃ bhavanti vaśyāḥ svayameva dehinaḥ 
amarṣaśūnyena janasya jantunā na jātahārdena na vidviṣādaraḥ   
atra jantupadamadātaryarthe vivakṣitam tatra ca nābhidhāyakam 
yathā vā hādhik sā kila tāmasī śaśimukhī dṛṣṭā mayā yatra sā tadvicchedarujāndhakāritamidaṃ dagdhaṃ dinaṃ kalpitam 
kiṃ kurmaḥ kuśale sadaiva vidhuro dhātā na cettatkathaṃ tādṛgyāmavatīmayo bhavati me no jīvaloko 'dhunā   
atra dinamiti prakāśamayamityarthe 'vācakam 
yaccopasargasaṃsargādarthāntaragatam 
yathā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo mañjumañjīrabhṛṅgaḥ 
bharturnṛttānukāre jayati nijatanusvacchalāvaṇyavāpī saṃbhūtāmbhojaśobhāṃ vidadhadabhinavo daṇḍapādo bhavānyāḥ   
atra dadhadityarthe vidadhaditi 
 aślīlam' tridheti vrīḍājugupsāmaṅgalavyañjakatvāt 
yathā sādhanaṃ sumahadyasya yannānyasya vilokyate 
tasya dhīśālinaḥ ko 'nyaḥ sahetārālitāṃ bhruvam   
 līlātāmarasāhato 'nyavanitāniḥśahkadaṣṭādharaḥ kaśvitkesaradūṣitekṣaṇa iva vyāmīlya netre sthitaḥ 
mugdhā kuḍmalitānanena dadatī vāyuṃ sthitā tatra sā bhrāntyā dhūrtatayātha vā natimṛte tenāniśaṃ cumbitā   
 mṛdupavanavibhinno matpriyāyā nināśāt ghanarucirakalāpo niḥsapatno 'dya jātaḥ 
rativigalitabandhe keśapāśe sukeśyāḥ sati kusumasanāthe kaṃ haredeṣa barhī   
 eṣu sādhanavāyuvināśaśabdāḥ
vrīḍādivyañjakāḥ 
 saṃdigdhaṃ'
yathā āliṅgitastatrabhavān saṃparāye jayaśriyā 
āśīḥparaṃparāṃ vandyāṃ karṇe kṛtvā kṛpāṃ kuru   
atra vandyāṃ kiṃ haṭhahṛtamahilāyām kiṃ vā namasyāmiti saṃdehaḥ 
 apratītaṃ' yatkevale śāstre prasiddham 
yathā samyagjñānamāhājyotirdalitāśayatājuṣaḥ 
vidhīyamānamapyetanna bhavetkarma bandhanam   
atrāśayaśabdo vāsanāparyāyo yogaśāstrādāveva prayuktaḥ 
 grāmyaṃ' yatkevale loke sthitam 
yathā rākāvibhāvarīkāntasaṃkrāntadyuti te mukham 
tapanīyaśilāśobhā kaṭiśva harate manaḥ   
atra kaṭiriti 
 neyārthaṃ' nirūḍhā lakṣaṇāḥ kāśvit sāmarthyādabhidhānavat 
kriyante sāṃprataṃ kāśvit kāśvinnaiva tvaśaktitaḥ 
iti yanniṣiddhaṃ lākṣaṇikam 
yathā śaratkālasamullāsipūrṇimāśarvarīpriyam 
karoti te mukhaṃ tanvi capeṭāpātanātithim   
atra capeṭāpātanena nirjitatvaṃ lakṣyate 
atha samāsagatameva duṣṭamiti saṃbandhaḥ
anyat kevalaṃ samāsagataṃ ca 
 kliṣṭaṃ' yataḥ
arthapratipattirvyavahitā 
yathā atrilocanasaṃbhūtajyotirudgamabhāsibhiḥ 
sadṛśaṃ śobhate 'tyarthaṃ bhūpāla tava ceṣṭitam   
atrātrilocanasaṃbhūtasya candrasya jyotirudghamena bhāsibhiḥ kumudairityarthaḥ 
 avimṛṣṭavidheyāṃśaṃ'
avimṛṣṭaḥ prādhānyenānirdiṣṭo vidheyāṃśo yatra tat 
yathā mūrdhnamudvṛttakṛttakṛttāviralagalagaladraktasaṃsaktadhārā dhauteśāṅghriprasādopanatajayajagajjātamithyāmahimnām 
kailāsaullāsanecchāvyatikarapiśunotsarpidarpoddhurāṇāṃ doṣṇāṃ caiṣāṃ kimatat phalamiha nagarīrakṣaṇe yat prayāsaḥ   
atra mithyāmahimatvaṃ nānuvādyam api tu vidheyam 
yathā vā srastāṃ nitambādavaropayantī punaḥ punaḥ kesaradāmakāñcīm 
nyāsīkṛtāṃ sthānavidā smareṇa dvitīyamaurvīmiva kārmukasya   
atra dvitīyatvamātramutprekṣyam 
maurvīṃ dvitīyāmiti yuktaḥ pāṭhaḥ 
yathā vā vapurvirūpākṣaṇalakṣyajanmatā digambaratvena niveditaṃ vasu 
vareṣu yadbālamṛgākṣi mṛgyate tadasti kiṃ vyastamapi trilocane   
atra alakṣitā janiḥ' iti vācyam 
yathā vā ānandasindhuraticāpalaśālicittasaṃdānanaikasadanaṃ kṣaṇamapyamuktā 
yā sarvadaiva bhavatā tadudantacintā tāntiṃ tanoti tava saṃprati dhigdhigasmān   
atra na muktā'
iti niṣedho vidheyaḥ 
yathā navajaladharaḥ saṃnaddho 'yaṃ na dṛptaniśācaraḥ suradhanuridaṃ dūrākṛṣṭaṃ na tasya śarāsanam 
ayamapi paṭurdhārāsāro na bāṇaparaṃparā kanakanikaṣasnigdhā vidyut priyā na mamorvaśī   
ityatra 
na tvamuktatānuvādenānyadatra kiṃcidvihitam 
yathā jugopātmānamatrasto bheje dharmamanāturaḥ 
agṛdhnurādade so 'rthānasaktaḥ sukhamanvabhūt   
ityatra atrastatvādyanuvādenātmano gopanādi 
 viruddhamatikṛt'
yathā sudhākarakarākāraviśāradaviceṣṭitaḥ 
akāryamitrameko 'sau tasya kiṃ varṇayāmahe   
atra kārṃya vinā mitram'
iti vivakṣitam akārye mitram iti'
tu pratītiḥ 
yathā vā cirakālapariprāptalocanānandadāyinaḥ 
kāntā kāntasya sahasā vidadhāti galagraham   
atra kaṇṭhagraham' iti vācyam 
yathā vā na trastaṃ yadi nāma bhūtakaruṇāsaṃtānaśāntātmanaḥ tena vyārujatā dhanurbhagavato devādbhavānīpateḥ 
tatputrastu madāndhatārakavadhādviśvasya dattotsavaḥ skandaḥ skanda iva priyo 'hamatha vā śiṣyaḥ kathaṃ vismṛtaḥ   
atra bhavānīpatiśabdo bhavānyāḥ patyantare pratītiṃ karoti yathā vā gorapi yadvāhanatāṃ prāptavataḥ so 'pi girisutāsiṃhaḥ 
savidhe nirahaṃkāraḥ pāyādvaḥ so 'mbikāramaṇaḥ   
atrāmbikāramaṇa iti viruddhāṃ dhiyamutpādayati 
śrutikaṭu' samāsagataṃ yathā sā dūre ca sudhāsāndrataraṅgitavilocanā 
barhinirhrādanārhe 'yaṃ kālaśva samupāgataḥ   
evamanyadapi jñeyam 
sū 
apāsya cyutasaṃskāramasamarthaṃ nirarthakam 
vākye 'pi doṣā santyete padasyāṃśe 'pi kecana 
kecana na punaḥ sarve 
krameṇodāharaṇam so 'dhyaiṣṭa vedāṃstridaśānayaṣṭa pitṭṭanatārpsītsamamaṃsta bandhūn 
vyajeṣṭa ṣaḍvargamaraṃsta nītau samūlaghātaṃ nyavadhīdarīṃśva   
sa rātu vo duśvyavano bhāvukānāṃ paraṃparām 
aneḍamūkatādyaiśva dyatu doṣairasaṃmatān   
atra duśvyavana indraḥ
aneḍamūko mūkabadhiraḥ 
sāyakasahāyabāhormakaradhvajaniyamitakṣamādhipateḥ 
abjarucibhāsvaraste bhātitarāmavanipa ślokaḥ   
atra sāyakādayaḥ śabdāḥ khaḍgābdhibhūcandrayaśaḥparyāyāḥ śarādyarthatayā prasiddhāḥ 
kuvindastvaṃ tāvatpaṭayasi guṇagrāmamabhito yaśo gāyantyete diśi diśi ca nagnāstava vibho 
śarajjyotsnāgaurasphuṭavikaṭasarvāṅgasubhagā tathāpi tvatkīrtirbhramati vigatācchādanamiha   
atra kuvindādiśabdo 'rthāntaraṃ pratipādayannupaślokyamānasya tiraskāraṃ vyanaktītyunucitārthaḥ 
prābhrabhrāḍviṣṇudhāmāpya viṣamāśvaḥ karotyayam 
nidrāṃ sahasraparṇānāṃ palāyanaparāyaṇām   
atra prābhrabhrāḍviṣṇudhāmaviṣamāśvanidrāparṇaśabdāḥ prakṛṣṭajaladagaganasaptāśvasaṃkocadalānāmavācakāḥ 
bhūpaterupasarpantī kampanā vāmalocanā 
tattatpraharaṇotsāhavatī mohanamādadhau   
atropasarpaṇapraharaṇamohanaśabdā vrīḍādāyitvādaślīlāḥ 
te 'nyairvāntaṃ samaśnanti parotsargaṃ ca bhuñcate 
itarārthagrahe yeṣāṃ kavīnāṃ syātpravartanam   
atra vāntotsargapravartanaśabdā jugupsādāyinaḥ 
pitṛvasatimahaṃ vrajāmi tāṃ saha parivārajanena yatra me 
bhavati sapadi pāvakānvaye hṛdayamaśeṣitaśokaśalyakam   
atra pitṛgṛhamityādau vivakṣite śmaśānādipratītāvamaṅgalārthatvam 
surālayollāsaparaḥ prāptaparyāptakampanaḥ 
mārgaṇapravaṇo bhāsvadbhūtireṣa vilokyatām   
atra kiṃ surādiśabdā devasenāśaravibhūtyarthāḥ kiṃ madirādyarthāḥ
iti saṃdehaḥ 
tasyādhimātropāyasya tīvrasaṃvegatājuṣaḥ 
dṛḍhabhūmiḥ priyaprāptau yatnaḥ sa phalitaḥ sakhe   
atrādhimātropāyādayaḥ śabdā yogaśāstramātraprayuktatvādapratītāḥ 
tāmbūlabhṛtagallo 'yaṃ bhallaṃ jalpati mānuṣaḥ 
karoti khādanaṃ pānaṃ sadaiva tu yathā tathā   
atra gallādayaḥ śabdāḥ grāmyāḥ 
vastravaidūryacaraṇaiḥ kṣatasacvarajaḥparā 
niṣkampā racitā netrayuddhaṃ vedaya sāṃpratam   
atrāmbāraratnapādaiḥ kṣatatamā
acalā bhūḥ kṛtā netradvandvaṃ bodhayeti neyārthatā 
dhammillasya na kasya prekṣya nikāmaṃ kuraṅgaśāvākṣyāḥ 
rajyatyapūrvabandhavyutpattermānasaṃ śobhām   
atra dhammillasya śobhāṃ prekṣya kasya mānasaṃ na rajyatīti saṃbandhe kliṣṭatvam 
nyakkāro hyayameva me yadarayastatrāpyasau tāpasaḥ so 'pyatraiva nihanti rākṣasakulaṃ jīvatyahau rāvaṇaḥ 
dhigdhik śakrajitaṃ prabodhitavatā kiṃ kumbhakarṇena vā svargagrāmaṭikāviluṇṭhanavṛthocchūnaiḥ kimebhirbhujaiḥ   
atra ayameva nyakkāraḥ' iti vācyam 
ucchūnatvamātraṃ cānuvādyam
na vṛthātvaviśeṣitam 
atra ca śabdaracanā viparītā kṛteti vākyasyaiva doṣo na vākyārthasya 
yathā vā apāṅgasaṃsargi taraṅgitaṃ dṛśorbhruvorarālāntavilāsi vellitam 
visāri romāñcanakañcukaṃ tanostanoti yo 'sau subhage tavāgataḥ   
atra yo 'sāviti padadvayamanuvādyamotrapratītikṛt 
tathāhiprakrāntaprasiddhānubhūtārthaviṣyastacchabdo yacchabdopādānaṃ nāpekṣate 
krameṇodāharaṇam 
kātaryaṃ kevalā nītiḥ śauryaṃ śvāpadaceṣṭitam 
ataḥ siddhiṃ sametāmyāmubhābyāmanviyeṣa saḥ   
dvayaṃ gataṃ saṃprati śocanīyatāṃ samāgamaprārthanayā kapālinaḥ 
kalā ca sā kāntimatī kalāvatastvamasya lokasya ca netrakaumudī   
utkampinī bhayapariskhalitāṃśukāntā te locane pratidiśaṃ vidhure kṣipantī 
krūreṇa dāruṇatayā sahasaiva dagdhā dhūmāndhitena dahanena na vīkṣitāsi   
yacchabdastūttaravākyānugatatvenopāttaḥ sāmarthyātpūrvavākyānugatasya tacchabdasyopādānaṃ nāpekṣate 
yathā sādhu candramasi puṣkaraiḥ kṛtaṃ mīlitaṃ yadabhirāmatādhike 
udyatā jayini kāminīmukhe tena sāhasamanuṣṭhitaṃ punaḥ   
prāgupāttastu yacchabdastacchabdopādānaṃ vinā sākāṅkṣaḥ 
yathā atraiva śloke
ādyapādayorvyatayāse 
dvayorupādāne tu nirākāṅkṣatvaṃ prasiddham 
anupādāne 'pi sāmarthyātkutraciddvayamapi gamyate 
yathā ye nāma kecidiha naḥ prathayantyavajñāṃ jānanti te kimapi tān prati naiṣa yatnaḥ 
utpatsyate 'sti mama ko 'pi samānadharmā kālo hyayaṃ niravadhirvipulā ca pṛthvī   
atra ya utpatsyate taṃ pratīti 
evaṃ ca tacchabdānupādāne 'tra sākāṅkṣatvam 
na cāsāviti tacchabdārthamāha 
asau maruccumbitacārukesaraḥ prasannatārādhipamaṇḍalāgraṇīḥ 
viyuktarāmāturadṛṣṭivīkṣito vasantakālo hanumānivāgataḥ   
atra hi na tacchabdārthapratītiḥ 
pratītau vā karakālakarāladoḥsahāyo yudhi yo 'sau vijayārjunaikamallaḥ 
yadi bhūpatinā sa tatra kārye viniyujyeta tataḥ kṛtaṃ kṛtaṃ syāt   
atra sa ityasyānarthakyaṃ syāt 
atha yo 'vikalpamidamarthamaṇḍalaṃ paśyatīśa nikhilaṃ bhavadvapuḥ 
ātmapakṣaripūrite jagatyasya nityasukhinaḥ kuto bhayam   
itīdaṃśabdavadadaḥśabdastacchabdārthamabhidhatte iti ucyate 
tarhyatreva vākyāntare
upādānamarhati na tatraiva 
yacchabdasya hi nikaṭe sthitaḥ prasiddhiṃ parāmṛśati 
yathā yattadūrjitamatyugraṃ kṣātraṃ tejo 'sya bhūpateḥ 
dīvyatākṣaistadānena nūnaṃ tadapi hāritam   
ityatra tacchabdaḥ 
nanu katham kalyāṇānāṃ tvamasi mahasāṃ bhājanaṃ viśvamūrte dhuryāṃ lakṣmīmatha mayi bhṛśaṃ dhehi deva prasīda 
yadyatpāpaṃ pratijahi jagannātha namrasya tanme bhadraṃ bhadraṃ vitara bhagavan bhūyase maṅgalāya   
atra yadyadityuktvā tanme ityuktam 
ucyateyadyaditi yena kenacidrūpeṇa sthitaṃ sarvātmakaṃ vastvākṣiptam tathābhūtameva tacchabdena parāmṛśyate 
yathā vā kiṃ lobhena vilaṅghitaḥ sa bharato yenaitadevaṃ kṛtaṃ mātrā strīlaghutāṃ gatā kimatha vā mātaiva me madhyamā 
mithyaitanmama cintitaṃ dvitayamapyāryānujo 'sau gurur mātā tātakalatramityanucitaṃ manye vidhātrā kṛtam   
atrāryasyeti tātasyeti ca vācyam na tvanayoḥ samāse guṇībhāvaḥ kāryaḥ 
evaṃ samāsāntare 'pyudāhāryam 
viruddhamatikṛdyathā śritakṣamā raktabhuvaḥ śivāliṅgitamūrtayaḥ 
vigrahakṣapaṇenādya śerate te gatāsukhāḥ   
atra kṣaṇādiguṇayuktāḥ sukhamāsate
iti vivakṣite hatā iti viruddhā pratītiḥ 
padaikadeśe yathāsaṃbhavaṃ krameṇodāharaṇam alamaticapalatvātsvapnamāyopamatvāt pariṇativirasatvātsaṃgamenāṅganāyāḥ 
iti yadi śatakṛtvastacvamālocayāma stadapi na hariṇākṣīṃ vismaratyantarātmā   
atra tvāditi 
yathā vā tadgaccha siddhyai kuru devakāryamartho 'yamarthāntaralabhya eva 
apekṣate pratyayamaṅgalabdhyai bījāṅkuraḥ prāgudayādivāmbhaḥ   
atra ddhyai bdhyai iti kaṭu 
yaśvāpsarovibhramamaṇḍanānāṃ saṃpādayitrīṃ śikharairbibhārti 
balāhakacchedavibhaktarāgāmakālasaṃdhyāmiva dhātumattām   
atra mattāśabdaḥ kṣībārthe nihatārthaḥ 
ādāvañjanapujjaliptavapuṣāṃ śvāsānillollāsita protsarpadvirahānalena ca tataḥ saṃtāpitānāṃ dṛśām 
saṃpratyeva niṣekamaśrupayasā devasya cetobhuvo bhallīnāmiva pānakarma kurute kāmaṃ kuraṅgekṣaṇā   
atra dṛśāmiti bahuvacanaṃ nirarthakam 
kuraṅgekṣaṇāyā ekasyā evopādānāt 
na cālasavalitairityādivat vyāpārabhedādbahutvam vyāpārāṇāmanupāttatvāt 
na ca vyāpāre 'tra dṛkśabdo vartate 
atraiva kurute'
ityātmanepadamapyanarthakam 
pradhānakriyāphalasya kartrasaṃbandhe kartarabhiprāyakriyāphalābhāvāt 
cāpācāryastripuravijayī kārtikeyo vijeyaḥ śastravyastaḥ sadanamudadhirbhūriyaṃ hantakāraḥ 
astyevaitat kimu kṛtavatā reṇukākaṇṭhabādhāṃ baddhaspardhastava paraśunā lajjate candrahāsaḥ   
atra vijeya iti kṛtyapratyayaḥ ktapratyayārthe 'vācakaḥ 
atipelavamatiparimitavarṇaṃ laghutaramudāharati śaṭhaḥ 
paramārthataḥ sahṛdayaṃ vahati punaḥ kālakūṭaghaṭitamiva   
atra pelavaśabdaḥ 
yaḥ pūyate surasarinmukhatīrthasārthasnānena śāstrapariśīlanakīlanena 
saujanyamānyajanirūrjitamūrjitānāṃ so 'yaṃ dṛśoḥ patati kasyacideva puṃsaḥ   
atra pūyaśabdaḥ 
vinayapraṇayaikaketanaṃ satataṃ yo 'bhavadaṅga tādṛśaḥ 
kathamadya sa tadvadīkṣyatāṃ tadabhipretapadaṃ samāgataḥ   
atha pretaśabdaḥ 
kasmin karmaṇi sāmarthyamasya nottapatetarām 
ayaṃ sādhucarastasmādañjalirbadhyatāmiha   
atra kiṃ pūrvaṃ sādhuḥ
uta sādhuṣu caratīti saṃdehaḥ 
kimucyate 'sya bhūpālamaulimālāmahāmaṇeḥ 
sudurlabhaṃ vacobāṇaistejo yasya vibhāvyate   
atra vacaḥśabdena gīḥśabdo lakṣyate 
atra khalu na kevalaṃ pūrvapadam
yāvaduttarapadamapi paryāyaparivartanaṃ na kṣamate 
jaladhyādāvuttarapademeva vaḍavānalādau pūrvapadameva 
yadyapyasamarthasyaivāprayuktādayaḥ kecana bhedāḥ
tathāpyanyairālaṃkārikairvibhāgena pradarśitā iti bhedapradarśanenodāhartavyā iti ca vibhajyoktāḥ 
sū 
pratikūlavaktuṃpahataluptāvesargaṃ visaṃdhi hatavṛttam 
nyūnādhikakathitapadaṃ patatprakarṣaṃ samāptapunarāttam 
ardhāntaraikavācakama bhavanmatayogamanabihitavācyam 
apadasthapadasamāsaṃ saṃkīrṇaṃ garbhitaṃ prasiddhihatam 
bhagnaprakramamakramamamataparārthaṃ ca vākyameva tathā 
 rasānuguṇatvaṃ varṇānāṃ vakṣyate tadviparītaṃ pratīkūlavarṇam 
yathā śṛṅgāre akuṇṭhotkaṇṭhayā pūrṇamākaṇṭhaṃ kalakaṇṭhi mām 
kambukaṇṭhyāḥ kṣaṇaṃ kaṇṭhe kuru kaṇṭhārtimuddhara   
raurde yathā deśaḥ so 'yamarātiśoṇitajalairyasmin hradāḥ pūritāḥ kṣatrrādeva tathāvidhaḥ paribhavastātasya keśagrahaḥ 
tānyevāhitahetighasmaragurūṇyastrāṇi bhāsvanti me yadrāmeṇa kṛtaṃ tadeva kurute droṇātmajaḥ krodhanaḥ   
atra hi vikaṭavarṇatvaṃ dīrghasamāsatvaṃ cocitam 
yathā prāgaprāptaniśumbhaśāṃbhavadhanurdvedhāvidhānirbhavat krodhapreritabhīmabhārgavabhujastambhāpaviddhaḥ kṣaṇāt 
ujjvālaḥ paraśurbhavatvaśithilastvatkaṇṭhapīṭhātithi ryenānena jagatsu khaṇḍaparaśurdevo haraḥ khyāpyate   
yatra tu na krodhastatra caturthapādābhidhāne tathaiva śabdaprayogaḥ 
 upahata utvaṃ prāpto 
lupto vā visargo yatra tat 
yathā dhīro vinīto nipuṇo varākāro nṛpo 'tra saḥ 
yasya bhṛtyā balotsiktā bhaktā buddhiprabhāvitāḥ   
 visaṃdhi saṃdhervairūpyam viśleṣo 'ślīlatvaṃ kaṣṭatvaṃ ca 
tatrādyaṃ yathā rājanvibhānti bhavataśvaritāni tāni indordyutiṃ dadhati yāni rasātale 'ntaḥ 
dhīyorbale atitate ucitānuvṛttī ātanvatī vijayasaṃpadametya bhātaḥ   
yathā vā tata udita udārahārahāridyutiruccairudayācalādivenduḥ 
nijavaṃśa udāttakāntakāntirbata muktāmaṇivaccakāstyanarghaḥ   
saṃhitāṃ na karomīte svecchayā sakṛdapi doṣaḥ pragṛhyādihetukatve tvasakṛt 
vegāduḍḍīya gagane calaṇḍāmaraceṣṭitaḥ 
ayamuttapate pattrī tato 'traiva ruciṅkuru   
atra saṃdhāvaślīlatā 
urvyasāvatra tarvālī marvante cārvavasthitiḥ 
nātrarju yujyate gantuṃ śiro namaya tanmanāk   
 hataṃ lakṣaṇānusaraṇe 'pyaśravyam aprāptagurubhāvāntaladhu rasānanuguṇaṃ ca vṛttaṃ yatra tat hatavṛttam 
krameṇodāharaṇam amṛtamamṛtaṃ kaḥ saṃdeho madhūnyapi nānyathā madhuramadhikaṃ cūtasyāpi prasannarasaṃ phalam 
sakṛdapi punarmadhyasthaḥ san rasāntarāvijjano vadatu yaduhānyatsvādu syātpriyādaśanacchadāt   
atra yadihānyatsvādu syāt'
itya śravyam 
yathā vā jaṃ parihariuṃ tīrai maṇaaṃ pi ṇa sundarattaṇaguṇeṇa 
aha ṇavaraṃ jassa doso paḍipakkhehiṃ pi paḍivaṇṇo   
atra dvitīyatṛtīyagaṇau sakārabhakārau 
vikasidasahakāratārahāriparimalaguñjitapuñjitadvirephaḥ 
navakisalayacārucāmaraśrīrharati munerapi mānasaṃ vasantaḥ   
atra hāriśabdaḥ 
hāripramuditasaurabheti pāṭho yuktaḥ 
yathā vā anyāstā guṇaratnarohaṇabhuvo dhanyā mṛdanyaiva sā saṃbhārāḥ khalu te 'nya eva vidhinā yaireṣa sṛṣṭo yuvā 
śrīmatkāntijuṣāṃ dviṣāṃ karatalāt strīṇāṃ ca   
atra vastrāṇyapi'
iti pāṭhe laghurapi gurutāṃ bhajate 
hā nṛpa hā budha hā kavibandho viprasahasrasamāśraya deva 
mugdhavidagdhasabhāntararatna kvāsi gataḥ kva vayaṃ ca tavaite   
hāsyarasavyañjakametadvṛttam 
nyūnapadaṃ yathā tathābhūtāṃ dṛṣṭvā nṛpasadasi pāñcālatanayāṃ vane vyādhaiḥ sārdhaṃ suciramuṣitaṃ valkaladharaiḥ 
virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi kuruṣu   
atrāsmābhiriti khinne ityasmātpūrvamitthamiti ca 
 adhikaṃ yathā sphaṭikākṛtinirmalaḥ prakāmaṃ pratisaṃkrāntaniśātaśāstratacvaḥ 
aviruddhasamanvitoktiyuktiḥ pratimallāstamayodayaḥ sa ko 'pi   
atra ākutiśabdaḥ 
yathā vā idamanucitamakramaśva puṃsāṃ yadiha jarāsvapi mānmathā vikārāḥ 
yadapi ca na kṛtaṃ nitambinīnāṃ stanapatanāvadhi jīvitaṃ rataṃ vā   
atra kṛtamiti 
kṛtaṃ pratyuta prakramabhaṅgamāvahati 
tathā ca yadapi ca na kuraṅgalocanānām'
iti pāṭhe nirākāṅkṣaiva pratītiḥ 
 kathitapadaṃ yathā adhikaratalatalpaṃ kalpitasvāpalīlā parimilananimīlatpāṇḍimā gaṇḍapālī 
sutanu kathaya kasya vyañjayatyañjasaiva smaranarapatilīlāyauvarājyābhiṣekam   
atra līleti 
 patatprakarṣaṃ yathā kaḥ kaḥ kutra na ghurghurāyitaghurīghoro ghuretsūkaraḥ kaḥ kaḥ kaṃ kamalākaraṃ vikamalaṃ kartuṃ karī nodyataḥ 
ke ke kāni vanānyaraṇyamahiṣā nonmūlayeyuryataḥ siṃhīsnehavilāsabaddhavasatiḥ pañcānano vartate   
 samāptapunarāttaṃ yathā kreṅkāraḥ smarakārmukasya suratakrīḍāpikīnāṃ ravaḥ jhaṅkāro ratimañjarīmadhulihāṃ līlācakorīdhvaniḥ 
tanvyāḥ kañculikāpasāraṇabhujākṣepaskhalatkaṅkaṇa kvāṇaḥ prema tanotu vo navavayolāsyāya veṇusvanaḥ   
  dvitīyārdhagataikavācakaśeṣaprathamārṃdha yathā masṛṇacaraṇapātaṃ gamyatāṃ bhūḥ sadarbhā viracaya sicayāntaṃ mūrdhni gharmaḥ kaṭhoraḥ 
taditi janakaputrī locanairaśrupūrṇaiḥ pathi pathikavadhūbhirvīkṣitā śikṣitā ca   
 abhavan mataḥ iṣṭaḥ
yogaḥ saṃbandhaḥ yatra tat 
yathā yeṣāṃ tāstridaśebhadānasaritaḥ pītāḥ pratāpoṣmabhir līlāpānabhuvaśva nandanavanacchāyāsu yaiḥ kalpitāḥ 
yeṣāṃ huṃkṛtayaḥ kṛtāmarapatikṣobhāḥ kṣapācāriṇāṃ kiṃ taistvatparitoṣkāri vihitaṃ kiṃcitpravādocitam   
 atra guṇānāṃ ca parārthatvādasaṃbandhaḥ samatvātsyāt ityuktanayena yacchabdanirdeśyānāmarthānāṃ parasparamasamanvayena yairityatra viśeṣasyāpratītiriti 
kṣapācāribhiḥ'
iti pāṭhe yujyate samanvayaḥ 
yathā vā tvamevaṃsaundaryā sa ca ruciratāyāḥ paricitaḥ kalānāṃ sīmānaṃ paramiha yuvāmeva bhajathaḥ 
api dvandvaṃ diṣṭyā taditi subhage saṃvadati vām ataḥ śeṣaṃ yatsyājjitamiha tadānīṃ guṇitayā   
atra yadityatra taditi tadānīmityatra yadeti vacanaṃ nāsti 
cetsyāt' iti yuktaḥ pāṭhaḥ 
yathā vā saṃgrāmāṅgaṇamāgatena bhavatā cāpe samāropite devākarṇaya yena yena sahasā yadyatsamāsāditam 
kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā kīrtyā ca lokatrayam   
atrākarṇanakriyākarmatve kodaṇḍaṃ śarānityādi vākyārthasya karmatve kodaṇḍaḥ śarā iti prāptam 
na ca yacchabdārthastādviśeṣaṇaṃ vā kodaṇḍādi 
na ca kena kenetyādi praśnaḥ 
yathā vā cāpācāryastripuravijayī   
ityādau bhārgavasya nindāyāṃ tātparyam 
kṛtavateti paraśau sā pratīyate 
kṛtavataḥ' iti tu pāṭhe matayogo bhavati 
yathā vā catvāro vayamṛtvijaḥ sa bhagavān karmopadeṣṭā hariḥ saṃgrāmādhvaradīkṣito narapatiḥ patnī gṛhītavratā 
kauravyāḥ paśavaḥ priyāparibhavakleśopaśāntiḥ phalaṃ rājayanyopanimantraṇāya rasati sphītaṃ hato dundubhiḥ   
atrādhvaraśabdaḥ samāse guṇībhūta iti na tadarthaḥ savaiḥ saṃyujyate 
yathā vā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo mañjumañjīrabhṛṅgaḥ 
bharturnṛttānukāre jayati nijatanusvacchalāvaṇyavāpī saṃbhūtāmbhojaśobhāṃ vidadhadabhinavo daṇḍapādo bhavānyāḥ   
atra daṇḍapādagatā nijatanuḥ pratīyate bhavānyāḥ saṃbandhinī tu vivakṣitā 
 avaśyavaktavyamanuktaṃ yatra 
yathā aprākṛtasya caritātiśayaiśva dṛṣṭairatyadbhutairapahṛtasya tathāpi nāsthā 
ko 'pyeṣa vīraśiśukākṛtiraprameyasaundaryasārasamudāyamayaḥ padārthaḥ   
atra apahṛto 'smi'
ityapahṛtatvasya vidhirvācyaḥ
tathāpītyasya dvitīyavākyagatatvenaivopapatteḥ 
yatā vā eṣo 'hamadritanayāmukhapajhajanmā prāptaḥ surāsuramanorathadūrabatīṃ 
svapne 'niruddhaghaṭanādhigatābhirūpalakṣbhīphalāmasurarājasutāṃ vidhāya   
atra manorathānāmapi dūravartītyapyartho vācyaḥ 
yathā vā tvayi nibaddharateḥ priyavādinaḥ praṇayabhaṅgaparāṅbhukhacetasaḥ 
kamaparādhalavaṃ mama paśyasi tyajasi mānini dāsajanaṃ yataḥ   
atra aparādhasya lavamapi' iti vācyam 
 asthānasthapadaṃ yathā priyeṇa saṃgrathya vipakṣasaṃnidhānupāhitāṃ vakṣasi pīvarastane 
srajaṃ na kācidvijahau jalāvilāṃ vasanti hi premṇi guṇā na vastuṣu   
atra kācinna vijahau' iti vācyam 
yathā vā lagnaḥ kelikacagrahaślathajaṭālambena nidrāntare mudrāṅkaḥ śitikandharenduśakalenāntaḥ kapolasthalam 
pārvatyā nakhalakṣmaśahkitasakhīnarmasmitahrītayā pronmṛṣṭaḥ karapallavena kuṭilātāmracchaviḥ pātu vaḥ   
atra nakhalakṣmetyataḥ pūrvaṃ kuṭilatāmra iti vācyam 
 asthānasthasamāsaṃ yathā adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa dhigiti krodhādivālohitaḥ 
prodyaddūrataraprasāritakaraḥ karṣatyasau tatkṣaṇāt phullatkairavakośaniḥsaradaliśreṇīkṛpāṇaṃ śaśī   
atra kruddhasyoktau samāso na kṛtaḥ kaveruktau tu kṛtaḥ 
 saṃkīrṇam yatra vākyāntarasya padāni vākyāntaramanupraviśanti 
yathā kimiti na paśyasi kopaṃ pādagataṃ bahuguṇaṃ gṛhāṇemam 
nanu muñca hṛdayanāthaṃ kaṇṭhe manasastamorūpam   
atra pādagataṃ bahuguṇaṃ hṛdayanāthaṃ kimiti na pasyasi
imaṃ kaṇṭhe gṛhāṇa manasastamorūpaṃ kopaṃ muñceti 
ekavākyatāyāṃ tu kliṣṭamiti bhedaḥ 
 gārbhitam yatra vākyasya madhye vākyāntaramanupraviśati 
yathā parāpakāraniratairdurjanaiḥ saha saṃgatiḥ 
vadāmi bhavatastacvaṃ na vidheyā kadācana   
atra tṛtīyapādo vākyāntaramadhye praviṣṭaḥ 
yathā vā lagnaṃ rāgāvṛtāṅgyā sudṛḍhamiha yayaivāsiyaṣyārikaṇṭhe mātaṅgānāmapīhopari parapuruṣairyā ca dṛṣṭā patantī 
tatsakto 'yaṃ na kiṃcidgaṇayati viditaṃ te 'stu tenāsmi dattā bhṛtyebhyaḥ śrīniyogādgaditumiva gatetyambudhiṃ yasya kīrtiḥ   
atra viditaṃ te 'stu'
iti etatkṛtam 
pratyuta lakṣmīstato 'pasaratīti viruddhamatikṛt 
 mañjīrādiṣu raṇitaprāyaṃ pakṣiṣu ca kūjitaprabhṛti 
stanitabhaṇitādi surate meghādiṣu garjitapramukham 
iti prasiddhimatikrāntam 
yathā mahāpralayamārutakṣubhitapuṣkarāvartaka pracaṇḍaghanagarjitapratirutānukārī muhuḥ 
ravaḥśravaṇabhairavaḥ sthagitarodasīkandaraḥ kuto 'dya samarodadherayamabhūtapūrvaḥ puraḥ   
atra ravo maṇḍūkādiṣu prasiddho na tūktaviśeṣe siṃhanāde 
 bhagnaḥ prakramaḥ prastāvaḥ yatra 
yathā nāthe niśāyā niyaterniyogādastaṃ gate hanta niśāpi yātā 
kulāṅganānāṃ hi daśānurūpaṃ nātaḥ paraṃ bhadrataraṃ samasti   
atra gate' iti prakrānte yātā'
iti prakṛteḥ 
gatā niśāpi'
iti tu yuktam 
nanu naikaṃ padaṃ dviḥ prayojyaṃ prāyeṇa'
ityanyatra kathitapadaṃ duṣṭamiti cehaivoktam 
tatkathamekasya padasya dviḥprayogaḥ 
ucyate 
uddeśyapratinirdeśyavyatirikto viṣaya ekapadaprayoganiṣedhasya tadvati viṣaye pratyuta tasyaiva padasya sarvanāmno vā prayogaṃ vinā doṣaḥ 
tathāhiudeti savitā tāmrastāmra evāstameti ca 
saṃpattau ca vipattau ca mahatāmekarūpatā   
atra rakta evāstametīti yadi kriyeta tadā padāntarapratipāditaḥ sa evārtho 'rthāntaratayeva pratibhāsamānaḥ pratītiṃ sthagayati 
yathā vā yaśo 'dhigantuṃ sukhalipsayā vā manuṣyasaṃkhyāmativartituṃ vā 
nirutsukānāmabhiyogabhājāṃ samutsukevāṅkamupaiti siddhiḥ   
atra pratyayasya 
sukhamīhituṃ vā'
iti yuktaḥ pāṭhaḥ 
te himālayamāmantrya punaḥ prekṣya ca śūlinam 
siddhaṃ cāsmai nivedyārthaṃ tadvisṛṣṭāḥ khamudyayuḥ   
atra sarvanāmnaḥ 
anena visṛṣṭāḥ'
iti tu vācyam 
mahībhṛtaḥ putravato 'pi dṛṣṭistasminnapabatye na jagāma tṛptim 
anantapuṣpasya madhorhi cūte dvirephamālā saviśeṣasaṅgā   
atra paryāyasya 
mahībhṛto 'patyavato 'pi' iti yuktam 
atra satyapi putre kanyārūpe 'pyapatye sneho 'bhūt'
iti kecitsamarthayante 
vipado 'bhibhavantyavikramaṃ rahayatyāpadupetamāyatiḥ 
niyatā laghutā nirāyateragarīyānna padaṃ nṛpaśriyaḥ   
atropasargasya paryayasya ca 
tadabhibhavaḥ kurute nirāyatim 
laghutāṃ bhajate nirāyatirlaghutāvānna padaṃ nṛpaśriyaḥ 
' iti yuktam 
kācitkīrṇā rajobhirdivamanuvidadhau mandavaktrendulakṣmī raśrīkāḥ kāśvidantardiśa iva dadhire dāhamudbhrāntasacvāḥ 
bhremurvātyā ivānyāḥ pratipadamaparā bhūmivatkampamānāḥ prasthāne pārthivānāmaśivamiti puro bhāvi nāryaḥ śaśaṃsaḥ   
atra vacanasya 
kāśvitkīrṇā rajobhirdivamanuvidadhurmandavaktrenaduśobhā niḥśrīkāḥ'
iti kampamānāḥ'
ityatra kampamāpuḥ'
iti ca paṭhanīyam 
gāhantāṃ mahiṣā nipānasalilaṃ śṛṅgairmuhustāḍitaṃ chāyābaddhakadambakaṃ mṛgakulaṃ romanthamabhyasyatām 
viśrabdhaiḥ kriyatāṃ varāhapatibhirmustākṣatiḥ palvale vikṣāntiṃ labhatāmidaṃ ca śithilajhyābandhamasmaddhanuḥ   
atra kārakasya 
 viśrabdhā racayantu sūkaravarā mustākṣatim'
ityaduṣṭam 
akalitatapastejovīryaprathimni yaśonidhā vavitathamadādhmāte roṣānmunāvabhigacchati 
aminavadhanurvidyādarpakṣamāya ca karmaṇe sphurati rabhasātpāṇiḥ pādopasaṃgrahaṇāya ca   
atra kramasya 
pādopasaṃgrahaṇāyeti pūrvaṃ vācyam 
evamanyadapyanusartavyam 
 avidyamānaḥ kramo yatra 
yathā dvayaṃ gataṃ saṃprati śocanīyatāṃ samāgamaprārthanayā kapālinaḥ 
kalā ca sā kāntimatī kalāvataḥ tavmasya lokasya ca netrakaumudū   
atra tvaṃśabdānantaraṃ cakāro yuktaḥ 
yathā vā śaktirnistriśajeyaṃ tava bhujayugale nātha doṣākaraśrī rvaktre pārśve tathaiṣā prativasati mahākuṭṭanī khahgayaṣṭiḥ 
ājñeyaṃ sarvagā te vilasati ca puraḥ kiṃ mayā vṛddhayā te procyevetthaṃ prakopācchaśikarasitayā yasya kīrtyā prayātam   
atra itthaṃ procyeva'
iti nyāyyam 
tathā lagnaṃ rāgāvṛtāhgyā 
'  ka 
ityādau iti śrīniyogāt' iti vācyam 
 amataḥ prakṛtaviruddhaḥ parārtho yatra 
yathā rāmamanmathaśareṇa tāḍitā duḥsahena hṛdaye niśācarī 
gandhavadrudhiracandanokṣitā jīviteśavasatiṃ jagāma sā   
atra prakṛte rase valiruddhasya śṛṅgārasya vyajjako 'paro 'rthaḥ 
arthadoṣānāha sū 
artho 'puṣṭaḥ kaṣṭo vyāhatapunaruktaduṣkramagrāmyāḥ 
saṃdigdho nirhetuḥ prasiddhividyāviruddhaśva 
anavīkṛtaḥ saniyamāniyamaviśeṣāviśeṣaparivṛttāḥ 
sākāhkṣo 'padayuktaḥ sahacarabhinnaḥ prakāśitavirudvaḥ 
vidhyanuvādāyuktastyaktapunaḥ svīkṛto 'ślīlaḥ 
duṣṭa iti saṃbadhyate 
krameṇodāharaṇam 
ativitatagaganasaraṇiprasaraṇaparimuktavikṣamānandaḥ 
marudullāsitasaurabhakamalākarahāsakṛdravirjayati   
atrātivitatatvādayo 'nupādāne 'pi pratipādyamānamarthaṃ na bādhanta ityapuṣṭāḥ
na tvasaṃgatāḥ punaruktā vā 
 sadā madhye yāsāmiyamamṛtanisyandasurasā sarasvatyuddāmā vahati bahumārgā parimalam 
prasādaṃ tā etā ghanaparicitāḥ kena mahatāṃ mahākāvyavyomni sphuritamadhurā yāntu rucayaḥ   
atra yāsāṃ kavirucīnāṃ madhye sukumāravicitramadhyamātmakatrimārgā bhāratī camatkāraṃ vahati tāḥ
gambhīrakāvyaparicitāḥ kathamitarakāvyavat prasannā bhavantu 
yāsāmādityaprabhāṇāṃ madhye tripathagā vahatitāḥ
meghaparicitāḥ kathaṃ prasannā bhavantīti saṃkṣepārthaḥ 
 jagati jayinaste te bhāvā navendukalādayaḥ prakṛtimadhurāḥ santyevānye mano madayanti ye 
mama tu yadiyaṃ yātā loke vilocanacandrikā nayanaviṣayaṃ janmanyekaḥ sa eva mahotsavaḥ   
atrendukalādayo yaṃ prati paspaśaprāyāḥ sa eva candrikātvamutkarṣārthamāropayatīti vyāhatatvam 
 kṛtamanumatamityādi   
atrārjunārjuneti bhavadbhiriti cokte sabhīmakirīṭināmiti kirīṭipadārthaḥ punaruktaḥ 
yathā vā astrajvālāvalīḍhapratibalajaladherantaraurvāyamāṇe senānāthe sthite 'sminmama pitari gurau sarvadhanvīśvarāṇām 
karṇālaṃ kaṃbhrameṇa vraja kṛpa samaraṃ muñca hārdikya śaṅkāṃ tāte cāpadvitīye vahati raṇadhuraṃ ko bhayasyāvakāśaḥ   
atra caturthapādavākyārthaḥ punaruktaḥ 
 bhūpālaratna nirdainyapradānaprathitotsava 
viśrāṇaya turaṅgaṃ me mātaṅgaṃ vā madālasam   
atra mātahgasya prāṅnirdeśo yuktaḥ 
 svapiti yāvadayaṃ nikaṭe janaḥ svapimi tāvadahaṃ kimapaiti te 
tadayi sāṃpratamāhara kūrparaṃ tvaritamūrumudañcaya kuñcitam   
eṣo 'vidagdhaḥ 
 mātsaryamutsāryetyādi   
atra prakaraṇādyabhāve saṃdehaḥ śāntaśṛṅgāryanyatarābhidhāne tu niśvayaḥ 
 gṛhītaṃ yenāsīḥ paribhavabhayānnocitamapi prabhāvādyasyābhūnna khalu tava kaśvinna viṣayaḥ 
parityaktaṃ tena tvamasi sutaśokānna tu bhayā dvimokṣye śastra tvāmahamapi yataḥ svasti bhavate   
atra śastramocane heturnopāttaḥ 
 idaṃ te kenoktaṃ kathaya kamalātaṅkavadane yadetasmin hemnaḥ kaṭakamiti dhatse khalu dhiyam 
idaṃ tadduḥsādhākramaṇaparamāstraṃ smṛtibhuvā tava prītyā cakraṃ karakamalamūle vinihitam   
atra kāmasya cakra loke 'prasiddham 
yathā vā  a upaparisaraṃ godāvaryāḥ parityajatādhvagāḥ saraṇimaparo mārgastāvadbhavādbhirihekṣyatām 
iha hi vihito raktāśokaḥ kayāpi hatāśayā caraṇanalinanyāsodañcannavāṅkurakañcukaḥ   
atra pādāghātenāśokasya puṣpodghamaḥ kaviṣu prasiddho na punaraṅkurodgamaḥ 
susitavasanālaṃkārāyāṃ kadāyana kaumudī mahasi sudṛśi svairaṃ yāntyāṃ gato 'stamabhūdvidhuḥ 
tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ   
atrāmūrtāpi kīrtiḥ jyotsnāvatprakāśarūpā kathiteti lokaviruddhamapi kaviprasiddherna dupṭam 
 sadā snātvā niśīthinyāṃ sakalaṃ vāsaraṃ budhaḥ 
nānāvidhāni śāstrāṇi vyācaṣṭe ca śṛṇoti ca   
grahoparāgādikaṃ vinā rātrau snānaṃ dharmaśāstreṇa viruddham 
 a ananyasadṛśaṃ yasya balaṃ bāhvoḥ samīkṣyate 
ṣāḍguṇyānusṛtistasya satyaṃ sā niṣprayojanā   
etat arthaśāstreṇa 
 ā vidhāya dūre keyūramanaṅgāṅgaṇamahganā 
babhāra kāntena kṛtāṃ karajollekhamālikām   
atra keyūrapade nakhakṣataṃ na vihitamiti
etatkāmaśāstreṇa 
 i aṣṭāṅgayogapariśīlanakīlanena duḥsādhasiddhisavidhaṃ vidadhadvidūre 
āsādayannabhimatāmadhunā vivekakhyātiṃ samādhidhanamaulimaṇirvimuktaḥ   
atra vivekakhyātistataḥ saṃprajñātasamādhiḥ paśvādasaṃprajñātastato muktirna tu vivekakhyātau etat yogaśāstreṇa 
evaṃ vidyāntarairapi viruddhamudāhāryam 
 prāptāḥ śriyaḥ sakalakāmadughāstataḥ kiṃ dattaṃ padaṃ śirasi vidviṣatāṃ tataḥ kim 
saṃtarpitāḥ praṇayino vibhavaistataḥ kiṃ kalpaṃ sthitaṃ tanubhṛtāṃ tanubhistataḥ kim   
atra tataḥ kimiti na navīkṛtam 
tattu yathā yadi dahatyanalo 'tra kimadbhutaṃ yadi ca gauravamadriṣu kiṃ tataḥ 
lavaṇamambu sadaiva mahodadheḥ prakṛtireva satāmaviṣāditā   
 yatrānullikhitārthameva nikhilaṃ nirmāṇametadvidhe rutkarṣapratiyogikalpanamapi nyakkārakoṭiḥ parā 
yātāḥ prāṇabhṛtāṃ manorathagatīrullahghya yatsaṃpada stasyābhāsamaṇīkṛtāśmasu maṇeraśmatvamevocitam   
atra chāyāmātramaṇīkṛtāśmasu maṇestasyāśmataivocitā'
iti saniyamatvaṃ vācyam 
 vaktrāmbhojaṃ sarasvatya dhivasati sadā śoṇa evādharaste bāhuḥ kākutsthavīryasmṛtikaraṇapaṭurdakṣiṇaste samudraḥ 
vāhinyaḥ pārśvametāḥ kṣaṇamapi bhavato naiva muñcantyabhīkṣṇaṃ svacche 'ntarmānase 'smin kathamavanipate te 'mbupānābhilāṣaḥ   
atra śoṇa eva'
iti niyamo na vācyaḥ 
 śyāmāṃ śyāmalimānamānayata bhoḥ sāndrairmaṣīkūrcakair mantraṃ tantramatha prayujya harata śvetotpalānāṃ śriyam 
candraṃ cūrṇayata śraṇācca kaṇaśaḥ kṛtvā śilāpaṭṭake yena draṣṭumahaṃ kṣame daśa diśastadvakrmudrāṅkitāḥ   
atra jyautsnīm'
iti śyāmāviśeṣo vācyaḥ 
 klalolavellitadṛṣatparuṣaprahārai ratnānyamūni makarālaya māvamaṃsthāḥ 
kiṃ kaustubhena vihito bhavato na nāma yācñāprasāritakaraḥ puruṣottamo 'pi   
atra ekena kiṃ na vihito bhavataḥ sa nāma'
iti sāmānyaṃ vācyam 
 arthitve prakaṭīkṛte 'pi na phalaprāptiḥ prabhoḥ pratyuta druhyan dāśarathirviruddhacarito yuktastayā kanyayā 
utkarphaṃ ca parasya mānayaśasorvisraṃsanaṃ cātmanaḥ strīratnaṃ ca jagatpatirdaśamukho devaḥ kathaṃ mṛṣyate   
atra strīratnam upekṣitum'
ityākāṅkṣati 
nahi parasyetyanena saṃbandho yogyaḥ 
 ājñā śakraśikhāmaṇipraṇayinī śāsrāṇi cakṣurnavaṃ bhaktirbhūtapatau pinākini padaṃ laṅketi divyā purī 
utpattirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ   
atra syāccedeṣa na rāvaṇaḥ' ityatra
eva samāpyam 
 śrutena buddhirvyasanena mūrkhatā madena nārī salilena nimnagā 
niśā śaśāṅkena dhṛtiḥ samādhinā nayena cālaṃkriyate narendratā   
atra śrutādibhirutkṛṣṭaiḥ sahacaritairvyasanamūrkhatayornikṛṣṭayorbhinnatvam 
 lagnaṃ rāgāvṛtāṅgyā   
ityatra viditaṃ te 'stvityanena śrīstasmādapasaratīti viruddhaṃ prakāśyate 
 prayatnaparibodhitaḥ stutibhiradya śeṣe niśā makeśavamapāṇḍavaṃ bhubanamadya niḥsomakam 
iyaṃ parisamāpyate raṇakathādya do 'śālinā mapaitu ripukānanātigururadya bhāro bhuvaḥ   
atra śayitaḥ prayatnena bodhyase'
iti vidheyam 
yathā vā vātāhāratayā jagadviṣadharairāśvāsya niḥśeṣitaṃ tegrastāḥ punarabhratoyakaṇikātīvravratairbarhibhiḥ 
te 'pi krūracamūrucarmavasanairnītāḥ kṣayaṃ lubdhakai rdambhasya sphuritaṃ vidannapi jano jālmo guṇānīhate   
atra vātāhārāditrayaṃ vyutkrame vācyam 
 are rāmāhastābharaṇa bhasalaśreṇiśaraṇa smārakrīḍāvrīḍāśamana virahiprāṇadamana 
sarohaṃsottaṃsa pracaladala nīlotpala sakhe sakhedo 'haṃ mohaṃ ślathaya kathaya kvenduvadanā   
atra virahiprāṇadamana'
iti nānuvādyam 
 lagnaṃ rāgāvṛtāṅgyetyādi   
atra viditaṃ te 'stu'
ityupasaṃhṛto 'pi tenetyādinā punarupāttaḥ 
 hantumeva pravṛttasya stabdhasya vivaraiṣiṇaḥ 
yathāsya jāyate pāto na tatā punarunnatiḥ   
atra puṃvyajjanasyāpi pratītiḥ 
yatraiko doṣaḥ pradarśitastatra doṣāntarāṇyapi santi tathāpi teṣāṃ tatrāprakṛtatvātprakāśanaṃ na kṛtam 
sū 
karṇāvataṃsādipade karṇādidhvaninirmitiḥ 
saṃnidhānādibodhārtham
avataṃsādīni karṇādyābharaṇānyevocyante tatra karṇādiśabdāḥ karṇādisthitipratipattaye 
yathā asyāḥ karṇāvataṃsena jitaṃ sarvaṃ vibhūṣaṇam 
tathaiva śobhate 'tyarthamasyāḥ śravaṇakuṇḍalam   
apūrvamadhurāmodapramoditadiśastataḥ 
āyayurbhṛṅgamukharāḥ śiraḥśekharaśālinaḥ   
atra karṇaśravaṇaśiraḥśabdāḥ saṃnidhānapratītyarthāḥ 
vidīrṇābhimukhārātikarāle saṃgarāntare 
dhanurjyākiṇacihvena doṣṇā visphuritaṃ tava   
atra dhanuḥśabda ārūḍhatvāvagataye 
anyatra tu jyābandhaniṣpandabhujena yasya viniśvasadvattkaparaṃpareṇa 
kārāgṛhe nirjitavāsavena laṅkeśvareṇoṣitamā prasādāt   
ityatra kevalo jyāśabdaḥ 
prāṇeśvarapariṣvaṅgavibhramapratipattibhiḥ 
muktāhāreṇa lasatā hasatīva stanadvayam   
atra muktānāmanyaratnāmiśritatvabodhanāya muktāśabdaḥ 
saundaryasaṃpat tāruṇyaṃ yasyāste te ca vibhramāḥ 
ṣaṭpadān puṣpamāleva kān nākarṣati sā sakhe   
atrotkṛṣṭapuṣpaviṣaye puṣpaśabdaḥ 
nirupapado hi mālāśabdaḥ puṣpasrajamevābhidhatte 
sū 
sthiteṣvetatsamarthanam 
na khalu karṇāvataṃsādivajjaghanakāñcītyādi kriyate 
jagāda madhurāṃ vācaṃ viśadākṣaraśālinīm   
ityādau kriyāviśeṣaṇatve 'pi vivakṣitārthapratītisiddhau gatārthasyāpi viśeṣyasya viśeṣaṇadānārṃtha kvacitprayogaḥ kāryaḥ iti na yuktam 
yuktatve vā caraṇatraparitrāṇarahitābhyāmapi drutam 
pādābhyāṃ dūramadhvānaṃ brajanneṣa na khidyate   
ityudāhāryam 
sū 
khyāte 'rthe nirhetoraduṣṭatā
yathā candraṃ gatā pajhaguṇānna bhuhkte pajhāśritā cāndramasīmabhikhyām 
umāmukhaṃ tu pratipadya lolā dvisaṃśrayāṃ prītimavāpa lakṣmīḥ   
atra rātrau pajhasya saṃkocaḥ
divā candaramasaśva niṣprabhatvaṃ lokaprasiddhamiti na bhuṅkte'
iti hetuṃ nāpekṣate 
sū 
anukaraṇe tu sarveṣām 
sarveṣāṃ śrutikaṭuprabhṛtīnāṃ doṣāṇām 
yathā mṛgacakṣuṣamadrākṣamityādi kathayatyayam 
paśyaiṣa ca gavityāha sutrāmāṇaṃ yajeti ca   
sū 
vaktrādyaucityavaśāddoṣo 'pi guṇaḥ kvacitkvacinnobhau 
vaktṛpratipādyavyaṅgyavācyaprakaraṇādīnāṃ mahimnā doṣo 'pi kvacidguṇaḥ kvacinna doṣo na guṇaḥ 
tatra vaiyākaraṇādau vaktari pratipādye ca raudrādau ca rase vyaṅgye kaṣṭatvaṃ guṇaḥ 
krameṇodāharaṇam dīdhīṅvevīṅsamaḥ kaśvidguṇavṛddhyorabhājanam 
kvippratyayanibhaḥ kaśvidyatra saṃnihite na te   
yadā tvāmahamadrākṣaṃ padavidyāviśāradam 
upādhyāyaṃ tadāsmārṣaṃ samasprākṣaṃ ca saṃmadam   
antraprotabṛhatkapālanalakakrūrakvaṇatkaṅkaṇa prāyaprehkhitabhūribhūṣaṇaravairāghoṣayantyambaram 
pītaccharditaraktakardamaghanaprāgmāraghorollasa dvyālolastanabhārabhairavavapurdarpoddhataṃ dhāvati   
vācyavaśādyathā mātaṅgāḥ kimu valgitaiḥ kimaphalairāḍambarairjambukāḥ sāraṅgā mahiṣā madaṃ vrajatha kiṃ śūnyeṣu śūrā na ke 
kopāṭopasamudbhaṭotkaṭasaṭākoṭeribhāreḥ puraḥ sindhudhvānini huṅkṛte sphurati yat tadgarjitaṃ garjitam   
atra siṃhe vācye paruṣāḥ śabdāḥ 
prakaraṇavaśādyathā raktāśoka kṛśodahī kva nu gatā tyaktvānuraktaṃ janaṃ no dṛṣṭeti mudhaiva cālayasi kiṃ vātāvadhūtaṃ śiraḥ 
utkaṇṭhāghaṭamānaṣaṭpadaghaṭāsaṃghaṭṭadaṣṭacchada statpādāhatimantareṇa bhavataḥ puṣpodghamo 'yaṃ kutaḥ   
atra śirodhūnanena kupitasya vacasi 
kvacinnīrase na guṇo na doṣaḥ 
yathā śīrṇagrāṇāṅgripāṇīn vraṇibhirapaghanairghargharāvyaktaghoṣān dīrghāghrātānaghaughaiḥ punarapi ghaṭayatyeka ullāghayan yaḥ 
gharmāṃśostasya vo 'ntardviguṇaghanaghṛṇānighnanirvighnavṛtter dattārghāḥ siddhasaṃgharvidadhatu ghṛṇayaḥ śīghramaṃhovighātam   
aprayuktanihatārthau śleṣādāvaduṣṭau 
yathā yena dhvastamanobhavena balijitkāyaḥ purā strīkṛto yaśvodvṛttabhujaṅgahāravalayogaṅgāṃ ca yo 'dhārayat 
yasyāhuḥ śaśimacchirohara iti stutyaṃ ca nāmāmārāḥ pāyātsa svayamandhakakṣayakarastvāṃ sarvadomādhavaḥ   
atra mādhavapakṣe śaśimadandhakakṣayaśabdāvaprayuktanihatārthau 
aślīlaṃ kvacidguṇaḥ 
 yathā suratārambhagoṣṭyām vdyarthaiḥ padaiḥ piśunayecca rahasyavastu iti kāmaśāstrasthitau karihastena saṃbādhe saṃbādhe praviśyāntarviloḍite 
upasarpan dhvajaḥ puṃsaḥ sādhanāntarvirājate   
śamakathāsu uttānocchūnamaṇḍūkapāṭitodarasaṃnibhe 
kledini strīvraṇe saktirakṛmeḥ kasya jāyate   
nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena 
raktaprasādhitabhuvaḥ kṣatavigrahāśva svasthā bhavantu kururājasutāḥ sabhṛtyāḥ   
atra bhāvyamaṅgalasūcakam 
saṃdigdhamapi vācyamahimnā kvacinniyatārthapratītikṛcvena vyājastutiparyavasāyitve guṇaḥ 
yathā pṛthukārtasvarapātraṃ bhūṣitaniḥśeṣaparijanaṃ deva 
vilasatkareṇugahanaṃ saṃprati samamāvayoḥ sadanam   
pratipādyapratipādakayorjñatve satyapratītaṃ guṇaḥ 
yathā ātmārāmā vihitaratayo nirvikalpe samādhau jñānodrekādvighaṭitatamogranthayaḥ sacvaniṣṭhāḥ 
yaṃ vīkṣante kamapi tamasāṃ jyotiṣāṃ vā parastā ttaṃ mohāndhaḥ kathamayamamuṃ vetti devaṃ purāṇam   
svayaṃ vā parāmarśe 
yathā ṣaḍadhikadaśanāḍīcakramadhyasthitātmā hṛdi vinihitarūpaḥ siddhidastadvidāṃ yaḥ 
avicalitamanobhiḥ sādhakairmṛgyamāṇaḥ sa jayati pariṇaddhaḥ śaktibhiḥ śaktināthaḥ   
adhamaprakṛtyuktiṣu grāmyo guṇaḥ 
yathā phullukkaraṃ kalamakūraṇihaṃ vahanti je sindhuvāraviḍavā maha vallahā de 
je gālidassa mahisīdahiṇo saricchā de kiṃ ca muddhaviaillapasūṇapuñjā   
atra kalamabhaktamahiṣīdadhiśabdā gramyā api vidūṣakoktau 
nyūnapadaṃ kvacidguṇaḥ 
yathā gāḍhāliṅganavāmanīkṛtakucaprodbhūtaromodgamā sāndrasneharasātirekavigalacchrīmannitambāmbarā 
mā mā mānada māti māmalamiti kṣāmākṣarollāpinī suptā kiṃ nu mṛtā nu kiṃ manasi me līnā vilīnā nu kim   
kvacinna guṇo na doṣaḥ 
yathā tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ 
tāṃ hartuṃ vibudhadviṣo 'pi na ca me śaktāḥ purovartinīṃ sā cātyantamagocaraṃ nayanayoryāteti ko 'yaṃ vidhiḥ   
atra pihitetyato 'nantaraṃ naitadyataḥ'
ityetairnyūnaiḥ padairviṃśeṣabuddherakaraṇānna guṇaḥ 
uttarā pratipattiḥ pūrvāṃ pratipattiṃ bādhate
iti na doṣaḥ 
adhikapadaṃ kvacidguṇaḥ 
yathā yadvañcanāhitamatirbahu cāṭugarbhaṃ kāryonmukhaḥ khalajanaḥ kṛtakaṃ bravīti 
tatsādhavo na na vidanti vidanti kiṃtu kartuṃ vṛthā praṇayamasya na pārayanti   
atra vidanti'
iti dvitīyamanyayogavyavacchedaparam 
yathā vā vada vada jitaḥ sa śatrurna hato jalpaṃśva tava tavāsmīti 
citraṃ citramarodīddhā heti paraṃ mṛte putre   
ityevamādau harṣabhayādiyukte vaktari 
kathitapadaṃ kvacidguṇaḥ
lāṭānuprāse
arthāntarasaṃkramitavācye vihitasyānuvādyatve ca 
krameṇodāharaṇam sitakarakararuciravibhā vibhākarākāra dharaṇidhara kīrtiḥ 
pauruṣakamalā kamalā sāpi tavaivāsti nānyasya   
tālā jāaṃti guṇā jālā de sahiaehiṃ dheppanti 
raikiraṇāṇuggahiāiṃ honti kamalāiṃ kamalāiṃ   
jitendriyatvaṃ vinayasya kāraṇaṃ guṇaprakarṣo vinayādavāpyate 
guṇaprakarṣeṇa jano 'nurajyate janānurāgaprabhavā hi saṃpadaḥ   
patatprakarṣamapi kvacidguṇaḥ 
yathā udāhṛte prāgaprāptetyādau   
samāptapunarāttaṃ kvacinna guṇo na doṣaḥ 
yatra na viśeṣaṇamātradānārthaṃ punargrahaṇam api tu vākyāntarameva kriyate 
yathā atraiva prāgaprāptetyādau   
apadasthasamāsaṃ kvacidguṇaḥ yathā
udāhṛte raktāśeketyādau   
garbhitaṃ tathaiva 
yathā humi avahatthiareho ṇiraṃkuso aha vivearahio vi 
siviṇe vi tumammi puṇo pattihi bhattiṃ ṇa pasumarāmi   
atra pratīhīti madhye dṛḍhapratyayotpādanāya 
evamanyadapi lakṣyāllakṣyam 
sū 
vyabhicārirasasthāyibāvānāṃ śabdavācyatā 
kaṣṭakalpanayā vyattkiranubāvavibhāvayoḥ 
pratikūlavibhāvādigraho dīptiḥ punaḥ punaḥ 
akāṇḍe prathanacchedau aṅgasyāpyativistṛtiḥ 
aṅgino 'nanusaṃdhānaṃ prakṛtīnāṃ viparyayaḥ 
anahgasyābhidhānaṃ ca rase doṣāḥ syurīdṛśāḥ 
 svaśabdopādānaṃ vyabhicāriṇo yathā savrīḍā dayitānane sakaruṇā mātaṅgacarmāmbare satrāsā bhūjage savismayarasā candre 'mṛtasyandini 
serṣyā jahnusutāvalokanavidhau dīnā kapālodare pārvatyā navasaṃgamapraṇayinī dṛṣṭiḥ śivāyāstu vaḥ   
atra vrījādīnām 
vyānamrā dayitānane mukulitā mātaṅgacarmāmbare sotkampā bhujage nimeṣarahitā candre 'mṛtasyandini 
mīladbhrūḥ surasindhudarśanavidhau mlānā kapālodare'
ityādi tu yuktam 
 rasasya svaśapdena vā vācyatvam 
krameṇodāharaṇam tāmanahgajayamaṅgalaśriyaṃ kiṃciduccabhūjamūlalokitām 
netrayoḥ kṛtavato 'sya gocare ko 'pyajāyata raso nirantaraḥ   
ālokya komalakapolatalābhiṣiktavyaktānurāgasubhagāmabhirāmamūrtim 
paśyaiṣa bālyamatiṣtya vivartamānaḥ śṛhgārasīmani taraṅgitamātanoti   
 sthāyino yathā saṃprahāre praharaṇaiḥ prahārāṇā parasaparam ṭhaṇatkāraiḥ śrutikatairutsāhastasta ko 'pyabhūt   
atrotmāhasya 
 karpūradhūlidhavaladyutipūradhautadiṅnaṇḍale śiśirarociṣi tasya yūnaḥ 
līlāśiroṃ'gukaniveśaviśeṣakḷptivyaktasasastanonnatirabhūnnayānapo sā   
atroddīpanālambanarūpāḥ sṛṅgāyogyā vibhāvā anubhāvaparalapasācayinaḥ sthitā iti paṣṭakalpanā 
 pariharati ratiṃ matiṃ lunīte skhalati bhṛśaṃ parivartate ca bhūyaḥ 
iti bata viṣamā daśāsya dehaṃ paribhavati prasabhaṃ kimatra kurmaḥ   
atra ratiparihārādīnāmanubhāvānāṃ karuṇādāvapi saṃbhavātkāminīrūpo vibhāvo yatnataḥ pratipādyaḥ 
 prasāde vartasva prakaṭaya mudaṃ saṃtyaja ruṣaṃ priye śuṣyantyaṅgānyamṛtamiva te siñcati vacaḥ 
nidhānaṃ saukhyānāṃ kṣaṇamabhimukhaṃ sthāpaya mukhaṃ na mugdhe pratyetuṃ prabhavati gataḥ kālahariṇaḥ   
atra śṛṅgāre pratikūlasya śāntasyānityatāprakāśanarūpo vibhāvastatprakāśito nirvedaśva vyabhicārī upāttaḥ 
ṇihuaramaṇammi loaṇapahammi paḍie guruaṇamajjhammi 
saalaparihārahiaā vaṇagamaṇaṃ evva mahai vahū   
atra sakalaparihāravanagamane śāntānubhāvau 
indhanādyānayanavyājenopabhogārthaṃ vanagamanaṃ cet na doṣaḥ 
 dīptiḥ punaḥpunaryathā kumārasaṃbhave rativilāpe 
 akāṇḍe prathanaṃ yathā veṇīsaṃhāre dvitīye 'ṅke 'nekavīrakṣaye pravṛtte bhānumatyā saha duyārdhenasya śṛṅgāravarṇanam 
 akāṇḍe chedo yathā vīracarite dvitīye 'ṅke rāghavabhārgavayordhārādhirūḍhaṃ vīrarase kaṅkaṇamojanāya gacchāmi'
iti rāghavasyoktau 
 aṅgasyāpradhānasyātivistareṇa varṇanam 
yathā hayagrīvavadhe hayagrīvasya 
 aṅgino 'nanusaṃdhānam 
yathā ratnāvalyāṃ caturthe 'ṅke bābhravyāgamane sāgarikāyā vismṛtiḥ 
 prakṛtayo divyā adivyā divyādivyāśva vīraraudraśṛṅgāraśāntarasapradhānā dhīrodāttadhīroddhatadhīralalitadhīrapraśāntāḥ
uttamādhamamadhmamāśva 
tatra ratihāsaśokādbhutāni
adivyāttamaprakṛtivat divyeṣvapi 
kiṃ tu ratiḥ saṃbhogaśṛṅgārarūpāṃ
uttamadevatāviṣayā na varṇanīyā 
tadvarṇanaṃ hi pitroḥ saṃbhogavarṇanamivātyantamanucitam 
krodhaṃ prabho saṃhara saṃhareti yāvadgiraḥ khe marutāṃ caranti 
tāvatsa vahnirbhavanetrajanmā bhasmāvaśeṣaṃ madanaṃ cakāra   
ityuktavat bhrukuṭhyādivikāravarjitaḥ krodhaḥ sadyaḥphaladaḥ svargapātālagaganasamudrollaṅghanādyutsāhaśva divyeṣveva 
adivyeṣu tu yāvadavadānaṃ prasiddhamucitaṃ vā tāvadevopanibanddhavyam 
adhikaṃ nibadhyamānamasatyapratibhāsena nāyakavadvartitavyaṃ na pratināyakavat'
ityupadeśe na paryavasyet 
divyādivyeṣu
ubhayathāpi 
evamuktasyaucityasya divyādīnāmiva dīrodāttādīnāmapyanyathāvarṇanaṃ viparyayaḥ 
tatrabhavan bhagavannityuttamena na
adhamena muniprabhṛtau na rājādau bhaṭṭāraketi nottameti nottamena rājādau prakṛtiviparyayāpattervācyam 
evaṃ deśakālavayojātyādīnāṃ veṣavyavahārādikamucitamevopanibanddhavyam 
 anahgasya rasānupakārakasya varṇanam 
yathā karpūramañjaryāṃ nāyikayā svātmanā ca kṛtaṃ vasantavarṇanamanādṛtya bandivarṇitasya rājñā praśaṃsanam 
īdṛśāḥ iti 
nāyikāpādaprahārādinā nāyakakopādivarṇanam 
uktaṃ hi dhvanikṛtā anaucityādṛte nānyad rasabhaṅgasya kāraṇam 
aucityopanibandhastu rasasyopaniṣatparā 
iti 
idānīṃ kvacidadoṣā apyete
ityucyante 
sū 
na doṣaḥ svapadenoktāvapi saṃcāriṇaḥ kvacit 
yathā autsukyena kṛtatvarā sahabhuvā vyāvartamānā hriyā taistairbandhuvadhūjanasya vacanairnītābhimukhyaṃ punaḥ 
dṛṣṭvāgre varamāttasādhvasarasā gaurī nave saṃgame saṃrohatpulakā hareṇa hasatā śliṣṭā śivāyāstu vaḥ   
atrautsukyaśabda iva tadanubhāvo na tathāpratītikṛt 
ata eva dūrādutsukam'
 ityādau vrīḍāpremādyanubhāvānāṃ vivalitatvādīnāmivapotsukatvānubhāvasya sahasāprasaraṇādirūpasya tathā pratipattikāritvābhāvādutsukamiti kṛtam 
sū 
saṃcāryādorviruddhasya bādhyasyoktirguṇāvahā 
bādhyatvenoktirna paramadoṣaḥ
yāvat prakṛtarasaparipoṣakṛt 
yathā kvākāryaṃ śaśalakṣmaṇaḥ kva ca kulam' ityādau   
atra vitarkādiṣu
udgateṣvapi cintāyāmeva viśrāntiriti prakṛtarasaparipoṣaḥ 
pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ 
āvedayati nitāntaṃ kṣetriyarogaṃ sakhi hṛdantaḥ   
ityādau sādhāraṇatvaṃ pāṇḍutādīnāmiti na viruddham 
satyaṃ manoramā rāmāḥ satyaṃ ramyā vibhūtayaḥ 
kiṃ tu mattāṅganāpāṅgabhaṅgalolaṃ hi jīvitam   
ityatrādyamardhaṃ bādhyatvenaivoktam 
jīvitādapi
adhikamapāṅgabhaṅgasyāsthiratvamiti prasiddhabhahguropamānatayopāttaṃ śāntameva puṣṇāti na punaḥ śṛṅgārasyātra pratītistadaṅgāpratipatteḥ 
na tu vineyonmukhīkaraṇamatra parihāraḥ śāntaśṛṅgārayornairantaryasyābhāvāt 
nāpi kāvyaśobhākaraṇam rasāntarādanuprāsamātrādvā tathābhāvāt 
sū 
āśrayaikye viruddho yaḥ sa kāryo bhinnasaṃśrayaḥ 
rasāntareṇāntarito nairantaryeṇa yo rasaḥ 
vīrabhayānakayorekāśrayatvena virodha iti pratipakṣagatatvena bhayānako niveśayitavyaḥ 
śāntaśṛṅgārayostu nairantaryeṇa virodha iti rasāntaramantare kāryam yathā nāgānande śāntasya jīmūtavāhanasya aho gītam aho vāditram'
ityadbhutamantarniveśya malayavatīṃ pratiśṛhgāro nibaddhaḥ 
na paraṃ prabandhe yāvadekasminnapi vākye rasāntaravyavadhinā virodho nivartate 
yathā bhūreṇudigdhān navapārijātamālārajovāsitabāhumadhyāḥ 
gāḍhaṃ śivābhiḥ parirabhyamāṇān surāṅganāśliṣṭabhujāntarālāḥ   
saśoṇitaiḥ kravyabhujāṃ sphuradbhiḥ pakṣaiḥ khagānāmupavījyamānān 
saṃvījitāśvandanavārisekaiḥ sugandhibhiḥ kalpalatādukūlaiḥ   a 
vimānaparyaṅkatale niṣaṇṇāḥ kutūhalāviṣṭatayā tadānīm 
nirdiśyamānān lalanhgulībhirvīrāḥ svadehān patitānapaśyan   
atra bībhatsaśṛṅgārayorantarvīraraso niveśitaḥ 
sū 
smaryamāṇo viruddho 'pi sāmyenātha vivakṣitaḥ 
aṅginyaṅgatvamāptau yau tau na duṣṭau parasparam 
ayaṃ sa raśanotkarṣī pīnastanavimardanaḥ 
nābhyūrujadhanasparśī nīvīvisraṃsanaḥ karaḥ   
etat bhūriśravasaḥ samarabhuvi patitaṃ hastamālokya tadvadhūrabhidadhau 
atra pūrvāvasthāsmaraṇaṃ ṣṛṅgārāṅgamapi karuṇaṃ paripoṣayati 
dantakṣatāni karajaiśva vipāṭitāni prodbhinnasāndrapulake bhavataḥ śarīre 
dattāni raktamanasā mṛgarājavadhvā jātaspṛhairmunibhirapyavalokitāni   
atra kāmukasya dantakṣatādīni yathā camatkārakārīṇi tathā jinasya 
yathā vā paraḥ śṛṅgārī tadavalokanātsaspṛhastadvat etaddṛśo munaya iti sāmyavivakṣā 
krāmantyaḥ kṣatakomalāṅguligaladraktaiḥ sadarbhāḥ sthalīḥ pādaiḥ pātitayāvakairiva galadbāṣpāmbudhautānanā 
bhītā bhartṛkarāvalambitakarāstvacchatrunāryo 'dhunā dāvāgriṃ parito bhramanti punarapyudyadvivāhā iva   
atra cāṭuke rājaviṣayā ratiḥ pratīyate 
tatra karuṇa iva śaṅgāro 'pyaṅgamiti tayorna virodhaḥ 
yathā ehi gaccha patottiṣṭa vada maunaṃ samācara 
evamāśāgrahagrastaiḥ krīḍanti dhanino 'rthibhiḥ   
ityatra ehīti krīḍhanti gaccheti krīḍantīti krīḍanāpekṣayorāgamanagamanayorna virodhaḥ 
kṣipto hastāvalagraḥ prasabhamabhihato 'pyādadānoṃ'śukāntaṃ gṛhṇan keśeṣvapāstaśvaraṇanipatito nekṣitaḥ saṃbhrameṇa 
āliṅgan yo 'vadhūtastripurayuvatibhiḥ sāśrunetrotpalābhiḥ kāmīvārdrāparādhaḥ sa dahatu duritaṃ śāṃbhavo vaḥ śarāgniḥ   
ityatra tripuraripuprabhāvātiśayasya karuṇo 'ṅgam tasya tu śṛṅgāraḥ
tathāpi na karuṇe viśrāntiriti tasyāṅgataiva 
athavā prāk yathā kāmuka ācarati sma tathā śarāgniriti śṛṅgārapoṣitena karuṇena mukhya evārtha upodbalyate 
uktaṃ hi guṇaḥ kṛtātmasaṃskāraḥ pradhānaṃ pratipadyate 
pradhānasyopakāre hi tathā bhūyasi vartate' 
iti 
prāk pratipāditasya rasasya rasāntareṇa na virodhaḥ
nāpyaṅgāṅgibhāvo bhavati
iti rasaśabdenātra sthāyibhāva upalakṣyate 
iti kāvyaprakāśe doṣadarśano nāma saptama ullāsaḥ 
 atha aṣṭama ullāsaḥ 
evaṃ doṣānuktvā guṇālaṃkāravivekamāha sū 
ye rasasyāṅgino dharmāḥ śauryādaya ivātmanaḥ 
utkarṣahetavaste syuracalasthitayo guṇāḥ 
ātmana eva hi yathā śauryādayo nākārasya tathā rasasyaiva mādhuryādayo guṇā na varṇānām 
kvacitu śauryādisamucitasyākāramahacvāderdarśanāt ākāra evāsya śūraḥ'
ityādervyavahārādanyatrāśūre 'pi vitatākṛtitvamātreṇa śūraḥ'
iti kvāpi śūre 'pi mūrtilāghavamātreṇa aśūraḥ' iti
aviśrāntapratītayo yathā vyavaharanti tadvanmadhurādivyañjakasukumārādivarṇānāṃ madhurādivyavahārapravṛtteramadhurādirasāṅgānāṃ
varṇānāṃ saukumāryādimātreṇa mādhuryādi madhurādirasopakaraṇānāṃ teṣāmasaukumāryāderamādhuryādi
rasaparyantaviśrāntapratītivandhyā vyavaharanti
ata eva mādhuryādayo rasadharmāḥ samucitairvarṇairvyajyante na tu varṇamātrāśrayāḥ 
yathaiṣāṃ vyañjakatvam tathodāhariṣyate 
sū 
upakurvanti taṃ santaṃ ye 'ṅgadvāreṇa jātucit 
hārādivadalaṃkārāste 'nuprāsopamādayaḥ 
ye vācakavācyalakṣaṇāṅgātiśayamukhena mukhyaṃ rasaṃ saṃbhavinamupakurvanti te kaṇṭhādyaṅgānāmutkarṣādhānadvāreṇa śarīriṇo 'pi
upakārakā hārādaya ivālaṃkārāḥ 
yatra tu nāsti rasastatroktivaicitryamātraparyavasāyinaḥ 
kvacittu santamapi nopakurvanti 
yathākramamudāharaṇāni apasāraya ghanasāraṃ kuru hāraṃ dūra eva kiṃ kamalaiḥ 
alamalamāli mṛṇālaiḥ iti vadati divāniśaṃ bālā   
ityādau vācakamukhena manorāgastīvraṃ viṣamiva visarpatyavirataṃ pramāthī nirdhūmaṃ jvalati vidhutaḥ pāvaka iva 
hinasti pratyaṅgaṃ jvara iva garīyānita ito na māṃ trātuṃ tātaḥ prabhavati na cāmbā na bhavatī   
ityādau vācyamukhenālaṃkārau rasamupakurutaḥ 
citte vihaṭṭadi ṇa ṭuṭṭadi sā guṇesuṃ sejjāsu loṭṭadi visaṭṭadi dimmuhesuṃ 
bolammi vaṭṭadi pavaṭṭadi kavvabandhe jhāṇeṇa ṭuṭṭadi ciraṃ taruṇī taraṭṭī   
ityādau vācakameva 
mitre kvāpi gate saroruhavane baddhānane tāmyati krandatsu bhramareṣu vīkṣya dayitāsannaṃ puraḥ sārasam 
cakrāhvena viyoginā bisalatā nāsvāditā nojjhitā kaṇṭhe kevalamargaleva nihitā jīvasya nirgacchataḥ   
ityādau vācyameva na tu rasam 
atra bisalatā na jīvaṃ roddhuṃ kṣameti prakṛtānanuguṇopamā 
eṣa eva ca guṇālaṃkārapravibhāgaḥ 
evaṃ ca samavāyavṛcyā śauryādayaḥ saṃyogavacyātu hārādaya ityastu guṇālaṃkārāṇāṃ bhedaḥ
ojaḥprabhṛtīnāmanuprāsopamādīnāṃ cobhayeṣāmapi samabāyavṛcyā sthitiriti gaḍḍalikāpravāheṇaivaiṣāṃ bhedaḥ ityabhidhānamasat 
yadapyuktam kāvyaśobhāyāḥ kartāro dharmā guṇāstadatiśayahetavastvalaṃkārāḥ iti tadapi na yuktam 
yataḥ kiṃ samastairguṇaiḥ kāvyavyavahāraḥ
uta katipayaiḥ 
yadi samastaiḥ
tatkathamasamastaguṇā gauḍī pāñcālī ca rītiḥ kāvyasyātmā 
ata katipayaiḥ
tataḥ adrāvatra prajvalatyagniruccaiḥ prājyaḥ prodyannullasatyeṣa dhūmaḥ   
ityādāvojaḥprabhṛtiṣu guṇeṣu satsu kāvyavyavahāraprāptiḥ 
svargaprāptiranenaiva dehena varavarṇinī 
asyā radacchadaraso nyakkarotitarāṃ sudhām   
ityādau viśeṣoktivyatirekau guṇanirapekṣau kāvyavyavahārasya pravartakau 
idānīṃ guṇānāṃ bhedamāha sū 
mādhuryaujaḥprasādākhyāstrayaste na punardaśa 
eṣāṃ krameṇa lakṣaṇamāha sū 
āhlādakatvaṃ mādhuryaṃ śṛṅgāre drutikāraṇam 
śṛṅgāre arthāt saṃbhoge 
drutirgalitatvamiva 
śravyatvaṃ punarojaḥprasādayorapi 
sū 
karuṇe vipralambhe tacchānte cātiśayānvitam 
atyantadrutihetutvāt 
sū 
dīptyātmavistṛterheturoja vīrarasasthiti 
cittasya vistārarūpadīptatvajanakamojaḥ 
sū 
bībhatsaraudrarasayostasyādhikyaṃ krameṇa ca 
vīrādbībhatse tato raudre sātiśayamojaḥ 
sū 
śuṣkendhanāgnivat svacchajalavatsahasaiva yaḥ 
sū 
vyāpnotyanyat prasādo 'sau sarvatra vihitasthitiḥ 
anyaditi 
vyāpyamiha cittam 
sarvatreti 
sarveṣu raseṣu sarvāsu racanāsu ca 
guṇavṛttyā punasteṣāṃ vṛttiḥ śabdārthayormatā 
guṇavṛcyā upacāreṇa 
teṣāṃ guṇānām 
ākāre śauryasyeva 
kutastraya eva na daśa ityāha sū 
kecidantarbhavantyeṣu doṣatyāgātpare śritāḥ 
anye bhajanti doṣatvaṃ kutracit na tato daśa 
bahūnāmapi padānāmekapadavadbhāsanātmā yaḥ śleṣaḥ
yaśvārohāvarohakramarūpaḥ samādhiḥ
yā ca vikaṭatvalakṣaṇā
udāratā yaśvaujomiśritaśaithilyātmā prasādaḥ
teṣāmojasyantarbhāvaḥ 
pṛthakpadatvarūpaṃ mādhuryaṃ bhaṅgyā sākṣādupāttam 
prasādenārthavyaktirgṛhītā 
mārgābhedarūpā samatākvaciddoṣaḥ 
tathāhi mātaṅgāḥ kimu valgitaiḥ'
ityādau siṃhābhidhāne masṛṇamārgatyāgau guṇaḥ 
kaṣṭatvagrāmyatvayorduṣṭatābhidhānāttannirākaraṇenāpāruṣyarūpaṃ saukumāryam aujjvalyarūpā kāntiśva svīkṛtā 
evaṃ na daśa śabdaguṇāḥ 
padārthe vākyaracanaṃ vākyārthe ca padābhidhā 
prauḍhirvyāsasamāsau ca sābhiprāyatvamasya ca 
' iti yā prauḍhiḥ oja ityuktaṃ tat vaicitryamātram na guṇaḥ 
tadabhāve 'pi kāvyavyavahārapravṛtteḥ 
apuṣṭārthatvādhikapadatvānavīkṛtatvāmaṅgalarūpāślīlagrāmyāṇāṃ nirākaraṇena ca sābhiprāyatvarūpamojaḥ
arthavaimalyātmā prasādaḥ
uktivaicitryarūpaṃ mādhuryam apāruṣyarupaṃ saukumāryam agrāmyatvarupā
udāratā ca svīkṛtāni 
abhidhāsyamānasvabhāvoktyalaṃkāreṇa rasadhvaniguṇībhūtavyahgyābhyāṃ ca vastusvabhāvasphuṭatvarūpā
arthavyaktiḥ
dīptarasatvarupā kāntiśva svīkṛtā 
kramakauṭilyānulbaṇatvopapattiyogarūpaghaṭanātmā śleṣo 'pi vicitratvamātram 
avaiṣamyasvarūpā samatā doṣābhāvamātraṃ na punarguṇaḥ 
kaḥ khalvanunmatto 'nyasya prasyāve 'nyadabhidadhyāt 
arthasyāyoneranyacchāyāyonervā yadi na bhavati darśanaṃ tatkathaṃ kāvyam ityarthadṛṣṭirūpaḥ samādhirapi na guṇaḥ 
sū 
tena nārthaguṇā vācyāḥ vācyāḥ vaktavyāḥ 
sū 
proktāḥ śabdaguṇāśva ye 
varṇāḥ samāso racanā teṣāṃ vyañjakatāmitāḥ 
ke kasya ityāha sū 
mūrdhni vargāntyagāḥ sparśā aṭavargā raṇau laghū 
avṛttirmadhyavṛttirvā mādhurye ghaṭanā tathā 
ṭaṭhaḍaḍhavarjitāḥ kādayo māntāḥ śirasi nijavargāntyayuktāḥ
tathā rephaṇakārau hrasvāntaritāviti varṇāḥ samāsābhāvo madhyamaḥ samāso veti samāsaḥ
tathā mādhuryavatī padāntarayogena racanā mādhuryasya vyañjikā 
udāharaṇam anaṅgaraṅgapratimaṃ tadaṅgaṃ bhaṅgībhiraṅgīkṛtamānatāṅgyāḥ 
kurvanti yūnāṃ sahasā yathaitāḥ svāntāni śāntāparacintanāni   
sū 
yoga ādyatṛtīyābyāmantyayo reṇa tulyayoḥ 
ṭādiḥ śaṣau vṛttidairdhyaṃ gumpha uddhata ojasi 
vargaprathamatṛtīyābhyāmantyayoḥ
dvitīyacaturthayoḥ
repheṇa
adha upari
ubhayatra vā yasya kasyacit tulyayoḥ
tena tasyaiva saṃbandhaḥ ṭavargo 'rthāt ṇakāravarjaḥ śakāraṣakārau dīrghasamāsaḥ
vikaṭā saṃghaṭanā ojasaḥ 
udāharaṇammūrdhnāmudvṛttakṛttetyādi   
sū 
śrutimātreṇa śabdāttu yenārthapratyayo bhavet 
sādhāraṇaḥ samagrāṇāṃ sa prasādo guṇo mataḥ 
samagrāṇāṃ rasānāṃ saṃghaṭanānāṃ ca 
udāharaṇam parimlānaṃ pīnastanajaghanasaṃgādubhayata stanormadhyasyāntaḥ parimilanamaprāpya haritam 
idaṃ vyastanyāsaṃ śrlathabhujalatākṣepavalanaiḥ kṛśāhgyāḥ saṃtāpaṃ vadati bisinīpatraśayanam   
yadyapi guṇaparatantrāḥ saṃghaṭanādayastathāpi sū 
vaktṛvācyaprabandhānāmaucityena kvacitkvacit 
racanāvṛttivarṇānāmanyathātvamapīṣyate 
kvacidvācyaprabandhānapekṣayā vaktraucityādeva racanādayaḥ 
yathā mantāyastārṇavāmbhaḥplutakuharacalanmandaradhvānadhīraḥ koṇāghāteṣu garjatpralayaghanaghaṭānyonyasaṃghaṭṭacaṇḍaḥ 
kṛṣṇākrodhāgraḍūtaḥ kurukulanidhanotpātanirghātavātaḥ kenāsmatsiṃhanādapratirasitasakho dundubhistāḍito 'sau   
atra hi na vācyaṃ krodhādibyañjakam 
abhineyārthaṃ ca kāvyamiti tatpratikūlā uddhatā racanādayaḥ 
vaktā cātra bhīmasenaḥ 
kvacidvaktṛprabandhānapekṣayā vācyaucityādeva rajanādayaḥ 
yathā prauḍhacchedānurūpocchalanarayabhavatsaiṃhikeyopaghāta trāsākṛṣṭāśvatiryagvalitaravirathenāruṇenekṣyamāṇam 
kurvat kākutsthavīryastutimiva marutāṃ kandharārandhrabhājāṃ bhāṃkārairbhīmametannipatati viyataḥ kumbhakarṇottamāhgam   
kvacidvaktṛvācyānapekṣāḥ prabandhocitā eva te 
tathāhiākhyāyikāyāṃ śṛṅgāre 'pi na masṛṇavarṇādayaḥ kathāyāṃ raudre 'pi nātyantamuddhatāḥ
nāṭakādau raudre 'pi na dīrghasamāsādayaḥ 
evamanyadapyaucityamanusartavyam 
iti kāvyaprakāśe guṇālaṃkārabhedaniyataguṇanirṇayo nāma aṣṭama ullāsaḥ   
 atha navama ullāsaḥ 
guṇavivecane kṛte 'laṃkārāḥ prāptāvasarāḥ
iti saṃprati śabdālaṃkārānāha sū 
yaduktamanyathā vākyamanyathānyena yojyate 
śleṣeṇa kākvā vā jñeyā sā vakroktistathā dvidhā 
tatheti śleṣavakroktiḥ kākuvakroktiśva 
tatra padabhaṅgaśleṣeṇa yathā nārīṇāmanukūlamācarasi cejjānāsi kaśvetano vāmānāṃ priyamādadhāti hitakṛnnaivābalānāṃ bhavān 
yuktaṃ kiṃ hitakartanaṃ nanu balābhāvaprasiddhātmanaḥ sāmarthyaṃ bhavataḥ purandaramatacchedaṃ vidhātuṃ kutaḥ   
abhaṅgaśleṣeṇa yathā aho kenedṛśī buddhirvāruṇā tava nirmitā 
triguṇā śrūyate buddhirna tu dārumayī kvacit   
kākvā yathā gurujanaparatantratayā dūrataraṃ deśamudyato gantum 
alikulakokilalalite naiṣyati sakhi surabhisamaye 'sau   
sū 
varṇasāmyamanuprāsaḥ
svaravaisādṛśye 'pi vyañjanasadṛśatvaṃ varṇasāmyam 
rasādyanugataḥ prakṛṣṭo nyāso 'nuprāsaḥ 
sū 
chekavṛttigato dvidhā 
chekāḥ vidagdhāḥ 
vṛttirniyatavarṇagato rasaviṣayo vyāpāraḥ 
gata iti chekānuprāso vṛcyanuprāsaśva 
kiṃ tayoḥ svarūpam ityāha
sū 
so 'nekasya sakṛtpūrvaḥ
anekasya arthāta vyañjanasya sakṛdekavāraṃ sādṛśyaṃ chekānuprāsaḥ 
udāharaṇam tato 'ruṇaparispandamandīkṛtavapuḥ śaśī 
dadhre kāmaparikṣāmakāminīgaṇḍapāṇḍutām   
sū 
ekasyāpyasakṛtparaḥ 
ekasya apiśabdādanekasya vyajjanasya dvirbahukṛtvo vā sādṛśyaṃ vṛcyanuprāsaḥ 
tatra sū 
mādhuryavyañjakairvarṇairupanāgarikocyate 
sū 
ojaḥprakāśakaistaistu paruṣā
ubhayatrāpi prāgudāhṛtam 
sū 
komalā paraiḥ 
paraiḥ śeṣaiḥ 
tāmeva kecit grāmyeti vadanti 
udāharaṇam apasāraya ghanasāraṃ kuru hāraṃ dūra eva kiṃ kamalaiḥ 
alamalamāli mṛṇālairiti vadati divāniśaṃ bālā   
sū 
keṣāṃcidetā vaidarbhīpramukhā rītayo matāḥ 
etāstisro vṛttayaḥ
vāmanādīnāṃ mate vaidarbhīgauḍīpāñcālyākhyā rītayo matāḥ 
sū 
śābdastu lāṭānuprāso bhede tātparyamātrataḥ 
śabdagato 'nuprāsaḥ śabdārthayorabhede 'pyanvayamātrabhedāt lāṭajanavallabhatvācca lāṭānuprāsaḥ 
eṣa padānuprāsa ityanye 
sū 
padānāṃ saḥ
sa iti lāṭānuprāsaḥ 
udāharaṇam yasya na savidhe dayitā davadahanastuhinadīdhitistasya 
yasya ca savidhe dayitā davadahanastuhinadīdhitistasya   
sū 
padasyāpi
apiśabdena sa iti samuccīyate 
udāharaṇam vadanaṃ varavarṇinyāstasyāḥ satyaṃ sudhākaraḥ 
sudhākaraḥ kva nu punaḥ kalaṅkavikalo bhavet   
sū 
vṛttāvanyatra tatra vā 
nāmnaḥ sa vṛcyavṛcyośca
ekasmin samāse bhinne vā samāse samāsāsamāsayorvā nāmnaḥ prātipadikasya na tu padasya sārūpyam 
udāharaṇam sitakarakararucitavibhā vibhākarākāra dharaṇidhara kīrtiḥ 
pauruṣakamalā kamalā sāpi tavaivāsti nānyasya   
sū 
tadevaṃ pañcadhā mataḥ 
sū 
arthe satyarthabhinnānāṃ varṇānāṃ sā punaḥśrutiḥ 
yamakam
samarasamaraso 'yamityādāvekeṣāmarthavacve
anyeṣāmanarthakatve bhinnārthānāmiti na yujyate vaktum iti
arthe satītyuktam 
seti sarorasa ityādivailakṣaṇyena tenaiva krameṇa sthitā 
sū 
pādatadbhāgavṛtti tadyātyanekatām 
prathamo dvitīyādau dvitīyastṛtīyādau tṛtīyaśvaturthe prathamastriṣvapīti sapta 
prathamo dvitīye tṛtīyaśvaturthe prathamaśvaturthe dvitīyastṛtīye iti dve 
tadevaṃ pādajaṃ navabhedam 
ardhāvṛttiḥ ślokāvṛttiśveti dve 
dvidhā vibhakte pāde prathamādipādādibhāgaḥ pūrvavat dvitīyādipādādibhāgeṣu
antabhāgo 'ntabhāgeṣviti viṃśatirbedāḥ ślokāntare hi nāsau bhāgāvṛttiḥ 
trikhaṇḍe triṃśat catuḥkhaṇḍe catvāriṃśat 
prathamapādādigatāntyārdhādibhāgo dvitīyapādādigate
ādyārdhādibhāge yamyate
ityādyanvarthatānusaraṇenānekabhedam antādikam ādyantikam tatsamuccayaḥ
madhyāṃdikam ādipadhyam antamadhyam madhyāntikaṃ teṣāṃ samuccayaḥ 
tathā tasminneva pāde
ādyādibhāgānāṃ madhyādibhāgeṣu
aniyate ca sthāne
āvṛttiriti prabhūtatamabhedam 
tadetatkāvyāntargaḍubhūtam iti nāsya bhedalakṣaṇaṃ kṛtam 
diṅbātramudāhriyate sannārībharaṇomāyamārādhya vidhuśekharam 
sannārībharaṇo 'māyastatastvaṃ pṛthivīṃ jaya   
vināyameno nayatāsukhādinā vinā yamenonayatā sukhādinā 
mahājano 'dīyata mānasādaraṃ mahājanodī yatamānasādaram   
sa tvārambharato 'vaśyamabalaṃ vitatāravam 
sarvadā raṇamānaiṣīdavānalasamasthitaḥ   
sacvārambharato 'vaśyamavalambitatāravam 
sarvadāraṇamānaiṣī davānalasamasthitaḥ   
anantamahimavyāptaviśvāṃ vedhā na veda yām 
yā ca māteva bhajate praṇate mānave dayām   
yadānato 'yadānato nayātyayaṃ na yātyayam 
śivehitāṃ śive hitāṃ smarāmitāṃ smarāmi tām   
sarasvati prasādaṃ me sthitiṃ cittasarasvati 
sara svati kuru kṣetrakurukṣetrasarasvati   
sasāra sākaṃ darpeṇa kaṃdarpeṇa sasārasā 
śarannavānā vibhrāṇā nābibhrāṇā śarannavā   
madhuparājiparājitamāninījanamanaḥsumanaḥsurabhi śriyam 
abhṛta vāritavārijaviplavaṃ sphuṭitatāmratatāmravaṇaṃ jagat   
evaṃ vaicitryasahasraiḥ sthitamanyadunneyam 
sū 
vācyabhedena bhinnā yat yugapadbhāṣaṇaspṛśaḥ 
śliṣyanti śabdāḥ śleṣo 'sāvakṣarādibhiraṣṭadhā 
arthabhedena śabdabhedaḥ'
iti darśane kāvyamārge svaro na gaṇyate'
iti ca naye vācyabhedena bhinnā api śabdā yat yugapaduccāraṇena śliṣyanti bhinnaṃ svarūpamapahnuvate sa śleṣaḥ 
sa ca varṇapadaliṅgabhāṣāprakṛtipratyayavibhaktivacanānāṃ bhedādaṣṭadhā 
krameṇodāharaṇam alaṃkāraḥ śaṅkākaranarakapālaṃ parijano viśīrṇāṅgo bhṛṅgī vasu ca vṛṣa eko bahuvayāḥ 
avastheyaṃ sthāṇorapi bhavati sarvāmaraguro rvidhau vakre mūrdhni sthitavati vayaṃ ke punaramī   
pṛthukārtasvarapātraṃ bhūṣitaniḥ śeṣaparijanaṃ deva 
vilasatkareṇugahanaṃ saṃprati samamāvayoḥ sadanam   
bhaktiprahvavilokanapraṇayinī nīlotpalaspardhinī dhyānālambanatāṃ samādhiniratairnītehitaprāptaye 
lāvaṇyasya mahānidhī rasikatāṃ lakṣmīdṛśostanvatī yuṣmākaṃ kurutāṃ bhavārtiśamanaṃ netre tanurvā hareḥ   
eṣa vacanaśleṣo 'pi 
mahadesurasaṃdhamme tamavasamāsaṃgamāgamāharaṇe 
harabahusaraṇaṃ taṃ cittamohamavasaraume sahamā   
ayaṃ sarvāṇi śāstrāṇi hṛdi jñeṣu ca vakṣyati 
sāmarthyakṛdamitrāṇāṃ mitrāṇāṃ ca nṛpātmajaḥ   
rajaniramaṇamauleḥ pādapajhāvalokakṣaṇasamayaparāptāpūrvasaṃpatsahasram 
pramathanivahamadhye jātucicvatprasādādahamucitaruciḥ syānnanditā sā tathā me   
sarvasvaṃ hara sarvasya tvaṃ bhavacchedatatparaḥ 
nayopakārasāṃmukhyamāyāsi tanuvartanam   
sū 
bhedābhāvātprakṛtyāderbhedo 'pi navamo bhavet 
navamo 'pītyapirbhinnakramaḥ 
udāharaṇam yo 'sakṛtparagotrāṇāṃ pakṣacchedakṣaṇakṣamaḥ 
śatakoṭidatāṃ bibhradvibudhendraḥ sa rājate   
atra prakaraṇādiniyamābhāvāt dvāvapyarthau vācyau 
nanu svaritādiguṇabhedāt bhinnaprayatnoccāryāṇāṃ tadabhāvādabhinnaprayatnoccāryāṇāṃ
ca śabdānāṃ bandhe 'laṃkārāntarapratibhotpattihetuḥ śabdaśleṣo 'rthaśleṣaśveti dvividho
'pyarthālaṃkāramadhye parigaṇito 'nyairiti kathamayaṃ śabdālaṃkāraḥ 
ucyateiha doṣaguṇālaṃkārāṇāṃ śabdārthagatatvena yo vibhāgaḥ saḥ
anvayavyatirekābhyāmeva vyavatiṣṭhate 
tathāhikaṣṭatvādigāḍhatvādyanuprāsādayaḥ
vyarthatvādiprauḍhyādyupamādayastadbhāvatadabhāvānuvidhāy itvādeva śabdārthagatatvena vyavasthāpyante 
svayaṃ ca pallavātāmrabhāsvatkaravirījitā 
ityabhaṅgaḥ prabhātasaṃdhyevāsvāpaphalalubdhehitapradā   
iti sabhaṅgaḥ iti dvāvapi śabdaikasamāśrayāviti dvayorapi śabdaśleṣatvamupapannam na tvādyasyārthaśleṣatvam 
arthaśleṣasya tu sa viṣayaḥ
yatra śabdaparivartane 'pi na śleṣatvakhaṇḍanā 
yathā stokenonnatimāyāti stokenāyātyadhogatim 
aho susadṛśī vṛttistulākoṭeḥ khalasya ca   
na cāyamupamāpratibhotpattihetuḥ śleṣaḥ
api tu śleṣapratibhotpattiheturupamā 
tathāhiyathā kamalamiva mukhaṃ manojñametatkacatitarām'
ityādau guṇasāmye kriyāsāmye
ubhayasāmye vā upamā 
tathā sakalakalaṃ purametañjātaṃ saṃprati sudhāśubimbamiva'
ityādau śabdamātrasāmye 'pi sāyuktaiva 
tathā hyuktaṃ rudraṭena sphuṭamarthālaṃkārāvetāvutāvupamāsamuccayau kiṃ tu 
āśritya śabdamātraṃ sāmānyamihāpi saṃbhavataḥ 
iti 
na ca kamalamiva mukham'
ityādiḥ sādhāraṇadharmaprayogaśūnya upamāviṣaya iti vaktuṃ yuktam pūrṇopamāyā nirviṣayatvāpatteḥ 
deva tvameva pātālamāśānāṃ tvaṃ nibandhanam 
tvaṃ cāmaramarudbhūmireko lokatrayātmakaḥ   
ityādiḥ śleṣasya copamādyalaṃkāravivikto 'sti viṣaya iti 
dvayoryoge
saṃkara eva 
upapattiparyālocane tu
upamāyā evāyaṃ yukto viṣayaḥ 
anyathā viṣayāpahāra eva pūrṇopamāyāḥ syāt 
na ca abindusundarī nityaṃ galallāvaṇyabindukā'
ityādau virodhapratibhotpattihetuḥ śleṣaḥ
api tu śleṣapratibhotpattiheturvirodhaḥ 
na hyatrārthadvayapratipādakaḥ śabdaśleṣaḥ
dvitīyārthasya pratibhātamātrasya prarohābhāvāt 
na ca virodhābāsa iva virodhaḥ śleṣābhāsaḥ śleṣaḥ 
tadevamādiṣu vākyeṣu śleṣapratibhotpattiheturalaṃkārāntarameva 
tathā ca sadvaṃśamuktāmaṇiḥ   
nālpaḥ kaviriva svalpaśloko deva mahān bhavān   
anurāgavatī saṃdhyā divasastatpuraḥsaraḥ 
aho daivagatiśvitrā tathāpi na samāgamaḥ   
ādāya cāpamacalaṃ kṛtvāhīnaṃ guṇaṃ viṣamadṛṣṭiḥ 
yaśvitramacyutaśaro lakṣyamabāṅkṣīnnamastasmai   
ityādauvilaṣṭaparamparinarūpakaśleṣavyatirekasamāsoktivirodhatvamucitam na tu śleṣatvam 
śabda śleṣa iti cocyate
arthālaṃkāramadhye ca lakṣyate
iti ko 'yaṃ nayaḥ 
kiṃ ca vaicitryamalaṃkāra iti ya eva kavipratibhāsaṃrambhagocarastatraiva vicitratā
iti saivālaṃkārabhūmiḥ 
arthamusvaprekṣitvameteṣāṃ śabdānāmiti cet anuprāsādīnāmapi tathaiveti te 'pyarthālaṃkārāḥ kiṃ necyante 
rasādivyajjakasvarūpavācyaviśeṣasavyapekṣatve 'pi hyanuprāsādīnāmalaṃkāratā 
śabdaguṇadoṣāṇāmapyarthāpekṣayaiva guṇadoṣatā 
arthaguṇadoṣālaṃkārāṇāṃ śabdāpekṣayaiva vyavasthitiriti te 'pi śabdagatatvenocyantām 
vidhau vakre mūrdhni'
ityādau ca varṇādiśleṣe
ekaprayatnoccāryatve 'rthaśleṣatvaṃ śabdabhede 'pi prasajyatāmityevamādi svayaṃ vicāryam 
sū 
taccitraṃ yatra varṇānāṃ khaḍhgādyākṛtihetutā 
saṃniveśaviśeṣeṇa yatra nyastā varṇāḥ khaḍgamurajapajhādyākāramullāsayanti taccitraṃ kāvyam 
kaṣṭaṃ kāvyametaditi diṅbhātraṃ pradarśyaṃte 
udāharaṇam mārāriśakrarāmebhamukhairāsāraraṃhasā 
sārārabdhastavā nityaṃ tadārtiharaṇakṣaṇā   
mātā natānāṃ saṃghaṭṭaḥ śriyāṃ bādhitasaṃbhramā 
mānyātha sīmā rāmāṇāṃ śaṃ me diśyādumādimā   
khaḍgabandhaḥ
saralā bahulārambhataralālibalāravā 
vāralābahulāmandakaralābahulāmalā   
murajabandhaḥ
bhāsate pratibhāsāra rasābhātāhatāvibhā 
bhāvitātmā śubhā vāde devābhā bata te sabhā   
pajhabandhaḥ
rasāsāra rasā sārasāyatākṣa kṣatāyasā 
sātāvāta tavātāsā rakṣatastvastvataṃkṣara   
sarvatobhadram
saṃbhavino 'pyante prabhedāḥ śaktimātraprakāśakā na tu kāvyarūpatāṃ dadhatīti na pradarśyante 
sū 
punaruktavadābhāso vibhinnākāraśabdagā 
ekārthateva
bhinnarūpasārthakānarthakaśbdaniṣṭhamekārthatvena mukhe bhāsanaṃ punaruktavadābhāsaḥ 
sa ca sū 
śabdasya
sabhahgābhaṅgarūpakevalaśabdaniṣṭhaḥ 
udāharaṇam arivadhadehaśarīraḥ sahasā rathisūtaturagapādātaḥ 
bhāti sadānatyāgaḥ sthiratāyāmavanitalatilakaḥ   
cakāsatyaṅganārāmāḥ kautukānandahetavaḥ 
tasya rājñaḥ sumanaso vibudhāḥ pārśvavartinaḥ   
sū 
tathā śabdārthayorayam 
udāharaṇam tanuvapurajaghanyo 'sau karikuñjararudhiraraktakharanakharaḥ 
tejodhāma mahaḥpṛthumanasāmindro harirjiṣṇuḥ   
atraiksamin pade parivartiṃte nālaṃkāra iti śabdāśrayaḥ
aparasmistu parivartite 'pi sa na hīyate
ityarthaniṣṭha ityubhayālaṃkāro 'yam 
iti kāvyaprakāśe śabdālaṃkāranirṇayo nāma navama ullāsaḥ 
 atha daśama ullāsaḥ 
arthālaṃkārānāha sū 
sādharmyamupamā bhede
upamānopameyayoreva na tu kāryakāraṇādikayoḥ sādharmyaṃ bhavatīti tayoreva samānena dharmeṇa saṃbandha upamā 
bhedagrahaṇamananvayavyavacchedāya 
sū 
pūrṇā luptā ca upamānopameyasādhāraṇadharmopamāpratipādakānumupādāne pūrṇā
ekasya dvayostrayāṇāṃ vā lope luptā 
sū 
agrimā pūrṇā 
śrautyārthī ca bhavedvākye samāse taddhite tathā 
 yathevavādiśabdā yatparāstasyaivopamānatāpratītiriti yadyapyumānaviśeṣaṇānyete tathāpi śabdaśaktimahimnā śrutyaiva ṣaṣṭhīvat saṃbandaṃ pratipādayantīti  
tatsadbhāve śrautī upamā  
tathaiva tatra tasyeva ityanenevārthe vihitasya vaterupādāne 
tena tulyaṃ mukham'
ityādāvupameye
eva tattulyamasya'
ityādau copamāne
eva idaṃ ca tacca tulyam'
ityubhayatrāpi tulyādiśabdānāṃ viśrāntiriti sāmyaparyālocanayā tulyatāpratītiriti sādharmyasyārthatvāttulyādiśabdopādāne
ārthī tadvat tena tulyaṃ kriyā cedvatiḥ'
ityanena vihitasya vateḥ sthitau 
ivena nityasamāso vibhaktyalopaḥ pūrvapadaprakṛtisvaratvaṃ ca iti nityasamāse
ivaśabdayoge samāsagā 
krameṇodāharaṇam svapne 'pi samareṣu tvāṃ vijayaśrīrna muñcati 
prabhāvaprabhavaṃ kāntaṃ svādhīnapatikā yathā   
cakitahariṇalolalocanāyāḥ krudhi taruṇāruṇatārahārikānti 
sarasijamidamānanaṃ ca tasyāḥ samamiti cetasi saṃmadaṃ vidhatte   
atyāyatairniyamakāribhirūddhatānāṃ divyaiḥ prabhābhiranapāyamayairupāyaiḥ 
śaurirbhujairiva caturbhiradaḥ sadā yo lakṣmīvilāsabhavanairbhuvanaṃ babhāra   
avitathamanorathapathaprathaneṣu praguṇagarimagītaśrīḥ 
suratarusadṛśaḥ sa bhavānabhilaṣaṇīyaḥ kṣitīśvara na kasya   
gāmbhīryagarimā tasya satyaṃ gaṅgābhujaṅgavat 
durālokaḥ sa samare nidāghāmvararatnavat   
svādhīnapatikā kāntaṃ bhajamānā yathāṃ lokottaracamatkārabhūḥ
tathā jayaśrīstvadāsevanenetyādinā pratīyamānena vinā yadyapi noktervaicitryam
vaicitryaṃ cālaṃkāraḥ
tathāpi na dhvaniguṇībhūtavyaṅgyavyavahāraḥ 
na khalu vyaṅgyasaṃsparśaparāmarśādatra cārutāpratītiḥ
api tu vācyavaicitryapratibhāsādeva 
rasādistu vyaṅgyo 'rtho 'laṃkārāntaraṃ ca sarvatrāvyabhicārītyagaṇayitvaiva tadalaṃkārā udāhṛtāḥ 
tadrahitatvena tu
udāhriyamāṇā virasatāmāvahantīti pūrvāparaviruddhābhidhānamiti na codanīyam 
sū 
tadvat dharmasya lope syāt na śrautī taddhite punaḥ 
dharmaḥ sādhāraṇaḥ 
taddhite kalpabādau tvārthyeva 
tena pañca 
udāharaṇam dhanyasyānanyasāmānyasaujanyotkarṣaśālinaḥ karaṇīyaṃ vacaśvetaḥ satyaṃ tasyāmṛtaṃ yathā   
ākṛṣṭakaravālo 'sau saṃparāye paribhraman 
pratyarthisenayā dṛṣṭaḥ kṛtāntena samaḥ prabhuḥ   
karavālaivācārastasya vāgamṛtopamā 
viṣakalpaṃ mano vetsi yadi jīvasi tatsakhe   
sū 
upamānānupādāne vākyagātha samāsagā 
saalakaraṇaparavīsāmasiriviaraṇaṃ ṇa sarasakavvassa 
dīsai aha va ṇisammai sarisaṃ aṃsaṃsametteṇa   
kavvassetyatra kavvasamamiti sarisamityatra ca ṇūṇamiti pāṭhe
eṣaiva samāsagā 
sū 
vāderlope samāse sā karmādhārakyaci kyaṅi 
karmakartrorṇamuli
 vāśabdaḥ upamādyotaka iti vāderupamāpratipādakasya lope ṣaṭ samāsena sarmaṇo 'dhikaraṇāccotpannena kyacā kartuḥ kyaṅā karmakartrorupapadayorṇamulā  
ca bhavet  
udāharaṇam tataḥ sumudanāthena kāminīgaṇḍapāṇḍunā 
netrānandena candreṇa māhendrī digalaṃkṛtā   
tathā asitabhujagabhīṣaṇāsipatro ruharuhikāhitacittatūrṇacāraḥ 
pulakitatanurutkapolakāntiḥ pratibhaṭavikramadarśane 'yamāsīt   
pairaṃ sutīyati janaṃ samarāntare 'sāvantaḥ purīyati vicitracaritracuñcuḥ 
nārīyate samārasīmni kṛpāṇapāṇerālokya tasya caritāni sapatnasenā   
mṛdhe nidāghagharmāṃśudarśaṃ paśyanti taṃ pare 
sa punaḥ pārthasaṃcāraṃ saṃcaratyavanīpatiḥ   
sū 
etaddvilope kvipsamāsagā 
etayordharmavādyoḥ 
udāharaṇam savitā vidhavati vidhurapi savitarati tathā dinanti yāminyaḥ 
yāminayanti dināni ca sukhaduḥkhavaśīkṛte manasi   
paripanthimanorājyaśatairapi durākramaḥ 
saṃparāyapravṛttau'sau rājate rājakuñjaraḥ   
sū 
dharmopamānayorlope vṛttau vākye ca dṛśyate 
ṭuṇṭuṇṇanto marihasi kaṇṭaakaliāiṃ keaivaṇāiṃ 
māhaikusumasaricchaṃ bhamara bhamanto ṇa pāvihisi   
kusumeṇa samamiti pāṭhe vākyagā 
sū 
kyaci vādyupameyāse
āse nirāse 
arātivikramālokavikasvaravilocanaḥ 
kṛpāṇodagradordaṇḍaḥ sa sahasrāyudhīyati   
atrātmā upameyaḥ 
sū 
trilope ca samāsagā 
trayāṇāṃ vādidharmopamānānām 
udāharaṇam taruṇimani kṛtāvalokanā lalitavilāsavitīrṇavigrahā 
smaraśaravisarācitāntarā mṛganayanā harate munermanaḥ   
atra saptamyupamānetyādinā yadā samāsalopau bhavataḥ
tadedamudāharaṇam 
krūrasyācārasyāyaḥśūlatayādhyavasāyāt ayaḥśūlenānvicchati āyaḥśūlikaḥ'
ityatiśayoktirna tu krūrācāropameyataikṣṇyadharmavādīnāṃ lope trilopeyamupamā 
evamekonaviṃśatirluptāḥ pūrṇābhiḥ saha pañcaviṃśatiḥ 
anayeneva rājyaśrīrdainyeneva manasvitā 
mamlau sātha viṣādena pajhinīva himāmbhasā   
ityabhinne sādhāraṇe dharme
jyotsneva nayanānandaḥ sureva madakāraṇam 
prabhuteva samākṛṣṭasarvalokā nitambinī   
iti bhenne ca tasmin ekasyaiva bahūpamānopādāne mālopamā 
yathottaramupameyasyopamānatve pūrvavadabhinnabhinnadharmatve
anavaratakanakavitaraṇajalalavabhṛtakarataraṅgitārthitateḥ 
bhaṇitiriva matirmatiriva ceṣṭā ceṣṭeva kīrtirativimalā   
matiriva mūrtirmadhurā mūrtiriva sabhā prabhāvacitā 
tasya sabheva jayaśrīḥ śakyā jetuṃ nṛpasya na pareṣām   
ityādikā raśanopamā ca na lakṣitā
evaṃvidhavaicitryasahasrasaṃbhavāt uktabhedānatikramācca 
sū 
upamānopabameyatve
ekasyaivaikavākyage 
ananvayaḥ
upamānāntarasaṃbandhābhāvo 'nanvayaḥ 
udāharaṇam na kevalaṃ bhāti nitāntakāntirniṃtambinī saiva nitambinīva 
yāvadvilāsāyudhalāsyavāsāste tadvilāsā iva tadvilāsāḥ   
sū 
viparyāsa upameyopamā tayoḥ 
tayoḥ upamānopameyayoḥ 
parivṛttiḥ
arthāt vākyadvaye 
itaropamānavyavacchedaparā
upameyenopamā iti
upameyopamā 
udāharaṇam kamaleva matirmatiriva kamalā tanuriva vibhā vibheva tanuḥ 
dharaṇīva dhṛcirdhṛtiriva dharaṇī satataṃ vibhāti bata yasya   
sū 
saṃbhāvanamathotprekṣā prakṛtasya samena yat 
samena upamānena 
udārahaṇam unmeṣaṃ yo mama na sahate jātivairī niśāyām intorintīvaradaladṛśā tasya saundaryadarpaḥ 
nītaḥ śāntiṃ prasabhamanayā vaktrakāntyeti harṣā llagrā manye lalitatanu te pādayoḥ pajhalakṣmīḥ   
limpatīva tamo 'ṅgāni varṣatīvāñjanaṃ nabhaḥ 
asatpuruṣaseveva daṣṭirviphalatāṃ gatā   
ityādau vyāpanādi lepanādirūpatayā saṃbhāvitam 
sū 
sasaṃdehastu bhedoktau tadanuktau ca saṃśayaḥ 
bhedīktau yathā ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ prasarati diśo naiṣa niyatam 
kṛtāntaḥ kiṃ sākṣānmahiṣavahano 'sāviti ciraṃ samālokyājau tvāṃ vidadhati vikalpān pratibhaṭāḥ   
bhedhoktāvityanena na kevalamayaṃ niśvayagarbho yāvannisvayānto 'pi saṃdehaḥ svīkṛtaḥ 
yathā induḥ kiṃ kva kalaṅkaḥ sarasijametat kimambu kutra gatam 
lalitasavilāsavacanairmukhamiti hariṇākṣi niśvitaṃ parataḥ   
kiṃ tu niśvayagarbha iva nātra niśvayaḥ pratīyamāna iti
upekṣito bhaṭṭodbhaṭena 
tadanuktau yathā asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ svayaṃ nu madano māso nu puṣpākaraḥ 
vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ   
sū 
tadrūpakamabhedo ya upamānopameyayoḥ 
atisāmyāt anapahnutabhedayoḥ abhedaḥ 
sū 
samastavastuviṣayaṃ śrautā āropitā yadā 
āropaviṣayā iva āropyamāṇāḥ
yadā śabdopāttāḥ
tadā samastāni vastūni viṣayo 'syeti samastavastuviṣayam 
āropitā iti bahuvacanamavivakṣitam 
yathā jyotsnābhasmacchuraṇadavalā bibhratī tārakāsthī nyantardhānavyasanarasikā rātrikāpālikīyam 
dvīpāddvīpaṃ bhramati dadhatī candarmudrākapāle nyastaṃ siddhāñjanaparimalaṃ lāñchanasya cchalena   
atra pādatraye
antardhānavyasanarasikatvamāropitadharma eveti rūpakaparigrahe sādhakamastīti tatsaṃkarāśaṅkā na kāryā 
sū 
śrautā ārthāśva te yasminnekadeśavivarti tat 
kecidāropyamāṇāḥ śabdopāttāḥ kocidarthasāmarthyādavaseyāḥ
ityekadeśavivartanāt ekadeśavivarti 
yathā jassa raṇanteurae kare kuṇantassa maṇḍalaggalaam 
rasasaṃmuhī vi sahasā paraṃmuhī hoi riuseṇā   
atra raṇasyāntaḥpuratvamāropyamāṇaṃ śabdopātm maṇḍalāgralatāyāḥ nāyikātvam ripusenāyāśva pratināyikātvam arthasāmarthyādavasīyate iti
ekadeśe viśeṣeṇa vartanādekadeśavivarti 
sū 
sāṅgametat
uktadvibhedaṃ sāvayavam 
sū 
niraṅgaṃ tu śuddham
yathā kuraṅgīvāṅgāni stimitayati gītadhvaniṣu yat sakhīṃ kāntodantaṃ śrutamapi punaḥ praśrayati yat 
anidraṃ yaccāntaḥ svapiti tadaho vedmyabhinavāṃ pravṛtto 'syāḥ sektuṃ hṛdi manasijaḥ premalatikāma   
sū 
mālā tu pūrvavat 
mālopamāyāmivaikasmin bahava āropitāḥ 
yathā saundaryasya taraṅgiṇī taruṇimotkarṣasya harṣodgamaḥ kānteḥ kārmaṇakarma narmarahasāmullāsanāvāsabhūḥ 
vidyā vakragirāṃ vidheranavadhiprāvīṇyasākṣātkriyā bāṇāḥ pañcaśilīmukhasya lalanācūḍāmaṇiḥ sā priyā   
sū 
niyatāropaṇopāyaḥ syādāropaḥ parasya yaḥ 
tat paraṃparitaṃ śliṣṭe vācake bhedabhāji vā 
yathā vidvanmānasahaṃsa vairikamalāsaṃkocadīptadyute durgāmārgaṇanīlalohita samitkhīkāravaiśvānara 
satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ   
atra mānasameva mānasam kamalāyāḥ saṃkoca eva kamalānāmasaṃkocaḥ
durgāṇāmamārgaṇameva durgāyāḥ mārgaṇam samitāṃ svīkāra eva samidhāṃ svīkāraḥ satye prītireva satyāmaprītiḥ
vijayaḥ paraparābhava eva vijayo 'junaḥ
evamāropaṇanimitto haṃsāderāropaḥ 
yadyapi śabdārthālaṃkāro 'yamityuktam vakṣyate ca tathāpi prasiddhyanurodhādatroktaḥ
ekadeśavivarti hīdamanyairabhidhīyate 
bhedabhāji yathā ālānaṃ jayakuñjarasya dṛṣadāṃ seturvipadvāridheḥ pūrvādriḥ karavālacaṇḍhamahaso līlopadhānaṃ śriyaḥ 
saṃgrāmāmṛtasāgarapramathanakrīḍāvidau mandaro rājan rājati vīravairivanitāvaidhavyadasate bhujaḥ   
atra jayoderbhinnaśabdavācyasya kujjaratvādyārope bhujasya
ālānatvādyāropo yujyate 
alaukikamahālokaprakāśitajagatrrayaḥ 
stūyate deva sadvaṃsamuktāratnaṃ na kairbhavān   
niravadhi ca nirāśrayaṃ ca yasya sthitamanivartitakautukaprapañcam 
prathama iha bhavān sa kūrmamūrtirjayati caturdaśalokavallikandaḥ   
iti ca amālārūpakamapi paraṃparitaṃ draṣṭavyam 
kisalayakarairlatānāṃ karakamalaiḥ kāmināṃ mano jayati 
nalinīnāṃ kamalamusvaiḥ mukhendubhiryoṣitāṃ madanaḥ   
ityādi raśanārūpakaṃ na vaicitryavaditi na lakṣitam 
sū 
prakṛtaṃ yanniṣidhyānyat sādhyate sā tvapahnutiḥ 
upameyam asatyaṃ kṛtvopamānaṃ satyatayā yat sthāpyate sā tu apahnutiḥ 
udāharaṇam avāptaḥ prāgalbhyaṃ pariṇatarucaḥ śailatanaye kalaṅko naivāyaṃ vilasati śaśāhkasya vapuṣi 
amuṣyeyaṃ manye vigaladamṛtasyantaśiśire ratiśrāntā śete rajaniramaṇī gāḍhamurasi   
itthaṃ vā bata sakhi kiyadetat paśya vairaṃ smarasya priyavirahakṛśe 'smin rāgiloke tathā hi 
upavanasahakārodbhāsibhṛṅgacchalena prativiśikhamanenoṭṭaṅkitaṃ kālakūṭam   
atra hi na sabhṛṅgāṇi sahakārāṇi
api tu sakālakūṭāḥ śarā iti pratītiḥ 
evaṃ vā amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛṣujaghanabhāge nipatitaḥ 
yadaṅgāṅgārāṇāṃ pratamapiśunā nābhikuhare śikhā dhūmasyeyaṃ pariṇamati romāvalivapuḥ   
atra na romāvaliḥ
dhūmaśikheyamiti pratipattiḥ 
evamiyaṃ bhaṅgyantarairapyūhyā 
sū 
śleṣaḥ sa vākye
ekasmin yatrānekārthatā bhavet 
ekārthapratipādakānāmava śabdānāṃ yatrāneko 'rthaḥ sa śleṣaḥ 
udāharaṇam udayamayate diṅbhālinyaṃ nirākurutetarām nayati nidhanaṃ nidrāmudrāṃ pravartayati kriyāḥ 
racayatitarāṃ svairācārapravartanakartanam vata bata lasattejaḥpuñjo vibhāti vibhākaraḥ   
atrābhidhāyā aniyantraṇāt dvāvapyarkabhūpau vācyau 
sū 
paroktirbhedakaiḥ śliṣṭaiḥ samāsoktiḥ
 prakṛtārthapratipādakavākyena śliṣṭaviśeṣaṇamāhātmayāt na tu viśeṣyasya sāmarthyādapi yat aprakṛtasyārthasyābhidhānam sā samāsena saṃkṣepeṇārthadvayakathanāt  
samāsoktiḥ  
udāharaṇamlahiūṇa tujjha bāhuphphaṃsaṃ jīe sa ko vi ullāso 
jaalacchī tuha virahe ṇa hūjjalā dubbalā ṇaṃ sā   
atra jayalakṣmīśabdasya kevalaṃ kāntāvācakatvaṃ nāsti 
sū 
nidarśanā 
abhavanavastusaṃbanda upamāparikalpakaḥ 
nidarśanaṃ dṛṣṭāntakaraṇam 
udāharaṇam kvasūryaprabhavo vaṃśaḥ kva cālpaviṣayā matiḥ 
titīrṣurdustaraṃ mohāduḍupenāsmi sāgaram   
atra uḍupena sāgarataraṇamiva manmatyā sūryavaṃśavarṇanamityupamāyāṃ paryavasyati 
yathā vā udayati vitatordhvaraśmirajjāvahimarucau himadhāmni yāti cāstam 
vahati girirayaṃ vilamvighaṇṭādvayaparivāritavāraṇendralīlām   
atra kathamanyasya līlāmanyo vahatīti tatsadṛśīmityupamāyāṃ paryavasānam 
dorbhyāṃ titīrṣati taraṅgavatībhujaṅgamādātumicchati kare hariṇāṅkavimbam 
meruṃ lilaṅghayiṣati dhruvameṣa deva yaste guṇān gaditumudyamamādadhāti   
ityādau mālārūpāpāyeṣā draṣṭavyā 
sū 
svasvahetvanvayasyoktiḥ kriyayaiva ca sāparā 
kriyayaiva svasvarūpasvakāraṇayoḥ saṃbandho yadavagamyate sā
aparā nidarśanā 
yathā unnataṃ padamavāpya yo laghurhelayaiva sa patediti bruvan 
śailaśekharagato dṛṣatkaṇaśvārumārutadhutaḥ patatyadhaḥ   
atra pātakriyayā patanasya lāghave sati
unnatapadaprāptirūpasya ca saṃbandhaḥ khyāpyate 
sū 
aprastutapraśaṃsā yā sā saiva prastutāśrayā 
aprākaraṇikasyābhidhānena prākaraṇikasyākṣepo 'prastutapraśaṃsā 
sū 
kārye nimitte sāmānye viśeṣe prastute sati 
tadanyasya vacastulye tulyasyeti ca pañcadhā 
tadanyasya kāraṇādeḥ 
krameṇodāharaṇam yātā kiṃ na milanti sundari punaśvintā tvayā matkṛte no kāryā nitarāṃ kṛśāsi kathayatyevaṃ sabāṣpe mayi 
lajjāmantharatārakeṇa nipatatpītāśruṇā cakṣuṣā dṛṣṭvā māṃ hasitena bhāvimaraṇotsāhastayā sūcitaḥ   
atra prasthānātkimiti nivṛtto 'sīti kārye pṛṣṭe kāraṇamabhihitam 
rājantarājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi kiṃ bhujyate 
ityaṃ nātha śukastāvāribhavane mukto 'dhvagaiḥ pañjarāt citrasthānavalokya śūnyavalabhāvekaikamābāṣate   
atra prasthānodyataṃ bhavantaṃ jñātvā sahasaiva tvadarayaḥ palāyya gatāḥ
iti kāraṇe prastute kāryamuktam 
etattasya mukhātkiyat kamalinīpatre kaṇaṃ vāriṇo yanmuktāmaṇirityamaṃsta sa jaḍaḥ śṛṇvanyadasmādapi 
aṅgulyagralaghukriyāpravilayinyādīyamāne śanaiḥ kutroḍḍīya gato mametyanudinaṃ nidrāti nāntaḥśucā   
atrāsthāne jaḍānāṃ mamatvasaṃbhāvanā bhavatīti sāmānye prastute viśeṣaḥ kathitaḥ 
suhṛdvadhūbāṣpajalapramārjanaṃ karoti vairapratiyātanena yaḥ 
sa eva pūjyaḥ sa pumānsa nītimānsujīvitaṃ tasya sa bhājanaṃ śriyaḥ   
atra kṛṣṇaṃ nihatya narakāsuravadhūnāṃ yadi duḥkhaṃ praśamayasi tat tvameva ślāghyaḥ'
iti viśeṣe prakṛte sāmānyamamihitam 
tulye prastute tulyābhidhāne trayaḥ prakārāḥ 
śleṣaḥ samāsoktiḥ sādṛśyamātraṃ vā tulyāt tulyasya hyākṣepe hetuḥ 
krameṇodāharaṇam puṃstvādapi pravicalet yadi yadyadho 'pi yāyāt yadi praṇayane namahānapi syāt 
abhyuddharettadapi viśvamitīdṛśīyaṃ kenāpi dik prakaṭitā puruṣottamena   
yenāsyabhyuditena candra gamitaḥ klāntiṃ ravau tatra te yujyeta pratikartumeva na punastasyaiva pādagrahaḥ 
kṣīṇenaitadanuṣṭhitaṃ yadi tataḥ kiṃ lajjase no manāg astvenaṃ jaḍadhāmatā tu bhavato yad vyāmni visphūrjase   
ādāya vāri paritaḥ saritāṃ mukhebhyaḥ kiṃ tāvadarjitamanena durarṇavena 
kṣārīkṛtaṃ ca vaḍavādahane hutaṃ ca pātālakukṣikuhare viniveśitaṃ ca   
iyaṃ ca kācit vācye pratīyamānārthānadhyāropeṇaiva bhavati 
yathā abdherambhaḥ sthagitabhuvanābogapātālakukṣeḥ potopāyā iha hi bahavo laṅghane 'pi kṣamante 
āho riktaḥ kathamapi bhavedeṣa daivāt tadānīṃ ko nāma syādavaṭakuharālokane 'pyasya kalpaḥ   
kvacidadhyāropeṇaiva 
yathā kastvaṃ bhoḥ kathayāmi daivahatakaṃ māṃ viddhi śākhoṭakaṃ vairāgyādiva vakṣi sādhu viditaṃ kasmādidaṃ kathyate 
vāmenātra vaṭastamadhvagajanaḥ sarvātmanā sevate na cchāyāpi paropakārakaraṇe mārgasthitasyāpi me   
kvacidaṃśeṣvadhyāropeṇa 
yathā so 'pūrvo rasanāviparyayavidhiḥ tat karṇayośvāpalaṃ dṛṣṭiḥ sā madavismṛtasvaparadik kiṃ bhūyakoktena vā 
sarvaṃ vismṛtavānasi bhramara he yadvāraṇo 'dyāpyasau antaḥśūnyakaro niṣevyata iti bhrātaḥ ka eṣa grahaḥ   
atra rasanāviparyāsaḥ śūnyakaratvaṃ ca bhramarasyāsevane na hetuḥ karṇacāpalaṃ tu hetuḥ
madaḥ pratyuta sevane nimittam 
sū 
nigīryādhyavasānaṃ tu prakṛtasya pareṇa yat 
prastutasya yadanyatvaṃ yadyarthoktau ca kalpanam 
kāryakāraṇayoryaśva paurvāparyaviparyayaḥ 
vijñeyātiśayoktiḥ sā
upamānenāntarnigīrṇasyopameyasya yadadhyavasānaṃ saikā 
yathā kamalamanambhasi kamale ca kuvalaye tāni kanakalatikāyām 
sā ca sukumārasubhagetyutpātaparaṃparāṃ keyam   
atra mukhādi kamalādirūpatayādhyavasitam 
yacca tadevānyatvenādhyavasīyate sā aparā 
yathā aṇṇaṃ laḍahattaṇaaṃ aṇṇā via kā vi vattaṇacchāā 
sāmā sāmaṇṇapaāvaiṇo reha ccia ṇa hoī   
yadyarthasya'
yadiśabdena cecchabdena vā
uktau yat kalpanam arthāt asaṃbhavino 'rthasya sā tṛtīyā 
yathā rākāyāmakalaṅkaṃ cedamṛtāṃśorbhavedvapuḥ 
tasyā mukhaṃ tadā sāmyaparābavamavāpnuyāt   
kāraṇasya śīghrakāritāṃ vaktuṃ kāryasya pūrvamuktau caturthī 
yathā hṛdayamadhiṣṭhitamādau mālatyāḥ kusumacāpabāṇena 
caramaṃ ramaṇīvallabha locanaviṣayaṃ tvayā bhajatā   
sū 
prativastūpamā tu sā 
sāmānyasya dvirekasya yatra vākyadvaye sthitiḥ 
sādhāraṇo dharmaḥ
upameyavākye
upamānavākye ca kathitapadasya duṣṭatayābhihitatvāt śabdabhedena yat upādīyate sā vastuno vākyārthasyopamānatvāt prativastūpamā 
yathā devībhāvaṃ gamitā parivārapadaṃ kathaṃ bhajatveṣā 
na khalu paribhogayogyaṃ daivatarūpāṅkitaṃ ratnam   
yadi dahatyanalo 'tra kimadbhutaṃ yadi ca gauravamadriṣu kiṃ tataḥ 
lavaṇamambu sadaiva mahodadheḥ prakṛtireva satāmaviṣāditā   
ityādikā mālāprativastūpamā draṣṭavyā 
evamanyatrāpyanusartavyam 
sū 
dṛṣṭāntaḥ punareteṣāṃ sarveṣāṃ pratibimbanam 
eteṣāṃ sādhāraṇadharmādīnāma dṛṣṭo 'ntaḥ niśvayo yatra sa dṛṣṭāntaḥ 
tvayi dṛṣṭa eva tasyā nirvāti mano manobhavajvalitam 
āloke hi himāṃsorvikasati kusumaṃ kumuddhatyāḥ   
eṣa sādharmyeṇa 
vaidharmyeṇa tu tavāhave sāhasakarmaśarmaṇaḥ karaṃ kṛpāṇāntikamāninīṣataḥ 
bhaṭāḥ pareṣāṃ viśarārutāmaguḥ
dadhatyavāte sthiratāṃ hi pāṃsavaḥ   
sū 
sakṛdvṛttistu dharmasya prakṛtāprakṛtātmanām 
saiva kriyāsu bahvīṣu kārakasyeti dīpakam 
prākaraṇikāprākaraṇikānāma arthāt upamānopameyānām dharmaḥ kriyādiḥ
ekavārameva yat upādīyate tat ekasthasyaiva samastavākyadīpanāt dīpakam 
yathā kivaṇāṇaṃ dhaṇaṃ ṇāāṇaṃ phaṇamaṇī keśarāiṃ sīhāṇaṃ 
kulabāliāṇaṃ tthaṇaā kutto cippanti amuāṇaṃ   
kārakasya ca bahvīṣu kriyāsu sakṛdvṛttirdīpakam 
yathā svidyati kūṇati vellati vicalati nimiṣati vilokayati tiryak 
antarnandati cumbitumicchati navapariṇayā vadhūḥ śayane   
sū 
mālādīpakamādyaṃ cedyathottaraguṇāvaham 
pūveṃṇa pūrveṇa vastunā
uttaramuttaraṃ cedupakriyate tat mālādīpakam 
yathā saṃgrāmāṅgaṇamāgatena bhavatā cāpe samāropite devākarṇaya yena yena sahasā yadyatsamāsāditam 
 kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā kīrtyā ca lokatraḍalaṃ tena tvaṃ bhavatā ca kīrtiratulā kīrtyā  
ca lokatrayam    
sū 
niyatānāṃ sakṛddharmaḥ sā punastulyayogitā 
niyatānāṃ prākaraṇikānāmeva aprākaraṇikānāmeva vā 
krameṇodāharaṇam pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ 
āvedayati nitāntaṃ kṣetriyarogaṃ sakhi hṛdantaḥ   
kumudakamalanīlanīrajālirlalitavilāsajuṣorddaśoḥ puraḥ kā 
amṛtamamṛtaraśmirambujanma pratihatamekapade tavānanasya   
sū 
upamānādyadanyasya vyatirekaḥ sa eva saḥ 
anyasyopameyasya vyatireka ādhikyam 
kṣīṇaḥ kṣīṇo 'pi śaśī bhūyo bhūyo 'bhivardhate satyam 
virama prasīda sundari yauvanamanivarti yātaṃ tu   
ityādānupamānasyopameyādādhikyamiti kenaciduktam tadayuktam atra yauvanagatāsthairyādhikyaṃ hi vivakṣitam 
sū 
hetvoruktāvanuktīnāṃ traye sāmye nivedite 
śabdārthābyāmathākṣipte śliṣṭe tadvattriraṣṭa tat 
vyatirekasya hetuḥ
upameyagatamutkarṣanimittam upamānagatamapakarṣakāraṇam tayordvayoruktiḥ
ekatarasya dvayorvā
anuktirityanuktitrayam etadbhedacatuṣṭayamupamānopameyabhāve śabdena pratipādite
ārthena ca krameṇoktāśvatvāra eva bhedāḥ
ākṣipte caupamye tāvanta eva
evaṃ dvādaśa 
ete śleṣe 'pi bhavantīti caturviṃśatirbhedāḥ 
krameṇodāharaṇam asimātrasahāyasya prabhūtāriparābhave 
anyatucchajanasyeva na smayo 'sya mahādhṛteḥ   
atraiva tuccheti mahādhṛterityanayoḥ paryāyeṇa yugapadvānupādāne 'nyat bhedatrayam 
evamanyeṣvapi draṣṭavyam 
atra ivāśabdasya sadbhāvācchābdamaupamyam 
asimātrasahāyo 'pi prabhūtāriparābhave 
naivānyatucchajanavatsagarvo 'yaṃ mahādhṛtiḥ   
atra tulyārthe vatirityārthamaupamyam 
iyaṃ sunayanā dāsīkṛtatāmarasaśriyā 
ānanenākalaṅkena jayatīnduṃ kalaṅkinam   
atrevāditulyādipadaviraheṇa
ākṣiptaivopamā 
jitendriyatayā samyagvidyāvṛddhaniṣeviṇaḥ 
atigāḍhaguṇasyāsya nābjavadbhaṅgurā guṇāḥ   
atrevārthe vatiḥ
guṇaśabdaḥ śliṣṭaḥ śābdamaupamyam 
akhaṇḍamaṇḍalaḥ śrīmān paśyaiṣa pṛthivīpatiḥ 
na niśākaravajjātu kalāvaikalyamāgataḥ   
a tulyārthe vatiḥ kalāśabdaḥ śliṣṭaḥ 
mālāpratikastūpamāvat mālāvyatireko 'pi saṃbhavati 
tasyāpi bhedā evamūhyāḥ 
diṅbhātramudāhviyate 
yathā haravanna viṣamadṛṣṭirharivanna vibho vidhūtavitatavṛṣaḥ 
ravivanna cātiduḥsahakaratāpitabhūḥ kadācidasi   
atra tulyārthe vatiḥ viṣamādayaśva śabdāḥ śliṣṭāḥ 
nityoditapratāpena triyāmāmīlitaprabhaḥ 
bhāsvatānena bhūpena bhāsvāneṣa vinirjitaḥ   
atra hyākṣiptaivopamā bhāsvateti śliṣṭaḥ 
yathā vā svacchātmatāguṇasamullasitendubimbaṃ bimbaprabhādharamakṛtrimahṛdyagandham 
yūnāmatīva pibatāṃ rajanīṣu yatra tṛṣṇāṃ jahāra madhu nānanamaṅganānām   
atrevādīnāṃ tulyādīnāṃ ca padānāmabhāve 'pi śliṣṭaviśeṣaṇairākṣiptaivopamā pratīyate 
evaṃjātīyakāḥ śliṣṭoktiyogyasya padasya pṛthagupādāne 'nye 'pi bhedāḥ saṃbhavanti 
te 'pi anayaiva diśā draṣṭavyāḥ 
sū 
niṣedho vaktumiṣṭasya yo viśeṣābhidhitsayā 
vakṣyamāṇoktaviṣayaḥ sa ākṣepo dvidhā mataḥ 
vivakṣitasya prākaraṇikatvādanupasarjanīkāryasya
aśakyavaktavyatvamatiprasiddhatvaṃ vā viśeṣaṃ vaktuṃ niṣedho niṣedha iva yaḥ sa vakṣyamāṇaviṣaya uktaviṣayaśveti dvidhā ākṣepaḥ 
krameṇodāharaṇam e ehi kiṃpi kīevi kaeṇa ṇikviva bhaṇāmi alamaha vā 
aviāriakajjārambhaāriṇī marau ṇa bhaṇissaṃ   
jyotsnā mauktikadāma candanarasaḥ śītāṃśukāntadravaḥ karpūraṃ kadalī mṛṇālavalayānyambhojinīpallavāḥ 
anyarmānasamāstvayā prabhavatā tasyāḥ sphuliṅgotkara vyāpārāya bhavanti inta hanta kimanenoktena na brūmahe   
sū 
kriyāyāḥ pratiṣedhe 'pi phalavyaktirvibhāvanā 
heturūpakriyāyāḥ
niṣedhe 'pi tatphalaprakāśanaṃ vibhāvanā 
yathā kusumitalatābhirahatāpyadhatta rujamalikulairadaṣṭāpi 
parivartate sma nalinīlaharībhiralolitāpyaghūrṇata sā   
sū 
viśeṣoktirakhaṇḍeṣu kāraṇeṣu phalāvacaḥ 
militeṣvapi kāraṇeṣu kāryasyākathanaṃ viśeṣoktiḥ 
anuktanimittā
uktanimittā
acintyanimittā ca 
krameṇodārahaṇam nidrānivṛttāvudite dyuratne sakhījane dvārapadaṃ parāpte 
ślathīkṛtāśleṣarase bhujaṅge cacāla nāliṅganato 'ṅganā sā   
karpūra iva dagdho 'pi śaktimān yo jane jane 
namo 'stvavāryavīryāya tasmai makaraketave   
sa ekastrīṇi jayati jaganti kusumāyudhaḥ 
haratāpi tanuṃ yasya śaṃbhunā na balaṃ hṛtam   
sū 
yathāsaṃkhyaṃ krameṇaiva kramikāṇāṃ samanvayaḥ 
yathā ekastridhā vasasi cetasi citramatra deva dviṣāṃ ca viduṣāṃ ca mṛgīdṛśāṃ ca 
tāpaṃ ca saṃmadarasaṃ ca ratiṃ ca puṣṇan śauryoṣmaṇā ca vinayena ca līlayā ca   
sū 
sāmānyaṃ vā viśeṣo vā tadanyena samarthyate 
yattu so 'rthāntaranyāsaḥ sādharmyeṇetareṇa vā 
sādharmyeṇa vaidharmyeṇa vā sāmānyaṃ viśeṣeṇa yat samarthyate viśeṣo vā sāmānyena so 'rthāntaranyāsaḥ 
krameṇodāhaṇam nijadoṣāvṛtamanasāmatisundarameva bhāti viparītam 
paśyati pittopahataḥ śaśiśubhraṃ śaṅkhamapi pītam   
susitavasanālaṃkārāyāṃ kadācana kaumudī mahasi sudṛśi svairaṃ yāntyāṃ gato 'stamabhūdvidhuḥ 
tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ   
guṇānāmeva daurātmyāt dhuri dhuryo niyujyate 
asaṃjātakiṇaskandhaḥ sukhaṃ svapiti gaurgaliḥ   
aho hi me bahvaparāddhamāyuṣā yadapriyaṃ vācyamidaṃ mayedṛśam 
ta eva dhanyāḥ suhṛdaḥ parābhavaṃ jagatyadṛṣṭvaiva hi ye kṣayaṃ gatāḥ   
sū 
virodhaḥ so 'virodhe 'pi viruddhatvena yadvacaḥ 
vastuvṛttenāvirodhe 'pi viruddhayoriva yadabhidhānaṃ sa virodhaḥ 
sū 
jātiśvaturbhirjātyādyairviruddhā syādguṇastribhiḥ 
kriyā dvābhyāmapi dravyaṃ dravyeṇaiveti te daśa 
krameṇodāharaṇam abhinavanalinīkisalayamṛṇālavalayādi davadahanarāśiḥ 
subhaga kuraṅgadṛśo 'syā vidhivaśatastvadviyogapavipāte   
girayo 'pyanunnatiyujo marudapyacalo 'bdhayo 'pyagambhīrāḥ 
viśvaṃbharāpyatilaghurnaranātha tavāntike niyatam   
yeṣāṃ kaṇṭhaparigrahapraṇayitāṃ saṃprāpya dhārādhara stīkṣṇaḥ so 'pyanurajyate ca kamapi snehaṃ parāpnoti ca 
teṣāṃ saṃgarasahgasaktamanasāṃ rājñāṃ tvayā bhūpate pāṃsūnāṃ paṭalaiḥ praśādhanavidhirnirvartyate kautukam   
sṛjati ca jagadidamavati ca saṃharati ca helayaiva yo niyatam 
avasaravaśataḥ śapharo janārdanaḥ so 'pi citramidam   
satataṃ musalāsaktā bahutaragṛhakarmaghaṭanayā nṛpate 
dvijapatnīnāṃ paṭhināḥ sati bhavati karāḥ sarojasukumārāḥ   
peśalamapi khalavacanaṃ dahatitarāṃ mānasaṃ satacvavidām 
paruṣamaṣi sujanavākyaṃ malayajarasavat pramodayati   
krauñcādriruddāmadṛṣaddṛḍho 'sau yanmārgaṇānargalaśātapāte 
abhūnnavāmbhojadalābhijātaḥ sa bhārgavaḥ satyamapūrvasargaḥ   
paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavāt 
vivekapradhvaṃsādupacitamahāmohagahano vikāraḥ ko 'pyantarjaḍhayati ca tāpaṃ ca kurute   
ayaṃ vārāmekī nilaya iti ratnākara iti śrito 'smābhistṛṣṇātaralitamanobhirjalanidhiḥ 
ka evaṃ jānīte nijakarapuṭīkoṭaragataṃ kṣaṇādenaṃ tāmyattimimakaramāpāsyati muniḥ   
samadamataṅgajamadajalanisyandataraṅgiṇīpariṣvaṅgāt 
kṣititilaka tvayi taṭajuṣi śaṃkaracūḍāpagāpi kālindī   
sū 
svabhāvoktistu ḍimbhādeḥ svakriyārūpavarṇanam 
svayostadekāśrayayoḥ 
rūpaṃ varṇaḥ saṃsthānaṃ ca 
udāharaṇam paśvādaṅghrī prasārya trikanativitataṃ drāghayitvāṅgamuccaiḥ āsajyābhugnakaṇṭho mukhamurasi saṭāṃ dhūlidhūmrāṃ vidhūya 
ghāsagrāsābhilāṣādanavaratacalatprothatuṇḍasturaṅgo mandaṃ śabdāyamāno vilakhati śayanādutthitaḥ kṣmāṃ khureṇa   
sū 
vyājastutirmukhe nindā stutirvā rūḍhiranyathā 
vyājarūpā vyājena vā stutiḥ 
krameṇodāharaṇam hitvā tvāmuparodhavanadhyamanasāṃ manye na mauliḥ paro lajjāvarjanamantareṇa na ramāmanyatra saṃdṛśyate 
yastyāgaṃ tanutetarāṃ mukhaśatairetyāśritāyāḥ śriyaḥ prāpya tyāgakṛtāvamānanamapi tvayyeva yasyāḥ sthitiḥ   
he helājitabaudhisacva vacasāṃ kiṃ vistaraistoyadhe nāsti tvatsadṛśaḥ paraḥ parahitādhāne gṛhītavrataḥ 
tṛṣyatpānthajanopakāraghaṭanāvaimukhyalabdhāyaśo bhāraprodvahane karoṣi kṛpayā sāhāyakaṃ yanmaroḥ   
sū 
sā sahauktiḥ sahārthasya balādekaṃ dvivācakam 
ekārthābidhāyakamapi sahārthabalāt yat ubhayasyāpyavagamakaṃ sā sahoktiḥ 
yathā saha diahaṇisāhiṃ dīharā sāsadaṇḍā saha maṇivalayehiṃ bāppadhārā galanti 
tuha suhaa vioe tīa uvviggirīe saha a taṇuladāe dubbalā jīvidāsā   
śvāsadaṇḍādigataṃ dīrgatvādi śābdam divasaniśādigataṃ tu sahārthasāmarthyātpratipadyate 
sū 
vinoktiḥ sā vinānyena yatrānyaḥ sanna netaraḥ 
kvacidaśobhanaḥ kvacicchobhanaḥ 
krameṇodāharaṇam arucirniśayā vinā śaśī śaśinā sāpi vinā mahattamaḥ 
ubhayena vinā manobhavasphuritaṃ naiva cakāsti kāminoḥ   
mṛgalocanayā vinā vicitravyavahārapratibhāprabhāpragalbhaḥ 
amṛtadyutisundarāśayo 'yaṃ suhṛdā tena vinā narendrasūnuḥ   
sū 
parivṛttirvinimayo yo 'rthānāṃ syātsamāsamaiḥ 
parivṛttiralaṃkāraḥ 
udāharaṇam latānāmetāsāmuditakusumānāṃ marudayaṃ mataṃ lāsyaṃ datvā śrayati bhṛśamāmodamasamam 
latāstvadhvanyānāmahaha dṛśamādāya sahasā dadatyādhivyādhibhramiruditamohavyatikaram   
atra prathame 'rdhe samena samasya dvitīye
uttamena nyūnasya 
nānāvidhapraharaṇairnṛpa saṃprahāre svīkṛtya dāruṇaninādavataḥ prahārān 
dṛpātārivīravisareṇa vasuṃdhareyaṃ nirvipralambhaparirambhavidhirvitīrṇā   
atra nyūnenottamasya 
sū 
pratyakṣā iva yadbhāvāḥ kriyante bhūtabhāvinaḥ 
tadbhāvikam
bhūtāśva bhāvinaśveti dvandvaḥ 
bhāvaḥ kaverabhiprāyo 'trāstīti bhāvikam 
udāharaṇam āsīdañjanamatreti paśyāmi tava locane 
bhāvibhūṣaṇasaṃbhārāṃ sākṣātkurve tavākṛtim   
ādye bhūtasya dvitīye bhāvino darśanam 
sū 
kāvyaliṅgaṃ hetorvākyapadārthatā 
vākyārthatā yathā vapuḥprādurbhāvādanumitamidaṃ janmani purā purāre na prāyaḥ kvacidapi bhavantaṃ praṇatavān 
naman muktaḥ saṃpratyahamatanuragre 'pyanatibhāk maheśa kṣantavyaṃ tadidamaparādhadvayamapi   
anekapadārthatā yathā praṇayisakhīsalīlaparihāsarasādhigatai rlalitaśirīṣapuṣpahananairapi tāmyati yat 
vapuṣi vadhāya tatra tava śastramupakṣipataḥ patatu śirasyakāṇḍayamadaṇḍa ivaiṣa bhujaḥ   
ekapadārthatā yathā bhasmoddhūlana bhadramastu bhavate rudrākṣamāle śubhaṃ hā sopānaparaṃparāṃ girisutākāntālayālaṃkṛtim 
adyārādhanatoṣitena vibhunā yuṣmatsaparyāsukhā lokocchedini mokṣanāmani mahāmohe nidhīyāmahe   
eṣu aparādhadvaye pūrvāparajanmanoranamanam bhujapāte śastropakṣepaḥ
mahāmohe sukhāvalokoccheditvaṃ ca yathākramamuktarūpo hetuḥ 
sū 
paryāyoktaṃ vinā vācyavācakatvena yadvacaḥ 
vācyavācakabhāvavyatiriktenāvagamanavyāpāreṇa yat pratipādanaṃ tat paryāyeṇa
bhaṅgyantareṇa kathanāt paryāyoktam 
udāharaṇam yaṃ prekṣya cirarūḍhāpi nivāsaprītirujjhitā 
madenairāvaṇamukhe mānena hṛdaye hareḥ   
atra airāvaṇaśakrau madamānamuktau jātāviti vyaṅgyamapi śabdenocyate tena yadevocyate tadeva vyaṅgyam 
yathā tu vyaṅgyaṃ na tathocyate 
yathā gavi śukle calati dṛṣṭe gauḥ śuklaśvalati'
iti vikalpaḥ 
yadeva dṛṣṭaṃ tadeva vikalpayati na tu yathā dṛṣṭaṃ tathā 
yato 'bhinnāsaṃsṛṣṭatvenadṛṣṭam 
bhedasaṃsargābhyāṃ vikalpayati 
sū 
udāttaṃ vastunaḥ saṃpat
saṃpat samṛddhiyogaḥ 
yathā muktāḥ kelivisūtrahāragalitāḥ saṃmārjanībhirhṛtāḥ prātaḥ prāṅgaṇasīmni mantharacaladbālāṅgrilākṣāruṇāḥ 
dūrāddāḍimabījaśaṅkitadhiyaḥ karṣanti kelīśukāḥ yadvidvadbhavaneṣu bhojanṛpatestat tyāgalīlāyitam   
sū 
mahatāṃ copalakṣaṇam 
upalakṣaṇamaṅgabhāvaḥ
arthādupalakṣaṇīye 'rthe 
udāharaṇam tadidamaraṇyaṃ yasmin daśarathavacanānupālanavyasanī 
nivasan bāhusahāyaśvakāra rakṣaḥkṣayaṃ rāmaḥ   
na cātra vīro rasaḥ
tasyehāṅgatvāt 
sū 
tatsiddhihetāvekasmin yatrānyattatkaraṃ bhavet 
samuccayo 'sau
tasya prastutasya kāryasya
ekasmin sādhake sthite sādhakāntarāṇi yatra saṃbhavanti sa samuccayaḥ 
udāharaṇam durvārāḥ smahamārgaṇāḥ priyatamo dūre mano 'tyutsukaṃ gāḍhaṃ preṇa navaṃ vayo 'tikaṭhināḥ prāṇāḥ kulaṃ nirmalam 
strītvaṃ dhairyavirodhi manmathasuhṛt kālaḥ kṛtānto 'kṣamo no sakhyaśvaturāḥ kathaṃ nu virahaḥ soḍhavya itthaṃ śaṭhaḥ   
atra virahāsahatvaṃ smaramārgaṇā eva kurvanti tadupari priyatamadūrasthityādi upāttam 
eṣa eva samuccayaḥ sadyoge 'sadyoge sadasadyoge ca paryavasyatīti na pṛthaklakṣyate 
tathāhi kulamamalinaṃ bhadrā mūrtirmatiḥ śrutiśālinī bhujabalamalaṃ sphītā lakṣmīḥ prabhutvamakhaṇḍitam 
prakṛtisubhagā hyete bhāvā amībhirayaṃ jano vrajati sutarāṃ darpaṃ rājan ta eva tavāṅkuśāḥ   
atra satāṃ yogaḥ 
uktodāharaṇe tvasatāṃ yogaḥ 
śaśī divasadhūsaro galatayauvanā kāminī saro vigatavārijaṃ mukhamanakṣaraṃ svākṛteḥ 
prabhurdhanaparāyaṇaḥ satatadurgataḥ sajjano nṛpāṅgaṇagataḥ khalo manasi sapta śalyāni me   
atra śaśini dhūsare śalye śalyāntarāṇīti śobhanāśobhanayogaḥ 
sū 
sa tvanyo yugapad yā guṇakriyāḥ 
guṇau ca kriye ca guṇakriye ca guṇakriyāḥ 
krameṇodāharaṇam vidalitasagalārikulaṃ tava balamidamabhavadāśu vimalaṃ ca 
prakhalamukhāni narādhipa malināni ca tāni jātāni   
ayamekapade tayā viyogaḥ priyayā copanataḥ suduḥsaho me 
navavāridharodayādahobhirbhavitavyaṃ ca nirātapatvaramyaiḥ   
kaluṣaṃ ca tavāhiteṣvakasmātsitapaṅkeruhasodaraśri cakṣuḥ 
patitaṃ ca mahīpatīndra teṣāṃ vapuṣi prasphuṭamāpadāṃ kaṭākṣaiḥ   
dhunoti cāsiṃ tanute ca kīrtim'
ityādeḥ kṛpāṇapāṇiśva bhavān raṇakṣitau sasādhuvādāśva surāḥ surālaye'
ityādeśva darśanāt vyadhikaraṇe'
iti ekasmin deśe'
iti ca na vācyam 
sū 
ekaṃ krameṇānekasmin paryāyaḥ
ekaṃ vastu krameṇānekasmin bhavati kriyate vā sa paryāyaḥ 
krameṇodāharaṇam nanvāśrayasthitiriyaṃ tava kālakūṭa kenottarottaraviśiṣṭapadopadiṣṭā 
prāgarṇavasya hṛdaye vṛṣalakṣmaṇo 'tha kaṇṭhe 'dhunā vasasi vāci punaḥ khalānām   
bimboṣṭha eva rāgaste tanvi pūrvamadṛśyata 
adhunā hadaye 'pyeṣa mṛgaśāvākṣi lakṣyate   
rāgasya vastuto bhede 'pyekatayā dhyavasitatvādekatvamaviruddham 
taṃ tāṇa sirisahoararaaṇāharaṇammi hiaamekkarasaṃ 
bimbāhare piāṇaṃ ṇivesiaṃ kusumabāṇeṇa   
sū 
anyastato 'nyathā 
anekamekasmin krameṇa bhavati kriyate vā so 'nyaḥ 
krameṇodāharaṇam madhurimaruciraṃ vacaḥ khalānāmamṛtamaho prathamaṃ pṛthu vyanakti 
atha kathayati mohahetumantargatamiva hālahalaṃ viṣaṃ tadeva   
tadgehaṃ natabhitti mandiramidaṃ labdhāvakāśaṃ divaḥ sā dhenurjaratī nadanti kariṇāmetā ghanābhā ghaṭāḥ 
sa kṣudro mukaladhvaniḥ kalamidaṃ saṃgītakaṃ yoṣitām āśvaryaṃ divasairdvijo 'miyatīṃ bhūmiṃ samāropitaḥ   
atra ekasyaiva hānopādānayoravivakṣitatvāt na parivṛttiḥ 
sū 
anumānaṃ taduktaṃ yat sādhyasādhanayorvacaḥ 
pakṣadharmānvayavyatirekitvena trirūpo hetuḥ sādhanam 
dharmiṇi ayogavyavacchedo vyāpakasya sādhyatvam 
yathā yatraitā laharīcalācaladṛśo vyāpārayanti bhruvaṃ yat tatraiva patanti saṃtatamamī marmaspṛśo mārgaṇāḥ 
taccakrīkṛtacāpamañcitaśarapreṅkhatkaraḥ krodhano dhāvatyagrata eva śāsanadharaḥ satyaṃ sadāsāṃ smaraḥ   
sādhyasādhanayoḥ paurvāparyavikalpe na kiṃcidvaicitryamiti na tathā darśitam 
sū 
viśeṣaṇairyatsākūtairuktiḥ parikarastu saḥ 
arthādviśeṣyasya 
udāharaṇam mahaujaso mānadhanā dhanārcitā dhanurbhṛtaḥ saṃyati labdhakīrtayaḥ 
na saṃhatāstasya na bhedavṛttayaḥ priyāṇi vāñchantyasubhiḥ samīhitum   
yadyapyapuṣṭārthasya doṣatābhidhānāttannirākaraṇena puṣṭārthasvīkāraḥ kṛtaḥ
tathāpyekaniṣṭhatvena bahūnāṃ viśeṣaṇānāmevamupanyāse vaicitryamityalaṃkāramadhye gaṇitaḥ 
sū 
vyājauktiśchajhanodbhinnavasturūpanigūhanam 
nigūḍhamapi vastuno rūpaṃ kathamapi prabhinnaṃ kenāpi vyapadeśena yadapahnūyate sā vyājoktiḥ 
na caiṣāpahnutiḥ prakṛtāprakṛtobhayaniṣṭhasya sāmyasyehāsaṃbhavāt 
udāharaṇam śailendrapratipādyamānagirijāhastopagūḍhollasad romāñcādivisaṃṣṭhulākhilavidhivyāsaṅgabhaṅgākulaḥ 
hā śaityaṃ tuhinācalasya karayorityūcivān sasmitaṃ śailāntaḥpuramātṛmaṇḍalagaṇairdṛṣṭo 'vatādvaḥ śivaḥ   
atra pulakavepathū sācikarūpatayā prasṛtau śaityakāraṇatayā prakāśitatvādapalapitasvarūpau vyājoktiṃ prayojayataḥ 
sū 
kiṃcit pṛṣṭamapṛṣṭaṃ vā kathitaṃ yat prakalpate 
tādṛganyavyapohāya parisaṃkhyā tu sā smṛtā 
pramāṇāntarāvagatamapi vastu śabdena pratipāditaṃ prayojanāntarābhāvāt sadṛśavastvantaravyavacchedāya yat paryavasyati sā bhavetparisaṃkhyā
atra ca kathanaṃ praśnapūrvakaṃ tadanyathā va paridṛṣṭam 
tathā ubhayatra vyapohyamānasya pratīyamānatā vācyatvaṃ ceti catvāro bhedāḥ 
krameṇodāharaṇam kimāsevya puṃsāṃ savidhamanavadyaṃ dyusaritaḥ kimekānte dhyeyaṃ caraṇayugalaṃ kaustubhabhṛtaḥ 
kimārādhyaṃ puṇyaṃ kimabilaṣaṇīyaṃ ca karuṇā yadāsaktyā ceto niravadhivimuktyai prabhavati   
kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na doṣaḥ 
kiṃ cakṣurapratihataṃ dhiṣaṇā na netraṃ jānāti kastvadaparaḥ sadasadvivekam   
kauṭilyaṃ kacanicaye karacaraṇādharadaleṣu rāgaste 
kāṭhinyaṃ kucayugale taralatvaṃ nayanayorvasati   
bhaktirbhave na vibhave vyasanaṃ śāstre na yuvatikāmāstre 
cintā yaśasi na vapuṣi prāyaḥ paridṛśyate mahatām   
sū 
yathottaraṃ cet pūrvasya pūrvasyārthasya hetutā 
tadā kāraṇamālā syāt
uttaramuttaraṃ prati yathottaram 
udāharaṇam jitendriyatvaṃ vinayasya kāraṇaṃ guṇaprakarṣo vinayādavāpyate 
guṇaprakarṣeṇa jano 'nurajyate janānurāgaprabhavā hi saṃpadaḥ   
hetumatā saha hetorabhidhānamabhedato hetuḥ 
iti hetvalaṃkāro na lakṣitaḥ 
āyurghṛtamityādirūpo hyeṣa na bhūṣaṇatāṃ kadācidarhati vaicitryābhāvāt 
aviralakamalavikāsaḥ sakalālimadaśva kokilānandaḥ 
ramyo 'yameti saṃprati lokotkaṇṭhākaraḥ kālaḥ   
ityatra kāvyarūpatāṃ komalānuprāsamahimnaiva samāmnāsiṣurna punarhetvalaṃkārakalpanayeti pūrvoktakāvyaliṅgameva hetuḥ 
sū 
kriyayā tu parasparam 
vastunorjanane 'nyoyanyam
arthayorekakriyāmukhena parasparaṃ kāraṇatve sati
anyonyanāmā alaṃkāraḥ 
udāharaṇam haṃsāṇaṃ sarohiṃ sirī sārijjai aha sarāṇa haṃsehiṃ 
aṇṇoṇṇaṃ via ee appāṇṇaṃ ṇavara garuanti   
atrobhayeṣāmapi parasparajanakatā mithaḥśrīsāratāsaṃpādanadvāreṇa 
sū 
uttaraśrutimātrataḥ 
praśnasyonnayanaṃ yatra kriyate tatra vā sati 
asakṛd yad asaṃbhāvyamuttaraṃ syāt taduttaram 
prativacanopalambhādeva pūrvavākyaṃ yatra kalpyate tadekaṃ tāvaduttaram 
udāharaṇam vāṇiaa hatthidantā kutto amhāṇa vagghakittī a 
jāva luliālaamuhī gharammi parisakkae soṇhā   
hastidantavyādhrakṛttīnāmahamarthī tāḥ
mūlyena prayaccheti kreturvacanam amunā vākyena samunnīyate 
na caitat kāvyaliṅgam uttarasya tādrūpyānupapatteḥ 
nahi praśnasya prativacanaṃ janako hetuḥ 
nāpīdamanumānam ekadharminiṣṭhatayā sādhyasādhanayoranirdeśādityalaṃkārāntarāmevottaraṃ sādhīyaḥ 
praśnādanantaraṃ lokātikrāntagocaratayā yat asaṃbhāvyarūpaṃ prativajanaṃ syāt tat aparamuttaram 
anayośva sakṛdupādāne na cārutāpratītirityasakṛdityuktam 
udāharaṇam kā visamā devvagaī kiṃ laddhaṃ jaṃ jaṇo guṇaggāhī 
kiṃ sokhkhaṃ sukalattaṃ kiṃ dukkhaṃ jaṃ khalo loo   
praśnaparisaṃkhyāyāmanyavyapohe
eva tātparyam 
iha tu vācye
eva viśrāntirityanayorvivekaḥ 
sū 
kuto 'pi lakṣitaḥ sūkṣmo 'pyartho 'nyasmai prakāśyate 
dharmeṇa kenacid yatra tat sūkṣmaṃ paricakṣate 
kuto 'pi ākārādiṅgitādvā sūkṣmastīkṣṇamatisaṃvedyaḥ 
udāharaṇam vaktrasyandisvedabinduprabandhairdṛṣṭvā bhinnaṃ kuṅkumaṃ kāpi paṇṭhe 
puṃstvaṃ tanvyā vyajjayantī vayasyā smitvā pāṇau khaḍgalekhāṃ lilekha   
atra ākṛtimavalokya kayāpi vitarkitaṃ puruṣāyitam asilatālekhanena vaidagdhyādabhivyaktimupanītam 
puṃsāmeva kṛpāṇapāṇitā yogyatvāt 
yathā vā saṃketakālamanasaṃ viṭaṃ jñātvā vidagdhayā 
īṣannetrārpitākūtaṃ līlāpajhaṃ nimīlitam   
atra jijñāsitaḥ saṃketakālaḥ kayācidiṅgitamātreṇa vidito niśāsamayaśaṃsinā kamalanimīlanena līlayā pratīpāditaḥ 
sū 
uttarottaramutkarṣo bhavetsāraḥ parāvadhiḥ 
paraḥ paryantabhāgaḥ
avadhiryasya dhārādhirohitayā tatraivotkarṣasya viśrānteḥ 
udāharaṇam rājye sāraṃ vasudhā vasudhāyāṃ puraṃ pure saudham 
saudhe talpaṃ talpe varāṅganānaṅgasarvasvam   
sū 
bhinnadeśatayātyantaṃ kāryakāraṇabhūtayoḥ 
yugapaddharmayoryatra khyātiḥ sā syādasaṃgatiḥ 
iha yaddeśaṃ karaṇam taddeśameva kāryamutpadyamānaṃ dṛṣṭam yathā dhūmādi 
 yatra tu hetuphalarūpayorapi dharmayoḥ kenāpyatiśayena nānādeśatayā yugapadavabhāsanam sā tayoḥ svabhāvotpannaparasparasaṃgatityāgāt asaṃgatiḥ 
udāharaṇam jassea vaṇo tassea veaṇā bhaṇai taṃ jaṇo aliaṃ 
dantakkhaaṃ avole bahūe veaṇā savattīṇaṃ   
eṣā ca virodhabādhinī na virodhaḥṣa bhinnādhāratayaiva dvayoriha virodhitāyāḥ pratibhāsāt 
virodhe tu virodhitvam ekāśrayaniṣṭhamanuktamapi paryavasitam apavādaviṣayaparihāreṇotsargasya vyavasthiteḥ 
tathā caivaṃ nidarśitam 
sū 
samādhiḥ sukaraṃ kāryaṃ kāraṇāntarayogataḥ 
sādhanāntaropakṛtena kartrā yad akleśena kāryamārabdhaṃ samādhīyate sa samādhirnāma 
udāharaṇam mānamasyā nirākartuṃ pādayorme patiṣyataḥ 
upakārāya diṣṭyedamudīrṇaṃ ghanagarjitam   
sū 
samaṃ yogyatayā yogo yadi saṃbhāvitaḥ kvacit 
idamanayoḥ ślāghyamiti yogyatayā saṃbandhasya niyataviṣayamadhyavasānaṃ cettadā samam tat sadyoge 'sadyoge ca 
udāharaṇam dhātuḥ śilpātiśayanikaṣasthānameṣā mṛgākṣī rūpe devo 'pyayamanupamo dattapatraḥ smarasya 
jātaṃ daivātsadṛśamanayoḥ saṃgataṃ yat tadeta cchṛṅgārasyopanatamadhunā rājyamekātapatram   
citraṃ citraṃ bata bata mahaccitrametadvicitraṃ jāto daivāducitaracanāsaṃvidhātā vidhātā 
yannimbānāṃ pariṇataphalasphītirāsvādanīyā yaccaitasyāḥ kavalanakalākovidaḥ kākalokaḥ   
sū 
kvacidyadativaidharmyānna śleṣo ghaṭanāmiyāt 
kartuḥ kriyāphalāvāptirnaivānarthaśva yadbhavet 
guṇakriyābhyāṃ kāryasya kāraṇasya guṇakriye 
krameṇa ca viruddhe yat sa eṣa viṣamo mataḥ 
dvayoratyantavilakṣaṇatayā yat anupapadyamānatayaiva yogaḥ pratīyatejhrṭa yacca
kiṃcidārabhamāṇaḥ kartā kriyāyāḥ praṇāśāt na kevalamabhīṣṭaṃ yat phalaṃ na labheta
yāvadaprārthitamapyanarthaṃ viṣayamāsādayet jhrṭa tathā satyapi kāryasya kāraṇarūpānukāre
tat tayorguṇau kriye ca parasparaṃ viruddhatāṃ vrajataḥ jhrkṣṭa sa samavipayaryātmā catūrūṣo viṣamaḥ 
krameṇodāharaṇam śirīṣādapi mṛdvaṅgī kveyamāyatalocanā 
ayaṃ kva ca kukūlāgnikarkaśo madanānalaḥ   
siṃhikāsutasaṃtrastaḥ śaśaḥ śītāśumāśritaḥ 
jagrase sāśrayaṃ tatra tamanyaḥ siṃhikāsutaḥ   
sadyaḥ karasparśamavāpya citraṃ raṇe raṇe yasya kṛpāṇalekhā 
tamālanīlā śaradindupāṇḍu yaśastrilokyābharaṇaṃ prasūtai   
ānandamamandamimaṃ kuvalayadalalocane dadāsi tvam 
virahastvayaiva janitastāpayatitarāṃ śarīraṃ me   
atrānandadānaṃ śalīlatāpena virudhyate 
evam vipulena sāgaraśayasya kukṣiṇā bhuvanāni yasya papire yugakṣaye 
madavibhramāsakalayā pape punaḥ sa purastriyaikatamayaikayā dṛśā   
ityādāvapi viṣamatvaṃ yathāyogamavagantavyam 
sū 
mahatoryanmahīyāṃsāvāśritāśrayayoḥ kramāt 
āśrayāśrayiṇau syātāṃ tanutve 'pyādhikaṃ tu tat 
āśritam ādheyam āśrayastadādhāraḥ
tayormahatorapi viṣaye tadapekṣayā tanū
apyāśrayāśrayiṇau prastutavastuprakarṣavivakṣayā yathākramaṃ yat adhikataratāṃ vrajataḥ
tadidaṃ dvividham adhikaṃ nāma 
krameṇodāharaṇam aho viśālaṃ bhūpāla bhuvanatritayodaram 
māti mātumaśakyo 'pi yaśorāśiryadatra te   
yugāntakālapratisaṃhṛtātmano jaganti yasyāṃ savikāśamāsata 
tanau mamustatra na kaiṭabhadviṣastapodhanābhyāgamasaṃbhavā mudaḥ   
sū 
pratipakṣamaśaktena pratikartuṃ tiraskriyā 
yā tadīyasya tatstutyai pratyanīkaṃ taducyate 
 nyakkṛtiparamapi vipakṣaṃ sākṣānnirasitumaśaktena kenāpi yat tameva pratipakṣamutkarṣayituṃ tadāśritasya tiraskaraṇam tat anīkapratinidhitulyatvāt  
pratyanīkamabhidhīyate  
yathā anīke
abhiyojye tatpratinidhībhūtamaparaṃ mūḍhatayā kenacidabhiyujyate tatheha pratiyogini vijeye tadīyo 'nyo vijīyate ityarthaḥ 
udāharaṇam tvaṃ vinirjitamanobhavarūpaḥ sā ca sundara bhavatyanuraktā 
pañcabhiryugapadeva śaraistāṃ tāpayatyanuśayādiva kāmaḥ   
yathā vā yasya kiṃcidapakartumakṣamaḥ kāyanigrahakṛhītavigrahaḥ 
kāntavaktrasadṛśākṛtiṃ kṛtī rāhurindumadhunāpi bādhate   
inderatra tadīyatā saṃbandhisaṃbandhāt 
sū 
samena lakṣmaṇā vastu vastunā yannigūhyate 
nijenāgantunā vāpi tanmīlitamiti smṛtam 
 sahajam āgantukaṃ vā kimapi sādhāraṇaṃ yat lakṣaṇam taddvāreṇa yat kiṃcit kenacidvastu vastusthityaiva balīyastāyā tirodhīyate tat mīlitamiti  
dvidhā smaranti  
krameṇodāharaṇam apāṅgatarale dṛśau madhuravakravarṇā giro vilāsabharamantharā gatiratīva kāntaṃ mukham 
iti sphuritamaṅgake mṛgadṛśaḥ svato līlayā tadatra na madodayaḥ kṛtapado 'pi saṃlakṣyate   
atra dṛktaralatādikamaṅgasya liṅgaṃ svābhāvikam sādhāraṇaṃ ca mahodayena tatrāpyetasya darśanāt 
ye kandarāsu nivasanti sadā himādrestvatpātaśaṅkitadhiyo vivaśā dviṣaste 
apyaṅgamutpulakamudvahatāṃ sakampaṃ teṣāmaho bata bhiyāṃ na budho 'pyabhijñaḥ   
atra tu sāmarthyādavasitasya śaityasya
āgantukatvāttatprabhavayorapi kampapulakayostādrūpyaṃ samānatā ca bhayeṣvapi tayorupalakṣitatvāt 
sū 
sthāpyate 'pohyate vāpi yathāpūrvaṃ paraṃ param 
viśeṣaṇatayā yatra vastu saikāvalī dvidhā 
pūrva pūrvaṃ prati yathottarasya vastuno vīpsayā viśeṣaṇabhāvena yat sthāpanaṃ niṣedho vā saṃbhavati sā dvidhā budhairekāvalī bhaṇyate 
krameṇodāharaṇam purāṇi yasyāṃ savarāṅganāni varāṅganā rūpapūraskṛtāṅgyaḥ 
rūpaṃ samunmīlitasadvilāsam astraṃ vilāsaḥ kusumāyudhasya   
na tajjalaṃ yanna sucārupaṅkajaṃ na paṅkajaṃ tat yadalīnaṣaṭpadam 
na ṣaṭmado 'sau kalaguñjito na yo na guñjitaṃ tanna jahāra yanmanaḥ   
pūrvatra purāṇāṃ varāṅganāḥ tāsāmaṅgaviśeṣaṇamukhena rūpam tasya vilāsāḥ
teṣāmapyastramityamunā krameṇa viśeṣaṇaṃ vidhīyate 
uttaratra pratiṣedhe 'pyevaṃ yojyam 
sū 
yathānubhavamarthasya dṛṣṭe tatsadṛśe smṛtiḥ 
smaraṇam
yaḥ padārthaḥ kenacidākāreṇa niyataḥ
yadā kadācit anubhūto 'bhūt sa kālāntare smṛtipratibodhādhāyini tatsamāne vastuni dṛṣṭe sati yat tathaiva smaryate tat bhavet smaraṇam 
udāharaṇam nimnanābhikuhareṣu yadambhaḥ plāvitaṃ caladṛśāṃ laharībhiḥ 
tadbhavaiḥ kuharutaiḥ suranāryaḥ smāritāḥ suratakaṇṭharutānām   
yathā vā karajuagahiajasoātthaṇamuhaviṇivesiāharapuḍassa 
samariapañcajaṇṇassa ṇamaha kaṇhassa romāñcaṃ   
sū 
bhrāntimān anyasaṃvittattulyadarśane   
taditi anyat aprākaraṇikaṃ nirdiśyate 
tena samānam arthādiha prākaraṇikam āśrīyate 
tasya tathāvidhasya dṛṣṭau satyāṃ yat aprākaraṇikatayā saṃvedanam sa bhrāntimān 
na ceṣa rupakaṃ prathamātiśayoktirvā tatra vastuto bhramasyābhāvāt iha ca
arthānugamanena saṃjñāyāḥ pravṛtteḥ tasya spaṣṭameva pratipannatvāt 
udāharaṇam kapāle mārjāraḥ paya iti karān leḍhi śaśina starucchidraprotān bisamiti karī saṃkalayati 
ratānte talpasthān harati vanitāpyaṃśukamiti prabhāmattaśvandro jagadidamaho viplavayati   
sū 
ākṣepa upamānasya pratīpamupameyatā 
tasyaiva yadi vā kalpyā tiraskāranibandhanam 
asya dhuraṃ sutarāmupameyameva voḍhuṃ prauḍhamiti kaimarthyena yat upamānamākṣipyate yadapi tasyaivopamānatayā prasiddhasya
upamānāntaravivakṣayānādarārthamupameyabhāvaḥ kalpyate tat upameyasyopamānapratikūlavartitvāt ubhayarūpaṃ pratīpam 
krameṇodāharaṇam lāvaṇyaukasi sapratāpagarimaṇyagresare tyāgināṃ deva tvayyavanībharakṣamabhuje niṣpādite vedhasā 
induḥ kiṃ ghaṭitaḥ kimeṣa vihitaḥ pūṣā kimutpāditaṃ cintāratnamado mudhaiva kimamī sṛṣṭāḥ kulakṣmābhṛtaḥ   
e ehi dāva sundari kaṇṇaṃ dāūṇa suṇasū vaaṇijjaṃ 
tujjha muheṇa kisoari caṃdo ubhamijjai jaṇeṇa   
atra mukhenopamīyamānasya śaśinaḥ svpataraguṇatvāt upamityaniṣpacyā vaaṇijjam'
iti vacanīyapadābhivyaṅgyastiraskāraḥ 
kvacittu niṣpannaivopamitikriyā
anādaranibandhanam 
yathā garvamasaṃvāhyamimaṃ locanayugalena kiṃ vahasi mugdhe 
santīdṛśāni diśi diśi saraḥsu nanu nīlanalināni   
ihopameyīkaraṇamevotpalānāmanādaraḥ 
anayaiva rītyā yat asāmānyaguṇayogāt nopamānabhāvamapi
anubhūtapūrvi tasya tatkalpanāyāmapi bhavati pratīpamiti pratyetavyam 
yathā ahameva guruḥ sudāruṇānāmiti hālāhala tāta mā sma dṛpyaḥ 
nanu santi bhavādṛśāni bhūyo bhuvane 'smin vacanāni durjanānām   
atra hālāhatasyopamānatvamasaṃbhāvyamevopanibaddham 
sū 
prastutasya yadanyena guṇasāmyavivakṣayā 
aikātmyaṃ badhyate yogāttatsāmānyamiti smṛtam 
 atādṛśamapi tādṛśatayā vivakṣituṃ yat aprastutārthena saṃpṛktamaparityakranijaguṇameva tadekātmatayā nibadhyate tat samānaguṇanibandhanāt sāmānyam 
udāharaṇam malayajarasaviliptatanavo navahāralatāvibhūṣitāḥ sitataradantapatrakṛtavaktraruco rucirāmalāṃśukāḥ 
śaśabhṛti vitatadhāmni dhavalayati dharāmavibhāvyatāṃ gatāḥ 
priyavasatiṃ prayānti sukhameva nirastabhiyo 'bhisārikāḥ   
atra prastutatadanyayoranyūnānatiriktatayā nibaddhaṃ dhavalatvamekātmatāhetuḥ
ata eva pṛthagbhāvena na tayorupalakṣaṇam 
yathā vā vetratvacā tulyarucāṃ vadhunāṃ karṇāgrato gaṇḍatalāgatāni 
bhṛṅgā sahelaṃ yadi nāpatiṣyan ko 'vedayiṣyannavacampakāni   
atra nimittāntarajanitāpi nānātvapratītiḥ prathamapratipannamabhedaṃ na vyudasitumutsahate pratītatvāttasya pratīteśva bādāyogāt 
sū 
vinā prasiddhamādhāramādheyasya vyavasthitiḥ 
ekātmā yugapadvṛttirekasyānekagocarā 
anyat prakurvataḥ kāryamaśakyasyānyavastunaḥ 
tathaiva karaṇaṃ ceti viśeṣastrividhaḥ smṛtaḥ 
prasiddhādhāraparihāreṇa yat ādheyasya viśiṣṭā sthitirabhidhīyate sa prathamo viśeṣaḥ 
udāharaṇam divamapyupayātānāmākalpamanalpaguṇagaṇā yeṣām 
ramayanti jaganti giraḥ kathamiha kavayo na te vandyāḥ   
ekamapi vastu yat ekenaiva svabhāvena yugapadanekatra vartate sa dvitīyaḥ 
udāharaṇam sā vasai tujjha hiae sā ccia acchīsu sā a vaaṇeśu 
ahnārisāṇa sundara osāso kattha pāvāṇaṃ   
yadapi kiṃcidrabhaseta
ārabhamāṇastenaiva yatnenāśakyapari kāryāntaramārabhate so 'paro viśeṣaḥ 
udāharaṇam sphuradadbhutarūpamutpratāpajvalanaṃ tvāṃ sṛjatānavadyavidyam 
vidhinā sasṛje navo manobhūrbhuvi satyaṃ savitā bṛhaspatiśva   
yathā vā gṛhiṇī sacivaḥ sakhī mithaḥ priyaśiṣyā lalite kalāvidhau 
karuṇāvimukhena mṛtyunā haratā tvāṃ bata kiṃ na me hṛnam   
sarvatra evaṃvidhaviṣaye 'tiśayoktireva prāṇatvenāvatiṣṭhate tāṃ vinā prāyeṇālaṃkāratvāyogāt 
ata evoktam saiṣā sarvatra vakroktiranayārtho vibhāvyate 
yatno 'syāṃ kavinā kāryaḥ ko 'laṃkāro 'nayā vinā 
iti 
sū 
svamutsṛjya guṇaṃ yogādatyujjvalaguṇasya yat 
vastu tadguṇatāmeti bhaṇyate sa tu tadguṇaḥ 
vastu tiraskatanijarūpaṃ kenāpi samīpagatena praguṇayā svaguṇasaṃpadoparaktaṃ tatpratibhāsamevayatsamāsādayati sa tadguṇaḥ
tasyāprakṛtasya guṇo 'trāstīti 
udāharaṇam viminnavarṇā garuḍāgrajena sūryasya rathyāḥ paritaḥ sphurantyā 
ratnaiḥ punaryatra rucā rucaṃ svāmāninyire vaṃśakarīranīlaiḥ   
atra ravituragāpekṣayā garuḍāgrajasya tadapekṣayā ca harinmaṇīnāṃ praguṇavarṇatā 
sū 
tadrūpānanuhāraśvedasya tat syādatadāguṇaḥ 
yadi tu tadīyaṃ varṇaṃ saṃbhantyāmapi yogyatāyām idaṃ nyūnaguṇaṃ na gṛhṇīyāt tadā bhavedatadguṇo nāma 
udāharaṇam dhavalosi jaha vi sundara taha vi tue majjha rañjiaṃ hiaaṃ 
rāabharapie vi hiae suhaa ṇihitto ṇa rattosi   
atrātiraktenāpi manasā saṃyukto na raktatāmupagata ityatadguṇaḥ 
kiṃca taditi aprakṛtam asyeti ca prakṛtamatra nirdiśyate 
tena yat aprakṛtasya rūpaṃ prakṛtena kuto 'pi nimittāt nānuvidhīyate so 'tadguṇa ityapi pratipattavyam 
yathā gāṅgamambu sidamambu yāmunaṃ kajjalābhamubhayatra majjataḥ 
rājahaṃsa tava saiva śubhratā cīyate na ca na cāpacīyate   
sū 
yadyathā sādhitaṃ kenāpyapareṇa tadanyathā   
tathaiva yadvidhīyeta sa vyāghāta iti smṛtaḥ 
yenopāyena yat ekenopakalpitam tasyānyena jigīṣutayā tadupāyakameba yat anyathākaraṇam sa sādhitavastuvyāhatihetutvāt vyāghātaḥ 
udāharaṇam dṛśā dagdhaṃ manasijaṃ jīvayanti dṛśaiva yāḥ 
virūpākṣasya jayinīstāḥ stuve vāmalocanāḥ   
sū 
seṣṭā saṃsṛṣṭireteṣāṃ bhedena yadiha sthitiḥ 
eteṣāṃ samanantaramevoktasvarūpāṇāṃ yathāsaṃbhavamanyonyanirapekṣatayā yat ekatra śabdabhāge eva
arthaviṣaye eva
ubhayatrāpi vā
avasthānam sā
ekārthasamavāyasvabhāvā saṃsṛṣṭiḥ 
tatra śabdālaṃkārasaṃsṛṣṭiryathā vadanasaurabhalobhaparibhramadbhramarasaṃbhramasaṃbhṛtaśobhayā 
calitayā vidadhe kalamekhalākalakalo 'lakaloladṛśānyayā   
arthālaṃkārasaṃsṛṣṭistu limpatīva tamo 'ṅgāni varṣatīvāñjanaṃ nabhaḥ 
asatpuruṣaseveva dṛṣṭirviphalatāṃ gatā   
pūrvatra parasparanirapekṣau yamakānuprāsau saṃsṛṣṭiṃ prayojayataḥ
uttaratra tu tathāvidhe
upamotprekṣe 
śabdārthālaṃkārayostu saṃsṛṣṭiḥ 
so ṇatthi ettha gāme jo eaṃ mahamahantalāaṇṇaṃ 
taruṇāṇa hiaalūḍiṃ parisakkantīṃ ṇivārei   
atrānuprāso rūpakaṃ cānyonyānapekṣe 
saṃsargaśva tayorekatra vākye chandasi vā samavetatvāt 
sū 
aviśrāntijuṣāmātmanyaṅgāṅgitvaṃ tu saṃkaraḥ 
ete eva yatrātmani
anāsāditasvatantrabhāvāḥ parasparam anugrāhyānugrāhakatāṃ dadhati sa eṣāṃ saṃkīryamāṇasvarūpatvāt saṃkaraḥ 
udāharaṇam ātte sīmantaratne marakatini hṛte hematāṭaṅkapatre luptāyāṃ mekhalāyāṃ jhaṭiti maṇitulākoṭiyugme gṛhīte 
śoṇaṃ bimboṣṭhakāntyā tvadarimṛgadṛśāmitvarīṇāmaraṇye rājan guñjāphalānāṃ sraja iti śabarā naiva hāraṃ haranti   
atra tadguṇamapekṣya bhrāntimatā prādurbhūtam tadāśrayeṇa ca tadguṇaḥ sacetasāṃ prabhūtacamatkṛtinimittamityanayoraṅgāṅgibhāvaḥ 
yathā vā jaṭābhābhirmābhiḥ karadhṛtakalaṅkākṣavalayo viyogivyāpatteriva kalitavairāgyaviśadaḥ 
paripreṅkhattārāparikarakapālāṅkitatale śaśī bhasmāpāṇḍuḥ pitṛvana iva vyomni carati   
upamā rūpakam utprekṣā śleṣaśveti catvāro 'tra pūrvavat aṅgāṅgitayā pratīyante 
kalaṅka evākṣavalayamiti rūpakaparigrahe karadhṛtatvameva sādhakapramāṇatāṃ pratipadyate 
asya hi rūpakatve tirohitakalaṅkarūpam akṣavalayameva mukhyatayāvagamyate tasyaiva ca karagrahaṇayogyatāyāṃ sārvatrikī prasiddhiḥ 
śleṣacchāyayā tu kalaṅkasya karadhāraṇam asadeva pratyāsacyā
upacarya yojyateśaśāṅkena kevalaṃ kalaṅkasya mūrtyaiva udvahanāt 
kalaṅko 'kṣavalayamiveti tu
apamāyāṃ kalaṅkasya
utkaṭatayā pratipattiḥ 
na cāsya karadhṛtatvaṃ tacvato 'stīti mukhye 'pyupacāra eva śaraṇaṃ syāt 
evaṃrūpaśva saṃkaraḥ śabdālaṃkārayorapi paridṛśyate 
yathā rājati taṭīyamabhihatadānavarāsātipātisārāvanadāḥ gajatā ca yūthamaviratadānavarā sātipāti sārā vanadā   
atra yamakamanulomapratilomaśva citrabhedaḥ pādadvayagate parasparāpekṣe 
sū 
ekasya ca grahe nyāyadoṣābhāvādaniśvayaḥ 
dvayorbahūnāṃ vā
alaṃkārāṇāmekatra kamāveśe 'pi virodhāt na yatra yugapadavasthānam na caikatarasya
parigrahe sādhakam taditarasya vā parihāre bādhakamasti yainaikatara eva parigṛhyeta
sa niśvayābhāvarūpo dvitīyaḥ saṃkaraḥ samuccayena saṃkarasyaivākṣepāt 
udāharaṇam jaha gahiro jaha raaṇaṇibbharo jaha a ṇimmalacchāo 
taha kiṃ vihiṇā eso sarasavāṇīo jalaṇihī ṇa kio   
 atra samudre prastute viśeṣaṇasāmyādaprastutārthapratīteḥ kimasau samāsoktiḥ kim abdheraprastutasya mukhena kasyāpi tatsamaguṇatayā prastutasya 
iyamaprastutapraśaṃsā
iti saṃdehaḥ 
yathā vā nayanānandadāyīndorbimbametatprasīdati 
adhunāpi niruddhāśamavighīrṇamidaṃ tamaḥ   
atra kiṃ kāmasyoddīpakaḥ kālo vartate
iti bhahgyantareṇābhidhānāt paryāyoktam uta vadansyendubimbatayā
adhyavasānāt atiśayoktiḥ kiṃ vā
 etaditi vaktraṃ nirdiśya tadrūpāropavaśāt rūpakam atha vā tayoḥ samuccayavivakṣāyāṃ dīpakam atha vā tulyayogitā kimupradeṣasamaye viśeṣaṇasāmyādānanasyāvagatau 
āhosvit mukhanairmalyaprastāvāt aprastutapraśaṃsā
iti bahūnāṃ saṃdehādayameva saṃkaraḥ 
yatra tu nyāyadoṣayoranyatarasyāvatāraḥ
tatra
ekatarasya niśvayāt na saṃśayaḥ 
nyāyaśva sādhakatvam anukūlatā doṣo 'pi bādhakatvaṃ pratikūlatā 
tatra saubhāgyaṃ vitanoti vaktraśaśino jyotsneva hāsadyutiḥ   
ityatra mukhyatayā
avagamyamānā hāsadyutirvaktre
evānukūlya bhajate
ityūpamāyāḥ sādhakam śaśinā tu na tathā pratikūleti rūpakaṃ prati tasyā abādhakatā 
vaktrendau tava satyayaṃ yadaparaḥ śītāṃśurabhyudyataḥ   
ityātrāparatvamindoranuguṇaṃ na tu vaktrasya pratikūlamiti rūpakasya sādhakatāṃ pratipadyate na tūpamāyā bādhakatām 
rājanārāyaṇaṃ lakṣmīstvāmāliṅgati nirbharam   
ityatra punarāliṅganamupamāṃ nirasyati sadṛśaṃ prati parapreyasīprayuktasyāliṅganasyāsaṃbhavāt 
pādāmbujaṃ bhavatu no vijayāya mañju majjīraśijjitamanoharamambikāyāḥ   
ityatra mañjīraśiñjitam ambuje pratikūlam asaṃbhavāditi rūpakasya bādhakam na tu
pāde 'nukūlamityupamāyāḥ sādhakamamidhīyate vidhyupamardino bādhakasya tadapekṣayotkaṭatvena pratipatteḥ 
evamanyatrāpi sudhībhiḥ parīkṣyam 
sū 
sphuṭamekatra viṣaye śabdārthālaṃkṛtidvayam 
vyavasthitaṃ ca
abhinne eva pade sphuṭatayā yat ubhāvapi śabdārthālaṃkārau vyavasthāṃ samāsādayataḥ so 'pyaparaḥ saṃkaraḥ 
udāharaṇam spaṣṭollasatkiraṇakesarasūryabimbavistīrṇakarṇikamatho divasāravindam 
śliṣṭāṣṭadigdalakalāpamukhāvatārabaddhāndhakāramadhupāvali saṃcukoca   
atra ekāpadānupraviṣṭau rūpakānuprāsau 
sū 
tenāsau trirūpaḥ parikīrtitaḥ 
tadayamanugrāhyānugrāhakatayā saṃdehena
ekapadapratipādyatayā ca vyavasthitatvāttriprakatāra eva saṃkaro vyākṛtaḥ 
prakārāntareṇa tu na śakyo vyākartum ānantyāttatprabhedānāmiti pratipāditāḥ śabdārthomayagatatvena traividhyajuṣo 'laṃkārāḥ 
kutaḥ punareṣa niyamo yadeteṣāṃ tulye 'pi kāvyaśobhātiśayahetutve kaśvidalaṃkāraḥ śabdasya kaśvidarthasya kaśviccobhayasya
iti cet uktamatra yathā kāvye doṣaguṇālaṃkārāṇāṃ śabdārthobhayagatatvena vyavakthāyāmanvayavyatirekāveva prabhavataḥ
nimittāntarasyābhāvāt tataśva yo 'laṃkāro yadīyānvayavyatirekāvanuvidhatte sa tadalaṃkāro viyavasthāpyate iti 
evaṃ ca yathā punaruktavadābhāsaḥ paraṃparitarūpakaṃ cobhayorbhāvābhāvānuvidhāyitayā
ubhayālaṃkārau tathā śabdahetukārthāntaranyāsaprabhṛtayo 'pi draṣṭavyāḥ 
arthasya tu tatra vaicitryam utkaṭatayā pratibhāsate
iti vācyālaṃkāramadhye vastusthitimanapekṣyaiva lakṣitāḥ 
yo 'laṃkāro yadāśritaḥ sa tadalaṃkāra ityapi kalpanāyām anvayavyatirekāveva samāśrayitavyau 
tadāśrayaṇamantareṇa viśiṣṭasyāśrayāśrayibhāvasyābhāvādityalaṃkārāṇāṃ yathoktanimitta 
eva parasparavyatireko jyāyān 
sū 
eṣāṃ doṣā yathāyogaṃ saṃbhavanto 'pi kecana 
ukteṣvantarbhavantīti na pṛthak pratipāditāḥ 
tathāhianuprāsasya prasiddhyabhāvo vaiphalyaṃ vṛttivirodha iti ye trayo doṣāḥ
te prasiddhiviruddhatām apuṣṭārthatvam pratikūlavarṇatāṃ ca yathākramaṃ na vyatikrāmanti
tatsvabhāvatvāt krameṇodāharaṇam cakrī cakrārapaṅktiṃ harirapi ca haran dhūrjaṭirdhūrdhvajāgrā
nakṣaṃ nakṣatranātho 'rūṇamapi varuṇaḥ kūbarāgraṃ kuberaḥ 
raṃhaḥ saṃghaḥ surāṇāṃ jagadupakṛtaye nityayuktasya yasya stauti prītiprasanno 'nvahamahimaruceḥ so 'vatātsyandano vaḥ   
atra kartṛkarmapratiniyamena stutiḥ
anuprāsānurodhenaiva kṛtā na purāṇetihāsādiṣu tathā pratīteti prasiddhivirodhaḥ 
bhaṇa taruṇi ramaṇamandiramānandasyandisundarendumukhi 
yadi sallīlollāpini gacchasi tat kiṃ tvadīyaṃ me   
anaṇuraṇanmaṇimekhalamavirataśiñjānamañjumañjīram 
parisaraṇamaraṇe raṇaraṇakamakāraṇaṃ kurute   
atra vācyasya vicintyamānaṃ na kiṃcidapi cārutvaṃ pratīyate
ityapuṣṭārthataivānuprāsasya vaikalyam 
akuṇṭhotkaṇṭhayā  a iti 
atra śṛṅgāre paruṣavarṇāḍambaraḥ pūrvoktarītyā virudhyate
iti paruṣānuprāso 'tra pratikūlavarṇataiva vṛttivirodhaḥ 
yamakasya pādatrayagatatvena yamanamaprayuktatvaṃ doṣaḥ 
yathā bhujaṅgamasyeva maṇiḥ sadambhā grāhāvakīrṇeva nadī sadambhāḥ 
durantatāṃ nirṇayato 'pi jantoḥ karṣanti cetaḥ prasabhaṃ sadambhāḥ   
upamāyām upamānasya jātipramāṇagatanyūnatvam adhikatā vā tādṛśī
anucitārthatvaṃ doṣaḥ
dharṇāśraye tu nyūnādhikatve yathākramaṃ hīnapadatvamadhikapadatvaṃ ca na vyabhicarataḥ 
krameṇodāharaṇam caṇḍālairiva yuṣmābhiḥ sāhasaṃ paramaṃ kṛtam   
vahnisphuliṅga iva bhānurayaṃ cakāsti   
ayaṃ pajhāsanāsīnaśvakravāko virājate 
yugādau bhagavān vedhā vinirmitsuriva prajāḥ   
pātālamiva te nābhiḥ stanau kṣitidharopamau 
veṇīdaṇḍaḥ punarayaṃ kālindīpātasaṃnibhaḥ   
atra caṇḍālādibhirupamānaiḥ prastuto 'rtho 'tyarthameva kadarthita ityanucitārthatā 
sa munirlāñchito mauñjyā kṛṣṇājinapaṭaṃ vahan 
vyarājannīlajīmūtabhāgāśliṣṭa ivāṃśumān   
atropamānasya mauñjīsthānīyastaḍillakṣaṇo dharmaḥ kenāpi padena na pratipādita iti hīnapadatvam 
sa pītavāsāḥ pragṛhītaśārṅgo manojñamīmaṃ vapurāpa kṛṣṇaḥ 
śatahradendrāyudhavānniśāyāṃ saṃsṛjyamānaḥ śaśineva meghaḥ   
atropameyasya śaṅkhāderanirdeśe śaśino grahaṇamitiricyate
ityadhikapadatvam 
liṅgavacanabhedo 'pi
upamānopameyayoḥ sādhāraṇaṃ cet dharmamanyarūpaṃ kuryāt tadā
ekatarasyaiva taddharmasamanvayāvagateḥ saviśeṣaṇasyaiva tasyopamānatvamupameyatvaṃ vā pratīyamānena dharmeṇa pratīyate
iti prakrāntasyārthasya sphuṭamanirvāhādasya bhagnaprakramarūpatvam 
yathā cintāratnamiva cayuto 'si karato dhiṅbhandabhāgyasya me   
saktavo bhakṣitā deva śuddhāḥ kulavadhūriva   
yatra tu nānātve 'pi liṅgavacanayoḥ sāmānyābhidhāyi padaṃ svarupabhedaṃ nāpadyate na tatraitaddūṣaṇāvatāraḥ
ubhayathāpi
asya
anugamakṣamasvabhāvatvāt 
yathā guṇairanarghyaiḥ prathito ratnairiva mahārṇavaḥ   
tadveṣo 'sadṛśo 'nyābiḥ strībirmadhuratābhṛtaḥ 
dadhate sma parāṃ śobhāṃ tadīyā vibhramā iva   
kālapuruṣavidhyādibhede 'pi na tathā pratītiraskhalitarūpatayā viśrāntimāsādayatītyasāvapi bhagnaprakramatayaiva vyāptaḥ 
yathā atithiṃ nāma kākutsthāt putramāpa kumudvatī 
paśvimāt yāminīyāmāt prasādamiva cetanā   
atra cetanā prasādamāpnoti na punarāpeti kālabhedaḥ 
pratyagramajjanaviśeṣaviviktamūrtiḥ kausumbharāgarucirasphuradaṃśukāntā 
vibhrājase makaraketanamarcayantī bālapravālaviṭapaprabhavā lateva   
atra latā vibhrājate na tu vibhrājase
iti saṃbodhyamānaniṣṭhasya parabhāgasya
asaṃbodhyamānaviṣayatayā vyatyāsāt puruṣabhedaḥ 
gaṅgeva pravahatu te sadaiva kīrtiḥ   
ityādau ca gaṅgā pravahati na tu pravahatu iti
apravṛttapravartanātmano vidheḥ 
evaṃjātīyakasya cānyasyārthasya
upamānagatasyāsaṃbhavādvidhyādibhedaḥ 
 nanu samānam uccāritaṃ pratīyamānaṃ vā dharmāntaramupādāya paryavasitāyām upamāyām upameyasya prakṛtadhamābisaṃbandhānna kaśvitkālādibhedo 
yatrāpyupāttenaiva sāmānyadharmeṇa
upamā
avagamyate yathā yudhiṣṭhira ivāyaṃ satyaṃ vadati'
iti tatra yudhiṣṭhira iva satyavādyayaṃ satyaṃ vadatīti pratipatsyāmahe 
 satyāvādī satyaṃ vadatīti ca na paunaruktayam āśaṅkanīyam raipoṣaṃ puṣṇātītivat yudhiṣṭhira iva satyavadanena satyavādyayamityarthāvagamāt 
satyametat kiṃ tu sthiteṣu prayogeṣu samarthanamidaṃ na tu sarvathā niravadyam prastutavastupratītivyāghātāditi sacetasa evātra pramāṇam 
asādṛśyāsaṃbavāvapyupamāyām anucitārthatāyāmeva paryavasyataḥ 
yathā grathnāmi kāvyaśaśinaṃ vitatārtharaśmim   
atra kāvsya śaśinā
arthānāṃ ca raśmibhiḥ sādharmyaṃ kutrāpi na pratītamityanucitārthatvam 
nipeturāsyādiva tasya dīptāḥ śarā dhanurmaṇḍalamadhyabhājaḥ 
jājvalyamānā iva vāridhārā dinārdhabhājaḥ pariveṣiṇo 'rkāt   
atrāpi jvalantyo 'mbudhārāḥ sūryamaṇḍalāt niṣpatantyo na saṃbhavantītyupanibadhyamāno 'rtho 'naucityameva puṣṇāti 
utprekṣāyāmapi saṃbhāvanaṃ dhruvevādaya eva śabdā vaktuṃ sahante na yathāśabdo 'pi
kevalasyāsya sādharmyameva pratipādayituṃ paryāptatvāt tasya cāsyāmavivakṣitatvāditi
tatrāśaktirasyāvācakatvaṃ doṣaḥ 
yathā udyayau dīrghikāgarbhāt mukulaṃ mecakotpalam 
nārīlocanacāturyaśṅkāsaṃkucitaṃ yathā   
 utprekṣitamapi tācvikena rupeṇa parivarjitatvāt nirupākhyaprakhyam tatsamarthanāya yat arthāntaranyāsopādānam tat ālokhyamiva gaganatale 'tyantamasamīcīnamiti 
anucitārthataiva dauṣaḥ 
yathā divākarādrakṣati yo guhāsu līnaṃ divā bhītamivāndhakāram 
kṣudre 'pi nūnaṃ śaraṇaṃ prapanne prapanne mamatvamuccaiḥ śirasāmatīva   
atrācetanasya tamaso divākarāttrāsa eva na saṃbhavatīti kuta eva tatprayojitamadriṇā paritrāṇam 
saṃbhāvitena tu rūteṇa pratibhāsamānasyāsya na kācidanupapattiravataratīti vyartha eva tatsamarthanāyāṃ yatnaḥ 
sādhāraṇaviśeṣaṇavaśādeva samāsoktiranuktamapi
upamānaviśeṣaṃ prakāśayatīti tasyātra punarupādāne prayojanābhāvāt anupādeyatvaṃ yat tat apuṣṭārthatvaṃ punaruktaṃ vā doṣaḥ 
yathā spṛśati tigmarucau kakubhaḥ karairdayitayeva vijṛmbhitatāpayā 
atanumānaparigrahayā sthitaṃ rucirayā cirayāpi dinaśriyā   
atra tigmaruceḥ kakubhāṃ ca yathā sadṛśaviśeṣaṇavaśena vyaktiviśeṣaparigraheṇa ca nāyakatayā nāyikātvena ca vyaktiḥ
tathā grīṣmadivasaśriyo 'pi pratīnāyikātvena bhaviṣyatīti kiṃ dayitayeti svaśabdopādānena 
śleṣopamāyāstu sa viṣayaḥ
yatropamānasyopādānamantareṇa sādhāraṇeṣvapi viśeṣaṇeṣu na tathā pratītiḥ 
yathā svayaṃ ca pallavātāmrabhāsvatkaravirājitā 
prabhātasaṃdhyevāsvāpaphalalubdhehitapradā   
iti 
aprastutapraśaṃsāyāmapi upameyam anayaiva rītyā pratītaṃ na punaḥ prayogeṇa kadarthatāṃ neyam 
yathā āhūteṣu vihaṃgameṣu maśako nāyān puro vāryate madhyevāridhi vāvasaṃstṛṇamaṇirdhatte maṇīnāṃ rucam 
khadyoto 'pi na kampate pracalituṃ madhye 'pi tejasvināṃ dhik sāmānyamacetanaṃ prabhumivānāmṛṣṭatacvāntaram   
a acetanasya prabhoraprastutaviśiṣṭasāmānyadvāreṇābhivyaktau na yuktameva punaḥ kathanam 
tadete 'laṃkāradoṣāḥ
yathāsaṃbhavino 'nye 'pyevaṃjātīyakāḥ pūrvoktayaiva doṣajātyā
antarbhāvitāḥ
na pṛthak pratipādanamarhantīti saṃpūrṇamidaṃ kāvyalakṣaṇam 
ityeṣa mārgo viduṣāṃ vibhinno 'pyabhinnarūpaḥ pratimāsate yat 
na tadvicitraṃ yadamutra samyagvinirmitā saṃghaṭanaiva hetuḥ 
iti kāvyaprakāśe 'rthālaṃkāranirṇayo nāma daśama ullāsaḥ 
 samāptaśvāyaṃ kāvyaprakāśaḥ 
