Madhyamakahṛdayam
bhavyakṛtam
prathamaḥ paricchedaḥ
bodhicittāparityāgaḥ
apratarkyamavijñeyamanālayamalakṣaṇam 
anirūpyaṃ svasaṃvedyamanādinidhanaṃ śivam  
nirvikalpaṃ nirābhāsaṃ nirnimittaṃ nirañjanam 
na dvayaṃ nādvayaṃ śāntaṃ dhīpracāravivarjitam  
tattvaṃ dideśa kāruṇyād yo nirakṣaramakṣaraiḥ 
bhāvato'stu namastasmai śāstre'
vitathavādine  
mahābodhau kṛtadhiyāṃ parārthodayadīkṣayā 
tattvāmṛtāvatārāya śaktitaḥ kiṃciducyate  
bodhicittāparityāgo munivratasamāśrayaḥ 
tattvajñānaiṣaṇā ceti caryā sarvārthasiddhaye  
bodhicittaṃ mahāmaitrīkaruṇājñānabhūṣaṇam 
buddhabījaṃ yato vidvāṃstadatyāgāya yujyate  
dhīmatā sattvamahatā paraduḥkhe'sahiṣṇunā 
samyagārabdhavīryeṇa yuktaṃ śaktimatā satā  
lokamālokya sakalaṃ prajñālokatiraskṛtam 
saṃsārāmedhyapātālāt tīrtvā tārayituṃ svayam  
kā vā śaktimataḥ saktiryadanāthāṃstapasvinaḥ 
rāgādinigaḍairbaddhān ghore saṃsāracārake  
pramādamadirāṃ pītvā prasuptān mohanidrayā 
vitarkataskarāśeṣaviluptaśubhasaṃcayān  
prajñāniśitanistriṃśacchinnaniḥśeṣabandhanaḥ 
mukto na mocayedenān yadayaṃ karuṇātmakaḥ  
yo'pi bāhubalopāttaṃ parīttaṃ kāmajaṃ sukham 
ekākī kṛpaṇo bhuṅakte so'
pi garhyaḥ satāṃ bhavet  
kiṃ punaścakravartīndrabahmaṇāmapi durlabham 
atyantatṛṣṇāvicchedi sādhāraṇamupāyataḥ  
vigrahakṣayaparyantaduḥkhādyanabhibhāvitam 
niḥśeṣaduḥkhaśamanaṃ tattvārthādhigamāmṛtam  
kiṃ ca kleśagrahāveśād duḥkhaṃ duḥkhātureṣvapi 
kṛtaṃ yeṣu mayā pūrvaṃ kṣatakṣāropahāravat  
ye ca jātyantare premabahumānopakāriṇaḥ 
teṣāṃ pratikriyā kānyā nirvāṇaprāpaṇād bhavet  
na bādhyante pradīptāsikalpairapi bhavairbudhāḥ 
parārthakaraṇodbhūtaprītihlāditacetasaḥ  
dauḥśīlyākriyayā sarvadurgatidvārabandhanāt 
śūnyatādarśanābhyāsāt kleśavṛttyupaghātataḥ  
kṛtapuṇyatayodyānayātrāmiva ca ṣaḍgatim 
paśyantastrāsamāyānti na santo bhavacārakāt  
na bhave doṣadarśitvāt kṛpālutvānna nirvṛtau 
sthitāstiṣṭhanti ca bhave parārthodayadīkṣitāḥ  
bhedābhedena saṃsāranirvāṇānupalambhataḥ 
na ca kvacana tiṣṭhanti sarvatra ca bhave budhāḥ  
bodhyaṅgasaptaratnāḍhyaṃ labdhvāmitaguṇākaram 
saddharmacakravartitvaṃ surāsuranamaskṛtam  
muktābhedaśaratpūrṇaśaśāṅkakiraṇāmalaiḥ 
yaśobhiśca vacobhiśca pūrayitvā diśo daśa  
triratnavaṃśasthitaye sthāpayitvā guṇākarān 
satputrān devanāgādicūḍāmahitaśāsanān  
kṛtasvaparakāryatvānnirvṛtāste sunirvṛtāḥ 
ato'nye skandhavicchedāducchinnāste'
pi nirvṛtāḥ  
na kroṣṭā mattamātaṅgakumbhāsphālanapāṭane 
na mātaṅgaḥ samudrāntamahīmaṇḍalapālane  
gambhīrānuttarodārasaṃkhyātītaguṇākare 
na hīnasattbo buddhatve manorathamapīcchati  
aprameyādbhutācintyasarvadīptyatibhāviṣu 
saṃbuddhaguṇaratneṣu kaḥ kurvīta na mānasam  
kaḥ parārthakriyāśūro mahāpuruṣaceṣṭitaiḥ 
nānantamapi saṃsāraṃ tiṣṭhedekamaho yathā  
kaḥ parārthaikakāryāṇāmāryāṇāṃ paddhatiṃ kṛtī 
nānuyāyādatīto'
pi yat kathāvastutāṃ vrajet  
ko'sau parahitādhānasādhanīkaraṇāt tanum 
na nayet kadalīphenaniḥsāraṃ merusāratām  
pratikṣaṇaṃ jarāmṛtyurujāmāśrayamāśrayam 
karoti dhanyaḥ kāruṇyāt parasaukhyodayāśrayam  
sasaddharmapradīpo hi praṇaṣṭāṣṭākṣaṇaḥ kṣaṇaḥ 
saphalīkaraṇīyo'
yaṃ mahāpuruṣacaryayā  
bodhicittāparityāgo nāma prathamaḥ paricchedaḥuṣaceṣṭitaiḥ 
nānantamapi saṃsāraṃ tiṣṭhedekamaho yathā  
kaḥ parārthaikakāryāṇāmāryāṇāṃ paddhatiṃ kṛtī 
nānuyāyādatīto'pi yat kat
dvitīyaḥ paricchedaḥ
munivratasamāśrayaḥ
evaṃ dṛḍhamahābodhisamādāno jagaddhite 
pratirūpaṃ pratipadaṃ pratipanno virājate  
sa maitryāpratighātinyā kāruṇyena prasarpiṇā 
saddharmādhigamātṛpto dharmadāne vimatsaraḥ  
ṛjunāhatamānena manasā tattvadarśinā 
paradoṣekṣaṇāndhena svadoṣāpattibhīruṇā  
vivādalokasaṃsargalokāyataparāṅmukhaḥ 
nirguṇe'pi guṇāghānapratataḥ sraṃsitādaraḥ  
kṛpodbhūtena dānena sarvajñatvagataspṛhaḥ 
sarvasya janakāyasya sarvaduḥkhopaśāntaye  
śīlāmalajalasnāyī kṣamāsitapavitrakaḥ 
vīryabaddhajaṭābhāro dhyānajñānaparāyaṇaḥ  
samunmiṣitadhīnetraḥ śāstralokajñatāpaṭuḥ 
hnīvyavatrāpyavasanaḥ sauratyatanubandhanaḥ  
kṛpākṛṣṇājinadharaḥ śraddhāmalakamaṇḍaluḥ 
smṛtiguptendriyadvāro dhṛtivetrāsanāsanaḥ  
mahāyānamahāramyatapovanasamāśrayaḥ 
dhyānaprītiphalāhāraḥ smṛtyupasthānagocaraḥ  
gambhīrodārasūtrāntasvādhyāyahatakilbiṣaḥ 
pratītyotpādasāvitrīṃ japan satyadvayāśrayāt  
varṇāḍhyaiḥ pratipatpuṣpaiḥ sarvadiggandhavāhibhiḥ 
upāsīnastvaharahaḥ samyaksaṃbuddhabhāskaram  
hutākuśalasaṃkalpaḥ pratisaṃkhyānapāvake 
munivrataṃ caredevamanuttarapadāptaye  
munivratasamāśrayo nāma dvitīyaḥ paricchedaḥraddhāmalakamaṇḍaluḥ 
smṛtiguptendriyadvāro dhṛtivetrāsanāsanaḥ  
mahāyānamahāramyatapovanasamāśrayaḥ 
dhyānaprītiphalāhāraḥ smṛtyupasthānagocaraḥ  
gambhīrodārasūtrāntasvādhyāyahatakilbiṣaḥ 
pratītyotpādasāvitrīṃ japan satyadvayāśrayāt  
varṇāḍhyaiḥ
tṛtīyaḥ paricchedaḥ
tattvajñānaiṣaṇā
yasya jñānamayaṃ cakṣuścakṣustasyāsti netarat 
yatastasmād bhaved dhīmāṃstattvajñānaiṣaṇāparaḥ  
paśyatyandho'
pi matimān didṛkṣurviprakṛṣṭakān 
sūkṣmavyavahitānarthāstrailokyāhatadarśanaḥ  
sahasreṇāpi netrāṇāmanetro buddhivarjitaḥ 
svargāpavargasadbhūtamārgāmārgāsamīkṣaṇāt  
dṛṣṭādṛṣṭaviśiṣṭeṣṭaphalāśāviṣakaṇṭake 
pravartate na dānādau prajñonmīlitalocanaḥ  
trimaṇḍalaviśuddhe hi dānādāvabhiyujyate 
kāruṇyāt sarvavittvāya tatrāpyasthitamānasaḥ  
prajñāmṛtaṃ tṛptikaraṃ dīpo'
pratihataprabhaḥ 
mokṣaprāsādasopānaṃ kleśendhanahutāśanaḥ  
sā ca satyadvayāpekṣā dvividhābhimatā matiḥ 
tathyasaṃvṛtibhūtārthapravivekānuguṇyataḥ  
dānādipuṇyajñānākhyasaṃbhāraparipūraṇe 
taddhetuphalasaṃbandhalakṣaṇādiviniścaye  
mahāmaitrīkṛpābhyāsasattvasaṃgrahapācane 
prajñā sāṃketikī jñeyā dvādaśāyatanāśrayā  
aśeṣakalpanājālapratiṣedhavidhāyinī 
śāntapratyātmasaṃvedyanirvikalpanirakṣare  
vigataikatvanānātve tattve gagananirmale 
apracārapracārā ca prajñā syāt pāramārthikī  
tattvaprāsādaśikharārohaṇaṃ na hi yujyate 
tathyasaṃvṛtisopānamantareṇa yatastataḥ  
pūrvaṃ saṃvṛtisatyena praviviktamatirbhavet 
tato dharmasvasāmānyalakṣaṇe suviniścitaḥ  
abhiyujyeta medhāvī samādhānāya cetasaḥ 
tathā śrutamayajñāne tadanyajñānahetutaḥ  
na paśyati yathā vaktraṃ kaluṣapracale jale 
tathāsamāhite citte tattvaṃ nivaraṇāvṛte  
nibadhyālambanastambhe smṛtirajjvā manogajam 
unmārgacāriṇaṃ kuryāt prajñāṅkuśavaśaṃ śanaiḥ  
anityatāmanaskārairuddhataṃ śamamānayet 
vipulālambanābhyāsāt saṃkṣiptaṃ vipulātmatām  
vikṣiptaṃ saṃharet kṣiptanimittādīnavekṣaṇāt 
vīryānuśaṃsadarśitvāllīnamuttejayedapi  
rāgadveṣamohapaṅkamalīmasamasaṃyatam 
kṣālayedaśubhāmaitrīpratītyotpādavāriṇā  
viviktamacalaṃ śāntamālambanaparāyaṇam 
karmaṇyaṃ mṛdu ca jñātvā tatra samyagupekṣayet  
samāhitamatiḥ paścāt prajñayaivaṃ parīkṣayet 
yo'yaṃ svabhāvo dharmāṇāṃ gṛhyeta vyavahārataḥ  
vicāryamāṇastu dhiyā kimayaṃ paramārthataḥ 
yadi syāt tattvamevāyamato'
nyaścet sa mṛgyate  
na pakṣapātasaṃtaptaḥ śāntimarhati ca kvacit 
saṃskṛtāsaṃskṛtā dharmāḥ skandhāyatanadhātavaḥ  
kleśāvaraṇahānāya śrāvakāṇāṃ prakāśitāḥ 
kleśajñeyāvṛtimalaprahāṇāya kṛpātmanām  
audārikatvāt prathamaṃ rūpaskandhaḥ parīkṣyate 
tatrāpi pūrvaṃ bhūtāni yathoktādeva kāraṇāt  
atra bhūtasvabhāvaṃ hi norvyādi paramārthataḥ 
kṛtakatvād yathā jñānaṃ hetumattvādito'pi vā  
kharasvabhāvā na mahī bhūtatvāt tadyathānilaḥ 
dhāraṇaṃ na bhuvaḥ kāryaṃ kṛtakatvād yathāmbhasaḥ  
kharasvabhāvā yadyurvī tattvato'
pyasatī matā 
yoginastatra yujyete nonmajjananimajjane  
dhyāyināṃ dhyānasāmarthyānna yuktā dravatā kṣiteḥ 
svabhāvasyānapāyitvānna vāsyāḥ kaṭhinātmatā  
evaṃ jalānilāgnīnāṃ na dravādisvabhāvatā 
yujyate nāpi tatkāryaṃ saṃgrahavyūhapaktayaḥ  
na hi tulyaguṇā neṣṭāḥ saṃvṛtyā pavanādayaḥ 
kāyendriyopalabhyatvād bhūtatvād vāpi bhūmivat  
dravyasanna pṛthivyādi sāmagryaṅgāgrahe'grahāt 
yad yathoktaṃ na tad dṛṣṭaṃ dravyasat tadyathā vanam  
dravyasadviṣayā ceyaṃ na kṣityādimatirmatā 
sakāraṇatvānnāśād vā tadyathā kānanādidhīḥ  
dravyābhidhāyako neṣṭo dhvaniḥ kṣityādivācakaḥ 
śrāvaṇatvād yathā neṣṭo dhvaniḥ senādivācakaḥ  
nānaikāntikatā hetościttacaitasabuddhibhiḥ 
jāyate sādhyatulyatvaṃ tadvattatpratiṣedhataḥ  
nārambhakā vanasyeṣṭāḥ palāśaspandanādayaḥ 
hetumattvādihetubhyastadyathā caraṇādayaḥ  
palāśādibhirārabdho na vano'
vayavī mataḥ 
pratyekamasamāptatvāt teṣu yadvat karādibhiḥ  
ato dṛṣṭāntadoṣo'
pi na pakṣa upapadyate 
dvitīye'pi yathā nāsti tathedamabhidhīyate  
nānekāniyatadravyasaṃkhyāvṛttirvanadhvaniḥ 
viśiṣṭabuddhihetutvād ghaṭakuṇḍādiśabdavat  
na cakṣurindriyagrāhyaṃ rūpaṃ hi paramārthataḥ 
saṃghātatvād yathā śabdo bhautikatvāt tathāpi vā  
na cakṣuḥ prekṣate rūpaṃ bhautikatvāt svarūpavat 
sukhādyutpattihetutvād vācyatvād vā rasādivat  
tathā na bhautikaṃ rūpamutpatterjvalanādivat 
hetumattvādihetubhyaścittavad veti lakṣayet  
etena varṇasaṃsthānasaṃcitatvādilakṣaṇaḥ 
sūkṣmaudārikabhedaśca yāvān rūpasya kalpitaḥ  
pratiṣiddho'
vaboddhavyo yathāyogaprayogataḥ 
śabdagandharasasparśapratiṣedhe'
pyayaṃ nayaḥ  
na cakṣurindriyaṃ rūpamīkṣate paramārthataḥ 
cittacaitasikānyatvāt tadyathā rasanendriyam  
na rūpamīkṣate cakṣurathavā paramārthataḥ 
avijñānasvabhāve satyanutpattestvagādivat  
na varṇaviṣayo rūpaprasādaścakṣurindriyam 
kṛtakatvādihetubhyo dṛṣṭāntāśca tvagādikāḥ  
na cakṣū rūpaviṣayaṃ svarūpāgrahaṇānmatam 
śravaṇādīndriyaṃ yadvad rūpitvād vā rasādivat  
tadvad vācakṣuṣo draṣṭudarśanaṃ nānidarśanam 
kathaṃ vādraṣṭṛrūpasya yujyate rūpadarśanam  
kathaṃ vādraṣṭṛrūpasya yujyate rūpadarśanam 
draṣṭaiva ced bhavecchrotā śrotṛtvaṃ tasya kiṃkṛtam  
na cādeyaviśeṣatvādiṣṭe tajjñatvanityate 
na caikatvaṃ dvirūpatvād dehāntaraśarīravat  
rūpopalabdhau karaṇaṃ neṣyate cakṣurindriyam 
amanastve sati draṣṭuranyatvācchravaṇādivat  
na cāsya draṣṭṛtā yuktā cakṣurādivyapekṣaṇāt 
manovat pariṇāmitvāt pratibimbodayāt tathā  
akṣāntareṇa vādṛṣṭermanovad draṣṭṛtā katham 
manasastattvato neṣṭamātmavad rūpadarśanam  
adravyasattvāt sāmagryāstadvad vā nāsti darśanam 
dharmāntarābhinirvṛtterghaṇṭāvat kartṛtāstu vā  
na cakṣū raśmivad yuktamakṣatvāditarākṣavat 
naktaṃcarākṣyadhiṣṭhānaṃ dṛśyaṃ dṛśyaṃ na hīkṣaṇam  
na sukhādyātmakaṃ cakṣurvastutvāt tadyathā pumān 
nāpi sarvagataṃ cakṣuḥ sattvāt tadgolakādivat  
athavāsarvagantrakṣi pārārthyāt tadyathā ghaṭaḥ 
rūpopalabdhihetutvād yathā rūpaṃ tatheti vā  
na cakṣustejaḥsaṃyuktamindriyatvāt tvagādivat 
tejo'dhikaṃ mahābhūtaprasādādyātmakaṃ na ca  
na prāptaviṣayaṃ cakṣurindriyatvād yathā manaḥ 
rūpavat kāraṇatvād vā hetumattvāt tathāpi vā  
bāhyārthagrahaṇāt sākṣādatītānāgatāgrahāt 
na prāptaviṣayagrāhi ghrāṇādīṣṭaṃ yathekṣaṇam  
sādhyatulyaniṣedhācca nānekāntastvagādibhiḥ 
nayenānena boddhavyaṃ pratyuktaṃ śravaṇādyapi  
trayaṃ nāprāptaviṣayaṃ manaḥśrotrākṣilakṣaṇam 
indriyatvād yathā ghrāṇaṃ cittahetutvato'pi vā  
darśanenaiva boddhavyā yathākathitavistarāt 
śravaṇaghrāṇarasanatvagindriyanirākriyāḥ  
sgra dang dri dang ro dang reg 
dgag pa'i tshul yang de yin te
mkhas pas gzu bo'
i blo dag gis
ci rigs par ni shes par bya   
na yuktā paramārthena vedanānubhavātmikā 
vijñānasaṃprayuktatvāt tadanye caitasā yathā  
sukhānugrāhikā neṣṭā sparśajatvāt tadanyavat 
yathoktahetorvijñeyā na duḥkhā pīḍanātmikā  
neṣṭāduḥkhāsukhā tadvat tṛṭphalatvād yathetarā 
vivakṣitād vā vijñānasvabhāvapratiṣedhataḥ  
etena saṃjñā vyākhyātā saṃskārāścobhayātmakāḥ 
mkhas pas gzu boi blo dag gis
ci rigs par ni shes par bya 
na vastuprativijñaptisvabhāvaṃ tattvato manaḥ 
sālambanatvāt saṃjñāvannāśitvād vā pradīpavat  
phung po lnga po rnam dpyad pai
sgrub paji skad bstan pa des 
skandhaistu dhātavo jñeyā jñeyānyāyatanāni ca  
naibotpādādayo yuktāḥ saṃskṛtatvena lakṣaṇam 
saṃskṛtatvāddhi lakṣyasya bodhyatvācca tadanyavat  
nāpi lakṣaṇasadbhāvād bhāvānāṃ sātmatā matā 
viruddho'pi hi hetuḥ syādasiddhārtho'pi vā yataḥ  
kāṭhinyaṃ lakṣaṇaṃ mahyā na mahītvena yujyate 
kāyavijñānahetutvādagnitve lakṣaṇaṃ katham  
blang gi mtshan nyid glang nyid kyis
nog dang lkog shal songs mi 'dod
khyad par can gyi blos brtag phyir 
dper na bong bu'
i mtshan nyid bshin 
gcig na ji ltar mtshan nyid yin
des ni de nyid mi mtshon phyir
gshan na ji ltar mtshan nyid yin
gshan gyis gshan nyid mi msthon phyir 
agate paramārthena na gatiḥ saṃpratīyate 
adhvatvād gatyabhāvād vā tadanyasmin yathā gate  
gatāgatavinirmuktagamyamānānirūpaṇāt 
na gamyamāne gamanaṃ jñāyate paramārthataḥ  
gatāgatatvāvācye'
pi gamyamāne gatirna ca 
adhvatvāt tadyathātīte yathā vānāgate'dhvani  
gatyasiddherna gantāsti nāgatirgacchatīṣyate 
aganturna gatiryuktā gatyayogād yathā purā  
svato'rthāntarasaṃbandhe gantetīyaṃ matirmatā 
daṇḍivannānvayābhāvād buddhiśabdānuvṛttitaḥ  
nirantaradigutpādisaṃskāraprasarāśrayā 
jvālādivad gatibhrāntiḥ sāṃvṛtī sā na tattvataḥ  
adravyatvāt kalāpasya nirīhatvādathāpi vā 
na gantṛkalpanā nyāyyā kāpilaiḥ paramārthataḥ  
dravyasan samudāyaścet samudāyyagrahe'grahāt 
tadātmavadayuktaṃ tat teṣāmadravyasattvataḥ  
śeṣakriyāniṣedhe'
pi digeṣā pratipāditā 
saṃsāramokṣasadbhāvādiṣṭā cet sasvabhāvatā  
yathāvikalpitaṃ rūpaṃ yadaiṣāṃ nāvadhāryate 
tadā nirūpya rūpāṇāṃ bandhamokṣau kutaḥ katham  
yujyete niḥsvabhāveṣu māyāsvapnopameṣu tu 
svahetupratyayavaśād viśiṣṭeṣvātmalābhiṣu  
nāmarūpasya saṃsāro na yuktaḥ paramārthataḥ 
saṃskṛtatvāt pṛthivyāderyathā bāhyasya neṣyate  
na mucyate nāmarūpaṃ kathaṃcit paramārthataḥ 
utpattimattvānnāśād vā yathā bāhyaṃ jalādikam  
na pudgalaḥ saṃsarati mucyate na ca tattvataḥ 
prajñapyatvād yathā veśma vācyatvād vāpi gandhavat  
niṣpudgalā vā saṃskārā hetumattvād yathā ghaṭaḥ 
utpattimattvānnāśitvājjñeyatvād vāpi loṣṭavat  
dravyasannāpyavācyatvād gandhavat pudgalo mataḥ 
śyāmagauratayāvācyavandhyāputreṇa saṃśayet  
evaṃ nirātmakāḥ skandhā nirjīvāḥ sattvavarjitāḥ 
mkhas pas gzu bo'
i blo dag gis
ci rigs par ni shes par bya 
śarīrendriyasaṃghāto nirātmā tattvato mataḥ 
hetumattvād yathā stambhaḥ pracayād vāpi nākuvat  
smaraṇapratyabhijñānajñānotpādādihetubhiḥ 
ātmasattāpratijñāne hetūnāṃ syādasiddhatā  
sendriyaḥ sātmako deha ityevaṃ cet prasādhyate 
asādhāraṇataivaṃ syād hetūnāmanvayādṛte  
ātmaśabdo yathārtho'
yaṃ kvacit tadupacārataḥ 
tadyathā siṃhaśabdaścennaivamātmā prasidhyati  
atha vijñānaviṣayo yathārtho'
nyatra sādhyate 
nityasarvagatatvādivirodhāt syād viruddhatā  
bandhamokṣāvato neṣṭau kasyacit paramārthataḥ 
song dang ma song bgom pa yis
de dshin semsla lhag ma bshad
utpannaṃ hi yadā ceto vināśābhimukhaṃ tadā 
rañjanaṃ kasya keneṣṭaṃ raktaṃ naṣṭaṃ na ceṣyate  
rajyate jāyamānaṃ cet tat kiṃ janmonmukhaṃ yadi 
nirāśrayakriyāyogāt tadajātasya neṣyate  
skye bshin skyes dang ma skyes par 
brjod pa min la'
ang chags pa med
avācyamapyavācyatvāccittaṃ raktaṃ na rāgavat  
saktyākāreṇa cejjātaṃ cittaṃ raktamitīṣyate 
raktasphaṭikadhīvat syāt tadbuddhiraktatā katham  
tadevaṃ rañjanābhāvāt sāṃvṛtī rāgakalpanā 
'dod chags bshin du chos rnams kun 
ci rigs par ni shes par bya 
bhāvo dravyāśrayo yuktaḥ sa ca tasmānna bhidyate 
rāgasyeva na te raktiścetaso'
pi prasajyate  
na rāgasyānyatā yuktā raktasyāgrahaṇe'grahāt 
raktātmavat pṛthaktve'
pi nānyavat tena raktatā  
na vastuprativijñapte rāgād bhedo'
sti cetasaḥ 
ālambanāditulyatvānna cānyad bhedakāraṇam  
tasmāt samudayasyeṣṭa ekena samudāyinā 
svotpattyapekṣo nirdeśo yathā kusumite tarau  
tatprahāṇānna nirvāṇaṃ yujyate tadayogataḥ 
mya ngan 'das pa don dam du 
dngos dan dngos med
mtshan nyid min 
bhāvo hi yadi nirvāṇaṃ bhāvatvāt saṃskṛtaṃ hi tat 
saṃskṛtatvād vipakṣo'
pi na saṃskṛtanirodhavat  
abhāvo yadyabhāvatvānnāśitvād yaḥ parāśrayāt 
neṣṭaśca pratipakṣo'
sau nāśitāvat parāśrayaḥ  
asaṃskṛto'pyayukto'
sau pūrvoktapratiṣedhataḥ 
citerviśeṣāḥ kaścāsya muktāt sāṃkhyaprakalpitāt  
svarasakṣayinaḥ kleśā vikalpāraṇisaṃbhavāḥ 
teṣāmasaṃciteḥ keṣāṃ kṣayānmokṣo'
stu te'kṣayaḥ  
ajātānāṃ tathāsattvāt kalpanāyāḥ samo nayaḥ 
vada kasya kṣayānmokṣaḥ kṣayino'
kṣayino'pi vā  
svabhāvaśūnyatābodhānnivṛttestanmaterapi 
akṣayākṣayidharmatvaṃ prāpnotyaprāptiyogataḥ  
nātmakāmāḥ śrayantīmā yathābhūtaparīkṣakāḥ 
kudṛṣṭyāmayadurgandhasaktodgārā girastataḥ  
na viparyāsasadbhāvāt sadbhāvastasya yujyate 
rāgatulyavicāratvāt tatklṛptirapi sāṃvṛtī  
prāgeva cittacaittānāṃ svabhāvapratiṣedhataḥ 
rāgo rāgasvabhāvena na ca yat tena rajyate  
etena dveṣamūḍhādi pratyuktaṃ pratibhāvayet 
tataśca bandhanāsiddheracalā niḥsvabhāvatā  
neṣṭā mahyātmano'
nanyā pṛthivī paramārthataḥ 
hetumattvād yathā vāyurvastutvād vāpi bodhavat  
nānyat pṛthivyā salilaṃ gṛhyate paramārthataḥ 
utpattimattvādurvyātmā yathorvyā na pṛthak tathā  
nāpi taddhvanidhībhedāt kṣityādīnāṃ matānyatā 
kāryalakṣaṇabhedād vā sādhyadharmāsamanvayāt  
rūpasyātmetyabhede'
pi vyapadeśācca saṃśayaḥ 
parikalpyasya cāsiddherasiddhārtho bhavedasau  
śabdādibhedabhinne'
pi tasmāt te vyabhicāriṇaḥ 
viśeṣaṇābhidhāne'
pi nivāryante virodhinā  
ubhayatvaṃ virodhānna yathāgneruṣṇaśītate 
anyānanyatvapakṣoktaniṣedhād vā tadapyasat  
dvyātmakatve'
pi sarvasya prasiddho'
śo nidarśanam 
dṛṣṭāntanyūnatā tasmānna paraṃ prati jāyate  
āpekṣikī ca tatsiddhirmanorathavikalpitā 
dvayoranyatarasyāpi prāgasiddherna sidhyati  
sarveṣūbhayavādeṣu pratiṣedhe'
pyayaṃ nayaḥ 
evaṃ yathoktavidhinā niṣiddhā sasvabhāvatā  
ityete saṃskṛtā dharmāḥ sāhasena vicāritāḥ 
asaṃskṛtā nirodhau dvāvākāśaṃ tathatā tathā  
pratisaṃkhyānirodho hi na bhāvaḥ paramārthataḥ 
nityāvikṛtarūpatvād vandhyātanayamūrtivat  
ajātatvādabhedatvādakāryatvādathāpi vā 
saṃskṛtāsaṃgrahād vāpi nirodhāsaṃbhavādapi  
yacca kāryaṃ mataṃ yasya na hi tat tasya kāraṇam 
ajātatvādihetubhyo hastimastakaśṛṅgavat  
ajātakāraṇaṃ neṣṭaṃ kāryamityavasīyate 
kāryatvāt tadyathā kṣudraṃ na khapuṣpādikāraṇam  
etena vyomatathatādikkālātmādi buddhimān 
pratiṣiddhaṃ vijānīyād yāvat kiṃcidasaṃskṛtam  
dravyapradhānajīvādi jñeyaṃ yat tīrthyakalpitam 
yathāyogaṃ niṣeddhavyaṃ yuktyāgamaviśāradaiḥ  
iti svaparasiddhāntakalpitātmanirātmatām 
vidvān vibhāvya bhāvānāṃ tattvajñānāmṛtaṃ pibet  
athavā kalpanājālaprasaro hyevamādikaḥ 
jātabhāvāśrayo bālamākulīkurute balāt  
vidvān vidyāpradīpena yathābhūtaṃ parīkṣate 
jāterniṣedhāt tacchānteḥ prapañcopaśamastadā  
tatra tāvat svato janma saṃvṛtyāpi na yujyate 
sātmakatvād yathā dadhnaḥ svato janma na vidyate  
notpannāḥ svātmato bhāvā bhāvatvāt tadyathā pumān 
nāpi cātmāstyajātānāmajātatvāt khapuṣpavat  
khapuṣpābhāvavācyaṃ hi khādi yadyapi te matam 
na khapuṣpaṃ tad ityasmāt pakṣe'
pi nyūnatā na naḥ  
kāryasya kāraṇaṃ svātmā tasya janma tato matam 
svato janma tato'
bhīṣṭaṃ bhāvānāmiti cenmatam  
svātmavat tadananyatvāt kāraṇaṃ syādakāraṇam 
ajātatvācca kiṃ kasya kāraṇaṃ syādakāraṇam  
satyātmani ca bhāvasya vṛthā kāraṇakalpanā 
tasmādeva tadutpannaṃ caikyaṃ janakajanyayoḥ  
dadhibhāvena payaso'
vasthānāccedabādhakam 
putratvenānavasthānāt piturna hi na bādhakam  
vipakṣāsaṃbhavādiṣṭā nāpi hetorviruddhatā 
evaṃ tāvat svato janma bhāvānāṃ nopapadyate  
svabhāvāsaṃbhavāccāpi kaḥ kasmāt para iṣyate 
na gośṛṅgādriśṛṅgatvaṃ vājiśṛṅgaṃ paraṃ matam  
na pare paramārthena pratyayāścakṣurādayaḥ 
cakṣurvijñānajanakāḥ paratvād vīraṇādivat   
na vivakṣitanetrādikāraṇā rūpadhīrmatā 
paratvāt prāgasattvād vā yathā ghaṭapaṭādayaḥ  
ajātasya paratvaṃ ca sāṃvṛtaṃ na tu tattvataḥ 
parasmādapi janmaivamayuktamiti gṛhyate  
anirdeśyasya cotpattirutpannasya nirarthikā 
nāpi jātirajātasya khapuṣpavadajātitaḥ  
jāyamānasya cotpattau tulyaparyanuyogitā 
avācyasyāpyavācyatvāt tadanyavadasaṃbhavaḥ  
vikalpitātmanā śūnyāstattvataścakṣurādayaḥ 
kṛtakatvād vināśād vā yathā māyāmayaṃ payaḥ  
sādhyatulyaniṣedhācca saṃśayo netarātmanā 
akalpito'pi māyātmā vitathastattvato mataḥ  
svātmābhimatihetutvād yathāsau kalpitātmatā 
pratītāṃśena tatsiddherdṛṣṭāntanyūnatā na naḥ  
svabhāvaśūnyā hyathavā tattvataścakṣurādayaḥ 
kṛtakatvād vināśād vā māranirmitabuddhavat  
yaśca svabhāvo bhāvānāṃ svabhāvo'
sau na tattvataḥ 
kṛtakatvād yathoṣṇatvam ambhasaḥ sthiratāpi vā  
svātmanaiva hi bhāvānāmutpādo nopapadyate 
parabhāvena cotpādo na dṛṣṭo goḥ kharātmanā  
hetvādipratyayebhyaśca parebhyo janma sāṃvṛtam 
nāto'bhyupetabādhitāstattvato hi na te yataḥ  
na sato nāsato yuktaḥ pratyayaḥ sadasattvataḥ 
tadanyavadajātervā pratyayaḥ pratyayaḥ kutaḥ  
na hetuḥ kāryajanakastacchūnyatvāt tadanyavat 
nāpi tajjanmatotpitsoḥ prāgasattvāt tadanyavat  
nājātaṃ jāyamānaṃ vā jātaṃ vā janayatyayam 
uktadoṣādajāteśca tasmāddheturna tattvataḥ  
jātasyālambanāyogo jāte jātirvṛthā yataḥ 
ajātasyāpyajātatvād yathānutpattidharmiṇaḥ  
jāyamānasya yogaḥ syāt sa ca nālambanaṃ vinā 
janikriyāsamāveśo vikalāṃṅgasya neṣyate  
athavā cittacaittānāṃ naivālambanamiṣyate 
tattvato jāyamānatvād grāhyatvād vāpi rūpavat  
kiṃ ca sālambanasya syāt kālabhedāt sa cāpyasan 
evamālambanābhāvāt kiṃ kasyālambanaṃ bhavet  
nājātasya nirodho'
sti khapuṣpavadajātitaḥ 
na niruddhe nirodho'
sti niruddhatvād yathā mṛte  
nāniruddhe'
niruddhatvād vartamānapradīpavat 
nirudhyamāne nāpīṣṭaḥ pūrvoktapratiṣedhataḥ  
tulyakālastathāpi syād bhinnakālo'
pi vā bhavet 
yukto nirudhyamānatvānnārhaccaramacittavat  
tattvato jātyasadbhāvād bhāvasattā na yujyate 
vandhyātanayasattāvadato nādhipatirmataḥ  
kāryeṇa śūnyo'
śūnyo vā pratyayo'
dhipatirbhavet 
na śūnyastena śūnyatvācchabdabuddheryathekṣaṇam  
saṃvṛtyāpi na cāśūnyaḥ pratītirbādhikā yataḥ 
kārye ca na bhavet kāryamasat kāryaṃ ca te bhavet  
kāryaśaktirhi kāryaṃ cet kimanyat kāraṇaṃ tataḥ 
ādhārādheyabhāvo hi tadananyasya neṣyate  
kāryaparyāyamātraṃ vā vyomni vyomasthitau yathā 
yadāsau kāraṇaṃ kiṃ tad yenāśūnyaṃ tadiṣyate  
sataśca saṃbhavābhāvāt kaḥ kasyādhipatirmataḥ 
asataḥ pratyayābhāvāt kaḥ kasyādhipatirmataḥ  
jātā ghaṭādayo dṛṣṭā dṛṣṭe heturnirarthakaḥ 
dṛṣṭapratītibādhaivaṃ bādhikā bhavatīti cet  
dṛṣṭaṃ janma ghaṭādīnāṃ bālasāmānyayā dhiyā 
pratiṣedhastathā nāyaṃ nāto doṣo yathoditaḥ  
na rūpālambanā buddhiḥ svasaṃvedyāsti tattvataḥ 
yato no na hi tadbādhā bādhikā tadajātitaḥ  
naiva pratyakṣadhīryuktā yathārthā paramārthataḥ 
bālabuddhiviśiṣṭatvādalāta iva cakradhīḥ  
nāpi tadgocaraṃ vastu saṃskṛtatvād yathātmadhīḥ 
adravyatvācca rūpādeḥ pratyakṣaṃ no na bādhakam  
vidvannītivicāraṃ ca na pratītiḥ prabādhate 
nāvidyāpaṭalāndhānāṃ tattve'
dhikriyate vacaḥ  
sato'pi janma nābhīṣṭaṃ sataḥ kiṃ janmanā bhavet 
sthaulyaṃ cenna ca satkāryaṃ sthaulyasyāsaṃbhavāt purā  
kiṃ ca yaccakṣuṣaḥ sthaulyaṃ na tat tatpratyayaiḥ kṛtam 
prāgasattvād yathā kuṇḍaṃ jñeyatvād vāpi bhoktṛvat  
sāmānyena ca saṃvṛtyā bhoktrādyabhimataṃ hi naḥ 
nāto dṛṣṭāntadoṣo'
pi kvacidatropapadyate  
abhivyakteradoṣaścet kiṃ kena vyajyate yathā 
yathā ghaṭaḥ pradīpena nābhivyaktiḥ sato yataḥ  
saṃvṛtyāpi pradīpena prakāśasahito ghaṭaḥ 
kriyate tanmatirvāpi pratipakṣodayo'pi vā  
vyajyate nānabhivyaktamavyaktatvāt khapuṣpavat 
svanītyā vā yathā bhoktā pradhānaṃ ceti nirdiśet  
na vā sarvagato bhoktā nāhetuścetano na ca 
yadi tasyāpyabhivyaktiravyaktatvaṃ ca hīyate  
kāryaṃ pariṇataṃ yacca pradhānaṃ vaḥ prasajyate 
vyaktipradhānarūpeṇa kāryatve'
vikṛtiḥ katham  
vyañjakā yasya ye ceṣṭā na te tadvyañjakā matāḥ 
kāraṇatvādihetubhyo dadhnastantvādayo yathā  
tantvāderapi tacchakterdṛṣṭāntanyūnateti cet 
tanna tantvādibhāvena na te tadvyañjakā yataḥ  
svaparasmānna janmeṣṭaṃ na ca sadasadātmanaḥ 
yato nobhayavādo'
sti yuktitaḥ prāk parīkṣitaḥ  
saṃvṛtyāpi na kāryasya pratyayairvyaktiriṣyate 
tadbhedānuvidhāyitvād ghaṭasyeva mṛdādibhiḥ  
saṃvṛtyāpi hi nākasmājjātaṃ cakṣuritīṣyate 
sāmānyena ca tadyogād viśeṣeṇa ca kuṇḍavat  
kāryatvāt kramajanmatvād vināśāt pariṇāmataḥ 
hetupratyayanaiyamyājjātitaśceti lakṣayet  
jātyantaraniruddho hi notpannaḥ śivako mataḥ 
nāśitvāt tadyathā kuṇḍaṃ kāryatvād veti cenmatam  
na kuṇḍaṃ kuṇḍarūpeṇa niruddhaṃ jāyate yathā 
tathā cecchivako'
bhīṣṭa iṣṭameva prasādhyate  
atha niruddhahetutvaṃ hetorevaṃ viruddhatā 
saṃtatyā cedanaṣṭasya syādevaṃ vyabhicāritā  
asti garbhādibuddheḥ prāganantaraniruddhadhīḥ 
jñeyabhedena tadbhedād dhītvād vāpi tadūrdhvavat  
caitrasya śabdabuddhiryā rūpabuddhiśca jāyate 
jñeyabhedāt tayoraikyaṃ bhinnasaṃtānayoryathā  
dṛṣṭāntāsaṃbhavastasyā naikatvājjāyate dhiyaḥ 
dhītvānnāpi tadekatvaṃ vyabhicārād dhiyānyayā  
bālasya cyuticittaṃ cet sādhyate'
pratisaṃdhikam 
nāstikaiḥ cyuticittatvādarhaccaramacittavat  
syādanaikāntiko heturatītacyuticetasā 
jātismarādisadbhāvāduktanītyāpi tacca sat  
cyuticittaṃ ca janakaṃ bhavatyevānyacetasaḥ 
sāvidyatvādanāryasya cittaṃ tajjanakaṃ yathā  
svakarmajanitā neṣṭāḥ śarīrendriyabuddhayaḥ 
vināśitvād yathā kuṇḍaṃ paraloko'
styato na cet  
tenaiva tasyākaraṇāt tadanyenāpi cākṛteḥ 
nānyasvakarmajanito deha ityatra kiṃ hi naḥ  
akarmajanitatve ca vidyate na nidarśanam 
shing la sogs padus skye ba 
sems can las kyi dban gis te 
sems dmyal gnas dang mtho ris na
mtshon dang dpag bsam shing skye bshin 
bhūtebhyaśca kathaṃ buddhistadatyantavilakṣaṇā  
acetanānāṃ bhūtānāṃ caitanyaṃ madaśaktivat 
sūryakāntāgnivad vāpi jāyate jātimattvataḥ  
madaśakteracaitanyād dṛṣṭāntanyūnatā hi te 
atulyajātihetutvāddhetoścāpi viruddhatā  
nādhyātmikāni bhūtāni boddhṛṇīti pratīyate 
kaṭhinādisvabhāvatvād bhūtatvād hi tadanyavat  
ato garbhādivijñānaṃ vijñānāntarapūrvakam 
vidvadbhiravaboddhavyaṃ grāhakatvāt tadūrdhvavat  
vatsaḥ pūrvakṛtābhyāsājjātasyāhārameṣate 
āhārārthaṃ parispandād yathā pariṇatendriyaḥ  
nānaikāntikatā hetorayaskāntopalādibhiḥ 
tadāhārābhyavahṛterdṛṣṭatvānnāpyasiddhatā  
kasyacit prītihetutvālloko neśvarakartṛkaḥ 
vidadhāno yathā prītiṃ neśa īśvarakartṛkaḥ  
ahetutvādajātervā neśo viśvasya kāraṇam 
yathākāśasya kusumaṃ neṣṭaṃ viśvasya kāraṇam  
aśeṣasyāsya jagato neśvaraḥ kāraṇaṃ param 
cittavattvād yathā gopo na jagatkāraṇaṃ param  
sāmagryā bhāvanirvṛtteḥ kaścinneko'
sti neśvaraḥ 
na caikakartṛkaḥ kaścinnānaikāntikatāpyataḥ  
seśvaraṃ cakṣurādīṣṭaṃ bahutvād yadi dāsavat 
ajātaikeśvarādiddherīśaḥ syāt tadviparyayaḥ  
sakartṛkamathābhīṣṭaṃ racitatvād ghaṭādivat 
anirdiṣṭaviśeṣeṇa kartā cet siddhasādhanam  
atha nityaikasūkṣmādiviśeṣeṇa na te'nvayaḥ 
anityamūrtajātatvadoṣāpattiśca tasya va  
sattvabhājanasaṃkhyātalokavaicitryakāraṇam 
karmeśvaraścet saṃvṛtyā siddhameva prasādhyate  
etena kālapuruṣapradhānaparamāṇavaḥ 
kāraṇaṃ nāsya jagato viṣṇurveti niṣedhayet  
dṛṣṭyandhakāravidhvaṃso buddhotpādo yatastataḥ 
tadvadāyatanotpād iṣṭaścedasaduttaram  
adhvābhāvādanutpāde kasya kā dṛṣṭiriṣyate 
tadabhūtasya bodhāya buddhotpādasya kartṛtā  
asuraścet surānnānyaḥ kathamevamaśāśvatam 
asuraścet surādanyo'
nucchedo yujyate katham  
avācyatve'pi ghaṭavat kathamucchedavarjanam 
sadasattve'
pi nirvāṇe netarasyāstyatikramaḥ  
yadyutpādo niruddhasya kathamevaṃ na śāśvatam 
anutpāde niruddhasya kathaṃ nocchedavāditā  
saṃtānādravyasattvācca kasmāducchedaśāśvataḥ
tadabhāvādanutpādo yukto'
nucchedaśāśvataḥ  
anutpādāya duḥkhasya buddhānāṃ dharmadeśanā 
atastatphalasadbhāvādutpādo'
bhimato yadi  
pūrvavat tadanutpādāt kasyānutpāda iṣyate 
nānutpādaḥ phalaṃ tasya tatparijñā tu tatphalam  
tenaiva tasyākaraṇāt svakṛtaṃ tanna yujyate 
anyenānyakriyāyogānna cānyakṛtamiṣyate  
na svasaṃtānajaṃ duḥkhamiṣṭaṃ sattvādyasaṃbhavāt 
adravyatvādabhedācca duḥkhaṃ tannāpi saṃtateḥ  
utpādinaḥ prasādyante saṃskārāścakṣurādayaḥ 
sattvasaṃjñābhidheyatvād buddhavad yadi tattvataḥ  
notpādadharmo buddho no nātastadvat tadudbhavaḥ 
ātmavat tadasattvād vā māyāvad vāstu saṃbhavaḥ  
rūpaṃ na buddho bodhyatvādudayād vāpi loṣṭavat 
parābhāsātmabhāsatvād vijñānaṃ nendrajālavat  
na buddho rūpiṇaḥ skandhāḥ skandhasaṃgrahato matāḥ 
udayavyayadharmitvājjñeyatvād vāpi rūpavat  
tannāśe nāśadoṣācca skandhā buddho na yujyate 
nānyo'nyalakṣaṇābhāvādātmavat sa kathaṃ ca naḥ  
avācyo'dravyasanneṣṭaḥ pūrvavat tannirākṛteḥ 
ghaṭavad vāpyavācyatvāt kathaṃ tadbuddhatā matā  
na pratītyasamutpādadṛṣṭeḥ saṃbuddhadarśanāt 
iṣṭa āyatanotpādaḥ pūrvavat tannirākṛteḥ  
na san nāsan sadasato na nityānnāpyahetutaḥ 
nāpyasmānnāpyanasmācca śāśvatocchedavarjitaḥ  
na san nāsanna sadasannutpādo'
taḥ sakīdṛśaḥ 
darśanaṃ darśanāt tasya kathaṃ śāstuḥ pratīyate  
svabhāvavādināṃ vādaḥ svasmādiṣṭavighāṭakaḥ 
māyotpādavadutpādo yasya tasya tu yujyate  
uktadoṣamalāpāyāt saddharmolkāprakāśanāt 
kriyopakārarūpeṇa sāṃvṛtaṃ buddhadarśanam  
māyopamasyābhūtatvāt tattvatastannidarśanam 
apratarkyamavijñeyamanirūpyānidarśanam  
nirnimittaṃ nirābhāsaṃ nirvikalpaṃ nirakṣaram 
paśyato buddhiboddhavyaṃ taddarśanamadarśanāt  
tadevaṃ paramārthena na svataḥ parato na ca 
nobhayasmādakasmād vā na sad vāsanna cānyathā  
na keśaveśapuruṣapradhānāṇvādikāraṇāt 
jāyate vyajyate vāpi bhāvaḥ kaścit kathaṃcana  
tatra svabhāvakāritvalakṣyalakṣaṇasaṃśrayaḥ 
ekatvānyatvasaṃkleśavyavadhānakriyāśrayāḥ  
yathākāśe kaśāghāto vicitraṃ citrakarma vā 
bījāni vā na rohanti tathāsmin sarvakalpanāḥ  
timirāpagame yadvad viśuddhāmalalocanaḥ 
nekṣate keśamaśakadvicandraśikhicandrakān  
kleśajñeyāvṛtitamastimirāpagame tathā 
na paśyati budhaḥ kiṃcit samyagjñānāmalekṣaṇaḥ  
yathā prasuptaḥ putrastrīvimānabhavanādikam 
paśyet siddhavaśāt tatra pratibuddho na paśyati  
saṃvṛtyādhigatāṃstadvad unmīlitamatīkṣaṇaḥ 
ajñānanidroparamāt pratibuddho na paśyati  
niśi bhūtānyabhūtāni yathā tamasi paśyati 
pronmīlitākṣo'
bhyudite ravāvapi na paśyati  
na paśyati tathā vidvāṃścittacaitasagocaram 
samyagjñānaravidhvastasamastājñānavāsanaḥ  
svabhāvāpariniṣpatterajātervā svabhāvataḥ 
māyebhavanna bhāvānāmīkṣate satsvabhāvatām  
utpattimattvāt saṃvṛtyā hetumattvādathāpi vā 
māyebhavanna bhāvānāmīkṣate satsvabhāvatām  
na santi bhāvā iti vā yathārthā na matirmatā 
kalpanādvāranirvṛtteḥ sthāṇoḥ puruṣabuddhivat  
asadbuddhyupalabhyo vā bhāvātmā vitatho mataḥ 
kalpanājñānagamyatvānmarīcyudakabuddhivat  
sadasadbuddhiboddhavyaniṣedhādevameva tu 
jāyate'jātiyogena nirvikalpā matiḥ satām  
śūnyatvāt sarvadharmāṇāṃ tadaśūnyatvato'pi vā 
na niṣkalpā matirneṣṭā prāgvat tatpratiṣedhataḥ  
śūnyatādisvabhāvena yataḥ śūnyā hi śūnyatā 
na paśyati tato vidvāñchūnyatetyapi śūnyatām  
nirābhāso'pi bhāvātmā niṣkalpamatigocaraḥ 
ālambyatvād yathārtho na jalendāviva candradhīḥ  
nirvikalpārthaviṣayā nirvikalpāpi dhīrmṛṣā 
anātmādisvabhāvatvāt tadyathā savikalpadhīḥ  
jñeyasya sarvathāsiddhernirvikalpāpi yatra dhīḥ 
notpadyate tadatulyaṃ tattvaṃ tattvavido viduḥ  
tadbodhāducyate buddho yo'
sāvanudayo dhiyaḥ 
abodhabodhato mukhyo vikalpasvapnasaṃkṣayāt  
abhijñeyādiniṣṭhātaḥ samatābodhato'pi vā 
nirmāṇairvāpi bhavyānāṃ budhyambujavibodhanāt  
vilakṣaṇānāṃ dharmāṇāmanutpādyānirudhya vā 
samatvenāpi samatāṃ samaṃ vā svaparātmanoḥ  
anālambyaiva saṃbodhālloke'
smin sanarāmare 
ukto'saṃbodhasaṃbodhādeṣa saṃbuddha ityapi  
aprakṣepānnirutkṣepād dharmāṇāṃ dharmatā yathā 
tathaiva sa gato yasmāt tasmāt sa ca tathāgataḥ  
gantavyaṃ sarvathāśeṣamantapātavivarjyatā 
agatyāpi kāyagatyā sugataḥ sugato yataḥ  
so'meyo'meyabodhyatvādasaṃkhyeyo'
pi vāgrahāt 
acintyo'cittagamyatvādanidarśyo'
nidarśanāt  
anirūpyo'nirūpyatvādidaṃ taditi sarvathā 
nirañjano'ñjanābhāvācchivaścopadravātyayāt  
sarvathāpyavikalpena nirābhāso'
tadātmanaḥ 
nityatvānnitya ityuktaṃ nityaṃ cārthaprasādhanāt  
śāntaḥ svabhāvaśūnyatvādanimitto'
svabhāvataḥ 
nimittatvānupagamādanimittatayāpyayam  
animitto nirābhāsānnirābhāsatayāpi hi 
ānimitto nirābhāso didṛkṣūṇāṃ kṛpātmanām  
apratiṣṭho nirātmatvānnirvikalpo'
pratiṣṭhiteḥ 
niṣprapañco'
vikalpatvānnirālambastadagrahāt  
nirutpādaṃ nirākāraṃ nirvikāraṃ prabhāsvaram 
samāsamamaparyantaṃ nirvikalpamalakṣaṇam  
vyomavad ye mahātmānamīkṣante tamanīkṣaṇāt 
nirvikalpanirābhogavihārāmalalocanāḥ  
namaskāramanaskāravyāhārādinirākṛtāḥ 
namasyanti hi ye nāthaṃ namastebhyo'
pi bhāvataḥ  
buddhādyuktisamāropāt pratipattyanuguṇyataḥ 
sarvathāpyavikalpatvādavācyastattvato mataḥ  
atra vāco nivartante cittasyedamagocaraḥ 
nivartate ca saṃkalpo jñānamaunaṃ ca jāyate  
anantapuṇyarāśīṇāmameyajñeyavedinām 
buddhānāṃ dharmakāyo'
yaṃ prapañcopaśamaḥ śivaḥ  
na māṃsacakṣuṣā dṛśyo na dṛśyo divyacakṣuṣā 
savikalpāvikalpena jñānenāpyeṣa durdṛśaḥ  
pāpātmanāmiva svargaḥ saraṇānāmivāraṇā 
jātyandhānāmivādityaḥ tārkikāṇāmagocaraḥ  
na sannāsanna sadasannānyastebhyo na cānyathā 
nāṇīyān na mahān naiko na dūre nāpi cāntike  
kiṃcit kathaṃcinnāpyasmājjāyate vyajyate'pi vā 
nātrāvatiṣṭhate kaścinnāpi kaścit pralīyate  
idaṃ tat paramaṃ brahma brahmādyairyanna gṛhyate 
idaṃ tat paramaṃ satyaṃ satyavādī jagau muniḥ  
āryāvalokiteśāryamaitreyādyāśca sūrayaḥ 
anupāsanayogena munayo yad upāsate  
tataḥ svabhāvāsaṃbhedāt tena bodhitatattvataḥ 
kāyastathāgatasyeṣṭo nānyasya tadabodhataḥ  
etadabhyasyato hyasyānupalambhavihāriṇaḥ 
sajyate mānasaṃ kutra dviṣyate muhyate'pi vā  
iṣṭāniṣṭaviyogādisaṃbhavo'
sya kuto rujaḥ 
na lipyate lokadharmairvāriṇeva saroruham  
na nirgataśca saṃsārāt saṃsārācca gatavyathaḥ 
asaṃprāptaśca nirvāṇaṃ nirvāṇa iva ca sthitaḥ  
na ca kleśāgnisaṃtāpo vyomavat kleśavānapi 
acittako na cācittaḥ samāpattisamāśritaḥ  
sa prajñāmeruśikharamāruḍhaḥ karuṇāvaśāt 
aśokaḥ śokasaṃtaptaṃ prekṣate duḥkhitaṃ jagat  
sa tadā karuṇārdreṇa lokamālokya cakṣuṣā 
vikalpaśilpasaṃbhūtakalpanājālasaṃvṛtam  
janmamṛtyujarārogaśokaśalyavraṇāturam 
dīnaṃ kṛpaṇamasvasthamanāthamaparāyaṇam  
mahāduḥkhaughapatitaṃ duḥkhopaśamavāñchayā 
pravṛttaṃ mūḍhamanasaṃ duḥkhahetuvivṛddhaye  
śive prapañcopaśame śaradgagananirmale 
tattvāmṛte nirālokadhīpracāramalocanam  
pepīḍyamānaḥ kṛpayā taddhitādhānadīkṣitaḥ 
vajraśailamahāsārasattvaḥ sattvottamaḥ kṛtī  
dānaśīlakṣamāvīryadhyānaprajñāniyogavān 
yathākālaṃ yathāśaktiḥ prajñāsmṛtipuraḥsaraḥ  
dānādiśailaprabhavāḥ puṇyāmalajalāḥ śubhāḥ 
sarvasattvahitāyaiva pravartayani nimnagāḥ  
sarvebhyaḥ sarvadā sarvabāhyādyātmikavastunā 
arthibhyaḥ sarvadāridryayācñāduḥkhānapohati  
arthināṃ pūrayannāśāḥ pratikṣaṇamanoramaḥ 
sarvadā cākṣayaphalo dhanyaḥ kalpadrumāyate  
sugatāveva janmāsya parasaukhyahitodayam 
icchayā vā tadanyatra parasaukhyahitoditeḥ  
bhaktaśuddhopadhānāntaparivāro gatau gatau 
samudravad bahumukhaiḥ puṇyaughaiḥ paripūryate  
dakṣāvikṣiptacittaśca jñeyādhigamavijñayā 
yuktaḥ sahajayā buddhyā tiṣṭhet kalpān yathepsitān  
samādhyāptyā ca dhīmattvamasaṃkhyeyāprameyayā 
anantalokadhātūnāmalaṃkārairalaṃkriyā  
śilpakarmābhisaṃskārakarmapākapradarśanam 
yathābhīṣṭopapattiśca jagaddhitavidhitsayā  
darśanaṃ lokadhātūnāṃ pūrṇānāṃ buddhavigrahaiḥ 
yatheṣṭakālāsaṃbodhabuddhakṣetrapradarśanam  
darśanaṃ jñeyatattvasya sarvasya jñānacakṣuṣā 
dharmavyavasthāveditvaṃ nāmādīnāṃ ca lābhitā  
prakampanamanantānāṃ lokānāmṛddhijṛmbhaṇāt 
yugapat kramaśo vāpi kāyajvalanavarṣaṇam  
sarvāsāmapyanantānāṃ svābhayā sphuraṇaṃ diśām 
saṃvegāya surādīnāṃ nirayādipradarśanam  
aprameyādbhutācintyaguṇaratnojjvalatviṣām 
darśanaṃ lokabandhūnāṃ buddhānāṃ caiva parṣadaḥ  
suvarṇamaṇivaiḍūryamuktāvajrendranīlatām 
vāñchan mahāmahīdhrāṇāṃ karotyagneśca śītatām  
udāreṇa śarīreṇa vajrādiṣvapyasaṅginā 
kṣaṇāt karoti sāścaryaṃ sarvadikṣu gatāgatam  
svakāye paramāṇau vā saṃpraveśanadarśane 
anantalokadhātūnāṃ sattvapīḍāṃ vināpi ca  
lokadhātūnaṇostulyānaṇorvā tatpramāṇatām 
saṃkṣepaprathane vāñchan karotyūrdhvamadho'pi vā  
tatpramāṇaprabhāvarṇasvareryapathasaṃpadā 
brahmādyāḥ parṣado'
bhyeti vineyavininīṣayā  
āvirbhāvatirobhāvāvajñātastatra kenacit 
paravyabhibhavaṃ caiva karoti karuṇeritaḥ  
gatisthānoktiṣu vaśaṃ jagat sthāpayatīcchayā 
pratibhānavihīnānāṃ pratibhānasukhapradaḥ  
niraye duḥkhataptānāṃ śāntaye raśmimokṣaṇam 
karoti sa surendrādisabhāgāgamanāni ca  
yathāvineyaṃ nirmāṇairnirmāṇaiḥ pūrayan diśaḥ 
karotyalaukikīṃ prītiṃ deśanāratnavṛṣṭibhiḥ  
tryadhvāpramāṇakāyatvaṃ saṃbuddhakṣetrasaṃpadam 
ameyalokadhātūnāṃ saṃvartanavivartane  
svakāye sugatakṣetraṃ tad vā svaṃ kāyamātmani 
svakṣetre saugataṃ kāyamicchayā cādhitiṣṭhati  
raśmibhyo romakūpebhyasturyebhyo vāntarikṣataḥ 
nirmāṇebhyaśca niścārya śravaṇotsavabhūtayā  
vyāptāparyantayā spaṣṭakalaviṅkamanojñayā 
gambhīrodāranādinyā lokānāpūrayan girā  
adhimuktīndriyavaśāt praśamaikarasaṃ śivam 
vinayāya vineyānāṃ vakti dharmamanekadhā  
kliṣṭaṃ sānuśayaṃ śuddhaṃ sukhaduḥkhādiyogi ca 
hīnaṃ madhyaṃ praṇītaṃ vā samyakpraṇihitādi ca  
yeṣāṃ yatra yathā yāvaccittaṃ bhavati dehinām 
teṣāṃ tatra tathā tāvad bahūnāmapi vetti tat  
divyanirmitasūkṣmāṇi tadviparyayabhāñji ca 
sarvatra sarvarūpāṇi divyacakṣuḥ sa paśyati  
divyāryadhananirmāṇadivyāñchabdān samānuṣān 
dūrasthān viparītāṃśca divyaśrotraḥ śṛṇotyasau  
pūrve nivāsaṃ sarvatra sattvānāṃ svātmano'pi vā 
smarati smārayatyanyān nāmagotrādibhedataḥ  
nānāgatiṣvaniṣṭeṣṭacitrakarmaphalasthitān 
cyavamānāṃścyutān jātān vetti sarvatra dehinaḥ  
lokadhātuṣvameyeṣu vineyān vinayatyayam 
tuṣitacyutyavakrāntisaṃbodhādipradarśanaiḥ  
ākāṅkṣamāṇo'
paryantalokadhāturajaḥsamān 
buddhakṣetreṣu tāvatsu svakṣetrādacalo'pi san  
nirmāya svecchayā kāyānekaikasmiṃśca tāvataḥ 
pāṇīn mūrdhnaśca tajjihvāḥ pratyekaṃ cāpi tāvatīḥ  
gandhapuṣpapuṭaiścitrairjāhnavīsikatopamaiḥ 
merumātraiḥ sphuradgandhasphītottamasugandhibhiḥ  
saṃbuddhebhyo vibuddhebhyo jagaddhitavidhau pare 
pūjāṃ vidhatte bhaktyārdraḥ stutibhiḥ staiti cāsakṛt  
ratnacchatravitānādyairmuktājālapariṣkṛtaiḥ 
apramāṇaiḥ sphuradratnakiraṇāṅkuradanturaiḥ  
ramyaharmyojjvalastambhairmuktāhāravilambibhiḥ 
vicitrodāraratnaughaghaṭitaiścitrakarmabhiḥ  
kūṭāgārairjvaladratnaprabhādīpaśatojjvalaiḥ 
abhraṃlihaiśca kurvadbhiḥ svaprabhāśavalā diśaḥ  
sa tebhyo'nekaparyāyāṃ deśanāṃ cāsakṛt kṛtī 
śṛṇoti vakti cānyebhyo'
nyūnādhikapadākṣarām  
ameyakalpāsaṃkhyeyapuṇyajñānacayocchritaḥ 
gatvā pāramitāpāramityevaṃ puruṣottamaḥ  
bhūtvā saṃbuddhasavitā bhavyabuddhyambujākaram 
bodhayatyuktikiraṇairamalairmalahāribhiḥ  
tuṣārahāraśītāṃśucandanādhikaśītalaiḥ 
manaḥkleśāgnisaṃtāpaṃ dehināṃ hanti vāgjalaiḥ  
janmāvartād duḥkhavīcermṛtyugrāhād bhavodadheḥ 
tārayatyāśu janatāṃ yānatrayamahāplavaiḥ  
svasubhāṣitaratnaughairatyantaṃ tṛḍvighātibhiḥ 
nihanti guṇadāridryaṃ jagato'
nādikālikam  
dravantaṃ bhavakāntāramavidyādharmadeśikam 
janaṃ nayanti nirvāṇaṃ prajñonmīlitacakṣuṣam  
saṃkleśāśīviṣairdaṣṭaṃ svahitādhāramūrcchitam 
cikitsati yathābhūtaṃ jñānavidyāgadairjagat  
ciramajñānaśayitānanāthān prāṇino bhave 
prabodhayati kāruṇyād deśanāpaṭahasvanaiḥ  
tṛṣṇānigaḍabaddhānāṃ ciraṃ saṃsāracārake 
karoti bandhanirmokṣaṃ caturmāraparājayāt  
hutāśavadatṛptānāṃ viṣayairdivyamānuṣaiḥ 
karoti dehināṃ tṛptiṃ prajñāmṛtarasaiḥ śubhaiḥ  
durdāntatīrthyamātaṅgajñānamānamadāpaham 
parṣatsu śūnyatāsiṃhamahānādaṃ nadatyapi  
mahendracāpasaṃkāśavyomābhāpariveṣiṇā 
deśasthottaptasaṃpūrṇalakṣaṇavyañjanaśriyā  
lakṣmyalaṃkārabhūtena manonayanahāriṇā 
rūpeṇāpratirūpeṇa sarvaśobhābhibhāvinā  
saprātihāryayā caiva saṣaṣṭyākārayā girā 
surāsuranarādīnāmāvarjayati mānasam  
sa cintāmaṇikalpena vapuṣā vacasāpi ca 
vineyārthavaśād datte viśveṣo viśvarūpatām  
ityevamādyasaṃkhyeyāmeyādbhutaguṇākaram 
māhātmyaṃ labhate vidvānetāṃ pratipadaṃ śritaḥ  
tattvajñānaiṣaṇā nāma tṛtīyaḥ paricchedaḥavyomābhāpariveṣiṇā 
deśasthottaptasaṃpūrṇalakṣaṇavyañjanaśriyā  
lakṣmyalaṃkārabhūtena manonayanahāriṇā 
rūpeṇāpratirūpeṇa sarvaśobhābhibhāvinā  
saprātihāryayā caiva saṣaṣṭyākārayā girā 
surāsuranarādīnāmāvarjayati mānasam  
sa cintāmaṇikalpena vapuṣā vacasāpi ca 
vineyārthavaśād datte viśveṣo viśvarūpatām  
ityevamādyasaṃkhyeyāmeyādbhutaguṇākaram 
māhātmyaṃ labhate vidvānetāṃ pratipadaṃ śritaḥ  
tattvajñānaiṣaṇā nāma
caturthaḥ paricchedaḥ
śrāvakatattvaviniścayāvatāraḥ
durvigāhāmimāṃ nītiṃ boddhuṃ durbalaśaktayaḥ 
asthānatrāsasaṃrabdhāḥ prāhurhīnādhimuktayaḥ  
nirvikalpadhiyaḥ śāstuḥ śarīraṃ nāśrayaḥ kila 
śarīratvāccharīraṃ hi yathā gopasya neṣyate  
samyagdṛṣṭyādimārgeṇa pratītena pratīyate 
saṃbuddhānāṃ mahābodhirbodhitvācchiṣyabodhivat  
indriyātiśayācchāstuḥ sarvajñajñānasaṃbhavaḥ 
mārgābhede yathābhīṣṭāḥ kasyacit pratisaṃvidaḥ  
etenaiva ca mārgeṇa jñeyāvaraṇasaṃkṣayaḥ 
caitasatve sati vṛteḥ kleśāvṛtivadiṣyate  
mahāyāne'pyayaṃ mārgaḥ sarvavittvāptaye muneḥ 
yānāntaratvāt pratyekabuddhayāne yatheṣyate  
na buddhoktirmahāyānaṃ sūtrāntādāvasaṃgrahāt 
mārgāntaropadeśād vā yathā vedāntadarśanam  
phalahetvapavādād vā yathā nāstikadarśanam 
aṣṭādaśanikāyāntarbhāvābhāvānna niścitam  
rūpādyālambanā buddhiḥ svasaṃvedyāpi vidyate 
yataḥ pratyakṣabādhāpi jāyate'
jātivādinaḥ  
tattvato hi na bhāvānāṃ janmetyevaṃ viśeṣaṇāt 
na pratyakṣapratītibhyāṃ bādhā saṃbhavatīti cet  
agamyā paramārthena gamyāstrītvād yathetarā 
ityevamapi vastuḥ syānnirdoṣaṃ doṣavad vacaḥ  
satyadṛṣṭirna cet tattvaṃ tattvābhāvaḥ prasajyate 
yonākadevadeśyaṃ vā tattvaṃ tacca na hīṣyate  
bāhyāyatanasadbhāvastannirbhāsodayād dhiyaḥ 
pratīyate pratītaṃ vaścittāstitvaṃ yathāpriyam  
atha ceto'stitā neṣṭā cittamātraṃ na vo jagat 
jagatpakṣīkriyāyāṃ ca hetūdāharaṇe na vaḥ  
tatra prāguktanītyā tu svanītivipadaṃ paraḥ 
yadamṛṣyannupādikṣat tanna yuktamitīṣyate  
nirvikalpā matiḥ śāsturnairātmyālambanā matā 
yathā pudgalanairātmyaviṣayā buddhirityataḥ  
sādhanaṃ bādhyate tasya viruddhāvyabhicāriṇā 
prāyogikādibuddhīnāmutpādo yanniṣidhyate  
jñeyasya sarvathāsiddheryastatrānudayo dhiyaḥ 
so'yaṃ bodhyo'
bhisaṃbodhau jñeyatattvāviparyayāt  
sā svabhāvavikalpādirahitābhimatā matiḥ 
tadāśrayaniṣedhaścet sādhyameva prasādhyate  
kalpanāṃ ca samāropya tacchāntatvādideśanā 
samyagdṛṣṭyādimārgaṃ ca bhavatyabhyasato yadā  
adarśanamasaṃkalpo vāgavyākṛtirakriyā 
anājīvo'samārambho'
saṃpramoṣo'
sthitistathā  
tadānenaiva mārgeṇa buddhabodhirmatā hi naḥ 
siddhasādhanadoṣo'
to bhāvanā vā parīkṣyatām  
yadāgamenāvidhuramanumānānusāriṇām 
tat tattvaṃ bhāvanā cāsya tathaivābhimatā satām  
sa buddho yena tad buddhamanyathā mātṛmodakam 
na buddhoktirmahāyānamityatrāpyeṣa nirṇayaḥ  
buddhabodhyāptaye cāyaṃ nālaṃ mārgaḥ puroditaḥ 
duḥkhādyākārato bodhāt pratyekajinamārgavat  
anumānena bādhaivaṃ parapakṣasya jāyate 
dṛṣṭāntāsaṃbhavo vāpi tadvadvṛtternirākṛtiḥ  
nānutpādakṣayajñāne yathārthe paramārthataḥ 
bhrāntivat savikalpatvāt tadbodhaḥ kasya tattvataḥ  
heturyānāntaratvākhya etenaiva gatottaraḥ 
kathaṃ cāvṛtisadbhāvādarhannarhati nirvṛtim  
kliṣṭāvidyāprahāṇāccet tanmuktirbuddhavanmatā 
tadasat tadasadbhāvānmukhyanirmāṇabuddhayoḥ  
na tattvato mahāyāne mārgaḥ saṃbuddhabodhaye 
savikalpanimittatvāt sākṣāllaukikamārgavat  
atha syād yadyabhūto'
yaṃ mārgaḥ kleśakṣayo'pyasan 
abhūtatvād yathā sthāṇau narajñānānna tatkṣayaḥ  
rajjvāṃ sarpa iti bhrānteryathā trastasya kasyacit 
latākularajjujñānaṃ pratipakṣo'pi jāyate  
hetuḥ savyabhicāro'
to vādatyāgaśca vādinaḥ 
saṃkleśapratipakṣatvametena vihitottaram  
mahāyānaṃ ca no bauddhaṃ nairātmyādiprakāśanāt 
ratnatritayamāhātmyaprathanācchiṣyayānavat  
pratitarkeṇa bādhāto hetośca syādasiddhatā 
mahāyānoktasatyādisaṃgrahād vinayādiṣu  
sarvajñatāptaye mārgaḥ samyagdṛṣṭipuraḥsaraḥ 
yasmādukto mahāyāne tasmāddhetorasiddhatā  
duḥkhotpattinirodhokternājātaṃ duḥkhamiṣyate 
jātaṃ duḥkhasvabhāvena śūnyaṃ tat kiṃ na gṛhyate  
saṃskṛtatvād yathā māyā skandhā vānāsravā yathā 
duḥkhasatyamatiḥ kiṃ te samyagdarśamatirmatā  
duḥkhā ca vedanā duḥkhaṃ jātyāderduḥkhatā katham 
vināśastasya duḥkhaṃ ca duḥkhatvaṃ hetumārgayoḥ  
hetutvataścet syād duḥkhaṃ duḥkhaṃ samudayo bhavet 
bhāktatvāccāpi duḥkhasya tajjñānaṃ duḥkhadhīḥ katham  
na duḥkhaviṣayaṃ jñānaṃ tattvataḥ satyamiṣyate 
duḥkhatastatparijñānād yathā vedhādiduḥkhadhīḥ  
heturna duḥkhahetutvād yuktaḥ samudayātmakaḥ 
yathā khaḍgābhighātādi caittatvād vāpi mārgavat  
na duḥkhahetuviṣayā duḥkhādyākārabodhataḥ 
matistathyā matā yadvat tadanyā duḥkhahetudhīḥ  
ajāte na nirodho'
sti prāguktapratiṣedhataḥ 
jāterniṣedhānnājāteḥ khapuṣpasyeva yujyate  
niruddhaśca nirodhaḥ syāt so'
jāto janmanā yadā 
neṣyate kiṃ tadā vidvān tvamanyaṃ satyato vada  
naivājātanirodho'
pi nirodhaḥ paramārthataḥ 
anutpannanirodhatvādaprasaṃkhyānirodhavat  
nirodhāsaṃbhavādeva kiṃ mārgo mārgate tava 
ajātaśca kathaṃ mārgastasya kiṃ prāpayiṣyati  
nāpavargāptaye mārgaḥ saṃskṛtatvāt tadanyavat 
nirodhālambanatvād vā yathetaranirodhadhīḥ  
sāmānyālambanatvād vā saṃskṛtatvādathāpi vā 
duḥkhādidarśanaṃ mithyā mithyājñānavadiṣyatām  
etena samyaksaṃkalpavyāyāmādimṛṣātvataḥ 
mārgasatyaṃ na satyaṃ te yujyate paramārthataḥ  
bhāvanātastathāyuktā yuktā duḥkhādyadarśanāt 
dṛśyasyādṛśyarūpeṇa sarvadā hi tathāsthiteḥ  
athāpi drugdhabuddheḥ syāt kasyacinnanu bālavat 
na satyādarśanādiṣṭo mokṣo'
pi bhavatāmiti  
duḥkhatadduḥkhyanutpāde kasya ko mokṣamicchati 
muktirmāyākṛtatvāt sā bhrāntyāvedhānnigadyate  
sarvathādarśanānmuktirduḥkhādīnāṃ yato matā 
dṛṣṭāntāsaṃbhavastasmāt tathā hetorasiddhatā  
ayameva yato mārgaḥ samyagdṛṣṭipuraḥsaraḥ 
mahāyāne'pi nirdiṣṭastasmāddhetorasiddhatā  
vedānte ca hi yat sūktaṃ tat sarvaṃ buddhabhāṣitam 
dṛṣṭāntanyūnatā tasmāt sandigdhaṃ vā parīkṣyatām  
sadasatkalpanāpoḍhaprajñācāravihāriṇām 
dṛṣṭiḥ kasya kutaśceṣṭā phalahetvapavādikā  
hetoḥ phalena saṃbandho yathā loke pratīyate 
tathā niṣidhyate nāsāvato hetorasiddhatā  
sāṃvṛtaṃ bāladhīgrāhyaṃ vastu pratyakṣagocaram 
prāgvadatra samādhānāt tadbādhāpi na bādhikā  
vidvannītivicāre hi na pratītiḥ prabādhate 
yathā nirātmakā dharmāḥ kṣaṇikāśceti jalpataḥ  
na rūpatattvaṃ bālānāṃ viṣayatvamupārcchati 
adhyātmavidyāsaṃskārāt tadyathātmādiśūnyatā  
na rūpatattve bālānāṃ dhīryuktā pāramārthikī 
avidyāpaṭalāndhatvād yathā nirvāṇagocarā  
tattvato hi na bhāvānāṃ janmetyevaṃ viśeṣaṇāt 
na pratyakṣapratītibhyāṃ bādhā kutrāpi bādhikā  
śānteṣvākāśakalpeṣu dharmeṣu paramārthataḥ 
strītvādyasiddherdṛṣṭānte bādhā kasya kuto matā  
gamyā tadgamanaṃ gantā yathaidad vidyate trayam 
agamyāgamanaṃ sādhyaṃ tathā ced doṣaditsayā  
satyaṃ pratītibādhaivamasiddhaṃ tu viśeṣaṇam 
nāto'smadvidhibādhārtha samarthaṃ pratirūpakam  
niṣprapañcaṃ svasaṃvedyaṃ vikalpamalavarjitam 
nānātvaikatvarahitaṃ śāntaṃ tattvaṃ vidhurbudhāḥ  
yonākadevadeśyatvaṃ nātastattvasya yujyate 
brahmādidevaprabhavaṃ devamāhuryataśca te  
rūpādyāyatanāstitvaṃ buddhiviṣaya iṣyate 
sāmānyena tadastitvaṃ sādhyaṃ tadiṣṭameva naḥ  
bhautikādisvabhāvā hi rūpādyāyatanāstitā 
sādhyate cenna dṛṣṭāntaḥ pratitarkaśca bādhakaḥ  
rūpādyāyatanaṃ neṣṭaṃ bhūtabhautikalakṣaṇam 
svātmanirbhāsadhījanmakāraṇatvād yathā manaḥ  
cittacaittasvabhāvaṃ hi pradiddhaṃ caittacetasām 
hetūdāharaṇe nāto naṣṭaḥ pakṣo'pi yoginām  
vijñaptimātramityatra bāhyārthasya nirākriyā 
vākyārtha iti tattyāgāt pakṣahāniḥ kutaḥ satī  
vāgnirvacanataḥ kaścit kriyate na praśāntadhīḥ 
vidvāṃsastatra bhotsyante vacasaḥ sāraphalgutām  
śrāvakatattvaviniścayāvatāro nāma caturthaḥ paricchedaḥatitarkaśca bādhakaḥ  
rūpādyāyatanaṃ neṣṭaṃ bhūtabhautikalakṣaṇam 
svātmanirbhāsadhījanmakāraṇatvād yathā manaḥ  
cittacaittasvabhāvaṃ hi pradiddhaṃ caittacetasām 
hetūdāharaṇe nāto naṣṭaḥ pakṣo'pi yoginām  
vijñaptimātramityatra bāhyārthasya nirākriyā 
vākyārtha iti tattyāgāt pakṣahāniḥ kutaḥ satī  
pañcamaḥ paricchedaḥ
yogācāratattvaviniścayāvatāraḥ
anye pracakṣate dhīrāḥ svanītāvabhimāninaḥ 
tattvāmṛtāvatāro hi yogācāraiḥ sudeśitaḥ  
dvayābhāvasya sadbhāvādabhāvād vā dvayasya ca 
sadādibuddhiviṣayaḥ paramārtho mataḥ kila  
abhāvabhāvo nairātmyaṃ tathatā ca tathāsthitiḥ 
nirvikalpamatigrāhyaṃ tasyaivādhigamaḥpunaḥ  
upalabdhiṃ samāśritya nopalabdhiḥ prajāyate 
nopalabdhiṃ samāśritya nopalabdhiḥ prajāyate  
kalpitānupalabdheśca paratantrasya cāgrahāt 
svabhāvaṃ pariniṣpannamīkṣante tattvadarśinaḥ  
prajñapteḥ sanimittatvādanyathā dvayanāśataḥ 
saṃkleśasyopalabdheśca paratantrāstitā matā  
prajñāpāramitānītiriyaṃ sarvajñatāptaye 
na tūtpādanirodhādipratiṣedhaparāyaṇā  
atrocyate pramāṇaṃ naḥ sarvaṃ tathāgataṃ vacaḥ 
āptopadeśaprāmāṇyād bhadro hi pratipadyate  
nāgamāntarasaṃdigdhaviparyastamatiḥ paraḥ 
tasmāt tatpratipattyarthaṃ tanmṛgyo yuktimannayaḥ  
dvayābhāvasya bhāvo hi virodhitvānna yujyate 
khapuṣpābhāvasattā vā na vā tadbhāvakalpanā  
tattvataḥ kalpitābhāvāt tadabhedo mato yadi 
lakṣyalakṣavyavasthāyāṃ tattulyatvādanuttaram  
svarūpātyāgitā yāsya sā cet tadbhāva iṣyate 
tacca bhāvo'
ta evāsau svarūpaṃ na jahāti cet  
abhāvālambanaṃ jñānamevaṃ syāt tattvadarśinām 
na cāsau dharmanairātmyamasadbuddhernimittataḥ  
abhāvālambanā buddhiravikalpā yadīṣyate 
nanvevamavikalpāpi rūpabuddhiḥ satī bhavet  
grāhyābhāsatayā caiṣā yadi bhūtā na rūpadhīḥ 
hetuḥ syād vyabhicāryaivaṃ pratijñā cāvahīyate  
savikalpā ca bodhiḥ syācchāstuḥ sālambanāpi vā 
nirvikalpāpi dhīrna syāt svabhāvālambikā satī  
cittamātropalambhena rūpādyagrahaṇaṃ na ca 
abhyupetapratītibhyāṃ pratijñā bādhyate yataḥ  
nāpi rūpādivijñānaṃ vinārtheneti yujyate 
tathābhāsodayād yadvat svapne rūpādibuddhayaḥ  
yasmāt svapnādivijñānaṃ dharmālambanamiṣyate 
dṛṣṭāntanyūnatā hyevaṃ vastuno'
pyapavāditā  
viṣayābhāsatā cet syāccittasyālambanaṃ matā 
viṣayābhāsatāṃ projjhya cittātmānyo'
sti kīdṛśaḥ  
neṣṭā sphaṭikavat tasya dvayābhātānyanibhodayāt 
upādānāt tatra jāto yato na sphaṭikakṣaṇaḥ  
tadapāye'nyathotpatterbhrāntatā tanmatermatā 
śaktyabhedānna dvayābhatā viṣayābhāvatātmavat  
svaparābhāsatā neṣṭā cetasaḥ pratibimbavat 
sahakārānukāritvāt tasmād dvyābhāsatāsatī  
pramāṇaphalatābhāvādiṣṭā dvyābhāsateti cet 
anyathāpi hi tatsiddhestatklṛptirapi neṣyate  
bibhratā jāyamānena jñānena viṣayābhatām 
pramīyate prameyaṃ yat pramāṇaṃ tena tanmatam  
tannirvṛttau ca dṛṣṭatvāt tannirvṛttiḥ phalaṃ matam 
anirdeśyasvarūpasya tathaivādhigamo yataḥ  
cittasvabhāvo bāhyo'
rtho yadi sādhyo vivakṣitaḥ 
vijñānaviṣayatvena tadyathā samanantaraḥ  
pratyekaṃ caitasairhetoḥ syādevaṃ vyabhicāritā 
sūtreṣu cittamātroktiḥ kartṛbhoktṛniṣedhataḥ  
vikalpitārthaśūnyaṃ ca vijñānaṃ yadi sādhyate 
akalpitārthasadbhāvānna syādarthanirākriyā  
svapnabuddhisvabhāvenākalpitābhāvasaṃśayaḥ 
na nirālambanāpīṣṭā dṛṣṭāntasyāprasiddhitaḥ  
atha syād viṣayo hyekaḥ samūho vā bhaved dhiyaḥ 
yuktyā parīkṣyamāṇastu sa dvidhāpi na yujyate  
tatrānurūpamekaṃ tu rūpabuddherna gocaraḥ 
atadābhatayā yadvadakṣarūpaṃ na gocaraḥ  
anekamapi cittasya naiva tadgocaraṃ matam 
rūpaṃ hi paramāṇūnāmadravyatvād dvicandravat  
tatrāsaṃcitarūupasya cittagocaratā yadi 
prasādhyate pareṇāpi siddhireva prasādhyate  
atha saṃcitarūpasya hetorevamasiddhatā 
rūpāntarairupakṛtaistannirbhāsodayād dhiyaḥ  
tasyālambanatā ceṣṭā tadābhamatihetutaḥ 
rāgavad bādhyate tasmāt pratijñā te'numānataḥ  
yadyanālambanā sādhyā svabījādudayād dhiyaḥ 
manodhīvadakalpatvāt syāt te sālambanā nanu  
anālambānumānād vā na dhītvādinirākriyā 
samūhasyāpratijñānāt tanniṣedho na bādhakaḥ  
asatyapi ca bāhye'
rthe dvayamanyonyahetukam 
śaktirviṣayarūpaṃ ca tannivṛttiḥ kuto matā  
āryatvādavikalpatvādaheyā nirvikalpadhīḥ 
tadutpādāt kuto mokṣastadbījānupaghātataḥ  
dvayapravṛttau saṃjñāyā viśvābhāsaṃ prajāyate 
viśvaṃ tadābhatā yāsya tadutpādaḥ svabījataḥ  
layaḥ śaktyarpaṇāt tasya svātmanyevānyato'pi vā 
nanu vijñānaparyāyādātmaivāyaṃ nirūpitaḥ  
dvaitaṃ māyopamaṃ matvā kṣuṇṇaṃ cāśāntyanātma tad 
advaitaṃ cākṣayaṃ bhūtamamṛtaṃ paramaṃ padam  
sāmānyābhāvatastatra kalpanāvinivṛttitaḥ 
nirvikalpadhiyālambya muktyabhedo'pi vidyate  
cittamātraprasiddhyarthaṃ na cittād vyatirekiṇaḥ 
caittā vābhyupagantavyā na vā vijñaptimātratā  
vedanādisamūhe vā cittaprajñaptiriṣyatām 
tathā parāṇuvādaḥ syād svanītityāgitāpi ca  
saṃkleśavyavadānācced dravyasaccittamiṣyate 
vedanāditathotpādāt tatprasiddhe na bādhakam  
yathā parṇādisaṃtānaḥ śālūkabahuśaktitaḥ 
tathādravyasataścittāccitrāḥ saṃtativṛttayaḥ  
pratipakṣādanutpattirutpattiḥ kāraṇe sati 
adravyatvānna cātreṣṭā citrotpādādikalpanā  
na tadālambya nirmokṣo nāpi noparatirdhiyaḥ 
saṃvṛtyā tattvato vāpi nātmavittulyatāstyataḥ  
svabhāvato'
pyajātatvādadravyatvād vināśataḥ 
rūpādiśūnyaṃ māyāvadityabhyāsādasaṅgitā  
sadbhāve'pi ca rūpāderyathābhūtāvabodhataḥ 
vyāvartate hyasadgrāhastadabhāve na kiṃ tadā  
naiva dravyavikalpaśca cittacaitasagocaraḥ 
pratiṣiddhe'
pi rūpādau na pravartitumarhati  
tānnirāsāya cediṣṭo vidhyantaraparigrahaḥ 
prakṣālanāddhi paṅkasya dūrādasparśanaṃ varam  
neṣṭo bhujagavaccāsan saṃkalpaḥ kalpitatvataḥ 
rajjvātmanā hyanekāntāt pratītirapi bādhikā  
tadaṃśadṛṣṭerna bhrāntiranekāṃśā hi sā yataḥ 
sarvathārthaniṣedhāt te syācca vastvapavāditā  
tadasattve'
pi saṃkleśo na nāmno'
rthapravṛttitaḥ 
abhilāpāparokṣāṇāṃ tiraścāṃ kleśadarśanāt  
rūpābhilāpasāpekṣarūpadhījanmato na ca 
rūpaṃ rūpasvabhāvena śūnyaṃ kalpayituṃ kṣamam  
arūpātmavyavacchinnavastvābhamatigocaraḥ 
rūpasyātmā tadastitvādayuktā rūpaśūnyatā  
sāmānyamabhilāpyaṃ hi sāmānyaṃ na ca kiṃcana 
nābhilāpyātmaśūnyatvamevamapyupapadyate  
vācyaṃ sāmānyavadvastu tadābhamatihetutaḥ 
tasya tenātmanā sattvānna yuktānabhilāpyatā  
vijātīyena śūnyatvaṃ tulyadhīvṛttihetutaḥ 
sāmānyāt tulyajātīye sāmānyamiti niścitam  
nāśrayasyāgrahe grāhyaṃ saṃkhyāvat tadgrahe grahāt 
tadvat kalpyamato vastu vācyaṃ neṣṭaṃ pṛthag bhavet  
abhedasattvādravyābhyāmekato'
nekavṛttyapi 
tadvināśe'vināśācca nānyasmin tanmatirna ca  
anīlānutpalābhinnarūpeṇāvyavadhānaṃtaḥ 
sāmānādhikaraṇyaṃ hi dvayorekārthavṛttitaḥ  
nānyāpoho'nyasāmānyamanyadharmād viśeṣavat 
nābhāvasyāviśeṣatvād dhībhedaḥ kambalādiṣu  
vastvagrahe grahāccāsya neṣṭā kalpyatvavācyate 
taddvāreṇānyavācyatve tadvācyatvādi hīyate  
tadanyabhinnarūpasya vastuno'
nabhilāpyatā 
na yuktaiva manoyuktā yogācāranayāditi  
abhilāpātmaśūnyatvād bhāvānāṃ niḥsvabhāvatā 
tenaiva cāpyanutpādādanutpannāniruddhatā  
yato'bhilāpavad vastu na tathā kathyate yathā 
avastukatvaṃ dharmāṇāṃmityādi bahu coditam  
paratantrāstitoktau ca saṃvṛtyā siddhasādhanam 
tattvataścenna dṛṣṭānto hetoścāpi viruddhatā  
utpattiniḥsvabhāvatvaṃ sadbhūtājātito yadi 
nānutpādanirodhādipratiṣedhasamarthanam  
pratyayairjāyate yo hi tamajātaṃ jagau muniḥ 
svabhāvatastadutpādaniṣedhāt paramārthataḥ  
abhūtatvācca dharmāṇāṃ tatsvasāmānyagocaraḥ 
saṃvṛtyā na virudhyante citradhīśabdavṛttayaḥ  
yena yena hi nāmnā vai yo yo dharmo'
bhilapyate 
na sa saṃvidyate tatra dharmāṇāṃ sā ca dharmatā  
atha pratyayasaṃbhūtasvabhāve neṣṭasādhanam 
utpattiḥ pāratantryāccenmāyāvannanvabhūtatā  
paratantrāgrahaścāpi svabhāvājātito mataḥ 
jātasya paramārthena mithyākhyānaṃ na yujyate  
yathā khyānti tathā santi tadābhāsātmanā yataḥ 
yathā khyānti tathā sattvād dharmā māyopamāḥ katham  
sadbhūtenātmanājāteranutpannāniruddhatā 
avastutvāsvabhāvatve tathāpyadravyasattvataḥ  
vijñaptimātratulyatvāt prajñapternāsti duṣṭatā 
heyaprahātryasadbhāvāt kasyeṣṭaṃ nirvidādi sat  
vikalpoparamānmuktiradravyatve'pi sā yataḥ 
dravyasattve'
pyajātatvānnāto'
nyā kalpaneṣyate  
prajñapterapyasadbhāvo vastvabhāve bhavet sati 
taddṛṣṭirnāstiko'
kathyaḥ sa hyasaṃvāsya eva ca  
svayamāpāyikatve'
sau pareṣāṃ ca vipādakaḥ 
iti dveṣāmiṣodgāro'
bhimānājīrṇasūcakaḥ  
asadbhūtasvabhāvatvād bālasaṃmohahetutaḥ 
abhūtvābhavanād vāpi dharmā māyopamā matāḥ  
nākāśasamatā yuktā nirvikalpasya vastunaḥ 
nānāsaṃjñāvikalpānāmavakāśaprabhāvanāt  
jāte nānabhilapyatvaṃ pratikṣepāt puroditāt 
satyapyanabhilāpitve saṃvṛtau tattvavibhramaḥ  
tattve'nyatattvasadbhāvād yadīṣṭaṃ tattvadarśanam 
ghaṭe'pi dvighaṭābhāvāt kiṃ neṣṭaṃ tattvadarśanam  
na nīticchidraguptyarthaṃ tatsaṃkleśaviśuddhite 
syātāṃ te kanakādīnāṃ pratyayānuvidhānataḥ  
yathākṣuśuddhyaśuddhibhyāṃ khyāti khaṃ samalāmalam 
viśuddhaṃ ca sadākāśaṃ dharmāṇāṃ dharmatā tathā  
tatkliṣṭatvādidhībhrāntiḥ kartṛdharmo na karmaṇaḥ 
na tadālambanā śuddhistattvaṃ nālambyamiṣyate  
dravyasattve ca tattvasya pūrvavad doṣasaṃplavaḥ 
lokottarāvikalpā ca tadbuddhirna matā vyayāt  
tāvat satimirā buddhiryāvajjñeyānukāriṇī 
yāvadutpadyate jñānaṃ tāvajjñeyānukāritā  
svātmanīvāsidhārāyāḥ jñānāvṛtterasaṃbhavāt 
svasaṃvṛttiniṣedhācca na syāt sarvajñatā sakṛt  
prāgvajjātipratikṣepādajātādravyasattvataḥ 
nirvikalpāryadhīgrāhyo'
nabhilapyaśca sarvathā  
bhāvābhāvasya bhāvo'
pi svabhāvaḥ pāramārthikaḥ 
samāropāpavādāntamuktiste vidyate katham  
na bhāvastattvato'
jāternābhāvastadabhāvataḥ
bhāvābhāvadvayāpetamiṣṭaṃ tattvamato'dvayam  
nirālambo na śāstā syāt tathatālambanatvataḥ 
na cāpi samatā bodhistattvasvābhāsabhedataḥ  
tathatālambanā yā dhīḥ kuto'
nāhitaśaktikā 
khapuṣpābhā na dhīryuktā yathānāhitaśaktitā  
naikatvānyatvamuktaṃ vastattvaṃ svanayaguptitaḥ 
adravyānupalabhyatvād yuktaṃ nastak yathoditam  
ajāternirviśeṣatvāt khatulyaṃ cāpyalipyataḥ 
atyantānabhilāpyaṃ ca sarvathāpyagrahād dhiyā  
vigatotpādatimirā matirlokottarā matā 
lokāduttāraṇārthena lokātikramato'pi vā  
nirvikalpā nirālambā nirnimittā ca sā tayā 
abodhasamatābodhāt svānyadharmatayā sakṛt  
anutpādo hi dharmāṇāṃ dharmanairātmyamucyate 
na kalpanākalaṅkāṅkasaṃbhavastatra pūrvavat  
tattvasyātarkagamyatvāt tadbodho nānumānataḥ 
nātastarkeṇa dharmāṇāṃ gamyate dharmateti cet  
ihānumānānnirdoṣādāgamānuvidhāyinaḥ 
kalpitāśeṣavividhavikalpaughanirākṛteḥ  
sakalajñeyayāthātmyamākāśasamacetasaḥ 
jñānena nirvikalpena buddhāḥ paśyantyadarśanāt  
ato'numānaviṣayaṃ na tattvaṃ pratipadyate 
tattvajñānavipakṣo yastasya tena nirākriyā  
āgamāntarabhedena bhedāyātāsu buddhiṣu 
abhede'pyāgamasyānyaḥ kaḥ parīkṣākṣamo bidhiḥ  
pratijñāmātrakā neṣṭā pratipakṣanirākriyā 
aniṣiddhe vipakṣe ca nirvikalpā matiḥ kutaḥ  
satyadvayamataścoktaṃ muninā tattvadarśinā 
vyavahāraṃ samāśritya tattvārthādhigamo yataḥ  
sālambanatvād vitathā tathatālambanādapi 
svapnādidhīvat tadgrāhyaṃ nātastattvaṃ ca yujyate  
agrāhyo'nabhilāpyaśca dhīpracāravivarjitaḥ 
dharma ukto munīndreṇa sa caivaṃ sati bādhyate  
ato yuktāgamopetaṃ tattvaṃ yat prāgudāhṛtam 
parīkṣyamāṇaṃ yuktyaivaṃ tadevāvyāhataṃ sthitam  
kha cig phun po'
i ljon sin chags 
kha cig rnam ses rgya la thogs 
yan dag rntha'
yi gyan sar yan 
ma lhun rgyal ba'
i thugs sras rol 
yogācāratattvaviniścayo nāma pañcamaḥ paricchedaḥd vitathā tathatālambanādapi 
svapnādidhīvat tadgrāhyaṃ nātastattvaṃ ca yujyate  
agrāhyo'nabhilāpyaśca dhīpracāravivarjitaḥ 
dharma ukto munīndreṇa sa caivaṃ sati bādhyate  
ato yuktāgamopetaṃ tattvaṃ yat prāgudāhṛtam 
parīkṣyamāṇaṃ yuktyaivaṃ tadevāvyāhataṃ sthitam  
kha cig phun po'
i ljon sin chags 
kha c
ṣaṣṭhaḥ paricchedaḥ
sāṃkhyatattvāvatāraḥ
acetanā hi prakṛtistriguṇā prasavātmikā 
viparītaḥ pumānasmādityabhyāsavataḥ sadā  
tadbhūtasattve manasi buddhivṛttyanukāriṇaḥ 
pratibimbodayāt puṃsaḥ pariṇāmādathāpi vā  
anyo'hamanyā prakṛtirityevaṃ tattvadarśanāt 
nivṛttakāryakaraṇo mukta ityucyate pumān  
nāhaṃ mameti saṃbuddheḥ kṛtārthā cetyanugrahāt 
mucyate prakṛtirveti tattvaṃ sāṃkhyāḥ pracakṣate  
tatra pradhānapuruṣau yathāyuktau tathoditau 
mīmāṃsye te punaścāpi nātmā caitanyamiṣyate  
jñeyāvabodhaścaitanyaṃ jñeyābhāve na cāstitā 
kaścedānīṃ bhavedātmā cetano vāpyacetanaḥ  
nādagdhaṃ dahati yuktyā dāhyābhāvāt sa pūrvavat 
nāto dahanadṛṣṭāntāccetanātmā prasidhyati  
bodhyākāraṃ dadhāno hi buddhibodha itīṣyate 
dravyāśrayatvād bhāvasya sa cāyaṃ puruṣāśrayaḥ  
puruṣe'vikṛtau svārthe sa cāyaṃ vidhuro vidhiḥ 
bodhādanyanna caitanyaṃ kiṃ tadanyat prakalpyate  
caitanyaṃ na matiryuktā hetumattvād yathā ghaṭaḥ 
ato na buddhiścaitanyamityevaṃ cenmatirbhavet  
caitanyādanyatā buddheḥ sādhyā cenna nedarśanam 
buddhau hi tadabhāvaścedabhyupetena bādhyase  
ajātasya ca caitanyamajātatvānna yuktimat 
asti cedasatastasmād buddhireva hi tanmatam  
buddhivṛttyaviśiṣṭābhijñabuddhiryata iṣyate 
bhede satyaviśeṣaḥ syāt sa ca nāstīti so'pyasan  
atha syādātmadhīryāpi yathārthāsau kvacinmatā 
kvacit tadviparītatvāt sthāṇau sthāṇumatiryathā  
yatra kvacid yathārthā cet saṃvṛtyā siddhasādhanam 
yathārthā cittaviṣayā yasmānnātmeti no matā  
atha sarvagatatvādilakṣaṇe dhīyathārthatā 
na tattvato na saṃvṛtyā kiṃcidasti nidarśanam  
nācetanāyāścaitanyaṃ vikṛtiścetanasya vā 
tattvajñānodayaḥ kasya yasya muktirbhaviṣyati  
caitanyānugrahe'
pyasyā nāhamityādiniścayaḥ 
acaitanyādayuktaḥ syāt kiṃ punastadasaṃbhave  
nivṛttirnāpi yuktāsyā bahusādhāraṇatvataḥ 
yathā mṛtaikajārāyāḥ tathā dāsyā itīṣyate  
kathamātmāntaraiḥ puṃso deśabhedādanāvṛteḥ 
udbhūtasattve manasi tattvadṛgniyamo mataḥ  
śabdādipratipattau ca dharmādharmādayastathā 
tulyaparyanuyogatvādadṛṣṭo niyamo'pyasan  
acetano na vā heturnaiva sarvagataḥ pumān 
pariṇāmād yathā dadhnaḥ puṃsaḥ pariṇatiryadi  
pratibimbasya hetutvācciteravikṛterapi 
yathoktadoṣasaṃsargo jāyate mukhabimbavat  
akalpakatvāt puṃsaśca nānyo'
hamiti yujyate 
upacārādadoṣaścenmuktiḥ syādaupacārikī  
asti pradhānaṃ bhedānāmanvayāt pariṇāmataḥ 
kāryakāraṇabhāvācca śaktito vaiśvarūpyataḥ  
yad yathoktaṃ tat karparāṇāṃ kalādivat 
tathā ca bhedāstadvattastasmād bhedāḥ sakāraṇāḥ  
bhedānāṃ cet sahetutvaṃ sādhyate siddhasādhanam 
samanvayasya cāsiddherhetośca syādasiddhatā  
sāmānyapūrvakatvaṃ cediṣṭaṃ sāmānyavattvataḥ 
sāmānyato viśeṣād vā prāgvanna vā nidarśanam  
na sukhādisvabhāvatvaṃ vedanāskandhavanmatam 
skandhatvāt sukhaduḥkhādyaiḥ pratyekaṃ vyabhicārataḥ  
mohasya vā vedanatvād dṛṣṭāntanyūnatā bhavet 
hetumattvācca tatsiddherneṣṭā duḥkhasukhādivat  
vyabhicārasyāpahaterevamapyakṛtātmatā 
anvayādyanumānācca pratijñādoṣabādhanāt  
ajātānantavattvāditadviśeṣanirākṛteḥ 
prādhānikaguṇaiśceṣṭā hetavo vyabhicāriṇaḥ  
ekakāraṇapūrvatve syācca teṣāṃ viruddhatā 
tathā vibhaktahetutve vidyate na nidarśam  
candanaṃ śakalotpattau na dhvastamiti gamyate 
balarūpapramāṇādipratyāsattestadātmavat  
ato vibhaktahetutve dṛṣṭāntāsiddhatā na cet 
śaktyātmanā tadastitve pūrvavanna nidarśanam  
vyaktātmanā tadastitve kṛtāntatyāgitā bhavet 
kāryakāraṇayoraikyaṃ sādhane'
pyuktanītivat  
ekajātinayaikatvasādhane siddhasādhanam 
tadanyārthavikalpe ca pūrvavad doṣasaṃplavaḥ  
etena pūrvabuddhīnāṃ niṣiddhāpyanumānatā 
sarvadā sukhaduḥkhādyairhetavo vyabhicāriṇaḥ  
yatastattve nānanyatvaṃ na coktavat 
kālabhedādananyatve rūḍhyāgamavirodhitā  
na candanatirobhāve'
bhāvaścet sa prasādhyate 
seṣṭakālena cāpyuktervartamānakṣaṇo yathā  
nanvevamapi notsāhaṃ svanīticchidraguptaye 
noktadoṣo'nubadhnāti ghaṭa utkacamuktivat  
tādrūpyāditi hetvarthavikalpe vyabhicāritā 
abhedarūpatāyāṃ ca syād vā hetorasiddhatā  
sabhoktṛtvaṃ ca śrotrāderacaitanyād yadīṣyate 
anirdiṣṭaviśeṣāṇāṃ bhakṣaścet siddhasādhanam  
athodāsīnanityādiviśeṣānunayaḥ kutaḥ 
bhoktṛtvaṃ na nirīhatvāccaitanye satyapīṣyate  
niṣkriyatvaṃ tu bhāvānāṃ prameyatvāt pramīyate 
yad yathoktaṃ tathā tacca pratītaṃ sukhamohavat  
duḥkhamapyavasetavyaṃ niṣkriyaṃ hetumattvataḥ 
acetanatvād vācyatvānmeyatvād vāpi mohavat  
hetutvamanvayādīnāṃ bhedatve sati vāñchataḥ 
prādhānikaguṇaisteṣāṃ satyaṃ na vyabhicāritā  
siddhaṃ kāraṇakāryādi hetumattvānumānataḥ 
saviśeṣaṇahetūnāṃ syādevaṃ te viruddhatā  
 only in Tib
sāṃkhyatattvāvatāro nāma ṣaṣṭhaḥ paricchedaḥtanye satyapīṣyate  
niṣkriyatvaṃ tu bhāvānāṃ prameyatvā
saptamaḥ paricchedaḥ
vaiśeṣikatattvāvatāraḥ
kāṇādairiṣyate muktau na pṛthivyāditattvadhīḥ 
agṛhītaviśeṣatvād yathā jīvāditattvadhīḥ  
na vaiśeṣikatattve'
pi kudṛktimirakāriṇī 
iti yuktiviyuktatvāt prītirādhīyate dhiyaḥ  
 not in the MS
vaiśeṣikatattvāvatāro nāma saptamaḥ paricchedaḥ
aṣṭamaḥ paricchedaḥ
vedāntatattvaviniścayāvatāraḥ
vedāntavādinaḥ prāhurātmavid durlabho bahiḥ 
kuta ātmadviṣāṃ mokṣaḥ śūnyasaskāravādinām  
tamaḥparastāt puruṣaṃ mahāntaṃ sūryavarcasam 
mṛtyumatyeti matimān matvātmānaṃ maheśvaram  
rukmavarṇaṃ yadā paśyaḥ paśyet kartāramīśvaram 
vihāya pāpaṃ puṇyaṃ ca paraṃ sāmyaṃ tadāpnuyāt  
bhūtaṃ bhavad bhaviṣyacca puruṣa iṣyate 
so'ntarbahiśca kūre ca so'
ntike sa ca karmakṛt  
viśve bhāvāstato jātā ūrṇanābhādivāṃśavaḥ 
tasmin pralīnā vidvāṃso nāpnuvanti punarbhavam  
amṛtatvaṃ na martyasya vahneḥ śaityamiveṣyate 
tasmādamṛtatāyuktāprabodhāt puruṣe'mṛte  
yataḥ paraṃ paraṃ nāsti yato jyāyānna bidyate 
aṇīyān vāpi tenedaṃ viśvamekena saṃtatam  
de ni phra dan rags dan dan 
yan ldan gtso bo dban sgyur ba
rab phye 'dod pa
i mthar thug gan 
rnal 'byor ji ltar 'dod par 'gro 
tasmin sarvāṇi bhūtāni bhavantyātmaiva paśyataḥ 
bālapaṇḍitacaṇḍālaviprādīnāṃ ca tulyatā  
ghaṭotpattau vināśe vā nākāśasya tadātmatā 
tadātmatātmano'
pīṣṭā na dehādyudayavyaye  
ghaṭākāśavadekasya nānātvaṃ cedabhedataḥ 
ghaṭabhedena caikatvaṃ sāmyaṃ sarvasya yanmatam  
yathā ghaṭādibhede'
pi mṛdbhedo nāsti kaścana 
de bshin lus ni tha dad kyan 
bdag latha dad 'ga' yanmed 
ghaṭākāśe yathaikasmin rajodhūmādibhirvṛte 
tadvattā na hi sarveṣāṃ sukhāderna tadātmanaḥ  
aprabodhādanātmajñaḥ svapne mohābhimānavat 
cinoti karma bhuṅkte ca tatphalaṃ yacchubhāśubham  
dehasaṃstho'
pyasaṅgatvād bhuñjāno nopalipyate 
rājavat kāmacārī ca pāpenānaparādhyasau  
ekaṃ sarvagataṃ nityaṃ paraṃ brahmācyutaṃ padam 
yogī yuñjan yadā vetti na tadaiti punarbhavam  
nityaṃ tadavikalpaṃ ca yatra vācāmagocaraḥ 
girastatra prayujyante bhedāpahṛtabuddhibhiḥ  
atrāpīdaṃ parīkṣante pakṣapātānapekṣiṇaḥ 
pakṣarāgāvṛtamatiḥ satyaṃ yathāpi nekṣate  
niṣiddhamātmano'
stitvaṃ jagatkāraṇatā tathā 
atastaddarśanānmuktirabhūtaiva prakalpitā  
satkāyadṛṣṭiḥ sahajā paśūnāmapyaśāntaye 
sarvasaṃkleśamūlatvāt saiva tvayā vivardhitā  
satkāyadṛṣṭyāviṣṭānāṃ mamāhaṃkārakāriṇām 
yato bhāvitaḥ saṃsāro muktirapyuditā tataḥ  
taddṛṣṭau ced bhavecchāntirmadādiva madātyaye 
ajīrṇāt saṃnipannasya bhojanāt svasthatā bhavet  
rig byed smra bas bdag de ni 
rnam pa gnis su 'dod byed de 
lus shes byes ba bcins bdag dan 
mchog na gnas pa grol pa'i bdag 
na pareṣṭātmaviṣayā yathārthātmeti dhīryathā 
ātmanyevaṃ parāmarśād dehādāvātmadhīryathā  
parikalpitasattvo'
pi kimātmā kurute tava 
rūpaśabdādiviṣayāṃ buddhiṃ cet tanna yujyate  
dhiyo rūpādiviṣayā jāyante nātmakartṛkāḥ 
pratyayāyattajanmatvāt sūryakāntādivānalaḥ  
dhvanirvarṇātmako yaśca so'
pīṣṭo nātmakartṛkaḥ 
śrāvaṇatvād dhvanitvād vā tadyathā pratiśabdakaḥ  
etena śeṣāḥ pratyuktā gamanāgamanādikāḥ 
hastapādādivispandalakṣaṇā dehajāḥ kriyāḥ  
vyavacchedena saṃjñāyā saṃjñānaṃ smaraṇaṃ smṛteḥ 
prajñānaṃ ca prakāreṇa prajñāto vedanaṃ vidaḥ  
na cānyadātmanaḥ kāryaṃ svabhāvo nāvadhāryate 
khapuṣpavadatastasya na sattāpyavadhāryate  
jñānādeḥ karaṇokteścet karaṇatvaṃ prasādhyate 
tadanyakartṛkatvaṃ vā dātṛvat tanna yuktimat  
kartari pratyayotpatternaiṣāṃ karaṇatā yataḥ 
ato'siddhārthatā hetoranekāntikatāpi vā  
jñānādīnāṃ hi kartṛtvaṃ kartṛśabdābhidhānataḥ 
devadattaśchinattīti yathā dṛṣṭātra kartṛtā  
nirīha eva saṃskārarāśau syāt kartṛvācyatā 
karaṇatvād yathā dīpe dīpo dyotayatīti te  
na mukhyastattvataḥ kartā naiko hi dhaṭakṛd yataḥ 
naupacārikakartṛtvaṃ dīpāderiṣyate tataḥ  
cittaṃ rāgādivaśagaṃ saktaṃ rūpādigocare 
pratibaddhaṃ ca nirmokṣe baddhaṃ saṃsāracārake  
pāṇyādisamudāyo'
yaṃ sacittaḥ sattvasaṃjñakaḥ 
tyāgādicetanotpatterdātetyādi nigadyate  
vidyotpattāvavidyādisaṃyojananivṛttitaḥ 
rāgādibandhanānmukto mukta ityabhidhīyate  
ātmani vyomakalpe tu sarvametat sudurvacaḥ 
khapuṣpamastu vātmā te yadyātmātīva vallabhaḥ  
svabhāvato hi yadyātmā jñānabhāva itīṣyate 
na tarhyasyaikatā yuktā karaṇādivyapekṣaṇāt  
sati vātmādike jñeye jñānaṃ tanna nivartate 
kṛtārthasyāpi dīpasya dṛṣṭaṃ janma svakāraṇāt  
sato jñānodayo yāvat tāvad bījaṃ pracīyate 
ārāvaprabhavo yāvat tāvat pratiravo yathā  
saṃsāraśca kathaṃ jñasya jñānaṃ ca karaṇaṃ vinā 
sarvadā ca viśiṣṭatvād bandhamokṣau kutaḥ katham  
na duḥkhenāpi nirmokṣo mokṣe'
pyekātmavādinaḥ 
ātmanastadananyatvād yathoṣṇena vibhāvasoḥ  
linānutpannabuddhiśca kathaṃ jñaḥ karaṇaṃ vinā 
yathā hi pūrṇakaśchettā na yuktaḥ paraśuṃ vinā  
agninā dahatītyukte dahatyagnirna rādhakaḥ 
tadvad vetti dhiyetyukte jñānaṃ vetti na vaḥ pumān  
kulālavanna tatsiddhistatsvabhāvo yato na saḥ 
neṣṭā dahanavat siddhirdāhyābhāve'
gnyasaṃbhavāt  
na cājño jñaḥ kathaṃ kartā bhoktā ca sa bhavet tava 
vyomakalpo'
vikalpaśca ciṃ kalpyaḥ kevalāgamāt  
na cājñājñaḥ svabhāvo vā niḥsvabhāvo bhavedasau 
niḥsvabhāvaśca nātmā syād vandhyātanayavat sa ca  
yatpīḍānugrahe yasya tadduḥkhānugrahodbhavaḥ 
na tasyātmā hyasau yukto yathā khaṃ devaśarmaṇaḥ  
dhyānajñānādi cediṣṭaṃ muktaye'
rthāntarātmanaḥ 
anātmārthaḥ prayatnaḥ syānmartyaḥ syānnāmṛtaḥ katham  
antarātmātmano'nyaścet  
 pratijñā te ca hīyate  
nāntarātmātmano'
nyaścet pratijñā te ca hīyate    
yadi sūkṣmo mahān nāyaṃ mahāṃścennāsya sūkṣmatā 
na caiko rūpidharmaśca kathamātmanyarūpiṇi  
na yuktā hastidṛṣṭāntādekasyānekarūpatā 
karaḥ karī yato neṣṭaḥ karādīnāṃ na caikatā  
sūryādivarṇo yadyātmā syādavarṇaḥ kathaṃ ca saḥ 
neṣṭā palāśadṛṣṭāntādātmano'
nekarūupatā  
yataḥ palāśo naiko'
sti sarvadā vikṛtātmakaḥ 
mūlādayo yato naike pratyayaiścāpi bhedinaḥ  
jyāyastā ca paratvaṃ ca tadanyāpekṣamiṣyate 
saṃbhavo'muṣya ca vidherekatve kathamiṣyate  
dravyaṃ yadi bhavedātmā dravyatvāt sarvago na saḥ 
ghaṭavannāpi nityaḥ syāt tena pūrṇaṃ kuto jagat  
dravyasyādhāratā yuktā dravyaṃ cātmā na yujyate 
khapuṣpavadajātatvānnādhāratvaṃ yatastataḥ  
kasmin sarvāṇi bhūtāni bhavantyātmaiva paśyataḥ 
ātmatānātmano neṣṭā yathābhāvasya bhāvatā  
na bālādyaviśeṣo'
to nirādhāro'
nidarśanaḥ 
ekatve nātmano naikadoṣopaplavasaṃbhavaḥ  
maitrātmā caitrakaraṇaiścaitrātmavadapīkṣatām 
caitrādabhinnamūrtitvād deśābhedādathāpi vā  
sukhaduḥkhopabhoktā ca tanmuktau cāpi mucyatām 
tadbandhe cāpi bandho'
sya tadduḥkhe vāstu duḥkhitaḥ  
na ghaṭākāśadṛṣṭāntāt sarveṣāṃ tadasaṃbhavaḥ 
ākāśasya yato'
siddhamekatvaṃ bhavatāpi ca  
mukto dravyasya yo bhāvastadākāśaṃ hi sāṃvṛtam 
gatirgatimatāṃ tatra so'
vakāśo'vakāśinām  
nāto'nāvṛtirākāśaṃ nāvakāśasya dātṛ ca 
taddhetūktau tadastitve hetostu syādasiddhatā  
nāpi hetvanupādānādākāśaṃ bhāva iṣyate 
vandhyātanayavannāpi tadekamata eva hi  
mṛdo ghaṭādirūpāya mṛjjātīyatayaikatā 
anyā cānyā ca kuṇḍādāvato naikatvamātmanaḥ  
jñatve satyaviparyāsānneṣṭā jñasyābhimānitā 
ajñatve cāviparyāsānneṣṭājñasyābhimānitā  
vyomaccāvikāritvādasaṅgatvādathāpi vā 
nātmanaḥ kartṛtā yuktā yuktā nāpi ca bhoktṛtā  
kartā cellipyate nātmā karturiṣṭaṃ phalaṃ katham 
na yukto rājadṛṣṭāntaḥ pāpabhāg nṛpatiryataḥ  
na caikatādvitīyasya yuktā bāhyānapekṣaṇāt 
ekatvayogādekaśced yogastasyaiva netaraḥ  
anekaṃ kalpayitvā cedekatā tadapohataḥ 
ekatvaṃ tattvato na syāt kalpanā sāṃvṛtī yataḥ  
nityaikatvādirūpeṇa tattvataścet sa vidyate 
ekādiśabdadhīvṛttirarthe sati niratyayā  
ekatvādivikalpācca kathamasyāvikalpatā 
vikalpaviṣaye cārthe vācāṃ vṛttiravāritā  
dhiyāmaviṣayo hyevaṃ kathaṃ vā gocaro girām 
avācyo nirvikalpo'
pi vitathaḥ pūrvanītivat  
buddhyā ced darśanānmuktistadbhedāt kathamekatā 
nānātvadhīvat sā ca syād vitathā pūrvavad grahāt  
ajātisamatāṃ yāte jñāne'
bhedāt kva darśanam 
adarśanād vimuktiḥ syānmuktirvā nāsti kasyacit  
bodhe sati tadutpādādajātisamatā kutaḥ 
satyabhāvādanutpāde tadvikalpasamo'pi saḥ  
ajātirjātivad dharmastadabhāve ca sā satī 
naivātmasamatā tasya yuktā nāpi na tatsthatā  
ajasya ko na bhedo'
sti mato yena samarthanam 
na jātājātayoriṣṭamajatvaṃ tattvato yataḥ  
khapuṣpāt tadabhedaścedasatpakṣaparigrahaḥ 
pariniṣpattibhedaścedadvaitaṃ na prasidhyati  
nāto bhāvo na cābhāvo na pṛthag nāpṛthak pumān 
na nityo nāpyanityaśca na buddhidhvanigocaraḥ  
jñeyasya sarvathāsiddhernyāyyo buddheragocaraḥ 
dhīgocaranivṛttau ca syād girāmapyagocaraḥ  
tāthāgatīmavitathāṃ matvā nītimimāṃ śubhām 
tasmājjātaspṛhaistīrthyaiḥ kṛtaṃ tatra mamāpi tat  
kaḥ śraddhāsyati tāṃ tatra pūrvāparavirodhinīm 
atyantātulyajātīyaṃ maṇiratnamivāyasaḥ  
deśanāyāstu vaicitryādihaivaṃ syādayaṃ nayaḥ 
ākarṣaṇārthamekeṣāṃ śeṣagrāhanivṛttaye  
ajātatā hi bhāvānāṃ svabhāvo'
kṛtrimatvataḥ 
anapāyitvataścāsāvātmetyapi nigadyate  
eko'sāvekarūpatvād bhāvabhede'
pyabhedataḥ 
sarvagaḥ sarvadharmatvānnityaścāpyavināśataḥ  
ajātatvādajāto'
yamata evājarāmaraḥ 
acyutaścyutabhāvācca prakarṣatvāt paraṃ matam  
na rūpaśabdagandhādirna bhūmyagnijalānilāḥ 
nākāśaśaśisūryādirna manojñānalakṣaṇaḥ  
sarvaścāsau svabhāvatvānna sarvaṃ cāvināśataḥ 
tatra kleśādyanutpatteḥ śuddho'
sau śānta eva ca  
sa kalpanāsamāropād vācyo'
vācyastu tattvataḥ 
sarvathā cāpyavācyatvādukta eṣa nirañjanaḥ  
īdṛśo yadyabhipreta ātmā hi bhavatāmapi 
nāmādibahusādharmyānnirdoṣaḥ sopapattikaḥ  
nairātmyādeva bhītānāṃ bhītyā tatraiva ca sthitiḥ 
ākāśādiva bhītasya kva cānyatra sthitirbhavet  
svāgataṃ kriyatāṃ tṛptirnātra kaścinnivāryate 
buddhānāṃ lokabandhūnāṃ tattvāmṛtamidaṃ param  
api tvātmatvakartṛtvabhoktṛtvādirnirāspadaḥ 
saṃtyajyatāmasadgrāho bhūtadṛkpratibandhakaḥ  
svabhāvājātito'
jātirbhāvānāṃ tattvato matā 
svabhāvato hyajātatvāduktaiṣā niḥsvabhāvatā  
naiḥsvābhāvyaṃ ca nairātmyaṃ na tadātmā virodhataḥ 
anātmā ced bhavedātmā gorabhāvo'
pi gaurbhavet  
yuktaḥ svabhāvābhāvo'
sau kathaṃ syāt kartṛbhoktṛte 
dṛṣṭe vandhyāsutasyeva nākasmāt kartṛbhoktṛte  
itthaṃbhūtāt kathaṃ janma pralayastatra vā katham 
na vyomakusume yuktā pralayotpādakalpanā  
svabhāvābhāvaviṣayā yāvad buddhiḥ pravartate 
dhīkalpanāsamāropāstāvadekādikā matāḥ  
savikalpāvikalpā ca yadā buddhirnivartate 
dhiyāmaviṣaye tasmin prapañcopaśamaḥ śivaḥ  
vedāntatattvaviniścayāvatāro nāma aṣṭamaḥ paricchedaḥhāvo'
pi gaurbhavet  
yuktaḥ svabhāvābhāvo'
sau kathaṃ syāt kartṛbhoktṛte 
dṛṣṭe vandhyāsutasyeva nāk
navamaḥ paricchedaḥ
mīmāṃsātattvanirṇayāvatāraḥ
eke'pavargasanmārgadhyānajñānāpavādinaḥ 
kriyāmātreṇa tatprāptiṃ pratipādyānapatrapāḥ  
śāstroktavrīhipaśvājyapatnīsaṃbandhakarmaṇaḥ 
nānyo mārgo'
pavargāya yukta ityāhurāgamāt  
rāgādidoṣaduṣṭatvāt puruṣasya vaco mṛṣā 
vedo'puruṣakartṛtvāt pramāṇamiti gṛhyate  
karturasmaraṇācceṣṭo vedo'
puruṣakartṛkaḥ 
saṃpradāyānupacchedādāgamo'
sau tadatyaye  
atyantākṣaparokṣe hi pratipattiḥ kathaṃ bhavet 
adṛṣṭaliṅgasaṃbandhe svargāpūrvādivastuni  
nityaḥ śabdo dhvanivyaṅgyaḥ saṃbandho'
rthena nityataḥ 
pratipatturyato'
rtheṣu pratipattiḥ prajāyate  
advipravṛtterabhyāsāt pratyabhijñānatastathā 
śabdavacchrāvaṇatvāddhi nityaḥ śabdo'vasīyate  
anumānāt pṛthak cāsau pramāṇatvāt tadanyavat 
ekānekārthaviṣayapratipattirathāpi vā  
adṛṣṭaliṅgasaṃbandhapadārthamatihetutaḥ 
bhinnagocaradhījanmakāraṇatvādathāpi vā  
apūrvo'pi kriyāvyaṅgyaḥ kriyā mokṣe'
pi sādhanam 
somapānādikā vidvān nirjayedantakaṃ yathā  
devarṣijuṣṭaśiṣṭeṣṭaṃ purāṇaṃ vartma śobhanam 
vedārthabāhyaiḥ strīśūdrairyuktaṃ yat tyajyate trayī  
yadihāsti tadanyatra yannehāsti na tat kvacit 
catuṣṭaye'pi dharmādau tadevānyatra dṛśyate  
dūṣayitvā trayīmārgaṃ hetubhirhetuvādinaḥ 
anumānapradhānatvāt svanayaṃ dyotayanti ye  
pādasparśādivāndhānāṃ viṣame pathi dhāvatām 
anumānapradhānānāṃ pātasteṣāṃ na durlabhaḥ  
na cāsti kaścit sarvajño nedānīṃ dṛśyate yataḥ 
sarvajñatā hi buddhasya kalpitā lokapaktaye  
apramāṇaṃ vaco bauddhaṃ kṛtakatvāt tadanyavat 
asarvajñaśca saṃbuddhaḥ puruṣatvāt tadanyavat  
apramāṇaṃ vaco bauddhaṃ trayīdarśanadūṣaṇāt 
yad yathoktaṃ tathoktaṃ tadyathā nagnāṭadarśanam  
tadatrāpi parīkṣante yathābhūtagaveṣiṇaḥ 
pakṣapātaviṣaṃ hitvā śabdārthanyāyakovidāḥ  
saṃpradāyānupacchedādāgamasyāgamatvataḥ 
sarvasyāgamatāsiddheḥ kiṃ tattvamiti dhāryatām  
yat parīkṣākṣamaṃ yuktyā vacanaṃ cet tadāgamaḥ 
tadeva tāvanmīmāṃsyaṃ paścāt tenoditaṃ hi yat  
tatra tatpratipakṣatvājjñānānmuktiritīṣyatām 
āmayapratipakṣatvādauṣadhād vyādhimuktivat  
kriyātvānna kriyābhīṣṭā kṛṣivanmuktyavāptaye 
adhītve sati vācyatvānmitakālatvato'pi vā  
nṛvāk ced doṣaduṣṭatvādapramāṇamitīṣyate 
sauvarṇikādivākyena hetuḥ syād vyabhicāravān  
prāmāṇyamatha vedasya sādhyate'
kartṛkatvataḥ 
asādhāraṇatā hetoḥ syādasiddhārthatāpi ca  
anuvādādakartṛtve bauddhamapyastyakartṛkam 
pūrvabauddhābhisaṃbuddhaṃ yato buddhairanūdyate  
kṛtakatvānumānācca pakṣabādhānumānataḥ 
karturasmaraṇāsiddherhetośca syādasiddhatā  
samantrasyaiva saṃbhūto mantrakartuḥ purā yadi 
śāstraṃ vā samabhipretaṃ tatkartṛkamakartṛkam  
sakartṛkatvaṃ śāstrasya kimevaṃ na pratīyate 
tatsahotpannakartṛtvājjātismarakṛtairyathā  
pratipattyānuguṇyena varṇāmnāyādathāpi vā 
gṛhyete vedavākyānāṃ na kiṃ puruṣakartṛtā  
itaśca vedavākyānāṃ matā puruṣakartṛtā 
vivakṣitārthadhījanmakāraṇatvād yatheṅgitam  
anumeyaśca vedo'
yaṃ asatpuruṣakartṛkaḥ 
bhūtahiṃsāsurāpānakriyoktermagaśāstravat  
viṣopayuktivaddhiṃsā yadi mantraparigrahāt 
nābhīṣṭāniṣṭaphaladā śāstroktervāpi dānavat  
mantrakarṣaṇacūrṇādyairāgamyāgamanaṃ hi yat 
tenānaikāntikaḥ pūrvo madyapānena cottaraḥ  
āyuśchedaprayogatvādiṣṭo mantraparigrahaḥ
aniṣṭaphaladaḥ karturviṣaśastraprayogavat  
svaśāstra eva cedukte siddhaḥ saṃsāramocakaḥ 
sāmānyena ca hetūktau syādanyatarāsiddhatā  
yajñe paśūnāṃ hiṃsā cennāniṣṭaphaladāyinī 
tādarthyād brāhmaṇārthā hi yatheṣṭā pacanakriyā  
bhoktrarthāḥ paśavo'
bhīṣṭā bhogyatvāt tad yathāṅganā 
tasmād yajñārthatāsiddheḥ paśūnāṃ hetvasiddhatā  
antarvedyāṃ ca hiṃseyaṃ saṃcintyābhrāntimāraṇāt 
aniṣṭaphaladā karturāyatyāṃ tad yathetarā  
itaścāniṣṭaphaladā hiṃsā yajña itīṣyate 
saṃcintyajīvitocchedi duḥkhādhānād yathetarā  
yādṛk phalamadhiṣṭhāne dṛṣṭe hi kurute kriyā 
kartustādṛgadṛṣṭe'
pi hiṃsā vā tad yathetarā  
vyākhyātaṃ madyapānādi pratyākhyānād yathoditāt 
madyaṃ na madahetutvāt sevyaṃ dhustūrakādivat  
na madyapānaṃ nirdoṣaṃ yajñe mantraparigrahāt 
madyatvāt tad yathānyatra dṛṣṭo mantraparigrahāt  
dṛṣṭaṃ na liṅgamastīti yadi svargādyaniścayaḥ 
liṅgādanumitatvācca niśceturniściterna kim  
advipravṛtterityatra dīpe'
pyadvipravṛttitaḥ 
vyabhicāritayā hetoḥ śabdanityatvamapyasat  
sattvādanityaḥ śabdo'
yaṃ kriyāvat kiṃ na gṛhyate 
athavā dehaceṣṭāvaddhīhetutvād vināśyayam  
abhyāsapratyaṃbhijñānahetvoranvayahīnatā 
nābhyāsapratyabhijñāne'
nitye'
dṛṣṭe kvacid yathā  
śabdatvanityatāsiddheḥ śabdatvaṃ na nidarśanam 
abhivyaktiniṣedhācca dhvanivyaṅgyo na cāpyayam  
śrāvaṇo yadi śabdaste dhvanivyaṅgyaḥ kathaṃ mataḥ 
pratipattistu saṃketādasau śabdaḥ prasajyate  
saṃketāsaṃbhavādādau pratipattirna yujyate 
saṃsāravadanāditvāt saṃketasyānuvādataḥ  
anumāne pramāṇatvaṃ bhinnaṃ ca na tadātmanaḥ 
ato'naikāntiko hetuḥ pramāṇatvāditīritaḥ  
bhinnagocaratāsiddherhetośca syādasiddhatā 
bhinnagocaradhījanmakāraṇatvasya netaraḥ  
anekārthavinābhāvādanumānamapīṣyate 
naikārthapratipaddheturasmācchābdānna bhidyate  
adṛṣṭaliṅgasaṃbandhe parārthādanumānataḥ 
pratipattiryato bodhye tasmādarthāntaraṃ na saḥ  
nānumānāt pṛthakchābdaḥ parokṣamatihetutaḥ 
saṃbandhasmṛtyapekṣatvādanumānaṃ yathā svataḥ  
nāpūrvo'pi kriyāvyaṅgyaḥ śabdavyaktiniṣedhavat 
ghaṭavad vāpyabhivyakterapūrvo'
nitya iṣyatām  
anityaṃ somapānādikriyāphalamitīṣyate 
kriyāphalatvāt tanneṣṭā kāmanaimittikaṃ phalam  
na mokṣaprāpikā yuktā somapānādikī kriyā 
kriyātvāt tadyathā neṣṭā kāmanaimittikī kriyā  
na jayatyantakaṃ tasmādenaṃ panthānamāśritaḥ 
parapraṇeyairjuṣṭo'
yaṃ vicārākṣamabuddhibhiḥ  
trayīmārgapraṇetṝṇāṃ brahmakeśavaśūlinām 
dṛṣṭvā kleśātmikāṃ caryāṃ yuktaṃ yat tyajyate trayī  
jñānena jñāninaḥ pāpaṃ dahatyagnirivendhanam 
atastejoviśeṣācca na teṣāṃ pratyapāyitā  
yat kleśadahanāyālaṃ tajjñānaṃ jñānino viduḥ 
nātaḥ prakurute pāpaṃ jñānī taddhetvasaṃbhavāt  
siddhiyogo na lipyeta karmaṇā pātakena vā 
iti bruvāṇaiḥ sanmārgānnaṣṭairanye'pi nāśitāḥ  
tatvārthadarśanī buddhiḥ brahmādīnāṃ na ceṣyate 
tilottamāyāṃ saṃraktau kathaṃ brahmatriśūlinau  
pūrvaṃ krodhāgninādagdho dadāha tripuraṃ katham 
pūṣṇaḥ śaśāsa dantāṃśca bhagasyāpi ca locane  
brahmahā madyapaḥ kāmī dṛṣṭatattvo yadīśvaraḥ 
kā kathādṛṣṭatattvānāṃ tatpaddhatyanugāminām  
kathaṃ ca keśavaḥ keśicāṇūranarakādikān 
vyayojayadakāruṇyādasubhirvaśubhiśca tān  
parāṅganādhanādāyī madyapaḥ prāṇidhātakaḥ 
dṛṣṭatattvo yadi harirjitaṃ śavarataskaraiḥ  
prajāpālanadakṣatvādasurān surakaṇṭakān 
nāto doṣo ghnato'
pyasti tasya ced dharmaguptaye  
parastrīdraviṇādānamāyāśāṭhyapravṛttayaḥ 
kiṃ na tyaktā hi vāñchāsti tasya ced dharmaguptaye  
adharmaścendriyo nāsya kathaṃ tatsṛṣṭikāritā 
adṛṣṭadoṣairajñatvāt tatsṛṣṭirathavā kṛtā  
tṛṣṇayā pāti lokaṃ vā tṛṣṇādāsaḥ kathaṃ kṛtī 
kāruṇyāccet kathaṃ lokaṃ māyayā samamūmuhat  
kiṃ nāsureṣu kāruṇyaṃ mṛtyujātyādiduḥkhiṣu 
sarvatra samadarśitvānnārisaṃjñāsya yujyate  
rāgadveṣādiśabalaṃ kimīdṛk caritaṃ hareḥ 
anāryacaritaścaivaṃ kathaṃ sa puruṣottamaḥ  
anyaivāsau harermūrtiḥ śivā yadi vikalpyate 
dṛṣṭvā hi yatayo yāṃ na punaryānti punarbhavam  
na satī nāsatī cāsau nāsau sadasatī matā 
tasmāt sattvādasattvācca sadasattvācca sā parā  
matsyādimūrtaiḥ sānyā cedanyatvādacyutā na sā 
ananyatvādananyāpi sāpyaśāntā yathetarā  
athāpyaśāntā tasyaikā śāntānyaikātmanaḥ sataḥ 
bandhakī nāma sādhvī syāccharīrārdhena saṃyatā  
sadādiśabdāvācyatvāt parā ceti na yujyate 
sato hi paratā yuktā yuktā kāraṇatāpi ca  
kāraṇatvapratikṣepādanyatvasya ca pūrvavat 
na kāraṇaṃ na cānyāsau nācyutaścāpyajātitaḥ  
acyuto yadi bhāvaḥ syāt sa naṣṭaḥ syād rasādivat 
acyuto yadyabhāvaḥ syādasaṃścāsau khapuṣpavat  
sadasattā na yuktaivaṃ yathāgneruṣṇaśītate 
athāpyanabhilāpyaḥ syād yukto'
sau kathamacyutaḥ  
na cāsyānabhilāpyatvamātmavat tanniṣedhataḥ 
acyuternācyutaḥ kaścidasti cennācyuto'cyutaḥ  
mūrtiranyā ca yā tasya klṛptā vyasanaguptaye 
kathamālambamānāstāṃ mucyante nirmumukṣavaḥ  
indriyāṇīndriyārthebhyaḥ kūrmo'
ṅgānīva saṃharan 
oṃkāraṃ vyāharan smṛtyā tadbhakto mucyate yadi  
muktirna haribhaktānāṃ yujyate haridarśanāt 
vikalpasmṛtiyogatvāt tadyathā haridarśanāt  
nirvikalpāpi dhīrneṣṭā yogayuktasya muktaye 
nimittagrahaṇān mithyā kiṃ punaḥ parikalpitā  
rāgādisamudācārād brahmādīnāṃ kirātavat 
tattvacintāṃ nirākarṣyaḥ saṃdeho na hi kāraṇe  
tathyadharmopadeśena pratipattyāpi vā svayam 
dharmaguptirbhavantī syāt sā dvidhāpyeṣu duḥsthitā  
sarve ca sṛṣṭihetutvaṃ bruvate svātmanaḥ pṛthak 
kasyātra vacanaṃ bhūtamabhūtaṃ vā vikalpyatām  
tadekatvādadoṣaśced brahmāpi brahmahā katham 
ekatvapratiṣedhācca tadekatvamayuktimat   thismuc
ātmabhede'pi cāyogāt tritayaṃ ceśanaṃ katham 
duḥkhahetau vimūḍhānāṃ tacchāntyuktau kathāstu kā  
vedayogopadeśāditaduktervikalatvataḥ 
na tāvat tathyadharmoktyā śaktāste dharmaguptaye  
pratipadvikalatvācca nālaṃ netuṃ parān śamam 
yathā netā svamārgeṇa prapātapatitaḥ parān  
trayyāṃ hetuviparyastaiḥ kalpanājālakalpitaiḥ 
ayuktiyuktaṃ mīmāṃsyaṃ yuktaṃ yat tyajyate trayī  
neśādikāraṇaṃ viśvaṃ yuktamityuditaṃ purā 
satyapīśādikartṛtve kiṃ hi tat kṛtakaṃ bhavet  
ātmā tāvadajanyatvānna tatkṛtaka iṣyate 
dharmādharmau na tasyeṣṭau tadguṇatvād yathādhunā  
deho'pi tābhyāṃ nirvṛttaḥ sukhaduḥkhopalabdhaye 
deho'pi dehināṃ tasmād yukto neśādikartṛkaḥ  
kalpādou dehināṃ dehaḥ prākkṛtādṛṣṭahetutaḥ 
sukhādyutpattihetutvāt tad yathādyatanī tanuḥ  
īśvarasya yadaiśvaryaṃ taccet puṇyakṛtaṃ bhavet 
tatpuṇyaparatantratvādīśvaraḥ syādanīśvaraḥ  
īśvarasya yadaiśvaryamakasmāccet tadiṣyate 
tasyānyairapi sāmānyādīśvaraḥ syādanīśvaraḥ  
īśvaro jñasvabhāvaścet tena tatkartṛkaṃ jagat 
kāraṇānuvidhāyitvāt sarvaṃ te cetanaṃ jagat  
īśvaro yadi hetuḥ syājjagat syādaṇimādivat 
īśvaro vā na hetuḥ syājjagaccennāṇimādivat  
īśvaraḥ karmakartā cet pacyate narakeṣvapi 
tadanyeṣāṃ hi pāke vā kṛtanāśākṛtāgamau  
duḥkhahetośca nityatvāt tadduḥkhopaśamaḥ kutaḥ 
noṣṇavyupaśamo dṛṣṭo jvalatyeva vibhāvasau  
ekasya vāvicitrasya kathaṃ kāryavicitratā 
nāpi cecchādivaicitryād yuktaikasya vicitratā  
nityo'navayavaḥ sūkṣmaḥ kāraṇaṃ jagataḥ kila 
ekaḥ sarvagataśceti kimāścaryaṃ tato'param  
krīḍārthaṃ tannimittaṃ cet tasyāḥ prītiphalaṃ kila 
prītau svaparatantratvādīśvaraḥ syādanīśvaraḥ  
anyonyabhakṣaṇād bhītaistiryagbhirdurlabhotsavaiḥ 
niṣpeṣacchedadāhādiduḥkhārtairnārakairapi  
nṛbhirjanmajarārogabhayaśokaklamārditaiḥ 
prīyate yo namastasmai rudrāyānvarthasaṃjñine  
kṛpaṇā dhanino yad vā parānnādāśca sāttvikāḥ 
svarge cādharmiṇaḥ kecid vyaktamīśvaraceṣṭitam  
alpāyuṣo guṇadhanā durvṛttāśca cirāyuṣaḥ 
dātāraṃścālpavibhavā vyaktamīśvaraceṣṭitam  
bauddhā hi sukhinaḥ kecit tadbhaktā duḥkhinaśca kim 
īśvarājñāvidhānācca puṇyabhāk kiṃ na pāpakṛt  
vaicitryakarmaṇo'
jñasya taddhetutvena vācyatā 
etena sṛṣṭikartṛtvaṃ pratyuktaṃ brahmakṛṣṇayoḥ  
saṃyamitamatidvāraḥ sthāpayitvā śive manaḥ 
tathoṃkāramabhidhyāyan dhārayan dhāraṇāṃ hṛdi  
kṣityādidhāraṇābhyāsāt prāksamāhitamānasaḥ 
īśe prasanne duḥkhāntaṃ gacchatītyetadapyasat  
manojñānodayo yāvat tāvanmuktirna yujyate 
manojñānodayāt pūrvaṃ yathā muktirna yujyate  
muktirneśvarabhaktānāṃ yujyate sthāṇudarśanāt 
upalambhavihāritvāt tadyathā sthāṇudarśanāt  
duḥkhe heturyadīśaḥ syānnityatvāt so'
pratikriyaḥ 
ato duḥkhāntagamanaṃ neśvarādasti kasyacit  
etena śeṣāḥ pratyuktā brahmaviṣṇvātmavādinaḥ 
prītiścaivamayuktatvānneśādau dhīyate dhiyaḥ  
pāpaprakṣālanaṃ cādbhiḥ śubhādikrayavikrayam 
dṛṣṭvā durvihitaṃ trayyāṃ yuktaṃ yat tyajyate trayī  
pāpaṃ prakṣālyate nādbhiraspṛṣṭeranidarśanāt 
akledād vāsanādhānāt smṛtijñānaśubhādivat  
na pāpaṃ pātayatyambhaḥ pauṣkaraṃ jāhnavādi vā 
spṛśyatvāt kledanāccāpi gṛhasyandikapūyavat  
avagāhādinā kṣaye prākkṛtāpuṇyakarmaṇām 
kṛtatīrthābhiṣekānāṃ duḥkhaṃ na syādahetukam  
na ca karmakṣaye cāpi na kaścit pātakī bhavet 
saṃśucyatyantarātmādbhirityuktiścet tadapyasat  
santānāntarasaṃkrāntaṃ na pāpamiti gṛhyate 
amūrtatvād yathā rāgadveṣamohādyasaṃkramaḥ  
na dānagrahaṇaṃ yuktaṃ puṇyāderiti niścayaḥ 
cittena saṃprayogitvāt tadyathā sukhaduḥkhayoḥ  
brahmalokādigamanaṃ jvalanādiprapātataḥ 
dṛṣṭvā durvihitaṃ trayyāṃ yuktaṃ yat tyajyate trayī  
heturnāgniprapātādi brahmalokādyavāptaye 
prāṇabādhe kāraṇatvācchalabhādiprapātavat  
nānnapānaparityāgaḥ svargaprāpaka iṣyate 
kṣutsaṃtāpādihetutvādanicchānaśanādivat  
abhojanādau puṇyaṃ ca tyāgāt pāpanirvṛttivat 
satyatyāgādibhirhetoḥ syādevaṃ vyabhicāritā  
bhuktityāgo na puṇyāya yat kriyeyamapātakā 
yacchubhamanaskārasya tyaktamanasikāravat  
trikoṭiśuddhaṃ yanmāṃsaṃ na tad bhakṣitamenase 
rasādipariṇāmitvād bhaikṣānnaṃ na yathainase  
na māṃsabhakṣaṇaṃ bhoktuṃ bhujyate'
pāpakāraṇāt 
kṣutpratīkārahetutvād yadṛcchāgatabhaktavat  
aśucitvādabhakṣyaṃ cenmāṃsaṃ kāyo'
pi cintyatām 
bījasthānādupastambhādaśucirviṭkṛmiryathā  
śukrādisaṃbhavādeva matsyamāṃsaṃ vigarhitam 
tad ghṛtakṣīrādihetoḥ syādevaṃ vyabhicāritā  
māṃsādaḥ prāṇighātī cet tannimittatvato mataḥ 
ajinādidharairhetoḥ syādevaṃ vyabhicāritā  
na māṃsabhakṣaṇaṃ duṣṭaṃ tadārnī prāṇyaduḥkhanāt 
muktābarhikalāpāditaṇḍulāmbūpayogavat  
saṃkalpajatvād rāgasya na heturmāṃsabhakṣaṇam 
tadvināpi tadutpattergavāmiva tṛṇāśinām  
acetaneṣu caitanyaṃ sthāvareṣu prakalpitam 
dṛṣṭvā durvihitaṃ trayyāṃ yuktaṃ yat tyajyate trayī  
sacittakā hi taravo na caturyonyasaṃgrahāt 
madhyacchede'
pi vāspandājjaḍatve sati loṣṭavat  
sparśato yadi saṅkocād yathā maṇḍalakārikā 
sacittake tathābhīṣṭe samaṅgāñjalikārike  
vahnisaṃspṛṣṭakeśādyaiḥ syāddhetorvyabhicāritā 
cūrṇapāratasaṃsṛṣṭakeśairvāpi viśeṣataḥ  
cikitsyatvānna taravo yujyante hi sacittakāḥ 
vinaṣṭasyāpi madyādeḥ pratyāpatteśca saṃśayaḥ  
samānaprasavād vṛddherdohadācca sacittakāḥ 
ṛtujatvāt tathā svāpānnāpīṣṭāsturagādivat  
dadruvidrumavaiḍūryakeśahemāṅkurādibhiḥ 
vyabhicārāt tu taravo na sidhyanti sacittakāḥ  
acittakatvādevaiṣāṃ dohadādyaprasiddhataḥ 
hetavaḥ syurasiddhārthā gadaiśca vyabhicāriṇaḥ  
sattvakarmādhipatyena kālajāḥ pādapādayaḥ 
narake svargaloke ca śastraratnadrumā yathā  
yathārtho hi trayīmārgo brahmoktervaidyakādivat 
atītānāgatajñairvā tadukteścet prasādhyate  
 available only in Tibetan
mīmāṃsātattvanirṇayāvatāro nāma navamaḥ paricchedaḥ
idrumavaiḍūryakeśahemāṅkurādibhiḥ 
vyabhicārāt tu taravo na sidhyanti sacittakāḥ  
acittakatvādevaiṣāṃ dohadādyaprasiddhata
daśamaḥ paricchedaḥ
sarvajñasiddhinirdeśaḥ 
evaṃ saṃpaśyatā śāstrā pravrajanna nivāritaḥ  
paśyataḥ prātihāryāṇi dharmaṃ cāsyānuśṛṇvataḥ 
puṇyopacayamālokya sunakṣatrasya dhāraṇam  
om MS sed v Tib 
sarvajñasiddhinirdeśo nāma daśamaḥ paricchedaḥ
ekādaśaḥ paricchedaḥ
stutilakṣaṇanirdeśaḥ
vyavahāre'pi saṃmūḍhaṃ dṛṣṭimālākulaṃ jagat 
advaye vyomavat tattve ninīṣuḥ sattvabhavyatām  
lokadvayopakārāya yastathyāṃ lokasaṃvṛtim 
lokottaraśca yaḥ prāha tasmai lokavide namaḥ  
iti madhyamakasyedaṃ saṃkṣepād dhṛdayaṃ kṛtam 
dhīmatāṃ naikasūtrāntabimbadarśanadarpaṇam  
dbu ma'i snin po'
i bstan bcos 'di 
yan dag bkrol nas dge ba ni 
cun shig bdag gis gan thob des 
'gro rnams byan chub snod gyur cig 
stutilakṣaṇanirdeśo nāma ekādaśaḥ paricchedaḥ
tarkajvālā nāma sūtraṃ samāptamkulaṃ jagat 
advaye vyomavat tattve ninīṣuḥ sattvabhavyatām  
lokadvayopakārāya yastathyāṃ lokasaṃvṛtim 
lokottaraśca yaḥ prāha tasmai lokavide namaḥ  
iti madhyamakasyedaṃ saṃkṣepād dhṛdayaṃ kṛtam 
dhīmatāṃ naikasūtrāntabimbadarśanadarpaṇam  
dbu ma'i snin po'
i bstan bcos 'di 
yan dag bkrol nas dge ba ni 
cun shig bdag gis gan thob des 
'gro rnams byan chub snod gyur cig 
