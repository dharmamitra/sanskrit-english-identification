Sūtrasthāna
rāgādi-rogān satatānuṣaktān a-śeṣa-kāya-prasṛtān a-śeṣān /
autsukya-mohā-rati-dāñ jaghāna yo '-pūrva-vaidyāya namo 'stu tasmai // 1 //
āyuḥ-kāmayamānena dharmārtha-sukha-sādhanam /
āyur-vedopadeśeṣu vidheyaḥ param ādaraḥ // 2 //
brahmā smṛtvāyuṣo vedaṃ prajāpatim ajigrahat /
so 'śvinau tau sahasrākṣaṃ so 'tri-putrādikān munīn // 3 //
te 'gniveśādikāṃs te tu pṛthak tantrāṇi tenire /
tebhyo 'ti-viprakīrṇebhyaḥ prāyaḥ sāra-taroccayaḥ // 4 //
kriyate 'ṣṭāṅga-hṛdayaṃ nāti-saṃkṣepa-vistaram /
kāya-bāla-grahordhvāṅga-śalya-daṃṣṭrā-jarā-vṛṣān // 5 //
1.5bv nāti-saṃkṣipta-vistṛtam
aṣṭāv aṅgāni tasyāhuś cikitsā yeṣu saṃśritā /
vāyuḥ pittaṃ kaphaś ceti trayo doṣāḥ samāsataḥ // 6 //
vikṛtā-vikṛtā dehaṃ ghnanti te vartayanti ca /
te vyāpino 'pi hṛn-nābhyor adho-madhyordhva-saṃśrayāḥ // 7 //
1.7bv ghnanti te vardhayanti ca
vayo-'ho-rātri-bhuktānāṃ te 'nta-madhyādi-gāḥ kramāt /
tair bhaved viṣamas tīkṣṇo mandaś cāgniḥ samaiḥ samaḥ // 8 //
koṣṭhaḥ krūro mṛdur madhyo madhyaḥ syāt taiḥ samair api /
śukrārtava-sthair janmādau viṣeṇeva viṣa-krimeḥ // 9 //
taiś ca tisraḥ prakṛtayo hīna-madhyottamāḥ pṛthak /
sama-dhātuḥ samastāsu śreṣṭhā nindyā dvi-doṣa-jāḥ // 10 //
1.10cv sama-dhātuḥ samais tāsu
tatra rūkṣo laghuḥ śītaḥ kharaḥ sūkṣmaś calo 'nilaḥ /
pittaṃ sa-sneha-tīkṣṇoṣṇaṃ laghu visraṃ saraṃ dravam // 11 //
snigdhaḥ śīto gurur mandaḥ ślakṣṇo mṛtsnaḥ sthiraḥ kaphaḥ /
saṃsargaḥ saṃnipātaś ca tad-dvi-tri-kṣaya-kopataḥ // 12 //
rasāsṛṅ-māṃsa-medo-'sthi-majja-śukrāṇi dhātavaḥ /
sapta dūṣyā malā mūtra-śakṛt-svedādayo 'pi ca // 13 //
vṛddhiḥ samānaiḥ sarveṣāṃ viparītair viparyayaḥ /
rasāḥ svādv-amla-lavaṇa-tiktoṣaṇa-kaṣāyakāḥ // 14 //
ṣaḍ dravyam āśritās te ca yathā-pūrvaṃ balāvahāḥ /
tatrādyā mārutaṃ ghnanti trayas tiktādayaḥ kapham // 15 //
kaṣāya-tikta-madhurāḥ pittam anye tu kurvate /
śamanaṃ kopanaṃ svastha-hitaṃ dravyam iti tri-dhā // 16 //
uṣṇa-śīta-guṇotkarṣāt tatra vīryaṃ dvi-dhā smṛtam /
tri-dhā vipāko dravyasya svādv-amla-kaṭukātmakaḥ // 17 //
guru-manda-hima-snigdha-ślakṣṇa-sāndra-mṛdu-sthirāḥ /
guṇāḥ sa-sūkṣma-viśadā viṃśatiḥ sa-viparyayāḥ // 18 //
kālārtha-karmaṇāṃ yogo hīna-mithyāti-mātrakaḥ /
samyag-yogaś ca vijñeyo rogārogyaika-kāraṇam // 19 //
rogas tu doṣa-vaiṣamyaṃ doṣa-sāmyam a-roga-tā /
nijāgantu-vibhāgena tatra rogā dvi-dhā smṛtāḥ // 20 //
teṣāṃ kāya-mano-bhedād adhiṣṭhānam api dvi-dhā /
rajas tamaś ca manaso dvau ca doṣāv udāhṛtau // 21 //
1.21dv 'tra dvau doṣāv udāhṛtau
darśana-sparśana-praśnaiḥ parīkṣeta ca rogiṇam /
rogaṃ nidāna-prāg-rūpa-lakṣaṇopaśayāptibhiḥ // 22 //
1.22bv saṃparīkṣeta rogiṇam 1.22bv parīkṣetātha rogiṇam
bhūmi-deha-prabhedena deśam āhur iha dvi-dhā /
jāṅgalaṃ vāta-bhūyiṣṭham anūpaṃ tu kapholbaṇam // 23 //
sādhāraṇaṃ sama-malaṃ tri-dhā bhū-deśam ādiśet /
kṣaṇādir vyādhy-avasthā ca kālo bheṣaja-yoga-kṛt // 24 //
śodhanaṃ śamanaṃ ceti samāsād auṣadhaṃ dvi-dhā /
śarīra-jānāṃ doṣāṇāṃ krameṇa paramauṣadham // 25 //
vastir vireko vamanaṃ tathā tailaṃ ghṛtaṃ madhu /
dhī-dhairyātmādi-vijñānaṃ mano-doṣauṣadhaṃ param // 26 //
bhiṣag dravyāṇy upasthātā rogī pāda-catuṣṭayam /
cikitsitasya nirdiṣṭaṃ praty-ekaṃ tac catur-guṇam // 27 //
dakṣas tīrthātta-śāstrārtho dṛṣṭa-karmā śucir bhiṣak /
bahu-kalpaṃ bahu-guṇaṃ saṃpannaṃ yogyam auṣadham // 28 //
anuraktaḥ śucir dakṣo buddhi-mān paricārakaḥ /
āḍhyo rogī bhiṣag-vaśyo jñāpakaḥ sat-tva-vān api // 29 //
sādhyo '-sādhya iti vyādhir dvi-dhā tau tu punar dvi-dhā /
su-sādhyaḥ kṛcchra-sādhyaś ca yāpyo yaś cān-upakramaḥ // 29+(1) //
sarvauṣadha-kṣame dehe yūnaḥ puṃso jitātmanaḥ /
a-marma-go 'lpa-hetv-agra-rūpa-rūpo 'n-upadravaḥ // 30 //
a-tulya-dūṣya-deśartu-prakṛtiḥ pāda-saṃpadi /
graheṣv anu-guṇeṣv eka-doṣa-mārgo navaḥ sukhaḥ // 31 //
śastrādi-sādhanaḥ kṛcchraḥ saṃkare ca tato gadaḥ /
śeṣa-tvād āyuṣo yāpyaḥ pathyābhyāsād viparyaye // 32 //
an-upakrama eva syāt sthito 'ty-anta-viparyaye /
autsukya-mohā-rati-kṛd dṛṣṭa-riṣṭo 'kṣa-nāśanaḥ // 33 //
tyajed ārtaṃ bhiṣag-bhūpair dviṣṭaṃ teṣāṃ dviṣaṃ dviṣam /
hīnopakaraṇaṃ vyagram a-vidheyaṃ gatāyuṣam // 34 //
caṇḍaṃ śokāturaṃ bhīruṃ kṛta-ghnaṃ vaidya-māninam /
tantrasyāsya paraṃ cāto vakṣyate 'dhyāya-saṃgrahaḥ // 35 //
āyuṣ-kāma-dinartv-īhā-rogān-utpādana-dravāḥ /
anna-jñānānna-saṃrakṣā-mātrā-dravya-rasāśrayāḥ // 36 //
doṣādi-jñāna-tad-bheda-tac-cikitsā-dvy-upakramāḥ /
śuddhy-ādi-snehana-sveda-rekāsthāpana-nāvanam // 37 //
dhūma-gaṇḍūṣa-dṛk-seka-tṛpti-yantraka-śastrakam /
sirā-vidhiḥ śalya-vidhiḥ śastra-kṣārāgni-karmikau // 38 //
1.38cv sirā-vyadhaḥ śalya-vidhiḥ
sūtra-sthānam ime 'dhyāyās triṃśac chārīram ucyate /
garbhāvakrānti-tad-vyāpad-aṅga-marma-vibhāgikam // 39 //
vikṛtir dūta-jaṃ ṣaṣṭhaṃ nidānaṃ sārvarogikam /
jvarāsṛk-śvāsa-yakṣmādi-madādy-arśo-'tisāriṇām // 40 //
mūtrāghāta-pramehāṇāṃ vidradhy-ādy-udarasya ca /
pāṇḍu-kuṣṭhānilārtānāṃ vātāsrasya ca ṣo-ḍaśa // 41 //
cikitsitaṃ jvare rakte kāse śvāse ca yakṣmaṇi /
vamau madātyaye 'rśaḥsu viṣi dvau dvau ca mūtrite // 42 //
vidradhau gulma-jaṭhara-pāṇḍu-śopha-visarpiṣu /
kuṣṭha-śvitrānila-vyādhi-vātāsreṣu cikitsitam // 43 //
dvā-viṃśatir ime 'dhyāyāḥ kalpa-siddhir ataḥ param /
kalpo vamer virekasya tat-siddhir vasti-kalpanā // 44 //
siddhir vasty-āpadāṃ ṣaṣṭho dravya-kalpo 'ta uttaram /
bālopacāre tad-vyādhau tad-grahe dvau ca bhūta-ge // 45 //
unmāde 'tha smṛti-bhraṃśe dvau dvau vartmasu saṃdhiṣu /
dṛk-tamo-liṅga-nāśeṣu trayo dvau dvau ca sarva-ge // 46 //
karṇa-nāsā-mukha-śiro-vraṇe bhaṅge bhagandare /
granthy-ādau kṣudra-rogeṣu guhya-roge pṛthag dvayam // 47 //
viṣe bhujaṅge kīṭeṣu mūṣakeṣu rasāyane /
catvāriṃśo 'n-apatyānām adhyāyo bīja-poṣaṇaḥ // 48 //
1.48dv adhyāyo bīja-poṣaṇe
ity adhyāya-śataṃ viṃśaṃ ṣaḍbhiḥ sthānair udīritam // 48ū̆ //
Sūtrasthāna
brāhme muhūrta uttiṣṭhet svastho rakṣārtham āyuṣaḥ /
śarīra-cintāṃ nirvartya kṛta-śauca-vidhis tataḥ // 1 //
arka-nyagrodha-khadira-karañja-kakubhādi-jam /
prātar bhuktvā ca mṛdv-agraṃ kaṣāya-kaṭu-tiktakam // 2 //
kanīny-agra-sama-sthaulyaṃ praguṇaṃ dvā-daśāṅgulam /
bhakṣayed danta-pavanaṃ danta-māṃsāny a-bādhayan // 3 //
2.3cv bhakṣayed danta-dhavanaṃ
nādyād a-jīrṇa-vamathu-śvāsa-kāsa-jvarārditī /
tṛṣṇāsya-pāka-hṛn-netra-śiraḥ-karṇāmayī ca tat // 4 //
sauvīram añjanaṃ nityaṃ hitam akṣṇos tato bhajet /
cakṣus tejo-mayaṃ tasya viśeṣāc chleṣmato bhayam // 5 //
2.5dv viśeṣāc chleṣmaṇo bhayam
bhukta-vāṃś ca śiraḥ-snātaḥ śrāntaḥ chardana-nāvanaiḥ /
rātrau jāgaritaś cāpi nāñjyāj jvarita eva ca // 5.1+1 //
yojayet sapta-rātre 'smāt srāvaṇārthaṃ rasāñjanam /
tato nāvana-gaṇḍūṣa-dhūma-tāmbūla-bhāg bhavet // 6 //
2.6bv srāvaṇārthe rasāñjanam
tāmbūlaṃ kṣata-pittāsra-rūkṣotkupita-cakṣuṣām /
viṣa-mūrchā-madārtānām a-pathyaṃ śoṣiṇām api // 7 //
abhyaṅgam ācaren nityaṃ sa jarā-śrama-vāta-hā /
dṛṣṭi-prasāda-puṣṭy-āyuḥ-svapna-su-tvak-tva-dārḍhya-kṛt // 8 //
śiraḥ-śravaṇa-pādeṣu taṃ viśeṣeṇa śīlayet /
varjyo 'bhyaṅgaḥ kapha-grasta-kṛta-saṃśuddhy-a-jīrṇibhiḥ // 9 //
lāghavaṃ karma-sāmarthyaṃ dīpto 'gnir medasaḥ kṣayaḥ /
vibhakta-ghana-gātra-tvaṃ vyāyāmād upajāyate // 10 //
vāta-pittāmayī bālo vṛddho '-jīrṇo ca taṃ tyajet /
ardha-śaktyā niṣevyas tu balibhiḥ snigdha-bhojibhiḥ // 11 //
śīta-kāle vasante ca mandam eva tato 'nya-dā /
taṃ kṛtvānu-sukhaṃ dehaṃ mardayec ca samantataḥ // 12 //
tṛṣṇā kṣayaḥ pratamako rakta-pittaṃ śramaḥ klamaḥ /
ati-vyāyāmataḥ kāso jvaraś chardiś ca jāyate // 13 //
vyāyāma-jāgarādhva-strī-hāsya-bhāṣyādi-sāhasam /
gajaṃ siṃha ivākarṣan bhajann ati vinaśyati // 14 //
2.14dv bhajan yato 'ti naśyati
udvartanaṃ kapha-haraṃ medasaḥ pravilāyanam /
sthirī-karaṇam aṅgānāṃ tvak-prasāda-karaṃ param // 15 //
dīpanaṃ vṛṣyam āyuṣyaṃ snānam ūrjā-bala-pradam /
kaṇḍū-mala-śrama-sveda-tandrā-tṛḍ-dāha-pāpma-jit // 16 //
2.16bv snānam ojo-bala-pradam
uṣṇāmbunādhaḥ-kāyasya pariṣeko balāvahaḥ /
tenaiva tūttamāṅgasya bala-hṛt-keśa-cakṣuṣām // 17 //
2.17cv tenaiva cottamāṅgasya 2.17cv sa eva cottamāṅgasya 2.17cv sa eva
tūttamāṅgasya
snānam ardita-netrāsya-karṇa-rogātisāriṣu /
ādhmāna-pīnasā-jīrṇa-bhukta-vatsu ca garhitam // 18 //
jīrṇe hitaṃ mitaṃ cādyān na vegān īrayed balāt /
na vegito 'nya-kāryaḥ syān nā-jitvā sādhyam āmayam // 19 //
sukhārthāḥ sarva-bhūtānāṃ matāḥ sarvāḥ pravṛttayaḥ /
sukhaṃ ca na vinā dharmāt tasmād dharma-paro bhavet // 20 //
bhaktyā kalyāṇa-mitrāṇi sevetetara-dūra-gaḥ /
hiṃsā-steyān yathā-kāmaṃ paiśunyaṃ paruṣān-ṛte // 21 //
saṃbhinnālāpaṃ vyāpādam abhidhyāṃ dṛg-viparyayam /
pāpaṃ karmeti daśa-dhā kāya-vāṅ-mānasais tyajet // 22 //
a-vṛtti-vyādhi-śokārtān anuvarteta śaktitaḥ /
ātma-vat satataṃ paśyed api kīṭa-pipīlikam // 23 //
arcayed deva-go-vipra-vṛddha-vaidya-nṛpātithīn /
vi-mukhān nārthinaḥ kuryān nāvamanyeta nākṣipet // 24 //
upakāra-pradhānaḥ syād apakāra-pare 'py arau /
saṃpad-vipatsv eka-manā hetāv īrṣyet phale na tu // 25 //
kāle hitaṃ mitaṃ brūyād a-visaṃvādi peśalam /
pūrvābhibhāṣī su-mukhaḥ su-śīlaḥ karuṇā-mṛduḥ // 26 //
naikaḥ sukhī na sarva-tra viśrabdho na ca śaṅkitaḥ /
na kañ-cid ātmanaḥ śatruṃ nātmānaṃ kasya-cid ripum // 27 //
prakāśayen nāpamānaṃ na ca niḥ-sneha-tāṃ prabhoḥ /
janasyāśayam ālakṣya yo yathā parituṣyati // 28 //
2.28av prakāśayen nāvamānaṃ
taṃ tathaivānuvarteta parārādhana-paṇḍitaḥ /
na pīḍayed indriyāṇi na caitāny ati lālayet // 29 //
tri-varga-śūnyaṃ nārambhaṃ bhajet taṃ cā-virodhayan /
anuyāyāt prati-padaṃ sarva-dharmeṣu madhyamām // 30 //
nīca-roma-nakha-śmaśrur nir-malāṅghri-malāyanaḥ /
snāna-śīlaḥ su-surabhiḥ su-veṣo 'n-ulbaṇojjvalaḥ // 31 //
2.31cv snāna-śīlaḥ sa-surabhiḥ
dhārayet satataṃ ratna-siddha-mantra-mahauṣadhīḥ /
sātapa-tra-pada-trāṇo vicared yuga-mātra-dṛk // 32 //
niśi cātyayike kārye daṇḍī maulī sahāya-vān /
caitya-pūjya-dhvajā-śasta-cchāyā-bhasma-tuṣā-śucīn // 33 //
nākrāmec charkarā-loṣṭa-bali-snāna-bhuvo na ca /
nadīṃ taren na bāhubhyāṃ nāgni-skandham abhivrajet // 34 //
saṃdigdha-nāvaṃ vṛkṣaṃ ca nārohed duṣṭa-yāna-vat /
nā-saṃvṛta-mukhaḥ kuryāt kṣuti-hāsya-vijṛmbhaṇam // 35 //
2.35dv kṣutiṃ hāsyaṃ vijṛmbhaṇam 2.35dv kṣut-hāsyaṃ ca vijṛmbhaṇam
nāsikāṃ na vikuṣṇīyān nā-kasmād vilikhed bhuvam /
nāṅgaiś ceṣṭeta vi-guṇaṃ nāsītotkaṭakaś ciram // 36 //
2.36bv nā-kasmād vilikhen mahīm 2.36dv nāsītotkaṭaka-sthitaḥ
deha-vāk-cetasāṃ ceṣṭāḥ prāk śramād vinivartayet /
nordhva-jānuś ciraṃ tiṣṭhen naktaṃ seveta na drumam // 37 //
tathā catvara-caityāntaś-catuṣ-patha-surālayān /
sūnāṭavī-śūnya-gṛha-śmaśānāni divāpi na // 38 //
a-saṃmārjitam ādarśam an-upaskṛta-kāminīm /
rajasvalāṃ ca nekṣeta sadā prātar a-maṅgalam // 38+1 //
sarva-thekṣeta nādityaṃ na bhāraṃ śirasā vahet /
nekṣeta pratataṃ sūkṣmaṃ dīptā-medhyā-priyāṇi ca // 39 //
madya-vikraya-saṃdhāna-dānādānāni nācaret /
puro-vātātapa-rajas-tuṣāra-paruṣānilān // 40 //
an-ṛjuḥ kṣavathūdgāra-kāsa-svapnānna-maithunam /
kūla-cchāyāṃ nṛpa-dviṣṭaṃ vyāla-daṃṣṭri-viṣāṇinaḥ // 41 //
hīnān-āryāti-nipuṇa-sevāṃ vigraham uttamaiḥ /
saṃdhyāsv abhyavahāra-strī-svapnādhyayana-cintanam // 42 //
śatru-sattra-gaṇākīrṇa-gaṇikā-paṇikāśanam /
gātra-vaktra-nakhair vādyaṃ hasta-keśāvadhūnanam // 43 //
toyāgni-pūjya-madhyena yānaṃ dhūmaṃ śavāśrayam /
madyāti-saktiṃ viśrambha-svātantrye strīṣu ca tyajet // 44 //
ācāryaḥ sarva-ceṣṭāsu loka eva hi dhī-mataḥ /
anukuryāt tam evāto laukike 'rthe parīkṣakaḥ // 45 //
ārdra-saṃtāna-tā tyāgaḥ kāya-vāk-cetasāṃ damaḥ /
svārtha-buddhiḥ parārtheṣu paryāptam iti sad-vratam // 46 //
naktan-dināni me yānti katham-bhūtasya saṃprati /
duḥkha-bhāṅ na bhavaty evaṃ nityaṃ saṃnihita-smṛtiḥ // 47 //
evaṃ kṛtsna-dinaṃ nītvā rātrau yāme gṛhe gate /
devān ṛṣīn gurūn smṛtvā tataḥ śayanam ācaret // 47+1 //
2.47+1bv rātrer yāme gate sati
ity ācāraḥ samāsena yaṃ prāpnoti samācaran /
āyur ārogyam aiśvaryaṃ yaśo lokāṃś ca śāśvatān // 48 //
Sūtrasthāna
māsair dvi-saṃkhyair māghādyaiḥ kramāt ṣaḍ ṛtavaḥ smṛtāḥ /
śiśiro 'tha vasantaś ca grīṣmo varṣā-śarad-dhimāḥ // 1 //
śiśirādyās tribhis tais tu vidyād ayanam uttaram /
ādānaṃ ca tad ādatte nṛṇāṃ prati-dinaṃ balam // 2 //
tasmin hy aty-artha-tīkṣṇoṣṇa-rūkṣā mārga-sva-bhāvataḥ /
āditya-pavanāḥ saumyān kṣapayanti guṇān bhuvaḥ // 3 //
tiktaḥ kaṣāyaḥ kaṭuko balino 'tra rasāḥ kramāt /
tasmād ādānam āgneyam ṛtavo dakṣiṇāyanam // 4 //
varṣādayo visargaś ca yad balaṃ visṛjaty ayam /
saumya-tvād atra somo hi bala-vān hīyate raviḥ // 5 //
megha-vṛṣṭy-anilaiḥ śītaiḥ śānta-tāpe mahī-tale /
snigdhāś cehāmla-lavaṇa-madhurā balino rasāḥ // 6 //
śīte 'gryaṃ vṛṣṭi-gharme 'lpaṃ balaṃ madhyaṃ tu śeṣayoḥ /
balinaḥ śīta-saṃrodhād dhemante prabalo 'nalaḥ // 7 //
bhavaty alpendhano dhātūn sa paced vāyuneritaḥ /
ato hime 'smin seveta svādv-amla-lavaṇān rasān // 8 //
dairghyān niśānām etarhi prātar eva bubhukṣitaḥ /
avaśya-kāryaṃ saṃbhāvya yathoktaṃ śīlayed anu // 9 //
vāta-ghna-tailair abhyaṅgaṃ mūrdhni tailaṃ vimardanam /
niyuddhaṃ kuśalaiḥ sārdhaṃ pādāghātaṃ ca yuktitaḥ // 10 //
3.10bv mūrdha-tailaṃ vimardanam
kaṣāyāpahṛta-snehas tataḥ snāto yathā-vidhi /
kuṅkumena sa-darpeṇa pradigdho 'guru-dhūpitaḥ // 11 //
rasān snigdhān palaṃ puṣṭaṃ gauḍam accha-surāṃ surām /
godhūma-piṣṭa-māṣekṣu-kṣīrottha-vikṛtīḥ śubhāḥ // 12 //
navam annaṃ vasāṃ tailaṃ śauca-kārye sukhodakam /
prāvārājina-kauśeya-praveṇī-kaucavāstṛtam // 13 //
3.13dv -praveṇī-kuthakāstṛtam
uṣṇa-sva-bhāvair laghubhiḥ prāvṛtaḥ śayanaṃ bhajet /
yuktyārka-kiraṇān svedaṃ pāda-trāṇaṃ ca sarva-dā // 14 //
pīvaroru-stana-śroṇyaḥ sa-madāḥ pramadāḥ priyāḥ /
haranti śītam uṣṇāṅgyo dhūpa-kuṅkuma-yauvanaiḥ // 15 //
aṅgāra-tāpa-saṃtapta-garbha-bhū-veśma-cāriṇaḥ /
śīta-pāruṣya-janito na doṣo jātu jāyate // 16 //
ayam eva vidhiḥ kāryaḥ śiśire 'pi viśeṣataḥ /
tadā hi śītam adhikaṃ raukṣyaṃ cādāna-kāla-jam // 17 //
kaphaś cito hi śiśire vasante 'rkāṃśu-tāpitaḥ /
hatvāgniṃ kurute rogān atas taṃ tvarayā tyajet // 18 //
tīkṣṇair vamana-nasyādyair laghu-rūkṣaiś ca bhojanaiḥ /
vyāyāmodvartanāghātair jitvā śleṣmāṇam ulbaṇam // 19 //
snāto 'nuliptaḥ karpūra-candanāguru-kuṅkumaiḥ /
purāṇa-yava-godhūma-kṣaudra-jāṅgala-śūlya-bhuk // 20 //
sahakāra-rasonmiśrān āsvādya priyayārpitān /
priyāsya-saṅga-surabhīn priyā-netrotpalāṅkitān // 21 //
saumanasya-kṛto hṛdyān vayasyaiḥ sahitaḥ pibet /
nirgadān āsavāriṣṭa-sīdhu-mārdvīka-mādhavān // 22 //
śṛṅgaverāmbu sārāmbu madhv-ambu jaladāmbu ca /
dakṣiṇānila-śīteṣu parito jala-vāhiṣu // 23 //
3.23bv madhv-ambu jaladāmbu vā
a-dṛṣṭa-naṣṭa-sūryeṣu maṇi-kuṭṭima-kāntiṣu /
parapuṣṭa-vighuṣṭeṣu kāma-karmānta-bhūmiṣu // 24 //
3.24av a-dṛṣṭā-naṣṭa-sūryeṣu
vicitra-puṣpa-vṛkṣeṣu kānaneṣu su-gandhiṣu /
goṣṭhī-kathābhiś citrābhir madhyāhnaṃ gamayet sukhī // 25 //
guru-śīta-divā-svapna-snigdhāmla-madhurāṃs tyajet /
tīkṣṇāṃśur ati-tīkṣṇāṃśur grīṣme saṃkṣipatīva yat // 26 //
3.26cv sneham arko 'ti-tīkṣṇāṃśur
praty-ahaṃ kṣīyate śleṣmā tena vāyuś ca vardhate /
ato 'smin paṭu-kaṭv-amla-vyāyāmārka-karāṃs tyajet // 27 //
bhajen madhuram evānnaṃ laghu snigdhaṃ himaṃ dravam /
su-śīta-toya-siktāṅgo lihyāt saktūn sa-śarkarān // 28 //
madyaṃ na peyaṃ peyaṃ vā sv-alpaṃ su-bahu-vāri vā /
anya-thā śoṣa-śaithilya-dāha-mohān karoti tat // 29 //
3.29cv anya-thā śopha-śaithilya-
kundendu-dhavalaṃ śālim aśnīyāj jāṅgalaiḥ palaiḥ /
pibed rasaṃ nāti-ghanaṃ rasālāṃ rāga-khāṇḍavau // 30 //
3.30av kundendu-dhavalāñ chālīn 3.30dv rasālāṃ rāga-khāḍavau 3.30dv
rasālāṃ rāga-ṣāḍavau
pānakaṃ pañca-sāraṃ vā nava-mṛd-bhājane sthitam /
moca-coca-dalair yuktaṃ sāmlaṃ mṛn-maya-śuktibhiḥ // 31 //
3.31bv nava-mṛd-bhājana-sthitam
pāṭalā-vāsitaṃ cāmbhaḥ sa-karpūraṃ su-śītalam /
śaśāṅka-kiraṇān bhakṣyān rajanyāṃ bhakṣayan pibet // 32 //
sa-sitaṃ māhiṣaṃ kṣīraṃ candra-nakṣatra-śītalam /
abhraṅ-kaṣa-mahā-śāla-tāla-ruddhoṣṇa-raśmiṣu // 33 //
vaneṣu mādhavī-śliṣṭa-drākṣā-stabaka-śāliṣu /
su-gandhi-hima-pānīya-sicyamāna-paṭālike // 34 //
kāyamāne cite cūta-pravāla-phala-lumbibhiḥ /
kadalī-dala-kalhāra-mṛṇāla-kamalotpalaiḥ // 35 //
komalaiḥ kalpite talpe hasat-kusuma-pallave /
madhyan-dine 'rka-tāpārtaḥ svapyād dhārā-gṛhe 'tha-vā // 36 //
pusta-strī-stana-hastāsya-pravṛttośīra-vāriṇi /
niśā-kara-karākīrṇe saudha-pṛṣṭhe niśāsu ca // 37 //
āsanā svastha-cittasya candanārdrasya mālinaḥ /
nivṛtta-kāma-tantrasya su-sūkṣma-tanu-vāsasaḥ // 38 //
jalārdrās tāla-vṛntāni vistṛtāḥ padminī-puṭāḥ /
utkṣepāś ca mṛdūtkṣepā jala-varṣi-himānilāḥ // 39 //
karpūra-mallikā-mālā hārāḥ sa-hari-candanāḥ /
mano-hara-kalālāpāḥ śiśavaḥ sārikāḥ śukāḥ // 40 //
mṛṇāla-valayāḥ kāntāḥ protphulla-kamalojjvalāḥ /
jaṅgamā iva padminyo haranti dayitāḥ klamam // 41 //
ādāna-glāna-vapuṣām agniḥ sanno 'pi sīdati /
varṣāsu doṣair duṣyanti te 'mbu-lambāmbu-de 'mbare // 42 //
3.42av ādāna-mlāna-vapuṣām
sa-tuṣāreṇa marutā sahasā śītalena ca /
bhū-bāṣpeṇāmla-pākena malinena ca vāriṇā // 43 //
vahninaiva ca mandena teṣv ity anyo-'nya-dūṣiṣu /
bhajet sādhāraṇaṃ sarvam ūṣmaṇas tejanaṃ ca yat // 44 //
āsthāpanaṃ śuddha-tanur jīrṇaṃ dhānyaṃ rasān kṛtān /
jāṅgalaṃ piśitaṃ yūṣān madhv-ariṣṭaṃ ciran-tanam // 45 //
mastu sauvarcalāḍhyaṃ vā pañca-kolāvacūrṇitam /
divyaṃ kaupaṃ śṛtaṃ cāmbho bhojanaṃ tv ati-dur-dine // 46 //
3.46av mastu sauvarcalāḍhyaṃ ca
vyaktāmla-lavaṇa-snehaṃ saṃśuṣkaṃ kṣaudra-val laghu /
a-pāda-cārī surabhiḥ satataṃ dhūpitāmbaraḥ // 47 //
harmya-pṛṣṭhe vased bāṣpa-śīta-sīkara-varjite /
nadī-jaloda-manthāhaḥ-svapnāyāsātapāṃś tyajet // 48 //
varṣā-śītocitāṅgānāṃ sahasaivārka-raśmibhiḥ /
taptānāṃ saṃcitaṃ vṛṣṭau pittaṃ śaradi kupyati // 49 //
taj-jayāya ghṛtaṃ tiktaṃ vireko rakta-mokṣaṇam /
tiktaṃ svādu kaṣāyaṃ ca kṣudhito 'nnaṃ bhajel laghu // 50 //
śāli-mudga-sitā-dhātrī-paṭola-madhu-jāṅgalam /
taptaṃ taptāṃśu-kiraṇaiḥ śītaṃ śītāṃśu-raśmibhiḥ // 51 //
samantād apy aho-rātram agastyodaya-nir-viṣam /
śuci haṃsodakaṃ nāma nir-malaṃ mala-jij jalam // 52 //
nābhiṣyandi na vā rūkṣaṃ pānādiṣv amṛtopamam /
candanośīra-karpūra-muktā-srag-vasanojjvalaḥ // 53 //
saudheṣu saudha-dhavalāṃ candrikāṃ rajanī-mukhe /
tuṣāra-kṣāra-sauhitya-dadhi-taila-vasātapān // 54 //
tīkṣṇa-madya-divā-svapna-puro-vātān parityajet /
śīte varṣāsu cādyāṃs trīn vasante 'ntyān rasān bhajet // 55 //
svāduṃ nidāghe śaradi svādu-tikta-kaṣāyakān /
śarad-vasantayo rūkṣaṃ śītaṃ gharma-ghanāntayoḥ // 56 //
anna-pānaṃ samāsena viparītam ato 'nya-dā /
nityaṃ sarva-rasābhyāsaḥ sva-svādhikyam ṛtāv ṛtau // 57 //
ṛtvor antyādi-saptāhāv ṛtu-saṃdhir iti smṛtaḥ /
tatra pūrvo vidhis tyājyaḥ sevanīyo 'paraḥ kramāt // 58 //
3.58av ṛtvor antyādi-saptāhād
a-sātmya-jā hi rogāḥ syuḥ sahasā tyāga-śīlanāt // 58ū̆ //
Sūtrasthāna
vegān na dhārayed vāta-viṇ-mūtra-kṣava-tṛṭ-kṣudhām /
nidrā-kāsa-śrama-śvāsa-jṛmbhāśru-cchardi-retasām // 1 //
adho-vātasya rodhena gulmodāvarta-ruk-klamāḥ /
vāta-mūtra-śakṛt-saṅga-dṛṣṭy-agni-vadha-hṛd-gadāḥ // 2 //
sneha-sveda-vidhis tatra vartayo bhojanāni ca /
pānāni vastayaś caiva śastaṃ vātānulomanam // 2+1 //
śakṛtaḥ piṇḍikodveṣṭa-pratiśyāya-śiro-rujaḥ /
ūrdhva-vāyuḥ parīkarto hṛdayasyoparodhanam // 3 //
4.3cv ūrdhvaṃ vāyuḥ parīkarto
mukhena viṭ-pravṛttiś ca pūrvoktāś cāmayāḥ smṛtāḥ /
aṅga-bhaṅgāśmarī-vasti-meḍhra-vaṅkṣaṇa-vedanāḥ // 4 //
mūtrasya rodhāt pūrve ca prāyo rogās tad-auṣadham /
varty-abhyaṅgāvagāhāś ca svedanaṃ vasti-karma ca // 5 //
anna-pānaṃ ca viḍ-bhedi viḍ-rodhottheṣu yakṣmasu /
mūtra-jeṣu tu pāne ca prāg-bhaktaṃ śasyate ghṛtam // 6 //
4.6cv mūtra-jeṣu ca pānaṃ tu 4.6cv mūtra-jeṣu prayuñjīta 4.6dv sarpiṣaś
cāvapīḍakam
jīrṇāntikaṃ cottamayā mātrayā yojanā-dvayam /
avapīḍakam etac ca saṃjñitaṃ dhāraṇāt punaḥ // 7 //
udgārasyā-ruciḥ kampo vibandho hṛdayorasoḥ /
ādhmāna-kāsa-hidhmāś ca hidhmā-vat tatra bheṣajam // 8 //
śiro-'rtīndriya-daurbalya-manyā-stambhārditaṃ kṣuteḥ /
tīkṣṇa-dhūmāñjanāghrāṇa-nāvanārka-vilokanaiḥ // 9 //
pravartayet kṣutiṃ saktāṃ sneha-svedau ca śīlayet /
śoṣāṅga-sāda-bādhirya-saṃmoha-bhrama-hṛd-gadāḥ // 10 //
tṛṣṇāyā nigrahāt tatra śītaḥ sarvo vidhir hitaḥ /
aṅga-bhaṅgā-ruci-glāni-kārśya-śūla-bhramāḥ kṣudhaḥ // 11 //
4.11dv -kārśya-śūla-śrama-bhramāḥ
tatra yojyaṃ laghu snigdham uṣṇam alpaṃ ca bhojanam /
nidrāyā moha-mūrdhākṣi-gauravālasya-jṛmbhikāḥ // 12 //
4.12av vaivarṇyaṃ ca kṣudhas tatra 4.12bv snigdhoṣṇaṃ laghu bhojanam
aṅga-mardaś ca tatreṣṭaḥ svapnaḥ saṃvāhanāni ca /
kāsasya rodhāt tad-vṛddhiḥ śvāsā-ruci-hṛd-āmayāḥ // 13 //
śoṣo hidhmā ca kāryo 'tra kāsa-hā su-tarāṃ vidhiḥ /
gulma-hṛd-roga-saṃmohāḥ śrama-śvāsād vidhāritāt // 14 //
4.14dv śrama-śvāsā-vidhāraṇāt
hitaṃ viśramaṇaṃ tatra vāta-ghnaś ca kriyā-kramaḥ /
jṛmbhāyāḥ kṣava-vad rogāḥ sarvaś cānila-jid vidhiḥ // 15 //
4.15cc jṛmbhāyāḥ kṣuti-vad rogāḥ
pīnasākṣi-śiro-hṛd-ruṅ-manyā-stambhā-ruci-bhramāḥ /
sa-gulmā bāṣpatas tatra svapno madyaṃ priyāḥ kathāḥ // 16 //
visarpa-koṭha-kuṣṭhākṣi-kaṇḍū-pāṇḍv-āmaya-jvarāḥ /
sa-kāsa-śvāsa-hṛl-lāsa-vyaṅga-śvayathavo vameḥ // 17 //
gaṇḍūṣa-dhūmān-āhārā rūkṣaṃ bhuktvā tad-udvamaḥ /
vyāyāmaḥ srutir asrasya śastaṃ cātra virecanam // 18 //
4.18av gaṇḍūṣa-dhūmān-āhāraṃ 4.18av gaṇḍūṣa-dhūmān-āhārān 4.18bv
rūkṣaṃ bhuktvā tad udvamet
4.18bv rūkṣān bhuktvā tad udvamet
sa-kṣāra-lavaṇaṃ tailam abhyaṅgārthaṃ ca śasyate /
śukrāt tat-sravaṇaṃ guhya-vedanā-śvayathu-jvarāḥ // 19 //
4.19bv abhyaṅgārthe ca śasyate
hṛd-vyathā-mūtra-saṅgāṅga-bhaṅga-vṛddhy-aśma-ṣaṇḍha-tāḥ /
tāmra-cūḍa-surā-śāli-vasty-abhyaṅgāvagāhanam // 20 //
vasti-śuddhi-karaiḥ siddhaṃ bhajet kṣīraṃ priyāḥ striyaḥ /
tṛṭ-śūlārtaṃ tyajet kṣīṇaṃ viḍ-vamaṃ vega-rodhinam // 21 //
rogāḥ sarve 'pi jāyante vegodīraṇa-dhāraṇaiḥ /
nirdiṣṭaṃ sādhanaṃ tatra bhūyiṣṭhaṃ ye tu tān prati // 22 //
tataś cāneka-dhā prāyaḥ pavano yat prakupyati /
anna-pānauṣadhaṃ tasya yuñjītāto 'nulomanam // 23 //
dhārayet tu sadā vegān hitaiṣī pretya ceha ca /
lobherṣyā-dveṣa-mātsarya-rāgādīnāṃ jitendriyaḥ // 24 //
yateta ca yathā-kālaṃ malānāṃ śodhanaṃ prati /
aty-artha-saṃcitās te hi kruddhāḥ syur jīvita-cchidaḥ // 25 //
doṣāḥ kadā-cit kupyanti jitā laṅghana-pācanaiḥ /
ye tu saṃśodhanaiḥ śuddhā na teṣāṃ punar-udbhavaḥ // 26 //
4.26cv ye tu saṃśodhanaiḥ śuddhās 4.26dv teṣāṃ na punar-udbhavaḥca
yathā-kramaṃ yathā-yogam ata ūrdhvaṃ prayojayet /
rasāyanāni siddhāni vṛṣya-yogāṃś ca kāla-vit // 27 //
4.27av yathā-kramaṃ yathā-yogyam
bheṣaja-kṣapite pathyam āhārair bṛṃhaṇaṃ kramāt /
śāli-ṣaṣṭika-godhūma-mudga-māṃsa-ghṛtādibhiḥ // 28 //
4.28dv -mudga-māṃsa-rasādibhiḥ
hṛdya-dīpana-bhaiṣajya-saṃyogād ruci-pakti-daiḥ /
sābhyaṅgodvartana-snāna-nirūha-sneha-vastibhiḥ // 29 //
tathā sa labhate śarma sarva-pāvaka-pāṭavam /
dhī-varṇendriya-vaimalyaṃ vṛṣa-tāṃ dairghyam āyuṣaḥ // 30 //
ye bhūta-viṣa-vāyv-agni-kṣata-bhaṅgādi-saṃbhavāḥ /
rāga-dveṣa-bhayādyāś ca te syur āgantavo gadāḥ // 31 //
4.31cv kāma-krodha-bhāyādyāś
tyāgaḥ prajñāparādhānām indriyopaśamaḥ smṛtiḥ /
deśa-kālātma-vijñānaṃ sad-vṛttasyānuvartanam // 32 //
atharva-vihitā śāntiḥ pratikūla-grahārcanam /
bhūtādya-sparśanopāyo nirdiṣṭaś ca pṛthak pṛthak // 33 //
an-utpattyai samāsena vidhir eṣa pradarśitaḥ /
nijāgantu-vikārāṇām utpannānāṃ ca śāntaye // 34 //
4.34av an-utpattau samāsena
śītodbhavaṃ doṣa-cayaṃ vasante viśodhayan grīṣma-jam abhra-kāle /
ghanātyaye vārṣikam āśu samyak prāpnoti rogān ṛtu-jān na jātu // 35 //
nityaṃ hitāhāra-vihāra-sevī samīkṣya-kārī viṣayeṣv a-saktaḥ /
dātā samaḥ satya-paraḥ kṣamā-vān āptopasevī ca bhavaty a-rogaḥ // 36 //
Sūtrasthāna
jīvanaṃ tarpaṇaṃ hṛdyaṃ hlādi buddhi-prabodhanam /
tanv a-vyakta-rasaṃ mṛṣṭaṃ śītaṃ laghv amṛtopamam // 1 //
gaṅgāmbu nabhaso bhraṣṭaṃ spṛṣṭaṃ tv arkendu-mārutaiḥ /
hitā-hita-tve tad bhūyo deśa-kālāv apekṣate // 2 //
yenābhivṛṣṭam a-malaṃ śāly-annaṃ rājate sthitam /
a-klinnam a-vi-varṇaṃ ca tat peyaṃ gāṅgam anya-thā // 3 //
5.3bv śāly-annaṃ rājata-sthitam 5.3cv a-klinnam a-vi-varṇaṃ syāt 5.3cv
a-klinnam a-vivarṇaṃ vā
5.3dv tat toyaṃ gāṅgam anya-thā
sāmudraṃ tan na pātavyaṃ māsād āśvayujād vinā /
aindram ambu su-pātra-stham a-vipannaṃ sadā pibet // 4 //
tad-a-bhāve ca bhūmi-ṣṭham āntarikṣānukāri yat /
śuci-pṛthv-asita-śvete deśe 'rka-pavanāhatam // 5 //
5.5av tad-a-bhāve ca bhūyiṣṭham 5.5av tad-a-bhāve pibed bhaumam
na pibet paṅka-śaivāla-tṛṇa-parṇāvilāstṛtam /
sūryendu-pavanā-dṛṣṭam abhivṛṣṭaṃ ghanaṃ guru // 6 //
phenilaṃ jantu-mat taptaṃ danta-grāhy ati-śaityataḥ /
an-ārtavaṃ ca yad divyam ārtavaṃ prathamaṃ ca yat // 7 //
lūtādi-tantu-viṇ-mūtra-viṣa-saṃśleṣa-dūṣitam /
paścimoda-dhi-gāḥ śīghra-vahā yāś cā-malodakāḥ // 8 //
pathyāḥ samāsāt tā nadyo viparītās tv ato 'nya-thā /
upalāsphālanākṣepa-vicchedaiḥ kheditodakāḥ // 9 //
5.9av pathyāḥ samāsato nadyo
himavan-malayodbhūtāḥ pathyās tā eva ca sthirāḥ /
kṛmi-ślīpada-hṛt-kaṇtha-śiro-rogān prakurvate // 10 //
prācyāvanty-aparāntotthā dur-nāmāni mahendra-jāḥ /
udara-ślīpadātaṅkān sahya-vindhyodbhavāḥ punaḥ // 11 //
5.11bv sahya-vindhya-bhavāḥ punaḥ
kuṣṭha-pāṇḍu-śiro-rogān doṣa-ghnyaḥ pāriyātra-jāḥ /
bala-pauruṣa-kāriṇyaḥ sāgarāmbhas tri-doṣa-kṛt // 12 //
5.12dv sāgarāmbu tri-doṣa-kṛt
āvilaṃ sa-malaṃ nīlaṃ ghanaṃ pītam athāpi ca /
sa-kṣāraṃ picchilaṃ caiva sāmudraṃ tan nigadyate // 12+1 //
vidyāt kūpa-taḍāgādīn jāṅgalānūpa-śailataḥ /
nāmbu peyam a-śaktyā vā sv-alpam alpāgni-gulmibhiḥ // 13 //
pāṇḍūdarātisārārśo-grahaṇī-śoṣa-śothibhiḥ /
ṛte śaran-nidāghābhyāṃ pibet svastho 'pi cālpa-śaḥ // 14 //
5.14bv -grahaṇī-doṣa-śothibhiḥ
sama-sthūla-kṛśā bhukta-madhyānta-prathamāmbu-pāḥ /
śītaṃ madātyaya-glāni-mūrchā-chardi-śrama-bhramān // 15 //
5.15av sama-sthūla-kṛśā bhakta-
tṛṣṇoṣṇa-dāha-pittāsra-viṣāṇy ambu niyacchati /
dīpanaṃ pācanaṃ kaṇṭhyaṃ laghūṣṇaṃ vasti-śodhanam // 16 //
5.16av tṛṣṇoṣma-dāha-pittāsra-
hidhmādhmānānila-śleṣma-sadyaḥ-śuddhi-nava-jvare /
kāsāma-pīnasa-śvāsa-pārśva-rukṣu ca śasyate // 17 //
5.17bv -sadyaḥ-śuddhe nava-jvare
an-abhiṣyandi laghu ca toyaṃ kvathita-śītalam /
pitta-yukte hitaṃ doṣe vyuṣitaṃ tat tri-doṣa-kṛt // 18 //
5.18av rūkṣam an-abhiṣyandi 5.18bv laghu kvathita-śītalam 5.18cv
'dhyuṣitaṃ tat tri-doṣa-kṛt
nārikelodakaṃ snigdhaṃ svādu vṛṣyaṃ himaṃ laghu /
tṛṣṇā-pittānila-haraṃ dīpanaṃ vasti-śodhanam // 19 //
varṣāsu divya-nādeye paraṃ toye varāvare /
svādu-pāka-rasaṃ snigdham ojasyaṃ dhātu-vardhanam // 20 //
vāta-pitta-haraṃ vṛṣyaṃ śleṣmalaṃ guru śītalam /
prāyaḥ payo 'tra gavyaṃ tu jīvanīyaṃ rasāyanam // 21 //
kṣata-kṣīṇa-hitaṃ medhyaṃ balyaṃ stanya-karaṃ saram /
śrama-bhrama-madā-lakṣmī-śvāsa-kāsāti-tṛṭ-kṣudhaḥ // 22 //
5.22dv -śvāsa-kāsārti-tṛṭ-kṣudhaḥ 5 .22dv -śvāsa-kāsādhi-tṛṭ-kṣudhaḥ
jīrṇa-jvaraṃ mūtra-kṛcchraṃ rakta-pittaṃ ca nāśayet /
hitam aty-agny-a-nidrebhyo garīyo māhiṣaṃ himam // 23 //
alpāmbu-pāna-vyāyāma-kaṭu-tiktāśanair laghu /
ājaṃ śoṣa-jvara-śvāsa-rakta-pittātisāra-jit // 24 //
īṣad-rūkṣoṣṇa-lavaṇam auṣṭrākam dīpanaṃ laghu /
śastaṃ vāta-kaphānāha-kṛmi-śophodarārśasām // 25 //
mānuṣaṃ vāta-pittāsṛg-abhighātākṣi-roga-jit /
tarpaṇāścyotanair nasyair a-hṛdyaṃ tūṣṇam āvikam // 26 //
vāta-vyādhi-haraṃ hidhmā-śvāsa-pitta-kapha-pradam /
hastinyāḥ sthairya-kṛd bāḍham uṣṇaṃ tv aikaśaphaṃ laghu // 27 //
śākhā-vāta-haraṃ sāmla-lavaṇaṃ jaḍa-tā-karam /
payo 'bhiṣyandi gurv āmaṃ yuktyā śṛtam ato 'nya-thā // 28 //
vinā tu vanitā-stanyam āmam eva hitaṃ hi tat // 28+1ab //
bhaved garīyo 'ti-śṛtaṃ dhāroṣṇam amṛtopamam /
amla-pāka-rasaṃ grāhi gurūṣṇaṃ dadhi vāta-jit // 29 //
medaḥ-śukra-bala-śleṣma-pitta-raktāgni-śopha-kṛt /
rociṣṇu śastam a-rucau śītake viṣama-jvare // 30 //
pīnase mūtra-kṛcchre ca rūkṣaṃ tu grahaṇī-gade /
naivādyān niśi naivoṣṇaṃ vasantoṣṇa-śaratsu na // 31 //
5.31cv śarad-grīṣma-vasanteṣu 5.31dv nādyān noṣṇaṃ na rātriṣu
nā-mudga-sūpaṃ nā-kṣaudraṃ tan nā-ghṛta-sitopalam /
na cān-āmalakaṃ nāpi nityaṃ no mandam anya-thā // 32 //
jvarāsṛk-pitta-vīsarpa-kuṣṭha-pāṇḍu-bhrama-pradam /
takraṃ laghu kaṣāyāmlaṃ dīpanaṃ kapha-vāta-jit // 33 //
śophodarārśo-grahaṇī-doṣa-mūtra-grahā-rucīḥ /
plīha-gulma-ghṛta-vyāpad-gara-pāṇḍv-āmayāñ jayet // 34 //
tad-van mastu saraṃ srotaḥ-śodhi viṣṭambha-jil laghu /
nava-nītaṃ navaṃ vṛṣyaṃ śītaṃ varṇa-balāgni-kṛt // 35 //
saṃgrāhi vāta-pittāsṛk-kṣayārśo-'rdita-kāsa-jit /
kṣīrodbhavaṃ tu saṃgrāhi rakta-pittākṣi-roga-jit // 36 //
śastaṃ dhī-smṛti-medhāgni-balāyuḥ-śukra-cakṣuṣām /
bāla-vṛddha-prajā-kānti-saukumārya-svarārthinām // 37 //
kṣata-kṣīṇa-parīsarpa-śastrāgni-glapitātmanām /
vāta-pitta-viṣonmāda-śoṣā-lakṣmī-jvarāpaham // 38 //
snehānām uttamaṃ śītaṃ vayasaḥ sthāpanaṃ param /
sahasra-vīryaṃ vidhibhir ghṛtaṃ karma-sahasra-kṛt // 39 //
5.39cv sahasra-vīryaṃ vidhi-vad
madāpasmāra-mūrchāya-śiraḥ-karṇākṣi-yoni-jān /
purāṇaṃ jayati vyādhīn vraṇa-śodhana-ropaṇam // 40 //
balyāḥ kilāṭa-pīyūṣa-kūrcikā-moraṇādayaḥ /
śukra-nidrā-kapha-karā viṣṭambhi-guru-doṣalāḥ // 41 //
5.41bv -kūcikā-moraṇādayaḥ
gavye kṣīra-ghṛte śreṣṭhe nindite cāvi-saṃbhave /
ikṣoḥ saro guruḥ snigdho bṛṃhaṇaḥ kapha-mūtra-kṛt // 42 //
vṛṣyaḥ śīto 'sra-pitta-ghnaḥ svādu-pāka-raso rasaḥ /
so 'gre sa-lavaṇo danta-pīḍitaḥ śarkarā-samaḥ // 43 //
mūlāgra-jantu-jagdhādi-pīḍanān mala-saṃkarāt /
kiñ-cit-kālaṃ vidhṛtyā ca vikṛtiṃ yāti yāntrikaḥ // 44 //
5.44cv kiñ-cit-kāla-vidhṛtyā ca
vidāhī guru-viṣṭambhī tenāsau tatra pauṇḍrakaḥ /
śaitya-prasāda-mādhuryair varas tam anu vāṃśikaḥ // 45 //
5.45av gurur vidāhī viṣṭambhī
śataparvaka-kāntāra-naipālādyās tataḥ kramāt /
sa-kṣārāḥ sa-kaṣāyāś ca soṣṇāḥ kiñ-cid-vidāhinaḥ // 46 //
5.46av śātaparvaka-kāntāra- 5.46bv -nepālādyās tataḥ kramāt
phāṇitaṃ gurv abhiṣyandi caya-kṛn mūtra-śodhanam /
nāti-śleṣma-karo dhautaḥ sṛṣṭa-mūtra-śakṛd guḍaḥ // 47 //
prabhūta-kṛmi-majjāsṛṅ-medo-māṃsa-kapho 'paraḥ /
hṛdyaḥ purāṇaḥ pathyaś ca navaḥ śleṣmāgni-sāda-kṛt // 48 //
vṛṣyāḥ kṣīṇa-kṣata-hitā rakta-pittānilāpahāḥ /
matsyaṇḍikā-khaṇḍa-sitāḥ krameṇa guṇa-vat-tamāḥ // 49 //
tad-guṇā tikta-madhurā kaṣāyā yāsa-śarkarā /
dāha-tṛṭ-chardi-mūrchāsṛk-pitta-ghnyaḥ sarva-śarkarāḥ // 50 //
śarkarekṣu-vikārāṇāṃ phāṇitaṃ ca varāvare /
cakṣuṣyaṃ chedi tṛṭ-śleṣma-viṣa-hidhmāsra-pitta-nut // 51 //
meha-kuṣṭha-kṛmi-cchardi-śvāsa-kāsātisāra-jit /
vraṇa-śodhana-saṃdhāna-ropaṇaṃ vātalaṃ madhu // 52 //
rūkṣaṃ kaṣāya-madhuraṃ tat-tulyā madhu-śarkarā /
uṣṇam uṣṇārtam uṣṇe ca yuktaṃ coṣṇair nihanti tat // 53 //
yakṣmārśo-'rdita-pittāsṛṅ-nāśanaṃ grāhi dīpanam // 53.1+1 //
pracchardane nirūhe ca madhūṣṇaṃ na nivāryate /
a-labdha-pākam āśv eva tayor yasmān nivartate // 54 //
5.54cv a-labdha-pākam evāśu
tailaṃ sva-yoni-vat tatra mukhyaṃ tīkṣṇaṃ vyavāyi ca /
tvag-doṣa-kṛd a-cakṣuṣyaṃ sūkṣmoṣṇaṃ kapha-kṛn na ca // 55 //
kṛśānāṃ bṛṃhaṇāyālaṃ sthūlānāṃ karśanāya ca /
baddha-viṭkaṃ kṛmi-ghnaṃ ca saṃskārāt sarva-roga-jit // 56 //
5.56dv saṃskārāt sarva-doṣa-jit
sa-tiktoṣaṇam airaṇḍaṃ tailaṃ svādu saraṃ guru /
vardhma-gulmānila-kaphān udaraṃ viṣama-jvaram // 57 //
ruk-śophau ca kaṭī-guhya-koṣṭha-pṛṣṭhāśrayau jayet /
tīkṣṇoṣṇaṃ picchilaṃ visraṃ raktairaṇḍodbhavaṃ tv ati // 58 //
kaṭūṣṇaṃ sārṣapaṃ tīkṣṇaṃ kapha-śukrānilāpaham /
laghu pittāsra-kṛt koṭha-kuṣṭhārśo-vraṇa-jantu-jit // 59 //
ākṣaṃ svādu himaṃ keśyaṃ guru pittānilāpaham /
nāty-uṣṇaṃ nimba-jaṃ tiktaṃ kṛmi-kuṣṭha-kapha-praṇut // 60 //
umā-kusumbha-jaṃ coṣṇaṃ tvag-doṣa-kapha-pitta-kṛt /
vasā majjā ca vāta-ghnau bala-pitta-kapha-pradau // 61 //
kaṣāya-tikta-kaṭukaṃ kārañjaṃ vraṇa-śodhanam // 61.1+1 //
māṃsānuga-sva-rūpau ca vidyān medo 'pi tāv iva /
dīpanaṃ rocanaṃ madhyaṃ tīkṣṇoṣṇaṃ tuṣṭi-puṣṭi-dam // 62 //
sa-svādu-tikta-kaṭukam amla-pāka-rasaṃ saram /
sa-kaṣāyaṃ svarārogya-pratibhā-varṇa-kṛl laghu // 63 //
naṣṭa-nidrāti-nidrebhyo hitaṃ pittāsra-dūṣaṇam /
kṛśa-sthūla-hitaṃ rūkṣaṃ sūkṣmaṃ sroto-viśodhanam // 64 //
vāta-śleṣma-haraṃ yuktyā pītaṃ viṣa-vad anya-thā /
guru tad-doṣa-jananaṃ navaṃ jīrṇam ato 'nya-thā // 65 //
drākṣekṣavaḥ sa-kharjūrāḥ śāli-piṣṭam yavasya ca /
pañca madyākārāḥ śreṣṭhā drākṣā teṣāṃ viśiṣyate // 65.1+1 //
5.65.1+1bv śāleḥ piṣṭam yavasya ca
peyaṃ noṣṇopacāreṇa na virikta-kṣudhāturaiḥ /
nāty-artha-tīkṣṇa-mṛdv-alpa-saṃbhāraṃ kaluṣaṃ na ca // 66 //
gulmodarārśo-grahaṇī-śoṣa-hṛt snehanī guruḥ /
surānila-ghnī medo-'sṛk-stanya-mūtra-kaphāvahā // 67 //
tad-guṇā vāruṇī hṛdyā laghus tīkṣṇā nihanti ca /
śūla-kāsa-vami-śvāsa-vibandhādhmāna-pīnasān // 68 //
nāti-tīvra-madā laghvī pathyā vaibhītakī surā /
vraṇe pāṇḍv-āmaye kuṣṭhe na cāty-arthaṃ virudhyate // 69 //
viṣṭambhinī yava-surā gurvī rūkṣā tri-doṣalā /
yathā-dravya-guṇo 'riṣṭaḥ sarva-madya-guṇādhikaḥ // 70 //
grahaṇī-pāṇḍu-kuṣṭhārśaḥ-śopha-śoṣodara-jvarān /
hanti gulma-kṛmi-plīhnaḥ kaṣāya-kaṭu-vātalaḥ // 71 //
5.71dv kaṣāyaḥ kaṭu-vātalaḥ
mārdvīkaṃ lekhanaṃ hṛdyaṃ nāty-uṣṇaṃ madhuraṃ saram /
alpa-pittānilaṃ pāṇḍu-mehārśaḥ-kṛmi-nāśanam // 72 //
asmād alpāntara-guṇaṃ khārjūraṃ vātalaṃ guru /
śārkaraḥ surabhiḥ svādu-hṛdyo nāti-mado laghuḥ // 73 //
5.73cv śārkaraṃ surabhi svādu 5.73dv hṛdyaṃ nāti-madaṃ laghu
sṛṣṭa-mūtra-śakṛd-vāto gauḍas tarpaṇa-dīpanaḥ /
vāta-pitta-karaḥ sīdhuḥ sneha-śleṣma-vikāra-hā // 74 //
medaḥ-śophodarārśo-ghnas tatra pakva-raso varaḥ /
chedī madhv-āsavas tīkṣṇo meha-pīnasa-kāsa-jit // 75 //
rakta-pitta-kaphotkledi śuktaṃ vātānulomanam /
bhṛśoṣṇa-tīkṣṇa-rūkṣāmlaṃ hṛdyaṃ ruci-karaṃ saram // 76 //
5.76dv hṛdyaṃ ruci-karaṃ param
dīpanaṃ śiśira-sparśaṃ pāṇḍu-dṛk-kṛmi-nāśanam /
guḍekṣu-madya-mārdvīka-śuktaṃ laghu yathottaram // 77 //
5.77bv pāṇḍu-hṛt kṛmi-nāśanam 5.77cv guḍekṣu-madya-mādhvīka-
kanda-mūla-phalādyaṃ ca tad-vad vidyāt tad-āsutam /
śāṇḍākī cāsutaṃ cānyat kālāmlaṃ rocanaṃ laghu // 78 //
dhānyāmlaṃ bhedi tīkṣṇoṣṇaṃ pitta-kṛt sparśa-śītalam /
śrama-klama-haraṃ rucyaṃ dīpanaṃ vasti-śūla-nut // 79 //
śastam āsthāpane hṛdyaṃ laghu vāta-kaphāpaham /
ebhir eva guṇair yukte sauvīraka-tuṣodake // 80 //
gaṇḍūṣa-dhāraṇād vaktra-mala-daurgandhya-śoṣa-jit // 80.1+1 //
kṛmi-hṛd-roga-gulmārśaḥ-pāṇḍu-roga-nibarhaṇe /
te kramād vi-tuṣair vidyāt sa-tuṣaiś ca yavaiḥ kṛte // 81 //
5.81av kṛmi-hṛd-roga-gulmārśo- 5.81bv -grahaṇī-pāṇḍu-nāśane
mūtraṃ go-'jāvi-mahiṣī-gajāśvoṣṭra-kharodbhavam /
pittalaṃ rūkṣa-tīkṣṇoṣṇaṃ lavaṇānu-rasaṃ kaṭu // 82 //
kṛmi-śophodarānāha-śūla-pāṇḍu-kaphānilān /
gulmā-ruci-viṣa-śvitra-kuṣṭhārśāṃsi jayel laghu // 83 //
5.83bv -śūla-pāṇḍu-kaphāmayān
toya-kṣīrekṣu-tailānāṃ vargair madyasya ca kramāt /
iti dravaika-deśo 'yaṃ yathā-sthūlam udāhṛtaḥ // 84 //
Sūtrasthāna
rakto mahān sa-kalamas tūrṇakaḥ śakunāhṛtaḥ /
sārā-mukho dīrghaśūko lodhraśūkaḥ sugandhikaḥ // 1 //
puṇḍraḥ pāṇḍuḥ puṇḍarīkaḥ pramodo gaura-śārivau /
kāñcano mahiṣaḥ śūkaḥ dūṣakaḥ kusumāṇḍakaḥ // 2 //
6.2av pāṇḍukaḥ puṇḍarīkaś ca 6.2av pauṇḍrakaḥ puṇḍarīkaś ca 6.2bv
pramodo gaura-śālikaḥ
lāṅgalā lohavālākhyāḥ kardamāḥ śītabhīrukāḥ /
pataṅgās tapanīyāś ca ye cānye śālayaḥ śubhāḥ // 3 //
6.3av jāṅgalā lohavālākhyāḥ 6.3av lāṅgalā lohavālāś ca 6.3av lāṅgalo
lohavālākhyaḥ
6.3bv kardamaḥ śītabhīrukaḥ
svādu-pāka-rasāḥ snigdhā vṛṣyā baddhālpa-varcasaḥ /
kaṣāyānu-rasāḥ pathyā laghavo mūtralā himāḥ // 4 //
śūka-jeṣu varas tatra raktas tṛṣṇā-tri-doṣa-hā /
mahāṃs tam anu kalamas taṃ cāpy anu tataḥ pare // 5 //
6.5cv mahāṃs tasyānu kalamas
yavakā hāyanāḥ pāṃsu-bāṣpa-naiṣadhakādayaḥ /
svādūṣṇā guravaḥ snigdhāḥ pāke 'mlāḥ śleṣma-pittalāḥ // 6 //
6.6bv -vāpya-naiṣadhakādayaḥ
sṛṣṭa-mūtra-purīṣāś ca pūrvaṃ pūrvaṃ ca ninditāḥ /
snigdho grāhī laghuḥ svādus tri-doṣa-ghnaḥ sthiro himaḥ // 7 //
ṣaṣṭiko vrīhiṣu śreṣṭho gauraś cāsita-gaurataḥ /
tataḥ kramān mahā-vrīhi-kṛṣṇa-vrīhi-jatūmukhāḥ // 8 //
kukkuṭāṇḍaka-lāvākhya-pārāvataka-śūkarāḥ /
varakoddālakojjvāla-cīna-śārada-dardurāḥ // 9 //
6.9av kukkuṭāṇḍaka-pālākṣa- 6.9av kukkuṭāṇḍaka-pālākhya- 6.9av
kukkuṭāṇḍaka-lāvākṣa-
6.9dv -cīna-śārada-durdarāḥ
gandhanāḥ kuruvindāś ca guṇair alpāntarāḥ smṛtāḥ /
svādur amla-vipāko 'nyo vrīhiḥ pitta-karo guruḥ // 10 //
bahu-mūtra-purīṣoṣmā tri-doṣas tv eva pāṭalaḥ /
kaṅgu-kodrava-nīvāra-śyāmākādi himaṃ laghu // 11 //
tṛṇa-dhānyaṃ pavana-kṛl lekhanaṃ kapha-pitta-hṛt /
bhagna-saṃdhāna-kṛt tatra priyaṅgur bṛṃhaṇī guruḥ // 12 //
koradūṣaḥ paraṃ grāhī sparśo śīto viṣāpahaḥ /
rūkṣaḥ śīto guruḥ svāduḥ saro viḍ-vāta-kṛd yavaḥ // 13 //
6.13bv sparśo śīto garāpahaḥ 6.13bv sparśa-śīto viṣāpahaḥ
vṛṣyaḥ sthairya-karo mūtra-medaḥ-pitta-kaphāñ jayet /
pīnasa-śvāsa-kāsoru-stambha-kaṇṭha-tvag-āmayān // 14 //
nyūno yavād anu-yavo rūkṣoṣṇo vaṃśa-jo yavaḥ /
vṛṣyaḥ śīto guruḥ snigdho jīvano vāta-pitta-hā // 15 //
6.15av nyūno yāvad anya-yavo
saṃdhāna-kārī madhuro godhūmaḥ sthairya-kṛt saraḥ /
pathyā nandīmukhī śītā kaṣāya-madhurā laghuḥ // 16 //
niḥ-sārā vātalā rūkṣā jūrṇādhmāna-karā sarā // 16+1 //
mudgāḍhakī-masūrādi śimbī-dhānyaṃ vibandha-kṛt /
kaṣāyaṃ svādu saṃgrāhi kaṭu-pākaṃ himaṃ laghu // 17 //
medaḥ-śleṣmāsra-pitteṣu hitaṃ lepopasekayoḥ /
varo 'tra mudgo 'lpa-calaḥ kalāyas tv ati-vātalaḥ // 18 //
asṛk-pitta-haro rūkṣo vātalaś caṇakaḥ smṛtaḥ // 18.1+1 //
rāja-māṣo 'nila-karo rūkṣo bahu-śakṛd guruḥ /
uṣṇāḥ kulatthāḥ pāke 'mlāḥ śukrāśma-śvāsa-pīnasān // 19 //
kāsārśaḥ-kapha-vātāṃś ca ghnanti pittāsra-dāḥ param /
niṣpāvo vāta-pittāsra-stanya-mūtra-karo guruḥ // 20 //
6.20cv niṣpāvo vāta-pittāsṛk-
saro vidāhī dṛk-śukra-kapha-śopha-viṣāpahaḥ /
māṣaḥ snigdho bala-śleṣma-mala-pitta-karaḥ saraḥ // 21 //
gurūṣṇo 'nila-hā svāduḥ śukra-vṛddhi-vireka-kṛt /
phalāni māṣa-vad vidyāt kākāṇḍolātmaguptayoḥ // 22 //
uṣṇas tvacyo himaḥ sparśe keśyo balyas tilo guruḥ /
alpa-mūtraḥ kaṭuḥ pāke medhāgni-kapha-pitta-kṛt // 23 //
6.23av uṣṇas tvacyo hima-sparśaḥ
snigdhomā svādu-tiktoṣṇā kapha-pitta-karī guruḥ /
dṛk-śukra-hṛt kaṭuḥ pāke tad-vad bījaṃ kusumbha-jam // 24 //
māṣo 'tra sarveṣv avaro yavakaḥ śūka-jeṣu ca /
navaṃ dhānyam abhiṣyandi laghu saṃvatsaroṣitam // 25 //
6.25bv yavakaḥ śūka-jeṣv api 6.25dv laghu varṣoṣitaṃ ca yat
śīghra-janma tathā sūpyaṃ nis-tuṣaṃ yukti-bharjitam /
maṇḍa-peyā-vilepīnām odanasya ca lāghavam // 26 //
yava-godhūma-māṣāś ca tilāś cābhinavā hitāḥ /
purāṇā vi-rasāḥ sūkṣmā na tathārtha-karā matāḥ // 26.1+1 //
yathā-pūrvaṃ śivas tatra maṇḍo vātānulomanaḥ /
tṛḍ-glāni-doṣa-śeṣa-ghnaḥ pācano dhātu-sāmya-kṛt // 27 //
sroto-mārdava-kṛt svedī saṃdhukṣayati cānalam /
kṣut-tṛṣṇā-glāni-daurbalya-kukṣi-roga-jvarāpahā // 28 //
malānulomanī pathyā peyā dīpana-pācanī /
vilepī grāhiṇī hṛdyā tṛṣṇā-ghnī dīpanī hitā // 29 //
vraṇākṣi-roga-saṃśuddha-dur-bala-sneha-pāyinām /
su-dhautaḥ prasrutaḥ svinno '-tyaktoṣmā caudano laghuḥ // 30 //
yaś cāgneyauṣadha-kvātha-sādhito bhṛṣṭa-taṇḍulaḥ /
viparīto guruḥ kṣīra-māṃsādyair yaś ca sādhitaḥ // 31 //
6.31av yaś cāgneyauṣadha-kvāthe 6.31bv sādhito bhṛṣṭa-taṇḍulaiḥ
iti dravya-kriyā-yoga-mānādyaiḥ sarvam ādiśet /
bṛṃhaṇaḥ prīṇano vṛṣyaś cakṣuṣyo vraṇa-hā rasaḥ // 32 //
maudgas tu pathyaḥ saṃśuddha-vraṇa-kaṇṭhākṣi-rogiṇām /
vātānulomī kaulattho gulma-tūṇī-pratūṇi-jit // 33 //
a-kṛtaṃ kṛta-yūṣaṃ ca tanu saṃskāritaṃ rasam /
sūpam amlam an-amlaṃ ca guru vidyād yathottaram // 33+1 //
tila-piṇyāka-vikṛtiḥ śuṣka-śākaṃ virūḍhakam /
śāṇḍākī-vaṭakaṃ dṛṅ-ghnaṃ doṣalaṃ glapanaṃ guru // 34 //
rasālā bṛṃhaṇī vṛṣyā snigdhā balyā ruci-pradā /
śrama-kṣut-tṛṭ-klama-haraṃ pānakaṃ prīṇanaṃ guru // 35 //
viṣṭambhi mūtralaṃ hṛdyaṃ yathā-dravya-guṇaṃ ca tat /
lājās tṛṭ-chardy-atīsāra-meha-medaḥ-kapha-cchidaḥ // 36 //
kāsa-pittopaśamanā dīpanā laghavo himāḥ /
pṛthukā guravo balyāḥ kapha-viṣṭambha-kāriṇaḥ // 37 //
dhānā viṣṭambhinī rūkṣā tarpaṇī lekhanī guruḥ /
saktavo laghavaḥ kṣut-tṛṭ-śrama-netrāmaya-vraṇān // 38 //
6.38dv -śrama-netra-galāmayān
ghnanti saṃtarpaṇāḥ pānāt sadya eva bala-pradāḥ /
nodakāntaritān na dvir na niśāyāṃ na kevalān // 39 //
na bhuktvā na dvi-jaiś chittvā saktūn adyān na vā bahūn /
piṇyāko glapano rūkṣo viṣṭambhī dṛṣṭi-dūṣaṇaḥ // 40 //
raukṣyād viṣṭambhate koṣṭhe viṣṭambhi-tvād vidahyate /
vidāhāt kurute glāniṃ piṇyāko niśi sevitaḥ // 40+1 //
vesavāro guruḥ snigdho balopacaya-vardhanaḥ /
mudgādi-jās tu guravo yathā-dravya-guṇānugāḥ // 41 //
kukūla-karpara-bhrāṣṭra-kandv-aṅgāra-vipācitān /
eka-yonīō̃ laghūn vidyād apūpān uttarottaram // 42 //
6.42av kukūla-kharpara-bhrāṣṭra- 6.42bv -kaṭv-aṅgāra-vipācitān 6.42dv
apūpāṃs tu yathottaram
hariṇaiṇa-kuraṅgarkṣa-gokarṇa-mṛgamātṛkāḥ /
śaśa-śambara-cāruṣka-śarabhādyā mṛgāḥ smṛtāḥ // 43 //
lāva-vārtīka-vartīra-raktavartmaka-kukkubhāḥ /
kapiñjalopacakrākhya-cakora-kurubāhavaḥ // 44 //
6.44bv -raktavartmaka-kurkubhāḥ
vartako vartikā caiva tittiriḥ krakaraḥ śikhī /
tāmra-cūḍākhya-bakara-gonarda-giri-vartikāḥ // 45 //
6.45cv kukkuṭo bakaraḥ kaṅka- 6.45cv tāmra-cūḍākhya-varaka-
tathā śārapadendrābha-varaṭādyāś ca viṣkirāḥ /
jīvañjīvaka-dātyūha-bhṛṅgāhva-śuka-sārikāḥ // 46 //
6.46bv -vāraṭādyāś ca viṣkirāḥ 6.46bv -vāraṭāś ceti viṣkirāḥ 6.46bv -varaṭāś
ceti viṣkirāḥ
laṭvā-kokila-hārīta-kapota-caṭakādayaḥ /
pratudā bheka-godhāhi-śvāvid-ādyā bile-śayāḥ // 47 //
go-kharāśvataroṣṭrāśva-dvīpi-siṃharkṣa-vānarāḥ /
mārjāra-mūṣaka-vyāghra-vṛka-babhru-tarakṣavaḥ // 48 //
lopāka-jambuka-śyena-cāṣa-vāntāda-vāyasāḥ /
śaśaghnī-bhāsa-kurara-gṛdhrolūka-kuliṅgakāḥ // 49 //
6.49cv śaśāri-bhāsa-kurara-
dhūmikā madhuhā ceti prasahā mṛga-pakṣiṇaḥ /
varāha-mahiṣa-nyaṅku-ruru-rohita-vāraṇāḥ // 50 //
sṛmaraś camaraḥ khaḍgo gavayaś ca mahā-mṛgāḥ /
haṃsa-sārasa-kādamba-baka-kāraṇḍava-plavāḥ // 51 //
balākotkrośa-cakrāhva-madgu-krauñcādayo 'p-carāḥ /
matsyā rohita-pāṭhīna-kūrma-kumbhīra-karkaṭāḥ // 52 //
śukti-śaṅkhodra-śambūka-śapharī-varmi-candrikāḥ /
culūkī-nakra-makara-śiśumāra-timiṅgilāḥ // 53 //
6.53av śukti-śaṅkhodru-śambūka- 6.53cv cullakī-nakra-makara-
rājī-cilicimādyāś ca māṃsam ity āhur aṣṭa-dhā /
yoniṣv ajāvī vyāmiśra-go-cara-tvād a-niścite // 54 //
mṛgyaṃ vaiṣkirikaṃ kiṃ ca prātudaṃ ca bile-śayam /
prāsahaṃ ca mahā-mṛgyam ap-caraṃ mātsyam aṣṭa-dhā // 54.1+1 //
ādyāntyā jāṅgalānūpā madhyau sādhāraṇau smṛtau /
tatra baddha-malāḥ śītā laghavo jāṅgalā hitāḥ // 55 //
pittottare vāta-madhye saṃnipāte kaphānuge /
dīpanaḥ kaṭukaḥ pāke grāhī rūkṣo himaḥ śaśaḥ // 56 //
īṣad-uṣṇa-guru-snigdhā bṛṃhaṇā vartakādayaḥ /
tittiris teṣv api varo medhāgni-bala-śukra-kṛt // 57 //
grāhī varṇyo 'nilodrikta-saṃnipāta-haraḥ param /
nāti-pathyaḥ śikhī pathyaḥ śrotra-svara-vayo-dṛśām // 58 //
tad-vac ca kukkuṭo vṛṣyo grāmyas tu śleṣmalo guruḥ /
medhānala-karā hṛdyāḥ krakarāḥ sopacakrakāḥ // 59 //
guruḥ sa-lavaṇaḥ kāṇa-kapotaḥ sarva-doṣa-kṛt /
caṭakāḥ śleṣmalāḥ snigdhā vāta-ghnāḥ śukralāḥ param // 60 //
6.60dv vāta-ghnāḥ śukralāḥ bhṛśam
gurūṣṇa-snigdha-madhurā vargāś cāto yathottaram /
mūtra-śukra-kṛto balyā vāta-ghnāḥ kapha-pittalāḥ // 61 //
śītā mahā-mṛgās teṣu kravyāda-prasahāḥ punaḥ /
lavaṇānu-rasāḥ pāke kaṭukā māṃsa-vardhanāḥ // 62 //
6.62bv kravyādāḥ prasahāḥ punaḥ
jīrṇārśo-grahaṇī-doṣa-śoṣārtānāṃ paraṃ hitāḥ /
nāti-śīta-guru-snigdhaṃ māṃsam ājam a-doṣalam // 63 //
6.63cv nāti-śītaṃ guru snigdhaṃ
śarīra-dhātu-sāmānyād an-abhiṣyandi bṛṃhaṇam /
viparītam ato jñeyam āvikaṃ bṛṃhaṇaṃ tu tat // 64 //
śuṣka-kāsa-śramāty-agni-viṣama-jvara-pīnasān /
kārśyaṃ kevala-vātāṃś ca go-māṃsaṃ saṃniyacchati // 65 //
uṣṇo garīyān mahiṣaḥ svapna-dārḍhya-bṛhat-tva-kṛt /
tad-vad varāhaḥ śrama-hā ruci-śukra-bala-pradaḥ // 66 //
matsyāḥ paraṃ kapha-karāś cilicīmas tri-doṣa-kṛt /
lāva-rohita-godhaiṇāḥ sve sve varge varāḥ param // 67 //
matsyādi-pakṣiṇāṃ caiva gurūṇy aṇḍāni cādiśet /
tāni snigdhāni vṛṣyāṇi svādu-pāka-rasāni ca // 67.1+1 //
6.67.1+1bv gurūṇy aṇḍāny ato diśet 6.67.1+1bv gurūṇy aṇḍāni cānyato
māṃsaṃ sadyo-hataṃ śuddhaṃ vayaḥ-sthaṃ ca bhajet tyajet /
mṛtaṃ kṛśaṃ bhṛśaṃ medyaṃ vyādhi-vāri-viṣair hatam // 68 //
puṃ-striyoḥ pūrva-paścārdhe guruṇī garbhiṇī guruḥ /
laghur yoṣic catuṣ-pātsu vihaṅgeṣu punaḥ pumān // 69 //
śiraḥ-skandhoru-pṛṣṭhasya kaṭyāḥ sakthnoś ca gauravam /
tathāma-pakvāśayayor yathā-pūrvaṃ vinirdiśet // 70 //
śoṇita-prabhṛtīnāṃ ca dhātūnām uttarottaram /
māṃsād garīyo vṛṣaṇa-meḍhra-vṛkka-yakṛd-gudam // 71 //
śākaṃ pāṭhā-śaṭhī-sūṣā-suniṣaṇṇa-satīna-jam /
tri-doṣa-ghnaṃ laghu grāhi sa-rāja-kṣava-vāstukam // 72 //
6.72av śākaṃ pāṭhā-śaṭhī-śūṣā-
suniṣaṇṇo 'gni-kṛd vṛṣyas teṣu rāja-kṣavaḥ param /
grahaṇy-arśo-vikāra-ghno varco-bhedi tu vāstukam // 73 //
hanti doṣa-trayaṃ kuṣṭhaṃ vṛṣyā soṣṇā rasāyanī /
kākamācī sarā svaryā cāṅgery amlāgni-dīpanī // 74 //
6.74bv vṛṣyā soṣṇā rasāyanam
grahaṇy-arśo-'nila-śleṣman-hitoṣṇā grāhiṇī laghuḥ /
paṭola-saptalāriṣṭa-śārṅgaṣṭāvalgujāmṛtāḥ // 75 //
6.75cv paṭolaṃ saptalāriṣṭa-
vetrāgra-bṛhatī-vāsā-kutilī-tilaparṇikāḥ /
maṇḍūkaparṇī-karkoṭa-kāravellaka-parpaṭāḥ // 76 //
6.76av vetrāgraṃ bṛhatī-vāsā- 6.76bv -kuntilī-tilaparṇikāḥ 6.76bv
-kuntalī-tilaparṇikāḥ
nāḍī-kalāya-gojihvā-vārtākaṃ vanatiktakam /
karīraṃ kulakaṃ nandī kucailā śakulādanī // 77 //
kaṭhillaṃ kembukaṃ śītaṃ sa-kośātaka-karkaśam /
tiktaṃ pāke kaṭu grāhi vātalaṃ kapha-pitta-jit // 78 //
6.78av kaṭhilla-kembukaṃ śītaṃ
hṛdyaṃ paṭolaṃ kṛmi-nut svādu-pākaṃ ruci-pradam /
pittalaṃ dīpanaṃ bhedi vāta-ghnaṃ bṛhatī-dvayam // 79 //
vṛṣaṃ tu vami-kāsa-ghnaṃ rakta-pitta-haraṃ param /
kāravellaṃ sa-kaṭukaṃ dīpanaṃ kapha-jit param // 80 //
vārtākaṃ kaṭu-tiktoṣṇaṃ madhuraṃ kapha-vāta-jit /
sa-kṣāram agni-jananaṃ hṛdyaṃ rucyam a-pittalam // 81 //
karīram ādhmāna-karaṃ kaṣāyaṃ svādu tiktakam /
kośātakāvalgujakau bhedināv agni-dīpanau // 82 //
6.82dv bhedanāv agni-dīpanau
taṇḍulīyo himo rūkṣaḥ svādu-pāka-raso laghuḥ /
mada-pitta-viṣāsra-ghno muñjātaṃ vāta-pitta-jit // 83 //
snigdhaṃ śītaṃ guru svādu bṛṃhaṇaṃ śukra-kṛt param /
gurvī sarā tu pālaṅkyā mada-ghnī cāpy upodakā // 84 //
pālaṅkyā-vat smṛtaś cañcuḥ sa tu saṃgrahaṇātmakaḥ /
vidārī vāta-pitta-ghnī mūtralā svādu-śītalā // 85 //
6.85av pālaṅkyā-vat smṛtaś cuccuḥ 6.85av pālaṅkyā-vat smṛtaś cuñcuḥ
jīvanī bṛṃhaṇī kaṇṭhyā gurvī vṛṣyā rasāyanam /
cakṣuṣyā sarva-doṣa-ghnī jīvantī madhurā himā // 86 //
kūṣmāṇḍa-tumba-kāliṅga-karkārv-ervāru-tiṇḍiśam /
tathā trapusa-cīnāka-cirbhaṭaṃ kapha-vāta-kṛt // 87 //
bhedi viṣṭambhy abhiṣyandi svādu-pāka-rasaṃ guru /
vallī-phalānāṃ pravaraṃ kūṣmāṇḍaṃ vāta-pitta-jit // 88 //
vasti-śuddhi-karaṃ vṛṣyaṃ trapusaṃ tv ati-mūtralam /
tumbaṃ rūkṣa-taraṃ grāhi kāliṅgairvāru-cirbhaṭam // 89 //
bālaṃ pitta-haraṃ śītaṃ vidyāt pakvam ato 'nya-thā /
śīrṇavṛntaṃ tu sa-kṣāraṃ pittalaṃ kapha-vāta-jit // 90 //
rocanaṃ dīpanaṃ hṛdyam aṣṭhīlānāha-nul laghu /
mṛṇāla-bisa-śālūka-kumudotpala-kandakam // 91 //
nandī-māṣaka-kelūṭa-śṛṅgāṭaka-kaserukam /
krauñcādanaṃ kaloḍyaṃ ca rūkṣaṃ grāhi himaṃ guru // 92 //
kadamba-nālikā-mārṣa-kuṭiñjara-kutumbakam /
cillī-laṭvāka-loṇīkā-kurūṭaka-gavedhukam // 93 //
6.93av kalambu-nālikā-mārṣa- 6.93bv -kuṭiñjara-kurumbakam 6.93bv
-kuliñjara-kurumbakam
6.93dv -kurūḍhaka-gavedhukāḥ 6.93dv -kuraṇṭaka-gavedhukāḥ 6.93dv
-kuraṇṭaka-gavedhukam
jīvanta-jhuñjhv-eḍagaja-yava-śāka-suvarcalāḥ /
ālukāni ca sarvāṇi tathā sūpyāni lakṣmaṇam // 94 //
6.94bv -yava-śāka-suvarcalam 6.94dv tathā sūpyāni lākṣmaṇam 6.94dv tathā
sūpyāni lakṣmaṇā
svādu rūkṣaṃ sa-lavaṇaṃ vāta-śleṣma-karaṃ guru /
śītalaṃ sṛṣṭa-viṇ-mūtraṃ prāyo viṣṭabhya jīryati // 95 //
svinnaṃ niṣpīḍita-rasaṃ snehāḍhyaṃ nāti-doṣalam /
laghu-pattrā tu yā cillī sā vāstuka-samā matā // 96 //
tarkārī-varuṇaṃ svādu sa-tiktaṃ kapha-vāta-jit /
varṣābhvau kāla-śākaṃ ca sa-kṣāraṃ kaṭu-tiktakam // 97 //
6.97av tarkārī-varaṇaṃ svādu
dīpanaṃ bhedanaṃ hanti gara-śopha-kaphānilān /
dīpanāḥ kapha-vāta-ghnāś ciribilvāṅkurāḥ sarāḥ // 98 //
saṃgrāhi śālmalī-puṣpaṃ pittāsra-ghnaṃ viśeṣataḥ // 98.1+1 //
śatāvary-aṅkurās tiktā vṛṣyā doṣa-trayāpahāḥ /
rūkṣo vaṃśa-karīras tu vidāhī vāta-pittalaḥ // 99 //
pattūro dīpanas tiktaḥ plīhārśaḥ-kapha-vāta-jit /
kṛmi-kāsa-kaphotkledān kāsamardo jayet saraḥ // 100 //
rūkṣoṣṇam amlaṃ kausumbhaṃ guru pitta-karaṃ saram /
gurūṣṇaṃ sārṣapaṃ baddha-viṇ-mūtraṃ sarva-doṣa-kṛt // 101 //
yad bālam a-vyakta-rasaṃ kiñ-cit-kṣāraṃ sa-tiktakam /
tan mūlakaṃ doṣa-haraṃ laghu soṣṇaṃ niyacchati // 102 //
gulma-kāsa-kṣaya-śvāsa-vraṇa-netra-galāmayān /
svarāgni-sādodāvarta-pīnasāṃś ca mahat punaḥ // 103 //
rase pāke ca kaṭukam uṣṇa-vīryaṃ tri-doṣa-kṛt /
gurv abhiṣyandi ca snigdha-siddhaṃ tad api vāta-jit // 104 //
6.104dv -svinnaṃ tad api vāta-jit
vāta-śleṣma-haraṃ śuṣkaṃ sarvam āmaṃ tu doṣalam /
kaṭūṣṇo vāta-kapha-hā piṇḍāluḥ pitta-vardhanaḥ // 105 //
kuṭhera-śigru-surasa-sumukhāsuri-bhūstṛṇam /
phaṇijjārjaka-jambīra-prabhṛti grāhi śālanam // 106 //
vidāhi kaṭu rūkṣoṣṇaṃ hṛdyaṃ dīpana-rocanam /
dṛk-śukra-kṛmi-hṛt tīkṣṇaṃ doṣotkleśa-karaṃ laghu // 107 //
hidhmā-kāsa-viṣa-śvāsa-pārśva-ruk-pūti-gandha-hā /
surasaḥ sumukho nāti-vidāhī gara-śopha-hā // 108 //
6.108av hidhmā-kāsa-vami-śvāsa- 6.108av hidhmā-kāsa-śrama-śvāsa-
ārdrikā tikta-madhurā mūtralā na ca pitta-kṛt /
laśuno bhṛśa-tīkṣṇoṣṇaḥ kaṭu-pāka-rasaḥ saraḥ // 109 //
hṛdyaḥ keśyo gurur vṛṣyaḥ snigdho rocana-dīpanaḥ /
bhagna-saṃdhāna-kṛd balyo rakta-pitta-pradūṣaṇaḥ // 110 //
6.110bv snigdho dīpana-pācanaḥ
kilāsa-kuṣṭha-gulmārśo-meha-kṛmi-kaphānilān /
sa-hidhmā-pīnasa-śvāsa-kāsān hanti rasāyanam // 111 //
6.111dv -kāsān hanty asra-pitta-kṛt
palāṇḍus tad-guṇa-nyūnaḥ śleṣmalo nāti-pittalaḥ /
kapha-vātārśasāṃ pathyaḥ svede 'bhyavahṛtau tathā // 112 //
tīkṣṇo gṛñjanako grāhī pittināṃ hita-kṛn na saḥ /
dīpanaḥ sūraṇo rucyaḥ kapha-ghno viśado laghuḥ // 113 //
viśeṣād arśasāṃ pathyo bhū-kandas tv ati-doṣalaḥ /
pattre puṣpe phale nāle kande ca guru-tā kramāt // 114 //
6.114cv puṣpe pattre phale nāle
varā śākeṣu jīvantī sārṣapaṃ tv avaraṃ param /
drākṣā phalottamā vṛṣyā cakṣuṣyā sṛṣṭa-mūtra-viṭ // 115 //
6.115bv sārṣapas tv avaraḥ param 6.115bv sarṣapās tv avarāḥ param
svādu-pāka-rasā snigdhā sa-kaṣāyā himā guruḥ /
nihanty anila-pittāsra-tiktāsya-tva-madātyayān // 116 //
6.116cv nihanty anila-pittāsṛk-
tṛṣṇā-kāsa-śrama-śvāsa-svara-bheda-kṣata-kṣayān /
udrikta-pittāñ jayati trīn doṣān svādu dāḍimam // 117 //
pittā-virodhi nāty-uṣṇam amlaṃ vāta-kaphāpaham /
sarvaṃ hṛdyaṃ laghu snigdhaṃ grāhi rocana-dīpanam // 118 //
moca-kharjūra-panasa-nārikela-parūṣakam /
āmrāta-tāla-kāśmarya-rājādana-madhūka-jam // 119 //
sauvīra-badarāṅkolla-phalgu-śleṣmātakodbhavam /
vātāmābhiṣukākṣoṭa-mukūlaka-nikocakam // 120 //
urumāṇaṃ priyālaṃ ca bṛṃhaṇaṃ guru śītalam /
dāha-kṣata-kṣaya-haraṃ rakta-pitta-prasādanam // 121 //
svādu-pāka-rasaṃ snigdhaṃ viṣṭambhi kapha-śukra-kṛt /
phalaṃ tu pittalaṃ tālaṃ saraṃ kāśmarya-jaṃ himam // 122 //
6.122bv śleṣmalaṃ vāta-pitta-jit
śakṛn-mūtra-vibandha-ghnaṃ keśyaṃ medhyaṃ rasāyanam /
vātāmādy uṣṇa-vīryaṃ tu kapha-pitta-karaṃ saram // 123 //
paraṃ vāta-haraṃ snigdham an-uṣṇaṃ tu priyāla-jam /
priyāla-majjā madhuro vṛṣyaḥ pittānilāpahaḥ // 124 //
kola-majjā guṇais tad-vat tṛṭ-chardiḥ-kāsa-jic ca saḥ /
pakvaṃ su-dur-jaraṃ bilvaṃ doṣalaṃ pūti-mārutam // 125 //
dīpanaṃ kapha-vāta-ghnaṃ bālaṃ grāhy ubhayaṃ ca tat /
kapittham āmaṃ kaṇṭha-ghnaṃ doṣalaṃ doṣa-ghāti tu // 126 //
6.126bv bālaṃ grāhy ubhayaṃ tu tat
pakvaṃ hidhmā-vamathu-jit sarvaṃ grāhi viṣāpaham /
jāmbavaṃ guru viṣṭambhi śītalaṃ bhṛśa-vātalam // 127 //
saṃgrāhi mūtra-śakṛtor a-kaṇṭhyaṃ kapha-pitta-jit /
vāta-pittāsra-kṛd bālaṃ baddhāsthi kapha-pitta-kṛt // 128 //
6.128bv a-kaṇṭhyaṃ kapha-pitta-nut
gurv āmraṃ vāta-jit pakvaṃ svādv amlaṃ kapha-śukra-kṛt /
vṛkṣāmlaṃ grāhi rūkṣoṣṇaṃ vāta-śleṣma-haraṃ laghu // 129 //
tṛṣṇā-ghnam uṣṇam amlāyāḥ phalaṃ pitta-karaṃ saram // 129.1+1 //
śamyā gurūṣṇaṃ keśa-ghnaṃ rūkṣaṃ pīlu tu pittalam /
kapha-vāta-haraṃ bhedi plīhārśaḥ-kṛmi-gulma-nut // 130 //
sa-tiktaṃ svādu yat pīlu nāty-uṣṇaṃ tat tri-doṣa-jit /
tvak tikta-kaṭukā snigdhā mātuluṅgasya vāta-jit // 131 //
bṛṃhaṇaṃ madhuraṃ māṃsaṃ vāta-pitta-haraṃ guru /
laghu tat-kesaraṃ kāsa-śvāsa-hidhmā-madātyayān // 132 //
āsya-śoṣānila-śleṣma-vibandha-cchardy-a-rocakān /
gulmodarārśaḥ-śūlāni mandāgni-tvaṃ ca nāśayet // 133 //
madhuraṃ kiñ-cid amlaṃ ca hṛdyaṃ bhakta-prarocakam /
guru vāta-praśamanaṃ vidyān nāraṅga-jaṃ phalam // 133+1 //
bhallātakasya tvaṅ-māṃsaṃ bṛṃhaṇaṃ svādu śītalam /
tad-asthy-agni-samaṃ medhyaṃ kapha-vāta-haraṃ param // 134 //
svādv amlaṃ śītam uṣṇaṃ ca dvi-dhā pālevataṃ guru /
rucyam aty-agni-śamanaṃ rucyaṃ madhuram ārukam // 135 //
6.135dv hṛdyaṃ madhuram ārukam
pakvam āśu jarāṃ yāti nāty-uṣṇa-guru-doṣalam /
drākṣā-parūṣakaṃ cārdram amlaṃ pitta-kapha-pradam // 136 //
6.136bv nāty-uṣṇaṃ guru doṣalam
gurūṣṇa-vīryaṃ vāta-ghnaṃ saraṃ sa-karamardakam /
tathāmlaṃ kola-karkandhu-likucāmrātakārukam // 137 //
6.137cv tad-vac ca kola-karkandhu- 6.137dv -likucāmrātam ārukam
airāvataṃ dantaśaṭhaṃ sa-tūdaṃ mṛgaliṇḍikam /
nāti-pitta-karaṃ pakvaṃ śuṣkaṃ ca karamardakam // 138 //
dīpanaṃ bhedanaṃ śuṣkam amlīkā-kolayoḥ phalam /
tṛṣṇā-śrama-klama-cchedi laghv iṣṭaṃ kapha-vātayoḥ // 139 //
svādv amlaṃ laghu kolaṃ tu śuṣkaṃ jīrṇaṃ ca dīpanam // 139.1+1 //
phalānām avaraṃ tatra likucaṃ sarva-doṣa-kṛt /
himānaloṣṇa-dur-vāta-vyāla-lālādi-dūṣitam // 140 //
6.140cv himāniloṣṇa-dur-vāta-
vāta-ghnaṃ dur-jaraṃ proktaṃ nāraṅgaṃ kapha-kṛd guru /
tṛṣṇā-śūla-kaphotkleda-cchardi-śvāsa-nivāraṇam // 140.1+1 //
nārikelaṃ guru snigdhaṃ pitta-ghnaṃ svādu śītalam /
bala-māṃsa-karaṃ hṛdyaṃ bṛṃhaṇaṃ vasti-śodhanam // 140.1+2 //
jantu-juṣṭaṃ jale magnam a-bhūmi-jam an-ārtavam /
anya-dhānya-yutaṃ hīna-vīryaṃ jīrṇa-tayāti ca // 141 //
6.141dv -vīryaṃ jīrṇa-tayāpi ca
dhānyaṃ tyajet tathā śākaṃ rūkṣa-siddham a-komalam /
a-saṃjāta-rasaṃ tad-vac chuṣkaṃ cānya-tra mūlakāt // 142 //
prāyeṇa phalam apy evaṃ tathāmaṃ bilva-varjitam /
viṣyandi lavaṇaṃ sarvaṃ sūkṣmaṃ sṛṣṭa-malaṃ viduḥ // 143 //
6.143dv sūkṣmaṃ sṛṣṭa-malaṃ mṛdu
vāta-ghnaṃ pāki tīkṣṇoṣṇaṃ rocanaṃ kapha-pitta-kṛt /
saindhavaṃ tatra sa-svādu vṛṣyaṃ hṛdyaṃ tri-doṣa-nut // 144 //
laghv an-uṣṇaṃ dṛśaḥ pathyam a-vidāhy agni-dīpanam /
laghu sauvarcalaṃ hṛdyaṃ su-gandhy udgāra-śodhanam // 145 //
kaṭu-pākaṃ vibandha-ghnaṃ dīpanīyaṃ ruci-pradam /
ūrdhvādhaḥ-kapha-vātānulomanaṃ dīpanaṃ viḍam // 146 //
6.146av kaṭu pāke vibandha-ghnaṃ
vibandhānāha-viṣṭambha-śūla-gaurava-nāśanam /
vipāke svādu sāmudraṃ guru śleṣma-vivardhanam // 147 //
sa-tikta-kaṭuka-kṣāraṃ tīkṣṇam utkledi caudbhidam /
kṛṣṇe sauvarcala-guṇā lavaṇe gandha-varjitāḥ // 148 //
romakaṃ laghu pāṃsūtthaṃ sa-kṣāraṃ śleṣmalaṃ guru /
lavaṇānāṃ prayoge tu saindhavādi prayojayet // 149 //
6.149dv saindhavādīn prayojayet
gulma-hṛd-grahaṇī-pāṇḍu-plīhānāha-galāmayān /
śvāsārśaḥ-kapha-kāsāṃś ca śamayed yava-śūka-jaḥ // 150 //
6.150cv śvāsārśaḥ-kapha-vātāṃś ca 6.150dv śamayed yāva-śūka-jaḥ
kṣāraḥ sarvaś ca paramaṃ tīkṣṇoṣṇaḥ kṛmi-jil laghuḥ /
pittāsṛg-dūṣaṇaḥ pākī chedy a-hṛdyo vidāraṇaḥ // 151 //
a-pathyaḥ kaṭu-lāvaṇyāc chukraujaḥ-keśa-cakṣuṣām /
hiṅgu vāta-kaphānāha-śūla-ghnaṃ pitta-kopanam // 152 //
kaṭu-pāka-rasaṃ rucyaṃ dīpanaṃ pācanaṃ laghu /
kaṣāyā madhurā pāke rūkṣā vi-lavaṇā laghuḥ // 153 //
dīpanī pācanī medhyā vayasaḥ sthāpanī param /
uṣṇa-vīryā sarāyuṣyā buddhīndriya-bala-pradā // 154 //
kuṣṭha-vaivarṇya-vaisvarya-purāṇa-viṣama-jvarān /
śiro-'kṣi-pāṇḍu-hṛd-roga-kāmalā-grahaṇī-gadān // 155 //
sa-śoṣa-śophātīsāra-meda-moha-vami-kṛmīn /
śvāsa-kāsa-prasekārśaḥ-plīhānāha-garodaram // 156 //
6.156bv -meha-moha-vami-kṛmīn
vibandhaṃ srotasāṃ gulmam ūru-stambham a-rocakam /
harītakī jayed vyādhīṃs tāṃs tāṃś ca kapha-vāta-jān // 157 //
tad-vad āmalakaṃ śītam amlaṃ pitta-kaphāpaham /
kaṭu pāke himaṃ keśyam akṣam īṣac ca tad-guṇam // 158 //
6.158cv kaṭu pāke '-himaṃ keśyam
iyaṃ rasāyana-varā tri-phalākṣy-āmayāpahā /
ropaṇī tvag gada-kleda-medo-meha-kaphāsra-jit // 159 //
sa-kesaraṃ catur-jātaṃ tvak-pattrailaṃ tri-jātakam /
pitta-prakopi tīkṣṇoṣṇaṃ rūkṣaṃ rocana-dīpanam // 160 //
su-gandhi sarva-peyānāṃ vyañjanānāṃ ca vāsanam /
lehānāṃ khādya-pākānāṃ cūrṇānāṃ ca prayojayet // 160.1+1 //
rase pāke ca kaṭukaṃ kapha-ghnaṃ maricaṃ laghu /
śleṣmalā svādu-śītārdrā gurvī snigdhā ca pippalī // 161 //
sā śuṣkā viparītātaḥ snigdhā vṛṣyā rase kaṭuḥ /
svādu-pākānila-śleṣma-śvāsa-kāsāpahā sarā // 162 //
na tām aty upayuñjīta rasāyana-vidhiṃ vinā /
nāgaraṃ dīpanaṃ vṛṣyaṃ grāhi hṛdyaṃ vibandha-nut // 163 //
rucyaṃ laghu svādu-pākaṃ snigdhoṣṇaṃ kapha-vāta-jit /
tad-vad ārdrakam etac ca trayaṃ tri-kaṭukaṃ jayet // 164 //
sthaulyāgni-sadana-śvāsa-kāsa-ślīpada-pīnasān /
cavikā-pippalī-mūlaṃ maricālpāntaraṃ guṇaiḥ // 165 //
citrako 'gni-samaḥ pāke śophārśaḥ-kṛmi-kuṣṭha-hā /
pañca-kolakam etac ca maricena vinā smṛtam // 166 //
6.166cv pañca-kolakam etat tu
gulma-plīhodarānāha-śūla-ghnaṃ dīpanaṃ param /
bilva-kāśmarya-tarkārī-pāṭalā-ṭuṇṭukair mahat // 167 //
6.167bv -śūla-ghnaṃ dīpanaṃ laghu
jayet kaṣāya-tiktoṣṇaṃ pañca-mūlaṃ kaphānilau /
hrasvaṃ bṛhaty-aṃśumatī-dvaya-gokṣurakaiḥ smṛtam // 168 //
6.168av jayet kaṣāya-tīkṣṇoṣṇaṃ
svādu-pāka-rasaṃ nāti-śītoṣṇaṃ sarva-doṣa-jit /
balā-punarnavairaṇḍa-śūrpaparṇī-dvayena tu // 169 //
6.169cv balā-punarnavairaṇḍaiḥ 6.169dv -śūrpaparṇī-dvayena ca 6.169dv
śūrpaparṇī-dvayena ca
6.169dv śūrpaparṇī-dvayena tu
madhyamaṃ kapha-vāta-ghnaṃ nāti-pitta-karaṃ saram /
abhīru-vīrā-jīvantī-jīvakarṣabhakaiḥ smṛtam // 170 //
jīvanākhyaṃ tu cakṣuṣyaṃ vṛṣyaṃ pittānilāpaham /
tṛṇākhyaṃ pitta-jid darbha-kāśekṣu-śara-śālibhiḥ // 171 //
6.171av jīvanākhyaṃ ca cakṣuṣyaṃ
śūka-śimbī-ja-pakvānna-māṃsa-śāka-phalauṣadhaiḥ /
vargitair anna-leśo 'yam ukto nityopayogikaḥ // 172 //
6.172dv ukto nityaupayogikaḥ
Sūtrasthāna
rājā rāja-gṛhāsanne prāṇācāryaṃ niveśayet /
sarva-dā sa bhavaty evaṃ sarva-tra pratijāgṛviḥ // 1 //
anna-pānaṃ viṣād rakṣed viśeṣeṇa mahī-pateḥ /
yoga-kṣemau tad-āyattau dharmādyā yan-nibandhanāḥ // 2 //
7.2dv dharmādyās tan-nibandhanāḥ
odano viṣa-vān sāndro yāty a-visrāvya-tām iva /
cireṇa pacyate pakvo bhavet paryuṣitopamaḥ // 3 //
mayūra-kaṇṭha-tulyoṣmā moha-mūrchā-praseka-kṛt /
hīyate varṇa-gandhādyaiḥ klidyate candrikā-citaḥ // 4 //
7.4dv klidyate candrikānvitaḥ 7.4dv klidyate candrakācitaḥ
7.4dv klidyate candrakānvitaḥ
vyañjanāny āśu śuṣyanti dhyāma-kvāthāni tatra ca /
hīnātiriktā vikṛtā chāyā dṛśyeta naiva vā // 5 //
7.5dv chāyā dṛśyeta vā na vā
phenordhva-rāji-sīmanta-tantu-budbuda-saṃbhavaḥ /
vicchinna-vi-rasāḥ rāgāḥ khāṇḍavāḥ śākam āmiṣam // 6 //
7.6cv vicchinna-vi-rasā rāga- 7.6cv vicchinnā vi-rasā rāgāḥ 7.6dv -khāṇḍavāḥ
śākam āmiṣam
nīlā rājī rase tāmrā kṣīre dadhani dṛśyate /
śyāvā-pītāsitā takre ghṛte pānīya-saṃnibhā // 7 //
7.7bv kṣīre dadhni ca dṛśyate
mastuni syāt kapotābhā rājī kṛṣṇā tuṣodake /
kālī madyāmbhasoḥ kṣaudre harit taile 'ruṇopamā // 8 //
pākaḥ phalānām āmānāṃ pakvānāṃ parikothanam /
dravyāṇām ārdra-śuṣkāṇāṃ syātāṃ mlāni-vivarṇa-te // 9 //
mṛdūnāṃ kaṭhinānāṃ ca bhavet sparśa-viparyayaḥ /
mālyasya sphuṭitāgra-tvaṃ mlānir gandhāntarodbhavaḥ // 10 //
7.10cv mālyānāṃ sphuṭitāgra-tvaṃ 7.10dv glānir gandhāntarodbhavaḥ 7.10dv
mlāni-gandhāntarodbhavaḥ
dhyāma-maṇḍala-tā vastre śadanaṃ tantu-pakṣmaṇām /
dhātu-mauktika-kāṣṭhāśma-ratnādiṣu malākta-tā // 11 //
7.11bv śātanaṃ tantu-pakṣmaṇām
sneha-sparśa-prabhā-hāniḥ sa-prabha-tvaṃ tu mṛn-maye /
viṣa-daḥ śyāva-śuṣkāsyo vi-lakṣo vīkṣate diśaḥ // 12 //
sveda-vepathu-māṃs trasto bhītaḥ skhalati jṛmbhate /
prāpyānnaṃ sa-viṣaṃ tv agnir ekāvartaḥ sphuṭaty ati // 13 //
7.13dv ekāvartaḥ sphuṭaty api
śikhi-kaṇṭhābha-dhūmārcir an-arcir vogra-gandha-vān /
mriyante makṣikāḥ prāśya kākaḥ kṣāma-svaro bhavet // 14 //
utkrośanti ca dṛṣṭvaitac chuka-dātyūha-sārikāḥ /
haṃsaḥ praskhalati glānir jīvañjīvasya jāyate // 15 //
cakorasyākṣi-vairāgyaṃ krauñcasya syān madodayaḥ /
kapota-parabhṛd-dakṣa-cakravākā jahaty asūn // 16 //
udvegaṃ yāti mārjāraḥ śakṛn muñcati vānaraḥ /
hṛṣyen mayūras tad-dṛṣṭyā manda-tejo bhaved viṣam // 17 //
7.17av udvejayati mārjāraḥ 7.17cv hṛṣyen mayūras tad dṛṣṭvā
ity annaṃ viṣa-vaj jñātvā tyajed evaṃ prayatnataḥ /
yathā tena vipadyerann api na kṣudra-jantavaḥ // 18 //
7.18av ity annaṃ sa-viṣaṃ jñātvā 7.18bv tyajed eva prayatnataḥ
spṛṣṭe tu kaṇḍū-dāhoṣā-jvarārti-sphoṭa-suptayaḥ /
nakha-roma-cyutiḥ śophaḥ sekādyā viṣa-nāśanāḥ // 19 //
śastās tatra pralepāś ca sevya-candana-padmakaiḥ /
sa-somavalka-tālīśa-pattra-kuṣṭhāmṛtā-nataiḥ // 20 //
lālā jihvauṣṭhayor jāḍyam ūṣā cimicimāyanam /
danta-harṣo rasā-jña-tvaṃ hanu-stambhaś ca vaktra-ge // 21 //
7.21av lālā jihvauṣṭhayor jāḍyaṃ 7.21bv mukhe cimicimāyanam
sevyādyais tatra gaṇḍūṣāḥ sarvaṃ ca viṣa-jid dhitam /
āmāśaya-gate sveda-mūrchādhmāna-mada-bhramāḥ // 22 //
roma-harṣo vamir dāhaś cakṣur-hṛdaya-rodhanam /
bindubhiś cācayo 'ṅgānāṃ pakvāśaya-gate punaḥ // 23 //
aneka-varṇaṃ vamati mūtrayaty atisāryate /
tandrā kṛśa-tvaṃ pāṇḍu-tvam udaraṃ bala-saṃkṣayaḥ // 24 //
tayor vānta-viriktasya haridre kaṭabhīṃ guḍam /
sindhuvārita-niṣpāva-bāṣpikā-śataparvikāḥ // 25 //
taṇḍulīyaka-mūlāni kukkuṭāṇḍam avalgujam /
nāvanāñjana-pāneṣu yojayed viṣa-śāntaye // 26 //
viṣa-bhuktāya dadyāc ca śuddhāyordhvam adhas tathā /
sūkṣmaṃ tāmra-rajaḥ kāle sa-kṣaudraṃ hṛd-viśodhanam // 27 //
śuddhe hṛdi tataḥ śāṇaṃ hema-cūrṇasya dāpayet /
na sajjate hema-pāṅge padma-pattre 'mbu-vad viṣam // 28 //
jāyate vipulaṃ cāyur gare 'py eṣa vidhiḥ smṛtaḥ /
viruddham api cāhāraṃ vidyād viṣa-garopamam // 29 //
7.29dv vidyād gara-viṣopamam
ānūpam āmiṣaṃ māṣa-kṣaudra-kṣīra-virūḍhakaiḥ /
virudhyate saha bisair mūlakena guḍena vā // 30 //
viśeṣāt payasā matsyā matsyeṣv api cilīcimaḥ /
viruddham amlaṃ payasā saha sarvaṃ phalaṃ tathā // 31 //
tad-vat kulattha-caṇaka-kaṅgu-valla-makuṣṭakāḥ /
bhakṣayitvā haritakaṃ mūlakādi payas tyajet // 32 //
7.32av tad-vat kulattha-varaka- 7.32cv bhakṣayitvā harit-kanda- 7.32dv
-mūlakādi payas tyajet
vārāhaṃ śvāvidhā nādyād dadhnā pṛṣata-kukkuṭau /
āma-māṃsāni pittena māṣa-sūpena mūlakam // 33 //
7.33av varāhaṃ śvāvidhā nādyād
aviṃ kusumbha-śākena bisaiḥ saha virūḍhakam /
māṣa-sūpa-guḍa-kṣīra-dadhy-ājyair lākucaṃ phalam // 34 //
phalaṃ kadalyās takreṇa dadhnā tāla-phalena vā /
kaṇoṣaṇābhyāṃ madhunā kākamācīṃ guḍena vā // 35 //
siddhāṃ vā matsya-pacane pacane nāgarasya vā /
siddhām anya-tra vā pātre kāmāt tām uṣitāṃ niśām // 36 //
7.36bv pacane nāgarasya ca 7.36dv kāmāt tām uṣitāṃ niśi 7.36dv kapotām
uṣitāṃ niśām
7.36dv nādyāt tām uṣitāṃ niśām 7.36dv kāmātām uṣitāṃ niśām 7.36dv
kāmācīm uṣitāṃ niśām
matsya-nistalana-snehe sādhitāḥ pippalīs tyajet /
kāṃsye daśāham uṣitaṃ sarpir uṣṇaṃ tv aruṣkare // 37 //
7.37av matsya-nistalana-sneha- 7.37bv -sādhitāḥ pippalīs tyajet 7.37dv sarpir
uṣṇaṃ tv aruṣkaraiḥ
bhāso virudhyate śūlyaḥ kampillas takra-sādhitaḥ /
aikadhyaṃ pāyasa-surā-kṛśarāḥ parivarjayet // 38 //
madhu-sarpir-vasā-taila-pānīyāni dvi-śaś tri-śaḥ /
eka-tra vā samāṃśāni virudhyante paras-param // 39 //
bhinnāṃśe api madhv-ājye divya-vāry anu-pānataḥ /
madhu-puṣkara-bījaṃ ca madhu-maireya-śārkaram // 40 //
manthānu-pānaḥ kṣaireyo hāridraḥ kaṭu-taila-vān /
upodakātisārāya tila-kalkena sādhitā // 41 //
balākā vāruṇī-yuktā kulmāṣaiś ca virudhyate /
bhṛṣṭā varāha-vasayā saiva sadyo nihanty asūn // 42 //
tad-vat tittiri-pattrāḍhya-godhā-lāva-kapiñjalāḥ /
airaṇḍenāgninā siddhās tat-tailena vimūrchitāḥ // 43 //
hārīta-māṃsaṃ hāridra-śūlaka-prota-pācitam /
haridrā-vahninā sadyo vyāpādayati jīvitam // 44 //
7.44cv hāridra-vahninā sadyo
bhasma-pāṃsu-paridhvastaṃ tad eva ca sa-mākṣikam /
yat kiñ-cid doṣam utkleśya na haret tat samāsataḥ // 45 //
viruddhaṃ śuddhir atreṣṭā śamo vā tad-virodhibhiḥ /
dravyais tair eva vā pūrvaṃ śarīrasyābhisaṃskṛtiḥ // 46 //
vyāyāma-snigdha-dīptāgni-vayaḥ-stha-bala-śālinām /
virodhy api na pīḍāyai sātmyam alpaṃ ca bhojanam // 47 //
7.47av vyāyāmi-snigdha-dīptāgni-
pādenā-pathyam abhyastaṃ pāda-pādena vā tyajet /
niṣeveta hitaṃ tad-vad eka-dvi-try-antarī-kṛtam // 48 //
a-pathyam api hi tyaktaṃ śīlitaṃ pathyam eva vā /
sātmyā-sātmya-vikārāya jāyate sahasānya-thā // 49 //
7.49cv sātmyā-sātmyaṃ vikārāya
krameṇāpacitā doṣāḥ krameṇopacitā guṇāḥ /
santo yānty a-punar-bhāvam a-prakampyā bhavanti ca // 50 //
7.50cv nāpnuvanti punar-bhāvam
aty-anta-saṃnidhānānāṃ doṣāṇāṃ dūṣaṇātmanām /
a-hitair dūṣaṇaṃ bhūyo na vidvān kartum arhati // 51 //
āhāra-śayanā-brahma-caryair yuktyā prayojitaiḥ /
śarīraṃ dhāryate nityam āgāram iva dhāraṇaiḥ // 52 //
7.52bv -caryair yuktyā niṣevitaiḥ
āhāro varṇitas tatra tatra tatra ca vakṣyate /
nidrāyattaṃ sukhaṃ duḥkhaṃ puṣṭiḥ kārśyaṃ balā-balam // 53 //
7.53bv tatra tatra ca lakṣyate
vṛṣa-tā klība-tā jñānam a-jñānaṃ jīvitaṃ na ca /
a-kāle 'ti-prasaṅgāc ca na ca nidrā niṣevitā // 54 //
sukhāyuṣī parākuryāt kāla-rātrir ivāparā /
rātrau jāgaraṇaṃ rūkṣaṃ snigdhaṃ prasvapanaṃ divā // 55 //
a-rūkṣam an-abhiṣyandi tv āsīna-pracalāyitam /
grīṣme vāyu-cayādāna-raukṣya-rātry-alpa-bhāvataḥ // 56 //
7.56cv grīṣme vāta-cayādāna-
divā-svapno hito 'nyasmin kapha-pitta-karo hi saḥ /
muktvā tu bhāṣya-yānādhva-madya-strī-bhāra-karmabhiḥ // 57 //
krodha-śoka-bhayaiḥ klāntān śvāsa-hidhmātisāriṇaḥ /
vṛddha-bālā-bala-kṣīṇa-kṣata-tṛṭ-śūla-pīḍitān // 58 //
7.58dv -kṣut-tṛṭ-śūla-nipīḍitān
a-jīrṇy-abhihatonmattān divā-svapnocitān api /
dhātu-sāmyaṃ tathā hy eṣāṃ śleṣmā cāṅgāni puṣyati // 59 //
7.59av a-jīrṇābhihatonmattān
bahu-medaḥ-kaphāḥ svapyuḥ sneha-nityāś ca nāhani /
viṣārtaḥ kaṇṭha-rogī ca naiva jātu niśāsv api // 60 //
a-kāla-śayanān moha-jvara-staimitya-pīnasāḥ /
śiro-ruk-śopha-hṛl-lāsa-sroto-rodhāgni-manda-tāḥ // 61 //
tatropavāsa-vamana-sveda-nāvanam auṣadham /
yojayed ati-nidrāyāṃ tīkṣṇaṃ pracchardanāñjanam // 62 //
nāvanaṃ laṅghanaṃ cintāṃ vyavāyaṃ śoka-bhī-krudhaḥ /
ebhir eva ca nidrāyā nāśaḥ śleṣmāti-saṃkṣayāt // 63 //
nidrā-nāśād aṅga-marda-śiro-gaurava-jṛmbhikāḥ /
jāḍya-glāni-bhramā-pakti-tandrā rogāś ca vāta-jāḥ // 64 //
7.64cv jāḍyaṃ glāni-bhramā-pakti-
kapho 'lpo vāyunoddhūto dhamanīḥ saṃnirudhya tu /
kuryāt saṃjñāpahāṃ tandrāṃ dāruṇāṃ moha-kāriṇīm // 64+1 //
unmīlita-vinirbhugne parivartita-tārake /
bhavatas tatra nayane srute lulita-pakṣmaṇī // 64+2 //
ardha-tri-rātrāt sā sādhyā na sā sādhyā tataḥ param // 64+3ab //
yathā-kālam ato nidrāṃ rātrau seveta sātmyataḥ /
a-sātmyāj jāgarād ardhaṃ prātaḥ svapyād a-bhukta-vān // 65 //
7.65cv a-sātmya-jāgarād ardhaṃ
śīlayen manda-nidras tu kṣīra-madya-rasān dadhi /
abhyaṅgodvartana-snāna-mūrdha-karṇākṣi-tarpaṇam // 66 //
kāntā-bāhu-latāśleṣo nirvṛtiḥ kṛta-kṛtya-tā /
mano-'nukūlā viṣayāḥ kāmaṃ nidrā-sukha-pradāḥ // 67 //
brahma-carya-rater grāmya-sukha-niḥ-spṛha-cetasaḥ /
nidrā saṃtoṣa-tṛptasya svaṃ kālaṃ nātivartate // 68 //
grāmya-dharme tyajen nārīm an-uttānāṃ rajasvalām /
a-priyām a-priyācārāṃ duṣṭa-saṃkīrṇa-mehanām // 69 //
ati-sthūla-kṛśām sūtāṃ garbhiṇīm anya-yoṣitam /
varṇinīm anya-yoniṃ ca guru-deva-nṛpālayam // 70 //
7.70bv garbhiṇīm anya-yoṣitām
caitya-śmaśānāyatana-catvarāmbu-catuṣ-patham /
parvāṇy an-aṅgaṃ divasaṃ śiro-hṛdaya-tāḍanam // 71 //
aty-āśito '-dhṛtiḥ kṣud-vān duḥ-sthitāṅgaḥ pipāsitaḥ /
bālo vṛddho 'nya-vegārtas tyajed rogī ca maithunam // 72 //
seveta kāmataḥ kāmaṃ tṛpto vājī-kṛtām hime /
try-ahād vasanta-śaradoḥ pakṣād varṣā-nidāghayoḥ // 73 //
7.73bv tṛpto vājī-karair hime 7.73bv tṛpto vājī-kṛtair hime 7.73cv dvy-ahād
vasanta-śaradoḥ
7.73dv pakṣād vṛṣṭi-nidāghayoḥ
bhrama-klamoru-daurbalya-bala-dhātv-indriya-kṣayāḥ /
a-parva-maraṇaṃ ca syād anya-thā gacchataḥ striyam // 74 //
7.74av bhrama-klamoru-daurbalyaṃ 7.74bv bala-dhātv-indriya-kṣayaḥ
smṛti-medhāyur-ārogya-puṣṭīndriya-yaśo-balaiḥ /
adhikā manda-jaraso bhavanti strīṣu saṃyatāḥ // 75 //
7.75dv bhavanti strīṣu saṃyutāḥ
snānānulepana-himānila-khaṇḍa-khādya-śītāmbu-dugdha-rasa-yūṣa-surā-prasannāḥ /
seveta cānu śayanaṃ viratau ratasya tasyaivam āśu vapuṣaḥ punar eti dhāma // 76 //
śruta-carita-samṛddhe karma-dakṣe dayālau bhiṣaji nir-anubandhaṃ deha-rakṣāṃ niveśya /
bhavati vipula-tejaḥ-svāsthya-kīrti-prabhāvaḥ sva-kuśala-phala-bhogī bhūmi-pālaś cirāyuḥ // 77 //
Sūtrasthāna
mātrāśī sarva-kālaṃ syān mātrā hy agneḥ pravartikā /
mātrāṃ dravyāṇy apekṣante gurūṇy api laghūny api // 1 //
gurūṇām ardha-sauhityaṃ laghūnāṃ nāti-tṛpta-tā /
mātrā-pramāṇaṃ nirdiṣṭaṃ sukhaṃ yāvad vijīryati // 2 //
8.2dv sukhaṃ yāvad dhi jīryate
bhojanaṃ hīna-mātraṃ tu na balopacayaujase /
sarveṣāṃ vāta-rogāṇāṃ hetu-tāṃ ca prapadyate // 3 //
ati-mātraṃ punaḥ sarvān āśu doṣān prakopayet /
pīḍyamānā hi vātādyā yuga-pat tena kopitāḥ // 4 //
8.4cv saṃpīḍyamānā vātādyā
āmenānnena duṣṭena tad evāviśya kurvate /
viṣṭambhayanto 'lasakaṃ cyāvayanto viṣūcikām // 5 //
adharottara-mārgābhyāṃ sahasaivā-jitātmanaḥ /
prayāti nordhvaṃ nādhas-tād āhāro na ca pacyate // 6 //
āmāśaye 'lasī-bhūtas tena so 'lasakaḥ smṛtaḥ /
vividhair vedanodbhedair vāyv-ādi-bhṛśa-kopataḥ // 7 //
sūcībhir iva gātrāṇi vidhyatīti viṣūcikā /
tatra śūla-bhramānāha-kampa-stambhādayo 'nilāt // 8 //
pittāj jvarātisārāntar-dāha-tṛṭ-pralayādayaḥ /
kaphāc chardy-aṅga-guru-tā-vāk-saṅga-ṣṭhīvanādayaḥ // 9 //
viśeṣād dur-balasyālpa-vahner vega-vidhāriṇaḥ /
pīḍitaṃ mārutenānnaṃ śleṣmaṇā ruddham antarā // 10 //
alasaṃ kṣobhitaṃ doṣaiḥ śalya-tvenaiva saṃsthitam /
śūlādīn kurute tīvrāṃś chardy-atīsāra-varjitān // 11 //
8.11bv śalya-tveneva saṃsthitam
so 'laso 'ty-artha-duṣṭās tu doṣā duṣṭāma-baddha-khāḥ /
yāntas tiryak tanuṃ sarvāṃ daṇḍa-vat stambhayanti cet // 12 //
daṇḍakālasakaṃ nāma taṃ tyajed āśu-kāriṇam /
viruddhādhyaśanā-jīrṇa-śīlino viṣa-lakṣaṇam // 13 //
āma-doṣaṃ mahā-ghoraṃ varjayed viṣa-saṃjñakam /
viṣa-rūpāśu-kāri-tvād viruddhopakrama-tvataḥ // 14 //
athāmam alasī-bhūtaṃ sādhyaṃ tvaritam ullikhet /
pītvā sogrā-paṭu-phalaṃ vāry uṣṇaṃ yojayet tataḥ // 15 //
svedanaṃ phala-vartiṃ ca mala-vātānulomanīm /
nāmyamānāni cāṅgāni bhṛśaṃ svinnāni veṣṭayet // 16 //
8.16bv mala-doṣānulomanīm
madanaṃ pippalī kuṣṭhaṃ vacā gaurāś ca sarṣapāḥ /
guḍa-kṣāra-samāyuktā phala-vartiḥ praśasyate // 16.1+1 //
viṣūcyām ati-vṛddhāyāṃ pārṣṇyor dāhaḥ praśasyate /
tad-ahaś copavāsyainaṃ virikta-vad upācaret // 17 //
tīvrārtir api nā-jīrṇī pibec chūla-ghnam auṣadham /
āma-sanno 'nalo nālaṃ paktuṃ doṣauṣadhāśanam // 18 //
nihanyād api caiteṣāṃ vibhramaḥ sahasāturam /
jīrṇāśane tu bhaiṣajyaṃ yuñjyāt stabdha-gurūdare // 19 //
8.19bv vyāpattiḥ sahasāturam
doṣa-śeṣasya pākārtham agneḥ saṃdhukṣaṇāya ca /
śāntir āma-vikārāṇāṃ bhavati tv apatarpaṇāt // 20 //
tri-vidhaṃ tri-vidhe doṣe tat samīkṣya prayojayet /
tatrālpe laṅghanaṃ pathyaṃ madhye laṅghana-pācanam // 21 //
8.21bv tat samīkṣya prakalpayet
prabhūte śodhanaṃ tad dhi mūlād unmūlayen malān /
evam anyān api vyādhīn sva-nidāna-viparyayāt // 22 //
cikitsed anubandhe tu sati hetu-viparyayam /
tyaktvā yathā-yathaṃ vaidyo yuñjyād vyādhi-viparyayam // 23 //
tad-artha-kāri vā pakve doṣe tv iddhe ca pāvake /
hitam abhyañjana-sneha-pāna-vasty-ādi yuktitaḥ // 24 //
8.24bv doṣe vṛddhe ca pāvake 8.24bv doṣe tv ṛddhe tu pāvake
a-jīrṇaṃ ca kaphād āmaṃ tatra śopho 'kṣi-gaṇḍayoḥ /
sadyo-bhukta ivodgāraḥ prasekotkleśa-gauravam // 25 //
viṣṭabdham anilāc chūla-vibandhādhmāna-sāda-kṛt /
pittād vidagdhaṃ tṛṇ-moha-bhramāmlodgāra-dāha-vat // 26 //
8.26dv -bhramāmlodgāra-dāha-kṛt
laṅghanaṃ kāryam āme tu viṣṭabdhe svedanaṃ bhṛśam /
vidagdhe vamanaṃ yad vā yathāvasthaṃ hitaṃ bhavet // 27 //
8.27dv yathāvasthaṃ hitaṃ bhajet
garīyaso bhavel līnād āmād eva vilambikā /
kapha-vātānubaddhāma-liṅgā tat-sama-sādhanā // 28 //
8.28cv kapha-vātānuviddhāma-
a-śraddhā hṛd-vyathā śuddhe 'py udgāre rasa-śeṣataḥ /
śayīta kiñ-cid evātra sarvaś cān-āśito divā // 29 //
8.29dv sarvaś cān-aśito divā
svapyād a-jīrṇī saṃjāta-bubhukṣo 'dyān mitaṃ laghu /
vibandho 'ti-pravṛttir vā glānir māruta-mūḍha-tā // 30 //
8.30dv glānir māruta-śūla-tā
a-jīrṇa-liṅgaṃ sāmānyaṃ viṣṭambho gauravaṃ bhramaḥ /
na cāti-mātram evānnam āma-doṣāya kevalam // 31 //
dviṣṭa-viṣṭambhi-dagdhāma-guru-rūkṣa-himā-śuci /
vidāhi śuṣkam aty-ambu-plutaṃ cānnaṃ na jīryati // 32 //
upataptena bhuktaṃ ca śoka-krodha-kṣud-ādibhiḥ /
miśraṃ pathyam a-pathyaṃ ca bhuktaṃ samaśanaṃ matam // 33 //
8.33bv śoka-krodha-kṣudhādibhiḥ 8.33bv krodha-śoka-bhayādibhiḥ
vidyād adhyaśanaṃ bhūyo bhuktasyopari bhojanam /
a-kāle bahu cālpaṃ vā bhuktaṃ tu viṣamāśanam // 34 //
trīṇy apy etāni mṛtyuṃ vā ghorān vyādhīn sṛjanti vā /
kāle sātmyaṃ śuci hitaṃ snigdhoṣṇaṃ laghu tan-manāḥ // 35 //
ṣaḍ-rasaṃ madhura-prāyaṃ nāti-druta-vilambitam /
snātaḥ kṣud-vān vivikta-stho dhauta-pāda-karānanaḥ // 36 //
tarpayitvā pitṝn devān atithīn bālakān gurūn /
pratyavekṣya tiraśco 'pi pratipanna-parigrahān // 37 //
samīkṣya samyag ātmānam a-nindann a-bruvan dravam /
iṣṭam iṣṭaiḥ sahāśnīyāc chuci-bhakta-janāhṛtam // 38 //
bhojanaṃ tṛṇa-keśādi-juṣṭam uṣṇī-kṛtaṃ punaḥ /
śākāvarānna-bhūyiṣṭham aty-uṣṇa-lavaṇaṃ tyajet // 39 //
kilāṭa-dadhi-kūcīkā-kṣāra-śuktāma-mūlakam /
kṛśa-śuṣka-varāhāvi-go-matsya-mahiṣāmiṣam // 40 //
8.40bv -kṣāra-śuktāmla-mūlakam
māṣa-niṣpāva-śālūka-bisa-piṣṭa-virūḍhakam /
śuṣka-śākāni yavakān phāṇitaṃ ca na śīlayet // 41 //
8.41bv -tila-piṣṭa-virūḍhakam
śīlayec chāli-godhūma-yava-ṣaṣṭika-jāṅgalam /
suniṣaṇṇaka-jīvantī-bāla-mūlaka-vāstukam // 42 //
pathyāmalaka-mṛdvīkā-paṭolī-mudga-śarkarāḥ /
ghṛta-divyodaka-kṣīra-kṣaudra-dāḍima-saindhavam // 43 //
tri-phalāṃ madhu-sarpirbhyāṃ niśi netra-balāya ca /
svāsthyānuvṛtti-kṛd yac ca rogoccheda-karaṃ ca yat // 44 //
bisekṣu-moca-cocāmra-modakotkārikādikam /
adyād dravyaṃ guru snigdhaṃ svādu mandaṃ sthiraṃ puraḥ // 45 //
viparītam ataś cānte madhye 'mla-lavaṇotkaṭam /
annena kukṣer dvāv aṃśau pānenaikaṃ prapūrayet // 46 //
āśrayaṃ pavanādīnāṃ caturtham avaśeṣayet /
anu-pānaṃ himaṃ vāri yava-godhūmayor hitam // 47 //
dadhni madye viṣe kṣaudre koṣṇaṃ piṣṭa-mayeṣu tu /
śāka-mudgādi-vikṛtau mastu-takrāmla-kāñjikam // 48 //
8.48bv koṣṇaṃ piṣṭa-mayeṣu ca
surā kṛśānāṃ puṣṭy-arthaṃ sthūlānāṃ tu madhūdakam /
śoṣe māṃsa-raso madyaṃ māṃse sv-alpe ca pāvake // 49 //
8.49bv sthūlānāṃ ca madhūdakam 8.49dv māṃseṣv alpe ca pāvake
vyādhy-auṣadhādhva-bhāṣya-strī-laṅghanātapa-karmabhiḥ /
kṣīṇe vṛddhe ca bāle ca payaḥ pathyaṃ yathāmṛtam // 50 //
8.50av vyādhy-auṣadhādhva-bhāra-strī-
viparītaṃ yad annasya guṇaiḥ syād a-virodhi ca /
anu-pānaṃ samāsena sarva-dā tat praśasyate // 51 //
anu-pānaṃ karoty ūrjāṃ tṛptiṃ vyāptiṃ dṛḍhāṅga-tām /
anna-saṃghāta-śaithilya-viklitti-jaraṇāni ca // 52 //
nordhva-jatru-gada-śvāsa-kāsoraḥ-kṣata-pīnase /
gīta-bhāṣya-prasaṅge ca svara-bhede ca tad dhitam // 53 //
praklinna-deha-mehākṣi-gala-roga-vraṇāturāḥ /
pānaṃ tyajeyuḥ sarvaś ca bhāṣyādhva-śayanaṃ tyajet // 54 //
pītvā bhuktvātapaṃ vahniṃ yānaṃ plavana-vāhanam // 55ab //
prasṛṣṭe viṇ-mūtre hṛdi su-vi-male doṣe sva-patha-ge // 55c //
viśuddhe codgāre kṣud-upagamane vāte 'nusarati // 55d //
tathāgnāv udrikte viśada-karaṇe dehe ca su-laghau // 55e //
prayuñjītāhāraṃ vidhi-niyamitaṃ kālaḥ sa hi mataḥ // 55f //
8.55fv prayuñjītāhāraṃ vidhi-niyamitaḥ kālaḥ sa hi mataḥ
Sūtrasthāna
dravyam eva rasādīnāṃ śreṣṭhaṃ te hi tad-āśrayāḥ /
pañca-bhūtātmakaṃ tat tu kṣmām adhiṣṭhāya jāyate // 1 //
ambu-yony-agni-pavana-nabhasām samavāyataḥ /
tan-nirvṛttir viśeṣaś ca vyapadeśas tu bhūyasā // 2 //
9.2dv vyapadeśaś ca bhūyasā
tasmān naika-rasaṃ dravyaṃ bhūta-saṃghāta-saṃbhavāt /
naika-doṣās tato rogās tatra vyakto rasaḥ smṛtaḥ // 3 //
9.3av tan naika-bhūta-jaṃ dravyaṃ
a-vyakto 'nu-rasaḥ kiñ-cid ante vyakto 'pi ceṣyate /
gurv-ādayo guṇā dravye pṛthivy-ādau rasāśraye // 4 //
raseṣu vyapadiśyante sāhacaryopacārataḥ /
tatra dravyaṃ guru-sthūla-sthira-gandha-guṇolbaṇam // 5 //
pārthivaṃ gaurava-sthairya-saṃghātopacayāvaham /
drava-śīta-guru-snigdha-manda-sāndra-rasolbaṇam // 6 //
9.6dv -manda-sāndra-guṇolbaṇam
āpyaṃ snehana-viṣyanda-kleda-prahlāda-bandha-kṛt /
rūkṣa-tīkṣṇoṣṇa-viśada-sūkṣma-rūpa-guṇolbaṇam // 7 //
āgneyaṃ dāha-bhā-varṇa-prakāśa-pavanātmakam /
vāyavyaṃ rūkṣa-viśada-laghu-sparśa-guṇolbaṇam // 8 //
raukṣya-lāghava-vaiśadya-vicāra-glāni-kārakam /
nābhasaṃ sūkṣma-viśada-laghu-śabda-guṇolbaṇam // 9 //
9.9bv -vicāra-glapanātmakam
sauṣirya-lāghava-karaṃ jagaty evam an-auṣadham /
na kiñ-cid vidyate dravyaṃ vaśān nānārtha-yogayoḥ // 10 //
dravyam ūrdhva-gamaṃ tatra prāyo 'gni-pavanotkaṭam /
adho-gāmi ca bhūyiṣṭhaṃ bhūmi-toya-guṇādhikam // 11 //
iti dravyaṃ rasān bhedair uttara-tropadekṣyate /
vīryaṃ punar vadanty eke guru snigdhaṃ himaṃ mṛdu // 12 //
9.12av iti dravyaṃ raso bhedair
laghu rūkṣoṣṇa-tīkṣṇaṃ ca tad evaṃ matam aṣṭa-dhā /
carakas tv āha vīryaṃ tat kriyate yena yā kriyā // 13 //
9.13cv carakas tv āha vīryaṃ tu 9.13dv yena yā kriyate kriyā
nā-vīryaṃ kurute kiñ-cit sarvā vīrya-kṛtā hi sā /
gurv-ādiṣv eva vīryākhyā tenānv-artheti varṇyate // 14 //
samagra-guṇa-sāreṣu śakty-utkarṣa-vivartiṣu /
vyavahārāya mukhya-tvād bahv-agra-grahaṇād api // 15 //
9.15av samagra-guṇa-sāra-tvāc 9.15bv chakty-utkarṣa-vivartanāt
ataś ca viparīta-tvāt saṃbhavaty api naiva sā /
vivakṣyate rasādyeṣu vīryaṃ gurv-ādayo hy ataḥ // 16 //
uṣṇaṃ śītaṃ dvi-dhaivānye vīryam ācakṣate 'pi ca /
nānātmakam api dravyam agnī-ṣomau mahā-balau // 17 //
vyaktā-vyaktaṃ jagad iva nātikrāmati jātu cit /
tatroṣṇaṃ bhrama-tṛḍ-glāni-sveda-dāhāśu-pāki-tāḥ // 18 //
9.18av vyaktā-vyaktaṃ jagad idaṃ 9.18av vyaktāvyaktaṃ yathā viśvaṃ
śamaṃ ca vāta-kaphayoḥ karoti śiśiraṃ punaḥ /
hlādanaṃ jīvanaṃ stambhaṃ prasādaṃ rakta-pittayoḥ // 19 //
jāṭhareṇāgninā yogād yad udeti rasāntaram /
rasānāṃ pariṇāmānte sa vipāka iti smṛtaḥ // 20 //
svāduḥ paṭuś ca madhuram amlo 'mlaṃ pacyate rasaḥ /
tiktoṣaṇa-kaṣāyāṇāṃ vipākaḥ prāya-śaḥ kaṭuḥ // 21 //
rasair asau tulya-phalas tatra dravyaṃ śubhā-śubham /
kiñ-cid rasena kurute karma pākena cāparam // 22 //
guṇāntareṇa vīryeṇa prabhāveṇaiva kiñ-ca-na /
yad yad dravye rasādīnāṃ bala-vat-tvena vartate // 23 //
abhibhūyetarāṃs tat tat kāraṇa-tvaṃ prapadyate /
viruddha-guṇa-saṃyoge bhūyasālpaṃ hi jīyate // 24 //
rasaṃ vipākas tau vīryaṃ prabhāvas tāny apohati /
bala-sāmye rasādīnām iti naisargikaṃ balam // 25 //
9.25bv prabhāvas tān vyapohati
rasādi-sāmye yat karma viśiṣṭaṃ tat prabhāva-jam /
dantī rasādyais tulyāpi citrakasya virecanī // 26 //
madhukasya ca mṛdvīkā ghṛtaṃ kṣīrasya dīpanam /
iti sāmānyataḥ karma dravyādīnāṃ punaś ca tat // 27 //
vicitra-pratyayārabdha-dravya-bhedena bhidyate /
svādur guruś ca godhūmo vāta-jid vāta-kṛd yavaḥ // 28 //
uṣṇā matsyāḥ payaḥ śītaṃ kaṭuḥ siṃho na śūkaraḥ // 28ū̆ //
Sūtrasthāna
kṣmāmbho-'gni-kṣmāmbu-tejaḥ-kha-vāyv-agny-anila-go-'nilaiḥ /
dvayolbaṇaiḥ kramād bhūtair madhurādi-rasodbhavaḥ // 1 //
teṣāṃ vidyād rasaṃ svāduṃ yo vaktram anulimpati /
āsvādyamāno dehasya hlādano 'kṣa-prasādanaḥ // 2 //
10.2bv yo vaktram upalimpati
priyaḥ pipīlikādīnām amlaḥ kṣālayate mukham /
harṣaṇo roma-dantānām akṣi-bhruva-nikocanaḥ // 3 //
10.3bv amlaḥ srāvayate mukham
lavaṇaḥ syandayaty āsyaṃ kapola-gala-dāha-kṛt /
tikto viśadayaty āsyaṃ rasanaṃ pratihanti ca // 4 //
10.4dv rasanāṃ pratihanti ca
udvejayati jihvāgraṃ kurvaṃś cimicimāṃ kaṭuḥ /
srāvayaty akṣi-nāsāsyaṃ kapolaṃ dahatīva ca // 5 //
kaṣāyo jaḍayej jihvāṃ kaṇṭha-sroto-vibandha-kṛt /
rasānām iti rūpāṇi karmāṇi madhuro rasaḥ // 6 //
ā-janma-sātmyāt kurute dhātūnāṃ prabalaṃ balam /
bāla-vṛddha-kṣata-kṣīṇa-varṇa-keśendriyaujasām // 7 //
praśasto bṛṃhaṇaḥ kaṇṭhyaḥ stanya-saṃdhāna-kṛd guruḥ /
āyuṣyo jīvanaḥ snigdhaḥ pittānila-viṣāpahaḥ // 8 //
kurute 'ty-upayogena sa medaḥ-śleṣma-jān gadān /
sthaulyāgni-sāda-saṃnyāsa-meha-gaṇḍārbudādikān // 9 //
10.9bv sa medaḥ-kapha-jān gadān
amlo 'gni-dīpti-kṛt snigdho hṛdyaḥ pācana-rocanaḥ /
uṣṇa-vīryo hima-sparśaḥ prīṇanaḥ kledano laghuḥ // 10 //
10.10cv uṣṇa-vīryo himaḥ sparśe 10.10dv prīṇano bhedano laghuḥ
karoti kapha-pittāsraṃ mūḍha-vātānulomanaḥ /
so 'ty-abhyastas tanoḥ kuryāc chaithilyaṃ timiraṃ bhramam // 11 //
10.11bv mūḍha-vātānulomanam
kaṇḍū-pāṇḍu-tva-vīsarpa-śopha-visphoṭa-tṛḍ-jvarān /
lavaṇaḥ stambha-saṃghāta-bandha-vidhmāpano 'gni-kṛt // 12 //
snehanaḥ svedanas tīkṣṇo rocanaś cheda-bheda-kṛt /
so 'ti-yukto 'sra-pavanaṃ khalatiṃ palitaṃ valīm // 13 //
tṛṭ-kuṣṭha-viṣa-vīsarpān janayet kṣapayed balam /
tiktaḥ svayam a-rociṣṇur a-ruciṃ kṛmi-tṛḍ-viṣam // 14 //
kuṣṭha-mūrchā-jvarotkleśa-dāha-pitta-kaphāñ jayet /
kleda-medo-vasā-majja-śakṛn-mūtropaśoṣaṇaḥ // 15 //
laghur medhyo himo rūkṣaḥ stanya-kaṇṭha-viśodhanaḥ /
dhātu-kṣayānila-vyādhīn ati-yogāt karoti saḥ // 16 //
10.16cv dhātu-kṣayaṃ cala-vyādhīn
kaṭur galāmayodarda-kuṣṭhālasaka-śopha-jit /
vraṇāvasādanaḥ sneha-medaḥ-kledopaśoṣaṇaḥ // 17 //
dīpanaḥ pācano rucyaḥ śodhano 'nnasya śoṣaṇaḥ /
chinatti bandhān srotāṃsi vivṛṇoti kaphāpahaḥ // 18 //
10.18bv śodhano 'nnasya hāṣaṇaḥ
kurute so 'ti-yogena tṛṣṇāṃ śukra-bala-kṣayam /
mūrchām ākuñcanaṃ kampaṃ kaṭī-pṛṣṭhādiṣu vyathām // 19 //
10.19av kurute so 'ti-vegena
kaṣāyaḥ pitta-kapha-hā gurur asra-viśodhanaḥ /
pīḍano ropaṇaḥ śītaḥ kleda-medo-viśoṣaṇaḥ // 20 //
āma-saṃstambhano grāhī rūkṣo 'ti tvak-prasādanaḥ /
karoti śīlitaḥ so 'ti viṣṭambhādhmāna-hṛd-rujaḥ // 21 //
tṛṭ-kārśya-pauruṣa-bhraṃśa-sroto-rodha-mala-grahān /
ghṛta-hema-guḍākṣoṭa-moca-coca-parūṣakam // 22 //
10.22bv -sroto-rodha-gala-grahān 10.22bv -sroto-bandha-mala-grahān
abhīru-vīrā-panasa-rājādana-balā-trayam /
mede catasraḥ parṇinyo jīvantī jīvakarṣabhau // 23 //
madhūkaṃ madhukaṃ bimbī vidārī śrāvaṇī-yugam /
kṣīraśuklā tukākṣīrī kṣīriṇyau kāśmarī sahe // 24 //
10.24cv kṣīraśuklā tavakṣīrī
kṣīrekṣu-gokṣura-kṣaudra-drākṣādir madhuro gaṇaḥ /
amlo dhātrī-phalāmlīkā-mātuluṅgāmla-vetasam // 25 //
dāḍimaṃ rajataṃ takraṃ cukraṃ pālevataṃ dadhi /
āmram āmrātakaṃ bhavyaṃ kapitthaṃ karamardakam // 26 //
vṛkṣāmla-kola-likuca-kośāmlātaka-dhanvanam /
mastu-dhānyāmla-madyāni jambīraṃ tila-kaṇṭakam // 26+1 //
varaṃ sauvarcalaṃ kṛṣṇaṃ viḍaṃ sāmudram audbhidam /
romakaṃ pāṃsu-jaṃ sīsaṃ kṣāraś ca lavaṇo gaṇaḥ // 27 //
10.27dv kṣārāś ca lavaṇo gaṇaḥ
tiktaḥ paṭolī trāyantī vālakośīra-candanam /
bhūnimba-nimba-kaṭukā-tagarāguru-vatsakam // 28 //
naktamāla-dvi-rajanī-musta-mūrvāṭarūṣakam /
pāṭhāpāmārga-kāṃsyāyo-guḍūcī-dhanvayāsakam // 29 //
pañca-mūlaṃ mahad vyāghryau viśālātiviṣā vacā /
kaṭuko hiṅgu-marica-kṛmijit-pañca-kolakam // 30 //
10.30cv kaṭuko hiṅgu-maricaṃ 10.30dv kṛmijit-pañca-kolakam
kuṭherādyā haritakāḥ pittaṃ mūtram aruṣkaram /
vargaḥ kaṣāyaḥ pathyākṣaṃ śirīṣaḥ khadiro madhu // 31 //
10.31bv pittaṃ mūtram aruṣkaraḥ 10.31cv vargaḥ kaṣāyaḥ pathyākṣaḥ
kadambodumbaraṃ muktā-pravālāñjana-gairikam /
bālaṃ kapitthaṃ kharjūraṃ bisa-padmotpalādi ca // 32 //
10.32dv bisa-padmotpalāni ca
madhuraṃ śleṣmalaṃ prāyo jīrṇāc chāli-yavād ṛte /
mudgād godhūmataḥ kṣaudrāt sitāyā jāṅgalāmiṣāt // 33 //
prāyo 'mlaṃ pitta-jananaṃ dāḍimāmalakād ṛte /
a-pathyaṃ lavaṇaṃ prāyaś cakṣuṣo 'nya-tra saindhavāt // 34 //
tiktaṃ kaṭu ca bhūyiṣṭham a-vṛṣyaṃ vāta-kopanam /
ṛte 'mṛtā-paṭolībhyāṃ śuṇṭhī-kṛṣṇā-rasonataḥ // 35 //
kaṣāyaṃ prāya-śaḥ śītaṃ stambhanaṃ cābhayāṃ vinā /
rasāḥ kaṭv-amla-lavaṇā vīryeṇoṣṇā yathottaram // 36 //
10.36bv stambhanaṃ cābhayāmṛte
tiktaḥ kaṣāyo madhuras tad-vad eva ca śītalāḥ /
tiktaḥ kaṭuḥ kaṣāyaś ca rūkṣā baddha-malās tathā // 37 //
paṭv-amla-madhurāḥ snigdhāḥ sṛṣṭa-viṇ-mūtra-mārutāḥ /
paṭoḥ kaṣāyas tasmāc ca madhuraḥ paramaṃ guruḥ // 38 //
laghur amlaḥ kaṭus tasmāt tasmād api ca tiktakaḥ /
saṃyogāḥ sapta-pañcāśat kalpanā tu tri-ṣaṣṭi-dhā // 39 //
lavaṇād amla-madhurau kāryau syātāṃ yathā-kramam /
vāyor nir-anubandhasya pāka-śānti-pravṛttaye // 39.1+1 //
10.39.1+1dv pāka-śānti-prasaktaye
prāk tikto madhuraḥ paścāt kaṣāyo 'nte vidhīyate /
taiḥ pittaṃ śamam abhyeti pakvācchī-kṛta-piṇḍitam // 39.1+2 //
kaṭuḥ prāk tiktakaḥ paścāt kaṣāyo 'nte vidhīyate /
taiḥ śleṣmā śamam abhyeti pakvācchī-kṛta-piṇḍitaḥ // 39.1+3 //
10.39.1+3av kaṭukaḥ prāk tatas tiktaḥ 10.39.1+3dv pakvo 'cchī-kṛta-piṇḍitaḥ
rasānāṃ yaugika-tvena yathā-sthūlaṃ vibhajyate /
ekaika-hīnās tān pañca-daśa yānti rasā dvike // 40 //
10.40cv ekaika-hīnās te pañca- 10.40dv -pañca yānti rasā dvike
svādur dvikeṣu pañcāmlaś caturo lavaṇas trayam /
dvau tiktaḥ kaṭukaś caikaṃ yāti pañca-daśeti tu // 40+1 //
trike svādur daśāmlaḥ ṣaṭ trīn paṭus tikta ekakam /
catuṣkeṣu daśa svāduś caturo 'mlaḥ paṭuḥ sakṛt // 41 //
10.41cv catuṣke tu daśa svāduś
pañcakeṣv ekam evāmlo madhuraḥ pañca sevate /
dravyam ekaṃ ṣaḍ-āsvādam a-saṃyuktāś ca ṣaḍ rasāḥ // 42 //
ṣaṭ pañcakā ṣaṭ ca pṛthag rasāḥ syuś catur-dvikau pañca-daśa-prakārau /
bhedās trikā viṃśatir ekam eva dravyaṃ ṣaḍ-āsvādam iti tri-ṣaṣṭiḥ // 43 //
te rasānu-rasato rasa-bhedās tāratamya-parikalpanayā ca /
saṃbhavanti gaṇanāṃ samatītā doṣa-bheṣaja-vaśād upayojyāḥ // 44 //
Sūtrasthāna
doṣa-dhātu-malā mūlaṃ sadā dehasya taṃ calaḥ /
utsāhocchvāsa-niśvāsa-ceṣṭā-vega-pravartanaiḥ // 1 //
samyag-gatyā ca dhātūnām akṣāṇāṃ pāṭavena ca /
anugṛhṇāty a-vikṛtaḥ pittaṃ pakty-ūṣma-darśanaiḥ // 2 //
kṣut-tṛḍ-ruci-prabhā-medhā-dhī-śaurya-tanu-mārdavaiḥ /
śleṣmā sthira-tva-snigdha-tva-saṃdhi-bandha-kṣamādibhiḥ // 3 //
prīṇanaṃ jīvanaṃ lepaḥ sneho dhāraṇa-pūraṇe /
garbhotpādaś ca dhātūnāṃ śreṣṭhaṃ karma kramāt smṛtam // 4 //
avaṣṭambhaḥ purīṣasya mūtrasya kleda-vāhanam /
svedasya kleda-vidhṛtir vṛddhas tu kurute 'nilaḥ // 5 //
11.5cv svedasya keśa-vidhṛtir 11.5dv vṛddhaś ca kurute 'nilaḥ
kārśya-kārṣṇyoṣṇa-kāma-tva-kampānāha-śakṛd-grahān /
bala-nidrendriya-bhraṃśa-pralāpa-bhrama-dīna-tāḥ // 6 //
11.6av kārśya-kārṣṇyoṣṇa-kāmi-tva-
pīta-viṇ-mūtra-netra-tvak-kṣut-tṛḍ-dāhālpa-nidra-tāḥ /
pittaṃ śleṣmāgni-sadana-prasekālasya-gauravam // 7 //
śvaitya-śaitya-ślathāṅga-tvaṃ śvāsa-kāsāti-nidra-tāḥ /
raso 'pi śleṣma-vad raktaṃ visarpa-plīha-vidradhīn // 8 //
kuṣṭha-vātāsra-pittāsra-gulmopa-kuśa-kāmalāḥ /
vyaṅgāgni-nāśa-saṃmoha-rakta-tvaṅ-netra-mūtra-tāḥ // 9 //
11.9cv vyaṅgāgni-sāda-saṃmoha
māṃsaṃ gaṇḍārbuda-granthi-gaṇḍorūdara-vṛddhi-tāḥ /
kaṇṭhādiṣv adhi-māṃsaṃ ca tad-van medas tathā śramam // 10 //
11.10bv -gaṇḍorūdara-vṛddha-tāḥ
alpe 'pi ceṣṭite śvāsaṃ sphik-stanodara-lambanam /
asthy adhy-asthy adhi-dantāṃś ca majjā netrāṅga-gauravam // 11 //
11.13cv mūtraṃ tu vaster nistodaṃ
parvasu sthūla-mūlāni kuryāt kṛcchrāṇy arūṃṣi ca /
ati-strī-kāma-tāṃ vṛddhaṃ śuktaṃ śukrāśmarīm api // 12 //
kukṣāv ādhmānam āṭopaṃ gauravaṃ vedanāṃ śakṛt /
mūtraṃ tu vasti-nistodaṃ kṛte 'py a-kṛta-saṃjña-tām // 13 //
svedo 'ti-sveda-daurgandhya-kaṇḍūr evaṃ ca lakṣayet /
dūṣikādīn api malān bāhulya-guru-tādibhiḥ // 14 //
liṅgaṃ kṣīṇe 'nile 'ṅgasya sādo 'lpaṃ bhāṣitehitam /
saṃjñā-mohas tathā śleṣma-vṛddhy-uktāmaya-saṃbhavaḥ // 15 //
pitte mando 'nalaḥ śītaṃ prabhā-hāniḥ kaphe bhramaḥ /
śleṣmāśayānāṃ śūnya-tvaṃ hṛd-dravaḥ ślatha-saṃdhi-tā // 16 //
11.16dv hṛd-gadaḥ ślatha-saṃdhi-tā
rase raukṣyaṃ śramaḥ śoṣo glāniḥ śabdā-sahiṣṇu-tā /
rakte 'mla-śiśira-prīti-sirā-śaithilya-rūkṣa-tāḥ // 17 //
māṃse 'kṣa-glāni-gaṇḍa-sphik-śuṣka-tā-saṃdhi-vedanāḥ /
medasi svapanaṃ kaṭyāḥ plīhno vṛddhiḥ kṛśāṅga-tā // 18 //
asthny asthi-todaḥ śadanaṃ danta-keśa-nakhādiṣu /
asthnāṃ majjani sauṣiryaṃ bhramas timira-darśanam // 19 //
11.19av asthny asthi-todaḥ sadanaṃ
śukre cirāt prasicyeta śukraṃ śoṇitam eva vā /
todo 'ty-arthaṃ vṛṣaṇayor meḍhraṃ dhūmāyatīva ca // 20 //
purīṣe vāyur antrāṇi sa-śabdo veṣṭayann iva /
kukṣau bhramati yāty ūrdhvaṃ hṛt-pārśve pīḍayan bhṛśam // 21 //
11.21cv kukṣiṃ bhramati yāty ūrdhvaṃ
mūtre 'lpaṃ mūtrayet kṛcchrād vi-varṇaṃ sāsram eva vā /
svede roma-cyutiḥ stabdha-roma-tā sphuṭanaṃ tvacaḥ // 22 //
malānām ati-sūkṣmāṇāṃ dur-lakṣyaṃ lakṣayet kṣayam /
sva-malāyana-saṃśoṣa-toda-śūnya-tva-lāghavaiḥ // 23 //
doṣādīnāṃ yathā-svaṃ ca vidyād vṛddhi-kṣayau bhiṣak /
kṣayeṇa viparītānāṃ guṇānāṃ vardhanena ca // 24 //
vṛddhiṃ malānāṃ saṅgāc ca kṣayaṃ cāti-visargataḥ /
malocita-tvād dehasya kṣayo vṛddhes tu pīḍanaḥ // 25 //
tatrāsthani sthito vāyuḥ pittaṃ tu sveda-raktayoḥ /
śleṣmā śeṣeṣu tenaiṣām āśrayāśrayiṇāṃ mithaḥ // 26 //
yad ekasya tad anyasya vardhana-kṣapaṇauṣadham /
asthi-mārutayor naivaṃ prāyo vṛddhir hi tarpaṇāt // 27 //
śleṣmaṇānugatā tasmāt saṃkṣayas tad-viparyayāt /
vāyunānugato 'smāc ca vṛddhi-kṣaya-samudbhavān // 28 //
vikārān sādhayec chīghraṃ kramāl laṅghana-bṛṃhaṇaiḥ /
vāyor anya-tra taj-jāṃs tu tair evotkrama-yojitaiḥ // 29 //
viśeṣād rakta-vṛddhy-utthān rakta-sruti-virecanaiḥ /
māṃsa-vṛddhi-bhavān rogān śastra-kṣārāgni-karmabhiḥ // 30 //
sthaulya-kārśyopacāreṇa medo-jān asthi-saṃkṣayāt /
jātān kṣīra-ghṛtais tikta-saṃyutair vastibhis tathā // 31 //
11.31dv -saṃyuktair vastibhis tathā
majja-śukrodbhavān rogān bhojanaiḥ svādu-tiktakaiḥ /
vṛddhaṃ śukraṃ vyavāyādyair yac cānyac chukra-śoṣikam // 31+1 //
11.31+1av praty-anīkauṣadhaṃ majja- 11.31+1bv -śukra-vṛddhi-kṣaye hitam
viḍ-vṛddhi-jān atīsāra-kriyayā viṭ-kṣayodbhavān /
meṣāja-madhya-kulmāṣa-yava-māṣa-dvayādibhiḥ // 32 //
mūtra-vṛddhi-kṣayotthāṃś ca meha-kṛcchra-cikitsayā /
vyāyāmābhyañjana-sveda-madyaiḥ sveda-kṣayodbhavān // 33 //
11.33av mūtra-vṛddhi-kṣayotthāṃs tu
sva-sthāna-sthasya kāyāgner aṃśā dhātuṣu saṃśritāḥ /
teṣāṃ sādāti-dīptibhyāṃ dhātu-vṛddhi-kṣayodbhavaḥ // 34 //
pūrvo dhātuḥ paraṃ kuryād vṛddhaḥ kṣīṇaś ca tad-vidham /
doṣā duṣṭā rasair dhātūn dūṣayanty ubhaye malān // 35 //
adho dve sapta śirasi khāni sveda-vahāni ca /
malā malāyanāni syur yathā-svaṃ teṣv ato gadāḥ // 36 //
ojas tu tejo dhātūnāṃ śukrāntānāṃ paraṃ smṛtam /
hṛdaya-stham api vyāpi deha-sthiti-nibandhanam // 37 //
snigdhaṃ somātmakaṃ śuddham īṣal-lohita-pītakam /
yan-nāśe niyataṃ nāśo yasmiṃs tiṣṭhati tiṣṭhati // 38 //
niṣpadyante yato bhāvā vividhā deha-saṃśrayāḥ /
ojaḥ kṣīyeta kopa-kṣud-dhyāna-śoka-śramādibhiḥ // 39 //
bibheti dur-balo 'bhīkṣṇaṃ dhyāyati vyathitendriyaḥ /
duś-chāyo dur-manā rūkṣo bhavet kṣāmaś ca tat-kṣaye // 40 //
11.40cv vi-cchāyo dur-manā rūkṣo 11.40dv bhavet kṣāmaś ca tat-kṣayāt
jīvanīyauṣadha-kṣīra-rasādyās tatra bheṣajam /
ojo-vṛddhau hi dehasya tuṣṭi-puṣṭi-balodayaḥ // 41 //
11.41cv ojo-vṛddhau ca dehasya 11.41cv ojo-vṛddhau tu dehasya 11.41dv
tuṣṭi-puṣṭi-balodayāḥ
yad annaṃ dveṣṭi yad api prārthayetā-virodhi tu /
tat tat tyajan samaśnaṃś ca tau tau vṛddhi-kṣayau jayet // 42 //
11.42cv tat tat tyajan samaśnan vā
kurvate hi ruciṃ doṣā viparīta-samānayoḥ /
vṛddhāḥ kṣīṇāś ca bhūyiṣṭhaṃ lakṣayanty a-budhās tu na // 43 //
11.43av kurvanti hi ruciṃ doṣā
yathā-balaṃ yathā-svaṃ ca doṣā vṛddhā vitanvate /
rūpāṇi jahati kṣīṇāḥ samāḥ svaṃ karma kurvate // 44 //
ya eva dehasya samā vivṛddhyai ta eva doṣā viṣamā vadhāya /
yasmād atas te hita-caryayaiva kṣayād vivṛddher iva rakṣaṇīyāḥ // 45 //
11.45dv kṣayād vivṛddher api rakṣaṇīyāḥ
Sūtrasthāna
pakvāśaya-kaṭī-sakthi-śrotrāsthi-sparśanendriyam /
sthānaṃ vātasya tatrāpi pakvādhānaṃ viśeṣataḥ // 1 //
nābhir āmāśayaḥ svedo lasīkā rudhiraṃ rasaḥ /
dṛk sparśanaṃ ca pittasya nābhir atra viśeṣataḥ // 2 //
uraḥ-kaṇṭha-śiraḥ-kloma-parvāṇy āmāśayo rasaḥ /
medo ghrāṇaṃ ca jihvā ca kaphasya su-tarām uraḥ // 3 //
prāṇādi-bhedāt pañcātmā vāyuḥ prāṇo 'tra mūrdha-gaḥ /
uraḥ-kaṇṭha-caro buddhi-hṛdayendriya-citta-dhṛk // 4 //
ṣṭhīvana-kṣavathūdgāra-niḥśvāsānna-praveśa-kṛt /
uraḥ sthānam udānasya nāsā-nābhi-galāṃś caret // 5 //
12.5dv nāsā-nābhi-galāṃś caran
vāk-pravṛtti-prayatnorjā-bala-varṇa-smṛti-kriyaḥ /
vyāno hṛdi sthitaḥ kṛtsna-deha-cārī mahā-javaḥ // 6 //
gaty-apakṣepaṇotkṣepa-nimeṣonmeṣaṇādikāḥ /
prāyaḥ sarvāḥ kriyās tasmin pratibaddhāḥ śarīriṇām // 7 //
samāno 'gni-samīpa-sthaḥ koṣṭhe carati sarvataḥ /
annaṃ gṛhṇāti pacati vivecayati muñcati // 8 //
apāno 'pāna-gaḥ śroṇi-vasti-meḍhroru-go-caraḥ /
śukrārtava-śakṛn-mūtra-garbha-niṣkramaṇa-kriyaḥ // 9 //
pittaṃ pañcātmakaṃ tatra pakvāmāśaya-madhya-gam /
pañca-bhūtātmaka-tve 'pi yat taijasa-guṇodayāt // 10 //
tyakta-dravya-tvaṃ pākādi-karmaṇānala-śabditam /
pacaty annaṃ vibhajate sāra-kiṭṭau pṛthak tathā // 11 //
12.11dv sāra-kiṭṭe pṛthak tathā
tatra-stham eva pittānāṃ śeṣāṇām apy anugraham /
karoti bala-dānena pācakaṃ nāma tat smṛtam // 12 //
āmāśayāśrayaṃ pittaṃ rañjakaṃ rasa-rañjanāt /
buddhi-medhābhimānādyair abhipretārtha-sādhanāt // 13 //
sādhakaṃ hṛd-gataṃ pittaṃ rūpālocanataḥ smṛtam /
dṛk-stham ālocakaṃ tvak-sthaṃ bhrājakaṃ bhrājanāt tvacaḥ // 14 //
śleṣmā tu pañca-dhoraḥ-sthaḥ sa trikasya sva-vīryataḥ /
hṛdayasyānna-vīryāc ca tat-stha evāmbu-karmaṇā // 15 //
12.15av śleṣmāpi pañca-dhoraḥ-sthaḥ
kapha-dhāmnāṃ ca śeṣāṇāṃ yat karoty avalambanam /
ato 'valambakaḥ śleṣmā yas tv āmāśaya-saṃsthitaḥ // 16 //
12.16dv yas tv āmāśaya-saṃśritaḥ
kledakaḥ so 'nna-saṃghāta-kledanād rasa-bodhanāt /
bodhako rasanā-sthāyī śiraḥ-saṃstho 'kṣa-tarpaṇāt // 17 //
tarpakaḥ saṃdhi-saṃśleṣāc chleṣakaḥ saṃdhiṣu sthitaḥ /
iti prāyeṇa doṣāṇāṃ sthānāny a-vikṛtātmanām // 18 //
12.18bv chleṣakaḥ saṃdhi-saṃsthitaḥ
vyāpinām api jānīyāt karmāṇi ca pṛthak pṛthak /
uṣṇena yuktā rūkṣādyā vāyoḥ kurvanti saṃcayam // 19 //
śītena kopam uṣṇena śamaṃ snigdhādayo guṇāḥ /
śītena yuktās tīkṣṇādyāś cayaṃ pittasya kurvate // 20 //
uṣṇena kopaṃ mandādyāḥ śamaṃ śītopasaṃhitāḥ /
śītena yuktāḥ snigdhādyāḥ kurvate śleṣmaṇaś cayam // 21 //
uṣṇena kopaṃ tenaiva guṇā rūkṣādayaḥ śamam /
cayo vṛddhiḥ sva-dhāmny eva pradveṣo vṛddhi-hetuṣu // 22 //
viparīta-guṇecchā ca kopas tūn-mārga-gami-tā /
liṅgānāṃ darśanaṃ sveṣām a-svāsthyaṃ roga-saṃbhavaḥ // 23 //
sva-sthāna-sthasya sama-tā vikārā-saṃbhavaḥ śamaḥ /
caya-prakopa-praśamā vāyor grīṣmādiṣu triṣu // 24 //
varṣādiṣu tu pittasya śleṣmaṇaḥ śiśirādiṣu /
cīyate laghu-rūkṣābhir oṣadhibhiḥ samīraṇaḥ // 25 //
12.25av varṣādiṣu ca pittasya
tad-vidhas tad-vidhe dehe kālasyauṣṇyān na kupyati /
adbhir amla-vipākābhir oṣadhibhiś ca tādṛśam // 26 //
pittaṃ yāti cayaṃ kopaṃ na tu kālasya śaityataḥ /
cīyate snigdha-śītābhir udakauṣadhibhiḥ kaphaḥ // 27 //
tulye 'pi kāle dehe ca skanna-tvān na prakupyati /
iti kāla-sva-bhāvo 'yam āhārādi-vaśāt punaḥ // 28 //
12.28bv skanna-tvān na vikupyati
cayādīn yānti sadyo 'pi doṣāḥ kāle 'pi vā na tu /
vyāpnoti sahasā deham ā-pāda-tala-mastakam // 29 //
nivartate tu kupito malo 'lpālpaṃ jalaugha-vat /
nānā-rūpair a-saṃkhyeyair vikāraiḥ kupitā malāḥ // 30 //
tāpayanti tanuṃ tasmāt tad-dhetv-ākṛti-sādhanam /
śakyaṃ naikaika-śo vaktum ataḥ sāmānyam ucyate // 31 //
doṣā eva hi sarveṣāṃ rogāṇām eka-kāraṇam /
yathā pakṣī paripatan sarvataḥ sarvam apy ahaḥ // 32 //
chāyām atyeti nātmīyāṃ yathā vā kṛtsnam apy adaḥ /
vikāra-jātaṃ vividhaṃ trīn guṇān nātivartate // 33 //
tathā sva-dhātu-vaiṣamya-nimittam api sarva-dā /
vikāra-jātaṃ trīn doṣān teṣāṃ kope tu kāraṇam // 34 //
arthair a-sātmyaiḥ saṃyogaḥ kālaḥ karma ca duṣ-kṛtam /
hīnāti-mithyā-yogena bhidyate tat punas tri-dhā // 35 //
hīno 'rthenendriyasyālpaḥ saṃyogaḥ svena naiva vā /
ati-yogo 'ti-saṃsargaḥ sūkṣma-bhāsura-bhairavam // 36 //
aty-āsannāti-dūra-sthaṃ vi-priyaṃ vikṛtādi ca /
yad akṣṇā vīkṣyate rūpaṃ mithyā-yogaḥ sa dāruṇaḥ // 37 //
12.37dv mithyā-yogaḥ su-dāruṇaḥ
evam aty-ucca-pūty-ādīn indriyārthān yathā-yatham /
vidyāt kālas tu śītoṣṇa-varṣā-bhedāt tri-dhā mataḥ // 38 //
12.38dv -varṣa-bhedāt tri-dhā mataḥ
sa hīno hīna-śītādir ati-yogo 'ti-lakṣaṇaḥ /
mithyā-yogas tu nirdiṣṭo viparīta-sva-lakṣaṇaḥ // 39 //
kāya-vāk-citta-bhedena karmāpi vibhajet tri-dhā /
kāyādi-karmaṇo hīnā pravṛttir hīna-saṃjñakaḥ // 40 //
12.40cv kāyādi-karmaṇāṃ hīnā 12.40dv pravṛttir hīna-saṃjñikā
ati-yogo 'ti-vṛttis tu vegodīraṇa-dhāraṇam /
viṣamāṅga-kriyārambha-patana-skhalanādikam // 41 //
12.41av ati-yogo 'ti-vṛttiś ca
bhāṣaṇaṃ sāmi-bhuktasya rāga-dveṣa-bhayādi ca /
karma prāṇātipātādi daśa-dhā yac ca ninditam // 42 //
mithyā-yogaḥ samasto 'sāv iha vāmu-tra vā kṛtam /
nidānam etad doṣāṇāṃ kupitās tena naika-dhā // 43 //
12.43bv iha cāmu-tra vā kṛtam
kurvanti vividhān vyādhīn śākhā-koṣṭhāsthi-saṃdhiṣu /
śākhā raktādayas tvak ca bāhya-rogāyanaṃ hi tat // 44 //
12.44dv bāhya-rogāyanaṃ hi sā
tad-āśrayā maṣa-vyaṅga-gaṇḍālajy-arbudādayaḥ /
bahir-bhāgāś ca dur-nāma-gulma-śophādayo gadāḥ // 45 //
antaḥ koṣṭho mahā-srota āma-pakvāśayāśrayaḥ /
tat-sthānāḥ chardy-atīsāra-kāsa-śvāsodara-jvarāḥ // 46 //
antar-bhāgaṃ ca śophārśo-gulma-visarpa-vidradhi /
śiro-hṛdaya-vasty-ādi-marmāṇy asthnāṃ ca saṃdhayaḥ // 47 //
12.47dv -marmāṇy asthnāṃ tu saṃdhayaḥ
tan-nibaddhāḥ sirā-snāyu-kaṇḍarādyāś ca madhyamaḥ /
roga-mārgaḥ sthitās tatra yakṣma-pakṣa-vadhārditāḥ // 48 //
mūrdhādi-rogāḥ saṃdhy-asthi-trika-śūla-grahādayaḥ /
sraṃsa-vyāsa-vyadha-svāp a-sāda-ruk-toda-bhedanam // 49 //
saṅgāṅga-bhaṅga-saṃkoca-varta-harṣaṇa-tarpaṇam /
kampa-pāruṣya-sauṣirya-śoṣa-spandana-veṣṭanam // 50 //
stambhaḥ kaṣāya-rasa-tā varṇaḥ śyāvo 'ruṇo 'pi vā /
karmāṇi vāyoḥ pittasya dāha-rāgoṣma-pāki-tāḥ // 51 //
svedaḥ kledaḥ srutiḥ kothaḥ sadanaṃ mūrchanaṃ madaḥ /
kaṭukāmlau rasau varṇaḥ pāṇḍurāruṇa-varjitaḥ // 52 //
śleṣmaṇaḥ sneha-kāṭhinya-kaṇḍū-śīta-tva-gauravam /
bandhopalepa-staimitya-śophā-pakty-ati-nidra-tāḥ // 53 //
varṇaḥ śveto rasau svādu-lavaṇau cira-kāri-tā /
ity a-śeṣāmaya-vyāpi yad uktaṃ doṣa-lakṣaṇam // 54 //
darśanādyair avahitas tat samyag upalakṣayet /
vyādhy-avasthā-vibhāga-jñaḥ paśyann ārtān prati-kṣaṇam // 55 //
abhyāsāt prāpyate dṛṣṭiḥ karma-siddhi-prakāśinī /
ratnādi-sad-a-saj-jñānaṃ na śāstrād eva jāyate // 56 //
12.56av abhyāsāj jāyate dṛṣṭiḥ 12.56av abhyāsāt kevalaṃ dṛṣṭiḥ
dṛṣṭāpacāra-jaḥ kaś-cit kaś-cit pūrvāparādha-jaḥ /
tat-saṃkarād bhavaty anyo vyādhir evaṃ tri-dhā smṛtaḥ // 57 //
12.57bv kaś-cit pūrvāpacāra-jaḥ 12.57dv vyādhir evaṃ tri-dhā mataḥ
yathā-nidānaṃ doṣotthaḥ karma-jo hetubhir vinā /
mahārambho 'lpake hetāv ātaṅko doṣa-karma-jaḥ // 58 //
vipakṣa-śīlanāt pūrvaḥ karma-jaḥ karma-saṃkṣayāt /
gacchaty ubhaya-janmā tu doṣa-karma-kṣayāt kṣayam // 59 //
dvi-dhā sva-para-tantra-tvād vyādhayo 'ntyāḥ punar dvi-dhā /
pūrva-jāḥ pūrva-rūpākhyā jātāḥ paścād upadravāḥ // 60 //
yathā-sva-janmopaśayāḥ sva-tantrāḥ spaṣṭa-lakṣaṇāḥ /
viparītās tato 'nye tu vidyād evaṃ malān api // 61 //
tāō̃ lakṣayed avahito vikurvāṇān prati-jvaram /
teṣāṃ pradhāna-praśame praśamo '-śāmyatas tathā // 62 //
paścāc cikitset tūrṇaṃ vā bala-vantam upadravam /
vyādhi-kliṣṭa-śarīrasya pīḍā-kara-taro hi saḥ // 63 //
12.63av paścāc cikitset pūrvaṃ vā
vikāra-nāmā-kuśalo na jihrīyāt kadā-ca-na /
na hi sarva-vikārāṇāṃ nāmato 'sti dhruvā sthitiḥ // 64 //
sa eva kupito doṣaḥ samutthāna-viśeṣataḥ /
sthānāntarāṇi ca prāpya vikārān kurute bahūn // 65 //
tasmād vikāra-prakṛtīr adhiṣṭhānāntarāṇi ca /
buddhvā hetu-viśeṣāṃś ca śīghraṃ kuryād upakramam // 66 //
dūṣyaṃ deśaṃ balaṃ kālam analaṃ prakṛtiṃ vayaḥ /
sat-tvaṃ sātmyaṃ tathāhāram avasthāś ca pṛthag-vidhāḥ // 67 //
sūkṣma-sūkṣmāḥ samīkṣyaiṣāṃ doṣauṣadha-nirūpaṇe /
yo vartate cikitsāyāṃ na sa skhalati jātu cit // 68 //
gurv-alpa-vyādhi-saṃsthānaṃ sat-tva-deha-balā-balāt /
dṛśyate 'py anya-thā-kāraṃ tasminn avahito bhavet // 69 //
guruṃ laghum iti vyādhiṃ kalpayaṃs tu bhiṣag-bruvaḥ /
alpa-doṣākalanayā pathye vipratipadyate // 70 //
12.70bv kalayaṃs tu bhiṣag-bruvaḥ 12.70bv kalpayaṃs tu bhiṣag dhruvam
tato 'lpam alpa-vīryaṃ vā guru-vyādhau prayojitam /
udīrayet-tarāṃ rogān saṃśodhanam a-yogataḥ // 71 //
śodhanaṃ tv ati-yogena viparītaṃ viparyaye /
kṣiṇuyān na malān eva kevalaṃ vapur asyati // 72 //
12.72dv kevalaṃ vapur apy ati
ato 'bhiyuktaḥ satataṃ sarvam ālocya sarva-thā /
tathā yuñjīta bhaiṣajyam ārogyāya yathā dhruvam // 73 //
12.73dv ārogyāya yathā bhavet
vakṣyante 'taḥ paraṃ doṣā vṛddhi-kṣaya-vibhedataḥ /
pṛthak trīn viddhi saṃsargas tri-dhā tatra tu tān nava // 74 //
12.74cv pṛthak trīn viddhi saṃsargaṃ
trīn eva samayā vṛddhyā ṣaḍ ekasyātiśāyane /
trayo-daśa samasteṣu ṣaḍ dvy-ekātiśayena tu // 75 //
12.75dv ṣaḍ dvy-ekātiśayena ca
ekaṃ tulyādhikaiḥ ṣaṭ ca tāratamya-vikalpanāt /
pañca-viṃśatim ity evaṃ vṛddhaiḥ kṣīṇaiś ca tāvataḥ // 76 //
12.76cv pañca-viṃśatir ity evaṃ
ekaika-vṛddhi-sama-tā-kṣayaiḥ ṣaṭ te punaś ca ṣaṭ /
eka-kṣaya-dvandva-vṛddhyā sa-viparyayayāpi te // 77 //
bhedā dvi-ṣaṣṭir nirdiṣṭās tri-ṣaṣṭiḥ svāsthya-kāraṇam // 78ab //
saṃsargād rasa-rudhirādibhis tathaiṣāṃ // 78c //
12.78cv saṃsargād rasa-rudhirādibhis tathaitān
doṣāṃs tu kṣaya-sama-tā-vivṛddhi-bhedaiḥ // 78d //
12.78dv doṣāṇāṃ kṣaya-sama-tā-vivṛddhi-bhedaiḥ
ānantyaṃ tara-tama-yogataś ca yātān // 78e //
jānīyād avahita-mānaso yathā-svam // 78f //
Sūtrasthāna
vātasyopakramaḥ snehaḥ svedaḥ saṃśodhanaṃ mṛdu /
svādv-amla-lavaṇoṣṇāni bhojyāny abhyaṅga-mardanam // 1 //
veṣṭanaṃ trāsanaṃ seko madyaṃ paiṣṭika-gauḍikam /
snigdhoṣṇā vastayo vasti-niyamaḥ sukha-śīla-tā // 2 //
dīpanaiḥ pācanaiḥ snigdhāḥ snehāś cāneka-yonayaḥ /
viśeṣān medya-piśita-rasa-tailānuvāsanam // 3 //
pittasya sarpiṣaḥ pānaṃ svādu-śītair virecanam /
svādu-tikta-kaṣāyāṇi bhojanāny auṣadhāni ca // 4 //
su-gandhi-śīta-hṛdyānāṃ gandhānām upasevanam /
kaṇṭhe-guṇānāṃ hārāṇāṃ maṇīnām urasā dhṛtiḥ // 5 //
karpūra-candanośīrair anulepaḥ kṣaṇe kṣaṇe /
pradoṣaś candramāḥ saudhaṃ hāri gītaṃ himo 'nilaḥ // 6 //
a-yantraṇa-sukhaṃ mitraṃ putraḥ saṃdigdha-mugdha-vāk /
chandānuvartino dārāḥ priyāḥ śīla-vibhūṣitāḥ // 7 //
13.7av a-yantraṇa-mukhaṃ mitraṃ
śītāmbu-dhārā-garbhāṇi gṛhāṇy udyāna-dīrghikāḥ /
su-tīrtha-vipula-svaccha-salilāśaya-saikate // 8 //
sāmbho-ja-jala-tīrānte kāyamāne drumākule /
saumyā bhāvāḥ payaḥ sarpir virekaś ca viśeṣataḥ // 9 //
13.9bv kāyamānaṃ drumākule
śleṣmaṇo vidhinā yuktaṃ tīkṣṇaṃ vamana-recanam /
annaṃ rūkṣālpa-tīkṣṇoṣṇaṃ kaṭu-tikta-kaṣāyakam // 10 //
dīrgha-kāla-sthitaṃ madyaṃ rati-prītiḥ prajāgaraḥ /
aneka-rūpo vyāyāmaś cintā rūkṣaṃ vimardanam // 11 //
viśeṣād vamanaṃ yūṣaḥ kṣaudraṃ medo-ghnam auṣadham /
dhūmopavāsa-gaṇḍūṣā niḥ-sukha-tvaṃ sukhāya ca // 12 //
upakramaḥ pṛthag doṣān yo 'yam uddiśya kīrtitaḥ /
saṃsarga-saṃnipāteṣu taṃ yathā-svaṃ vikalpayet // 13 //
13.13dv taṃ yathā-svaṃ prakalpayet
graiṣmaḥ prāyo marut-pitte vāsantaḥ kapha-mārute /
maruto yoga-vāhi-tvāt kapha-pitte tu śāradaḥ // 14 //
caya eva jayed doṣaṃ kupitaṃ tv a-virodhayan /
sarva-kope balīyāṃsaṃ śeṣa-doṣā-virodhataḥ // 15 //
prayogaḥ śamayed vyādhim ekaṃ yo 'nyam udīrayet /
nāsau viśuddhaḥ śuddhas tu śamayed yo na kopayet // 16 //
13.16av prayogaḥ śamayed vyādhiṃ 13.16bv yo 'nyam anyam udīrayet
vyāyāmād ūṣmaṇas taikṣṇyād a-hitācaraṇād api /
koṣṭhāc chākhāsthi-marmāṇi druta-tvān mārutasya ca // 17 //
doṣā yānti tathā tebhyaḥ sroto-mukha-viśodhanāt /
vṛddhyābhiṣyandanāt pākāt koṣṭhaṃ vāyoś ca nigrahāt // 18 //
tatra-sthāś ca vilamberan bhūyo hetu-pratīkṣiṇaḥ /
te kālādi-balaṃ labdhvā kupyanty anyāśrayeṣv api // 19 //
tatrānya-sthāna-saṃstheṣu tadīyām a-baleṣu tu /
kuryāc cikitsāṃ svām eva balenānyābhibhāviṣu // 20 //
āgantuṃ śamayed doṣaṃ sthāninaṃ pratikṛtya vā /
prāyas tiryag-gatā doṣāḥ kleśayanty āturāṃś ciram // 21 //
sādhāraṇaṃ vā kurvīta kriyām ubhaya-yoginīm // 21.1+1 //
kuryān na teṣu tvarayā dehāgni-bala-vit kriyām /
śamayet tān prayogeṇa sukhaṃ vā koṣṭham ānayet // 22 //
jñātvā koṣṭha-prapannāṃś ca yathāsannaṃ vinirharet /
sroto-rodha-bala-bhraṃśa-gauravānila-mūḍha-tāḥ // 23 //
13.23dv -gauravānila-mūḍha-tā
ālasyā-pakti-niṣṭhīva-mala-saṅgā-ruci-klamāḥ /
liṅgaṃ malānāṃ sāmānāṃ nir-āmāṇāṃ viparyayaḥ // 24 //
viṇ-mūtra-nakha-danta-tvak-cakṣuṣāṃ pīta-tā bhavet /
rakta-tvam atha kṛṣṇa-tvaṃ pṛṣṭhāsthi-kaṭi-saṃdhi-ruk // 24.1+1 //
13.24.1+1dv pṛṣṭhāsthi-kaṭi-saṃdhiṣu
śiro-ruk jāyate tīvrā nidrā vi-rasa-tā mukhe /
kva-cic ca śvayathur gātre jvarātīsāra-harṣaṇam // 24.1+2 //
ūṣmaṇo 'lpa-bala-tvena dhātum ādyam a-pācitam /
duṣṭam āmāśaya-gataṃ rasam āmaṃ pracakṣate // 25 //
anye doṣebhya evāti-duṣṭebhyo 'nyo-'nya-mūrchanāt /
kodravebhyo viṣasyeva vadanty āmasya saṃbhavam // 26 //
āmena tena saṃpṛktā doṣā dūṣyāś ca dūṣitāḥ /
sāmā ity upadiśyante ye ca rogās tad-udbhavāḥ // 27 //
vāyuḥ sāmo vibandhāgni-sāda-stambhāntra-kūjanaiḥ /
vedanā-śopha-nistodaiḥ krama-śo 'ṅgāni pīḍayan // 27+1 //
vicared yuga-pac cāpi gṛhṇāti kupito bhṛśam /
snehādyair vṛddhim āyāti sūrya-meghodaye niśi // 27+2 //
nir-āmo viśado rūkṣo nir-vibandho 'lpa-vedanaḥ /
viparīta-guṇaiḥ śāntiṃ snigdhair yāti viśeṣataḥ // 27+3 //
dur-gandhi haritaṃ śyāvaṃ pittam amlaṃ ghanaṃ guru /
amlīkā-kaṇṭha-hṛd-dāha-karaṃ sāmaṃ vinirdiśet // 27+4 //
ā-tāmra-pītam aty-uṣṇaṃ rase kaṭukam a-sthiram /
pakvaṃ vi-gandhi vijñeyaṃ ruci-pakti-bala-pradam // 27+5 //
13.27+5dv ruci-vahni-bala-pradam
āvilas tantulaḥ styānaḥ kaṇṭha-deśe 'vatiṣṭhate /
sāmo balāso dur-gandhiḥ kṣud-udgāra-vighāta-kṛt // 27+6 //
phena-vān piṇḍitaḥ pāṇdur niḥ-sāro '-gandha eva ca /
pakvaḥ sa eva vijñeyaś cheda-vān vaktra-śuddhi-daḥ // 27+7 //
sarva-deha-pravisṛtān sāmān doṣān na nirharet /
līnān dhātuṣv an-utkliṣṭān phalād āmād rasān iva // 28 //
āśrayasya hi nāśāya te syur dur-nirhara-tvataḥ /
pācanair dīpanaiḥ snehais tān svedaiś ca pariṣkṛtān // 29 //
śodhayec chodhanaiḥ kāle yathāsannaṃ yathā-balam /
hanty āśu yuktaṃ vaktreṇa dravyam āmāśayān malān // 30 //
ghrāṇena cordhva-jatrūtthān pakvādhānād gudena ca /
utkliṣṭān adha ūrdhvaṃ vā na cāmān vahataḥ svayam // 31 //
dhārayed auṣadhair doṣān vidhṛtās te hi roga-dāḥ /
pravṛttān prāg ato doṣān upekṣeta hitāśinaḥ // 32 //
vibaddhān pācanais tais taiḥ pācayen nirhareta vā /
śrāvaṇe kārttike caitre māsi sādhāraṇe kramāt // 33 //
13.33bv pācayen nirharet tathā
prāvṛṭ-śarad-vasanteṣu māseṣv eteṣu śodhayet /
sādhāraṇeṣu vidhinā tri-māsāntaritān malān // 33+1 //
grīṣma-varṣā-hima-citān vāyv-ādīn āśu nirharet /
aty-uṣṇa-varṣa-śītā hi grīṣma-varṣā-himāgamāḥ // 34 //
saṃdhau sādhāraṇe teṣāṃ duṣṭān doṣān viśodhayet /
svastha-vṛttam abhipretya vyādhau vyādhi-vaśena tu // 35 //
trayaḥ sādhāraṇās teṣām antare prāvṛṣādayaḥ /
prāvṛṭ śuci-nabhau teṣu śarad ūrja-sahau smṛtau // 35.1+1 //
tapasyo madhu-māsaś ca vasantaḥ śodhanaṃ prati /
etān ṛtūn vikalpyaivaṃ dadyāt saṃśodhanaṃ bhiṣak // 35.1+2 //
kṛtvā śītoṣṇa-vṛṣṭīnāṃ pratīkāraṃ yathā-yatham /
prayojayet kriyāṃ prāptāṃ kriyā-kālaṃ na hāpayet // 36 //
yuñjyād an-annam annādau madhye 'nte kavaḍāntare /
grāse grāse muhuḥ sānnaṃ sāmudgaṃ niśi cauṣadham // 37 //
kaphodreke gade 'n-annaṃ balino roga-rogiṇoḥ /
annādau vi-guṇe 'pāne samāne madhya iṣyate // 38 //
vyāne 'nte prātar-āśasya sāyam-āśasya tūttare /
grāsa-grāsāntayoḥ prāṇe praduṣṭe mātariśvani // 39 //
muhur muhur viṣa-cchardi-hidhmā-tṛṭ-śvāsa-kāsiṣu /
yojyaṃ sa-bhojyaṃ bhaiṣajyaṃ bhojyaiś citrair a-rocake // 40 //
kampākṣepaka-hidhmāsu sāmudgaṃ laghu-bhojinām /
ūrdhva-jatru-vikāreṣu svapna-kāle praśasyate // 41 //
Sūtrasthāna
upakramyasya hi dvi-tvād dvi-dhaivopakramo mataḥ /
ekaḥ saṃtarpaṇas tatra dvitīyaś cāpatarpaṇaḥ // 1 //
bṛṃhaṇo laṅghanaś ceti tat-paryāyāv udāhṛtau /
bṛṃhaṇaṃ yad bṛhat-tvāya laṅghanaṃ lāghavāya yat // 2 //
dehasya bhavataḥ prāyo bhaumāpam itarac ca te /
snehanaṃ rūkṣaṇaṃ karma svedanaṃ stambhanaṃ ca yat // 3 //
bhūtānāṃ tad api dvaidhyād dvitayaṃ nātivartate /
śodhanaṃ śamanaṃ ceti dvi-dhā tatrāpi laṅghanam // 4 //
yad īrayed bahir doṣān pañca-dhā śodhanaṃ ca tat /
nirūho vamanaṃ kāya-śiro-reko 'sra-visrutiḥ // 5 //
na śodhayati yad doṣān samān nodīrayaty api /
samī-karoti viṣamān śamanaṃ tac ca sapta-dhā // 6 //
pācanaṃ dīpanaṃ kṣut-tṛḍ-vyāyāmātapa-mārutāḥ /
bṛṃhaṇaṃ śamanaṃ tv eva vāyoḥ pittānilasya ca // 7 //
bṛṃhayed vyādhi-bhaiṣajya-madya-strī-śoka-karśitān /
bhārādhvoraḥ-kṣata-kṣīṇa-rūkṣa-dur-bala-vātalān // 8 //
garbhiṇī-sūtikā-bāla-vṛddhān grīṣme 'parān api /
māṃsa-kṣīra-sitā-sarpir-madhura-snigdha-vastibhiḥ // 9 //
svapna-śayyā-sukhābhyaṅga-snāna-nirvṛti-harṣaṇaiḥ /
mehāma-doṣāti-snigdha-jvaroru-stambha-kuṣṭhinaḥ // 10 //
visarpa-vidradhi-plīha-śiraḥ-kaṇṭhākṣi-rogiṇaḥ /
sthūlāṃś ca laṅghayen nityaṃ śiśire tv aparān api // 11 //
tatra saṃśodhanaiḥ sthaulya-bala-pitta-kaphādhikān /
āma-doṣa-jvara-cchardir-atīsāra-hṛd-āmayaiḥ // 12 //
vibandha-gauravodgāra-hṛl-lāsādibhir āturān /
madhya-sthaulyādikān prāyaḥ pūrvaṃ pācana-dīpanaiḥ // 13 //
ebhir evāmayair ārtān hīna-sthaulya-balādhikān /
kṣut-tṛṣṇā-nigrahair doṣais tv ārtān madhya-balair dṛḍhān // 14 //
14.14cv kṣut-tṛṣṇā-nigrahair doṣair 14.14cv kṣut-tṛṣṇā-nigrahair doṣaiś
14.14dv cārtān madhya-balair dṛḍhān
samīraṇātapāyāsaiḥ kim utālpa-balair narān /
na bṛṃhayel laṅghanīyān bṛṃhyāṃs tu mṛdu laṅghayet // 15 //
yuktyā vā deśa-kālādi-balatas tān upācaret /
bṛṃhite syād balaṃ puṣṭis tat-sādhyāmaya-saṃkṣayaḥ // 16 //
vi-malendriya-tā sargo malānāṃ lāghavaṃ ruciḥ /
kṣut-tṛṭ-sahodayaḥ śuddha-hṛdayodgāra-kaṇṭha-tā // 17 //
vyādhi-mārdavam utsāhas tandrā-nāśaś ca laṅghite /
an-apekṣita-mātrādi-sevite kurutas tu te // 18 //
ati-sthaulyāti-kārśyādīn vakṣyante te ca sauṣadhāḥ /
rūpaṃ tair eva ca jñeyam ati-bṛṃhita-laṅghite // 19 //
14.19cv rūpaṃ tair eva vijñeyam
ati-sthaulyāpacī-meha-jvarodara-bhagandarān /
kāsa-saṃnyāsa-kṛcchrāma-kuṣṭhādīn ati-dāruṇān // 20 //
tatra medo-'nila-śleṣma-nāśanaṃ sarvam iṣyate /
kulattha-jūrṇa-śyāmāka-yava-mudga-madhūdakam // 21 //
mastu-daṇḍāhatāriṣṭa-cintā-śodhana-jāgaram /
madhunā tri-phalāṃ lihyād guḍūcīm abhayāṃ ghanam // 22 //
rasāñjanasya mahataḥ pañca-mūlasya gugguloḥ /
śilā-jatu-prayogaś ca sāgnimantha-raso hitaḥ // 23 //
14.23cv śilāhvasya prayogaś ca
viḍaṅgaṃ nāgaraṃ kṣāraḥ kāla-loha-rajo madhu /
yavāmalaka-cūrṇaṃ ca yogo 'ti-sthaulya-doṣa-jit // 24 //
vyoṣa-kaṭvī-varā-śigru-viḍaṅgātiviṣā-sthirāḥ /
hiṅgu-sauvarcalājājī-yavānī-dhānya-citrakāḥ // 25 //
niśe bṛhatyau hapuṣā pāṭhā mūlaṃ ca kembukāt /
eṣāṃ cūrṇaṃ madhu ghṛtaṃ tailaṃ ca sadṛśāṃśakam // 26 //
14.26dv tailaṃ ca sadṛśāṃśikam
saktubhiḥ ṣo-ḍaśa-guṇair yuktaṃ pītaṃ nihanti tat /
ati-sthaulyādikān sarvān rogān anyāṃś ca tad-vidhān // 27 //
hṛd-roga-kāmalā-śvitra-śvāsa-kāsa-gala-grahān /
buddhi-medhā-smṛti-karaṃ saṃnasyāgneś ca dīpanam // 28 //
ati-kārśyaṃ bhramaḥ kāsas tṛṣṇādhikyam a-rocakaḥ /
snehāgni-nidrā-dṛk-śrotra-śukraujaḥ-kṣut-svara-kṣayaḥ // 29 //
14.29av ati-kārśyaṃ bhramaḥ śvāsa- 14.29bv -tṛṣṇādhikyam a-rocakaḥ
vasti-hṛn-mūrdha-jaṅghoru-trika-pārśva-rujā jvaraḥ /
pralāpordhvānila-glāni-cchardi-parvāsthi-bhedanam // 30 //
14.30dv -cchardiḥ-parvāsthi-bhedanam
varco-mūtra-grahādyāś ca jāyante 'ti-vilaṅghanāt /
kārśyam eva varaṃ sthaulyān na hi sthūlasya bheṣajam // 31 //
14.31av viṇ-mūtrādi-grahādyāś ca 14.31dv na hi sthaulyasya bheṣajam
bṛṃhaṇaṃ laṅghanaṃ vālam ati-medo-'gni-vāta-jit /
madhura-snigdha-sauhityair yat saukhyena ca naśyati // 32 //
14.32av bṛṃhaṇaṃ laṅghanaṃ nālam 14.32cv madhura-sneha-sauhityair
14.32dv yat saukhyena vinaśyati
kraśimā sthavimāty-anta-viparīta-niṣevaṇaiḥ /
yojayed bṛṃhaṇaṃ tatra sarvaṃ pānānna-bheṣajam // 33 //
a-cintayā harṣaṇena dhruvaṃ saṃtarpaṇena ca /
svapna-prasaṅgāc ca kṛśo varāha iva puṣyati // 34 //
14.34av a-cintayā praharṣeṇa 14.34cv svapna-prasaṅgāc ca naro
na hi māṃsa-samaṃ kiñ-cid anyad deha-bṛhat-tva-kṛt /
māṃsāda-māṃsaṃ māṃsena saṃbhṛta-tvād viśeṣataḥ // 35 //
14.35dv saṃbhṛta-tvād viśiṣyate 14.35dv saṃbhṛta-tvād bṛhat-tva-kṛt
guru cā-tarpaṇaṃ sthūle viparītaṃ hitaṃ kṛśe /
yava-godhūmam ubhayos tad-yogyāhita-kalpanam // 36 //
14.36dv tad-yogya-hita-kalpanam 14.36dv tato grāhita-kalpanam
doṣa-gatyātiricyante grāhi-bhedy-ādi-bhedataḥ /
upakramā na te dvi-tvād bhinnā api gadā iva // 37 //
14.37cv upakramā na tu dvi-tvād
Sūtrasthāna
madana-madhuka-lambā-nimba-bimbī-viśālā-trapusa-kuṭaja-mūrvā-devadālī-kṛmighnam /
vidula-dahana-citrāḥ kośavatyau karañjaḥ kaṇa-lavaṇa-vacailā-sarṣapāś chardanāni // 1 //
nikumbha-kumbha-tri-phalā-gavākṣī-snuk-śaṅkhinī-nīlini-tilvakāni /
śamyāka-kampillaka-hemadugdhā dugdhaṃ ca mūtraṃ ca virecanāni // 2 //
madana-kuṭaja-kuṣṭha-devadālī-madhuka-vacā-daśa-mūla-dāru-rāsnāḥ /
yava-miśi-kṛtavedhanaṃ kulatthā madhu lavaṇaṃ trivṛtā nirūhaṇāni // 3 //
15.3cv yava-miśi-kṛtavedhanaṃ kulattho
vellāpāmārga-vyoṣa-dārvī-surālā bījaṃ śairīṣaṃ bārhataṃ śaigravaṃ ca /
sāro mādhūkaḥ saindhavaṃ tārkṣya-śailaṃ truṭyau pṛthvīkā śodhayanty uttamāṅgam // 4 //
bhadradāru nataṃ kuṣṭhaṃ daśa-mūlaṃ balā-dvayam /
vāyuṃ vīratarādiś ca vidāry-ādiś ca nāśayet // 5 //
15.5bv daśa-mūlaṃ balā-trayam 15.5dv vidāry-ādiś ca śodhayet
dūrvānantā nimba-vāsātmaguptā gundrābhīruḥ śītapākī priyaṅguḥ /
nyagrodhādiḥ padmakādiḥ sthire dve padmaṃ vanyaṃ śārivādiś ca pittam // 6 //
āragvadhādir arkādir muṣkakādyo 'sanādikaḥ /
surasādiḥ sa-mustādir vatsakādir balāsa-jit // 7 //
jīvantī-kākolyau mede dve mudga-māṣaparṇyau ca /
ṛṣabhaka-jīvaka-madhukaṃ ceti gaṇo jīvanīyākhyaḥ // 8 //
vidāri-pañcāṅgula-vṛścikālī-vṛścīva-devāhvaya-śūrpaparṇyaḥ /
kaṇḍūkarī jīvana-hrasva-saṃjñe dve pañcake gopasutā tripādī // 9 //
15.9bv -vṛścīva-devā-dvaya-śūrpaparṇyaḥ 15.9dv kaṇḍūkarī gopasutā tripādī
vidāry-ādir ayaṃ hṛdyo bṛṃhaṇo vāta-pitta-hā /
śoṣa-gulmāṅga-mardordhva-śvāsa-kāsa-haro gaṇaḥ // 10 //
15.10cv śoṣa-gulmāṅga-sādordhva-
śārivośīra-kāśmarya-madhūka-śiśira-dvayam /
yaṣṭī parūṣakaṃ hanti dāha-pittāsra-tṛḍ-jvarān // 11 //
padmaka-puṇḍrau vṛddhi-tugarddhyaḥ śṛṅgy amṛtā daśa jīvana-saṃjñāḥ /
stanya-karā ghnantīraṇa-pittaṃ prīṇana-jīvana-bṛṃhaṇa-vṛṣyāḥ // 12 //
parūṣakaṃ varā drākṣā kaṭphalaṃ katakāt phalam /
rājāhvaṃ dāḍimaṃ śākaṃ tṛṇ-mūtrāmaya-vāta-jit // 13 //
añjanaṃ phalinī māṃsī padmotpala-rasāñjanam /
sailā-madhuka-nāgāhvaṃ viṣāntar-dāha-pitta-nut // 14 //
15.14dv viṣāntar-dāha-pitta-jit 15.14dv viṣāntar-dāha-pitta-hṛt
paṭola-kaṭu-rohiṇī-candanaṃ madhusrava-guḍūci-pāṭhānvitam /
nihanti kapha-pitta-kuṣṭha-jvarān viṣaṃ vamim a-rocakaṃ kāmalām // 15 //
guḍūcī-padmakāriṣṭa-dhānakā-rakta-candanam /
pitta-śleṣma-jvara-cchardi-dāha-tṛṣṇā-ghnam agni-kṛt // 16 //
15.16bv -dhānyakā-rakta-candanam 15.16bv -dhānyakaṃ rakta-candanam
15.16bv -dhanikā-rakta-candanam
āragvadhendrayava-pāṭali-kākatiktā-nimbāmṛtā-madhurasā-sruva-vṛkṣa-pāṭhāḥ /
bhūnimba-sairyaka-paṭola-karañja-yugma-saptacchadāgni-suṣavī-phala-bāṇa-ghoṇṭāḥ // 17 //
āragvadhādir jayati cchardi-kuṣṭha-viṣa-jvarān /
kaphaṃ kaṇḍūṃ pramehaṃ ca duṣṭa-vraṇa-viśodhanaḥ // 18 //
15.18dv medodara-viśodhanaḥ
asana-tiniśa-bhūrja-śvetavāha-prakīryāḥ khadira-kadara-bhaṇḍī-śiṃśipā-meṣaśṛṅgyaḥ /
tri-hima-tala-palāśā joṅgakaḥ śāka-śālau kramuka-dhava-kaliṅga-cchāgakarṇāśvakarṇāḥ // 19 //
asanādir vijayate śvitra-kuṣṭha-kapha-krimīn /
pāṇḍu-rogaṃ pramehaṃ ca medo-doṣa-nibarhaṇaḥ // 20 //
15.20bv śvitra-kuṣṭha-vami-krimīn
varuṇa-sairyaka-yugma-śatāvarī-dahana-moraṭa-bilva-viṣāṇikāḥ /
dvi-bṛhatī-dvi-karañja-jayā-dvayaṃ bahalapallava-darbha-rujākarāḥ // 21 //
15.21av varaṇa-sairyaka-yugma-śatāvarī-
varuṇādiḥ kaphaṃ medo mandāgni-tvaṃ niyacchati /
āḍhya-vātaṃ śiraḥ-śūlaṃ gulmaṃ cāntaḥ sa-vidradhim // 22 //
15.22av varaṇādiḥ kaphaṃ medo 15.22cv adho-vātaṃ śiraḥ-śūlaṃ
ūṣakas tutthakaṃ hiṅgu kāsīsa-dvaya-saindhavam /
sa-śilā-jatu kṛcchrāśma-gulma-medaḥ-kaphāpaham // 23 //
15.23dv -gulma-meha-kaphāpaham
vellantarāraṇika-būka-vṛṣāśmabheda-gokaṇṭaketkaṭa-sahācara-bāṇa-kāśāḥ /
vṛkṣādanī-nala-kuśa-dvaya-guṇṭha-gundrā-bhallūka-moraṭa-kuraṇṭa-karambha-pārthāḥ // 24 //
15.24bv -gokaṇṭakotkaṭa-sahācara-bāṇa-kāśāḥ 15.24cv
vṛkṣādanī-nala-kuśa-dvaya-guntha-gundrā-
15.24cv vṛkṣādanī-nala-kuśa-dvaya-guñcha-gundrā- 15.24cv
vṛkṣādanī-nala-kuśa-dvaya-guccha-gundrā-
vargo vīratarādyo 'yaṃ hanti vāta-kṛtān gadān /
aśmarī-śarkarā-mūtra-kṛcchrāghāta-rujā-haraḥ // 25 //
15.25dv -kṛcchrāghāta-rujāpahaḥ
lodhra-śābaraka-lodhra-palāśā jiṅginī-sarala-kaṭphala-yuktāḥ /
kutsitāmba-kadalī-gataśokāḥ sailavālu-paripelava-mocāḥ // 26 //
15.26av lodhra-śābara-kadamba-palāśā 15.26bv jhiñjhiṇī-sarala-kaṭphala-yuktāḥ
eṣa lodhrādiko nāma medaḥ-kapha-haro gaṇaḥ /
yoni-doṣa-haraḥ stambhī varṇyo viṣa-vināśanaḥ // 27 //
arkālarkau nāgadantī viśalyā bhārgī rāsnā vṛścikālī prakīryā /
pratyakpuṣpī pītatailodakīryā śvetā-yugmaṃ tāpasānāṃ ca vṛkṣaḥ // 28 //
ayam arkādiko vargaḥ kapha-medo-viṣāpahaḥ /
kṛmi-kuṣṭha-praśamano viśeṣād vraṇa-śodhanaḥ // 29 //
15.29av ayam arkādiko nāma
surasa-yuga-phaṇijjaṃ kālamālā viḍaṅgaṃ kharabusa-vṛṣakarṇī-kaṭphalaṃ kāsamardaḥ /
kṣavaka-sarasi-bhārgī-kārmukāḥ kākamācī kulahala-viṣamuṣṭī bhūstṛṇo bhūtakeśī // 30 //
15.30bv kharabuka-vṛṣakarṇī-kaṭphalāḥ kāsamardaḥ 15.30bv
kharabusa-vṛṣakarṇī-kaṭphalāḥ kāsamardaḥ 15.30bc
kharamukha-vṛṣakarṇī-kaṭphalaṃ kāsamardaḥ 15.30cv
kṣavaka-surasi-bhārgī-kārmukāḥ kākamācī 15.30cv kṣavaka-surasi-bhārgī-kāmukāḥ
kākamācī 15.30cv kṣavaka-sarasi-bhārgī-kāmukāḥ kākamācī
15.30cv kṣavaka-svarasi-bhārgī-kārmukāḥ kākamācī
surasādir gaṇaḥ śleṣma-medaḥ-kṛmi-niṣūdanaḥ /
pratiśyāyā-ruci-śvāsa-kāsa-ghno vraṇa-śodhanaḥ // 31 //
muṣkaka-snug-varā-dvīpi-palāśa-dhava-śiṃśipāḥ /
gulma-mehāśmarī-pāṇḍu-medo-'rśaḥ-kapha-śukra-jit // 32 //
15.32bv -palāśa-dhava-śiṃśipam
vatsaka-mūrvā-bhārgī-kaṭukā marīcaṃ ghuṇapriyā ca gaṇḍīram /
elā pāṭhājājī kaṭvaṅga-phalājamoda-siddhārtha-vacāḥ // 33 //
jīraka-hiṅgu-viḍaṅgaṃ paśugandhā pañca-kolakaṃ hanti /
cala-kapha-medaḥ-pīnasa-gulma-jvara-śūla-dur-nāmnaḥ // 34 //
15.34dv paśugandhā pañca-kolakaṃ ghnanti
vacā-jalada-devāhva-nāgarātiviṣābhayāḥ /
haridrā-dvaya-yaṣṭy-āhva-kalaśī-kuṭajodbhavāḥ // 35 //
vacā-haridrādi-gaṇāv āmātīsāra-nāśanau /
medaḥ-kaphāḍhya-pavana-stanya-doṣa-nibarhaṇau // 36 //
15.36bv āmātīsāra-pācanau
priyaṅgu-puṣpāñjana-yugma-padmāḥ padmād rajo yojanavally anantā /
mānadrumo moca-rasaḥ samaṅgā punnāga-śītaṃ madanīya-hetuḥ // 37 //
15.37cv sāradrumo moca-rasaḥ samaṅgā 15.37dv punnāma-śītaṃ
madanīya-hetuḥ
ambaṣṭhā madhukaṃ namaskarī nandīvṛkṣa-palāśa-kacchurāḥ /
lodhraṃ dhātaki-bilva-peśike kaṭvaṅgaḥ kamalodbhavaṃ rajaḥ // 38 //
gaṇau priyaṅgv-ambaṣṭhādī pakvātīsāra-nāśanau /
saṃdhānīyau hitau pitte vraṇānām api ropaṇau // 39 //
mustā-vacāgni-dvi-niśā-dvi-tiktā-bhallāta-pāṭhā-tri-phalā-viṣākhyāḥ /
kuṣṭhaṃ truṭī haimavatī ca yoni-stanyāmaya-ghnā mala-pācanāś ca // 40 //
nyagrodha-pippala-sadāphala-lodhra-yugmaṃ jambū-dvayārjuna-kapītana-somavalkāḥ /
plakṣāmra-vañjula-piyāla-palāśa-nandī-kolī-kadamba-viralā-madhukaṃ madhūkam // 41 //
15.41av nyagrodha-pippala-sadāphala-lodhra-yugma- 15.41bv
-jambū-dvayārjuna-kapītana-somavalkāḥ
nyagrodhādir gaṇo vraṇyaḥ saṃgrāhī bhagna-sādhanaḥ /
medaḥ-pittāsra-tṛḍ-dāha-yoni-roga-nibarhaṇaḥ // 42 //
15.42av nyagrodhādir gaṇo varṇyaḥ 15.42dv -yoni-doṣa-nibarhaṇaḥ
elā-yugma-turuṣka-kuṣṭha-phalinī-māṃsī-jala-dhyāmakaṃ // 43a //
spṛkkā-coraka-coca-pattra-tagara-sthauṇeya-jātī-rasāḥ // 43b //
15.43bv -spṛkkā-coraka-coca-pattra-tagara-sthauṇeya-jātī-rasāḥ
śuktir vyāghranakho 'marāhvam aguruḥ śrīvāsakaḥ kuṅkumaṃ // 43c //
15.43cv śuktir vyāghranakho 'marāhvam aguruḥ śrīvāsakaṃ kuṅkumaṃ
15.43cv śukti-vyāghranakhau surāhvam aguruḥ śrīveṣṭakaḥ kuṅkumaṃ
caṇḍā-guggulu-deva-dhūpa-khapurāḥ punnāga-nāgāhvayam // 43d //
elādiko vāta-kaphau viṣaṃ ca viniyacchati /
varṇa-prasādanaḥ kaṇḍū-piṭikā-koṭha-nāśanaḥ // 44 //
15.44cv varṇyaḥ prasādanaḥ kaṇḍū-
śyāmā-dantī-dravantī-kramuka-kuṭaraṇā-śaṅkhinī-carma-sāhvā- // 45a //
15.45av śyāmā-dantī-dravantī-kramuka-kuṭaraṇī-śaṅkhinī-carma-sāhvā-
-svarṇakṣīrī-gavākṣī-śikhari-rajanaka-cchinnarohā-karañjāḥ // 45b //
bastāntrī vyādhighāto bahala-bahu-rasas tīkṣṇavṛkṣāt phalāni // 45c //
15.45cv bastāntrī vyādhighāto bahula-bahu-rasas tīkṣṇavṛkṣāt phalāni
śyāmādyo hanti gulmaṃ viṣama-ruci-kaphau hṛd-rujaṃ mūtra-kṛcchram // 45d //
trayas-triṃśad iti proktā vargās teṣu tv a-lābhataḥ /
yuñjyāt tad-vidham anyac ca dravyaṃ jahyād a-yaugikam // 46 //
ete vargā doṣa-dūṣyādy apekṣya kalka-kvātha-sneha-lehādi-yuktāḥ /
pāne nasye 'nvāsane 'ntar bahir vā lepābhyaṅgair ghnanti rogān su-kṛcchrān // 47 //
15.47av ete vargā doṣa-dūṣyādy avekṣya 15.47dv sekālepair ghnanti rogān
su-kṛcchrān
15.47dv svedābhyaṅgair ghnanti rogān su-kṛcchrān
Sūtrasthāna
guru-śīta-sara-snigdha-manda-sūkṣma-mṛdu-dravam /
auṣadhaṃ snehanaṃ prāyo viparītaṃ virūkṣaṇam // 1 //
sarpir majjā vasā tailaṃ sneheṣu pravaraṃ matam /
tatrāpi cottamaṃ sarpiḥ saṃskārasyānuvartanāt // 2 //
mādhuryād a-vidāhi-tvāj janmādy eva ca śīlanāt /
pitta-ghnās te yathā-pūrvam itara-ghnā yathottaram // 3 //
ghṛtāt tailaṃ guru vasā tailān majjā tato 'pi ca /
dvābhyāṃ tribhiś caturbhis tair yamakas tri-vṛto mahān // 4 //
svedya-saṃśodhya-madya-strī-vyāyāmāsakta-cintakāḥ /
vṛddha-bālā-bala-kṛśā rūkṣāḥ kṣīṇāsra-retasaḥ // 5 //
vātārta-syanda-timira-dāruṇa-pratibodhinaḥ /
snehyā na tv ati-mandāgni-tīkṣṇāgni-sthūla-dur-balāḥ // 6 //
ūru-stambhātisārāma-gala-roga-garodaraiḥ /
mūrchā-chardy-a-ruci-śleṣma-tṛṣṇā-madyaiś ca pīḍitāḥ // 7 //
apaprasūtā yukte ca nasye vastau virecane /
tatra dhī-smṛti-medhādi-kāṅkṣiṇāṃ śasyate ghṛtam // 8 //
16.8cv tatra dhī-smṛti-medhāgni-
granthi-nāḍī-kṛmi-śleṣma-medo-māruta-rogiṣu /
tailaṃ lāghava-dārḍhyārthi-krūra-koṣṭheṣu dehiṣu // 9 //
vātātapādhva-bhāra-strī-vyāyāma-kṣīṇa-dhātuṣu /
rūkṣa-kleśa-kṣamāty-agni-vātāvṛta-patheṣu ca // 10 //
śeṣau vasā tu saṃdhy-asthi-marma-koṣṭha-rujāsu ca /
tathā dagdhāhata-bhraṣṭa-yoni-karṇa-śiro-ruji // 11 //
tailaṃ prāvṛṣi varṣānte sarpir anyau tu mādhave /
ṛtau sādhāraṇe snehaḥ śasto 'hni vi-male ravau // 12 //
tailaṃ tvarāyāṃ śīte 'pi gharme 'pi ca ghṛtaṃ niśi /
niśy eva pitte pavane saṃsarge pitta-vaty api // 13 //
niśy anya-thā vāta-kaphād rogāḥ syuḥ pittato divā /
yuktyāvacārayet snehaṃ bhakṣyādy-annena vastibhiḥ // 14 //
nasyābhyañjana-gaṇḍūṣa-mūrdha-karṇākṣi-tarpaṇaiḥ /
rasa-bhedaikaka-tvābhyāṃ catuḥ-ṣaṣṭir vicāraṇāḥ // 15 //
snehasyānyābhibhūta-tvād alpa-tvāc ca kramāt smṛtāḥ /
yathokta-hetv-a-bhāvāc ca nāccha-peyo vicāraṇā // 16 //
16.16av snehasyānnābhibhūta-tvād 16.16dv nācchaḥ peyo vicāraṇā
snehasya kalpaḥ sa śreṣṭhaḥ sneha-karmāśu-sādhanāt /
dvābhyāṃ caturbhir aṣṭābhir yāmair jīryanti yāḥ kramāt // 17 //
hrasva-madhyottamā mātrās tās tābhyaś ca hrasīyasīm /
kalpayed vīkṣya doṣādīn prāg eva tu hrasīyasīm // 18 //
hyastane jīrṇa evānne sneho 'cchaḥ śuddhaye bahuḥ /
śamanaḥ kṣud-vato 'n-anno madhya-mātraś ca śasyate // 19 //
bṛṃhaṇo rasa-madyādyaiḥ sa-bhakto 'lpo hitaḥ sa ca /
bāla-vṛddha-pipāsārta-sneha-dviṇ-madya-śīliṣu // 20 //
16.20bv sa-bhakto 'lpo hitaś ca saḥ
strī-sneha-nitya-mandāgni-sukhita-kleśa-bhīruṣu /
mṛdu-koṣṭhālpa-doṣeṣu kāle coṣṇe kṛśeṣu ca // 21 //
prāṅ-madhyottara-bhakto 'sāv adho-madhyordhva-deha-jān /
vyādhīñ jayed balaṃ kuryād aṅgānāṃ ca yathā-kramam // 22 //
vāry uṣṇam acche 'nupibet snehe tat sukha-paktaye /
āsyopalepa-śuddhyai ca taubarāruṣkare na tu // 23 //
mūrchā dāho '-ratis tṛṣṇā jṛmbhā moha-bhrama-klamāḥ /
bhavanti jīryati snehe jīrṇaḥ syāt taiḥ śamaṃ gataiḥ // 23+1 //
jīrṇā-jīrṇa-viśaṅkāyāṃ punar uṣṇodakaṃ pibet /
tenodgāra-viśuddhiḥ syāt tataś ca laghu-tā ruciḥ // 24 //
bhojyo 'nnaṃ mātrayā pāsyan śvaḥ piban pīta-vān api /
dravoṣṇam an-abhiṣyandi nāti-snigdham a-saṃkaram // 25 //
uṣṇodakopacārī syād brahma-cārī kṣapāśayaḥ /
na vega-rodhī vyāyāma-krodha-śoka-himātapān // 26 //
pravāta-yāna-yānādhva-bhāṣyāty-āsana-saṃsthitīḥ /
nīcāty-uccopadhānāhaḥ-svapna-dhūma-rajāṃsi ca // 27 //
16.27bv -bhāṣyābhyāsana-saṃsthitīḥ 16.27bv -bhāṣyāty-aśana-saṃsthitīḥ
16.27bv -bhāṣyāty-āśana-saṃsthitīḥ
yāny ahāni pibet tāni tāvanty anyāny api tyajet /
sarva-karmasv ayaṃ prāyo vyādhi-kṣīṇeṣu ca kramaḥ // 28 //
upacāras tu śamane kāryaḥ snehe virikta-vat /
try-aham acchaṃ mṛdau koṣṭhe krūre sapta-dinaṃ pibet // 29 //
samyak-snigdho 'tha-vā yāvad ataḥ sātmyī-bhavet param /
vātānulomyaṃ dīpto 'gnir varcaḥ snigdham a-saṃhatam // 30 //
snehodvegaḥ klamaḥ samyak-snigdhe rūkṣe viparyayaḥ /
ati-snigdhe tu pāṇḍu-tvaṃ ghrāṇa-vaktra-guda-sravāḥ // 31 //
16.31av mṛdu-snigdhāṅga-tā glāniḥ 16.31bv snehodvego 'tha lāghavam 16.31bv
snehodvego 'ṅga-lāghavam 16.31cv ati-snigdhe tu pāṇḍu-tva- 16.31cv
vi-malendriya-tā samyak- 16.31dv -ghrāṇa-vaktra-guda-sravāḥ 16.31dv -snigdhe
rūkṣe viparyayaḥ
a-mātrayā-hito '-kāle mithyāhāra-vihārataḥ /
snehaḥ karoti śophārśas-tandrā-stambha-vi-saṃjña-tāḥ // 32 //
kaṇḍū-kuṣṭha-jvarotkleśa-śūlānāha-bhramādikān /
kṣut-tṛṣṇollekhana-sveda-rūkṣa-pānānna-bheṣajam // 33 //
16.33bv -śūlānāha-bala-kṣayān 16.33cv kṣut-tṛṣṇollekhanaṃ svedo 16.33dv
rūkṣaṃ pānānna-bheṣajam
takrāriṣṭa-khaloddāla-yava-śyāmāka-kodravāḥ /
pippalī-tri-phalā-kṣaudra-pathyā-go-mūtra-guggulu // 34 //
16.34av takrāriṣṭaṃ khaloddāla- 16.34bv -yava-śyāmāka-kodravam
yathā-svaṃ prati-rogaṃ ca sneha-vyāpadi sādhanam /
virūkṣaṇe laṅghana-vat kṛtāti-kṛta-lakṣaṇam // 35 //
snigdha-dravoṣṇa-dhanvottha-rasa-bhuk svedam ācaret /
snigdhas try-ahaṃ sthitaḥ kuryād virekaṃ vamanaṃ punaḥ // 36 //
16.36bv -rasa-bhuk svedam ācaran
ekāhaṃ dinam anyac ca kapham utkleśya tat-karaiḥ /
māṃsalā medurā bhūri-śleṣmāṇo viṣamāgnayaḥ // 37 //
snehocitāś ca ye snehyās tān pūrvaṃ rūkṣayet tataḥ /
saṃsnehya śodhayed evaṃ sneha-vyāpan na jāyate // 38 //
alaṃ malān īrayituṃ snehaś cā-sātmya-tāṃ gataḥ /
bāla-vṛddhādiṣu sneha-parihārā-sahiṣṇuṣu // 39 //
yogān imān an-udvegān sadyaḥ-snehān prayojayet /
prājya-māṃsa-rasās teṣu peyā vā sneha-bharjitā // 40 //
16.40dv peyā vā sneha-bharjitāḥ
tila-cūrṇaś ca sa-sneha-phāṇitaḥ kṛśarā tathā /
kṣīra-peyā ghṛtāḍhyoṣṇā dadhno vā sa-guḍaḥ saraḥ // 41 //
16.41av tila-cūrṇaṃ ca sa-sneha- 16.41bv -phāṇitaṃ kṛśarā tathā
peyā ca pañca-prasṛtā snehais taṇḍula-pañcamaiḥ /
saptaite snehanāḥ sadyaḥ snehāś ca lavaṇolbaṇāḥ // 42 //
16.42dv snehaś ca lavaṇolbaṇaḥ
tad dhy abhiṣyandy a-rūkṣaṃ ca sūkṣmam uṣṇaṃ vyavāyi ca /
guḍānūpāmiṣa-kṣīra-tila-māṣa-surā-dadhi // 43 //
16.43av tad dhi viṣyandy a-rūkṣaṃ ca
kuṣṭha-śopha-prameheṣu snehārthaṃ na prakalpayet /
tri-phalā-pippalī-pathyā-guggulv-ādi-vipācitān // 44 //
snehān yathā-svam eteṣāṃ yojayed a-vikāriṇaḥ /
kṣīṇānāṃ tv āmayair agni-deha-saṃdhukṣaṇa-kṣamān // 45 //
16.45av kṣīṇānām āmayair agni-
dīptāntarāgniḥ pariśuddha-koṣṭhaḥ pratyagra-dhātur bala-varṇa-yuktaḥ /
dṛḍhendriyo manda-jaraḥ śatāyuḥ snehopasevī puruṣaḥ pradiṣṭaḥ // 46 //
Sūtrasthāna
svedas tāpopanāhoṣma-drava-bhedāc catur-vidhaḥ /
tāpo 'gni-tapta-vasana-phāla-hasta-talādibhiḥ // 1 //
upanāho vacā-kiṇva-śatāhvā-devadārubhiḥ /
dhānyaiḥ samastair gandhaiś ca rāsnairaṇḍa-jaṭāmiṣaiḥ // 2 //
udrikta-lavaṇaiḥ sneha-cukra-takra-payaḥ-plutaiḥ /
kevale pavane śleṣma-saṃsṛṣṭe surasādibhiḥ // 3 //
pittena padmakādyais tu śālvaṇākhyaiḥ punaḥ punaḥ /
snigdhoṣṇa-vīryair mṛdubhiś carma-paṭṭair a-pūtibhiḥ // 4 //
17.4av pittena padmakādyaiś ca 17.4bv śālvalākhyaiḥ punaḥ punaḥ
a-lābhe vāta-jit pattra-kauśeyāvika-śāṭakaiḥ /
baddhaṃ rātrau divā muñcen muñced rātrau divā-kṛtam // 5 //
ūṣmā tūtkārikā-loṣṭa-kapālopala-pāṃsubhiḥ /
pattra-bhaṅgena dhānyena karīṣa-sikatā-tuṣaiḥ // 6 //
anekopāya-saṃtaptaiḥ prayojyo deśa-kālataḥ /
śigru-vāraṇakairaṇḍa-karañja-surasārjakāt // 7 //
śirīṣa-vāsā-vaṃśārka-mālatī-dīrghavṛntataḥ /
pattra-bhaṅgair vacādyaiś ca māṃsaiś cānūpa-vāri-jaiḥ // 8 //
daśa-mūlena ca pṛthak sahitair vā yathā-malam /
sneha-vadbhiḥ surā-śukta-vāri-kṣīrādi-sādhitaiḥ // 9 //
kumbhīr galantīr nāḍīr vā pūrayitvā rujārditam /
vāsasācchāditaṃ gātraṃ snigdhaṃ siñced yathā-sukham // 10 //
17.10cv vastrāvacchāditaṃ gātraṃ
tair eva vā dravaiḥ pūrṇaṃ kuṇḍaṃ sarvāṅga-ge 'nile /
avagāhyāturas tiṣṭhed arśaḥ-kṛcchrādi-rukṣu ca // 11 //
nivāte 'ntar-bahiḥ-snigdho jīrṇānnaḥ svedam ācaret /
vyādhi-vyādhita-deśartu-vaśān madhya-varāvaram // 12 //
17.12av nir-vāte 'ntar-bahiḥ-snigdho
kaphārto rūkṣaṇaṃ rūkṣo rūkṣaḥ snigdhaṃ kaphānile /
āmāśaya-gate vāyau kaphe pakvāśayāśrite // 13 //
17.13av kaphe taṃ rūkṣaṇai rūkṣo
rūkṣa-pūrvaṃ tathā sneha-pūrvaṃ sthānānurodhataḥ /
alpaṃ vaṅkṣaṇayoḥ sv-alpaṃ dṛṅ-muṣka-hṛdaye na vā // 14 //
17.14cv alpaṃ vaṅkṣaṇayoḥ svedaṃ
śīta-śūla-kṣaye svinno jāte 'ṅgānāṃ ca mārdave /
syāc chanair mṛditaḥ snātas tataḥ sneha-vidhiṃ bhajet // 15 //
pittāsra-kopa-tṛṇ-mūrchā-svarāṅga-sadana-bhramāḥ /
saṃdhi-pīḍā jvaraḥ śyāva-rakta-maṇḍala-darśanam // 16 //
svedāti-yogāc chardiś ca tatra stambhanam auṣadham /
viṣa-kṣārāgny-atīsāra-cchardi-mohātureṣu ca // 17 //
svedanaṃ guru tīkṣṇoṣṇaṃ prāyaḥ stambhanam anya-thā /
drava-sthira-sara-snigdha-rūkṣa-sūkṣmaṃ ca bheṣajam // 18 //
svedanaṃ stambhanaṃ ślakṣṇaṃ rūkṣa-sūkṣma-sara-dravam /
prāyas tiktaṃ kaṣāyaṃ ca madhuraṃ ca samāsataḥ // 19 //
stambhitaḥ syād bale labdhe yathoktāmaya-saṃkṣayāt /
stambha-tvak-snāyu-saṃkoca-kampa-hṛd-vāg-ghanu-grahaiḥ // 20 //
pādauṣṭha-tvak-karaiḥ śyāvair ati-stambhitam ādiśet /
na svedayed ati-sthūla-rūkṣa-dur-bala-mūrchitān // 21 //
stambhanīya-kṣata-kṣīṇa-kṣāma-madya-vikāriṇaḥ /
timirodara-vīsarpa-kuṣṭha-śoṣāḍhya-rogiṇaḥ // 22 //
17.22dv -kuṣṭha-śophāḍhya-rogiṇaḥ
pīta-dugdha-dadhi-sneha-madhūn kṛta-virecanān /
bhraṣṭa-dagdha-guda-glāni-krodha-śoka-bhayārditān // 23 //
17.23dv -krodha-śoka-bhayānvitān 17.23dv -krodha-rakta-kṣayānvitān
kṣut-tṛṣṇā-kāmalā-pāṇḍu-mehinaḥ pitta-pīḍitān /
garbhiṇīṃ puṣpitāṃ sūtāṃ mṛdu cātyayike gade // 24 //
17.24dv mṛdu tv ātyayike gade
śvāsa-kāsa-pratiśyāya-hidhmādhmāna-vibandhiṣu /
svara-bhedānila-vyādhi-śleṣmāma-stambha-gaurave // 25 //
aṅga-marda-kaṭī-pārśva-pṛṣṭha-kukṣi-hanu-grahe /
mahat-tve muṣkayoḥ khalyām āyāme vāta-kaṇṭake // 26 //
mūtra-kṛcchrārbuda-granthi-śukrāghātāḍhya-mārute /
svedaṃ yathā-yathaṃ kuryāt tad-auṣadha-vibhāgataḥ // 27 //
svedo hitas tv an-āgneyo vāte medaḥ-kaphāvṛte /
nivātaṃ gṛham āyāso guru-prāvaraṇaṃ bhayam // 28 //
upanāhāhava-krodhā bhūri-pānaṃ kṣudhātapaḥ // 28ū̆ //
17.28ū̆av upanāhāhava-krodha- 17.28ū̆bv -bhūri-pānaṃ kṣudhātapaḥ 17.28ū̆bv
bhūri-pāna-kṣud-ātapaḥ
svedayanti daśaitāni naram agni-guṇād ṛte // 28ū̆+1 //
sneha-klinnāḥ koṣṭha-gā dhātu-gā vā sroto-līnā ye ca śākhāsthi-saṃsthāḥ /
doṣāḥ svedais te dravī-kṛtya koṣṭhaṃ nītāḥ samyak śuddhibhir nirhriyante // 29 //
Sūtrasthāna
kaphe vidadhyād vamanaṃ saṃyoge vā kapholbaṇe /
tad-vad virecanaṃ pitte viśeṣeṇa tu vāmayet // 1 //
nava-jvarātisārādhaḥ-pittāsṛg-rāja-yakṣmiṇaḥ /
kuṣṭha-mehāpacī-granthi-ślīpadonmāda-kāsinaḥ // 2 //
śvāsa-hṛl-lāsa-vīsarpa-stanya-doṣordhva-rogiṇaḥ /
a-vāmyā garbhiṇī rūkṣaḥ kṣudhito nitya-duḥkhitaḥ // 3 //
18.3bv -stanya-rogordhva-rogiṇaḥ 18.3cv a-vāmyā garbhiṇī-rūkṣa- 18.3dv
-kṣudhitā nitya-duḥkhitāḥ
bāla-vṛddha-kṛśa-sthūla-hṛd-rogi-kṣata-dur-balāḥ /
prasakta-vamathu-plīha-timira-kṛmi-koṣṭhinaḥ // 4 //
ūrdhva-pravṛtta-vāyv-asra-datta-vasti-hata-svarāḥ /
mūtrāghāty udarī gulmī dur-vamo 'ty-agnir arśasaḥ // 5 //
18.5av ūrdhva-pravṛtta-vātāsra-
udāvarta-bhramāṣṭhīlā-pārśva-rug-vāta-rogiṇaḥ /
ṛte viṣa-garā-jīrṇa-viruddhābhyavahārataḥ // 6 //
18.6av udāvarta-śramāṣṭhīlā-
prasakta-vamathoḥ pūrve prāyeṇāma-jvaro 'pi ca /
dhūmāntaiḥ karmabhir varjyāḥ sarvair eva tv a-jīrṇinaḥ // 7 //
vireka-sādhyā gulmārśo-visphoṭa-vyaṅga-kāmalāḥ /
jīrṇa-jvarodara-gara-cchardi-plīha-halīmakāḥ // 8 //
18.8cv jīrṇa-jvarodara-cchardi- 18.8dv -plīhānāha-halīmakāḥ 18.8dv
-plīha-pāṇḍu-halīmakāḥ
vidradhis timiraṃ kācaḥ syandaḥ pakvāśaya-vyathā /
yoni-śukrāśrayā rogāḥ koṣṭha-gāḥ kṛmayo vraṇāḥ // 9 //
18.9cv yoni-śukra-gatā rogāḥ 18.9cv yoni-śukrāśayā rogāḥ
vātāsram ūrdhva-gaṃ raktaṃ mūtrāghātaḥ śakṛd-grahaḥ /
vāmyaś ca kuṣṭha-mehādyā na tu recyā nava-jvarī // 10 //
18.10av vātāsṛg ūrdhva-gaṃ raktaṃ 18.10dv na tu recyo nava-jvarī
alpāgny-adho-ga-pittāsra-kṣata-pāyv-atisāriṇaḥ /
sa-śalyāsthāpita-krūra-koṣṭhāti-snigdha-śoṣiṇaḥ // 11 //
18.11cv sa-śalyābhihata-krūra-
atha sādhāraṇe kāle snigdha-svinnaṃ yathā-vidhi /
śvo-vamyam utkliṣṭa-kaphaṃ matsya-māṣa-tilādibhiḥ // 12 //
18.12dv matsya-māṃsa-tilādibhiḥ 18.12dv māṃsa-māṣa-tilādibhiḥ
niśāṃ suptaṃ su-jīrṇānnaṃ pūrvāhṇe kṛta-maṅgalam /
nir-annam īṣat-snigdhaṃ vā peyayā pīta-sarpiṣam // 13 //
18.13av niśāṃ suptaṃ ca jīrṇānnaṃ
vṛddha-bālā-bala-klība-bhīrūn rogānurodhataḥ /
ā-kaṇṭhaṃ pāyitān madyaṃ kṣīram ikṣu-rasaṃ rasam // 14 //
18.14cv ā-kaṇṭhaṃ pāyayen madyaṃ
yathā-vikāra-vihitāṃ madhu-saindhava-saṃyutām /
koṣṭhaṃ vibhajya bhaiṣajya-mātrāṃ mantrābhimantritām // 15 //
brahma-dakṣāśvi-rudrendra-bhū-candrārkānilānalāḥ /
ṛṣayaḥ sauṣadhi-grāmā bhūta-saṃghāś ca pāntu vaḥ // 16 //
rasāyanam ivarṣīṇām a-marāṇām ivāmṛtam /
sudhevottama-nāgānāṃ bhaiṣajyam idam astu te // 17 //
18.17av rasāyanam ivarṣīṇāṃ 18.17bv devānām amṛtaṃ yathā
namo bhaga-vate bhaiṣajya-gurave vaiḍūrya-prabha-rājāya // 17+1 //
tathā-gatāyārhate samyak-saṃbuddhāya // 17+2 //
tad yathā // 17+3 //
bhaiṣajye bhaiṣajye mahā-bhaiṣajye samudgate svāhā // 17+4 //
18.17+4v bhaiṣajye bhaiṣajye mahā-bhaiṣajye bhaiṣajya-samudgate svāhā
18.17+4v bhaiṣajye mahā-bhaiṣajye samudgate svāhā
prāṅ-mukhaṃ pāyayet pīto muhūrtam anupālayet /
tan-manā jāta-hṛl-lāsa-prasekaś chardayet tataḥ // 18 //
18.18av prāṅ-mukhaṃ pāyayet pītaṃ 18.18av prāṅ-mukhaṃ pāyayet pīte
18.18dv -prasekaṃ chardayet tataḥ
aṅgulībhyām an-āyasto nālena mṛdunātha-vā /
gala-tālv a-rujan vegān a-pravṛttān pravartayan // 19 //
18.19dv nā-pravṛttān pravartayan 18.19dv nā-pravṛttān pravartayet 18.19dv
a-pravṛttān pravartayet
pravartayan pravṛttāṃś ca jānu-tulyāsane sthitaḥ /
ubhe pārśve lalāṭaṃ ca vamataś cāsya dhārayet // 20 //
prapīḍayet tathā nābhiṃ pṛṣṭhaṃ ca pratilomataḥ /
kaphe tīkṣṇoṣṇa-kaṭukaiḥ pitte svādu-himair iti // 21 //
vamet snigdhāmla-lavaṇaiḥ saṃsṛṣṭe marutā kaphe /
pittasya darśanaṃ yāvac chedo vā śleṣmaṇo bhavet // 22 //
hīna-vegaḥ kaṇā-dhātrī-siddhārtha-lavaṇodakaiḥ /
vamet punaḥ punas tatra vegānām a-pravartanam // 23 //
pravṛttiḥ sa-vibandhā vā kevalasyauṣadhasya vā /
a-yogas tena niṣṭhīva-kaṇḍū-koṭha-jvarādayaḥ // 24 //
nir-vibandhaṃ pravartante kapha-pittānilāḥ kramāt /
samyag-yoge 'ti-yoge tu phena-candraka-rakta-vat // 25 //
18.25dv phena-candrika-rakta-vat
manaḥ-prasādaḥ svāsthyaṃ cāvasthānaṃ ca svayaṃ bhavet /
vaiparītyam a-yogānāṃ na cāti-mahatī vyathā // 25.1+(1) //
18.25.1+(1)av manaḥ-prasādaḥ svāsthyaṃ ca 18.25.1+(1)
bv avasthānaṃ svayaṃ
bhavet
vamitaṃ kṣāma-tā dāhaḥ kaṇṭha-śoṣas tamo bhramaḥ /
ghorā vāyv-āmayā mṛtyur jīva-śoṇita-nirgamāt // 26 //
samyag-yogena vamitaṃ kṣaṇam āśvāsya pāyayet /
dhūma-trayasyānya-tamaṃ snehācāram athādiśet // 27 //
tataḥ sāyaṃ prabhāte vā kṣud-vān snātaḥ sukhāmbunā /
bhuñjāno rakta-śāly-annaṃ bhajet peyādikaṃ kramam // 28 //
18.28cv purāṇa-rakta-śālīnām 18.28cv bhuñjāno 'nnam apekṣeta 18.28dv
a-sneha-lavaṇoṣaṇam
18.28dv peyādikam imaṃ kramam 18.28dv peyādikam imaṃ kramāt 18.28dv
peyādikam amuṃ kramam
peyāṃ vilepīm a-kṛtaṃ kṛtaṃ ca yūṣaṃ rasaṃ trīn ubhayaṃ tathaikam /
krameṇa seveta naro 'nna-kālān pradhāna-madhyāvara-śuddhi-śuddhaḥ // 29 //
yathāṇur agnis tṛṇa-go-mayādyaiḥ saṃdhukṣyamāṇo bhavati krameṇa /
mahān sthiraḥ sarva-pacas tathaiva śuddhasya peyādibhir antarāgniḥ // 30 //
18.30dv śuddhasya peyādibhir antar-agniḥ
jaghanya-madhya-pravare tu vegāś catvāra iṣṭā vamane ṣaḍ aṣṭau /
daśaiva te dvi-tri-guṇā vireke prasthas tathā syād dvi-catur-guṇaś ca // 31 //
pittāvasānaṃ vamanaṃ virekād ardhaṃ kaphāntaṃ ca virekam āhuḥ /
dvi-trān sa-viṭkān apanīya vegān meyaṃ vireke vamane tu pītam // 32 //
athainaṃ vāmitaṃ bhūyaḥ sneha-svedopapāditam /
śleṣma-kāle gate jñātvā koṣṭhaṃ samyag virecayet // 33 //
bahu-pitto mṛduḥ koṣṭhaḥ kṣīreṇāpi viricyate /
prabhūta-mārutaḥ krūraḥ kṛcchrāc chyāmādikair api // 34 //
kaṣāya-madhuraiḥ pitte virekaḥ kaṭukaiḥ kaphe /
snigdhoṣṇa-lavaṇair vāyāv a-pravṛttau tu pāyayet // 35 //
uṣṇāmbu svedayed asya pāṇi-tāpena codaram /
utthāne 'lpe dine tasmin bhuktvānye-dyuḥ punaḥ pibet // 36 //
a-dṛḍha-sneha-koṣṭhas tu pibed ūrdhvaṃ daśāhataḥ /
bhūyo 'py upaskṛta-tanuḥ sneha-svedair virecanam // 37 //
yaugikaṃ samyag ālocya smaran pūrvam atikramam /
hṛt-kukṣy-a-śuddhir a-rucir utkleśaḥ śleṣma-pittayoḥ // 38 //
18.38bv smaran pūrvam anukramam
kaṇḍū-vidāhaḥ piṭikāh pīnaso vāta-viḍ-grahaḥ /
a-yoga-lakṣaṇaṃ yogo vaiparītye yathoditāt // 39 //
18.39av kaṇḍū-vidāhaḥ piṭikā
viṭ-pitta-kapha-vāteṣu niḥsṛteṣu kramāt sravet /
niḥ-śleṣma-pittam udakaṃ śvetaṃ kṛṣṇaṃ sa-lohitam // 40 //
māṃsa-dhāvana-tulyaṃ vā medaḥ-khaṇḍābham eva vā /
guda-niḥsaraṇaṃ tṛṣṇā bhramo netra-praveśanam // 41 //
18.41dv śramo netra-praveśanam
bhavanty ati-viriktasya tathāti-vamanāmayāḥ /
samyag-viriktam enaṃ ca vamanoktena yojayet // 42 //
dhūma-varjyena vidhinā tato vamita-vān iva /
krameṇānnāni bhuñjāno bhajet prakṛti-bhojanam // 43 //
manda-vahnim a-saṃśuddham a-kṣāmaṃ doṣa-dur-balam /
a-dṛṣṭa-jīrṇa-liṅgaṃ ca laṅghayet pīta-bheṣajam // 44 //
sneha-svedauṣadhotkleśa-saṅgair iti na bādhyate /
saṃśodhanāsra-visrāva-sneha-yojana-laṅghanaiḥ // 45 //
yāty agnir manda-tāṃ tasmāt kramaṃ peyādim ācaret /
srutālpa-pitta-śleṣmāṇaṃ madya-paṃ vāta-paittikam // 46 //
peyāṃ na pāyayet teṣāṃ tarpaṇādi-kramo hitaḥ /
a-pakvaṃ vamanaṃ dośān pacyamānaṃ virecanam // 47 //
18.47bv tarpaṇādiḥ kramo hitaḥ 18.47bv tarpaṇādiḥ kramo mataḥ 18.47bv
tarpaṇādi-kramo mataḥ
nirhared vamanasyātaḥ pākaṃ na pratipālayet /
dur-balo bahu-doṣaś ca doṣa-pākena yaḥ svayam // 48 //
viricyate bhedanīyair bhojyais tam upapādayet /
dur-balaḥ śodhitaḥ pūrvam alpa-doṣaḥ kṛśo naraḥ // 49 //
18.49bv bhojyais taṃ samupācaret
a-parijñāta-koṣṭhaś ca piben mṛdv alpam auṣadham /
varaṃ tad a-sakṛt-pītam anya-thā saṃśayāvaham // 50 //
18.50av varaṃ tad a-sakṛt-pītaṃ 18.50bv nānya-thā saṃśayāvaham
hared bahūṃś calān doṣān alpān alpān punaḥ punaḥ /
dur-balasya mṛdu-dravyair alpān saṃśamayet tu tān // 51 //
kleśayanti ciraṃ te hi hanyur vainam a-nirhṛtāḥ /
mandāgniṃ krūra-koṣṭhaṃ ca sa-kṣāra-lavaṇair ghṛtaiḥ // 52 //
18.52bv hanyuś cainam a-nirhṛtāḥ
saṃdhukṣitāgniṃ vijita-kapha-vātaṃ ca śodhayet /
rūkṣa-bahv-anila-krūra-koṣṭha-vyāyāma-śīlinām // 53 //
dīptāgnīnāṃ ca bhaiṣajyam a-virecyaiva jīryati /
tebhyo vastiṃ purā dadyāt tataḥ snigdhaṃ virecanam // 54 //
18.54cv tebhyo vastiṃ puro dadyāt
śakṛn nirhṛtya vā kiñ-cit tīkṣṇābhiḥ phala-vartibhiḥ /
pravṛttaṃ hi malaṃ snigdho vireko nirharet sukham // 55 //
viṣābhighāta-piṭikā-kuṣṭha-śopha-visarpiṇaḥ /
kāmalā-pāṇḍu-mehārtān nāti-snigdhān viśodhayet // 56 //
18.56dv nāti-snigdhān virecayet
sarvān sneha-virekaiś ca rūkṣais tu sneha-bhāvitān /
karmaṇāṃ vamanādīnāṃ punar apy antare 'ntare // 57 //
18.57bv rūkṣaiś ca sneha-bhāvitān
sneha-svedau prayuñjīta sneham ante balāya ca /
malo hi dehād utkleśya hriyate vāsaso yathā // 58 //
sneha-svedais tathotkliṣṭaḥ śodhyate śodhanair malaḥ /
sneha-svedāv an-abhyasya kuryāt saṃśodhanaṃ tu yaḥ // 59 //
18.59av sneha-svedais tathotkleśya 18.59bv hriyate śodhanair malaḥ
dāru śuṣkam ivān-āme śarīraṃ tasya dīryate // 59ū̆ab //
buddhi-prasādaṃ balam indriyāṇāṃ dhātu-sthira-tvaṃ jvalanasya dīptim /
cirāc ca pākaṃ vayasaḥ karoti saṃśodhanaṃ samyag-upāsyamānam // 60ū̆ //
18.60ū̆av buddheḥ prasādaṃ balam indriyāṇāṃ 18.60ū̆bv dhātoḥ sthira-tvaṃ
jvalanasya dīptim
Sūtrasthāna
vātolbaṇeṣu doṣeṣu vāte vā vastir iṣyate /
upakramāṇāṃ sarveṣāṃ so 'graṇīs tri-vidhas tu saḥ // 1 //
19.1dv so 'graṇīs tri-vidhaś ca saḥ
nirūho 'nvāsanaṃ vastir uttaras tena sādhayet /
gulmānāha-khuḍa-plīha-śuddhātīsāra-śūlinaḥ // 2 //
jīrṇa-jvara-pratiśyāya-śukrānila-mala-grahān /
vardhmāśmarī-rajo-nāśān dāruṇāṃś cānilāmayān // 3 //
an-āsthāpyās tv ati-snigdhaḥ kṣatorasko bhṛśaṃ kṛśaḥ /
āmātīsārī vami-mān saṃśuddho datta-nāvanaḥ // 4 //
śvāsa-kāsa-prasekārśo-hidhmādhmānālpa-vahnayaḥ /
śūna-pāyuḥ kṛtāhāro baddha-cchidrodakodarī // 5 //
19.5dv baddha-cchidra-dakodarī
kuṣṭhī ca madhu-mehī ca māsān sapta ca garbhiṇī /
āsthāpyā eva cānvāsyā viśeṣād ati-vahnayaḥ // 6 //
rūkṣāḥ kevala-vātārtā nānuvāsyās ta eva ca /
ye 'n-āsthāpyās tathā pāṇḍu-kāmalā-meha-pīnasāḥ // 7 //
nir-anna-plīha-viḍ-bhedi-guru-koṣṭha-kaphodarāḥ /
abhiṣyandi-bhṛśa-sthūla-kṛmi-koṣṭhāḍhya-mārutāḥ // 8 //
19.8bv -guru-koṣṭhaḥ kaphodarī 19.8cv abhiṣyandi-kṛśa-sthūla-
pīte viṣe gare 'pacyāṃ ślīpadī gala-gaṇḍa-vān /
tayos tu netraṃ hemādi-dhātu-dārv-asthi-veṇu-jam // 9 //
go-pucchākāram a-cchidraṃ ślakṣṇarju guṭikā-mukham /
ūne 'bde pañca pūrṇe 'sminn ā-saptabhyo 'ṅgulāni ṣaṭ // 10 //
saptame sapta tāny aṣṭau dvā-daśe ṣo-ḍaśe nava /
dvā-daśaiva paraṃ viṃśād vīkṣya varṣāntareṣu ca // 11 //
vayo-bala-śarīrāṇi pramāṇam abhivardhayet /
svāṅguṣṭhena samaṃ mūle sthaulyenāgre kaniṣṭhayā // 12 //
pūrṇe 'bde 'ṅgulam ādāya tad-ardhārdha-pravardhitam /
try-aṅgulaṃ paramaṃ chidraṃ mūle 'gre vahate tu yat // 13 //
mudgaṃ māṣaṃ kalāyaṃ ca klinnaṃ karkandhukaṃ kramāt /
mūla-cchidra-pramāṇena prānte ghaṭita-karṇikam // 14 //
vartyāgre pihitaṃ mūle yathā-svaṃ dvy-aṅgulāntaram /
karṇikā-dvitayaṃ netre kuryāt tatra ca yojayet // 15 //
19.15bv yathā-svaṃ dvy-aṅgulāntare 19.15dv kuryāt tatra prayojayet 19.15dv
kuryāt tatra tu yojayet
ajāvi-mahiṣādīnāṃ vastiṃ su-mṛditaṃ dṛḍham /
kaṣāya-raktaṃ niś-chidra-granthi-gandha-siraṃ tanum // 16 //
19.16av go-'jāvi-mahiṣādīnāṃ
grathitaṃ sādhu sūtreṇa sukha-saṃsthāpya-bheṣajam /
vasty-a-bhāve 'ṅka-pādaṃ vā nyased vāso 'tha-vā ghanam // 17 //
19.17av granthitaṃ sādhu sūtreṇa
nirūha-mātrā prathame prakuñco vatsare param /
prakuñca-vṛddhiḥ praty-abdaṃ yāvat ṣaṭ prasṛtās tataḥ // 18 //
19.18bv prakuñco vatsarāt param
prasṛtaṃ vardhayed ūrdhvaṃ dvā-daśāṣṭā-daśasya tu /
ā-saptater idaṃ mānaṃ daśaiva prasṛtāḥ param // 19 //
19.19bv dvā-daśāṣṭā-daśasya ca
yathā-yathaṃ nirūhasya pādo mātrānuvāsane /
āsthāpyaṃ snehitaṃ svinnaṃ śuddhaṃ labdha-balaṃ punaḥ // 20 //
anvāsanārhaṃ vijñāya pūrvam evānuvāsayet /
śīte vasante ca divā rātrau ke-cit tato 'nya-dā // 21 //
19.21dv rātrau ke-cit tato 'nya-thā
abhyakta-snātam ucitāt pāda-hīnaṃ hitaṃ laghu /
a-snigdha-rūkṣam aśitaṃ sānu-pānaṃ dravādi ca // 22 //
19.22dv sānu-pānaṃ dravādi vā
kṛta-caṅkramaṇaṃ mukta-viṇ-mūtraṃ śayane sukhe /
nāty-ucchrite na coc-chīrṣe saṃviṣṭaṃ vāma-pārśvataḥ // 23 //
saṃkocya dakṣiṇaṃ sakthi prasārya ca tato 'param /
athāsya netraṃ praṇayet snigdhe snigdha-mukhaṃ gude // 24 //
19.24dv snigdhaṃ snigdha-mukhe gude
ucchvāsya vaster vadane baddhe hastam a-kampayan /
pṛṣṭha-vaṃśaṃ prati tato nāti-druta-vilambitam // 25 //
nāti-vegaṃ na vā mandaṃ sakṛd eva prapīḍayet /
sāvaśeṣaṃ ca kurvīta vāyuḥ śeṣe hi tiṣṭhati // 26 //
19.26cv sāvaśeṣaṃ prakurvīta
datte tūttāna-dehasya pāṇinā tāḍayet sphijau /
tat-pārṣṇibhyāṃ tathā śayyāṃ pādataś ca trir utkṣipet // 27 //
tataḥ prasāritāṅgasya sopadhānasya pārṣṇike /
āhanyān muṣṭināṅgaṃ ca snehenābhyajya mardayet // 28 //
vedanārtam iti sneho na hi śīghraṃ nivartate /
yojyaḥ śīghraṃ nivṛtte 'nyaḥ sneho '-tiṣṭhann a-kārya-kṛt // 29 //
dīptāgniṃ tv āgata-snehaṃ sāyāhne bhojayel laghu /
nivṛtti-kālaḥ paramas trayo yāmas tataḥ param // 30 //
aho-rātram upekṣeta parataḥ phala-vartibhiḥ /
tīkṣṇair vā vastibhiḥ kuryād yatnaṃ sneha-nivṛttaye // 31 //
ati-raukṣyād an-āgacchan na cej jāḍyādi-doṣa-kṛt /
upekṣetaiva hi tato 'dhyuṣitaś ca niśāṃ pibet // 32 //
prātar nāgara-dhānyāmbhaḥ koṣṇaṃ kevalam eva vā /
anvāsayet tṛtīye 'hni pañcame vā punaś ca tam // 33 //
yathā vā sneha-paktiḥ syād ato 'ty-ulbaṇa-mārutān /
vyāyāma-nityān dīptāgnīn rūkṣāṃś ca prati-vāsaram // 34 //
ādhmāna-saṃkoca-purīṣa-bandha-kṣīṇendriya-tvā-ruci-bhaṅga-śūlāḥ /
pāṅgulya-śākhāśrita-vāta-bhagna-bandhāś ca sādhyā hy anuvāsanena // 34+1 //
19.34+1dv -vātāś ca sādhyā hy anuvāsanena
iti snehais tri-caturaiḥ snigdhe sroto-viśuddhaye /
nirūhaṃ śodhanaṃ yuñjyād a-snigdhe snehanaṃ tanoḥ // 35 //
pañcame 'tha tṛtīye vā divase sādhake śubhe /
madhyāhne kiñ-cid-āvṛtte prayukte bali-maṅgale // 36 //
abhyakta-sveditotsṛṣṭa-malaṃ nāti-bubhukṣitam /
avekṣya puruṣaṃ doṣa-bheṣajādīni cādarāt // 37 //
19.37cv avetya puruṣaṃ doṣa-
vastiṃ prakalpayed vaidyas tad-vidyair bahubhiḥ saha /
kvāthayed viṃśati-palaṃ dravyasyāṣṭau phalāni ca // 38 //
19.38bv tad-vedyair bahubhiḥ saha 19.38bv tad-vidhair bahubhiḥ saha
tataḥ kvāthāc caturthāṃśaṃ snehaṃ vāte prakalpayet /
pitte svasthe ca ṣaṣṭhāṃśam aṣṭamāṃśaṃ kaphe 'dhike // 39 //
19.39bv snehaṃ vāte 'nu kalpayet 19.39bv snehaṃ vāte tu kalpayet
sarva-tra cāṣṭamaṃ bhāgaṃ kalkād bhavati vā yathā /
nāty-accha-sāndra-tā vasteḥ pala-mātraṃ guḍasya ca // 40 //
madhu-paṭv-ādi-śeṣaṃ ca yuktyā sarvaṃ tad ekataḥ /
uṣṇāmbu-kumbhī-bāṣpeṇa taptaṃ khaja-samāhatam // 41 //
prakṣipya vastau praṇayet pāyau nāty-uṣṇa-śītalam /
nāti-snigdhaṃ na vā rūkṣaṃ nāti-tīkṣṇaṃ na vā mṛdu // 42 //
nāty-accha-sāndraṃ nonāti-mātraṃ nā-paṭu nāti ca /
lavaṇaṃ tad-vad amlaṃ ca paṭhanty anye tu tad-vidaḥ // 43 //
19.43dv vadanty anye tu tad-vidaḥ
mātrāṃ tri-palikāṃ kuryāt sneha-mākṣikayoḥ pṛthak /
karṣārdhaṃ māṇimanthasya svasthe kalka-pala-dvayam // 44 //
sarva-dravāṇāṃ śeṣāṇāṃ palāni daśa kalpayet /
mākṣikaṃ lavaṇaṃ snehaṃ kalkaṃ kvātham iti kramāt // 45 //
āvapeta nirūhāṇām eṣa saṃyojane vidhiḥ /
uttāno datta-mātre tu nirūhe tan-manā bhavet // 46 //
kṛtopadhānaḥ sañjāta-vegaś cotkaṭakaḥ sṛjet /
āgatau paramaḥ kālo muhūrto mṛtyave param // 47 //
19.47bv -vegaś cotkaṭukaḥ sṛjet 19.47bv -vegaś cotkuṭakaḥ sṛjet 19.47dv
muhūrto mṛtyave paraḥ
tatrānulomikaṃ sneha-kṣāra-mūtrāmla-kalpitam /
tvaritaṃ snigdha-tīkṣṇoṣṇaṃ vastim anyaṃ prapīḍayet // 48 //
19.48av tatrānulomika-sneha-
vidadyāt phala-vartiṃ vā svedanottrāsanādi ca /
svayam eva nivṛtte tu dvitīyo vastir iṣyate // 49 //
19.49bv svedanotrāsanādi vā
tṛtīyo 'pi caturtho 'pi yāvad vā su-nirūḍha-tā /
virikta-vac ca yogādīn vidyād yoge tu bhojayet // 50 //
19.50bv yāvad vā su-nirūha-tā 19.50dv vidyād yoge tu yojayet
koṣṇena vāriṇā snātaṃ tanu-dhanva-rasaudanam /
vikārā ye nirūḍhasya bhavanti pracalair malaiḥ // 51 //
19.51av koṣṇena vāriṇā snānaṃ 19.51cv vikārā ye nirūhasya
te sukhoṣṇāmbu-siktasya yānti bhukta-vataḥ śamam /
atha vātārditaṃ bhūyaḥ sadya evānuvāsayet // 52 //
samyag-dhīnāti-yogāś ca tasya syuḥ sneha-pīta-vat /
kiñ-cit-kālaṃ sthito yaś ca sa-purīṣo nivartate // 53 //
19.53cv kiñ-cit-kālaṃ sthito yasya
sānulomānilaḥ snehas tat siddham anuvāsanam /
ekaṃ trīn vā balāse tu sneha-vastīn prakalpayet // 54 //
19.54dv sneha-vastīn prayojayet
pañca vā sapta vā pitte navaikā-daśa vānile /
punas tato 'py a-yugmāṃs tu punar āsthāpanaṃ tataḥ // 55 //
kapha-pittānileṣv annaṃ yūṣa-kṣīra-rasaiḥ kramāt /
vāta-ghnauṣadha-niḥkvātha-trivṛtā-saindhavair yutaḥ // 56 //
vastir eko 'nile snigdhaḥ svādv-amloṣṇo rasānvitaḥ /
nyagrodhādi-gaṇa-kvātha-padmakādi-sitā-yutau // 57 //
19.57bv svādv-amloṣṇa-rasānvitaḥ
pitte svādu-himau sājya-kṣīrekṣu-rasa-mākṣikau /
āragvadhādi-niḥkvātha-vatsakādi-yutās trayaḥ // 58 //
rūkṣāḥ sa-kṣaudra-go-mūtrās tīkṣṇoṣṇa-kaṭukāḥ kaphe /
trayas te saṃnipāte 'pi doṣān ghnanti yataḥ kramāt // 59 //
19.59cv trayaś ca saṃnipāte 'pi
tribhyaḥ paraṃ vastim ato necchanty anye cikitsakāḥ /
na hi doṣaś caturtho 'sti punar dīyeta yaṃ prati // 60 //
19.60av nācārya-carakasyāto 19.60bv vastis tribhyaḥ paraṃ mataḥ
utkleśanaṃ śuddhi-karaṃ doṣāṇāṃ śamanaṃ kramāt /
tri-dhaiva kalpayed vastim ity anye 'pi pracakṣate // 61 //
19.61cv tri-dhaivaṃ kalpayed vastim
doṣauṣadhādi-balataḥ sarvam etat pramāṇayet /
samyaṅ-nirūḍha-liṅgaṃ tu nā-saṃbhāvya nivartayet // 62 //
prāk sneha ekaḥ pañcānte dvā-daśāsthāpanāni ca /
sānvāsanāni karmaivaṃ vastayas triṃśad īritāḥ // 63 //
kālaḥ pañca-daśaiko 'tra prāk sneho 'nte trayas tathā /
ṣaṭ pañca-vasty-antaritā yogo 'ṣṭau vastayo 'tra tu // 64 //
trayo nirūhāḥ snehāś ca snehāv ādy-antayor ubhau /
sneha-vastiṃ nirūhaṃ vā naikam evātiśīlayet // 65 //
utkleśāgni-vadhau snehān nirūhān maruto bhayam /
tasmān nirūḍhaḥ snehyaḥ syān nirūhyaś cānuvāsitaḥ // 66 //
sneha-śodhana-yuktyaivaṃ vasti-karma tri-doṣa-jit /
hrasvayā sneha-pānasya mātrayā yojitaḥ samaḥ // 67 //
mātrā-vastiḥ smṛtaḥ snehaḥ śīlanīyaḥ sadā ca saḥ /
bāla-vṛddhādhva-bhāra-strī-vyāyāmāsakta-cintakaiḥ // 68 //
19.68cv bāla-vṛddhādhva-bhāṣya-strī-
vāta-bhagnā-balālpāgni-nṛpeśvara-sukhātmabhiḥ /
doṣa-ghno niṣ-parīhāro balyaḥ sṛṣṭa-malaḥ sukhaḥ // 69 //
19.69bv -nṛpaiśvarya-sukhātmabhiḥ
vastau rogeṣu nārīṇāṃ yoni-garbhāśayeṣu ca /
dvi-trāsthāpana-śuddhebhyo vidadhyād vastim uttaram // 70 //
āturāṅgula-mānena tan-netraṃ dvā-daśāṅgulam /
vṛttaṃ go-puccha-van mūla-madyayoḥ kṛta-karṇikam // 71 //
siddhārthaka-praveśāgraṃ ślakṣṇaṃ hemādi-saṃbhavam /
kundāśvamāra-sumanaḥ-puṣpa-vṛntopamaṃ dṛḍham // 72 //
tasya vastir mṛdu-laghur mātrā śuktir vikalpya vā /
atha snātāśītasyāsya sneha-vasti-vidhānataḥ // 73 //
19.73bv mātrā śuktir vikalpya ca 19.73bv mātrā śuktiḥ prakalpya vā
ṛjoḥ sukhopaviṣṭasya pīṭhe jānu-same mṛdau /
hṛṣṭe meḍhre sthite carjau śanaiḥ sroto-viśuddhaye // 74 //
sūkṣmāṃ śalākāṃ praṇayet tayā śuddhe anu-sevani /
ā-mehanāntaṃ netraṃ ca niṣ-kampaṃ guda-vat tataḥ // 75 //
19.75bv tayā śuddhe anu-sevanīm
pīḍite 'ntar-gate snehe sneha-vasti-kramo hitaḥ /
vastīn anena vidhinā dadyāt trīṃś caturo 'pi vā // 76 //
19.76av pīḍite 'nugate snehe
anuvāsana-vac cheṣaṃ sarvam evāsya cintayet /
strīṇām ārtava-kāle tu yonir gṛhṇāty apāvṛteḥ // 77 //
vidadhīta tadā tasmād an-ṛtāv api cātyaye /
yoni-vibhraṃśa-śūleṣu yoni-vyāpady asṛg-dare // 78 //
netraṃ daśāṅgulaṃ mudga-praveśaṃ catur-aṅgulam /
apatya-mārge yojyaṃ syād dvy-aṅgulaṃ mūtra-vartmani // 79 //
mūtra-kṛcchra-vikāreṣu bālānāṃ tv ekam aṅgulam /
prakuñco madhyamā mātrā bālānāṃ śuktir eva tu // 80 //
uttānāyāḥ śayānāyāḥ samyak saṃkocya sakthinī /
ūrdhva-jānvās tri-caturān aho-rātreṇa yojayet // 81 //
vastīṃs tri-rātram evaṃ ca sneha-mātrāṃ vivardhayan /
try-aham eva ca viśramya praṇidadhyāt punas try-aham // 82 //
19.82bv sneha-mātrāṃ vivardhayet
pakṣād vireko vamite tataḥ pakṣān nirūhaṇam /
sadyo nirūḍhaś cānvāsyaḥ sapta-rātrād virecitaḥ // 83 //
yathā kusumbhādi-yutāt toyād rāgaṃ haret paṭaḥ /
tathā dravī-kṛtād dehād vastir nirharate malān // 84 //
śākhā-gatāḥ koṣṭha-gatāś ca rogā marmordhva-sarvāvayavāṅga-jāś ca /
ye santi teṣāṃ na tu kaś-cid anyo vāyoḥ paraṃ janmani hetur asti // 85 //
19.85cv ye santi teṣāṃ na hi kaś-cid anyo
viṭ-śleṣma-pittādi-maloccayānāṃ vikṣepa-saṃhāra-karaḥ sa yasmāt /
tasyāti-vṛddhasya śamāya nānyad vaster vinā bheṣajam asti kiñ-cit // 86 //
19.86av viṭ-śleṣma-pittādi-malācayānāṃ 19.86av viṭ-śleṣma-pittādi-malāśayānāṃ
19.86av viṇ-mūtra-pittādi-malāśayānāṃ 19.86bv vikṣepa-saṃhāra-karo hi vāyuḥ
19.86dv vasteḥ samaṃ bheṣajam asti yasmāt
tasmāc cikitsārdha iti pradiṣṭaḥ kṛtsnā cikitsāpi ca vastir ekaiḥ /
tathā nijāgantu-vikāra-kāri-raktauṣadha-tvena sirā-vyadho 'pi // 87 //
19.87av tasmāc cikitsārdham iti pradiṣṭaḥ 19.87bv kṛtsnā cikitsāpi ca vastir eke
Sūtrasthāna
ūrdhva-jatru-vikāreṣu viśeṣān nasyam iṣyate /
nāsā hi śiraso dvāraṃ tena tad vyāpya hanti tān // 1 //
virecanaṃ bṛṃhaṇaṃ ca śamanaṃ ca tri-dhāpi tat /
virecanaṃ śiraḥ-śūla-jāḍya-syanda-galāmaye // 2 //
20.2bv śamanaṃ ca tri-dhā bhavet
marśa-dhmānāvapīḍākhyais tat punaḥ ṣaḍ-vidhaṃ smṛtam // 2.1+1 //
20.2.1+1av marśa-dhmānāvapīḍākhyāt
śopha-gaṇḍa-kṛmi-granthi-kuṣṭhāpasmāra-pīnase /
bṛṃhaṇaṃ vāta-je śūle sūryāvarte svara-kṣaye // 3 //
snehena tīkṣṇaiḥ siddhena kalka-kvāthādibhiś ca tat // 3.1+1 //
nāsāsya-śoṣe vāk-saṅge kṛcchra-bodhe 'va-bāhuke /
śamanaṃ nīlikā-vyaṅga-keśa-doṣākṣi-rājiṣu // 4 //
20.4dv -keśa-doṣākṣi-rogiṣu 20.4dv -keśa-doṣākṣi-roga-jit
yathā-svaṃ yaugikaiḥ snehair yathā-svaṃ ca prasādhitaiḥ /
kalka-kvāthādibhiś cādyaṃ madhu-paṭv-āsavair api // 5 //
bṛṃhaṇaṃ dhanva-māṃsottha-rasāsṛk-khapurair api /
śamanaṃ yojayet pūrvaiḥ kṣīreṇa salilena vā // 6 //
20.6dv kṣīreṇa salilena ca 20.6dv kṣīreṇa ca jalena ca
marśaś ca pratimarśaś ca dvi-dhā sneho 'tra mātrayā /
kalkādyair avapīḍas tu sa tīkṣṇair mūrdha-recanaḥ // 7 //
20.7dv tīkṣṇair mūrdha-virecanaḥ
dhmānaṃ virecanaś cūrṇo yuñjyāt taṃ mukha-vāyunā /
ṣaḍ-aṅgula-dvi-mukhayā nāḍyā bheṣaja-garbhayā // 8 //
20.8av dhmānaṃ virecanaiś cūrṇair 20.8dv nāḍyā bhaiṣajya-garbhayā
sa hi bhūri-taraṃ doṣaṃ cūrṇa-tvād apakarṣati /
pradeśiny-aṅgulī-parva-dvayān magna-samuddhṛtāt // 9 //
yāvat pataty asau bindur daśāṣṭau ṣaṭ krameṇa te /
marśasyotkṛṣṭa-madhyonā mātrās tā eva ca kramāt // 10 //
bindu-dvayonāḥ kalkāder yojayen na tu nāvanam /
toya-madya-gara-sneha-pītānāṃ pātum icchatām // 11 //
bhukta-bhakta-śiraḥ-snāta-snātu-kāma-srutāsṛjām /
nava-pīnasa-vegārta-sūtikā-śvāsa-kāsinām // 12 //
20.12av bhuktābhyakta-śiraḥ-snāta-
śuddhānāṃ datta-vastīnāṃ tathān-ārtava-dur-dine /
anya-trātyayikād vyādher atha nasyaṃ prayojayet // 13 //
prātaḥ śleṣmaṇi madhyāhne pitte sāyan-niśoś cale /
svastha-vṛtte tu pūrvāhṇe śarat-kāla-vasantayoḥ // 14 //
śīte madhyan-dine grīṣme sāyaṃ varṣāsu sātape /
vātābhibhūte śirasi hidhmāyām apatānake // 15 //
manyā-stambhe svara-bhraṃśe sāyaṃ prātar dine dine /
ekāhāntaram anya-tra saptāhaṃ ca tad ācaret // 16 //
snigdha-svinnottamāṅgasya prāk-kṛtāvaśyakasya ca /
nivāta-śayana-sthasya jatrūrdhvaṃ svedayet punaḥ // 17 //
athottānarju-dehasya pāṇi-pāde prasārite /
kiñ-cid-unnata-pādasya kiñ-cin mūrdhani nāmite // 18 //
nāsā-puṭaṃ pidhāyaikaṃ paryāyeṇa niṣecayet /
uṣṇāmbu-taptaṃ bhaiṣajyaṃ praṇāḍyā picunātha-vā // 19 //
20.19dv praṇālyā picunātha-vā
datte pāda-tala-skandha-hasta-karṇādi mardayet /
śanair ucchidya niṣṭhīvet pārśvayor ubhayos tataḥ // 20 //
20.20cv śanair ucchindya niṣṭhīvet
ā-bheṣaja-kṣayād evaṃ dvis trir vā nasyam ācaret /
mūrchāyāṃ śīta-toyena siñcet pariharan śiraḥ // 21 //
snehaṃ virecanasyānte dadyād doṣādy-apekṣayā /
nasyānte vāk-śataṃ tiṣṭhed uttāno dhārayet tataḥ // 22 //
20.22av snehaṃ recana-nasyānte
dhūmaṃ pītvā kavoṣṇāmbu-kavaḍān kaṇṭha-śuddhaye /
samyak-snigdhe sukhocchvāsa-svapna-bodhākṣa-pāṭavam // 23 //
rūkṣe 'kṣi-stabdha-tā śoṣo nāsāsye mūrdha-śūnya-tā /
snigdhe 'ti kaṇḍū-guru-tā-prasekā-ruci-pīnasāḥ // 24 //
20.24cv snigdhe 'ti kaṇḍūr guru-tā 20.24dv prasekā-ruci-pīnasāḥ
su-virikte 'kṣi-laghu-tā-vaktra-svara-viśuddhayaḥ /
dur-virikte gadodrekaḥ kṣāma-tāti-virecite // 25 //
pratimarśaḥ kṣata-kṣāma-bāla-vṛddha-sukhātmasu /
prayojyo '-kāla-varṣe 'pi na tv iṣṭo duṣṭa-pīnase // 26 //
madya-pīte '-bala-śrotre kṛmi-dūṣita-mūrdhani /
utkṛṣṭotkliṣṭa-doṣe ca hīna-mātra-tayā hi saḥ // 27 //
20.27dv hīna-māna-tayā hi saḥ
niśāhar-bhukta-vāntāhaḥ-svapnādhva-śrama-retasām /
śiro-'bhyañjana-gaṇḍūṣa-prasrāvāñjana-varcasām // 28 //
danta-kāṣṭhasya hāsasya yojyo 'nte 'sau dvi-bindukaḥ /
pañcasu srotasāṃ śuddhiḥ klama-nāśas triṣu kramāt // 29 //
dṛg-balaṃ pañcasu tato danta-dārḍhyaṃ maruc-chamaḥ /
na nasyam ūna-saptābde nātītāśīti-vatsare // 30 //
na conāṣṭā-daśe dhūmaḥ kavaḍo nona-pañcame /
na śuddhir ūna-daśame na cātikrānta-saptatau // 31 //
20.31bv kavaḍo nyūna-pañcame
ā-janma-maraṇaṃ śastaḥ pratimarśas tu vasti-vat /
marśa-vac ca guṇān kuryāt sa hi nityopasevanāt // 32 //
na cātra yantraṇā nāpi vyāpadbhyo marśa-vad bhayam /
tailam eva ca nasyārthe nityābhyāsena śasyate // 33 //
20.33cv tailam eva ca nasyārthaṃ
śirasaḥ śleṣma-dhāma-tvāt snehāḥ svasthasya netare /
āśu-kṛc-cira-kāri-tvaṃ guṇotkarṣāpakṛṣṭa-tā // 34 //
20.34dv guṇotkṛṣṭāpakṛṣṭa-tā 20.34dv guṇotkṛṣṭāpakarṣa-tā 20.34dv
guṇotkarṣāpakarṣa-tā
marśe ca pratimarśe ca viśeṣo na bhaved yadi /
ko marśaṃ sa-parīhāraṃ sāpadaṃ ca bhajet tataḥ // 35 //
20.35dv sāpadaṃ ca vadet tataḥ
accha-pāna-vicārākhyau kuṭī-vātātapa-sthitī /
anvāsa-mātrā-vastī ca tad-vad eva vinirdiśet // 36 //
20.36dv tad-vad eva ca nirdiśet
paṭola-mudga-vārtāka-hrasvamūlaka-jāṅgalaiḥ /
rasaiḥ śāli-yavān adyān nasya-karmaṇi ṣaḍ-vidhe // 36+1 //
uccair-bhāṣaṇam āyāsam a-jīrṇā-sātmya-bhojanam /
datta-nasyo naraḥ krodhaṃ yānādīṃś ca vivarjayet // 36+2 //
jīvantī-jala-devadāru-jalada-tvak-sevya-gopī-himaṃ // 37a //
dārvī-tvaṅ-madhuka-plavāguru-varī-puṇḍrāhva-bilvotpalam // 37b //
dhāvanyau surabhiṃ sthire kṛmiharaṃ pattraṃ truṭīṃ reṇukāṃ // 37c //
kiñjalkaṃ kamalād balāṃ śata-guṇe divye 'mbhasi kvāthayet // 37d //
tailād rasaṃ daśa-guṇaṃ pariśeṣya tena tailaṃ paceta salilena daśaiva vārān /
pāke kṣipec ca daśame samam āja-dugdhaṃ nasyaṃ mahā-guṇam uśanty aṇu-tailam etat // 38 //
20.38bv tailaṃ pacec ca salilena daśaiva vārān
ghanonnata-prasanna-tvak-skandha-grīvāsya-vakṣasaḥ /
dṛḍhendriyāsta-palitā bhaveyur nasya-śīlinaḥ // 39 //
20.39cv dṛḍhendriyās tv a-palitā
Sūtrasthāna
jatrūrdhva-kapha-vātottha-vikārāṇām a-janmane /
ucchedāya ca jātānāṃ pibed dhūmaṃ sadātma-vān // 1 //
21.1av jatrūrdhvaṃ kapha-vātottha-
snigdho madhyaḥ sa tīkṣṇaś ca vāte vāta-kaphe kaphe /
yojyo na rakta-pittārti-viriktodara-mehiṣu // 2 //
21.2cv yojyo na pitta-raktārta- 21.2cv yojyo na pitta-raktārti-
timirordhvānilādhmāna-rohiṇī-datta-vastiṣu /
matsya-madya-dadhi-kṣīra-kṣaudra-sneha-viṣāśiṣu // 3 //
śirasy abhihate pāṇḍu-roge jāgarite niśi /
rakta-pittāndhya-bādhirya-tṛṇ-mūrchā-mada-moha-kṛt // 4 //
dhūmo '-kāle 'ti-pīto vā tatra śīto vidhir hitaḥ /
kṣuta-jṛmbhita-viṇ-mūtra-strī-sevā-śastra-karmaṇām // 5 //
21.5dv -strī-sevā-śastra-karmiṇām
hāsasya danta-kāṣṭhasya dhūmam ante piben mṛdum /
kāleṣv eṣu niśāhāra-nāvanānte ca madhyamam // 6 //
21.6av hāsyasya danta-kāṣṭhasya
nidrā-nasyāñjana-snāna-ccharditānte virecanam /
vasti-netra-sama-dravyaṃ tri-kośaṃ kārayed ṛju // 7 //
mūlāgre 'ṅguṣṭha-kolāsthi-praveśaṃ dhūma-netrakam /
tīkṣṇa-snehana-madhyeṣu trīṇi catvāri pañca ca // 8 //
21.8av mūle 'gre 'ṅguṣṭha-kolāsthi-
aṅgulānāṃ kramāt pātuḥ pramāṇenāṣṭakāni tat /
ṛjūpaviṣṭas tac-cetā vivṛtāsyas tri-paryayam // 9 //
21.9cv ṛjūpaviṣṭas tac-citto
pidhāya cchidram ekaikaṃ dhūmaṃ nāsikayā pibet /
prāk piben nāsayotkliṣṭe doṣe ghrāṇa-śiro-gate // 10 //
21.10dv doṣe nāsā-śiro-gate
utkleśanārthaṃ vaktreṇa viparītaṃ tu kaṇṭha-ge /
mukhenaivodvamed dhūmaṃ nāsayā dṛg-vighāta-kṛt // 11 //
ākṣepa-mokṣaiḥ pātavyo dhūmas tu tris tribhis tribhiḥ /
ahnaḥ pibet sakṛt snigdhaṃ dvir madhyaṃ śodhanaṃ param // 12 //
21.12bv dhūmas trīṃs trīṃs tribhis tribhiḥ
triś catur vā mṛdau tatra dravyāṇy aguru guggulu /
musta-sthauṇeya-śaileya-naladośīra-vālakam // 13 //
21.13av triś catur vā mṛdos tatra
varāṅga-kauntī-madhuka-bilva-majjailavālukam /
śrīveṣṭakaṃ sarja-raso dhyāmakaṃ madanaṃ plavam // 14 //
śallakī kuṅkumaṃ māṣā yavāḥ kundurukas tilāḥ /
snehaḥ phalānāṃ sārāṇāṃ medo majjā vasā ghṛtam // 15 //
śamane śallakī lākṣā pṛthvīkā kamalotpalam /
nyagrodhodumbarāśvattha-plakṣa-lodhra-tvacaḥ sitā // 16 //
yaṣṭīmadhu suvarṇatvak padmakaṃ raktayaṣṭikā /
gandhāś cā-kuṣṭha-tagarās tīkṣṇe jyotiṣmatī niśā // 17 //
daśa-mūla-manohvālaṃ lākṣā śvetā phala-trayam /
gandha-dravyāṇi tīkṣṇāni gaṇo mūrdha-virecanaḥ // 18 //
21.18av daśa-mūla-manohvāla- 21.18bv -lākṣā śvetā phala-trayam
jale sthitām aho-rātram iṣīkāṃ dvā-daśāṅgulām /
piṣṭair dhūmauṣadhair evaṃ pañca-kṛtvaḥ pralepayet // 19 //
21.19cv piṣṭair dhūmauṣadhair eva
vartir aṅguṣṭhaka-sthūlā yava-madhyā yathā bhavet /
chāyā-śuṣkāṃ vi-garbhāṃ tāṃ snehābhyaktāṃ yathā-yatham // 20 //
21.20av vartir aṅguṣṭha-vat sthūlā
dhūma-netrārpitāṃ pātum agni-pluṣṭāṃ prayojayet /
śarāva-saṃpuṭa-cchidre nāḍīṃ nyasya daśāṅgulām // 21 //
aṣṭāṅgulāṃ vā vaktreṇa kāsa-vān dhūmam āpibet // 21ū̆ab //
kāsaḥ śvāsaḥ pīnaso vi-svara-tvaṃ pūtir gandhaḥ pāṇḍu-tā keśa-doṣaḥ /
karṇāsyākṣi-srāva-kaṇḍv-arti-jāḍyaṃ tandrā hidhmā dhūma-paṃ na spṛśanti // 22ū̆ //
hṛt-kaṇṭhendriya-saṃśuddhir lāghavaṃ śirasaḥ śamaḥ /
yatheritānāṃ doṣāṇāṃ samyak-pītasya lakṣaṇam // 22ū̆+1 //
Sūtrasthāna
catuḥ-prakāro gaṇḍūṣaḥ snigdhaḥ śamana-śodhanau /
ropaṇaś ca trayas tatra triṣu yojyāś calādiṣu // 1 //
antyo vraṇa-ghnaḥ snigdho 'tra svādv-amla-paṭu-sādhitaiḥ /
snehaiḥ saṃśamanas tikta-kaṣāya-madhurauṣadhaiḥ // 2 //
śodhanas tikta-kaṭv-amla-paṭūṣṇai ropaṇaḥ punaḥ /
kaṣāya-tiktakais tatra snehaḥ kṣīraṃ madhūdakam // 3 //
śuktaṃ madyaṃ raso mūtraṃ dhānyāmlaṃ ca yathā-yatham /
kalkair yuktaṃ vipakvaṃ vā yathā-sparśaṃ prayojayet // 4 //
danta-harṣe danta-cāle mukha-roge ca vātike /
sukhoṣṇam atha-vā śītaṃ tila-kalkodakaṃ hitam // 5 //
gaṇḍūṣa-dhāraṇe nityaṃ tailaṃ māṃsa-raso 'tha-vā /
ūṣā-dāhānvite pāke kṣate cāgantu-saṃbhave // 6 //
22.6dv kṣate vāgantu-saṃbhave
viṣe kṣārāgni-dagdhe ca sarpir dhāryaṃ payo 'tha-vā /
vaiśadyaṃ janayaty āśu saṃdadhāti mukhe vraṇān // 7 //
22.7av viṣa-kṣārāgni-dagdhe ca 22.7cv vaiśadyaṃ janayaty āsye 22.7dv
saṃdadhāti mukha-vraṇān
dāha-tṛṣṇā-praśamanaṃ madhu-gaṇḍūṣa-dhāraṇam /
dhānyāmlam āsya-vairasya-mala-daurgandhya-nāśanam // 8 //
tad evā-lavaṇaṃ śītaṃ mukha-śoṣa-haraṃ param /
āśu kṣārāmbu-gaṇḍūṣo bhinatti śleṣmaṇaś cayam // 9 //
sukhoṣṇodaka-gaṇḍūṣair jāyate vaktra-lāghavam /
nivāte sātape svinna-mṛdita-skandha-kandharaḥ // 10 //
gaṇḍūṣam a-piban kiñ-cid-unnatāsyo vidhārayet /
kapha-pūrṇāsya-tā yāvat sravad-ghrāṇākṣa-tātha-vā // 11 //
a-saṃcāryo mukhe pūrṇe gaṇḍūṣaḥ kavaḍo 'nya-thā // 11ū̆ab //
22.11ū̆av a-saṃcāryo mukhe '-pūrṇe
manyā-śiraḥ-karṇa-mukhākṣi-rogāḥ praseka-kaṇṭhāmaya-vaktra-śoṣāḥ /
hṛl-lāsa-tandrā-ruci-pīnasāś ca sādhyā viśeṣāt kavaḍa-graheṇa // 12 //
kalko rasa-kriyā cūrṇas tri-vidhaṃ pratisāraṇam // 13ab //
22.13av kalko rasa-kriyā cūrṇaṃ
yuñjyāt tat kapha-rogeṣu gaṇḍūṣa-vihitauṣadhaiḥ /
mukhālepas tri-dhā doṣa-viṣa-hā varṇa-kṛc ca saḥ // 14 //
22.14cv mukha-lepas tri-dhā doṣa-
vyādher apacayaḥ puṣṭir vaiśadyaṃ vaktra-lāghavam /
indriyāṇāṃ prasādaś ca kavaḍe śuddhi-lakṣaṇam // 14.1+1 //
hīnāj jāḍya-kaphotkleśāv a-rasa-jñānam eva ca /
ati-yogān mukhe pākaḥ śoṣa-tṛṣṇā-ruci-klamaḥ // 14.1+2 //
22.14.1+2av hīnād dhmāna-kaphotleśāv
uṣṇo vāta-kaphe śastaḥ śeṣeṣv aty-artha-śītalaḥ /
tri-pramāṇaś catur-bhāga-tri-bhāgārdhāṅgulonnatiḥ // 15 //
a-śuṣkasya sthitis tasya śuṣko dūṣayati cchavim /
tam ārdrayitvāpanayet tad-ante 'bhyaṅgam ācaret // 16 //
vivarjayed divā-svapna-bhāṣyāgny-ātapa-śuk-krudhaḥ /
na yojyaḥ pīnase '-jīrṇe datta-nasye hanu-grahe // 17 //
22.17dv datte nasye hanu-grahe
a-rocake jāgarite sa tu hanti su-yojitaḥ /
a-kāla-palita-vyaṅga-valī-timira-nīlikāḥ // 18 //
22.18bv sa ca hanti su-yojitaḥ
kola-majjā vṛṣān mūlaṃ śābaraṃ gaura-sarṣapāḥ /
siṃhī-mūlaṃ tilāḥ kṛṣṇā dārvī-tvaṅ nis-tuṣā yavāḥ // 19 //
darbha-mūla-himośīra-śirīṣa-miśi-taṇḍulāḥ /
kumudotpala-kalhāra-dūrvā-madhuka-candanam // 20 //
kālīyaka-tilośīra-māṃsī-tagara-padmakam /
tālīśa-gundrā-puṇḍrāhva-yaṣṭī-kāśa-natāguru // 21 //
ity ardhārdhoditā lepā hemantādiṣu ṣaṭ smṛtāḥ /
-mukhālepana-śīlānāṃ dṛḍhaṃ bhavati darśanam // 22 //
vadanaṃ cā-parimlānaṃ ślakṣṇaṃ tāmarasopamam /
abhyaṅga-seka-picavo vastiś ceti catur-vidham // 23 //
mūrdha-tailaṃ bahu-guṇaṃ tad vidyād uttarottaram /
tatrābhyaṅgaḥ prayoktavyo raukṣya-kaṇḍū-malādiṣu // 24 //
22.24dv rūkṣa-kaṇḍū-malādiṣu
arūṃṣikā-śiras-toda-dāha-pāka-vraṇeṣu tu /
pariṣekaḥ picuḥ keśa-śāta-sphuṭana-dhūpane // 25 //
22.25bv -dāha-pāka-vraṇeṣu ca
netra-stambhe ca vastis tu prasupty-ardita-jāgare /
nāsāsya-śoṣe timire śiro-roge ca dāruṇe // 26 //
vidhis tasya niṣaṇṇasya pīṭhe jānu-same mṛdau /
śuddhākta-svinna-dehasya dinānte gavya-māhiṣam // 27 //
dvā-daśāṅgula-vistīrṇaṃ carma-paṭṭaṃ śiraḥ-samam /
ā-karṇa-bandhana-sthānaṃ lalāṭe vastra-veṣṭite // 28 //
caila-veṇikayā baddhvā māṣa-kalkena lepayet /
tato yathā-vyādhi śṛtaṃ snehaṃ koṣṇaṃ niṣecayet // 29 //
ūrdhvaṃ keśa-bhuvo yāvad aṅgulaṃ dhārayec ca tam /
ā-vaktra-nāsikotkledād daśāṣṭau ṣaṭ calādiṣu // 30 //
22.30cv ā-vaktra-nāsikā-kledād
mātrā-sahasrāṇy a-ruje tv ekaṃ skandhādi mardayet /
mukta-snehasya paramaṃ saptāhaṃ tasya sevanam // 31 //
22.31dv saptāhaṃ tasya secanam
dhārayet pūraṇaṃ karṇe karṇa-mūlaṃ vimardayan /
rujaḥ syān mārdavaṃ yāvan mātrā-śatam a-vedane // 32 //
22.32bv karṇa-mūlaṃ vimardayet
yāvat paryeti hastāgraṃ dakṣiṇaṃ jānu-maṇḍalam /
nimeṣonmeṣa-kālena samaṃ mātrā tu sā smṛtā // 33 //
22.33cv nimeṣonmeṣa-mātreṇa
kaca-sadana-sita-tva-piñjara-tvaṃ pariphuṭanaṃ śirasaḥ samīra-rogān /
jayati janayatīndriya-prasādaṃ svara-hanu-mūrdha-balaṃ ca mūrdha-tailam // 34 //
22.34av kaca-śadana-sita-tva-piñjara-tvaṃ 22.34av
kaca-śadana-sita-tva-piñjara-tva-
22.34av kaca-sadana-sita-tva-piñjara-tva-
Sūtrasthāna
sarveṣām akṣi-rogāṇām ādāv āścyotanaṃ hitam /
ruk-toda-kaṇḍu-gharṣāśru-dāha-rāga-nibarhaṇam // 1 //
23.1dv -dāha-roga-nibarhaṇam
uṣṇaṃ vāte kaphe koṣṇaṃ tac chītaṃ rakta-pittayoḥ /
nivāta-sthasya vāmena pāṇinonmīlya locanam // 2 //
śuktau pralambayānyena picu-vartyā kanīnike /
daśa dvā-daśa vā bindūn dvy-aṅgulād avasecayet // 3 //
tataḥ pramṛjya mṛdunā cailena kapha-vātayoḥ /
anyena koṣṇa-pānīya-plutena svedayen mṛdu // 4 //
aty-uṣṇa-tīkṣṇaṃ rug-rāga-dṛṅ-nāśāyākṣi-secanam /
ati-śītaṃ tu kurute nistoda-stambha-vedanāḥ // 5 //
kaṣāya-vartma-tāṃ gharṣaṃ kṛcchrād unmeṣaṇaṃ bahu /
vikāra-vṛddhim aty-alpaṃ saṃrambham a-parisrutam // 6 //
gatvā saṃdhi-śiro-ghrāṇa-mukha-srotāṃsi bheṣajam /
ūrdhva-gān nayane nyastam apavartayate malān // 7 //
23.7av gatvā saṃdhi-sirā-ghrāṇa-
athāñjanaṃ śuddha-tanor netra-mātrāśraye male /
pakva-liṅge 'lpa-śophāti-kaṇḍū-paicchilya-lakṣite // 8 //
23.8cv pakva-liṅge 'lpa-śophārti-
manda-gharṣāśru-rāge 'kṣṇi prayojyaṃ ghana-dūṣike /
ārte pitta-kaphāsṛgbhir mārutena viśeṣataḥ // 9 //
lekhanaṃ ropaṇaṃ dṛṣṭi-prasādanam iti tri-dhā /
añjanaṃ lekhanaṃ tatra kaṣāyāmla-paṭūṣaṇaiḥ // 10 //
ropaṇaṃ tiktakair dravyaiḥ svādu-śītaiḥ prasādanam /
tīkṣṇāñjanābhisaṃtapte nayane tat prasādanam // 11 //
prayujyamānaṃ labhate pratyañjana-samāhvayam /
daśāṅgulā tanur madhye śalākā mukulānanā // 12 //
praśastā lekhane tāmrī ropaṇe kāla-loha-jā /
aṅgulī ca suvarṇotthā rūpya-jā ca prasādane // 13 //
piṇḍo rasa-kriyā cūrṇas tri-dhaivāñjana-kalpanā /
gurau madhye laghau doṣe tāṃ krameṇa prayojayet // 14 //
23.14cv guru-madhya-laghau doṣe 23.14dv tāḥ krameṇa prayojayet
piṇḍasya tīkṣṇa-dravyasya mṛdu-dravya-kṛtasya ca /
hareṇu-mātraṃ dvi-guṇaṃ pramāṇaṃ kathayanty api // 14+1 //
rasa-kriyāyām apy evaṃ viḍaṅga-phala-mātrakam /
śalākāṃ dvi-guṇāṃ tīkṣṇe cūrṇe ca tri-guṇāṃ mṛdau // 14+2 //
hareṇu-mātrā piṇḍasya vella-mātrā rasa-kriyā /
tīkṣṇasya dvi-guṇaṃ tasya mṛdunaś cūrṇitasya ca // 15 //
23.15av piṇḍo hareṇu-mātras tu 23.15av hareṇu-mātraṃ piṇḍasya 23.15av
hareṇu-mātraḥ piṇḍas tu
23.15bv valla-mātrā rasa-kriyā 23.15dv mṛdoś cūrṇāñjanasya ca
dve śalāke tu tīkṣṇasya tisras tad-itarasya ca /
niśi svapne na madhyāhne mlāne noṣṇa-gabhastibhiḥ // 16 //
23.16bv tisraḥ syur itarasya ca 23.16cv niśi svapnena madhyāhne 23.16dv
pānānnoṣṇa-gabhastibhiḥ
akṣi-rogāya doṣāḥ syur vardhitotpīḍita-drutāḥ /
prātaḥ sāyaṃ ca tac-chāntyai vy-abhre 'rke 'to 'ñjayet sadā // 17 //
vadanty anye tu na divā prayojyaṃ tīkṣṇam añjanam /
vireka-dur-balaṃ cakṣur ādityaṃ prāpya sīdati // 18 //
svapnena rātrau kālasya saumya-tvena ca tarpitā /
śīta-sātmyā dṛg āgneyī sthira-tāṃ labhate punaḥ // 19 //
aty-udrikte balāse tu lekhanīye 'tha-vā gade /
kāmam ahny api nāty-uṣṇe tīkṣṇam akṣṇi prayojayet // 20 //
aśmano janma lohasya tata eva ca tīkṣṇa-tā /
upaghāto 'pi tenaiva tathā netrasya tejasaḥ // 21 //
na rātrāv api śīte 'ti netre tīkṣṇāñjanaṃ hitam /
doṣam a-srāvayet stabdhaṃ kaṇḍū-jāḍyādi-kāri tat // 22 //
23.22cv doṣam a-srāvayat stabdhaṃ 23.22cv doṣam a-srāvayat stambha-
23.22cv doṣaṃ na srāvayet stambha- 23.22dv -kaṇḍū-jāḍyādi-kāri tat
nāñjayed bhīta-vamita-viriktāśita-vegite /
kruddha-jvarita-tāntākṣi-śiro-ruk-śoka-jāgare // 23 //
a-dṛṣṭe 'rke śiraḥ-snāte pītayor dhūma-madyayoḥ /
a-jīrṇe 'gny-arka-saṃtapte divā-supte pipāsite // 24 //
23.24dv divā-svapne pipāsite
ati-tīkṣṇa-mṛdu-stoka-bahv-accha-ghana-karkaśam /
aty-artha-śītalaṃ taptam añjanaṃ nāvacārayet // 25 //
23.25cv aty-arthaṃ śītalaṃ taptam
athānumīlayan dṛṣṭim antaḥ saṃcārayec chanaiḥ /
añjite vartmanī kiñ-cic cālayec caivam añjanam // 26 //
tīkṣṇaṃ vyāpnoti sahasā na conmeṣa-nimeṣaṇam /
niṣpīḍanaṃ ca vartmabhyāṃ kṣālanaṃ vā samācaret // 27 //
apetauṣadha-saṃrambhaṃ nirvṛtaṃ nayanaṃ yadā /
vyādhi-doṣartu-yogyābhir adbhiḥ prakṣālayet tadā // 28 //
dakṣiṇāṅguṣṭhakenākṣi tato vāmaṃ sa-vāsasā /
ūrdhva-vartmani saṃgṛhya śodhyaṃ vāmena cetarat // 29 //
vartma-prāpto 'ñjanād doṣo rogān kuryād ato 'nya-thā /
kaṇḍū-jāḍye 'ñjanaṃ tīkṣṇaṃ dhūmaṃ vā yojayet punaḥ // 30 //
23.30av vartma-prāptāñjanād doṣo 23.30bv rogān kuryāt tato 'nya-thā
tīkṣṇāñjanābhitapte tu cūrṇaṃ pratyañjanaṃ himam // 30ū̆ab //
23.30ū̆av tīkṣṇāñjanāti-tapte tu 23.30ū̆av tīkṣṇāñjanāti-yoge tu 23.30ū̆bv
cūrṇaṃ pratyañjanaṃ hitam
Sūtrasthāna
nayane tāmyati stabdhe śuṣke rūkṣe 'bhighātite /
vāta-pittāture jihme śīrṇa-pakṣmāvilekṣaṇe // 1 //
kṛcchronmīla-sirā-harṣa-sirotpāta-tamo-'rjunaiḥ /
syanda-manthānyato-vāta-vāta-paryāya-śukrakaiḥ // 2 //
āture śānta-rāgāśru-śūla-saṃrambha-dūṣike /
nivāte tarpaṇaṃ yojyaṃ śuddhayor mūrdha-kāyayoḥ // 3 //
kāle sādhāraṇe prātaḥ sāyaṃ vottāna-śāyinaḥ /
yava-māṣa-mayīṃ pālīṃ netra-kośād bahiḥ samām // 4 //
24.4bv sāyaṃ cottāna-śāyinaḥ
dvy-aṅguloccāṃ dṛḍhāṃ kṛtvā yathā-svaṃ siddham āvapet /
sarpir nimīlite netre taptāmbu-pravilāyitam // 5 //
24.5dv taptāmbu-pravilāpitam
naktāndhya-vāta-timira-kṛcchra-bodhādike vasām /
ā-pakṣmāgrād athonmeṣaṃ śanakais tasya kurvataḥ // 6 //
mātrā vigaṇayet tatra vartma-saṃdhi-sitāsite /
dṛṣṭau ca krama-śo vyādhau śataṃ trīṇi ca pañca ca // 7 //
24.7av mātrāṃ vigaṇayet tatra
śatāni sapta cāṣṭau ca daśa manthe daśānile /
pitte ṣaṭ svastha-vṛtte ca balāse pañca dhārayet // 8 //
24.8bv daśa manthe 'nile daśa
kṛtvāpāṅge tato dvāraṃ snehaṃ pātre nigālayet /
pibec ca dhūmaṃ nekṣeta vyoma rūpaṃ ca bhāsvaram // 9 //
24.9dv vyoma rūpaṃ ca bhās-karam
itthaṃ prati-dinaṃ vāyau pitte tv ekāntaraṃ kaphe /
svasthe tu dvy-antaraṃ dadyād ā-tṛpter iti yojayet // 10 //
prakāśa-kṣama-tā svāsthyaṃ viśadaṃ laghu locanam /
tṛpte viparyayo '-tṛpte 'ti-tṛpte śleṣma-jā rujaḥ // 11 //
24.11dv tṛpte 'ti śleṣma-jā rujaḥ
sneha-pītā tanur iva klāntā dṛṣṭir hi sīdati /
tarpaṇān-antaraṃ tasmād dṛg-balādhāna-kāriṇam // 12 //
puṭa-pākaṃ prayuñjīta pūrvokteṣv eva yakṣmasu /
sa vāte snehanaḥ śleṣma-sahite lekhano hitaḥ // 13 //
24.13bv pūrvokteṣv eṣu yakṣmasu 24.13bv pūrvokteṣu ca yakṣmasu
dṛg-daurbalye 'nile pitte rakte svasthe prasādanaḥ /
bhū-śaya-prasahānūpa-medo-majja-vasāmiṣaiḥ // 14 //
snehanaṃ payasā piṣṭair jīvanīyaiś ca kalpayet /
mṛga-pakṣi-yakṛn-māṃsa-muktāyas-tāmra-saindhavaiḥ // 15 //
sroto-ja-śaṅkha-phenālair lekhanaṃ mastu-kalkitaiḥ /
mṛga-pakṣi-yakṛn-majja-vasāntra-hṛdayāmiṣaiḥ // 16 //
madhuraiḥ sa-ghṛtaiḥ stanya-kṣīra-piṣṭaiḥ prasādanam /
bilva-mātraṃ pṛthak piṇḍaṃ māṃsa-bheṣaja-kalkayoḥ // 17 //
urubūka-vaṭāmbho-ja-pattraiḥ snehādiṣu kramāt /
veṣṭayitvā mṛdā liptaṃ dhava-dhanvana-go-mayaiḥ // 18 //
24.18bv -pattraiḥ snigdhādiṣu kramāt
pacet pradīptair agny-ābhaṃ pakvaṃ niṣpīḍya tad-rasam /
netre tarpaṇa-vad yuñjyāt śataṃ dve trīṇi dhārayet // 19 //
lekhana-snehanāntyeṣu koṣṇau pūrvau himo 'paraḥ /
dhūma-po 'nte tayor eva yogās tatra ca tṛpti-vat // 20 //
tarpaṇaṃ puṭa-pākaṃ ca nasyān-arhe na yojayet /
yāvanty ahāni yuñjīta dvis tato hita-bhāg bhavet // 21 //
mālatī-mallikā-puṣpair baddhākṣo nivasen niśām // 21ū̆ab //
24.21ū̆bv baddhākṣo nivasen niśi
sarvātmanā netra-balāya yatnaṃ kurvīta nasyāñjana-tarpaṇādyaiḥ /
dṛṣṭiś ca naṣṭā vividhaṃ jagac ca tamo-mayaṃ jāyata eka-rūpam // 22ū̆ //
Sūtrasthāna
nānā-vidhānāṃ śalyānāṃ nānā-deśa-prabodhinām /
āhartum abhyupāyo yas tad yantraṃ yac ca darśane // 1 //
25.1bv nānā-deśa-vibādhinām
arśo-bhagandarādīnāṃ śastra-kṣārāgni-yojane /
śeṣāṅga-parirakṣāyāṃ tathā vasty-ādi-karmaṇi // 2 //
ghaṭikālābu-śṛṅgaṃ ca jāmbavauṣṭhādikāni ca /
aneka-rūpa-kāryāṇi yantrāṇi vividhāny ataḥ // 3 //
vikalpya kalpayet buddhyā yathā-sthūlaṃ tu vakṣyate /
tulyāni kaṅka-siṃharkṣa-kākādi-mṛga-pakṣiṇām // 4 //
mukhair mukhāni yantrāṇāṃ kuryāt tat-saṃjñakāni ca /
aṣṭā-daśāṅgulāyāmāny āyasāni ca bhūri-śaḥ // 5 //
masūrākāra-pary-antaiḥ kaṇṭhe baddhāni kīlakaiḥ /
vidyāt svastika-yantrāṇi mūle 'ṅkuśa-natāni ca // 6 //
25.6dv mūle 'ṅkuśa-nibhāni ca
tair dṛḍhair asthi-saṃlagna-śalyāharaṇam iṣyate /
kīla-baddha-vimuktāgrau saṃdaṃśau ṣo-ḍaśāṅgulau // 7 //
tvak-sirā-snāyu-piśita-lagna-śalyāpakarṣaṇau /
ṣaḍ-aṅgulo 'nyo haraṇe sūkṣma-śalyopa-pakṣmaṇām // 8 //
mucuṇḍī sūkṣma-dantarjur mūle rucaka-bhūṣaṇā /
gambhīra-vraṇa-māṃsānām armaṇaḥ śeṣitasya ca // 9 //
25.9av mucuṭī sūkṣma-dantarjur
dve dvā-daśāṅgule matsya-tāla-vat dvy-eka-tālake /
tāla-yantre smṛte karṇa-nāḍī-śalyāpahāriṇī // 10 //
25.10bv -tālu-vat dvy-eka-tāluke 25.10cv tālu-yantre smṛte karṇa-
25.10dv -nāḍī-śalyāpahāraṇe 25.10dv -nāḍī-śalyāpakarṣaṇī
nāḍī-yantrāṇi suṣirāṇy ekāneka-mukhāni ca /
sroto-gatānāṃ śalyānām āmayānāṃ ca darśane // 11 //
25.11bv ekāneka-mukhāni tu
kriyāṇāṃ su-kara-tvāya kuryād ācūṣaṇāya ca /
tad-vistāra-parīṇāha-dairghyaṃ sroto-'nurodhataḥ // 12 //
daśāṅgulārdha-nāhāntaḥ-kaṇṭha-śalyāvalokinī /
nāḍī pañca-mukha-cchidrā catuṣ-karṇasya saṃgrahe // 13 //
25.13bv -kaṇṭha-śalyāvalokane
vāraṅgasya dvi-karṇasya tri-cchidrā tat-pramāṇataḥ /
vāraṅga-karṇa-saṃsthānānāha-dairghyānurodhataḥ // 14 //
nāḍīr evaṃ-vidhāś cānyā draṣṭuṃ śalyāni kārayet /
padma-karṇikayā mūrdhni sadṛśī dvā-daśāṅgulā // 15 //
caturtha-suṣirā nāḍī śalya-nirghātinī matā /
arśasāṃ go-stanākāraṃ yantrakaṃ catur-aṅgulam // 16 //
nāhe pañcāṅgulaṃ puṃsāṃ pramadānāṃ ṣaḍ-aṅgulam /
dvi-cchidraṃ darśane vyādher eka-cchidraṃ tu karmaṇi // 17 //
madhye 'sya try-aṅgulaṃ chidram aṅguṣṭhodara-vistṛtam /
ardhāṅgulocchritodvṛtta-karṇikaṃ ca tad-ūrdhvataḥ // 18 //
25.18dv -karṇikaṃ tu tad-ūrdhvataḥ
śamy-ākhyaṃ tādṛg a-cchidraṃ yantram arśaḥ-prapīḍanam /
sarva-thāpanayed oṣṭhaṃ chidrād ūrdhvaṃ bhagandare // 19 //
ghrāṇārbudārśasām eka-cchidrā nāḍy-aṅgula-dvayā /
pradeśinī-parīṇāhā syād bhagandara-yantra-vat // 20 //
aṅgulī-trāṇakaṃ dāntaṃ vārkṣaṃ vā catur-aṅgulam /
dvi-cchidraṃ go-stanākāraṃ tad-vaktra-vivṛtau sukham // 21 //
yoni-vraṇekṣaṇaṃ madhye suṣiraṃ ṣo-ḍaśāṅgulam /
mudrā-baddhaṃ catur-bhittam ambho-ja-mukulānanam // 22 //
25.22cv mudrā-baddhaṃ catur-bhinnam 25.22cv mudrā-baddhaṃ catuṣ-koṇam
catuḥ-śalākam ākrāntaṃ mūle tad vikasen mukhe /
yantre nāḍī-vraṇābhyaṅga-kṣālanāya ṣaḍ-aṅgule // 23 //
vasti-yantrākṛtī mūle mukhe 'ṅguṣṭha-kalāya-khe /
agrato '-karṇike mūle nibaddha-mṛdu-carmaṇī // 24 //
dvi-dvārā nalikā piccha-nalikā vodakodare /
dhūma-vasty-ādi-yantrāṇi nirdiṣṭāni yathā-yatham // 25 //
try-aṅgulāsyaṃ bhavec chṛṅgaṃ cūṣaṇe 'ṣṭā-daśāṅgulam /
agre siddhārthaka-cchidraṃ su-naddhaṃ cūcukākṛti // 26 //
syād dvā-daśāṅgulo 'lābur nāhe tv aṣṭā-daśāṅgulaḥ /
catus-try-aṅgula-vṛttāsyo dīpto 'ntaḥ śleṣma-rakta-hṛt // 27 //
tad-vad ghaṭī hitā gulma-vilayonnamane ca sā /
śalākākhyāni yantrāṇi nānā-karmākṛtīni ca // 28 //
25.28dv nānā-karmākṛtīni tu
yathā-yoga-pramāṇāni teṣām eṣaṇa-karmaṇī /
ubhe gaṇḍū-pada-mukhe srotobhyaḥ śalya-hāriṇī // 29 //
25.29bv teṣām eṣaṇa-karmaṇi
masūra-dala-vaktre dve syātām aṣṭa-navāṅgule /
śaṅkavaḥ ṣaḍ ubhau teṣāṃ ṣo-ḍaśa-dvā-daśāṅgulau // 30 //
vyūhane 'hi-phaṇā-vaktrau dvau daśa-dvā-daśāṅgulau /
cālane śara-puṅkhāsyāv āhārye baḍiśākṛtī // 31 //
nato 'gre śaṅkunā tulyo garbha-śaṅkur iti smṛtaḥ /
aṣṭāṅgulāyatas tena mūḍha-garbhaṃ haret striyāḥ // 32 //
aśmary-āharaṇaṃ sarpa-phaṇā-vad vakram agrataḥ /
śara-puṅkha-mukhaṃ danta-pātanaṃ catur-aṅgulam // 33 //
25.33av aśmary-āharaṇe sarpa- 25.33bv -phaṇā-vad vaktram agrataḥ
kārpāsa-vihitoṣṇīṣāḥ śalākāḥ ṣaṭ pramārjane /
pāyāv āsanna-dūrārthe dve daśa-dvā-daśāṅgule // 34 //
dve ṣaṭ-saptāṅgule ghrāṇe dve karṇe 'ṣṭa-navāṅgule /
karṇa-śodhanam aśvattha-pattra-prāntaṃ sruvānanam // 35 //
śalākā-jāmbavauṣṭhānāṃ kṣāre 'gnau ca pṛthak trayam /
yuñjyāt sthūlāṇu-dīrghāṇāṃ śalākām antra-vardhmani // 36 //
madhyordhva-vṛtta-daṇḍāṃ ca mūle cārdhendu-saṃnibhām /
kolāsthi-dala-tulyāsyā nāsārśo-'rbuda-dāha-kṛt // 37 //
aṣṭāṅgulā nimna-mukhās tisraḥ kṣārauṣadha-krame /
kanīnī-madhyamānāmī-nakha-māna-samair mukhaiḥ // 38 //
25.38cv kaniṣṭhā-madhyamānāmī-
svaṃ svam uktāni yantrāṇi meḍhra-śuddhy-añjanādiṣu /
anu-yantrāṇy ayas-kānta-rajjū-vastrāśma-mudgarāḥ // 39 //
25.39cv aṇu-yantrāṇy ayas-kānta-
vadhrāntra-jihvā-vālāś ca śākhā-nakha-mukha-dvi-jāḥ /
kālaḥ pākaḥ karaḥ pādo bhayaṃ harṣaś ca tat-kriyāḥ // 40 //
25.40av vadhry-antra-jihvā-vālāś ca 25.40av vardhrāntra-jihvā-vālāś ca 25.40bv
-śākhā-nakha-mukha-dvi-jāḥ
upāya-vit pravibhajed ālocya nipuṇaṃ dhiyā // 40ū̆ab //
nirghātanonmathana-pūraṇa-mārga-śuddhi-saṃvyūhanāharaṇa-bandhana-pīḍanāni /
ācūṣaṇonnamana-nāmana-cāla-bhaṅga-vyāvartanarju-karaṇāni ca yantra-karma // 41ū̆ //
vivartate sādhv avagāhate ca grāhyaṃ gṛhītvoddharate ca yasmāt /
yantreṣv ataḥ kaṅka-mukhaṃ pradhānaṃ sthāneṣu sarveṣv adhikāri yac ca // 42ū̆ //
25.42ū̆av nivartate sādhv avagāhate ca 25.42ū̆dv sthāneṣu sarveṣv a-vikāri yac ca
Sūtrasthāna
ṣaḍ-viṃśatiḥ su-karmārair ghaṭitāni yathā-vidhi /
śastrāṇi roma-vāhīni bāhulyenāṅgulāni ṣaṭ // 1 //
su-rūpāṇi su-dhārāṇi su-grahāṇi ca kārayet /
a-karālāni su-dhmāta-su-tīkṣṇāv artite 'yasi // 2 //
samāhita-mukhāgrāṇi nīlāmbho-ja-cchavīni ca /
nāmānugata-rūpāṇi sadā saṃnihitāni ca // 3 //
svonmānārdha-caturthāṃśa-phalāny ekaika-śo 'pi ca /
prāyo dvi-trāṇi yuñjīta tāni sthāna-viśeṣataḥ // 4 //
26.4av sva-mānārdha-caturthāṃśa-
maṇḍalāgraṃ vṛddhi-pattram utpalādhy-ardha-dhārake /
sarpaiṣaṇyau vetasākhyaṃ śarāry-āsya-tri-kūrcake // 4+(1) //
kuśāsyaṃ sāṭa-vadanam antar-vaktrārdha-candrake /
vrīhi-mukhaṃ kuṭhārī ca śalākāṅguli-śastrake // 4+(2) //
26.4+(2)av kuśāsyā sāṭa-vadanā 26.4+(2)
bv antar-vaktrārdha-candrakam
26.4+(2)bv channa-vaktrārdha-candrake 26.4+(2)bv
channa-vaktrārdha-candrakam
baḍiśaṃ kara-pattrākhyaṃ kartarī nakha-śastrakam /
danta-lekhanakaṃ sūcyaḥ kūrco nāma khajāhvayam // 4+(3) //
ārā catur-vidhākārā tathā syāt karṇa-vedhanī // 4+(4)ab //
26.4+(4)bv tathā syāt karṇa-vedhanam
maṇḍalāgraṃ phale teṣāṃ tarjany-antar-nakhākṛti /
lekhane chedane yojyaṃ pothakī-śuṇḍikādiṣu // 5 //
26.5av maṇḍalāgraṃ phalaṃ teṣāṃ
vṛddhi-pattraṃ kṣurākāraṃ cheda-bhedana-pāṭane /
ṛjv-agram unnate śophe gambhīre ca tad anya-thā // 6 //
26.6dv gambhīre tu tato 'nya-thā
natāgraṃ pṛṣṭhato dīrgha-hrasva-vaktraṃ yathāśrayam /
utpalādhy-ardha-dhārākhye bhedane chedane tathā // 7 //
26.7bv -hrasva-vaktraṃ yathāśayam 26.7bv -hrasva-vaktraṃ yathā-kramam
26.7bv -hrasva-vaktraṃ yathā-yatham 26.7bv -hrasva-vaktre yathā-yatham
sarpāsyaṃ ghrāṇa-karṇārśaś-chedane 'rdhāṅgulaṃ phale /
gater anveṣaṇe ślakṣṇā gaṇḍū-pada-mukhaiṣaṇī // 8 //
bhedanārthe 'parā sūcī-mukhā mūla-niviṣṭa-khā /
vetasaṃ vyadhane srāvye śarāry-āsya-tri-kūrcake // 9 //
kuśāṭā-vadane srāvye dvy-aṅgulaṃ syāt tayoḥ phalam /
tad-vad antar-mukhaṃ tasya phalam adhy-ardham aṅgulam // 10 //
26.10ac kuśāṭā vadane srāvye
ardha-candrānanaṃ caitat tathādhy-ardhāṅgulaṃ phale /
vrīhi-vaktraṃ prayojya ca tat sirodarayor vyadhe // 11 //
pṛthuḥ kuṭhārī go-danta-sadṛśārdhāṅgulānanā /
tayordhva-daṇḍayā vidhyed upary asthnāṃ sthitāṃ sirām // 12 //
tāmrī śalākā dvi-mukhī mukhe kurubakākṛtiḥ /
liṅga-nāśaṃ tayā vidhyet kuryād aṅguli-śastrakam // 13 //
26.13av tāmrī śalākā dvi-mukhā
mudrikā-nirgata-mukhaṃ phale tv ardhāṅgulāyatam /
yogato vṛddhi-pattreṇa maṇḍalāgreṇa vā samam // 14 //
tat pradeśiny-agra-parva-pramāṇārpaṇa-mudrikam /
sūtra-baddhaṃ gala-sroto-roga-cchedana-bhedane // 15 //
26.15bv -pramāṇārpita-mudrikam
grahaṇe śuṇḍikārmāder baḍiśaṃ su-natānanam /
chede 'sthnāṃ karapattraṃ tu khara-dhāraṃ daśāṅgulam // 16 //
26.16bv baḍiśaḥ su-natānanaḥ
vistāre dvy-aṅgulaṃ sūkṣma-dantaṃ su-tsaru-bandhanam /
snāyu-sūtra-kaca-cchede kartarī kartarī-nibhā // 17 //
vakrarju-dhāraṃ dvi-mukhaṃ nakha-śastraṃ navāṅgulam /
sūkṣma-śalyoddhṛti-ccheda-bheda-pracchāna-lekhane // 18 //
26.18dv -bheda-pracchanna-lekhane
eka-dhāraṃ catuṣ-koṇaṃ prabaddhākṛti caikataḥ /
danta-lekhanakaṃ tena śodhayed danta-śarkarām // 19 //
26.19bv pravṛddhākṛti caikataḥ
vṛttā gūḍha-dṛḍhāḥ pāśe tisraḥ sūcyo 'tra sīvane /
māṃsalānāṃ pradeśānāṃ try-aśrā try-aṅgulam āyatā // 20 //
alpa-māṃsāsthi-saṃdhi-stha-vraṇānāṃ dvy-aṅgulāyatā /
vrīhi-vaktrā dhanur-vakrā pakvāmāśaya-marmasu // 21 //
sā sārdha-dvy-aṅgulā sarva-vṛttās tāś catur-aṅgulāḥ /
kūrco vṛttaika-pīṭha-sthāḥ saptāṣṭau vā su-bandhanāḥ // 22 //
26.22av sā sārdha-dvy-aṅgulā sarvā 26.22bv vṛttās tāś catur-aṅgulāḥ
sa yojyo nīlikā-vyaṅga-keśa-śāteṣu kuṭṭane /
ardhāṅgula-mukhair vṛttair aṣṭābhiḥ kaṇṭakaiḥ khajaḥ // 23 //
26.23bv -keśa-śātana-kuṭṭane
pāṇibhyāṃ mathyamānena ghrāṇāt tena hared asṛk /
vyadhanaṃ karṇa-pālīnāṃ yūthikā-mukulānanam // 24 //
26.24cv vyadhane karṇa-pālīnāṃ 26.24dv yūthikā-mukulānanā
ārārdhāṅgula-vṛttāsyā tat-praveśā tathordhvataḥ /
catur-aśrā tayā vidhyec chophaṃ pakvāma-saṃśaye // 25 //
karṇa-pālīṃ ca bahalāṃ bahalāyāś ca śasyate /
sūcī tri-bhāga-suṣirā try-aṅgulā karṇa-vedhanī // 26 //
26.26bv tasyā eva ca śasyate
jalaukaḥ-kṣāra-dahana-kācopala-nakhādayaḥ /
a-lauhāny anu-śastrāṇi tāny evaṃ ca vikalpayet // 27 //
aparāṇy api yantrādīny upayogaṃ ca yaugikam /
utpāṭya-pāṭya-sīvyaiṣya-lekhya-pracchāna-kuṭṭanam // 28 //
26.28cv utpāṭya-pāṭya-sevyaiṣya- 26.28dv -lekhya-pracchanna-kuṭṭanam
chedyaṃ bhedyaṃ vyadho mantho graho dāhaś ca tat-kriyāḥ /
kuṇṭha-khaṇḍa-tanu-sthūla-hrasva-dīrgha-tva-vakra-tāḥ // 29 //
śastrāṇāṃ khara-dhāra-tvam aṣṭau doṣāḥ prakīrtitāḥ /
cheda-bhedana-lekhyārthaṃ śastraṃ vṛnta-phalāntare // 30 //
tarjanī-madhyamāṅguṣṭhair gṛhṇīyāt su-samāhitaḥ /
visrāvaṇāni vṛntāgre tarjany-aṅguṣṭhakena ca // 31 //
tala-pracchanna-vṛntāgraṃ grāhyaṃ vrīhi-mukhaṃ mukhe /
mūleṣv āharaṇārthāni kriyā-saukaryato 'param // 32 //
26.32cv mūleṣv āharaṇārthe tu 26.32cv mūleṣv āharaṇārtheṣu
syān navāṅgula-vistāraḥ su-ghano dvā-daśāṅgulaḥ /
kṣauma-pattrorṇa-kauśeya-dukūla-mṛdu-carma-jaḥ // 33 //
vinyasta-pāśaḥ su-syūtaḥ sāntarorṇā-stha-śastrakaḥ /
śalākā-pihitāsyaś ca śastra-kośaḥ su-saṃcayaḥ // 34 //
jalaukasas tu sukhināṃ rakta-srāvāya yojayet /
duṣṭāmbu-matsya-bhekāhi-śava-kotha-malodbhavāḥ // 35 //
26.35cv duṣṭāmbu-matsya-bhekādi-
raktāḥ śvetā bhṛśaṃ kṛṣṇāś capalāḥ sthūla-picchilāḥ /
indrāyudha-vicitrordhva-rājayo romaśāś ca tāḥ // 36 //
sa-viṣā varjayet tābhiḥ kaṇḍū-pāka-jvara-bhramāḥ /
viṣa-pittāsra-nut kāryaṃ tatra śuddhāmbu-jāḥ punaḥ // 37 //
26.37cv viṣa-pittāsra-jit kāryaṃ 26.37dv tatra śuddhāmbu-saṃbhavāḥ
nir-viṣāḥ śaivala-śyāvā vṛttā nīlordhva-rājayaḥ /
kaṣāya-pṛṣṭhās tanv-aṅgyaḥ kiñ-cit-pītodarāś ca yāḥ // 38 //
tā apy a-samyag-vamanāt pratataṃ ca nipātanāt /
sīdantiḥ salilaṃ prāpya rakta-mattā iti tyajet // 39 //
26.39cv sīdanti salilaṃ prāpya
athetarā niśā-kalka-yukte 'mbhasi pariplutāḥ /
avanti-some takre vā punaś cāśvāsitā jale // 40 //
26.40cv kāñjike kālaśeye vā
lāgayed ghṛta-mṛt-stanya-rakta-śastra-nipātanaiḥ /
pibantīr unnata-skandhāś chādayen mṛdu-vāsasā // 41 //
26.41av lāgayet pala-mṛt-stanya-
saṃpṛktād duṣṭa-śuddhāsrāj jalaukā duṣṭa-śoṇitam /
ādatte prathamaṃ haṃsaḥ kṣīraṃ kṣīrodakād iva // 42 //
26.42av saṃsṛṣṭād duṣṭa-śuddhāsrāj
gulmārśo-vidradhīn kuṣṭha-vāta-rakta-galāmayān /
netra-rug-viṣa-vīsarpān śamayanti jalaukasaḥ // 42+(1) //
daṃśasya tode kaṇḍvāṃ vā mokṣayed vāmayec ca tām /
paṭu-tailākta-vadanāṃ ślakṣṇa-kaṇḍana-rūṣitām // 43 //
26.43bv mokṣayed vāmayec ca tāḥ 26.43cv paṭu-tailākta-vadanāḥ 26.43dv
ślakṣṇa-kaṇḍana-rūkṣitām
26.43dv ślakṣṇa-kaṇḍana-rūṣitāḥ 26.43dv ślakṣṇa-kaṇḍana-rūkṣitāḥ
rakṣan rakta-madād bhūyaḥ saptāhaṃ tā na pātayet /
pūrva-vat paṭu-tā dārḍhyaṃ samyag-vānte jalaukasām // 44 //
klamo 'ti-yogān mṛtyur vā dur-vānte stabdha-tā madaḥ /
anya-trānya-tra tāḥ sthāpyā ghaṭe mṛtsnāmbu-garbhiṇi // 45 //
lālādi-kotha-nāśārthaṃ sa-viṣāḥ syus tad-anvayāt /
a-śuddhau srāvayed daṃśān haridrā-guḍa-mākṣikaiḥ // 46 //
śata-dhautājya-picavas tato lepāś ca śītalāḥ /
duṣṭa-raktāpagamanāt sadyo rāga-rujāṃ śamaḥ // 47 //
a-śuddhaṃ calitaṃ sthānāt sthitaṃ raktaṃ vraṇāśaye /
vy-amlī-bhavet paryuṣitaṃ tasmāt tat srāvayet punaḥ // 48 //
26.48cv amlī-bhavet paryuṣitaṃ
yuñjyān nālābu-ghaṭikā rakte pittena dūṣite /
tāsām anala-saṃyogād yuñjyāt tu kapha-vāyunā // 49 //
26.49dv yuñjyāc ca kapha-vāyunā
kaphena duṣṭaṃ rudhiraṃ na śṛṅgeṇa vinirharet /
skanna-tvād vāta-pittābhyāṃ duṣṭaṃ śṛṅgeṇa nirharet // 50 //
26.50bv na śṛṅgeṇāti nirharet 26.50bv na śṛṅgeṇābhinirharet
gātraṃ baddhvopari dṛḍhaṃ rajjvā paṭṭena vā samam /
snāyu-saṃdhy-asthi-marmāṇi tyajan pracchānam ācaret // 51 //
adho-deśa pravisṛtaiḥ padair upari-gāmibhiḥ /
na gāḍha-ghana-tiryagbhir na pade padam ācaran // 52 //
26.52dv na pade padam ācaret
pracchānenaika-deśa-sthaṃ grathitaṃ jala-janmabhiḥ /
harec chṛṅgādibhiḥ suptam asṛg vyāpi sirā-vyadhaiḥ // 53 //
26.53bv granthitaṃ jala-janmabhiḥ
pracchānaṃ piṇḍite vā syād avagāḍhe jalaukasaḥ /
tvak-sthe 'lābu-ghaṭī-śṛṅgaṃ siraiva vyāpake 'sṛji // 54 //
vātādi-dhāma vā śṛṅga-jalauko-'lābubhiḥ kramāt /
srutāsṛjaḥ pradehādyaiḥ śītaiḥ syād vāyu-kopataḥ // 55 //
sa-toda-kaṇḍuḥ śophas taṃ sarpiṣoṣṇena secayet // 55ū̆ab //
26.55ū̆av sa-toda-kaṇḍū-śophas taṃ
Sūtrasthāna
madhuraṃ lavaṇaṃ kiñ-cid a-śītoṣṇam a-saṃhatam /
padmendragopa-hemāvi-śaśa-lohita-lohitam // 1 //
lohitaṃ prabhavaḥ śuddhaṃ tanos tenaiva ca sthitaḥ /
tat pitta-śleṣmalaiḥ prāyo dūṣyate kurute tataḥ // 2 //
27.2av lohitaṃ pravadec chuddhaṃ
visarpa-vidradhi-plīha-gulmāgni-sadana-jvarān /
mukha-netra-śiro-roga-mada-tṛḍ-lavaṇāsya-tāḥ // 3 //
kuṣṭha-vātāsra-pittāsra-kaṭv-amlodgiraṇa-bhramān /
śītoṣṇa-snigdha-rūkṣādyair upakrāntāś ca ye gadāḥ // 4 //
samyak sādhyā na sidhyanti te ca rakta-prakopa-jāḥ /
teṣu srāvayituṃ raktam udriktaṃ vyadhayet sirām // 5 //
na tūna-ṣo-ḍaśātīta-saptaty-abda-srutāsṛjām /
a-snigdhā-sveditāty-artha-sveditānila-rogiṇām // 6 //
27.6av na nyūna-ṣo-ḍaśātīta-
garbhiṇī-sūtikā-jīrṇa-pittāsra-śvāsa-kāsinām /
atīsārodara-cchardi-pāṇḍu-sarvāṅga-śophinām // 7 //
sneha-pīte prayukteṣu tathā pañcasu karmasu /
nā-yantritāṃ sirāṃ vidhyen na tiryaṅ nāpy an-utthitām // 8 //
27.8dv na tiryaṅ nāpy an-ucchritām
nāti-śītoṣṇa-vātābhreṣv anya-trātyayikād gadāt /
śiro-netra-vikāreṣu lalāṭyāṃ mokṣayet sirām // 9 //
27.9dv lālāṭyāṃ mokṣayet sirām 27.9dv lālāṭyā mokṣayet sirāḥ 27.9dv
lalāṭyā mokṣayet sirāḥ
apāṅgyām upanāsyāṃ vā karṇa-rogeṣu karṇa-jām /
nāsā-rogeṣu nāsāgre sthitāṃ nāsā-lalāṭayoḥ // 10 //
27.10av apāṅgyā upanāsyā vā
pīnase mukha-rogeṣu jihvauṣṭha-hanu-tālu-gāḥ /
jatrūrdhva-granthiṣu grīvā-karṇa-śaṅkha-śiraḥ-śritāḥ // 11 //
27.11cv jatrūrdhvaṃ granthiṣu grīvā-
uro-'pāṅga-lalāṭa-sthā unmāde 'pasmṛtau punaḥ /
hanu-saṃdhau samaste vā sirāṃ bhrū-madhya-gāminīm // 12 //
27.12av uro-'pāṅga-lalāṭa-sthām 27.12dv sirā bhrū-madhya-gāminīḥ
vidradhau pārśva-śūle ca pārśva-kakṣā-stanāntare /
tṛtīyake 'ṃsayor madhye skandhasyādhaś caturthake // 13 //
pravāhikāyāṃ śūlinyāṃ śroṇito dvy-aṅgule sthitām /
śukra-meḍhrāmaye meḍhra ūru-gāṃ gala-gaṇḍayoḥ // 14 //
gṛdhrasyāṃ jānuno 'dhas-tād ūrdhvaṃ vā catur-aṅgule /
indra-vaster adho 'pacyāṃ dvy-aṅgule catur-aṅgule // 15 //
ūrdhvaṃ gulphasya sakthy-artau tathā kroṣṭuka-śīrṣake /
pāda-dāhe khuḍe harṣe vipādyāṃ vāta-kaṇṭake // 16 //
27.16av ūrdhvaṃ gulphasya saṃdhy-artau
cipye ca dvy-aṅgule vidhyed upari kṣipra-marmaṇaḥ /
gṛdhrasyām iva viśvācyāṃ yathoktānām a-darśane // 17 //
marma-hīne yathāsanne deśe 'nyāṃ vyadhayet sirām /
atha snigdha-tanuḥ sajja-sarvopakaraṇo balī // 18 //
kṛta-svasty-ayanaḥ snigdha-rasānna-pratibhojitaḥ /
agni-tāpātapa-svinno jānūccāsana-saṃsthitaḥ // 19 //
mṛdu-paṭṭātta-keśānto jānu-sthāpita-kūrparaḥ /
muṣṭibhyāṃ vastra-garbhābhyāṃ manye gāḍhaṃ nipīḍayet // 20 //
27.20dv manye gāḍhaṃ prapīḍayet
danta-prapīḍanotkāsa-gaṇḍādhmānāni cācaret /
pṛṣṭhato yantrayec cainaṃ vastram āveṣṭayan naraḥ // 21 //
27.21dv vastram āveṣṭayen naraḥ
kandharāyāṃ parikṣipya nyasyāntar vāma-tarjanīm /
eṣo 'ntar-mukha-varjyānāṃ sirāṇāṃ yantraṇe vidhiḥ // 22 //
27.22bv tasyāntar vāma-tarjanīm 27.22cv eṣo 'ntar-mukha-varjānāṃ
tato madhyamayāṅgulyā vaidyo 'ṅguṣṭha-vimuktayā /
tāḍayed utthitāṃ jñātvā sparśād vāṅguṣṭha-pīḍanaiḥ // 23 //
27.23dv sparśāṅguṣṭha-prapīḍanaiḥ
kuṭhāryā lakṣayen madhye vāma-hasta-gṛhītayā /
phaloddeśe su-niṣ-kampaṃ sirāṃ tad-vac ca mokṣayet // 24 //
tāḍayan pīḍayaṃś caināṃ vidhyed vrīhi-mukhena tu /
aṅguṣṭhenonnamayyāgre nāsikām upa-nāsikām // 25 //
27.25av tāḍayan pīḍayan vaināṃ 27.25av tāḍayan pīḍayec caināṃ
abhyunnata-vidaṣṭāgra-jihvasyādhas tad-āśrayām /
yantrayet stanayor ūrdhvaṃ grīvāśrita-sirā-vyadhe // 26 //
pāṣāṇa-garbha-hastasya jānu-sthe prasṛte bhuje /
kukṣer ārabhya mṛdite vidhyed baddhordhva-paṭṭake // 27 //
vidhyed dhasta-sirāṃ bāhāv an-ākuñcita-kūrpare /
baddhvā sukhopaviṣṭasya muṣṭim aṅguṣṭha-garbhiṇam // 28 //
27.28dv muṣṭim aṅguṣṭha-garbhiṇīm
ūrdhvaṃ vedhya-pradeśāc ca paṭṭikāṃ catur-aṅgule /
vidhyed ālambamānasya bāhubhyāṃ pārśvayoḥ sirām // 29 //
prahṛṣṭe mehane jaṅghā-sirāṃ jānuny a-kuñcite /
pāde tu su-sthite 'dhas-tāj jānu-saṃdher nipīḍite // 30 //
27.30cv pāde tu bhū-sthite 'dhas-tāj
gāḍhaṃ karābhyām ā-gulphaṃ caraṇe tasya copari /
dvitīye kuñcite kiñ-cid-ārūḍhe hasta-vat tataḥ // 31 //
baddhvā vidhyet sirām ittham an-ukteṣv api kalpayet /
teṣu teṣu pradeśeṣu tat tad yantram upāya-vit // 32 //
māṃsale nikṣiped deśe vrīhy-āsyaṃ vrīhi-mātrakam /
yavārdham asthnām upari sirāṃ vidhyan kuṭhārikām // 33 //
27.33dv sirāṃ vidhyan kuṭhārayā 27.33dv sirāṃ vidhyet kuṭhārayā 27.33dv
sirāṃ vidhyet kuṭhārikām
samyag-viddhā sraved dhārāṃ yantre mukte tu na sravet /
alpa-kālaṃ vahaty alpaṃ dur-viddhā taila-cūrṇanaiḥ // 34 //
27.34av samyag-viddhe sraved dhārā 27.34bv yantre mukte ca na sravet
27.34dv dur-viddhā taila-cūrṇitaiḥ
sa-śabdam ati-viddhā tu sraved duḥkhena dhāryate /
bhī-mūrchā-yantra-śaithilya-kuṇṭha-śastrāti-tṛptayaḥ // 35 //
kṣāma-tva-vegi-tā-svedā raktasyā-sruti-hetavaḥ /
a-samyag asre sravati vella-vyoṣa-niśā-nataiḥ // 36 //
sāgāra-dhūma-lavaṇa-tailair dihyāt sirā-mukham /
samyak-pravṛtte koṣṇena tailena lavaṇena ca // 37 //
27.37dv tailena lavaṇena vā
agre sravati duṣṭāsraṃ kusumbhād iva pītikā /
samyak srutvā svayaṃ tiṣṭhec chuddhaṃ tad iti nāharet // 38 //
yantraṃ vimucya mūrchāyāṃ vījite vyajanaiḥ punaḥ /
srāvayen mūrchati punas tv apare-dyus try-ahe 'pi vā // 39 //
vātāc chyāvāruṇaṃ rūkṣaṃ vega-srāvy accha-phenilaṃ /
pittāt pītāsitaṃ visram a-skandy auṣṇyāt sa-candrikam // 40 //
27.40dv a-skandy auṣṇyāt sa-candrakam
vātikaṃ śoṇitaṃ śīghraṃ bhūmiḥ pibati cāvṛtam /
makṣikāṇām a-kāntaṃ ca raktaṃ bhavati paittikam // 40+1 //
ślaiṣmikaṃ makṣikākrāntaṃ śuṣyaty api na ceṇayat // 40+2ab //
kaphāt snigdham asṛk pāṇḍu tantu-mat picchilaṃ ghanam /
saṃsṛṣṭa-liṅgaṃ saṃsargāt tri-doṣaṃ malināvilam // 41 //
a-śuddhau balino 'py asraṃ na prasthāt srāvayet param /
ati-srutau hi mṛtyuḥ syād dāruṇā vā calāmayāḥ // 42 //
27.42av a-śuddhaṃ balino 'py asraṃ
tatrābhyaṅga-rasa-kṣīra-rakta-pānāni bheṣajam /
srute rakte śanair yantram apanīya himāmbunā // 43 //
prakṣālya taila-plotāktaṃ bandhanīyaṃ sirā-mukham /
a-śuddhaṃ srāvayed bhūyaḥ sāyam ahny apare 'pi vā // 44 //
27.44cv a-śuddhau srāvayed bhūyaḥ
snehopaskṛta-dehasya pakṣād vā bhṛśa-dūṣitam /
kiñ-cid dhi śeṣe duṣṭāsre naiva rogo 'tivartate // 45 //
sa-śeṣam apy ato dhāryaṃ na cāti-srutim ācaret /
harec chṛṅgādibhiḥ śeṣaṃ prasādam atha-vā nayet // 46 //
śītopacāra-pittāsra-kriyā-śuddhi-viśoṣaṇaiḥ /
duṣṭaṃ raktam an-udriktam evam eva prasādayet // 47 //
rakte tv a-tiṣṭhati kṣipraṃ stambhanīm ācaret kriyām /
lodhra-priyaṅgu-pattaṅga-māṣa-yaṣṭy-āhva-gairikaiḥ // 48 //
mṛt-kapālāñjana-kṣauma-maṣī-kṣīri-tvag-aṅkuraiḥ /
vicūrṇayed vraṇa-mukhaṃ padmakādi-himaṃ pibet // 49 //
tām eva vā sirāṃ vidhyed vyadhāt tasmād an-antaram /
sirā-mukhaṃ vā tvaritaṃ dahet tapta-śalākayā // 50 //
27.50cv sirā-mukhaṃ ca tvaritaṃ
un-mārga-gā yantra-nipīḍanena sva-sthānam āyānti punar na yāvat /
doṣāḥ praduṣṭā rudhiraṃ prapannās tāvad dhitāhāra-vihāra-bhāk syāt // 51 //
nāty-uṣṇa-śītaṃ laghu dīpanīyaṃ rakte 'panīte hitam anna-pānam /
tadā śarīraṃ hy an-avasthitāsṛg agnir viśeṣād iti rakṣitavyaḥ // 52 //
27.52cv tadā śarīraṃ hy an-avasthitāsram 27.52dv agnir viśeṣād iti rakṣaṇīyaḥ
27.52dv agnir viśeṣeṇa ca rakṣitavyaḥ
prasanna-varṇendriyam indriyārthān icchantam a-vyāhata-paktṛ-vegam /
sukhānvitaṃ puṣṭi-balopapannaṃ viśuddha-raktaṃ puruṣaṃ vadanti // 53 //
rakta-jā vyaṅga-kuṣṭhādyāḥ kaṇṭhāsyākṣi-śiro-gadāḥ /
palitārūṃṣikābādhāḥ śāmyanty ete sirā-vyadhāt // 53+1 //
nir-vyādhi-nīlotpala-pattra-netraṃ su-vyakta-mūlāsita-baddha-keśam /
candropamaṃ padma-su-gandhi vaktraṃ bhavel lalāṭe tu sirā-vyadhena // 53+2 //
Sūtrasthāna
vakrarju-tiryag-ūrdhvādhaḥ śalyānāṃ pañca-dhā gatiḥ /
dhyāmaṃ śopha-rujā-vantaṃ sravantaṃ śoṇitaṃ muhuḥ // 1 //
abhyudgataṃ budbuda-vat piṭikopacitaṃ vraṇam /
mṛdu-māṃsaṃ ca jānīyād antaḥ-śalyaṃ samāsataḥ // 2 //
28.2av abhyunnataṃ budbuda-vat 28.2cv mṛdu-māṃsaṃ vijānīyād
viśeṣāt tvag-gate śalye vi-varṇaḥ kaṭhināyataḥ /
śopho bhavati māṃsa-sthe coṣaḥ śopho vivardhate // 3 //
pīḍanā-kṣama-tā pākaḥ śalya-mārgo na rohati /
peśy-antara-gate māṃsa-prāpta-vac chvayathuṃ vinā // 4 //
28.4av pīḍane '-kṣama-tā pākaḥ 28.4dv -prāpta-vac chvayathor vinā
ākṣepaḥ snāyu-jālasya saṃrambha-stambha-vedanāḥ /
snāyu-ge dur-haraṃ caitat sirādhmānaṃ sirāśrite // 5 //
28.5cv snāva-ge dur-haraṃ caitat
sva-karma-guṇa-hāniḥ syāt srotasāṃ srotasi sthite /
dhamanī-sthe 'nile raktaṃ phena-yuktam udīrayet // 6 //
28.6dv phena-yuktam udīrayan
niryāti śabda-vān syāc ca hṛl-lāsaḥ sāṅga-vedanaḥ /
saṃgharṣo bala-vān asthi-saṃdhi-prāpte 'sthi-pūrṇa-tā // 7 //
28.7cv saṃharṣo bala-vān asthi-
naika-rūpā rujo 'sthi-sthe śophas tad-vac ca saṃdhi-ge /
ceṣṭā-nivṛttiś ca bhaved āṭopaḥ koṣṭha-saṃśrite // 8 //
ānāho 'nna-śakṛn-mūtra-darśanaṃ ca vraṇānane /
vidyān marma-gataṃ śalyaṃ marma-viddhopalakṣaṇaiḥ // 9 //
yathā-svaṃ ca parisrāvais tvag-ādiṣu vibhāvayet /
ruhyate śuddha-dehānām anuloma-sthitaṃ tu tat // 10 //
28.10av yathā-yathaṃ parisrāvais
doṣa-kopābhighātādi-kṣobhād bhūyo 'pi bādhate /
tvaṅ-naṣṭe yatra tatra syur abhyaṅga-sveda-mardanaiḥ // 11 //
rāga-rug-dāha-saṃrambhā yatra cājyaṃ vilīyate /
āśu śuṣyati lepo vā tat-sthānaṃ śalya-vad vadet // 12 //
28.12bv yatra vājyaṃ vilīyate 28.12cv āśuṣyati pralepo vā
māṃsa-praṇaṣṭaṃ saṃśuddhyā karśanāc chlatha-tāṃ gatam /
kṣobhād rāgādibhiḥ śalyaṃ lakṣayet tad-vad eva ca // 13 //
28.13bv karṣaṇāc chlatha-tāṃ gatam
peśy-asthi-saṃdhi-koṣṭheṣu naṣṭam asthiṣu lakṣayet /
asthnām abhyañjana-sveda-bandha-pīḍana-mardanaiḥ // 14 //
prasāraṇākuñcanataḥ saṃdhi-naṣṭaṃ tathāsthi-vat /
naṣṭe snāyu-sirā-sroto-dhamanīṣv a-same pathi // 15 //
aśva-yuktaṃ rathaṃ khaṇḍa-cakram āropya rogiṇam /
śīghraṃ nayet tatas tasya saṃrambhāc chalyam ādiśet // 16 //
marma-naṣṭaṃ pṛthaṅ noktaṃ teṣāṃ māṃsādi-saṃśrayāt /
sāmānyena sa-śalyaṃ tu kṣobhiṇyā kriyayā sa-ruk // 17 //
vṛttaṃ pṛthu catuṣ-koṇaṃ tri-puṭaṃ ca samāsataḥ /
a-dṛśya-śalya-saṃsthānaṃ vraṇākṛtyā vibhāvayet // 18 //
teṣām āharaṇopāyau pratilomānulomakau /
arvācīna-parācīne nirharet tad-viparyayāt // 19 //
28.19cv avācīna-parācīne
sukhāhāryaṃ yataś chittvā tatas tiryag-gataṃ haret /
śalyaṃ na nirghātyam uraḥ-kakṣā-vaṅkṣaṇa-pārśva-gam // 20 //
pratilomam an-uttuṇḍaṃ chedyaṃ pṛthu-mukhaṃ ca yat /
naivāhared vi-śalya-ghnaṃ naṣṭaṃ vā nir-upadravam // 21 //
athāharet kara-prāpyaṃ kareṇaivetarat punaḥ /
dṛśyaṃ siṃhāhi-makara-varmi-karkaṭakānanaiḥ // 22 //
a-dṛśyaṃ vraṇa-saṃsthānād grahītuṃ śakyate yataḥ /
kaṅka-bhṛṅgāhva-kurara-śarāri-vāyasānanaiḥ // 23 //
saṃdaṃśābhyāṃ tvag-ādi-sthaṃ tālābhyāṃ suṣiraṃ haret /
suṣira-sthaṃ tu nalakaiḥ śeṣaṃ śeṣair yathā-yatham // 24 //
śastreṇa vā viśasyādau tato nir-lohitaṃ vraṇam /
kṛtvā ghṛtena saṃsvedya baddhācārikam ādiśet // 25 //
28.25dv baddhācārikam ācaret
sirā-snāyu-vilagnaṃ tu cālayitvā śalākayā /
hṛdaye saṃsthitaṃ śalyaṃ trāsitasya himāmbunā // 26 //
28.26av sirā-snāyu-vilagnaṃ ca 28.26av sirā-snāva-vilagnaṃ tu
tataḥ sthānāntaraṃ prāptaṃ āharet tad yathā-yatham /
yathā-mārgaṃ dur-ākarṣam anyato 'py evam āharet // 27 //
asthi-daṣṭe naraṃ padbhyāṃ pīḍayitvā vinirharet /
ity a-śakye su-balibhiḥ su-gṛhītasya kiṅkaraiḥ // 28 //
28.28av asthi-dṛṣṭe naraṃ padbhyāṃ 28.28av asthi-naṣṭe naraṃ padbhyāṃ
28.28av asthi-lagnaṃ naraṃ padbhyāṃ 28.28av asthi-sthaṃ na paraṃ padbhyāṃ
tathāpy a-śakye vāraṅgaṃ vakrī-kṛtya dhanur-jyayā /
su-baddhaṃ vaktra-kaṭake badhnīyāt su-samāhitaḥ // 29 //
su-saṃyatasya pañcāṅgyā vājinaḥ kaśayātha tam /
tāḍayed iti mūrdhānaṃ vegenonnamayan yathā // 30 //
28.30dv vegenonnamayed yathā
uddharec chalyam evaṃ vā śākhāyāṃ kalpayet taroḥ /
baddhvā dur-bala-vāraṅgaṃ kuśābhiḥ śalyam āharet // 31 //
śvayathu-grasta-vāraṅgaṃ śopham utpīḍya yuktitaḥ /
mudgarāhatayā nāḍyā nirghātyottuṇḍitaṃ haret // 32 //
tair eva cānayen mārgam a-mārgottuṇḍitaṃ tu yat /
mṛditvā karṇināṃ karṇaṃ nāḍy-āsyena nigṛhya vā // 33 //
28.33av tenaiva vā nayen mārgam 28.33bv a-mārgottuṇḍitaṃ ca yat
ayas-kāntena niṣ-karṇaṃ vivṛtāsyam ṛju-sthitam /
pakvāśaya-gataṃ śalyaṃ virekeṇa vinirharet // 34 //
duṣṭa-vāta-viṣa-stanya-rakta-toyādi cūṣaṇaiḥ /
kaṇṭha-sroto-gate śalye sūtraṃ kaṇṭhe praveśayet // 35 //
bisenātte tataḥ śalye bisaṃ sūtraṃ samaṃ haret /
nāḍyāgni-tāpitāṃ kṣiptvā śalākām ap-sthirī-kṛtām // 36 //
28.36bv jatu-digdham a-jātuṣam
ānayej jātuṣaṃ kaṇṭhāj jatu-digdhām a-jātuṣam /
keśondukena pītena dravaiḥ kaṇṭakam ākṣipet // 37 //
28.37bv jatu-digdham a-jātuṣam 28.37cv keśāṇḍakena pītena 28.37cv
keśāṇḍukena pītena
28.37cv keśoṇḍukena pītena
sahasā sūtra-baddhena vamatas tena cetarat /
a-śakyaṃ mukha-nāsābhyām āhartuṃ parato nudet // 38 //
ap-pāna-skandha-ghātābhyāṃ grāsa-śalyaṃ praveśayet /
sūkṣmākṣi-vraṇa-śalyāni kṣauma-vāla-jalair haret // 39 //
apāṃ pūrṇaṃ vidhunuyād avāk-śirasam āyatam /
vāmayec cā-mukhaṃ bhasma-rāśau vā nikhanen naram // 40 //
28.40cv vāmayed ā-mukhaṃ bhasma- 28.40cv vāmayed vā-mukhaṃ bhasma-
28.40cv vāmayed vā sukhaṃ bhasma-
karṇe 'mbu-pūrṇe hastena mathitvā taila-vāriṇī /
kṣiped adho-mukhaṃ karṇaṃ hanyād vācūṣayeta vā // 41 //
28.41dv hanyād vācūṣayet tadā 28.41dv hanyād vācūṣayeta ca
kīṭe sroto-gate karṇaṃ pūrayed lavaṇāmbunā /
śuktena vā sukhoṣṇena mṛte kleda-haro vidhiḥ // 42 //
jātuṣaṃ hema-rūpyādi-dhātu-jaṃ ca cira-sthitam /
ūṣmaṇā prāya-śaḥ śalyaṃ deha-jena vilīyate // 43 //
mṛd-veṇu-dāru-śṛṅgāsthi-danta-vālopalāni na /
viṣāṇa-veṇv-ayas-tāla-dāru-śalyaṃ cirād api // 44 //
28.44bv -danta-vālopalādi na
prāyo nirbhujyate tad dhi pacaty āśu palāsṛjī /
śalye māṃsāvagāḍhe cet sa deśo na vidahyate // 45 //
28.45cv śalye māṃsāvagāḍhe ca
tatas taṃ mardana-sveda-śuddhi-karṣaṇa-bṛṃhaṇaiḥ /
tīkṣṇopanāha-pānānna-ghana-śastra-padāṅkanaiḥ // 46 //
28.46bv -śuddhi-karśana-bṛṃhaṇaiḥ
pācayitvā harec chalyaṃ pāṭanaiṣaṇa-bhedanaiḥ /
śalya-pradeśa-yantrāṇām avekṣya bahu-rūpa-tām // 47 //
tais tair upāyair mati-mān śalyaṃ vidyāt tathāharet // 47ū̆ab //
28.47ū̆bv śalyaṃ vidyāt tato haret
Sūtrasthāna
vraṇaḥ saṃjāyate prāyaḥ pākāc chvayathu-pūrvakāt /
tam evopacaret tasmād rakṣan pākaṃ prayatnataḥ // 1 //
su-śīta-lepa-sekāsra-mokṣa-saṃśodhanādibhiḥ /
śopho 'lpo 'lpoṣma-ruk sāmaḥ sa-varṇaḥ kaṭhinaḥ sthiraḥ // 2 //
29.2av su-śīta-lepa-sekāsṛṅ- 29.2cv śopho 'lpo 'lpoṣma-ruk cāmaḥ
pacyamāno vi-varṇas tu rāgī vastir ivātataḥ /
sphuṭatīva sa-nistodaḥ sāṅga-marda-vijṛmbhikaḥ // 3 //
saṃrambhā-ruci-dāhoṣā-tṛḍ-jvarā-nidra-tānvitaḥ /
styānaṃ viṣyandayaty ājyaṃ vraṇa-vat sparśanā-sahaḥ // 4 //
pakve 'lpa-vega-tā mlāniḥ pāṇḍu-tā vali-saṃbhavaḥ /
nāmo 'nteṣūnnatir madhye kaṇḍū-śophādi-mārdavam // 5 //
29.5av pakve 'lpa-vega-tā glāniḥ 29.5av pakve 'lpa-vedanā glāniḥ 29.5av
pakve 'lpa-vedanā mlāniḥ
29.5av pakve 'lpā vedanā mlāniḥ
spṛṣṭe pūyasya saṃcāro bhaved vastāv ivāmbhasaḥ /
śūlaṃ narte 'nilād dāhaḥ pittāc chophaḥ kaphodayāt // 6 //
rāgo raktāc ca pākaḥ syād ato doṣaiḥ sa-śoṇitaiḥ /
pāke 'tivṛtte suṣiras tanu-tvag-doṣa-bhakṣitaḥ // 7 //
valībhir ācitaḥ śyāvaḥ śīryamāṇa-tanū-ruhaḥ /
kapha-jeṣu tu śopheṣu gambhīraṃ pākam ety asṛk // 8 //
29.8av valībhir ācitaḥ śyāmaḥ
pakva-liṅgaṃ tato '-spaṣṭaṃ yatra syāc chīta-śopha-tā /
tvak-sāvarṇyaṃ rujo 'lpa-tvaṃ ghana-sparśa-tvam aśma-vat // 9 //
rakta-pākam iti brūyāt taṃ prājño mukta-saṃśayaḥ /
alpa-sat-tve '-bale bāle pākād vāty-artham uddhate // 10 //
29.10dv pākād aty-artham uddhate 29.10dv pāke vāty-artham uddhate
dāraṇaṃ marma-saṃdhy-ādi-sthite cānya-tra pāṭanam /
āma-cchede sirā-snāyu-vyāpado 'sṛg-ati-srutiḥ // 11 //
rujo 'ti-vṛddhir daraṇaṃ visarpo vā kṣatodbhavaḥ /
tiṣṭhann antaḥ punaḥ pūyaḥ sirā-snāyv-asṛg-āmiṣam // 12 //
vivṛddho dahati kṣipraṃ tṛṇolapam ivānalaḥ /
yaś chinatty āmam a-jñānād yaś ca pakvam upekṣate // 13 //
29.13bv tṛṇolupam ivānalaḥ 29.13bv tṛṇopalam ivānalaḥ 29.13bv tṛṇoccayam
ivānalaḥ
śva-pacāv iva vijñeyau tāv a-niścita-kāriṇau /
prāk śastra-karmaṇaś ceṣṭaṃ bhojayed annam āturam // 14 //
29.14av śva-pacāv iva jānīyāt 29.14bv dvāv a-niścita-kāriṇau 29.14cv prāk
śastra-karmaṇaḥ śreṣṭhaṃ
pāna-paṃ pāyayen madyaṃ tīkṣṇaṃ yo vedanā-kṣamaḥ /
na mūrchaty anna-saṃyogān mattaḥ śastraṃ na budhyate // 15 //
anya-tra mūḍha-garbhāśma-mukha-rogodarāturāt /
athāhṛtopakaraṇaṃ vaidyaḥ prāṅ-mukham āturam // 16 //
29.16cv athāhṛtopakaraṇo
saṃmukho yantrayitvāśu nyasyen marmādi varjayan /
anulomaṃ su-niśitaṃ śastram ā-pūya-darśanāt // 17 //
29.17av saṃmukhaṃ yantrayitvāśu
sakṛd evāharec tac ca pāke tu su-mahaty api /
pāṭayed dvy-aṅgulaṃ samyag dvy-aṅgula-try-aṅgulāntaram // 18 //
eṣitvā samyag eṣiṇyā paritaḥ su-nirūpitam /
aṅgulī-nāla-vālair vā yathā-deśaṃ yathāśayam // 19 //
yato gatāṃ gatiṃ vidyād utsaṅgo yatra yatra ca /
tatra tatra vraṇaṃ kuryāt su-vibhaktaṃ nir-āśayam // 20 //
29.20bv utsaṅgaṃ yatra yatra ca
āyataṃ ca viśālaṃ ca yathā doṣo na tiṣṭhati /
śauryam āśu-kriyā tīkṣṇaṃ śastram a-sveda-vepathū // 21 //
29.21cv śauryam āśu-kriyā tīkṣṇa- 29.21dv -śastram a-sveda-vepathū
a-saṃmohaś ca vaidyasya śastra-karmaṇi śasyate /
tiryak chindyāl lalāṭa-bhrū-danta-veṣṭaka-jatruṇi // 22 //
kukṣi-kakṣākṣi-kūṭauṣṭha-kapola-gala-vaṅkṣaṇe /
anya-tra cchedanāt tiryak sirā-snāyu-vipāṭanam // 23 //
śastre 'vacārite vāgbhiḥ śītāmbhobhiś ca rogiṇam /
āśvāsya parito 'ṅgulyā paripīḍya vraṇaṃ tataḥ // 24 //
kṣālayitvā kaṣāyeṇa plotenāmbho 'panīya ca /
guggulv-aguru-siddhārtha-hiṅgu-sarja-rasānvitaiḥ // 25 //
dhūpayec paṭu-ṣaḍgranthā-nimba-pattrair ghṛta-plutaiḥ /
tila-kalkājya-madhubhir yathā-svaṃ bheṣajena ca // 26 //
digdhāṃ vartiṃ tato dadyāt tair evācchādayec ca tām /
ghṛtāktaiḥ saktubhiś cordhvaṃ ghanāṃ kavalikāṃ tataḥ // 27 //
29.27bv tair evācchādayec ca tam
nidhāya yuktyā badhnīyāt paṭṭena su-samāhitam /
pārśve savye 'pa-savye vā nādhas-tān naiva copari // 28 //
29.28bv paṭṭena su-samāhitaḥ
śuci-sūkṣma-dṛḍhāḥ paṭṭāḥ kavalyaḥ sa-vikeśikāḥ /
dhūpitā mṛdavaḥ ślakṣṇā nir-valīkā vraṇe hitāḥ // 29 //
29.29bv kavalyaḥ su-vikeśikāḥ
kurvītān-antaraṃ tasya rakṣāṃ rakṣo-niṣiddhaye /
baliṃ copaharet tebhyaḥ sadā mūrdhnā ca dhārayet // 30 //
29.30av kurvītān-antaraṃ samyag- 29.30bv rakṣāṃ rakṣo-nivṛttaye
29.30bv -rakṣāṃ rakṣo-niṣiddhaye 29.30dv sadā mūrdhnāvadhārayet
lakṣmīṃ guhām atiguhāṃ jaṭilāṃ brahmacāriṇīm /
vacāṃ chattrām aticchattrāṃ dūrvāṃ siddhārthakān api // 31 //
tataḥ sneha-dinehoktaṃ tasyācāraṃ samādiśet /
divā-svapno vraṇe kaṇḍū-rāga-ruk-śopha-pūya-kṛt // 32 //
29.32av tataḥ sneha-vidhānoktaṃ
strīṇāṃ tu smṛti-saṃsparśa-darśanaiś calita-srute /
śukre vyavāya-jān doṣān a-saṃsarge 'py avāpnuyāt // 33 //
vraṇe śvayathur āyāsāt sa ca rāgaś ca jāgarāt /
tau ca ruk ca divā-svāpāt tāś ca mṛtyuś ca maithunāt // 33+(1) //
bhojanaṃ ca yathā-sātmyaṃ yava-godhūma-ṣaṣṭikāḥ /
masūra-mudga-tubarī-jīvantī-suniṣaṇṇakāḥ // 34 //
29.34av bhojanaṃ tu yathā-sātmyaṃ
bāla-mūlaka-vārtāka-taṇḍulīyaka-vāstukam /
kāravellaka-karkoṭa-paṭola-kaṭukā-phalam // 35 //
saindhavaṃ dāḍimaṃ dhātrī ghṛtaṃ tapta-himaṃ jalam /
jīrṇa-śāly-odanaṃ snigdham alpam uṣṇodakottaram // 36 //
29.36dv alpam uṣṇaṃ dravottaram
bhuñjāno jāṅgalair māṃsaiḥ śīghraṃ vraṇam apohati /
aśitaṃ mātrayā kāle pathyaṃ yāti jarāṃ sukham // 37 //
a-jīrṇāt tv anilādīnāṃ vibhramo bala-vān bhavet /
tataḥ śopha-rujā-pāka-dāhānāhān avāpnuyāt // 38 //
29.38av a-jīrṇe tv anilādīnāṃ
navaṃ dhānyaṃ tilān māṣān madyaṃ māṃsam a-jāṅgalam /
kṣīrekṣu-vikṛtīr amlaṃ lavaṇaṃ kaṭukaṃ tyajet // 39 //
29.39bv madyaṃ māṃsaṃ tv a-jāṅgalam
yac cānyad api viṣṭambhi vidāhi guru śītalam /
vargo 'yaṃ nava-dhānyādir vraṇinaḥ sarva-doṣa-kṛt // 40 //
29.40dv vraṇināṃ sarva-doṣa-kṛt
madyaṃ tīkṣṇoṣṇa-rūkṣāmlam āśu vyāpādayed vraṇam /
vālośīraiś ca vījyeta na cainaṃ parighaṭṭayet // 41 //
29.41cv bālośīraiś ca vījyeta
na tuden na ca kaṇḍūyec ceṣṭamānaś ca pālayet /
snigdha-vṛddha-dvi-jātīnāṃ kathāḥ śṛṇvan manaḥ-priyāḥ // 42 //
29.42bv chayānaḥ paripālayet 29.42cv siddha-vṛddha-dvi-jātīnāṃ
āśā-vān vyādhi-mokṣāya kṣipraṃ vraṇam apohati /
tṛtīye 'hni punaḥ kuryād vraṇa-karma ca pūrva-vat // 43 //
prakṣālanādi divase dvitīye nācaret tathā /
tīvra-vyatho vigrathitaś cirāt saṃrohati vraṇaḥ // 44 //
snigdhāṃ rūkṣāṃ ślathāṃ gāḍhāṃ dur-nyastāṃ ca vikeśikām /
vraṇe na dadyāt kalkaṃ vā snehāt kledo vivardhate // 45 //
māṃsa-cchedo 'ti-rug-raukṣyād daraṇaṃ śoṇitāgamaḥ /
ślathāti-gāḍha-dur-nyāsair vraṇa-vartmāvagharṣaṇam // 46 //
29.46cv ślathāti-gāḍha-dur-nyastair
sa-pūti-māṃsaṃ sotsaṅgaṃ sa-gatiṃ pūya-garbhiṇam /
vraṇaṃ viśodhayec chīghraṃ sthitā hy antar vikeśikā // 47 //
vy-amlaṃ tu pāṭitaṃ śophaṃ pācanaiḥ samupācaret /
bhojanair upanāhaiś ca nāti-vraṇa-virodhibhiḥ // 48 //
29.48dv nāti-vraṇa-viśodhibhiḥ
sadyaḥ sadyo-vraṇān sīvyed vivṛtān abhighāta-jān /
medo-jāō̃ likhitān granthīn hrasvāḥ pālīś ca karṇayoḥ // 49 //
śiro-'kṣi-kūṭa-nāsauṣṭha-gaṇḍa-karṇoru-bāhuṣu /
grīvā-lalāṭa-muṣka-sphiṅ-meḍhra-pāyūdarādiṣu // 50 //
gambhīreṣu pradeśeṣu māṃsaleṣv a-caleṣu ca /
na tu vaṅkṣaṇa-kakṣādāv alpa-māṃse cale vraṇān // 51 //
29.51dv alpa-māṃsa-cale vraṇān 29.51dv alpa-māṃsa-calān vraṇān
vāyu-nirvāhiṇaḥ śalya-garbhān kṣāra-viṣāgni-jān /
sīvyec calāsthi-śuṣkāsra-tṛṇa-romāpanīya tu // 52 //
29.52dv -tṛṇa-romāpanīya ca
pralambi māṃsaṃ vicchinnaṃ niveśya sva-niveśane /
saṃdhy-asthi ca sthite rakte snāyvā sūtreṇa valkalaiḥ // 53 //
29.53cv saṃdhy-asthy avasthite rakte 29.53dv snāvnā sūtreṇa valkalaiḥ
sīvyen na dūre nāsanne gṛhṇan nālpaṃ na vā bahu /
sāntvayitvā tataś cārtaṃ vraṇe madhu-ghṛta-drutaiḥ // 54 //
29.54dv vraṇe madhu-ghṛta-plutaiḥ
añjana-kṣauma-ja-maṣī-phalinī-śallakī-phalaiḥ /
29.54bv gṛhṇan sv-alpaṃ na vā bahu 29.54cv śāntayitvā tataś cārtaṃ 29.54cv
sāntayitvā tataś cārtaṃ
sa-lodhra-madhukair digdhe yuñjyād bandhādi pūrva-vat // 55 //
vraṇo niḥ-śoṇitauṣṭho yaḥ kiñ-cid evāvalikhya tam /
saṃjāta-rudhiraṃ sīvyet saṃdhānaṃ hy asya śoṇitam // 56 //
bandhanāni tu deśādīn vīkṣya yuñjīta teṣu ca /
29.56bv kiñ-cid eva vilikhya tam
āvikājina-kauśeyam uṣṇaṃ kṣaumaṃ tu śītalam // 57 //
śītoṣṇaṃ tulā-saṃtāna-kārpāsa-snāyu-valka-jam /
tāmrāyas-trapu-sīsāni vraṇe medaḥ-kaphādhike // 58 //
29.58bv -kārpāsa-snāva-valka-jam
bhaṅge ca yuñjyāt phalakaṃ carma-valka-kuśādi ca /
sva-nāmānugatākārā bandhās tu daśa pañca ca // 59 //
kośa-svastika-muttolī-cīna-dāmānuvellitam /
khaṭvā-vibandha-sthagikā-vitānotsaṅga-goṣ-phaṇāḥ // 60 //
29.60dv -vitānotsaṅga-go-phaṇāḥ
yamakaṃ maṇḍalākhyaṃ ca pañcāṅgī ceti yojayet /
yo yatra su-niviṣṭaḥ syāt taṃ teṣāṃ tatra buddhi-mān // 61 //
29.61cv yo yatra saṃniviṣṭaḥ syāt
vidadhyāt teṣu teṣv eva kośam aṅguli-parvasu /
svastikaṃ karṇa-kakṣādi-staneṣūktaṃ ca saṃdhiṣu // 61.1+(1) //
muttolīṃ meḍhra-grīvādau yuñjyāc cīnam apāṅgayoḥ /
saṃbādhe 'ṅge tathā dāma śākhāsv evānuvellitam // 61.1+(2) //
khaṭvāṃ gaṇḍe hanau śaṅkhe vibandhaṃ pṛṣṭhakodare /
aṅguṣṭhāṅgulimeḍhrāgre sthagikām antra-vṛddhiṣu // 61.1+(3) //
vitānaṃ pṛthulāṅgādau tathā śirasi cerayet /
vilambini tathotsaṅgaṃ nāsauṣṭha-cibukādiṣu // 61.1+(4) //
goṣ-phaṇaṃ saṃdhiṣu tathā yamakaṃ yamike vraṇe /
vṛtte 'ṅge maṇḍalākhyaṃ ca pañcāṅgīṃ cordhva-jatruṣu // 61.1+(5) //
badhnīyād gāḍham ūru-sphik-kakṣā-vaṅkṣaṇa-mūrdhasu /
śākhā-vadana-karṇoraḥ-pṛṣṭha-pārśva-galodare // 62 //
samaṃ mehana-muṣke ca netre saṃdhiṣu ca ślatham /
badhnīyāc chithila-sthāne vāta-śleṣmodbhave samam // 63 //
gāḍham eva sama-sthāne bhṛśaṃ gāḍhaṃ tad-āśaye /
śīte vasante 'pi ca tau mokṣaṇīyau try-ahāt try-ahāt // 64 //
29.64bv bhṛśaṃ gāḍhaṃ tad-āśraye 29.64cv śīte vasante ca tathā
29.64dv mokṣayet tau try-ahāt try-ahāt 29.64dv mokṣaṇīyas try-ahāt try-ahāt
pitta-raktotthayor bandho gāḍha-sthāne samo mataḥ /
sama-sthāne ślatho naiva śithilasyāśaye tathā // 65 //
sāyaṃ prātas tayor mokṣo grīṣme śaradi ceṣyate /
a-baddho daṃśa-maśaka-śīta-vātādi-pīḍitaḥ // 66 //
duṣṭī-bhavec ciraṃ cātra na tiṣṭhet sneha-bheṣajam /
kṛcchreṇa śuddhiṃ rūḍhiṃ vā yāti rūḍho vi-varṇa-tām // 67 //
baddhas tu cūrṇito bhagno viśliṣṭaḥ pāṭito 'pi vā /
chinna-snāyu-siro 'py āśu sukhaṃ saṃrohati vraṇaḥ // 68 //
utthāna-śayanādyāsu sarvehāsu na pīḍyate /
udvṛttauṣṭhaḥ samutsanno viṣamaḥ kaṭhino 'ti-ruk // 69 //
29.69bv sarvehāsu na pīḍayet 29.69cv uddhṛtauṣṭhaḥ samutsanno
samo mṛdur a-ruk śīghraṃ vraṇaḥ śudhyati rohati /
sthirāṇām alpa-māṃsānāṃ raukṣyād an-uparohatām // 70 //
pracchādyam auṣadhaṃ pattrair yathā-doṣaṃ yathartu ca /
a-jīrṇa-taruṇāc chidraiḥ samantāt su-niveśitaiḥ // 71 //
29.71cv a-jīrṇā-taruṇāc chidraiḥ
dhautair a-karkaśaiḥ kṣīri-bhūrjārjuna-kadamba-jaiḥ /
kuṣṭhinām agni-dagdhānāṃ piṭikā madhu-mehinām // 72 //
karṇikāś conduru-viṣe kṣāra-dagdhā viṣānvitāḥ /
bandhanīyā na māṃs-pāke guda-pāke ca dāruṇe // 73 //
29.73cv na māṃs-pāke ca badhnīyād 29.73cv māṃsa-pāke na badhnīyād
śīryamāṇāḥ sa-rug-dāhāḥ śophāvasthā-visarpiṇaḥ /
a-rakṣayā vraṇe yasmin makṣikā nikṣipet kṛmīn // 74 //
te bhakṣayantaḥ kurvanti rujā-śophāsra-saṃsravān /
surasādiṃ prayuñjīta tatra dhāvana-pūraṇe // 75 //
29.75bv rujā-śophāsra-visrutīḥ
saptaparṇa-karañjārka-nimba-rājādana-tvacaḥ /
go-mūtra-kalkito lepaḥ sekaḥ kṣārāmbunā hitaḥ // 76 //
29.76cv go-mūtra-kalkitālepaḥ
pracchādya māṃsa-peśyā vā vraṇaṃ tān āśu nirharet /
na cainaṃ tvaramāṇo 'ntaḥ sa-doṣam uparohayet // 77 //
so 'lpenāpy apacāreṇa bhūyo vikurute yataḥ /
rūḍhe 'py a-jīrṇa-vyāyāma-vyavāyādīn vivarjayet // 78 //
harṣaṃ krodhaṃ bhayaṃ cāpi yāvad ā-sthairya-saṃbhavāt /
ādareṇānuvartyo 'yaṃ māsān ṣaṭ sapta vā vidhiḥ // 79 //
29.79av harṣaṃ krodhaṃ bhayaṃ vāpi
utpadyamānāsu ca tāsu tāsu vārtāsu doṣādi-balānusārī /
tais tair upāyaiḥ prayataś cikitsed ālocayan vistaram uttaroktam // 80 //
Sūtrasthāna
sarva-śastrānu-śastrāṇāṃ kṣāraḥ śreṣṭho bahūni yat /
chedya-bhedyādi-karmāṇi kurute viṣameṣv api // 1 //
duḥkhāvacārya-śāstreṣu tena siddhim a-yātsu ca /
ati-kṛcchreṣu rogeṣu yac ca pāne 'pi yujyate // 2 //
30.2bv tena siddhiṃ na yātsu ca
sa peyo 'rśo-'gni-sādāśma-gulmodara-garādiṣu /
yojyaḥ sākṣān maṣa-śvitra-bāhyārśaḥ-kuṣṭha-suptiṣu // 3 //
bhagandarārbuda-granthi-duṣṭa-nāḍī-vraṇādiṣu /
na tūbhayo 'pi yoktavyaḥ pitte rakte cale '-bale // 4 //
30.4av bhagandarāpacī-granthi- 30.4dv pitte rakte bale '-bale
jvare 'tīsāre hṛn-mūrdha-roge pāṇḍv-āmaye '-rucau /
timire kṛta-saṃśuddhau śvayathau sarva-gātra-ge // 5 //
30.5dv śvayathau sarva-gātra-je
bhīru-garbhiṇy-ṛtu-matī-prodvṛtta-phala-yoniṣu /
a-jīrṇe 'nne śiśau vṛddhe dhamanī-saṃdhi-marmasu // 6 //
taruṇāsthi-sirā-snāyu-sevanī-gala-nābhiṣu /
deśe 'lpa-māṃse vṛṣaṇa-meḍhra-sroto-nakhāntare // 7 //
30.7cv deśe 'lpa-māṃse vṛṣaṇe 30.7dv meḍhre sroto-nakhāntare
vartma-rogād ṛte 'kṣṇoś ca śīta-varṣoṣṇa-dur-dine /
kāla-muṣkaka-śamyāka-kadalī-pāribhadrakān // 8 //
aśvakarṇa-mahāvṛkṣa-palāśāsphota-vṛkṣakān /
indravṛkṣārka-pūtīka-naktamālāśvamārakān // 9 //
kākajaṅghām apāmārgam agnimanthāgni-tilvakān /
sārdrān sa-mūla-śākhādīn khaṇḍa-śaḥ parikalpitān // 10 //
kośātakīs catasraś ca śūkaṃ nālaṃ yavasya ca /
nivāte nicayī-kṛtya pṛthak tāni śilā-tale // 11 //
30.11bv śūka-nālaṃ yavasya ca
prakṣipya muṣkaka-caye sudhāśmāni ca dīpayet /
tatas tilānāṃ kutalair dagdhvāgnau vigate pṛthak // 12 //
30.12cv tatas tilānāṃ kutilair 30.12cv tatas tilānāṃ kuntālair
kṛtvā sudhāśmanāṃ bhasma droṇaṃ tv itara-bhasmanaḥ /
muṣkakottaram ādāya praty-ekaṃ jala-mūtrayoḥ // 13 //
30.13bv droṇaṃ cetara-bhasmanaḥ
gālayed ardha-bhāreṇa mahatā vāsasā ca tat /
yāvat picchila-raktācchas tīkṣṇo jātas tadā ca tam // 14 //
gṛhītvā kṣāra-niṣyandaṃ pacel lauhyāṃ vighaṭṭayan /
pacyamāne tatas tasmiṃs tāḥ sudhā-bhasma-śarkarāḥ // 15 //
śuktīḥ kṣīra-pakaṃ śaṅkha-nābhīś cāyasa-bhājane /
kṛtvāgni-varṇān bahu-śaḥ kṣārotthe kuḍavonmite // 16 //
30.16bv ṃnābhīṃś cāyasa-bhājane 30.16cv kṣārācche kuḍavonmite
nirvāpya piṣṭvā tenaiva pratīvāpaṃ vinikṣipet /
ślakṣṇaṃ śakṛd dakṣa-śikhi-gṛdhra-kaṅka-kapota-jam // 17 //
catuṣ-pāt-pakṣi-pittāla-manohvā-lavaṇāni ca /
paritaḥ su-tarāṃ cāto darvyā tam avaghaṭtayet // 18 //
sa-bāṣpaiś ca yadottiṣṭhed budbudair leha-vad ghanaḥ /
avatārya tadā śīto yava-rāśāv ayo-maye // 19 //
30.19av sa-bāṣpaiś ca yadā tiṣṭhed
30.19cv avatārya tataḥ śīte 30.19cv avatārya tataḥ śīto 30.19cv avatārya tadā śīte
sthāpyo 'yaṃ madhyamaḥ kṣāro na tu piṣṭvā kṣipen mṛdau /
nirvāpyāpanayet tīkṣṇe pūrva-vat prativāpanam // 20 //
tathā lāṅgalikā-dantī-citrakātiviṣā-vacāḥ /
svarjikā-kanakakṣīrī-hiṅgu-pūtika-pallavāḥ // 21 //
tālapattrī viḍaṃ ceti sapta-rātrāt paraṃ tu saḥ /
yojyas tīkṣṇo 'nila-śleṣma-medo-jeṣv arbudādiṣu // 22 //
30.22av tālapattrī viḍaṅgaṃ ca
madhyeṣv eṣv eva madhyo 'nyaḥ pittāsra-guda-janmasu /
balārthaṃ kṣīṇa-pānīye kṣārāmbu punar āvapet // 23 //
30.23av madhyeṣv eva ca madhyo 'nyaḥ 30.23av madhyeṣv eṣu ca madhyo
'nyaḥ
30.23bv pittāsṛg-guda-janmasu
nāti-tīkṣṇa-mṛduḥ ślakṣṇaḥ picchilaḥ śīghra-gaḥ sitaḥ /
śikharī sukha-nirvāpyo na viṣyandī na cāti-ruk // 24 //
30.24av nāti-tīkṣṇo mṛduḥ ślakṣṇaḥ
kṣāro daśa-guṇaḥ śastra-tejasor api karma-kṛt /
ācūṣann iva saṃrambhād gātram āpīḍayann iva // 25 //
sarvato 'nusaran doṣān unmūlayati mūlataḥ /
karma kṛtvā gata-rujaḥ svayaṃ evopaśāmyati // 26 //
kṣāra-sādhye gade chinne likhite srāvite 'tha-vā /
kṣāraṃ śalākayā dattvā plota-prāvṛta-dehayā // 27 //
30.27dv plota-plāvita-dehayā
mātrā-śatam upekṣeta tatrārśaḥsv āvṛtānanam /
hastena yantraṃ kurvīta vartma-rogeṣu vartmanī // 28 //
nirbhujya picunācchādya kṛṣṇa-bhāgaṃ vinikṣipet /
padma-pattra-tanuḥ kṣāra-lepo ghrāṇārbudeṣu ca // 29 //
30.29dv -lepo ghrāṇārbudeṣu tu
praty-ādityaṃ niṣaṇṇasya samunnamyāgra-nāsikām /
mātrā vidhāryaḥ pañcāśat tad-vad arśasi karṇa-je // 30 //
30.30bv samunnasyāgra-nāsikām 30.30cv mātrā vidhārya pañcāśat 30.30cv
mātrā vidhāryāḥ pañcāśat
kṣāraṃ pramārjanenānu parimṛjyāvagamya ca /
su-dagdhaṃ ghṛta-madhv-aktaṃ tat payo-mastu-kāñjikaiḥ // 31 //
30.31av kṣāraṃ pramārjanenāśu
nirvāpayet tataḥ sājyaiḥ svādu-śītaiḥ pradehayet /
abhiṣyandīni bhojyāni bhojyāni kledanāya ca // 32 //
yadi ca sthira-mūla-tvāt kṣāra-dagdhaṃ na śīryate /
dhānyāmla-bīja-yaṣṭy-āhva-tilair ālepayet tataḥ // 33 //
tila-kalkaḥ sa-madhuko ghṛtākto vraṇa-ropaṇaḥ /
pakva-jambv-asitaṃ sannaṃ samyag-dagdhaṃ viparyaye // 34 //
30.34cv pakva-jambū-nibhaṃ sannaṃ
tāmra-tā-toda-kaṇḍv-ādyair dur-dagdhaṃ taṃ punar dahet /
ati-dagdhe sraved raktaṃ mūrchā-dāha-jvarādayaḥ // 35 //
30.35bv dur-dagdhaṃ tat punar dahet
gude viśeṣād viṇ-mūtra-saṃrodho 'ti-pravartanam /
puṃs-tvopaghāto mṛtyur vā gudasya śātanād dhruvam // 36 //
30.36dv gudasya śātanaṃ dhruvam 30.36dv gudasya sadanād dhruvam
30.36dv gudasya sadanaṃ dhruvam
nāsāyāṃ nāsikā-vaṃśa-daraṇākuñcanodbhavaḥ /
bhavec ca viṣayā-jñānaṃ tad-vac chrotrādikeṣv api // 37 //
viśeṣād atra seko 'mlair lepo madhu ghṛtaṃ tilāḥ /
vāta-pitta-harā ceṣṭā sarvaiva śiśirā kriyā // 38 //
amlo hi śītaḥ sparśena kṣāras tenopasaṃhitaḥ /
yāty āśu svādu-tāṃ tasmād amlair nirvāpayet-tarām // 39 //
viṣāgni-śastrāśani-mṛtyu-tulyaḥ kṣāro bhaved alpam ati-prayuktaḥ /
rogān nihanyād a-cireṇa ghorān sa dhī-matā samyag-anuprayukto // 39+(1) //
agniḥ kṣārād api śreṣṭhas tad-dagdhānām a-saṃbhavāt /
bheṣaja-kṣāra-śastraiś ca na siddhānāṃ prasādhanāt // 40 //
tvaci māṃse sirā-snāyu-saṃdhy-asthiṣu sa yujyate /
maṣāṅga-glāni-mūrdhārti-mantha-kīla-tilādiṣu // 41 //
30.41bv -saṃdhy-asthiṣu sa yojyate
tvag-dāho varti-go-danta-sūrya-kānta-śarādibhiḥ /
arśo-bhagandara-granthi-nāḍī-duṣṭa-vraṇādiṣu // 42 //
māṃsa-dāho madhu-sneha-jāmbavauṣṭha-guḍādibhiḥ /
śliṣṭa-vartmany asṛk-srāva-nīly-a-samyag-vyadhādiṣu // 43 //
30.43cv śliṣṭa-vartmany asṛk-srāve 30.43dv nīly-a-samyag-vyadhādiṣu
sirādi-dāhas tair eva na dahet kṣāra-vāritān /
antaḥ-śalyāsṛjo bhinna-koṣṭhān bhūri-vraṇāturān // 44 //
30.44bv na dahet kṣāra-varjitān
su-dagdhaṃ ghṛta-madhv-aktaṃ snigdha-śītaiḥ pradehayet /
tasya liṅgaṃ sthite rakte śabda-val lasikānvitam // 45 //
pakva-tāla-kapotābhaṃ su-rohaṃ nāti-vedanam /
pramāda-dagdha-vat sarvaṃ dur-dagdhāty-artha-dagdhayoḥ // 46 //
catur-dhā tat tu tucchena saha tucchasya lakṣaṇam /
tvag vi-varṇoṣyate 'ty-arthaṃ na ca sphoṭa-samudbhavaḥ // 47 //
30.47av catur-dhā tac ca tucchena 30.47av catur-dhā tat tu tutthena 30.47av
catur-dhā tatra tucchena
30.47bv saha tutthasya lakṣaṇam
sa-sphoṭa-dāha-tīvroṣaṃ dur-dagdham ati-dāhataḥ /
māṃsa-lambana-saṃkoca-dāha-dhūpana-vedanāḥ // 48 //
sirādi-nāśas tṛṇ-mūrchā-vraṇa-gāmbhīrya-mṛtyavaḥ /
tucchasyāgni-pratapanaṃ kāryam uṣṇaṃ ca bheṣajam // 49 //
30.49av sirādi-nāśa-tṛṇ-mūrchā- 30.49cv tutthasyāgni-pratapanaṃ
styāne 'sre vedanāty-arthaṃ vilīne manda-tā rujaḥ /
dur-dagdhe śītam uṣṇaṃ ca yuñjyād ādau tato himam // 50 //
samyag-dagdhe tavakṣīrī-plakṣa-candana-gairikaiḥ /
limpet sājyāmṛtair ūrdhvaṃ pitta-vidradhi-vat kriyā // 51 //
30.51av samyag-dagdhe tukākṣīrī- 30.51dv pitta-vidradhi-vat kriyām 30.51dv
pitta-vidradhi-vat kriyāḥ
ati-dagdhe drutaṃ kuryāt sarvaṃ pitta-visarpa-vat /
sneha-dagdhe bhṛśa-taraṃ rūkṣaṃ tatra tu yojayet // 52 //
śastra-kṣārāgnayo yasmān mṛtyoḥ paramam āyudham /
a-pramatto bhiṣak tasmāt tān samyag avacārayet // 52+(1) //
30.52+(1)dv tat samyag avacārayet
samāpyate sthānam idaṃ hṛdayasya rahasya-vat /
atrārthāḥ sūtritāḥ sūkṣmāḥ pratanyante hi sarvataḥ // 53 //
30.53cv atrārthāḥ sūcitāḥ sūkṣmāḥ
”ārīrasthāna
śuddhe śukrārtave sat-tvaḥ sva-karma-kleśa-coditaḥ /
garbhaḥ saṃpadyate yukti-vaśād agnir ivāraṇau // 1 //
1.1bv sva-karma-phala-noditaḥ
bījātmakair mahā-bhūtaiḥ sūkṣmaiḥ sat-tvānugaiś ca saḥ /
mātuś cāhāra-rasa-jaiḥ kramāt kukṣau vivardhate // 2 //
tejo yathārka-raśmīnāṃ sphaṭikena tiras-kṛtam /
nendhanaṃ dṛśyate gacchat sat-tvo garbhāśayaṃ tathā // 3 //
kāraṇānuvidhāyi-tvāt kāryāṇāṃ tat-sva-bhāva-tā /
nānā-yony-ākṛtīḥ sat-tvo dhatte 'to druta-loha-vat // 4 //
ata eva ca śukrasya bāhulyāj jāyate pumān /
raktasya strī tayoḥ sāmye klībaḥ śukrārtave punaḥ // 5 //
vāyunā bahu-śo bhinne yathā-svaṃ bahv-apatya-tā /
vi-yoni-vikṛtākārā jāyante vikṛtair malaiḥ // 6 //
māsi māsi rajaḥ strīṇāṃ rasa-jaṃ sravati try-aham /
vatsarād dvā-daśād ūrdhvaṃ yāti pañcāśataḥ kṣayam // 7 //
pūrṇa-ṣo-ḍaśa-varṣā strī pūrṇa-viṃśena saṃgatā /
śuddhe garbhāśaye mārge rakte śukre 'nile hṛdi // 8 //
vīrya-vantaṃ sutaṃ sūte tato nyūnābdayoḥ punaḥ /
rogy alpāyur a-dhanyo vā garbho bhavati naiva vā // 9 //
vātādi-kuṇapa-granthi-pūya-kṣīṇa-malāhvayam /
bījā-samarthaṃ reto-'sraṃ sva-liṅgair doṣa-jaṃ vadet // 10 //
1.10cv prajā-samarthaṃ reto-'sraṃ
raktena kuṇapaṃ śleṣma-vātābhyāṃ granthi-saṃnibham /
pūyābhaṃ rakta-pittābhyāṃ kṣīṇaṃ māruta-pittataḥ // 11 //
kṛcchrāṇy etāny a-sādhyaṃ tu tri-doṣaṃ mūtra-viṭ-prabham /
kuryād vātādibhir duṣṭe svauṣadhaṃ kuṇape punaḥ // 12 //
dhātakī-puṣpa-khadira-dāḍimārjuna-sādhitam /
pāyayet sarpir atha-vā vipakvam asanādibhiḥ // 13 //
palāśa-bhasmāśmabhidā granthy-ābhe pūya-retasi /
parūṣaka-vaṭādibhyāṃ kṣīṇe śukra-karī kriyā // 14 //
snigdhaṃ vāntaṃ viriktaṃ ca nirūḍham anuvāsitam /
yojayec chukra-doṣārtaṃ samyag uttara-vastibhiḥ // 14+1 //
saṃśuddho viṭ-prabhe sarpir hiṅgu-sevyādi-sādhitam /
pibed granthy-ārtave pāṭhā-vyoṣa-vṛkṣaka-jaṃ jalam // 15 //
1.15bv hiṅgu-sevyāgni-sādhitam
peyaṃ kuṇapa-pūyāsre candanaṃ vakṣyate tu yat /
guhya-roge ca tat sarvaṃ kāryaṃ sottara-vastikam // 16 //
śukraṃ śuklaṃ guru snigdhaṃ madhuraṃ bahalaṃ bahu /
ghṛta-mākṣika-tailābhaṃ sad-garbhāyārtavaṃ punaḥ // 17 //
1.17av śuddhaṃ śukraṃ guru snigdhaṃ
lākṣā-rasa-śaśāsrābhaṃ dhautaṃ yac ca virajyate /
śuddha-śukrārtavaṃ svasthaṃ saṃraktaṃ mithunaṃ mithaḥ // 18 //
snehaiḥ puṃ-savanaiḥ snigdhaṃ śuddhaṃ śīlita-vastikam /
naraṃ viśeṣāt kṣīrājyair madhurauṣadha-saṃskṛtaiḥ // 19 //
1.19dv madhurauṣadha-sādhitaiḥ
nārīṃ tailena māṣaiś ca pittalaiḥ samupācaret /
kṣāma-prasanna-vadanāṃ sphurac-chroṇi-payo-dharām // 20 //
1.20cv kṣāmāṃ prasanna-vadanāṃ
srastākṣi-kukṣiṃ puṃs-kāmāṃ vidyād ṛtu-matīṃ striyam /
padmaṃ saṃkocam āyāti dine 'tīte yathā tathā // 21 //
ṛtāv atīte yoniḥ sā śukraṃ nātaḥ pratīcchati /
māsenopacitaṃ raktaṃ dhamanībhyām ṛtau punaḥ // 22 //
1.22bv śukraṃ nāntaḥ pratīcchati
īṣat-kṛṣṇaṃ vi-gandhaṃ ca vāyur yoni-mukhān nudet /
tataḥ puṣpekṣaṇād eva kalyāṇa-dhyāyinī try-aham // 23 //
mṛjālaṅkāra-rahitā darbha-saṃstara-śāyinī /
kṣaireyaṃ yāvakaṃ stokaṃ koṣṭha-śodhana-karṣaṇam // 24 //
1.24dv koṣṭha-śodhana-karśanam
parṇe śarāve haste vā bhuñjīta brahma-cāriṇī /
caturthe 'hni tataḥ snātā śukla-mālyāmbarā śuciḥ // 25 //
icchantī bhartṛ-sadṛśaṃ putraṃ paśyet puraḥ patim /
ṛtus tu dvā-daśa niśāḥ pūrvās tisro 'tra ninditāḥ // 26 //
1.26dv pūrvās tisraś ca ninditāḥ
ekā-daśī ca yugmāsu syāt putro 'nyāsu kanyakā /
upādhyāyo 'tha putrīyaṃ kurvīta vidhi-vad vidhim // 27 //
1.27bv syāt putro 'nya-tra kanyakā
namas-kāra-parāyās tu śūdrāyā mantra-varjitam /
a-vandhya evaṃ saṃyogaḥ syād apatyaṃ ca kāmataḥ // 28 //
santo hy āhur apatyārthaṃ dam-patyoḥ saṃgatiṃ rahaḥ /
dur-apatyaṃ kulāṅgāro gotre jātaṃ mahaty api // 29 //
1.29bv dam-patyoḥ saṃgataṃ rahaḥ 1.29cv dur-apatyaṃ kulāṅgāraṃ
icchetāṃ yādṛśaṃ putraṃ tad-rūpa-caritāṃś ca tau /
cintayetāṃ jana-padāṃs tad-ācāra-paricchadau // 30 //
karmānte ca pumān sarpiḥ-kṣīra-śāly-odanāśitaḥ /
prāg dakṣiṇena pādena śayyāṃ mauhūrtikājñayā // 31 //
ārohet strī tu vāmena tasya dakṣiṇa-pārśvataḥ /
taila-māṣottarāhārā tatra mantr aṃ prayojayet // 32 //
1.32av ārohet strī ca vāmena
āhir asy āyur asi sarvataḥ pratiṣṭhāsi // 32+1a //
1.32+1av ahir asi sarvataḥ pratiṣṭhāsi
dhātā tvāṃ dadhātu vidhātā tvāṃ dadhātu // 32+1b //
brahma-varcasā bhaveti // 32+1c //
1.32+1cv brahma-varcasā bhaved iti
brahmā bṛhaspatir viṣṇuḥ somaḥ sūryas tathāśvinau /
bhago 'tha mitrā-varuṇau vīraṃ dadatu me sutam // 33 //
sāntvayitvā tato 'nya-nyaṃ saṃviśetāṃ mudānvitau /
uttānā tan-manā yoṣit tiṣṭhed aṅgaiḥ su-saṃsthitaiḥ // 34 //
1.34av sāntayitvā tato 'nyo-'nyaṃ 1.34bv saṃvasetāṃ mudānvitau
tathā hi bījaṃ gṛhṇāti doṣaiḥ sva-sthānam āsthitaiḥ /
liṅgaṃ tu sadyo-garbhāyā yonyā bījasya saṃgrahaḥ // 35 //
1.35bv doṣaiḥ sva-sthānam āśritaiḥ 1.35dv yonyāṃ bījasya saṃgrahaḥ
tṛptir guru-tvaṃ sphuraṇaṃ śukrāsrān-anu bandhanam /
hṛdaya-spandanaṃ tandrā tṛḍ glānī roma-harṣaṇam // 36 //
a-vyaktaḥ prathame māsi saptāhāt kalalī-bhavet /
garbhaḥ puṃ-savanāny atra pūrvaṃ vyakteḥ prayojayet // 37 //
balī puruṣa-kāro hi daivam apy ativartate /
puṣye puruṣakaṃ haimaṃ rājataṃ vātha-vāyasam // 38 //
kṛtvāgni-varṇaṃ nirvāpya kṣīre tasyāñjaliṃ pibet /
gauradaṇḍam apāmārgaṃ jīvakarṣabha-sairyakān // 39 //
pibet puṣye jale piṣṭān eka-dvi-tri-samasta-śaḥ /
kṣīreṇa śveta-bṛhatī-mūlaṃ nāsā-puṭe svayam // 40 //
putrārthaṃ dakṣiṇe siñced vāme duhitṛ-vāñchayā /
payasā lakṣmaṇā-mūlaṃ putrotpāda-sthiti-pradam // 41 //
nāsayāsyena vā pītaṃ vaṭa-śuṅgāṣṭakaṃ tathā /
oṣadhīr jīvanīyāś ca bāhyāntar upayojayet // 42 //
1.42bv vaṭa-śṛṅgāṣṭakaṃ tathā
upacāraḥ priya-hitair bhartrā bhṛtyaiś ca garbha-dhṛk /
nava-nīta-ghṛta-kṣīraiḥ sadā cainām upācaret // 43 //
ati-vyavāyam āyāsaṃ bhāraṃ prāvaraṇaṃ guru /
a-kāla-jāgara-svapnaṃ kaṭhinotkaṭakāsanam // 44 //
1.44av ati-vyavāyaṃ vyāyāmaṃ 1.44cv a-kāla-jāgara-svapna- 1.44dv
-kaṭhinotkaṭakāsanam
1.44dv kaṭhinotkaṭukāsanam 1.44dv -kaṭhinotkuṭakāsanam
śoka-krodha-bhayodvega-vega-śraddhā-vidhāraṇam /
upavāsādhva-tīkṣṇoṣṇa-guru-viṣṭambhi-bhojanam // 45 //
1.45cv upavāsādi-tīkṣṇoṣṇa-
raktaṃ nivasanaṃ śvabhra-kūpekṣāṃ madyam āmiṣam /
uttāna-śayanaṃ yac ca striyo necchanti tat tyajet // 46 //
1.46av raktaṃ vi-vasanaṃ śvabhra-
tathā rakta-srutiṃ śuddhiṃ vastim ā-māsato 'ṣṭamāt /
ebhir garbhaḥ sraved āmaḥ kukṣau śuṣyen mriyeta vā // 47 //
1.47cv evaṃ garbhaḥ sraved āmaḥ
vātalaiś ca bhaved garbhaḥ kubjāndha-jaḍa-vāmanaḥ /
pittalaiḥ khalatiḥ piṅgaḥ śvitrī pāṇḍuḥ kaphātmabhiḥ // 48 //
vyādhīṃś cāsyā mṛdu-sukhair a-tīkṣṇair auṣadhair jayet /
dvitīye māsi kalalād ghanaḥ peśy atha-vārbudam // 49 //
puṃ-strī-klībāḥ kramāt tebhyas tatra vyaktasya lakṣaṇam /
kṣāma-tā garimā kukṣer mūrchā chardir a-rocakaḥ // 50 //
1.50cv kṣāma-tā garimā kukṣau
jṛmbhā prasekaḥ sadanaṃ roma-rājyāḥ prakāśanam /
amleṣṭa-tā stanau pīnau sa-stanyau kṛṣṇa-cūcukau // 51 //
pāda-śopho vidāho 'nye śraddhāś ca vividhātmikāḥ /
mātṛ-jaṃ hy asya hṛdayaṃ mātuś ca hṛdayena tat // 52 //
1.52av pāda-śopho vidāho 'nne
saṃbaddhaṃ tena garbhiṇyā neṣṭaṃ śraddhā-vimānanam /
deyam apy a-hitaṃ tasyai hitopahitam alpakam // 53 //
1.53bv neṣṭaṃ śraddhā-vidhāraṇam 1.53bv neṣṭaṃ śraddhāvamānanam
śraddhā-vighātād garbhasya vikṛtiś cyutir eva vā /
vyaktī-bhavati māse 'sya tṛtīye gātra-pañcakam // 54 //
1.54av śraddhābhighātād garbhasya
mūrdhā dve sakthinī bāhū sarva-sūkṣmāṅga-janma ca /
samam eva hi mūrdhādyair jñānaṃ ca sukha-duḥkhayoḥ // 55 //
1.55bv sarva-sūkṣmāṅga-janma tu 1.55dv vijñānaṃ sukha-duḥkhayoḥ
garbhasya nābhau mātuś ca hṛdi nāḍī nibadhyate /
yayā sa puṣṭim āpnoti kedāra iva kulyayā // 56 //
1.56cv yayā puṣṭim avāpnoti
caturthe vyakta-tāṅgānāṃ cetanāyāś ca pañcame /
ṣaṣṭhe snāyu-sirā-roma-bala-varṇa-nakha-tvacām // 57 //
sarvaiḥ sarvāṅga-saṃpūrṇo bhāvaiḥ puṣyati saptame // 58ab //
garbheṇotpīḍitā doṣās tasmin hṛdayam āśritāḥ // 58cd //
kaṇḍūṃ vidāhaṃ kurvanti garbhiṇyāḥ kikkisāni ca // 58ef //
nava-nītaṃ hitaṃ tatra kolāmbu-madhurauṣadhaiḥ /
siddham alpa-paṭu-snehaṃ laghu svādu ca bhojanam // 59 //
candanośīra-kalkena limped ūru-stanodaram /
śreṣṭhayā vaiṇa-hariṇa-śaśa-śoṇita-yuktayā // 60 //
aśvaghna-pattra-siddhena tailenābhyajya mardayet /
paṭola-nimba-mañjiṣṭhā-surasaiḥ secayet punaḥ // 61 //
dārvī-madhuka-toyena mṛjāṃ ca pariśīlayet /
ojo 'ṣṭame saṃcarati mātā-putrau muhuḥ kramāt // 62 //
tena tau mlāna-muditau tatra jāto na jīvati /
śiśur ojo-'n-avasthānān nārī saṃśayitā bhavet // 63 //
1.63bv syātām atra na jīvati 1.63bv syātāṃ jāto na jīvati
kṣīra-peyā ca peyātra sa-ghṛtānvāsanaṃ ghṛtam /
madhuraiḥ sādhitaṃ śuddhyai purāṇa-śakṛtas tathā // 64 //
1.64bv sa-ghṛtānvāsanaṃ hitam
śuṣka-mūlaka-kolāmla-kaṣāyeṇa praśasyate /
śatāhvā-kalkito vastiḥ sa-taila-ghṛta-saindhavaḥ // 65 //
tasmiṃs tv ekāha-yāte 'pi kālaḥ sūter ataḥ param /
varṣād vikāra-kārī syāt kukṣau vātena dhāritaḥ // 66 //
1.66av tasminn ekāha-yāte 'pi
śastaś ca navame māsi snigdho māṃsa-rasaudanaḥ /
bahu-snehā yavāgūr vā pūrvoktaṃ cānuvāsanam // 67 //
1.67bv snigdha-māṃsa-rasaudanaḥ
tata eva picuṃ cāsyā yonau nityaṃ nidhāpayet /
vāta-ghna-pattra-bhaṅgāmbhaḥ śītaṃ snāne 'nv-ahaṃ hitam // 68 //
niḥ-snehāṅgī na navamān māsāt prabhṛti vāsayet /
prāg dakṣiṇa-stana-stanyā pūrvaṃ tat-pārśva-ceṣṭinī // 69 //
puṃ-nāma-daurhṛda-praśna-ratā puṃ-svapna-darśinī /
unnate dakṣiṇe kukṣau garbhe ca parimaṇḍale // 70 //
putraṃ sūte 'nya-thā kanyāṃ yā cecchati nṛ-saṃgatim /
nṛtya-vāditra-gāndharva-gandha-mālya-priyā ca yā // 71 //
klībaṃ tat-saṃkare tatra madhyaṃ kukṣeḥ samunnatam /
yamau pārśva-dvayonnāmāt kukṣau droṇyām iva sthite // 72 //
prāk caiva navamān māsāt sā sūti-gṛham āśrayet /
deśe praśaste saṃbhāraiḥ saṃpannaṃ sādhake 'hani // 73 //
1.73bv sūtikā-gṛham āśrayet
tatrodīkṣeta sā sūtiṃ sūtikā-parivāritā /
adya-śvaḥ-prasave glāniḥ kukṣy-akṣi-ślatha-tā klamaḥ // 74 //
1.74cv āsanna-prasave glāniḥ
adho-guru-tvam a-ruciḥ praseko bahu-mūtra-tā /
vedanorūdara-kaṭī-pṛṣṭha-hṛd-vasti-vaṅkṣaṇe // 75 //
yoni-bheda-rujā-toda-sphuraṇa-sravaṇāni ca /
āvīnām anu janmātas tato garbhodaka-srutiḥ // 76 //
athopasthita-garbhāṃ tāṃ kṛta-kautuka-magalām /
hasta-stha-puṃ-nāma-phalāṃ sv-abhyaktoṣṇāmbu-secitām // 77 //
1.77dv sv-aktām uṣṇāmbu-secitām
pāyayet sa-ghṛtāṃ peyāṃ tanau bhū-śayane sthitām /
ābhugna-sakthim uttānām abhyaktāṅgīṃ punaḥ punaḥ // 78 //
adho nābher vimṛdnīyāt kārayej jṛmbha-caṅkramam /
garbhaḥ prayāty avāg evaṃ tal-liṅgaṃ hṛd-vimokṣataḥ // 79 //
āviśya jaṭharaṃ garbho vaster upari tiṣṭhati /
āvyo 'bhitvarayanty enāṃ khaṭvām āropayet tataḥ // 80 //
1.80cv āvyo hi tvarayanty enāṃ
atha saṃpīḍite garbhe yonim asyāḥ prasārayet /
mṛdu pūrvaṃ pravāheta bāḍham ā-prasavāc ca sā // 81 //
1.81bv yonim asyāḥ prasādhayet
harṣayet tāṃ muhuḥ putra-janma-śabda-jalānilaiḥ /
pratyāyānti tathā prāṇāḥ sūti-kleśāvasāditāḥ // 82 //
dhūpayed garbha-saṅge tu yoniṃ kṛṣṇāhi-kañcukaiḥ /
hiraṇyapuṣpī-mūlaṃ ca pāṇi-pādena dhārayet // 83 //
suvarcalāṃ viśalyāṃ vā jarāyv-a-patane 'pi ca /
kāryam etat tathotkṣipya bāhvor enāṃ vikampayet // 84 //
1.84cv kāryam etat tathotkṛṣya 1.84dv bāhvor etāṃ vikampayet
kaṭīm ākoṭayet pārṣṇyā sphijau gāḍhaṃ nipīḍayet /
tālu-kaṇṭhaṃ spṛśed veṇyā mūrdhni dadyāt snuhī-payaḥ // 85 //
bhūrja-lāṅgalikī-tumbī-sarpa-tvak-kuṣṭha-sarṣapaiḥ /
pṛthag dvābhyāṃ samastair vā yoni-lepana-dhūpanam // 86 //
1.86dv yoni-dhūpaṃ ca lepanam
kuṣṭha-tālīśa-kalkaṃ vā surā-maṇḍena pāyayet /
yūṣeṇa vā kulatthānāṃ bālbajenāsavena vā // 87 //
1.87dv bilva-jenāsavena vā
śatāhvā-sarṣapājājī-śigru-tīkṣṇaka-citrakaiḥ /
sa-hiṅgu-kuṣṭha-madanair mūtre kṣīre ca sārṣapam // 88 //
tailaṃ siddhaṃ hitaṃ pāyau yonyāṃ vāpy anuvāsanam /
śatapuṣpā-vacā-kuṣṭha-kaṇā-sarṣapa-kalkitaḥ // 89 //
1.89bv yonyāṃ vā hy anuvāsanam
nirūhaḥ pātayaty āśu sa-sneha-lavaṇo 'parām /
tat-saṅge hy anilo hetuḥ sā niryāty āśu taj-jayāt // 90 //
kuśalā pāṇināktena haret kḷpta-nakhena vā /
mukta-garbhāparāṃ yoniṃ tailenāṅgaṃ ca mardayet // 91 //
makkallākhye śiro-vasti-koṣṭha-śūle tu pāyayet /
su-cūrṇitaṃ yava-kṣāraṃ ghṛtenoṣṇa-jalena vā // 92 //
dhānyāmbu vā guḍa-vyoṣa-tri-jātaka-rajo-'nvitam /
atha bālopacāreṇa bālaṃ yoṣid upācared // 93 //
sūtikā kṣud-vatī tailād ghṛtād vā mahatīṃ pibet /
pañca-kolakinīṃ mātrām anu coṣṇaṃ guḍodakam // 94 //
vāta-ghnauṣadha-toyaṃ vā tathā vāyur na kupyati /
viśudhyati ca duṣṭāsraṃ dvi-tri-rātram ayaṃ kramaḥ // 95 //
1.95bv yathā vāyur na kupyati
snehā-yogyā tu niḥ-sneham amum eva vidhiṃ bhajet /
pīta-vatyāś ca jaṭharaṃ yamakāktaṃ viveṣṭayet // 96 //
jīrṇe snātā pibet peyāṃ pūrvoktauṣadha-sādhitām /
try-ahād ūrdhvaṃ vidāry-ādi-varga-kvāthena sādhitā // 97 //
hitā yavāgūḥ snehāḍhyā sātmyataḥ payasātha-vā /
sapta-rātrāt paraṃ cāsyai krama-śo bṛṃhaṇaṃ hitam // 98 //
1.98cv sapta-rātrāt paraṃ cāsyāḥ 1.98cv sapta-rātrāt paraṃ vāsyāḥ
dvā-daśāhe 'n-atikrānte piśitaṃ nopayojayet /
yatnenopacaret sūtāṃ duḥ-sādhyo hi tad-āmayaḥ // 99 //
1.99bv piśitaṃ naiva yojayet
garbha-vṛddhi-prasava-ruk-kledāsra-sruti-pīḍanaiḥ /
evaṃ ca māsād adhy-ardhān muktāhārādi-yantraṇā // 100 //
gata-sūtābhidhānā syāt punar ārtava-darśanāt // 100ū̆ab //
”ārīrasthāna
garbhiṇyāḥ parihāryāṇāṃ sevayā rogato 'tha-vā /
puṣpe dṛṣṭe 'tha-vā śūle bāhyāntaḥ snigdha-śītalam // 1 //
2.1bv sevayā rogato 'pi vā
sevyāmbho-ja-hima-kṣīri-valka-kalkājya-lepitān /
dhārayed yoni-vastibhyām ārdrārdrān picu-naktakān // 2 //
2.2cv dhārayed vasti-yonibhyām
śata-dhauta-ghṛtāktāṃ strīṃ tad-ambhasy avagāhayet /
sa-sitā-kṣaudra-kumuda-kamalotpala-kesaram // 3 //
lihyāt kṣīra-ghṛtaṃ khādec chṛṅgāṭaka-kaserukam /
pibet kāntāb-ja-śālūka-bālodumbara-vat payaḥ // 4 //
śṛtena śāli-kākolī-dvi-balā-madhukekṣubhiḥ /
payasā rakta-śāly-annam adyāt sa-madhu-śarkaram // 5 //
rasair vā jāṅgalaiḥ śuddhi-varjaṃ cāsroktam ācaret /
a-saṃpūrṇa-tri-māsāyāḥ pratyākhyāya prasādhayet // 6 //
2.6bv -varjaṃ vāsroktam ācaret
āmānvaye ca tatreṣṭaṃ śītaṃ rūkṣopasaṃhitam /
upavāso ghanośīra-guḍūcy-aralu-dhānyakāḥ // 7 //
durālabhā-parpaṭaka-candanātiviṣā-balāḥ /
kvathitāḥ salile pānaṃ tṛṇa-dhānyāni bhojanam // 8 //
2.8dv tṛṇa-dhānyādi bhojanam
mudgādi-yūṣair āme tu jite snigdhādi pūrva-vat /
garbhe nipatite tīkṣṇaṃ madyaṃ sāmarthyataḥ pibet // 9 //
garbha-koṣṭha-viśuddhy-artham arti-vismaraṇāya ca /
laghunā pañca-mūlena rūkṣāṃ peyāṃ tataḥ pibet // 10 //
peyām a-madya-pā kalke sādhitāṃ pāñcakaulike /
bilvādi-pañcaka-kvāthe tiloddālaka-taṇḍulaiḥ // 11 //
māsa-tulya-dināny evaṃ peyādiḥ patite kramaḥ /
laghur a-sneha-lavaṇo dīpanīya-yuto hitaḥ // 12 //
2.12dv dīpanīya-yuto hi saḥ
doṣa-dhātu-parikleda-śoṣārthaṃ vidhir ity ayam /
snehānna-vastayaś cordhvaṃ balya-dīpana-jīvanāḥ // 13 //
saṃjāta-sāre mahati garbhe yoni-parisravāt /
vṛddhim a-prāpnuvan garbhaḥ koṣṭhe tiṣṭhati sa-sphuraḥ // 14 //
upaviṣṭakam āhus taṃ vardhate tena nodaram /
śokopavāsa-rūkṣādyair atha-vā yony-ati-sravāt // 15 //
vāte kruddhe kṛśaḥ śuṣyed garbho nāgodaraṃ tu tam /
udaraṃ vṛddham apy atra hīyate sphuraṇaṃ cirāt // 16 //
2.16bv garbho nāgodaraṃ tu tat
tayor bṛṃhaṇa-vāta-ghna-madhura-dravya-saṃskṛtaiḥ /
ghṛta-kṣīra-rasais tṛptir āma-garbhāṃś ca khādayet // 17 //
tair eva ca su-bhikṣāyāḥ kṣobhaṇaṃ yāna-vāhanaiḥ /
līnākhye nisphure śyena-go-matsyotkrośa-barhi-jāḥ // 18 //
2.18av tair eva ca su-tṛptāyāḥ
rasā bahu-ghṛtā deyā māṣa-mūlaka-jā api /
bāla-bilvaṃ tilān māṣān saktūṃś ca payasā pibet // 19 //
sa-medya-māṃsaṃ madhu vā kaṭy-abhyaṅgaṃ ca śīlayet /
harṣayet satataṃ cainām evaṃ garbhaḥ pravardhate // 20 //
puṣṭo 'nya-thā varṣa-gaṇaiḥ kṛcchrāj jāyeta naiva vā /
udāvartaṃ tu garbhiṇyāḥ snehair āśu-tarāṃ jayet // 21 //
yogyaiś ca vastibhir hanyāt sa-garbhāṃ sa hi garbhiṇīm /
garbhe 'ti-doṣopacayād a-pathyair daivato 'pi vā // 22 //
mṛte 'ntar udaraṃ śītaṃ stabdhaṃ dhmātaṃ bhṛśa-vyatham /
garbhā-spando bhrama-tṛṣṇā kṛcchrād ucchvasanaṃ klamaḥ // 23 //
2.23av mṛte 'ntar jaṭharaṃ śītaṃ 2.23bv stabdhādhmātaṃ bhṛśa-vyatham
a-ratiḥ srasta-netra-tvam āvīnām a-samudbhavaḥ /
tasyāḥ koṣṇāmbu-siktāyāḥ piṣṭvā yoniṃ pralepayet // 24 //
guḍaṃ kiṇvaṃ sa-lavaṇaṃ tathāntaḥ pūrayen muhuḥ /
ghṛtena kalkī-kṛtayā śālmaly-atasi-picchayā // 25 //
mantrair yogair jarāyūktair mūḍha-garbho na cet patet /
athāpṛcchyeśvaraṃ vaidyo yatnenāśu tam āharet // 26 //
2.26cv atha pṛṣṭveśvaraṃ vaidyo 2.26cv athāpṛṣṭveśvaraṃ vaidyo
hastam abhyajya yoniṃ ca sājya-śālmali-picchayā /
hastena śakyaṃ tenaiva gātraṃ ca viṣamaṃ sthitam // 27 //
2.27dv gātraṃ ca viṣama-sthitam
āñchanotpīḍa-saṃpīḍa-vikṣepotkṣepaṇādibhiḥ /
ānulomya samākarṣed yoniṃ praty ārjavāgatam // 28 //
2.28cv ānulomye samākarṣed
hasta-pāda-śirobhir yo yoniṃ bhugnaḥ prapadyate /
pādena yonim ekena bhugno 'nyena gudaṃ ca yaḥ // 29 //
viṣkambhau nāma tau mūḍhau śastra-dāraṇam arhataḥ /
maṇḍalāṅguli-śastrābhyāṃ tatra karma praśasyate // 30 //
vṛddhi-pattraṃ hi tīkṣṇāgraṃ na yonāv avacārayet /
pūrvaṃ śiraḥ-kapālāni dārayitvā viśodhayet // 31 //
kakṣoras-tālu-cibuka-pradeśe 'nya-tame tataḥ /
samālambya dṛḍhaṃ karṣet kuśalo garbha-śaṅkunā // 32 //
2.32av kakṣoras-tālu-cibuke 2.32bv pradeśe 'nya-tame tataḥ
a-bhinna-śirasaṃ tv akṣi-kūṭayor gaṇḍayor api /
bāhuṃ chittvāṃsa-saktasya vātādhmātodarasya tu // 33 //
vidārya koṣṭham antrāṇi bahir vā saṃnirasya ca /
kaṭī-saktasya tad-vac ca tat-kapālāni dārayet // 34 //
yad yad vāyu-vaśād aṅgaṃ sajjed garbhasya khaṇḍa-śaḥ /
tat tac chittvāharet samyag rakṣen nārīṃ ca yatnataḥ // 35 //
2.35cv tat tac chittvāharan samyag
garbhasya hi gatiṃ citrāṃ karoti vi-guṇo 'nilaḥ /
tatrān-alpa-matis tasmād avasthāpekṣam ācaret // 36 //
chindyād garbhaṃ na jīvantaṃ mātaraṃ sa hi mārayet /
sahātmanā na copekṣyaḥ kṣaṇam apy asta-jīvitaḥ // 37 //
yoni-saṃvaraṇa-bhraṃśa-makkalla-śvāsa-pīḍitām /
pūty-udgārāṃ himāṅgīṃ ca mūḍha-garbhāṃ parityajet // 38 //
athā-patantīm aparāṃ pātayet pūrva-vad bhiṣak /
evaṃ nirhṛta-śalyāṃ tu siñced uṣṇena vāriṇā // 39 //
dadyād abhyakta-dehāyai yonau sneha-picuṃ tataḥ /
yonir mṛdur bhavet tena śūlaṃ cāsyāḥ praśāmyati // 40 //
dīpyakātiviṣā-rāsnā-hiṅgv-elā-pañca-kolakāt /
cūrṇaṃ snehena kalkaṃ vā kvāthaṃ vā pāyayet tataḥ // 41 //
2.41dv kvāthaṃ tāṃ pāyayet tataḥ
kaṭukātiviṣā-pāṭhā-śāka-tvag-ghiṅgu-tejinīḥ /
tad-vac ca doṣa-syandārthaṃ vedanopaśamāya ca // 42 //
2.42bv -śāka-tvag-ghiṅgu-tejanīḥ
tri-rātram evaṃ saptāhaṃ sneham eva tataḥ pibet /
sāyaṃ pibed ariṣṭaṃ ca tathā su-kṛtam āsavam // 43 //
śirīṣa-kakubha-kvātha-picūn yonau vinikṣipet /
upadravāś ca ye 'nye syus tān yathā-svam upācaret // 44 //
payo vāta-haraiḥ siddhaṃ daśāhaṃ bhojane hitam /
raso daśāhaṃ ca paraṃ laghu-pathyālpa-bhojanā // 45 //
svedābhyaṅga-parā snehān balā-tailādikān bhajet /
ūrdhvaṃ caturbhyo māsebhyaḥ sā krameṇa sukhāni ca // 46 //
balā-mūla-kaṣāyasya bhāgāḥ ṣaṭ payasas tathā /
yava-kola-kulatthānāṃ daśa-mūlasya caikataḥ // 47 //
niḥkvātha-bhāgo bhāgaś ca tailasya tu catur-daśaḥ /
dvi-medā-dāru-mañjiṣṭhā-kākolī-dvaya-candanaiḥ // 48 //
2.48bv tailasya ca catur-daśaḥ
śārivā-kuṣṭha-tagara-jīvakarṣabha-saindhavaiḥ /
kālānusāryā-śaileya-vacāguru-punarnavaiḥ // 49 //
2.49cv kālānusārī-śaileya- 2.49cv kālānusārya-śaileya-
aśvagandhā-varī-kṣīraśuklā-yaṣṭī-varā-rasaiḥ /
śatāhvā-śūrpaparṇy-elā-tvak-pattraiḥ ślakṣṇa-kalkitaiḥ // 50 //
pakvaṃ mṛdv-agninā tailaṃ sarva-vāta-vikāra-jit /
sūtikā-bāla-marmāsthi-hata-kṣīṇeṣu pūjitam // 51 //
2.51dv -kṣata-kṣīṇeṣu pūjitam
jvara-gulma-grahonmāda-mūtrāghātāntra-vṛddhi-jit /
dhanvantarer abhimataṃ yoni-roga-kṣayāpaham // 52 //
vasti-dvāre vipannāyāḥ kukṣiḥ praspandate yadi /
janma-kāle tataḥ śīghraṃ pāṭayitvoddharec chiśum // 53 //
madhukaṃ śāka-bījaṃ ca payasyā suradāru ca /
aśmantakaḥ kṛṣṇa-tilās tāmravallī śatāvarī // 54 //
2.54bv payasyāmaradāru ca
vṛkṣādanī payasyā ca latā sotpala-śārivā /
anantā śārivā rāsnā padmā ca madhuyaṣṭikā // 55 //
2.55bv latā cotpala-śārivā 2.55dv padmātha madhuyaṣṭikā 2.55dv
padmāhva-madhuyaṣṭikā
2.55dv padmakaṃ madhuyaṣṭikā
bṛhatī-dvaya-kāśmarya-kṣīri-śuṅga-tvacā ghṛtam /
pṛśniparṇī balā śigruḥ śvadaṃṣṭrā madhuparṇikā // 56 //
2.56av bṛhatī-dvaya-kāśmaryaḥ 2.56bv -kṣīri-śṛṅga-tvacā ghṛtam 2.56bv
kṣīri-śuṅga-tvacā ghṛtam
śṛṅgāṭakaṃ bisaṃ drākṣā kaseru madhukaṃ sitā /
saptaitān payasā yogān ardha-śloka-samāpanān // 57 //
kramāt saptasu māseṣu garbhe sravati yojayet /
kapittha-bilva-bṛhatī-paṭolekṣu-nidigdhikāt // 58 //
2.58dv -paṭolekṣu-nidigdhi-jaiḥ
mūlaiḥ śṛtaṃ prayuñjīta kṣīraṃ māse tathāṣṭame /
navame śārivānantā-payasyā-madhuyaṣṭibhiḥ // 59 //
yojayed daśame māsi siddhaṃ kṣīraṃ payasyayā /
atha-vā yaṣṭimadhuka-nāgarāmaradārubhiḥ // 60 //
avasthitaṃ lohitam aṅganāyā vātena garbhaṃ bruvate 'n-abhijñāḥ /
garbhākṛti-tvāt kaṭukoṣṇa-tīkṣṇaiḥ srute punaḥ kevala eva rakte // 61 //
garbhaṃ jaḍā bhūta-hṛtaṃ vadanti mūrter na dṛṣṭaṃ haraṇaṃ yatas taiḥ /
ojo-'śana-tvād atha-vā-vyavasthair bhūtair upekṣyeta na garbha-mātā // 62 //
”ārīrasthāna
śiro 'ntar-ādhir dvau bāhū sakthinīti samāsataḥ /
ṣaḍ-aṅgam aṅgaṃ pratyaṅgaṃ tasyākṣi-hṛdayādikam // 1 //
3.1bv sakthinī ca samāsataḥ
śabdaḥ sparśaś ca rūpaṃ ca raso gandhaḥ kramād guṇāḥ /
khānilāgny-ab-bhuvām eka-guṇa-vṛddhy-anvayaḥ pare // 2 //
3.2cv khānilāgny-ambu-bhūṣv eka- 3.2dv -guṇa-vṛddhyānvayaḥ pare
tatra khāt khāni dehe 'smin śrotraṃ śabdo vivikta-tā /
vātāt sparśa-tvag-ucchvāsā vahner dṛg-rūpa-paktayaḥ // 3 //
āpyā jihvā-rasa-kledā ghrāṇa-gandhāsthi pārthivam /
mṛdv atra mātṛ-jaṃ rakta-māṃsa-majja-gudādikam // 4 //
paitṛkaṃ tu sthiraṃ śukra-dhamany-asthi-kacādikam /
caitanaṃ cittam akṣāṇi nānā-yoniṣu janma ca // 5 //
3.5cv ātma-jaṃ cittaṃ akṣāṇi
sātmya-jaṃ tv āyur ārogyam an-ālasyaṃ prabhā balam /
rasa-jaṃ vapuṣo janma vṛttir vṛddhir a-lola-tā // 6 //
3.6av sātmya-jaṃ cāyur ārogyam
sāttvikaṃ śaucam āstikyaṃ śukla-dharma-rucir matiḥ /
rājasaṃ bahu-bhāṣi-tvaṃ māna-krud-dambha-matsaram // 7 //
3.7dv māna-krud-dambha-matsarāḥ
tāmasaṃ bhayam a-jñānaṃ nidrālasyaṃ viṣādi-tā /
iti bhūta-mayo dehas tatra sapta tvaco 'sṛjaḥ // 8 //
pacyamānāt prajāyante kṣīrāt saṃtānikā iva /
dhātv-āśayāntara-kledo vipakvaḥ svaṃ svam ūṣmaṇā // 9 //
śleṣma-snāyv-aparācchannaḥ kalākhyaḥ kāṣṭha-sāra-vat /
tāḥ sapta sapta cādhārā raktasyādyaḥ kramāt pare // 10 //
3.10ac śleṣma-snāyv-aparā-channaḥ 3.10dv raktasyādhaḥ kramāt pare
kaphāma-pitta-pakvānāṃ vāyor mūtrasya ca smṛtāḥ /
garbhāśayo 'ṣṭamaḥ strīṇāṃ pitta-pakvāśayāntare // 11 //
koṣṭhāṅgāni sthitāny eṣu hṛdayaṃ kloma phupphusam /
yakṛt-plīhoṇḍukaṃ vṛkkau nābhi-ḍimbāntra-vastayaḥ // 12 //
3.12bv hṛdayaṃ kloma phupphusaḥ 3.12bv hṛdayaṃ kloma-phupphuse
daśa jīvita-dhāmāni śiro-rasana-bandhanam /
kaṇṭho 'sraṃ hṛdayaṃ nābhir vastiḥ śukraujasī gudam // 13 //
3.13dv vastiḥ śukraujasī gudaḥ
jālāni kaṇḍarāś cāṅge pṛthak ṣo-ḍaśa nirdiśet /
ṣaṭ kūrcāḥ sapta sīvanyo meḍhra-jihvā-śiro-gatāḥ // 14 //
3.14cv ṣaṭ kūrcāḥ sapta sevanyo 3.14cv ṣaṭ kūrcāḥ sapta sevinyo
śastreṇa tāḥ pariharec catasro māṃsa-rajjavaḥ /
catur-daśāsthi-saṃghātāḥ sīmantā dvi-guṇā nava // 15 //
3.15av śastreṇaitāḥ pariharec
asthnāṃ śatāni ṣaṣṭiś ca trīṇi danta-nakhaiḥ saha /
dhanvantaris tu trīṇy āha saṃdhīnāṃ ca śata-dvayam // 16 //
3.16av asthnāṃ śatāni ṣaṣṭhīni
daśottaraṃ sahasre dve nijagādātri-nandanaḥ /
snāvnāṃ nava-śatī pañca puṃsāṃ peśī-śatāni tu // 17 //
3.17cv snāyor nava-śatī pañca 3.17dv puṃsāṃ peśī-śatāni ca
adhikā viṃśatiḥ strīṇāṃ yoni-stana-samāśritāḥ /
daśa mūla-sirā hṛt-sthās tāḥ sarvaṃ sarvato vapuḥ // 18 //
3.18bv yoni-stana-samāśrayāḥ
rasātmakaṃ vahanty ojas tan-nibaddhaṃ hi ceṣṭitam /
sthūla-mūlāḥ su-sūkṣmāgrāḥ pattra-rekhā-pratāna-vat // 19 //
bhidyante tās tataḥ sapta-śatāny āsāṃ bhavanti tu /
tatraikaikaṃ ca śākhāyāṃ śataṃ tasmin na vedhayet // 20 //
3.20cv tatraikaika-tra śākhāyāṃ
sirāṃ jālan-dharāṃ nāma tisraś cābhyantarāśritāḥ /
ṣo-ḍaśa-dvi-guṇāḥ śroṇyāṃ tāsāṃ dve dve tu vaṅkṣaṇe // 21 //
dve dve kaṭīka-taruṇe śastreṇāṣṭau spṛśen na tāḥ /
pārśvayoḥ ṣo-ḍaśaikaikām ūrdhva-gāṃ varjayet tayoḥ // 22 //
3.22dv ūrdhva-gāṃ varjayet sirām
dvā-daśa-dvi-guṇāḥ pṛṣṭhe pṛṣṭha-vaṃśasya pārśvayoḥ /
dve dve tatrordhva-gāminyau na śastreṇa parāmṛśet // 23 //
3.23bv pṛṣṭha-vaṃśasya pārśva-ge
pṛṣṭha-vaj jaṭhare tāsāṃ mehanasyopari sthite /
roma-rājīm ubhayato dve dve śastreṇa na spṛśet // 24 //
catvāriṃśad urasy āsāṃ catur-daśa na vedhayet /
stana-rohita-tan-mūla-hṛdaye tu pṛthag dvayam // 25 //
apastambhākhyayor ekāṃ tathāpālāpayor api /
grīvāyāṃ pṛṣṭha-vat tāsāṃ nīle manye kṛkāṭike // 26 //
vidhure mātṛkāś cāṣṭau ṣo-ḍaśeti parityajet /
hanvoḥ ṣo-ḍaśa tāsāṃ dve saṃdhi-bandhana-karmaṇī // 27 //
3.27bv ṣo-ḍaśaitāḥ parityajet
jihvāyāṃ hanu-vat tāsām adho dve rasa-bodhane /
dve ca vācaḥ-pravartinyau nāsāyāṃ catur-uttarā // 28 //
viṃśatir gandha-vedinyau tāsām ekāṃ ca tālu-gām /
ṣaṭ-pañcāśan nayanayor nimeṣonmeṣa-karmaṇī // 29 //
dve dve apāṅgayor dve ca tāsāṃ ṣaḍ iti varjayet /
nāsā-netrāśritāḥ ṣaṣṭir lalāṭe sthapanī-śritām // 30 //
tatraikāṃ dve tathāvartau catasraś ca kacānta-gāḥ /
saptaivaṃ varjayet tāsāṃ karṇayoḥ ṣo-ḍaśātra tu // 31 //
dve śabda-bodhane śaṅkhau sirās tā eva cāśritāḥ /
dve śaṅkha-saṃdhi-ge tāsāṃ mūrdhni dvā-daśa tatra tu // 32 //
ekaikāṃ pṛthag utkṣepa-sīmantādhipati-sthitām /
ity a-vedhya-vibhāgārthaṃ pratyaṅgaṃ varṇitāḥ sirāḥ // 33 //
a-vedhyās tatra kārtsnyena dehe 'ṣṭā-navatis tathā /
saṃkīrṇā grathitāḥ kṣudrā vakrāḥ saṃdhiṣu cāśritāḥ // 34 //
tāsāṃ śatānāṃ saptānāṃ pādo 'sraṃ vahate pṛthak /
vāta-pitta-kaphair juṣṭaṃ śuddhaṃ caivaṃ sthitā malāḥ // 35 //
śarīram anugṛhṇanti pīḍayanty anya-thā punaḥ /
tatra śyāvāruṇāḥ sūkṣmāḥ pūrṇa-riktāḥ kṣaṇāt sirāḥ // 36 //
praspandinyaś ca vātāsraṃ vahante pitta-śoṇitam /
sparśoṣṇāḥ śīghra-vāhinyo nīla-pītāḥ kaphaṃ punaḥ // 37 //
gauryaḥ snigdhāḥ sthirāḥ śītāḥ saṃsṛṣṭaṃ liṅga-saṃkare /
gūḍhāḥ sama-sthitāḥ snigdhā rohiṇyaḥ śuddha-śoṇitam // 38 //
dhamanyo nābhi-saṃbaddhā viṃśatiś catur-uttarā /
tābhiḥ parivṛtā nābhiś cakra-nābhir ivārakaiḥ // 39 //
3.39cv tābhiḥ parivṛto nābhiś
tābhiś cordhvam adhas tiryag deho 'yam anugṛhyate /
srotāṃsi nāsike karṇau netre pāyv-āsya-mehanam // 40 //
stanau rakta-pathaś ceti nārīṇām adhikaṃ trayam /
jīvitāyatanāny antaḥ srotāṃsy āhus trayo-daśa // 41 //
prāṇa-dhātu-malāmbho-'nna-vāhīny a-hita-sevanāt /
tāni duṣṭāni rogāya viśuddhāni sukhāya ca // 42 //
sva-dhātu-sama-varṇāni vṛtta-sthūlāny aṇūni ca /
srotāṃsi dīrghāṇy ākṛtyā pratāna-sadṛśāni ca // 43 //
āhāraś ca vihāraś ca yaḥ syād doṣa-guṇaiḥ samaḥ /
dhātubhir vi-guṇo yaś ca srotasāṃ sa pradūṣakaḥ // 44 //
ati-pravṛttiḥ saṅgo vā sirāṇāṃ granthayo 'pi vā /
vi-mārgato vā gamanaṃ srotasāṃ duṣṭi-lakṣaṇam // 45 //
3.45dv srotasāṃ duṣṭa-lakṣaṇam
bisānām iva sūkṣmāṇi dūraṃ pravisṛtāni ca /
dvārāṇi srotasāṃ dehe raso yair upacīyate // 46 //
vyadhe tu srotasāṃ moha-kampādhmāna-vami-jvarāḥ /
pralāpa-śūla-viṇ-mūtra-rodhā maraṇam eva vā // 47 //
sroto-viddham ato vaidyaḥ pratyākhyāya prasādhayet /
uddhṛtya śalyaṃ yatnena sadyaḥ-kṣata-vidhānataḥ // 48 //
annasya paktā pittaṃ tu pācakākhyaṃ pureritam /
doṣa-dhātu-malādīnām ūṣmety ātreya-śāsanam // 49 //
vāma-pārśvāśritaṃ nābheḥ kiñ-cit sūryasya maṇḍalam /
tan-madhye maṇḍalaṃ saumyaṃ tan-madhye 'gnir vyavasthitaḥ // 49+1 //
jarāyu-mātra-pracchannaḥ kāca-kośa-stha-dīpa-vat // 49+2ab //
tad-adhiṣṭhānam annasya grahaṇād grahaṇī matā /
saiva dhanvantari-mate kalā pitta-dharāhvayā // 50 //
āyur-ārogya-vīryaujo-bhūta-dhātv-agni-puṣṭaye /
sthitā pakvāśaya-dvāri bhukta-mārgārgaleva sā // 51 //
3.51dv bhukta-mārgārgaleva yā
bhuktam āmāśaye ruddhvā sā vipācya nayaty adhaḥ /
bala-vaty a-balā tv annam āmam eva vimuñcati // 52 //
grahaṇyā balam agnir hi sa cāpi grahaṇī-balaḥ /
dūṣite 'gnāv ato duṣṭā grahaṇī roga-kāriṇī // 53 //
yad annaṃ deha-dhātv-ojo-bala-varṇādi-poṣaṇam /
tatrāgnir hetur āhārān na hy a-pakvād rasādayaḥ // 54 //
annaṃ kāle 'bhyavahṛtaṃ koṣṭhaṃ prāṇānilāhṛtam /
dravair vibhinna-saṃghātaṃ nītaṃ snehena mārdavam // 55 //
3.55bv koṣṭhe prāṇānilāhṛtam
saṃdhukṣitaḥ samānena pacaty āmāśaya-sthitam /
audaryo 'gnir yathā bāhyaḥ sthālī-sthaṃ toya-taṇḍulam // 56 //
ādau ṣaḍ-rasam apy annaṃ madhurī-bhūtam īrayet /
phenī-bhūtaṃ kaphaṃ yātaṃ vidāhād amla-tāṃ tataḥ // 57 //
3.57cv phena-bhūtaṃ kaphaṃ yātaṃ
pittam āmāśayāt kuryāc cyavamānaṃ cyutaṃ punaḥ /
agninā śoṣitaṃ pakvaṃ piṇḍitaṃ kaṭu mārutam // 58 //
bhaumāpyāgneya-vāyavyāḥ pañcoṣmāṇaḥ sa-nābhasāḥ /
pañcāhāra-guṇān svān svān pārthivādīn pacanty anu // 59 //
yathā-svaṃ te ca puṣṇanti pakvā bhūta-guṇān pṛthak /
pārthivāḥ pārthivān eva śeṣāḥ śeṣāṃś ca deha-gān // 60 //
3.60av yathā-svaṃ te ca puṣyanti
kiṭṭaṃ sāraś ca tat pakvam annaṃ saṃbhavati dvi-dhā /
tatrācchaṃ kiṭṭam annasya mūtraṃ vidyād ghanam śakṛt // 61 //
3.61av kiṭṭaṃ sāras tathā pakvam
sāras tu saptabhir bhūyo yathā-svaṃ pacyate 'gnibhiḥ /
rasād raktaṃ tato māṃsaṃ māṃsān medas tato 'sthi ca // 62 //
3.62dv māṃsān medo 'sthi medasaḥ
asthno majjā tataḥ śukraṃ śukrād garbhaḥ prajāyate /
kaphaḥ pittaṃ malāḥ kheṣu prasvedo nakha-roma ca // 63 //
3.63cv kaphaḥ pittaṃ malaḥ kheṣu
sneho 'kṣi-tvag-viṣām ojo dhātūnāṃ krama-śo malāḥ /
prasāda-kiṭṭau dhātūnāṃ pākād evaṃ dvi-dharcchataḥ // 64 //
paras-paropasaṃstambhād dhātu-sneha-param-parā /
ke-cid āhur aho-rātrāt ṣaḍ-ahād apare pare // 65 //
māsena yāti śukra-tvam annaṃ pāka-kramādibhiḥ /
saṃtatā bhojya-dhātūnāṃ parivṛttis tu cakra-vat // 66 //
vṛṣyādīni prabhāveṇa sadyaḥ śukrādi kurvate /
prāyaḥ karoty aho-rātrāt karmānyad api bheṣajam // 67 //
3.67bv sadyaḥ śukraṃ prakurvate
vyānena rasa-dhātur hi vikṣepocita-karmaṇā /
yuga-pat sarvato 'jasraṃ dehe vikṣipyate sadā // 68 //
kṣipyamāṇaḥ kha-vaiguṇyād rasaḥ sajjati yatra saḥ /
tasmin vikāraṃ kurute khe varṣam iva toya-daḥ // 69 //
doṣāṇām api caivaṃ syād eka-deśa-prakopaṇam /
anna-bhautika-dhātv-agni-karmeti paribhāṣitam // 70 //
annasya paktā sarveṣāṃ paktṝṇām adhiko mataḥ /
tan-mūlās te hi tad-vṛddhi-kṣaya-vṛddhi-kṣayātmakāḥ // 71 //
tasmāt taṃ vidhi-vad yuktair anna-pānendhanair hitaiḥ /
pālayet prayatas tasya sthitau hy āyur-bala-sthitiḥ // 72 //
samaḥ samāne sthāna-sthe viṣamo 'gnir vi-mārga-ge /
pittābhimūrchite tīkṣṇo mando 'smin kapha-pīḍite // 73 //
samo 'gnir viṣamas tīkṣṇo mandaś caivaṃ catur-vidhaḥ /
yaḥ pacet samyag evānnaṃ bhuktaṃ samyak samas tv asau // 74 //
3.74dv bhuktaṃ samyak samas tu saḥ
viṣamo '-samyag apy āśu samyag vāpi cirāt pacet /
tīkṣṇo vahniḥ pacec chīghram a-samyag api bhojanam // 75 //
3.75av viṣamo '-samyag evāśu 3.75bv samyag eva cirāt pacet
mandas tu samyag apy annam upayuktaṃ cirāt pacet /
kṛtvāsya-śoṣāṭopāntra-kūjanādhmāna-gauravam // 76 //
3.76bv upabhuktaṃ cirāt pacet
śānte 'gnau mriyate yukte ciraṃ jīvaty an-āmayaḥ /
rogī syād vikṛte mūlam agni-stambhān nirucyate // 76+1 //
3.76+1dv agni-stambhān nirūpyate
saha-jaṃ kāla-jaṃ yukti-kṛtaṃ deha-balaṃ tri-dhā /
tatra sat-tva-śarīrotthaṃ prākṛtaṃ saha-jaṃ balam // 77 //
vayaḥ-kṛtam ṛtūtthaṃ ca kāla-jaṃ yukti-jaṃ punaḥ /
vihārāhāra-janitaṃ tathorjas-kara-yoga-jam // 78 //
deśo 'lpa-vāri-dru-nago jāṅgalaḥ sv-alpa-roga-daḥ /
ānūpo viparīto 'smāt samaḥ sādhāraṇaḥ smṛtaḥ // 79 //
majja-medo-vasā-mūtra-pitta-śleṣma-śakṛnty asṛk /
raso jalaṃ ca dehe 'sminn ekaikāñjali-vardhitam // 80 //
pṛthak sva-prasṛtaṃ proktam ojo-mastiṣka-retasām /
dvāv añjalī tu stanyasya catvāro rajasaḥ striyāḥ // 81 //
sama-dhātor idaṃ mānaṃ vidyād vṛddhi-kṣayāv ataḥ // 82ab //
śukrāsṛg-garbhiṇī-bhojya-ceṣṭā-garbhāśayartuṣu /
yaḥ syād doṣo 'dhikas tena prakṛtiḥ sapta-dhoditā // 83 //
3.83dv prakṛtiḥ sapta-dhā smṛtā
vibhu-tvād āśu-kāri-tvād bali-tvād anya-kopanāt /
svātantryād bahu-roga-tvād doṣāṇāṃ prabalo 'nilaḥ // 84 //
prāyo 'ta eva pavanādhyuṣitā manuṣyā doṣātmakāḥ sphuṭita-dhūsara-keśa-gātrāḥ /
śīta-dviṣaś cala-dhṛti-smṛti-buddhi-ceṣṭā-sauhārda-dṛṣṭi-gatayo 'ti-bahu-pralāpāḥ // 85 //
alpa-vitta-bala-jīvita-nidrāḥ sanna-sakta-cala-jarjara-vācaḥ /
nāstikā bahu-bhujaḥ sa-vilāsā gīta-hāsa-mṛgayā-kali-lolāḥ // 86 //
3.86av alpa-pitta-kapha-jīvita-nidrāḥ 3.86av alpa-vitta-kapha-jīvita-nidrāḥ
3.86av alpa-pitta-bala-jīvita-nidrāḥ
madhurāmla-paṭūṣṇa-sātmya-kāṅkṣāḥ kṛśa-dīrghākṛtayaḥ sa-śabda-yātāḥ /
na dṛḍhā na jitendriyā na cāryā na ca kāntā-dayitā bahu-prajā vā // 87 //
3.87bv kṛśa-dīrghākṛtayaḥ sa-śabda-yānāḥ
netrāṇi caiṣāṃ khara-dhūsarāṇi vṛttāny a-cārūṇi mṛtopamāni /
unmīlitānīva bhavanti supte śaila-drumāṃs te gaganaṃ ca yānti // 88 //
3.88av netrāṇi vaiṣāṃ khara-dhūsarāṇi
a-dhanyā matsarādhmātāḥ stenāḥ prodbaddha-piṇḍikāḥ /
śva-śṛgāloṣṭra-gṛdhrākhu-kākānūkāś ca vātikāḥ // 89 //
3.89bv stenāḥ prodvṛtta-piṇḍikāḥ
pittaṃ vahnir vahni-jaṃ vā yad asmāt pittodriktas tīkṣṇa-tṛṣṇā-bubhukṣaḥ /
gauroṣṇāṅgas tāmra-hastāṅghri-vaktraḥ śūro mānī piṅga-keśo 'lpa-romā // 90 //
3.90bv pittodriktas tīvra-tṛṣṇā-bubhukṣaḥ
dayita-mālya-vilepana-maṇḍanaḥ su-caritaḥ śucir āśrita-vatsalaḥ /
vibhava-sāhasa-buddhi-balānvito bhavati bhīṣu gatir dviṣatām api // 91 //
medhāvī pra-śithila-saṃdhi-bandha-māṃso nārīṇām an-abhimato 'lpa-śukra-kāmaḥ /
āvāsaḥ palita-taraṅga-nīlikānāṃ bhuṅkte 'nnaṃ madhura-kaṣāya-tikta-śītam // 92 //
gharma-dveṣī svedanaḥ pūti-gandhir bhūry-uccāra-krodha-pānāśanerṣyaḥ /
suptaḥ paśyet karṇikārān palāśān dig-dāholkā-vidyud-arkānalāṃś ca // 93 //
tanūni piṅgāni calāni caiṣāṃ tanv-alpa-pakṣmāṇi hima-priyāṇi /
krodhena madyena raveś ca bhāsā rāgaṃ vrajanty āśu vilocanāni // 94 //
3.94av tanūni piṅgāni calāni vaiṣāṃ
madhyāyuṣo madhya-balāḥ piṇḍitāḥ kleśa-bhīravaḥ /
vyāghrarkṣa-kapi-mārjāra-yakṣānūkāś ca paittikāḥ // 95 //
3.95dv -vṛkānūkāś ca paittikāḥ
śleṣmā somaḥ śleṣmalas tena saumyo gūḍha-snigdha-śliṣṭa-saṃdhy-asthi-māṃsaḥ /
kṣut-tṛḍ-duḥkha-kleśa-gharmair a-tapto buddhyā yuktaḥ sāttvikaḥ satya-saṃdhaḥ // 96 //
priyaṅgu-dūrvā-śara-kāṇḍa-śastra- go-rocanā-padma-suvarṇa-varṇaḥ /
pralamba-bāhuḥ pṛthu-pīna-vakṣā mahā-lalāṭo ghana-nīla-keśaḥ // 97 //
mṛdv-aṅgaḥ sama-su-vibhakta-cāru-deho bahv-ojo-rati-rasa-śukra-putra-bhṛtyaḥ /
dharmātmā vadati na niṣṭhuraṃ ca jātu pracchannaṃ vahati dṛḍhaṃ ciraṃ ca vairam // 98 //
3.98av mṛdv-aṅgaḥ sama-su-vibhakta-cāru-varṣmā
sa-mada-dvi-radendra-tulya-yāto jala-dāmbho-dhi-mṛdaṅga-siṃha-ghoṣaḥ /
smṛti-mān abhiyoga-vān vinīto na ca bālye 'py ati-rodano na lolaḥ // 99 //
3.99bv jala-dāmbho-dhi-mṛdaṅga-śaṅkha-ghoṣaḥ
tiktaṃ kaṣāyaṃ kaṭukoṣṇa-rūkṣam alpaṃ sa bhuṅkte bala-vāṃs tathāpi /
raktānta-su-snigdha-viśāla-dīrgha- su-vyakta-śuklāsita-pakṣmalākṣaḥ // 100 //
alpa-vyāhāra-krodha-pānāśanehaḥ prājyāyur-vitto dīrgha-darśī vadānyaḥ /
śrāddho gambhīraḥ sthūla-lakṣaḥ kṣamā-vān āryo nidrālur dīrgha-sūtraḥ kṛta-jñaḥ // 101 //
3.101av alpa-vyāhāra-krodha-pānāśanerṣyaḥ 3.101bv prājyāyur-vṛtto
dīrgha-darśī vadānyaḥ
3.101cv śrāddho gambhīraḥ sthūla-lakṣyaḥ kṣamā-vān 3.101dv āryo nidrālur
dīrgha-sūtrī kṛta-jñaḥ
ṛjur vipaścit su-bhagaḥ su-lajjo bhakto gurūṇāṃ sthira-sauhṛdaś ca /
svapne sa-padmān sa-vihaṅga-mālāṃs toyāśayān paśyati toya-dāṃś ca // 102 //
3.102av ṛjur vipaścit su-bhagaḥ sa-lajjo
brahma-rudrendra-varuṇa-tārkṣya-haṃsa-gajādhipaiḥ /
śleṣma-prakṛtayas tulyās tathā siṃhāśva-go-vṛṣaiḥ // 103 //
prakṛtīr dvaya-sarvotthā dvandva-sarva-guṇodaye /
śaucāstikyādibhiś caivaṃ guṇair guṇa-mayīr vadet // 104 //
vayas tv ā-ṣo-ḍaśād bālaṃ tatra dhātv-indriyaujasām /
vṛddhir ā-saptater madhyaṃ tatrā-vṛddhiḥ paraṃ kṣayaḥ // 105 //
svaṃ svaṃ hasta-trayaṃ sārdhaṃ vapuḥ pātraṃ sukhāyuṣoḥ /
na ca yad yuktam udriktair aṣṭābhir ninditair nijaiḥ // 106 //
a-romaśāsita-sthūla-dīrgha-tvaiḥ sa-viparyayaiḥ /
su-snigdhā mṛdavaḥ sūkṣmā naika-mūlāḥ sthirāḥ kacāḥ // 107 //
lalāṭam unnataṃ śliṣṭa-śaṅkham ardhendu-saṃnibham /
karṇau nīconnatau paścān mahāntau śliṣṭa-māṃsalau // 108 //
netre vyaktāsita-site su-baddha-ghana-pakṣmaṇī /
unnatāgrā mahocchvāsā pīnarjur nāsikā samā // 109 //
3.109bv su-baddhe ghana-pakṣmaṇī
oṣṭhau raktāv an-udvṛttau mahatyau nolbaṇe hanū /
mahad āsyaṃ ghanā dantāḥ snigdhāḥ ślakṣṇāḥ sitāḥ samāḥ // 110 //
jihvā raktāyatā tanvī māṃsalaṃ cibukaṃ mahat /
grīvā hrasvā ghanā vṛttā skandhāv unnata-pīvarau // 111 //
udaraṃ dakṣiṇāvarta-gūḍha-nābhi samunnatam /
tanu-raktonnata-nakhaṃ snigdhaṃ ā-tāmra-māṃsalam // 112 //
dīrghā-cchidrāṅguli mahat pāṇi-pādaṃ pratiṣṭhitam /
gūḍha-vaṃśaṃ bṛhat pṛṣṭhaṃ nigūḍhāḥ saṃdhayo dṛḍhāḥ // 113 //
3.113cv gūḍha-vaṃśaṃ mahat pṛṣṭhaṃ
dhīraḥ svaro 'nunādī ca varṇaḥ snigdhaḥ sthira-prabhaḥ /
sva-bhāva-jaṃ sthiraṃ sat-tvam a-vikāri vipatsv api // 114 //
uttarottara-su-kṣetraṃ vapur garbhādi-nī-rujam /
āyāma-jñāna-vijñānair vardhamānaṃ śanaiḥ śubham // 115 //
iti sarva-guṇopete śarīre śaradāṃ śatam /
āyur aiśvaryam iṣṭāś ca sarve bhāvāḥ pratiṣṭhitāḥ // 116 //
tvag-raktādīni sat-tvāntāny agryāṇy aṣṭau yathottaram /
bala-pramāṇa-jñānārthaṃ sārāṇy uktāni dehinām // 117 //
3.117bv agrāṇy aṣṭau yathottaram
sārair upetaḥ sarvaiḥ syāt paraṃ gaurava-saṃyutaḥ /
sarvārambheṣu cāśā-vān sahiṣṇuḥ san-matiḥ sthiraḥ // 118 //
3.118dv sahiṣṇuḥ su-matiḥ sthiraḥ
an-utsekaṃ a-dainyaṃ ca sukhaṃ duḥkhaṃ ca sevate /
sat-tva-vāṃs tapyamānas tu rājaso naiva tāmasaḥ // 119 //
3.119cv sat-tva-vān stabhyamānas tu
dāna-śīla-dayā-satya-brahma-carya-kṛta-jña-tāḥ /
rasāyanāni maitrī ca puṇyāyur-vṛddhi-kṛd gaṇaḥ // 120 //
”ārīrasthāna
saptottaraṃ marma-śataṃ teṣām ekā-daśādiśet /
pṛthak sakthnos tathā bāhvos trīṇi koṣṭhe navorasi // 1 //
pṛṣṭhe catur-daśordhvaṃ tu jatros triṃśac ca sapta ca /
madhye pāda-talasyāhur abhito madhyamāṅgulīm // 2 //
tala-hṛn nāma rujayā tatra viddhasya pañca-tā /
aṅguṣṭhāṅguli-madhya-sthaṃ kṣipraṃ ākṣepa-māraṇam // 3 //
tasyordhvaṃ dvy-aṅgule kūrcaḥ pāda-bhramaṇa-kampa-kṛt /
gulpha-saṃdher adhaḥ kūrca-śiraḥ śopha-rujā-karam // 4 //
jaṅghā-caraṇayoḥ saṃdhau gulpho ruk-stambha-māndya-kṛt /
jaṅghāntare tv indra-vastir mārayaty asṛjaḥ kṣayāt // 5 //
4.5bv gulpho ruk-stambha-ṣāṇḍhya-kṛt 4.5bv gulpho ruk-stambha-khāñjya-kṛt
4.5bv gulpho ruk-stambha-jāḍya-kṛt
jaṅghorvoḥ saṃgame jānu khañja-tā tatra jīvataḥ /
jānunas try-aṅgulād ūrdhvam āṇy-ūru-stambha-śopha-kṛt // 6 //
urvy ūru-madhye tad-vedhāt sakthi-śoṣo 'sra-saṃkṣayāt /
ūru-mūle lohitākṣaṃ hanti pakṣam asṛk-kṣayāt // 7 //
4.7cv ūru-mūle lohitākhyaṃ
muṣka-vaṅkṣaṇayor madhye viṭapaṃ ṣaṇḍha-tā-karam /
iti sakthnos tathā bāhvor maṇi-bandho 'tra gulpha-vat // 8 //
4.8bv viṭipaṃ ṣaṇḍha-tā-karam
kūrparaṃ jānu-vat kauṇyaṃ tayor viṭapa-vat punaḥ /
kakṣākṣa-madhye kakṣā-dhṛk kuṇi-tvaṃ tatra jāyate // 9 //
sthūlāntra-baddhaḥ sadyo-ghno viḍ-vāta-vamano gudaḥ /
mūtrāśayo dhanur-vakro vastir alpāsra-māṃsa-gaḥ // 10 //
ekādho-vadano madhye kaṭyāḥ sadyo nihanty asūn /
ṛte 'śmarī-vraṇād viddhas tatrāpy ubhayataś ca saḥ // 11 //
4.11dv tatrāpy ubhayataś ca yaḥ
mūtra-srāvy ekato bhinne vraṇo rohec ca yatnataḥ /
dehāma-pakva-sthānānāṃ madhye sarva-sirāśrayaḥ // 12 //
nābhiḥ so 'pi hi sadyo-ghno dvāram āmāśayasya ca /
sat-tvādi-dhāma hṛdayaṃ stanoraḥ-koṣṭha-madhya-gam // 13 //
stana-rohita-mūlākhye dvy-aṅgule stanayor vadet /
ūrdhvādho 'sra-kaphāpūrṇa-koṣṭho naśyet tayoḥ kramāt // 14 //
4.14cv ūrdhvādho 'sṛk-kaphāpūrṇa-
apastambhāv uraḥ-pārśve nāḍyāv anila-vāhinī /
raktena pūrṇa-koṣṭho 'tra śvāsāt kāsāc ca naśyati // 15 //
4.15cv raktasya pūrṇa-koṣṭho 'tra
pṛṣṭha-vaṃśorasor madhye tayor eva ca pārśvayoḥ /
adho 'ṃsa-kūṭayor vidyād apālāpākhya-marmaṇī // 16 //
tayoḥ koṣṭhe 'sṛjā pūrṇe naśyed yātena pūya-tām /
pārśvayoḥ pṛṣṭha-vaṃśasya śroṇi-karṇau prati sthite // 17 //
4.17dv śroṇi-karṇa-pratiṣṭhite 4.17dv śroṇi-karṇau pratiṣṭhitau
vaṃśāśrite sphijor ūrdhvaṃ kaṭīka-taruṇe smṛte /
tatra rakta-kṣayāt pāṇdur hīna-rūpo vinaśyati // 18 //
pṛṣṭha-vaṃśaṃ hy ubhayato yau saṃdhī kaṭi-pārśvayoḥ /
jaghanasya bahir-bhāge marmaṇī tau kukundarau // 19 //
4.19av pṛṣṭha-vaṃśasyobhayato
ceṣṭā-hānir adhaḥ-kāye sparśā-jñānaṃ ca tad-vyadhāt /
pārśvāntara-nibaddhau yāv upari śroṇi-karṇayoḥ // 20 //
āśaya-cchādanau tau tu nitambau taruṇāsthi-gau /
adhaḥ-śarīre śopho 'tra daurbalyaṃ maraṇaṃ tataḥ // 21 //
4.21av āśayācchādanau tau tu
pārśvāntara-nibaddhau ca madhye jaghana-pārśvayoḥ /
tiryag ūrdhvaṃ ca nirdiṣṭau pārśva-saṃdhī tayor vyadhāt // 22 //
4.22bv madhyau jaghana-pārśvayoḥ 4.22cv nirdiṣṭau pārśva-saṃdhī tau
4.22dv tiryag ūrdhvaṃ tayor vyadhāt
rakta-pūrita-koṣṭhasya śarīrāntara-saṃbhavaḥ /
stana-mūlārjave bhāge pṛṣṭha-vaṃśāśraye sire // 23 //
bṛhatyau tatra viddhasya maraṇaṃ rakta-saṃkṣayāt /
bāhu-mūlābhisaṃbaddhe pṛṣṭha-vaṃśasya pārśvayoḥ // 24 //
aṃsayoḥ phalake bāhu-svāpa-śoṣau tayor vyadhāt /
grīvām ubhayataḥ snāvnī grīvā-bāhu-śiro-'ntare // 25 //
4.25bv -svāpa-śoṣau tayor vyadhe 4.25bv -svāpa-śophau tayor vyadhe 4.25bv
-svāpa-śophau tayor vyadhāt
skandhāṃsa-pīṭha-saṃbandhāv aṃsau bāhu-kriyā-harau /
kaṇṭha-nālīm ubhayataḥ sirā hanu-samāśritāḥ // 26 //
4.26av skandhāṃsa-pīṭha-baddhārthāv 4.26av skandhāṃsa-pīṭha-bandhārthāv
4.26av skandhāṃsa-pīṭha-saṃbaddhāv
catasras tāsu nīle dve manye dve marmaṇī smṛte /
svara-praṇāśa-vaikṛtyaṃ rasā-jñānaṃ ca tad-vyadhe // 27 //
4.27cv svara-praṇāśa-vaikṛtya- 4.27cv svara-praṇāśo vaikṛtyaṃ 4.27dv
-rasā-jñānaṃ ca tad-vyadhe
kaṇṭha-nālīm ubhayato jihvā-nāsā-gatāḥ sirāḥ /
pṛthak catasras tāḥ sadyo ghnanty asūn mātṛkāhvayāḥ // 28 //
kṛkāṭike śiro-grīvā-saṃdhau tatra calaṃ śiraḥ /
adhas-tāt karṇayor nimne vidhure śruti-hāriṇī // 29 //
4.29bv -saṃdhī tatra calaṃ śiraḥ
phaṇāv ubhayato ghrāṇa-mārgaṃ śrotra-pathānugau /
antar-gala-sthitau vedhād gandha-vijñāna-hāriṇau // 30 //
netrayor bāhyato 'pāṅgau bhruvoḥ pucchāntayor adhaḥ /
tathopari bhruvor nimnāv āvartāv āndhyam eṣu tu // 31 //
anu-karṇaṃ lalāṭānte śaṅkhau sadyo-vināśanau /
keśānte śaṅkhayor ūrdhvam utkṣepau sthapani punaḥ // 32 //
bhruvor madhye traye 'py atra śalye jīved an-uddhṛte /
svayaṃ vā patite pākāt sadyo naśyati tūddhṛte // 33 //
jihvākṣi-nāsikā-śrotra-kha-catuṣṭaya-saṃgame /
tālūny āsyāni catvāri srotasāṃ teṣu marmasu // 34 //
viddhaḥ śṛṅgāṭakākhyeṣu sadyas tyajati jīvitam /
kapāle saṃdhayaḥ pañca sīmantās tiryag-ūrdhva-gāḥ // 35 //
4.35cv kapāla-saṃdhayaḥ pañca
bhramonmāda-mano-nāśais teṣu viddheṣu naśyati /
āntaro mastakasyordhvaṃ sirā-saṃdhi-samāgamaḥ // 36 //
4.36cv antare mastakasyordhvaṃ
romāvarto 'dhipo nāma marma sadyo haraty asūn /
viṣamaṃ spandanaṃ yatra pīḍite ruk ca marma tat // 37 //
māṃsāsthi-snāyu-dhamanī-sirā-saṃdhi-samāgamaḥ /
syān marmeti ca tenātra su-tarāṃ jīvitaṃ sthitam // 38 //
bāhulyena tu nirdeśaḥ ṣo-ḍhaivaṃ marma-kalpanā /
prāṇāyatana-sāmānyād aikyaṃ vā marmaṇāṃ matam // 39 //
4.39dv aikyaṃ vā marmaṇāṃ smṛtam
māṃsa-jāni daśendrākhya-tala-hṛt-stana-rohitāḥ /
śaṅkhau kaṭīka-taruṇe nitambāv aṃsayoḥ phale // 40 //
asthny aṣṭau snāva-marmāṇi trayo-viṃśatir āṇayaḥ /
kūrca-kūrca-śiro-'pāṅga-kṣiprotkṣepāṃsa-vastayaḥ // 41 //
4.41av asthny aṣṭau snāyu-marmāṇi
gudāpastambha-vidhura-śṛṅgāṭāni navādiśet /
marmāṇi dhamanī-sthāni sapta-triṃśat sirāśrayāḥ // 42 //
4.42av gudo 'pastambha-vidhura-
bṛhatyau mātṛkā nīle manye kakṣā-dharau phaṇau /
viṭape hṛdayaṃ nābhiḥ pārśva-saṃdhī stanādhare // 43 //
4.43dv pārśva-saṃdhī stanāntare
apālāpau sthapany urvyaś catasro lohitāni ca /
saṃdhau viṃśatir āvartau maṇi-bandhau kukundarau // 44 //
sīmantāḥ kūrparau gulphau kṛkāṭyau jānunī patiḥ /
māṃsa-marma gudo 'nyeṣāṃ snāvni kakṣā-dharau tathā // 45 //
4.45dv snāvnī kakṣā-dharau tathā
viṭapau vidhurākhye ca śṛṅgāṭāni sirāsu tu /
apastambhāv apāṅgau ca dhamanī-sthaṃ na taiḥ smṛtam // 46 //
viddhe 'jasram asṛk-srāvo māṃsa-dhāvana-vat tanuḥ /
pāṇḍu-tvam indriyā-jñānaṃ maraṇam cāśu māṃsa-je // 47 //
4.47dv maraṇam vāśu māṃsa-je
majjānvito 'ccho vicchinnaḥ srāvo ruk cāsthi-marmaṇi /
āyāmākṣepaka-stambhāḥ snāva-je 'bhyadhikaṃ rujā // 48 //
4.48dv snāva-je 'bhyadhikaṃ rujaḥ 4.48dv snāva-je 'bhyadhikā rujaḥ 4.48dv
snāyu-ge 'bhyadhikaṃ rujā
yāna-sthānāsanā-śaktir vaikalyam atha vāntakaḥ /
raktaṃ sa-śabda-phenoṣṇaṃ dhamanī-sthe vi-cetasaḥ // 49 //
sirā-marma-vyadhe sāndram ajasraṃ bahv asṛk sravet /
tat-kṣayāt tṛḍ-bhrama-śvāsa-moha-hidhmābhir antakaḥ // 50 //
vastu śūkair ivākīrṇaṃ rūḍhe ca kuṇi-khañja-tā /
bala-ceṣṭā-kṣayaḥ śoṣaḥ parva-śophaś ca saṃdhi-je // 51 //
nābhi-śaṅkhādhipāpāna-hṛc-chṛṅgāṭaka-vastayaḥ /
aṣṭau ca mātṛkāḥ sadyo nighnanty ekān-na-viṃśatiḥ // 52 //
4.52dv nighnanty ekona-viṃśatiḥ
saptāhaḥ paramas teṣāṃ kālaḥ kālasya karṣaṇe /
trayas-triṃśad-apastambha-tala-hṛt-pārśva-saṃdhayaḥ // 53 //
4.53av saptāhaḥ paramaṃ teṣāṃ
kaṭī-taruṇa-sīmanta-stana-mūlendra-vastayaḥ /
kṣiprāpālāpa-bṛhatī-nitamba-stana-rohitāḥ // 54 //
kālāntara-prāṇa-harā māsa-māsārdha-jīvitāḥ /
utkṣepau sthapanī trīṇi vi-śalya-ghnāni tatra hi // 55 //
4.55dv vi-śalya-ghnāni tatra tu
vāyur māṃsa-vasā-majja-mastuluṅgāni śoṣayet /
śalyāpāye vinirgacchan śvāsāt kāsāc ca hanty asūn // 56 //
phaṇāv apāṅgau vidhure nīle manye kṛkāṭike /
aṃsāṃsa-phalakāvarta-viṭaporvī-kukundarāḥ // 57 //
4.57av phaṇāv apāṅgau vidhurau
sa-jānu-lohitākṣāṇi-kakṣā-dhṛk-kūrca-kūrparāḥ /
vaikalyam iti catvāri catvāriṃśac ca kurvate // 58 //
4.58av sa-jānu-lohitākhyāni-
haranti tāny api prāṇān kadā-cid abhighātataḥ /
aṣṭau kūrca-śiro-gulpha-maṇi-bandhā rujā-karāḥ // 59 //
teṣāṃ viṭapa-kakṣā-dhṛg-urvyaḥ kūrca-śirāṃsi ca /
dvā-daśāṅgula-mānāni dvy-aṅgule maṇi-bandhane // 60 //
4.60bv -urvī-kūrca-śirāṃsi ca
gulphau ca stana-mūle ca try-aṅgulaṃ jānu-kūrparam /
apāna-vasti-hṛn-nābhi-nīlāḥ sīmanta-mātṛkāḥ // 61 //
4.61bv try-aṅgulau jānu-kūrparau 4.61dv -nīlā-sīmanta-mātṛkāḥ
kūrca-śṛṅgāṭa-manyāś ca triṃśad ekena varjitāḥ /
ātma-pāṇi-talonmānāḥ śeṣāṇy ardhāṅgulaṃ vadet // 62 //
pañcāśat ṣaṭ ca marmāṇi tila-vrīhi-samāny api /
iṣṭāni marmāṇy anyeṣāṃ catur-dhoktāḥ sirās tu yāḥ // 63 //
tarpayanti vapuḥ kṛtsnaṃ tā marmāṇy āśritās tataḥ /
tat-kṣatāt kṣata-jāty-artha-pravṛtter dhātu-saṃkṣaye // 64 //
4.64cv tat-kṣatāt kṣata-jāty-arthaṃ 4.64dv pravṛttir dhātu-saṃkṣaye
vṛddhaś calo rujas tīvrāḥ pratanoti samīrayan /
tejas tad uddhṛtaṃ dhatte tṛṣṇā-śoṣa-mada-bhramān // 65 //
svinna-srasta-ślatha-tanuṃ haraty enaṃ tato 'ntakaḥ /
vardhayet saṃdhito gātraṃ marmaṇy abhihate drutam // 66 //
chedanāt saṃdhi-deśasya saṃkucanti sirā hy ataḥ /
jīvitaṃ prāṇināṃ tatra rakte tiṣṭhati tiṣṭhati // 67 //
su-vikṣato 'py ato jīved a-marmaṇi na marmaṇi /
prāṇa-ghātini jīvet tu kaś-cid vaidya-guṇena cet // 68 //
a-samagrābhighātāc ca so 'pi vaikalyam aśnute /
tasmāt kṣāra-viṣāgny-ādīn yatnān marmasu varjayet // 69 //
marmābhighātaḥ sv-alpo 'pi prāya-śo bādhate-tarām /
rogā marmāśrayās tad-vat prakrāntā yatnato 'pi ca // 70 //
4.70cv rogā marmāśritās tad-vat
”ārīrasthāna
puṣpaṃ phalasya dhūmo 'gner varṣasya jala-dodayaḥ /
yathā bhaviṣyato liṅgaṃ riṣṭaṃ mṛtyos tathā dhruvam // 1 //
āyuṣ-mati kriyāḥ sarvāḥ sa-phalāḥ saṃprayojitāḥ /
bhavanti bhiṣajāṃ bhūtyai kṛta-jña iva bhū-bhuji // 1+(1) //
kṣīṇāyuṣi kṛtaṃ karma vyarthaṃ kṛtam ivādhame /
a-yaśo deha-saṃdehaṃ svārtha-hāniṃ ca yacchati // 1+(2) //
5.1+(2)cv āyāsād deha-saṃdehaṃ
tarhīdānīṃ gatāsūnāṃ lakṣaṇaṃ saṃpracakṣate /
vikṛtiḥ prakṛteḥ prājñaiḥ pradiṣṭā riṣṭa-saṃjñayā // 1+(3) //
5.1+(3)av tad idānīṃ gatāsūnāṃ
ariṣṭaṃ nāsti maraṇaṃ dṛṣṭa-riṣṭaṃ ca jīvitam /
ariṣṭe riṣṭa-vijñānaṃ na ca riṣṭe 'py a-naipuṇāt // 2 //
ke-cit tu tad dvi-dhety āhuḥ sthāyy-a-sthāyi-vibhedataḥ /
doṣāṇām api bāhulyād riṣṭābhāsaḥ samudbhavet // 3 //
sa doṣāṇāṃ śame śāmyet sthāyy avaśyaṃ tu mṛtyave /
rūpendriya-svara-cchāyā-praticchāyā-kriyādiṣu // 4 //
5.4av tad doṣāṇāṃ śame śāmyet
anyeṣv api ca bhāveṣu prākṛteṣv a-nimittataḥ /
vikṛtir yā samāsena riṣṭaṃ tad iti lakṣayet // 5 //
keśa-roma-nir-abhyaṅgaṃ yasyābhyaktam ivekṣyate /
yasyāty-arthaṃ cale netre stabdhāntar-gata-nirgate // 6 //
jihme vistṛta-saṃkṣipte saṃkṣipta-vinata-bhruṇī /
udbhrānta-darśane hīna-darśane nakulopame // 7 //
kapotābhe alātābhe srute lulita-pakṣmaṇī /
nāsikāty-artha-vivṛtā saṃvṛtā piṭikācitā // 8 //
ucchūnā sphuṭitā mlānā yasyauṣṭho yāty adho 'dharaḥ /
ūrdhvaṃ dvitīyaḥ syātāṃ vā pakva-jambū-nibhāv ubhau // 9 //
dantāḥ sa-śarkarāḥ śyāvās tāmrāḥ puṣpita-paṅkitāḥ /
sahasaiva pateyur vā jihvā jihmā visarpiṇī // 10 //
śūnā śuṣkā guruḥ śyāvā liptā suptā sa-kaṇṭakā /
śiraḥ śiro-dharā voḍhuṃ pṛṣṭhaṃ vā bhāram ātmanaḥ // 11 //
hanū vā piṇḍam āsya-sthaṃ śaknuvanti na yasya ca /
yasyā-nimittam aṅgāni gurūṇy ati-laghūni vā // 12 //
viṣa-doṣād vinā yasya khebhyo raktaṃ pravartate /
utsiktaṃ mehanaṃ yasya vṛṣaṇāv ati-niḥsṛtau // 13 //
ato 'nya-thā vā yasya syāt sarve te kāla-coditāḥ /
yasyā-pūrvāḥ sirā-lekhā bālendv-ākṛtayo 'pi vā // 14 //
5.14bv sarve te kāla-noditāḥ
lalāṭe vasti-śīrṣe vā ṣaṇ māsān na sa jīvati /
padminī-pattra-vat toyaṃ śarīre yasya dehinaḥ // 15 //
plavate plavamānasya ṣaṇ māsās tasya jīvitam /
haritābhāḥ sirā yasya roma-kūpāś ca saṃvṛtāḥ // 16 //
5.16bv ṣaṇ-māsaṃ tasya jīvitam 5.16bv ṣaṇ-māsāt tasya jīvitam 5.16bv ṣaṇ
māsāṃs tasya jīvitam
so 'mlābhilāṣī puruṣaḥ pittān maraṇam aśnute /
yasya go-maya-cūrṇābhaṃ cūrṇaṃ mūrdhni mukhe 'pi vā // 17 //
sa-snehaṃ mūrdhni dhūmo vā māsāntaṃ tasya jīvitam /
mūrdhni bhruvor vā kurvanti sīmantāvartakā navāḥ // 18 //
5.18cv mūrdhni bhruvor vā yasya syuḥ
mṛtyuṃ svasthasya ṣaḍ-rātrāt tri-rātrād āturasya tu /
jihvā śyāvā mukhaṃ pūti savyam akṣi nimajjati // 19 //
5.19bv tri-rātrād āturasya ca
khagā vā mūrdhni līyante yasya taṃ parivarjayet /
yasya snātānuliptasya pūrvaṃ śuṣyaty uro bhṛśam // 20 //
ārdreṣu sarva-gātreṣu so 'rdha-māsaṃ na jīvati /
a-kasmād yuga-pad gātre varṇau prākṛta-vaikṛtau // 21 //
tathaivopacaya-glāni-raukṣya-snehādi mṛtyave /
yasya sphuṭeyur aṅgulyo nākṛṣṭā na sa jīvati // 22 //
kṣava-kāsādiṣu tathā yasyā-pūrvo dhvanir bhavet /
hrasvo dīrgho 'ti vocchvāsaḥ pūtiḥ surabhir eva vā // 23 //
āplutān-āplute kāye yasya gandho 'ti-mānuṣaḥ /
mala-vastra-vraṇādau vā varṣāntaṃ tasya jīvitam // 24 //
5.24cv mala-vastra-vraṇādye vā
bhajante 'ty-aṅga-saurasyād yaṃ yūkā-makṣikādayaḥ /
tyajanti vāti-vairasyāt so 'pi varṣaṃ na jīvati // 25 //
satatoṣmasu gātreṣu śaityaṃ yasyopalakṣyate /
śīteṣu bhṛśam auṣṇyaṃ vā svedaḥ stambho 'py a-hetukaḥ // 26 //
5.26dv svedaḥ stambho 'ty a-hetukaḥ
yo jāta-śīta-piṭikaḥ śītāṅgo vā vidahyate /
uṣṇa-dveṣī ca śitārtaḥ sa pretādhipa-go-caraḥ // 27 //
5.27bv śītāṅgo vātidahyate 5.27bv śītāṅgo vāpi dahyate
urasy ūṣmā bhaved yasya jaṭhare cāti-śīta-tā /
bhinnaṃ purīṣaṃ tṛṣṇā ca yathā pretas tathaiva saḥ // 28 //
5.28bv jaṭhare vāti-śīta-tā
mūtraṃ purīṣaṃ niṣṭhyūtaṃ śukraṃ vāpsu nimajjati /
niṣṭhyūtaṃ bahu-varṇaṃ vā yasya māsāt sa naśyati // 29 //
ghanī-bhūtam ivākāśam ākāśam iva yo ghanam /
a-mūrtam iva mūrtaṃ ca mūrtaṃ cā-mūrta-vat sthitam // 30 //
tejasvy a-tejas tad-vac ca śuklaṃ kṛṣṇam a-sac ca sat /
a-netra-rogaś candraṃ ca bahu-rūpam a-lāñchanam // 31 //
5.31av tejasy a-tejas tad-vac ca 5.31cv a-netra-rogī candraṃ ca
jāgrad rakṣāṃsi gandharvān pretān anyāṃś ca tad-vidhān /
rūpaṃ vy-ākṛti tat tac ca yaḥ paśyati sa naśyati // 32 //
5.32cv rūpaṃ vy-ākṛti tad-vac ca
saptarṣīṇāṃ samīpa-sthāṃ yo na paśyaty arundhatīm /
dhruvam ākāśa-gaṅgāṃ vā sa na paśyati tāṃ samām // 33 //
megha-toyaugha-nirghoṣa-vīṇā-paṇava-veṇu-jān /
śṛṇoty anyāṃś ca yaḥ śabdān a-sato na sato 'pi vā // 34 //
niṣpīḍya karṇau śṛṇuyān na yo dhukadhukā-svanam /
tad-vad gandha-rasa-sparśān manyate yo viparyayāt // 35 //
5.35bv na yo dhukadhuka-svanam
sarva-śo vā na yo yaś ca dīpa-gandhaṃ na jighrati /
vidhinā yasya doṣāya svāsthyāyā-vidhinā rasāḥ // 36 //
yaḥ pāṃsuneva kīrṇāṅgo yo 'ṅge ghātaṃ na vetti vā /
antareṇa tapas tīvraṃ yogaṃ vā vidhi-pūrvakam // 37 //
5.37av yo bhasmaneva kīrṇāṅgo
jānāty atīndriyaṃ yaś ca teṣāṃ maraṇam ādiśet /
hīno dīnaḥ svaro '-vyakto yasya syād gadgado 'pi vā // 38 //
sahasā yo vimuhyed vā vivakṣur na sa jīvati /
svarasya dur-balī-bhāvaṃ hāniṃ ca bala-varṇayoḥ // 39 //
roga-vṛddhim a-yuktyā ca dṛṣṭvā maraṇam ādiśet /
apa-svaraṃ bhāṣamāṇaṃ prāptaṃ maraṇam ātmanaḥ // 40 //
śrotāraṃ cāsya śabdasya dūrataḥ parivarjayet /
saṃsthānena pramāṇena varṇena prabhayāpi vā // 41 //
5.41av śrotāraṃ tasya śabdasya 5.41av śrotāraṃ vāsya śabdasya
chāyā vivartate yasya svapne 'pi preta eva saḥ /
ātapādarśa-toyādau yā saṃsthāna-pramāṇataḥ // 42 //
chāyāṅgāt saṃbhavaty uktā praticchāyeti sā punaḥ /
varṇa-prabhāśrayā yā tu sā chāyaiva śarīra-gā // 43 //
bhaved yasya praticchāyā chinnā bhinnādhikākulā /
vi-śirā dvi-śirā jihmā vikṛtā yadi vānya-thā // 44 //
taṃ samāptāyuṣaṃ vidyān na cel lakṣya-nimitta-jā /
praticchāyā-mayī yasya na cākṣṇīkṣyeta kanyakā // 45 //
khādīnāṃ pañca pañcānāṃ chāyā vividha-lakṣaṇāḥ /
nābhasī nir-malā-nīlā sa-snehā sa-prabheva ca // 46 //
vātād rajo-'ruṇā śyāvā bhasma-rūkṣā hata-prabhā /
viśuddha-raktā tv āgneyī dīptābhā darśana-priyā // 47 //
śuddha-vaiḍūrya-vi-malā su-snigdhā toya-jā sukhā /
sthirā snigdhā ghanā śuddhā śyāmā śvetā ca pārthivī // 48 //
5.48bv su-snigdhā toya-jā hi sā
vāyavī roga-maraṇa-kleśāyānyāḥ sukhodayāḥ /
prabhoktā taijasī sarvā sā tu sapta-vidhā smṛtā // 49 //
5.49av vāyavyā roga-maraṇa-
raktā pītā sitā śyāvā haritā pāṇḍurāsitā /
tāsāṃ yāḥ syur vikāsinyaḥ snigdhāś ca vi-malāś ca yāḥ // 50 //
5.50av raktā pītā sitā śyāmā
tāḥ śubhā malinā rūkṣāḥ saṃkṣiptāś cā-śubhodayāḥ /
varṇam ākrāmati cchāyā prabhā varṇa-prakāśinī // 51 //
5.51bv saṃkṣiptāś cā-sukhodayāḥ 5.51dv prabhā varṇa-vikāśinī
āsanne lakṣyate chāyā vikṛṣṭe bhā prakāśate /
nā-cchāyo nā-prabhaḥ kaś-cid viśeṣāś cihnayanti tu // 52 //
nṛṇāṃ śubhā-śubhotpattiṃ kāle chāyā-samāśrayāḥ /
nikaṣann iva yaḥ pādau cyutāṃsaḥ parisarpati // 53 //
5.53bv kāle chāyā-samāśritāḥ
hīyate balataḥ śaśvad yo 'nnam aśnan hitaṃ bahu /
yo 'lpāśī bahu-viṇ-mūtro bahv-āśī cālpa-mūtra-viṭ // 54 //
5.54dv bahv-āśī vālpa-mūtra-viṭ
yo vālpāśī kaphenārto dīrghaṃ śvasiti ceṣṭate /
dīrgham ucchvasya yo hrasvaṃ niḥśvasya paritāmyati // 55 //
hrasvaṃ ca yaḥ praśvasiti vyāviddhaṃ spandate bhṛśam /
śiro vikṣipate kṛcchrād yo 'ñcayitvā prapāṇikau // 56 //
yo lalāṭāt sruta-svedaḥ ślatha-saṃdhāna-bandhanaḥ /
utthāpyamānaḥ saṃmuhyed yo balī dur-balo 'pi vā // 57 //
uttāna eva svapiti yaḥ pādau vikaroti ca /
śayanāsana-kuḍyāder yo '-sad eva jighṛkṣati // 58 //
5.58cv śayanāsana-kuḍyādau 5.58dv yaḥ sadaiva jighṛkṣati
a-hāsya-hāsī saṃmuhyan yo leḍhi daśana-cchadau /
uttarauṣṭhaṃ parilihan phūt-kārāṃś ca karoti yaḥ // 59 //
5.59dv notkārāṃś ca karoti yaḥ
yam abhidravati cchāyā kṛṣṇā pītāruṇāpi vā /
bhiṣag-bheṣaja-pānānna-guru-mitra-dviṣaś ca ye // 60 //
5.60bv kṛṣṇā pītāruṇāpi ca
vaśa-gāḥ sarva evaite vijñeyāḥ sama-vartinaḥ /
grīvā-lalāṭa-hṛdayaṃ yasya svidyati śītalam // 61 //
uṣṇo 'paraḥ pradeśaś ca śaraṇaṃ tasya devatāḥ /
yo 'ṇu-jyotir anekāgro duś-chāyo dur-manāḥ sadā // 62 //
pūrva-rūpāṇi sarvāṇi jvarādiṣv ati-mātrayā /
yaṃ viśanti viśaty enaṃ mṛtyur jvara-puraḥ-saraḥ // 62.1+(1) //
baliṃ bali-bhṛto yasya praṇītaṃ nopabhuñjate /
nir-nimittaṃ ca yo medhāṃ śobhām upacayaṃ śriyam // 63 //
5.63av baliṃ bali-bhujo yasya
prāpnoty ato vā vibhraṃśaṃ sa prāpnoti yama-kṣayam /
guṇa-doṣa-mayī yasya svasthasya vyādhitasya vā // 64 //
5.64cv guṇā-guṇa-mayī yasya
yāty anya-thā-tvaṃ prakṛtiḥ ṣaṇ māsān na sa jīvati /
bhaktiḥ śīlaṃ smṛtis tyāgo buddhir balam a-hetukam // 65 //
ṣaḍ etāni nivartante ṣaḍbhir māsair mariṣyataḥ /
matta-vad-gati-vāk-kampa-mohā māsān mariṣyataḥ // 66 //
naśyaty a-jānan ṣaḍ-ahāt keśa-luñcana-vedanām /
na yāti yasya cāhāraḥ kaṇṭhaṃ kaṇṭhāmayād ṛte // 67 //
preṣyāḥ pratīpa-tāṃ yānti pretākṛtir udīryate /
yasya nidrā bhaven nityā naiva vā na sa jīvati // 68 //
5.68cv yasya nidrā bhaven nityaṃ
vaktram āpūryate 'śrūṇāṃ svidyataś caraṇau bhṛśam /
cakṣuś cākula-tāṃ yāti yama-rājyaṃ gamiṣyataḥ // 69 //
5.69dv yama-rāṣṭraṃ gamiṣyataḥ
yaiḥ purā ramate bhāvair a-ratis tair na jīvati /
sahasā jāyate yasya vikāraḥ sarva-lakṣaṇaḥ // 70 //
nivartate vā sahasā sahasā sa vinaśyati /
jvaro nihanti bala-vān gambhīro dairgharātrikaḥ // 71 //
sa-pralāpa-bhrama-śvāsaḥ kṣīṇaṃ śūnaṃ hatānalam /
a-kṣāmaṃ sakta-vacanaṃ raktākṣaṃ hṛdi śūlinam // 72 //
sa-śuṣka-kāsaḥ pūrvāhṇe yo 'parāhṇe 'pi vā bhavet /
bala-māṃsa-vihīnasya śleṣma-kāsa-samanvitaḥ // 73 //
5.73av saṃśuṣka-kāsaḥ pūrvāhṇe
rakta-pittaṃ bhṛśaṃ raktaṃ kṛṣṇam indra-dhanuṣ-prabham /
tāmra-hāridra-haritaṃ rūpaṃ raktaṃ pradarśayet // 74 //
roma-kūpa-pravisṛtaṃ kaṇṭhāsya-hṛdaye sajat /
vāsaso '-rañjanaṃ pūti vega-vac cāti bhūri ca // 75 //
5.75cv vāsaso rañjanaṃ pūti
vṛddhaṃ pāṇḍu-jvara-cchardi-kāsa-śophātisāriṇam /
kāsa-śvāsau jvara-cchardi-tṛṣṇātīsāra-śophinam // 76 //
yakṣmā pārśva-rujānāha-rakta-cchardy-aṃsa-tāpinam /
chardir vega-vatī mūtra-śakṛd-gandhiḥ sa-candrikā // 77 //
5.77bv -rakta-cchardy-aṅga-tāpinam
sāsra-viṭ-pūya-ruk-kāsa-śvāsa-vaty anuṣaṅgiṇī /
tṛṣṇānya-roga-kṣapitaṃ bahir-jihvaṃ vi-cetanam // 78 //
5.78dv bahir-jihvam a-cetanam 5.78dv bahir-jihvaṃ vi-cetasam
madātyayo 'ti-śītārtaṃ kṣīṇaṃ taila-prabhānanam /
arśāṃsi pāṇi-pan-nābhi-guda-muṣkāsya-śophinam // 79 //
5.79dv -guda-muṣkādi-śophinam
hṛt-pārśvāṅga-rujā-chardi-pāyu-pāka-jvarāturam /
atīsāro yakṛt-piṇḍa-māṃsa-dhāvana-mecakaiḥ // 80 //
tulyas taila-ghṛta-kṣīra-dadhi-majja-vasāsavaiḥ /
mastuluṅga-maṣī-pūya-vesavārāmbu-mākṣikaiḥ // 81 //
ati-raktāsita-snigdha-pūty-accha-ghana-vedanaḥ /
karburaḥ prasravan dhātūn niṣ-purīṣo 'tha-vāti-viṭ // 82 //
tantu-mān makṣikākrānto rājī-māṃś candrakair yutaḥ /
śīrṇa-pāyu-valiṃ mukta-nālaṃ parvāsthi-śūlinam // 83 //
5.83dv -tālaṃ parvāsthi-śūlinam 5.83dv -tāḍaṃ parvāsthi-śūlinam
srasta-pāyuṃ bala-kṣīṇam annam evopaveśayan /
sa-tṛṭ-śvāsa-jvara-cchardi-dāhānāha-pravāhikaḥ // 84 //
5.84bv annam evopaveśayet
aśmarī śūna-vṛṣaṇaṃ baddha-mūtraṃ rujārditam /
mehas tṛḍ-dāha-piṭikā-māṃsa-kothātisāriṇam // 85 //
piṭikā marma-hṛt-pṛṣṭha-stanāṃsa-guda-mūrdha-gāḥ /
parva-pāda-kara-sthā vā mandotsāhaṃ pramehiṇam // 86 //
5.86bv -stanāṃsa-guda-mūrdha-jāḥ 5.86cv parva-pāda-kara-sthāś ca
sarvaṃ ca māṃsa-saṃkotha-dāha-tṛṣṇā-mada-jvaraiḥ /
visarpa-marma-saṃrodha-hidhmā-śvāsa-bhrama-klamaiḥ // 87 //
5.87av sarvaṃ ca māṃsa-saṃkoca-
gulmaḥ pṛthu-parīṇāho ghanaḥ kūrma ivonnataḥ /
sirā-naddho jvara-cchardi-hidhmādhmāna-rujānvitaḥ // 88 //
kāsa-pīnasa-hṛl-lāsa-śvāsātīsāra-śopha-vān /
viṇ-mūtra-saṃgraha-śvāsa-śopha-hidhmā-jvara-bhramaiḥ // 89 //
mūrchā-chardy-atisāraiś ca jaṭharaṃ hanti dur-balam /
śūnākṣaṃ kuṭilopastham upaklinna-tanu-tvacam // 90 //
virecana-hṛtānāham ānahyantaṃ punaḥ punaḥ /
pāṇḍu-rogaḥ śvayathu-mān pītākṣi-nakha-darśanam // 91 //
5.91av virecana-hatānāham
tandrā-dāhā-ruci-cchardi-mūrchādhmānātisāra-vān /
anekopadrava-yutaḥ pādābhyāṃ prasṛto naram // 92 //
nārīṃ śopho mukhād dhanti kukṣi-guhyād ubhāv api /
rājī-citaḥ sravaṃś chardi-jvara-śvāsātisāriṇam // 93 //
jvarātīsārau śophānte śvayathur vā tayoḥ kṣaye /
dur-balasya viśeṣeṇa jāyante 'ntāya dehinaḥ // 94 //
śvayathur yasya pāda-sthaḥ parisraste ca piṇḍike /
sīdataḥ sakthinī caiva taṃ bhiṣak parivarjayet // 95 //
ānanaṃ hasta-pādaṃ ca viśeṣād yasya śuṣyataḥ /
śūyete vā vinā dehāt sa māsād yāti pañca-tām // 96 //
5.96bv viśeṣād yasya śuṣyati
visarpaḥ kāsa-vaivarṇya-jvara-mūrchāṅga-bhaṅga-vān /
bhramāsya-śopha-hṛl-lāsa-deha-sādātisāra-vān // 97 //
5.97cv bhramāsya-śoṣa-hṛl-lāsa-
kuṣṭhaṃ viśīryamāṇāṅgaṃ rakta-netraṃ hata-svaram /
mandāgniṃ jantubhir juṣṭaṃ hanti tṛṣṇātisāriṇam // 98 //
vāyuḥ supta-tvacaṃ bhugnaṃ kampa-śopha-rujāturam /
vātāsraṃ moha-mūrchāya-madā-svapna-jvarānvitam // 99 //
5.99av vāyuḥ supta-tvacaṃ bhagnaṃ
śiro-grahā-ruci-śvāsa-saṃkoca-sphoṭa-kotha-vat /
śiro-rogā-ruci-śvāsa-moha-viḍ-bheda-tṛḍ-bhramaiḥ // 100 //
ghnanti sarvāmayāḥ kṣīṇa-svara-dhātu-balānalam /
vāta-vyādhir apasmārī kuṣṭhī rakty udarī kṣayī // 101 //
gulmī mehī ca tān kṣīṇān vikāre 'lpe 'pi varjayet /
bala-māṃsa-kṣayas tīvro roga-vṛddhir a-rocakaḥ // 102 //
yasyāturasya lakṣyante trīn pakṣān na sa jīvati /
vātāṣṭhīlāti-saṃvṛddhā tiṣṭhanti dāruṇā hṛdi // 103 //
tṛṣṇayānuparītasya sadyo muṣṇāti jīvitam /
śaithilyaṃ piṇḍike vāyur nītvā nāsāṃ ca jihma-tām // 104 //
5.104av tṛṣṇayā tu parītasya
kṣīṇasyāyamya manye vā sadyo muṣṇāti jīvitam /
nābhi-gudāntaraṃ gatvā vaṅkṣaṇau vā samāśrayan // 105 //
5.105av kṣīṇasyāyasya manye vā
gṛhītvā pāyu-hṛdaye kṣīṇa-dehasya vā balī /
malān vasti-śiro nābhiṃ vibadhya janayan rujam // 106 //
kurvan vaṅkṣaṇayoḥ śūlaṃ tṛṣṇāṃ bhinna-purīṣa-tām /
śvāsaṃ vā janayan vāyur gṛhītvā guda-vaṅkṣaṇam // 107 //
5.107dv gṛhītvā guda-vaṅkṣaṇau
vitatya parśukāgrāṇi gṛhītvoraś ca mārutaḥ /
stimitasyātatākṣasya sadyo muṣṇāti jīvitam // 108 //
5.108av vitatya pārśvakāgrāṇi
sahasā jvara-saṃtāpas tṛṣṇā mūrchā bala-kṣayaḥ /
viśleṣaṇaṃ ca saṃdhīnāṃ mumūrṣor upajāyate // 109 //
go-sarge vadanād yasya svedaḥ pracyavate bhṛśam /
lepa-jvaropataptasya dur-labhaṃ tasya jīvitam // 110 //
pravāla-guṭikābhāsā yasya gātre masūrikāḥ /
utpadyāśu vinaśyanti na cirāt sa vinaśyati // 111 //
masūra-vidala-prakhyās tathā vidruma-saṃnibhāḥ /
antar-vaktrāḥ kiṇābhāś ca visphoṭā deha-nāśanāḥ // 112 //
kāmalākṣṇor mukhaṃ pūrṇaṃ śaṅkhayor mukta-māṃsa-tā /
saṃtrāsaś coṣṇa-tāṅge ca yasya taṃ parivarjayet // 113 //
a-kasmād anudhāvac ca vighṛṣṭaṃ tvak-samāśrayam /
yo vāta-jo na śūlāya syān na dāhāya pitta-jaḥ // 114 //
candanośīra-madirā-kuṇapa-dhvāṅkṣa-gandhayaḥ /
śaivāla-kukkuṭa-śikhā-kuṅkumāla-maṣī-prabhāḥ // 114.1+(1) //
5.114.1+(1)dv -naktamāla-maṣī-prabhāḥ 5.114.1+(1)
dv -kunda-śāli-maya-prabhāḥ
antar-dāhā nir-ūṣmaṇaḥ prāṇa-nāśa-karā vraṇāḥ // 114.1+(2)ab //
kapha-jo na ca pūyāya marma-jaś ca ruje na yaḥ /
a-cūrṇaś cūrṇa-kīrṇābho yatrākasmāc ca dṛśyate // 115 //
rūpaṃ śakti-dhvajādīnāṃ sarvāṃs tān varjayed vraṇān /
viṇ-mūtra-māruta-vahaṃ kṛmiṇaṃ ca bhagandaram // 116 //
ghaṭṭayañ jānunā jānu pādāv udyamya pātayan /
yo 'pāsyati muhur vaktram āturo na sa jīvati // 117 //
dantaiś chindan nakhāgrāṇi taiś ca keśāṃs tṛṇāni ca /
bhūmiṃ kāṣṭhena vilikhan loṣṭaṃ loṣṭena tāḍayan // 118 //
5.118bv taiś ca keśāṃs tṛṇāni vā
hṛṣṭa-romā sāndra-mūtraḥ śuṣka-kāsī jvarī ca yaḥ /
muhur hasan muhuḥ kṣveḍan śayyāṃ pādena hanti yaḥ // 119 //
5.119dv śayyāṃ pādena hanti ca
muhuś chidrāṇi vimṛśann āturo na sa jīvati /
mṛtyave sahasārtasya tilaka-vyaṅga-viplavaḥ // 120 //
mukhe danta-nakhe puṣpaṃ jaṭhare vividhāḥ sirāḥ /
ūrdhva-śvāsaṃ gatoṣmāṇaṃ śūlopahata-vaṅkṣaṇam // 121 //
śarma cān-adhigacchantaṃ buddhi-mān parivarjayet /
vikārā yasya vardhante prakṛtiḥ parihīyate // 122 //
5.122av śarma vān-adhigacchantaṃ
sahasā sahasā tasya mṛtyur harati jīvitam /
yam uddiśyāturaṃ vaidyaḥ saṃpādayitum auṣadham // 123 //
yatamāno na śaknoti dur-labhaṃ tasya jīvitam /
vijñātaṃ bahu-śaḥ siddhaṃ vidhi-vac cāvacāritam // 124 //
na sidhyaty auṣadhaṃ yasya nāsti tasya cikitsitam /
bhaved yasyauṣadhe 'nne vā kalpyamāne viparyayaḥ // 125 //
a-kasmād varṇa-gandhādeḥ svastho 'pi na sa jīvati /
nivāte sendhanaṃ yasya jyotiś cāpy upaśāmyati // 126 //
āturasya gṛhe yasya bhidyante vā patanti vā /
ati-mātram amatrāṇi dur-labhaṃ tasya jīvitam // 127 //
yaṃ naraṃ sahasā rogo dur-balaṃ parimuñcati /
saṃśaya-prāptam ātreyo jīvitaṃ tasya manyate // 128 //
5.128cv saṃśayaṃ prāptam ātreyo
kathayen na ca pṛṣṭo 'pi duḥ-śravaṃ maraṇaṃ bhiṣak /
gatāsor bandhu-mitrāṇāṃ na cecchet taṃ cikitsitum // 129 //
5.129av kathayen naiva pṛṣṭo 'pi
yama-dūta-piśācādyair yat parāsur upāsyate /
ghnadbhir auṣadha-vīryāṇi tasmāt taṃ parivarjayet // 130 //
āyur-veda-phalaṃ kṛtsnaṃ yad āyur-jñe pratiṣṭhitam /
riṣṭa-jñānādṛtas tasmāt sarva-daiva bhaved bhiṣak // 131 //
maraṇaṃ prāṇināṃ dṛṣṭam āyuḥ-puṇyobhaya-kṣayāt /
tayor apy a-kṣayād dṛṣṭaṃ viṣamā-parihāriṇām // 132 //
”ārīrasthāna
pāṣaṇḍāśrama-varṇānāṃ sa-varṇāḥ karma-siddhaye /
ta eva viparītāḥ syur dūtāḥ karma-vipattaye // 1 //
dīnaṃ bhītaṃ drutaṃ trastaṃ rūkṣā-maṅgala-vādinam /
śastriṇaṃ daṇḍinaṃ ṣaṇḍhaṃ muṇḍa-śmaśru-jaṭā-dharam // 2 //
6.2cv śastriṇaṃ daṇḍinaṃ khaṇḍaṃ 6.2dv muṇḍa-śmaśruṃ jaṭā-dharam
6.2dv muṇḍaṃ śmaśru-jaṭā-dharam
a-maṅgalāhvayaṃ krūra-karmāṇaṃ malinaṃ striyam /
anekaṃ vyādhitaṃ vyaṅgaṃ rakta-mālyānulepanam // 3 //
taila-paṅkāṅkitaṃ jīrṇa-vi-varṇārdraika-vāsasam /
kharoṣṭra-mahiṣārūḍhaṃ kāṣṭha-loṣṭādi-mardinam // 4 //
6.4dv kāṣṭha-lohādi-mardinam
nānugacched bhiṣag dūtam āhvayantaṃ ca dūrataḥ /
a-śasta-cintā-vacane nagne chindati bhindati // 5 //
juhvāne pāvakaṃ piṇḍān pitṛbhyo nirvapaty api /
supte mukta-kace 'bhyakte rudaty a-prayate tathā // 6 //
6.6dv rudaty a-prayate 'tha-vā
vaidye dūtā manuṣyāṇām āgacchanti mumūrṣatām /
vikāra-sāmānya-guṇe deśe kāle 'tha-vā bhiṣak // 7 //
dūtam abhyāgataṃ dṛṣṭvā nāturaṃ tam upācaret /
spṛśanto nābhi-nāsāsya-keśa-roma-nakha-dvi-jān // 8 //
6.8cv spṛśanto nābhi-nāsākṣi-
guhya-pṛṣṭha-stana-grīvā-jaṭharānāmikāṅgulīḥ /
kārpāsa-busa-sīsāsthi-kapāla-musalopalam // 9 //
6.9bv -jaṭharānāmikāṅguli
mārjanī-śūrpa-cailānta-bhasmāṅgāra-daśā-tuṣān /
rajjūpānat-tulā-pāśam anyad vā bhagna-vicyutam // 10 //
6.10dv anyad vā bhagna-vidyutam
tat-pūrva-darśane dūtā vyāharanti mariṣyatām /
tathārdha-rātre madhyāhne saṃdhyayoḥ parva-vāsare // 11 //
ṣaṣṭhī-caturthī-navamī-rāhu-ketūdayādiṣu /
bharaṇī-kṛttikāśleṣā-pūrvārdrā-paitrya-nairṛte // 12 //
yasmiṃś ca dūte bruvati vākyam ātura-saṃśrayam /
paśyen nimittam a-śubhaṃ taṃ ca nānuvrajed bhiṣak // 13 //
tad yathā vikalaḥ pretaḥ pretālaṅkāra eva vā /
chinnaṃ dagdhaṃ vinaṣṭaṃ vā tad-vādīni vacāṃsi vā // 14 //
6.14bv pretālaṅkāra eva ca
raso vā kaṭukas tīvro gandho vā kauṇapo mahān /
sparśo vā vipulaḥ krūro yad vānyad api tādṛśam // 15 //
6.15cv sparśo vā vipula-krūro
tat sarvam abhito vākyaṃ vākya-kāle 'tha-vā punaḥ /
dūtam abhyāgataṃ dṛṣṭvā nāturaṃ tam upācaret // 16 //
hāhā-kranditam utkruṣṭam ākruṣṭaṃ skhalanaṃ kṣutam /
vastrātapa-tra-pāda-tra-vyasanaṃ vyasanīkṣaṇam // 17 //
caitya-dhvajānāṃ pātrāṇāṃ pūrṇānāṃ ca nimajjanam /
hatān-iṣṭa-pravādāś ca dūṣaṇaṃ bhasma-pāṃsubhiḥ // 18 //
pathaś chedo 'hi-mārjāra-godhā-saraṭa-vānaraiḥ /
dīptāṃ prati diśaṃ vācaḥ krūrāṇāṃ mṛga-pakṣiṇām // 19 //
kṛṣṇa-dhānya-guḍodaśvil-lavaṇāsava-carmaṇām /
sarṣapāṇāṃ vasā-taila-tṛṇa-paṅkendhanasya ca // 20 //
klība-krūra-śva-pākānāṃ jāla-vāgurayor api /
charditasya purīṣasya pūti-dur-darśanasya ca // 21 //
niḥ-sārasya vyavāyasya kārpāsāder arer api /
śayanāsana-yānānām uttānānāṃ tu darśanam // 22 //
6.22dv uttānānāṃ ca darśanam
nyubjānām itareṣāṃ ca pātrādīnām a-śobhanam /
puṃ-saṃjñāḥ pakṣiṇo vāmāḥ strī-saṃjñā dakṣiṇāḥ śubhāḥ // 23 //
pradakṣiṇaṃ khaga-mṛgā yānto naivaṃ śva-jambukāḥ /
a-yugmāś ca mṛgāḥ śastāḥ śastā nityaṃ ca darśane // 24 //
cāṣa-bhāsa-bharadvāja-nakula-cchāga-barhiṇaḥ /
a-śubhaṃ sarva-tholūka-biḍāla-saraṭekṣaṇam // 25 //
praśastāḥ kīrtane kola-godhāhi-śaśa-jāhakāḥ /
na darśane na virute vānararkṣāv ato 'nya-thā // 26 //
dhanur aindraṃ ca lālāṭam a-śubhaṃ śubham anyataḥ /
agni-pūrṇāni pātrāṇi bhinnāni vi-śikhāni ca // 27 //
dadhy-a-kṣatādi nirgacchad vakṣyamāṇaṃ ca maṅgalam /
vaidyo mariṣyatāṃ veśma praviśann eva paśyati // 28 //
dūtādy a-sādhu dṛṣṭvaivaṃ tyajed ārtam ato 'nya-thā /
karuṇā-śuddha-saṃtāno yatnatas tam upācaret // 29 //
6.29dv yatnataḥ samupācaret
dadhy-a-kṣatekṣu-niṣpāva-priyaṅgu-madhu-sarpiṣām /
yāvakāñjana-bhṛṅgāra-ghaṇṭā-dīpa-saro-ruhām // 30 //
dūrvārdra-matsya-māṃsānāṃ lājānāṃ phala-bhakṣayoḥ /
ratnebha-pūrṇa-kumbhānāṃ kanyāyāḥ syandanasya ca // 31 //
narasya vardhamānasya devatānāṃ nṛpasya ca /
śuklānāṃ su-mano-vāla-cāmarāmbara-vājinām // 32 //
śaṅkha-sādhu-dvi-joṣṇīṣa-toraṇa-svastikasya ca /
bhūmeḥ samuddhatāyāś ca vahneḥ prajvalitasya ca // 33 //
mano-jñasyānna-pānasya pūrṇasya śakaṭasya ca /
nṛbhir dhenvāḥ sa-vatsāyā vaḍabāyāḥ striyā api // 34 //
jīvañjīvaka-sāraṅga-sārasa-priyavādinām /
haṃsānāṃ śatapattrāṇāṃ baddhasyaika-paśos tathā // 35 //
rucakādarśa-siddhārtha-rocanānāṃ ca darśanam /
gandhaḥ su-surabhir varṇaḥ su-śuklo madhuro rasaḥ // 36 //
go-pater anukūlasya svanas tad-vad gavām api /
mṛga-pakṣi-narāṇāṃ ca śobhināṃ śobhanā giraḥ // 37 //
6.37av go-pater anulomasya
chattra-dhvaja-patākānām utkṣepaṇam abhiṣṭutiḥ /
bherī-mṛdaṅga-śaṅkhānāṃ śabdāḥ puṇyāha-niḥsvanāḥ // 38 //
vedādhyayana-śabdāś ca sukho vāyuḥ pradakṣiṇaḥ /
pathi veśma-praveśe ca vidyād ārogya-lakṣaṇam // 39 //
ity uktaṃ dūta-śakunaṃ svapnān ūrdhvaṃ pracakṣate /
svapne madyaṃ saha pretair yaḥ piban kṛṣyate śunā // 40 //
6.40bv svapnān ūrdhvaṃ pracakṣyate 6.40bv svapnān ūrdhvaṃ pravakṣyate
sa martyo mṛtyunā śīghraṃ jvara-rūpeṇa nīyate /
rakta-mālya-vapur-vastro yo hasan hriyate striyā // 41 //
6.41av sa martyo mṛtyunā tūrṇaṃ
so 'sra-pittena mahiṣa-śva-varāhoṣṭra-gardabhaiḥ /
yaḥ prayāti diśaṃ yāmyāṃ maraṇaṃ tasya yakṣmaṇā // 42 //
latā kaṇṭakinī vaṃśas tālo vā hṛdi jāyate /
yasya tasyāśu gulmena yasya vahnim an-arciṣam // 43 //
juhvato ghṛta-siktasya nagnasyorasi jāyate /
padmaṃ sa naśyet kuṣṭhena caṇḍālaiḥ saha yaḥ pibet // 44 //
snehaṃ bahu-vidhaṃ svapne sa prameheṇa naśyati /
unmādena jale majjed yo nṛtyan rākṣasaiḥ saha // 45 //
apasmāreṇa yo martyo nṛtyan pretena nīyate /
yānaṃ kharoṣṭra-mārjāra-kapi-śārdūla-śūkaraiḥ // 46 //
yasya pretaiḥ śṛgālair vā sa mṛtyor vartate mukhe /
apūpa-śaṣkulīr jagdhvā vibuddhas tad-vidhaṃ vaman // 47 //
na jīvaty akṣi-rogāya sūryendu-grahaṇekṣaṇam /
sūryā-candramasoḥ pāta-darśanaṃ dṛg-vināśanam // 48 //
mūrdhni vaṃśa-latādīnāṃ saṃbhavo vayasāṃ tathā /
nilayo muṇḍa-tā kāka-gṛdhrādyaiḥ parivāraṇam // 49 //
tathā preta-piśāca-strī-draviḍāndhra-gavāśanaiḥ /
saṅgo vetra-latā-vaṃśa-tṛṇa-kaṇṭaka-saṃkaṭe // 50 //
śvabhra-śmaśāna-śayanaṃ patanaṃ pāṃsu-bhasmanoḥ /
majjanaṃ jala-paṅkādau śīghreṇa srotasā hṛtiḥ // 51 //
nṛtya-vāditra-gītāni rakta-srag-vastra-dhāraṇam /
vayo-'ṅga-vṛddhir abhyaṅgo vivāhaḥ śmaśru-karma ca // 52 //
pakvānna-sneha-madyāśaḥ pracchardana-virecane /
hiraṇya-lohayor lābhaḥ kalir bandha-parājayau // 53 //
6.53bv pracchardana-virecanam
upānad-yuga-nāśaś ca prapātaḥ pāda-carmaṇoḥ /
harṣo bhṛśaṃ prakupitaiḥ pitṛbhiś cāvabhartsanam // 54 //
pradīpa-graha-nakṣatra-danta-daivata-cakṣuṣām /
patanaṃ vā vināśo vā bhedanaṃ parvatasya ca // 55 //
6.55dv bhedanaṃ parvatasya vā
kānane rakta-kusume pāpa-karma-niveśane /
citāndha-kāra-saṃbādhe jananyāṃ ca praveśanam // 56 //
6.56cc cintāndha-kāra-saṃbādhe
pātaḥ prāsāda-śailāder matsyena grasanaṃ tathā /
kāṣāyiṇām a-saumyānāṃ nagnānāṃ daṇḍa-dhāriṇām // 57 //
raktākṣāṇāṃ ca kṛṣṇānāṃ darśanaṃ jātu neṣyate /
kṛṣṇā pāpānanācārā dīrgha-keśa-nakha-stanī // 58 //
vi-rāga-mālya-vasanā svapne kāla-niśā matā /
mano-vahānāṃ pūrṇa-tvāt srotasāṃ prabalair malaiḥ // 59 //
dṛśyante dāruṇāḥ svapnā rogī yair yāti pañca-tām /
a-rogaḥ saṃśayaṃ prāpya kaś-cid eva vimucyate // 60 //
dṛṣṭaḥ śruto 'nubhūtaś ca prārthitaḥ kalpitas tathā /
bhāviko doṣa-jaś ceti svapnaḥ sapta-vidho mataḥ // 61 //
6.61dv svapnaḥ sapta-vidhaḥ smṛtaḥ
teṣv ādyā niṣ-phalāḥ pañca yathā-sva-prakṛtir divā /
vismṛto dīrgha-hrasvo 'ti pūrva-rātre cirāt phalam // 62 //
6.62bv yathā-svaṃ prakṛtir divā 6.62cv vismṛto dīrgha-hrasvo 'pi 6.62cv
vismṛto dīrgha-hrasvo vā
dṛṣṭaḥ karoti tucchaṃ ca go-sarge tad-ahar mahat /
nidrayā vān-upahataḥ pratīpair vacanais tathā // 63 //
6.63av dṛṣṭaḥ karoti tucchaṃ vā 6.63cv nidrayā cān-upahataḥ
yāti pāpo 'lpa-phala-tāṃ dāna-homa-japādibhiḥ /
a-kalyāṇam api svapnaṃ dṛṣṭvā tatraiva yaḥ punaḥ // 64 //
6.64av yāti pāpo 'py a-phala-tāṃ
paśyet saumyaṃ śubhaṃ tasya śubham eva phalaṃ bhavet /
devān dvi-jān go-vṛṣabhān jīvataḥ suhṛdo nṛpān // 65 //
sādhūn yaśasvino vahnim iddhaṃ svacchān jalāśayān /
kanyāḥ kumārakān gaurān śukla-vastrān su-tejasaḥ // 66 //
6.66cv kanyāṃ kumārakān gaurān
narāśanaṃ dīpta-tanuṃ samantād rudhirokṣitam /
yaḥ paśyel labhate yo vā chattrādarśa-viṣāmiṣam // 67 //
6.67av narāśanaṃ dīpta-tanuḥ 6.67bv samantād rudhirokṣitaḥ
śuklāḥ su-manaso vastram a-medhyālepanaṃ phalam /
śaila-prāsāda-sa-phala-vṛkṣa-siṃha-nara-dvi-pān // 68 //
ārohed go-'śva-yānaṃ ca taren nada-hradoda-dhīn /
pūrvottareṇa gamanam a-gamyāgamanaṃ mṛtam // 69 //
6.69bv taren nada-mahoda-dhīn
saṃbādhān niḥsṛtir devaiḥ pitṛbhiś cābhinandanam /
rodanaṃ patitotthānaṃ dviṣatāṃ cāvamardanam // 70 //
6.70av saṃkaṭān niḥsṛtir devaiḥ 6.70dv dviṣatāṃ cāpamardanam
yasya syād āyur ārogyaṃ vittaṃ bahu ca so 'śnute /
maṅgalācāra-saṃpannaḥ parivāras tathāturaḥ // 71 //
6.71bv vittaṃ sa bahu-śo 'śnute
śrad-dadhāno 'nukūlaś ca prabhūta-dravya-saṃgrahaḥ /
sat-tva-lakṣaṇa-saṃyogo bhaktir vaidya-dvi-jātiṣu // 72 //
cikitsāyām a-nirvedas tad ārogyasya lakṣaṇam /
ity atra janma-maraṇaṃ yataḥ samyag udāhṛtam // 73 //
śarīrasya tataḥ sthānaṃ śārīram idam ucyate // 73ū̆ab //
Nidānasthāna
rogaḥ pāpmā jvaro vyādhir vikāro duḥkham āmayaḥ /
yakṣmātaṅka-gadābādhāḥ śabdāḥ paryāya-vācinaḥ // 1 //
nidānaṃ pūrva-rūpāṇi rūpāṇy upaśayas tathā /
saṃprāptiś ceti vijñānaṃ rogāṇāṃ pañca-dhā smṛtam // 2 //
nimitta-hetv-āyatana-pratyayotthāna-kāraṇaiḥ /
nidānam āhuḥ paryāyaiḥ prāg-rūpaṃ yena lakṣyate // 3 //
utpitsur āmayo doṣa-viśeṣeṇān-adhiṣṭhitaḥ /
liṅgam a-vyaktam alpa-tvād vyādhīnāṃ tad yathā-yatham // 4 //
tad eva vyakta-tāṃ yātaṃ rūpam ity abhidhīyate /
saṃsthānaṃ vyañjanaṃ liṅgaṃ lakṣaṇaṃ cihnam ākṛtiḥ // 5 //
hetu-vyādhi-viparyasta-viparyastārtha-kāriṇām /
auṣadhānna-vihārāṇām upayogaṃ sukhāvaham // 6 //
vidyād upaśayaṃ vyādheḥ sa hi sātmyam iti smṛtaḥ /
viparīto 'n-upaśayo vyādhy-a-sātmyābhisaṃjñitaḥ // 7 //
yathā-duṣṭena doṣeṇa yathā cānuvisarpatā /
nirvṛttir āmayasyāsau saṃprāptir jātir āgatiḥ // 8 //
saṃkhyā-vikalpa-prādhānya-bala-kāla-viśeṣataḥ /
sā bhidyate yathātraiva vakṣyante 'ṣṭau jvarā iti // 9 //
doṣāṇāṃ samavetānāṃ vikalpo 'ṃśāṃśa-kalpanā /
svātantrya-pāratantryābhyāṃ vyādheḥ prādhānyam ādiśet // 10 //
hetv-ādi-kārtsnyāvayavair balā-bala-viśeṣaṇam /
naktan-dinartu-bhuktāṃśair vyādhi-kālo yathā-malam // 11 //
iti prokto nidānārthas taṃ vyāsenopadekṣyati /
sarveṣām eva rogāṇāṃ nidānaṃ kupitā malāḥ // 12 //
1.12av iti prokto nidānārthaḥ 1.12bv taṃ vyāsenopadekṣyate 1.12bv taṃ
vyāsenopadiśyate
1.12bv sa vyāsenopadekṣyati 1.12bv sa vyāsenopadekṣyate 1.12bv sa
vyāsenopadiśyate
tat-prakopasya tu proktaṃ vividhā-hita-sevanam /
a-hitaṃ tri-vidho yogas trayāṇāṃ prāg udāhṛtaḥ // 13 //
1.13cv a-hitas tri-vidho yogas
tiktoṣaṇa-kaṣāyālpa-rūkṣa-pramita-bhojanaiḥ /
dhāraṇodīraṇa-niśā-jāgarāty-ucca-bhāṣaṇaiḥ // 14 //
kriyāti-yoga-bhī-śoka-cintā-vyāyāma-maithunaiḥ /
grīṣmāho-rātri-bhuktānte prakupyati samīraṇaḥ // 15 //
pittaṃ kaṭv-amla-tīkṣṇoṣṇa-paṭu-krodha-vidāhibhiḥ /
śaran-madhyāhna-rātry-ardha-vidāha-samayeṣu ca // 16 //
1.16dv -nidāgha-samayeṣu ca
svādv-amla-lavaṇa-snigdha-gurv-abhiṣyandi-śītalaiḥ /
āsyā-svapna-sukhā-jīrṇa-divā-svapnāti-bṛṃhaṇaiḥ // 17 //
1.17cv ati-svapna-sukhā-jīrṇa-
pracchardanādya-yogena bhukta-mātra-vasantayoḥ /
pūrvāhṇe pūrva-rātre ca śleṣmā dvandvaṃ tu saṃkarāt // 18 //
miśrī-bhāvāt samastānāṃ saṃnipātas tathā punaḥ /
saṃkīrṇā-jīrṇa-viṣama-viruddhādhyaśanādibhiḥ // 19 //
vyāpanna-madya-pānīya-śuṣka-śākāma-mūlakaiḥ /
piṇyāka-mṛd-yava-surā-pūti-śuṣka-kṛśāmiṣaiḥ // 20 //
doṣa-traya-karais tais tais tathānna-parivartanāt /
ṛtor duṣṭāt puro-vātād grahāveśād viṣād garāt // 21 //
1.21bv tathānna-parivartataḥ 1.21bv tathānna-parivṛttitaḥ
duṣṭānnāt parvatāśleṣād grahair janmarkṣa-pīḍanāt /
mithyā-yogāc ca vividhāt pāpānāṃ ca niṣevaṇāt // 22 //
1.22av duṣṭāmāt parvatāśleṣād
strīṇāṃ prasava-vaiṣamyāt tathā mithyopacārataḥ /
prati-rogam iti kruddhā rogādhiṣṭhāna-gāminīḥ // 23 //
rasāyanīḥ prapadyāśu doṣā dehe vikurvate // 23ū̆ab //
Nidānasthāna
jvaro roga-patiḥ pāpmā mṛtyur ojo-'śano 'ntakaḥ /
krodho dakṣādhvara-dhvaṃsī rudrordhva-nayanodbhavaḥ // 1 //
2.1bv mṛtyus tejo-'śano 'ntakaḥ
janmāntayor moha-mayaḥ saṃtāpātmāpacāra-jaḥ /
vividhair nāmabhiḥ krūro nānā-yoniṣu vartate // 2 //
sa jāyate 'ṣṭa-dhā doṣaiḥ pṛthaṅ miśraiḥ samāgataiḥ /
āgantuś ca malās tatra svaiḥ svair duṣṭāḥ pradūṣaṇaiḥ // 3 //
āmāśayaṃ praviśyāmam anugamya pidhāya ca /
srotāṃsi pakti-sthānāc ca nirasya jvalanaṃ bahiḥ // 4 //
saha tenābhisarpantas tapantaḥ sakalaṃ vapuḥ /
kurvanto gātram aty-uṣṇaṃ jvaraṃ nirvartayanti te // 5 //
2.5cv kurvanto gātram ā-śuṣkaṃ
sroto-vibandhāt prāyeṇa tataḥ svedo na jāyate /
tasya prāg-rūpam ālasyam a-ratir gātra-gauravam // 6 //
āsya-vairasyam a-ruci-jṛmbhā sāsrākulākṣi-tā /
aṅga-mardo '-vipāko 'lpa-prāṇa-tā bahu-nidra-tā // 7 //
2.7bv -jṛmbhā sāsrākulākṣa-tā
roma-harṣo vinamanaṃ piṇḍikodveṣṭanaṃ klamaḥ /
hitopadeśeṣv a-kṣāntiḥ prītir amla-paṭūṣaṇe // 8 //
dveṣaḥ svāduṣu bhakṣyeṣu tathā bāleṣu tṛḍ bhṛśam /
śabdāgni-śīta-vātāmbu-cchāyoṣṇeṣv a-nimittataḥ // 9 //
icchā dveṣaś ca tad anu jvarasya vyakta-tā bhavet /
āgamāpagama-kṣobha-mṛdu-tā-vedanoṣmaṇām // 10 //
vaiṣamyaṃ tatra tatrāṅge tās tāḥ syur vedanāś calāḥ /
pādayoḥ supta-tā stambhaḥ piṇḍikodveṣṭanaṃ śamaḥ // 11 //
2.11dv piṇḍikodveṣṭanaṃ klamaḥ
viśleṣa iva saṃdhīnāṃ sāda ūrvoḥ kaṭī-grahaḥ /
pṛṣṭhaṃ kṣodam ivāpnoti niṣpīḍyata ivodaram // 12 //
chidyanta iva cāsthīni pārśva-gāni viśeṣataḥ /
hṛdayasya grahas todaḥ prājaneneva vakṣasaḥ // 13 //
skandhayor mathanaṃ bāhvor bhedaḥ pīḍanam aṃsayoḥ /
a-śaktir bhakṣaṇe hanvor jṛmbhaṇaṃ karṇayoḥ svanaḥ // 14 //
nistodaḥ śaṅkhayor mūrdhni vedanā vi-rasāsya-tā /
kaṣāyāsya-tvam atha-vā malānām a-pravartanam // 15 //
rūkṣāruṇa-tvag-āsyākṣi-nakha-mūtra-purīṣa-tā /
prasekā-rocakā-śraddhā-vipākā-sveda-jāgarāḥ // 16 //
kaṇṭhauṣṭha-śoṣas tṛṭ śuṣkau chardi-kāsau viṣādi-tā /
harṣo romāṅga-danteṣu vepathuḥ kṣavathor grahaḥ // 17 //
2.17dv śvayathuḥ kṣavathor grahaḥ
bhramaḥ pralāpo gharmecchā vināmaś cānila-jvare /
yuga-pad vyāptir aṅgānāṃ pralāpaḥ kaṭu-vaktra-tā // 18 //
nāsāsya-pākaḥ śītecchā bhramo mūrchā mado '-ratiḥ /
viṭ-sraṃsaḥ pitta-vamanaṃ rakta-ṣṭhīvanam amlakaḥ // 19 //
rakta-koṭhodgamaḥ pīta-harita-tvaṃ tvag-ādiṣu /
svedo niḥśvāsa-vaigandhyam ati-tṛṣṇā ca pitta-je // 20 //
viśeṣād a-rucir jāḍyaṃ sroto-rodho 'lpa-vega-tā /
praseko mukha-mādhuryaṃ hṛl-lepa-śvāsa-pīnasāḥ // 21 //
hṛl-lāsaś chardanaṃ kāsaḥ stambhaḥ śvaityaṃ tvag-ādiṣu /
aṅgeṣu śīta-piṭikās tandrodardaḥ kaphodbhave // 22 //
kāle yathā-svaṃ sarveṣāṃ pravṛttir vṛddhir eva vā // 23ab //
nidānoktān-upaśayo viparītopaśāyi-tā // 23cd //
yathā-svaṃ liṅga-saṃsarge jvaraḥ saṃsarga-jo 'pi ca // 23ef //
śiro-'rti-mūrchā-vami-dāha-moha-kaṇṭhāsya-śoṣā-rati-parva-bhedāḥ /
unnidra-tā-tṛḍ-bhrama-roma-harṣā jṛmbhāti-vāk-tvaṃ ca calāt sa-pittāt // 24 //
tāpa-hāny-a-ruci-parva-śiro-ruk-pīnasa-śvasana-kāsa-vibandhāḥ /
śīta-jāḍya-timira-bhrama-tandrāḥ śleṣma-vāta-janita-jvara-liṅgam // 25 //
śīta-stambha-sveda-dāhā-vyavasthā tṛṣṇā-kāsa-śleṣma-pitta-pravṛttiḥ /
mohas tandrā lipta-tiktāsya-tā ca jñeyaṃ rūpaṃ śleṣma-pitta-jvarasya // 26 //
2.26bv tṛṣṇā kāsaḥ śleṣma-pitta-pravṛttiḥ
sarva-jo lakṣaṇaiḥ sarvair dāho 'tra ca muhur muhuḥ /
tad-vac chītaṃ mahā-nidrā divā jāgaraṇaṃ niśi // 27 //
sadā vā naiva vā nidrā mahā-svedo 'ti naiva vā /
gīta-nartana-hāsyādi-vikṛtehā-pravartanam // 28 //
2.28bv mahān svedo 'ti naiva vā
sāśruṇī kaluṣe rakte bhugne lulita-pakṣmaṇī /
akṣiṇī piṇḍikā-pārśva-mūrdha-parvāsthi-rug-bhramaḥ // 29 //
sa-svanau sa-rujau karṇau kaṇṭhaḥ śūkair ivācitaḥ /
paridagdhā kharā jihvā guru-srastāṅga-saṃdhi-tā // 30 //
2.30dv guruḥ srastāṅga-saṃdhi-tā
rakta-pitta-kapha-ṣṭhīvo lolanaṃ śiraso 'ti-ruk /
koṭhānāṃ śyāva-raktānāṃ maṇḍalānāṃ ca darśanam // 31 //
2.31bv lolanaṃ śiraso 'ti-tṛṭ
hṛd-vyathā mala-saṃsaṅgaḥ pravṛttir vālpa-śo 'ti vā /
snigdhāsya-tā bala-bhraṃśaḥ svara-sādaḥ pralāpi-tā // 32 //
2.32av hṛd-vyathā mala-saṃsargaḥ
doṣa-pākaś cirāt tandrā pratataṃ kaṇṭha-kūjanam /
saṃnipātam abhinyāsaṃ taṃ brūyāc ca hṛtaujasam // 33 //
2.33dv taṃ brūyāc ca hataujasam
vāyunā kapha-ruddhena pittam antaḥ prapīḍitam /
vyavāyi-tvāc ca sūkṣma-tvād bahir-mārgaṃ pravartate // 33+1 //
tena hāridra-netra-tvaṃ saṃnipātodbhave jvare // 33+2ab //
doṣe vibaddhe naṣṭe 'gnau sarva-saṃpūrṇa-lakṣaṇaḥ /
a-sādhyaḥ so 'nya-thā kṛcchro bhaved vaikalya-do 'pi vā // 34 //
anyac ca saṃnipātottho yatra pittaṃ pṛthak sthitam /
tvaci koṣṭhe 'tha-vā dāhaṃ vidadhāti puro 'nu vā // 35 //
2.35av anyaś ca saṃnipātottho
tad-vad vāta-kaphau śītaṃ dāhādir dus-taras tayoḥ /
śītādau tatra pittena kaphe syandita-śoṣite // 36 //
śīte śānte 'mlako mūrchā madas tṛṣṇā ca jāyate /
dāhādau punar ante syus tandrā-ṣṭhīva-vami-klamāḥ // 37 //
āgantur abhighātābhiṣaṅga-śāpābhicārataḥ /
catur-dhātra kṣata-ccheda-dāhādyair abhighāta-jaḥ // 38 //
śramāc ca tasmin pavanaḥ prāyo raktaṃ pradūṣayan /
sa-vyathā-śopha-vaivarṇyaṃ sa-rujaṃ kurute jvaram // 39 //
grahāveśauṣadhi-viṣa-krodha-bhī-śoka-kāma-jaḥ /
abhiṣaṅgād graheṇāsminn a-kasmād dhāsa-rodane // 40 //
oṣadhi-gandha-je mūrchā śiro-rug vamathuḥ kṣavaḥ /
viṣān mūrchātisārāsya-śyāva-tā-dāha-hṛd-gadāḥ // 41 //
2.41bv śiro-ruk śvayathuḥ kṣavaḥ 2.41bv śiro-rug vepathuḥ kṣavaḥ 2.41dv
-śyāva-tā-dāha-hṛd-grahāḥ
krodhāt kampaḥ śiro-ruk ca pralāpo bhaya-śoka-je /
kāmād bhramo '-rucir dāho hrī-nidrā-dhī-dhṛti-kṣayaḥ // 42 //
2.42dv bhī-nidrā-dhī-dhṛti-kṣayaḥ
grahādau saṃnipātasya bhayādau marutas traye /
kopaḥ kope 'pi pittasya yau tu śāpābhicāra-jau // 43 //
2.43cv kopaḥ kope tu pittasya 2.43cv kopaḥ krodhe tu pittasya
saṃnipāta-jvarau ghorau tāv a-sahya-tamau matau /
tatrābhicārikair mantrair hūyamānasya tapyate // 44 //
2.44bv tāv a-sādhya-tamau matau
pūrvaṃ cetas tato dehas tato visphoṭa-tṛḍ-bhramaiḥ /
sa-dāha-mūrchair grastasya praty-ahaṃ vardhate jvaraḥ // 45 //
iti jvaro 'ṣṭa-dhā dṛṣṭaḥ samāsād vividhas tu saḥ /
śārīro mānasaḥ saumyas tīkṣṇo 'ntar-bahir-āśrayaḥ // 46 //
prākṛto vaikṛtaḥ sādhyo '-sādhyaḥ sāmo nir-āmakaḥ /
pūrvaṃ śarīre śārīre tāpo manasi mānase // 47 //
pavane yoga-vāhi-tvāc chītaṃ śleṣma-yute bhavet /
dāhaḥ pitta-yute miśraṃ miśre 'ntaḥ-saṃśraye punaḥ // 48 //
jvare 'dhikaṃ vikārāḥ syur antaḥ kṣobho mala-grahaḥ /
bahir eva bahir-vege tāpo 'pi ca su-sādhya-tā // 49 //
varṣā-śarad-vasanteṣu vātādyaiḥ prākṛtaḥ kramāt /
vaikṛto 'nyaḥ sa duḥ-sādhyaḥ prāyaś ca prākṛto 'nilāt // 50 //
varṣāsu māruto duṣṭaḥ pitta-śleṣmānvito jvaram /
kuryāt pittaṃ ca śaradi tasya cānu-balaṃ kaphaḥ // 51 //
2.51dv tasya cānu-balaḥ kaphaḥ
tat-prakṛtyā visargāc ca tatra nān-aśanād bhayam /
kapho vasante tam api vāta-pittaṃ bhaved anu // 52 //
2.52av tat-prakṛtyā visargasya
bala-vatsv alpa-doṣeṣu jvaraḥ sādhyo 'n-upadravaḥ /
sarva-thā vikṛti-jñāne prāg a-sādhya udāhṛtaḥ // 53 //
jvaropadrava-tīkṣṇa-tvam a-glānir bahu-mūtra-tā /
na pravṛttir na viḍ jīrṇā na kṣut sāma-jvarākṛtiḥ // 54 //
jvara-vego 'dhikaṃ tṛṣṇā pralāpaḥ śvasanaṃ bhramaḥ /
mala-pravṛttir utkleśaḥ pacyamānasya lakṣaṇam // 55 //
2.55av jvara-vego 'dhikas tṛṣṇā
jīrṇa-tāma-viparyāsāt sapta-rātraṃ ca laṅghanāt /
jvaraḥ pañca-vidhaḥ prokto mala-kāla-balā-balāt // 56 //
prāya-śaḥ saṃnipātena bhūyasā tūpadiśyate /
saṃtataḥ satato 'nye-dyus tṛtīyaka-caturthakau // 57 //
2.57av prāyaḥ sa saṃnipātena
dhātu-mūtra-śakṛd-vāhi-srotasāṃ vyāpino malāḥ /
tāpayantas tanuṃ sarvāṃ tulya-dūṣyādi-vardhitāḥ // 58 //
balino guravaḥ stabdhā viśeṣeṇa rasāśritāḥ /
saṃtataṃ niṣ-prati-dvandvā jvaraṃ kuryuḥ su-duḥ-saham // 59 //
malaṃ jvaroṣmā dhātūn vā sa śīghraṃ kṣapayet tataḥ /
sarvākāraṃ rasādīnāṃ śuddhyā-śuddhyāpi vā kramāt // 60 //
2.60av malāñ jvaroṣmā dhātūn vā
vāta-pitta-kaphaiḥ sapta daśa dvā-daśa vāsarān /
prāyo 'nuyāti maryādāṃ mokṣāya ca vadhāya ca // 61 //
2.61dv vimokṣāya vadhāya vā
ity agniveśasya mataṃ hārītasya punaḥ smṛtiḥ /
dvi-guṇā saptamī yāvan navamy ekā-daśī tathā // 62 //
eṣā tri-doṣa-maryādā mokṣāya ca vadhāya ca /
śuddhy-a-śuddhau jvaraḥ kālaṃ dīrgham apy anuvartate // 63 //
2.63cv śuddhy-a-śuddhyor jvaraḥ kālaṃ
kṛśānāṃ vyādhi-muktānāṃ mithyāhārādi-sevinām /
alpo 'pi doṣo dūṣyāder labdhvānya-tamato balam // 64 //
sa-vipakṣo jvaraṃ kuryād viṣamaṃ kṣaya-vṛddhi-bhāk /
doṣaḥ pravartate teṣāṃ sve kāle jvarayan balī // 65 //
2.65dv sva-kāle jvarayan balī
nivartate punaś caiṣa praty-anīka-balā-balaḥ /
kṣīṇe doṣe jvaraḥ sūkṣmo rasādiṣv eva līyate // 66 //
līna-tvāt kārśya-vaivarṇya-jāḍyādīn ādadhāti saḥ /
āsanna-vivṛtāsya-tvāt srotasāṃ rasa-vāhinām // 67 //
āśu sarvasya vapuṣo vyāptir doṣeṇa jāyate /
saṃtataḥ satatas tena viparīto viparyayāt // 68 //
viṣamo viṣamārambha-kriyā-kālo 'nuṣaṅga-vān /
doṣo raktāśrayaḥ prāyaḥ karoti satataṃ jvaram // 69 //
aho-rātrasya sa dviḥ syāt sakṛd anye-dyur āśritaḥ /
tasmin māṃsa-vahā nāḍīr medo-nāḍīs tṛtīyake // 70 //
2.70cv asmin māṃsa-vahā nāḍīr
grāhī pittānilān mūrdhnas trikasya kapha-pittataḥ /
sa-pṛṣṭhasyānila-kaphāt sa caikāhāntaraḥ smṛtaḥ // 71 //
2.71dv sa vaikāhāntaraḥ smṛtaḥ
caturthako male medo-majjāsthy-anya-tama-sthite /
majja-stha evety apare prabhāvaṃ sa tu darśayet // 72 //
dvi-dhā kaphena jaṅghābhyāṃ sa pūrvaṃ śiraso 'nilāt /
asthi-majjobhaya-gate caturthaka-viparyayaḥ // 73 //
2.73dv cāturthika-viparyayaḥ
tri-dhā dvy-ahaṃ jvarayati dinam ekaṃ tu muñcati /
balā-balena doṣāṇām anna-ceṣṭādi-janmanā // 74 //
2.74av try-ahād dvy-ahaṃ jvarayati 2.74bv dinam ekaṃ vimuñcati
jvaraḥ syān manasas tad-vat karmaṇaś ca tadā tadā /
doṣa-dūṣyartv-aho-rātra-prabhṛtīnāṃ balāj jvaraḥ // 75 //
manaso viṣayāṇāṃ ca kālaṃ taṃ taṃ prapadyate /
dhātūn prakṣobhayan doṣo mokṣa-kāle vilīyate // 76 //
tato naraḥ śvasan svidyan kūjan vamati ceṣṭate /
vepate pralapaty uṣṇaiḥ śītaiś cāṅgair hata-prabhaḥ // 77 //
vi-saṃjño jvara-vegārtaḥ sa-krodha iva vīkṣate /
sa-doṣa-śabdaṃ ca śakṛd dravaṃ sṛjati vega-vat // 78 //
deho laghur vyapagata-klama-moha-tāpaḥ pāko mukhe karaṇa-sauṣṭhavam a-vyatha-tvam /
svedaḥ kṣavaḥ prakṛti-yogi mano 'nna-lipsā kaṇḍūś ca mūrdhni vigata-jvara-lakṣaṇāni // 79 //
Nidānasthāna
bhṛśoṣṇa-tīkṣṇa-kaṭv-amla-lavaṇādi-vidāhibhiḥ /
kodravoddālakaiś cānnais tad-yuktair ati-sevitaiḥ // 1 //
kupitaṃ pittalaiḥ pittaṃ dravaṃ raktaṃ ca mūrchite /
te mithas tulya-rūpa-tvam āgamya vyāpnutas tanum // 2 //
pittaṃ raktasya vikṛteḥ saṃsargād dūṣaṇād api /
gandha-varṇānuvṛtteś ca raktena vyapadiśyate // 3 //
3.3av pittaṃ raktasya vikṛtiḥ
prabhavaty asṛjaḥ sthānāt plīhato yakṛtaś ca tat /
śiro-guru-tvam a-ruciḥ śītecchā dhūmako 'mlakaḥ // 4 //
chardiś chardita-baibhatsyaṃ kāsaḥ śvāso bhramaḥ klamaḥ /
loha-lohita-matsyāma-gandhāsya-tvaṃ svara-kṣayaḥ // 5 //
rakta-hāridra-harita-varṇa-tā nayanādiṣu /
nīla-lohita-pītānāṃ varṇānām a-vivecanam // 6 //
svapne tad-varṇa-darśi-tvaṃ bhavaty asmin bhaviṣyati /
ūrdhvaṃ nāsākṣi-karṇāsyair meḍhra-yoni-gudair adhaḥ // 7 //
kupitaṃ roma-kūpaiś ca samastais tat pravartate /
ūrdhvaṃ sādhyaṃ kaphād yasmāt tad virecana-sādhanam // 8 //
bahv-auṣadhaṃ ca pittasya vireko hi varauṣadham /
anubandhī kapho yaś ca tatra tasyāpi śuddhi-kṛt // 9 //
kaṣāyāḥ svādavo 'py asya viśuddha-śleṣmaṇo hitāḥ /
kim u tiktāḥ kaṣāyā vā ye nisargāt kaphāpahāḥ // 10 //
adho yāpyaṃ calād yasmāt tat pracchardana-sādhanam /
alpauṣadhaṃ ca pittasya vamanaṃ na varauṣadham // 11 //
anubandhī calo yaś ca śāntaye 'pi na tasya tat /
kaṣāyāś ca hitās tasya madhurā eva kevalam // 12 //
kapha-māruta-saṃsṛṣṭam a-sādhyam ubhayāyanam /
a-śakya-prātilomya-tvād a-bhāvād auṣadhasya ca // 13 //
na hi saṃśodhanaṃ kiñ-cid asty asya pratiloma-gam /
śodhanaṃ pratilomaṃ ca rakta-pitte bhiṣag-jitam // 14 //
3.14bv asty asya pratilomanam 3.14bv asty asya pratilomakam
evam evopaśamanaṃ sarva-śo nāsya vidyate /
saṃsṛṣṭeṣu hi doṣeṣu sarva-jic chamanaṃ hitam // 15 //
tatra doṣānugamanaṃ sirāsra iva lakṣayet /
upadravāṃś ca vikṛti-jñānatas teṣu cādhikam // 16 //
āśu-kārī yataḥ kāsas tam evātaḥ pravakṣyati /
pañca kāsāḥ smṛtā vāta-pitta-śleṣma-kṣata-kṣayaiḥ // 17 //
3.17bv tam evātaḥ pracakṣyate 3.17bv tam evātaḥ pracakṣate
kṣayāyopekṣitāḥ sarve balinaś cottarottaram /
teṣāṃ bhaviṣyatāṃ rūpaṃ kaṇṭhe kaṇḍūr a-rocakaḥ // 18 //
3.18bv balinaś ca yathottaram
śūka-pūrṇābha-kaṇṭha-tvaṃ tatrādho vihato 'nilaḥ /
ūrdhvaṃ pravṛttaḥ prāpyoras tasmin kaṇṭhe ca saṃsajan // 19 //
śiraḥ-srotāṃsi saṃpūrya tato 'ṅgāny utkṣipann iva /
kṣipann ivākṣiṇī pṛṣṭham uraḥ pārśve ca pīḍayan // 20 //
pravartate sa vaktreṇa bhinna-kāṃsyopama-dhvaniḥ /
hetu-bhedāt pratīghāta-bhedo vāyoḥ sa-raṃhasaḥ // 21 //
yad rujā-śabda-vaiṣamyaṃ kāsānāṃ jāyate tataḥ /
kupito vātalair vātaḥ śuṣkoraḥ-kaṇṭha-vaktra-tām // 22 //
3.22cv kupito vātalair vāyuḥ
hṛt-pārśvoraḥ-śiraḥ-śūlaṃ moha-kṣobha-svara-kṣayān /
karoti śuṣkaṃ kāsaṃ ca mahā-vega-rujā-svanam // 23 //
3.23cv karoti śuṣka-kāsaṃ ca
so 'ṅga-harṣī kaphaṃ śuṣkaṃ kṛcchrān muktvālpa-tāṃ vrajet /
pittāt pītākṣi-kapha-tā tiktāsya-tvaṃ jvaro bhramaḥ // 24 //
pittāsṛg-vamanaṃ tṛṣṇā vaisvaryaṃ dhūmako 'mlakaḥ /
pratataṃ kāsa-vegena jyotiṣām iva darśanam // 25 //
3.25bv vaisvaryaṃ dhūmako madaḥ
kaphād uro 'lpa-ruṅ mūrdha-hṛdayaṃ stimitaṃ guru /
kaṇṭhopalepaḥ sadanaṃ pīnasa-cchardy-a-rocakāḥ // 26 //
3.26cv kaṇṭhāsya-lepaḥ sadanaṃ
roma-harṣo ghana-snigdha-śveta-śleṣma-pravartanam /
yuddhādyaiḥ sāhasais tais taiḥ sevitair a-yathā-balam // 27 //
urasy antaḥ-kṣate vāyuḥ pittenānugato balī /
kupitaḥ kurute kāsaṃ kaphaṃ tena sa-śoṇitam // 28 //
pītaṃ śyāvaṃ ca śuṣkaṃ ca grathitaṃ kuthitaṃ bahu /
ṣṭhīvet kaṇṭhena rujatā vibhinneneva corasā // 29 //
3.29av pītaṃ śyāmaṃ ca śuṣkaṃ ca
sūcībhir iva tīkṣṇābhis tudyamānena śūlinā /
parva-bheda-jvara-śvāsa-tṛṣṇā-vaisvarya-kampa-vān // 30 //
pārāvata ivākūjan pārśva-śūlī tato 'sya ca /
kramād vīryaṃ ruciḥ paktā balaṃ varṇaś ca hīyate // 31 //
kṣīṇasya sāsṛṅ-mūtra-tvaṃ syāc ca pṛṣṭha-kaṭī-grahaḥ /
vāyu-pradhānāḥ kupitā dhātavo rāja-yakṣmiṇaḥ // 32 //
kurvanti yakṣmāyatanaiḥ kāsaṃ ṣṭhīvet kaphaṃ tataḥ /
pūti-pūyopamaṃ pītaṃ visraṃ harita-lohitam // 33 //
lucyete iva pārśve ca hṛdayaṃ patatīva ca /
a-kasmād uṣṇa-śītecchā bahv-āśi-tvaṃ bala-kṣayaḥ // 34 //
3.34av lupyete iva pārśve ca
snigdha-prasanna-vaktra-tvaṃ śrī-mad-darśana-netra-tā /
tato 'sya kṣaya-rūpāṇi sarvāṇy āvir-bhavanti ca // 35 //
3.35bv śrī-mad-daśana-netra-tā
ity eṣa kṣaya-jaḥ kāsaḥ kṣīṇānāṃ deha-nāśanaḥ /
yāpyo vā balināṃ tad-vat kṣata-jo 'bhinavau tu tau // 36 //
sidhyetām api sānāthyāt sādhyā doṣaiḥ pṛthak trayaḥ /
miśrā yāpyā dvayāt sarve jarasā sthavirasya ca // 37 //
3.37av sidhyetām api sāmarthyāt
kāsāc chvāsa-kṣaya-cchardi-svara-sādādayo gadāḥ /
bhavanty upekṣayā yasmāt tasmāt taṃ tvarayā jayet // 38 //
Nidānasthāna
kāsa-vṛddhyā bhavec chvāsaḥ pūrvair vā doṣa-kopanaiḥ /
āmātīsāra-vamathu-viṣa-pāṇḍu-jvarair api // 1 //
rajo-dhūmānilair marma-ghātād ati-himāmbunā /
kṣudrakas tamakaś chinno mahān ūrdhvaś ca pañcamaḥ // 2 //
kaphoparuddha-gamanaḥ pavano viṣvag-āsthitaḥ /
prāṇodakānna-vāhīni duṣṭaḥ srotāṃsi dūṣayan // 3 //
uraḥ-sthaḥ kurute śvāsam āmāśaya-samudbhavam /
prāg-rūpaṃ tasya hṛt-pārśva-śūlaṃ prāṇa-viloma-tā // 4 //
ānāhaḥ śaṅkha-bhedaś ca tatrāyāsāti-bhojanaiḥ /
preritaḥ prerayet kṣudraṃ svayaṃ saṃśamanaṃ marut // 5 //
pratilomaṃ sirā gacchann udīrya pavanaḥ kapham /
parigṛhya śiro-grīvam uraḥ pārśve ca pīḍayan // 6 //
kāsaṃ ghurghurakaṃ moham a-rucim pīnasaṃ tṛṣam /
karoti tīvra-vegaṃ ca śvāsaṃ prāṇopatāpinam // 7 //
pratāmyet tasya vegena niṣṭhyūtānte kṣaṇaṃ sukhī /
kṛcchrāc chayānaḥ śvasiti niṣaṇṇaḥ svāsthyam ṛcchati // 8 //
ucchritākṣo lalāṭena svidyatā bhṛśam arti-mān /
viśuṣkāsyo muhuḥ-śvāsī kāṅkṣaty uṣṇaṃ sa-vepathuḥ // 9 //
meghāmbu-śīta-prāg-vātaiḥ śleṣmalaiś ca vivardhate /
sa yāpyas tamako sādhyo navo vā balino bhavet // 10 //
jvara-mūrchā-yutaḥ śītaiḥ śāmyet pratamakas tu saḥ /
chinnāc chvasiti vicchinnaṃ marma-ccheda-rujārditaḥ // 11 //
sa-sveda-mūrchaḥ sānāho vasti-dāha-nirodha-vān /
adho-dṛg viplutākṣaś ca muhyan raktaika-locanaḥ // 12 //
śuṣkāsyaḥ pralapan dīno naṣṭa-cchāyo vi-cetanaḥ /
mahatā mahatā dīno nādena śvasiti krathan // 13 //
4.13cv mahato mahatā dīno
uddhūyamānaḥ saṃrabdho mattarṣabha ivā-niśam /
praṇaṣṭa-jñāna-vijñāno vibhrānta-nayanānanaḥ // 14 //
vakṣaḥ samākṣipan baddha-mūtra-varcā viśīrṇa-vāk /
śuṣka-kaṇṭho muhur muhyan karṇa-śaṅkha-śiro-'ti-ruk // 15 //
dīrgham ūrdhvaṃ śvasity ūrdhvān na ca pratyāharaty adhaḥ /
śleṣmāvṛta-mukha-srotāḥ kruddha-gandha-vahārditaḥ // 16 //
ūrdhva-dṛg vīkṣate bhrāntam akṣiṇī paritaḥ kṣipan /
marmasu cchidyamāneṣu paridevī niruddha-vāk // 17 //
ete sidhyeyur a-vyaktā vyaktāḥ prāṇa-harā dhruvam /
śvāsaika-hetu-prāg-rūpa-saṃkhyā-prakṛti-saṃśrayāḥ // 18 //
4.18dv -saṃkhyā-prakṛti-saṃśrayā
hidhmā bhaktodbhavā kṣudrā yamalā mahatīti ca /
gambhīrā ca marut tatra tvarayā-yukti-sevitaiḥ // 19 //
rūkṣa-tīkṣṇa-kharā-sātmyair anna-pānaiḥ prapīḍitaḥ /
karoti hidhmām a-rujāṃ manda-śabdāṃ kṣavānugām // 20 //
śamaṃ sātmyānna-pānena yā prayāti ca sānna-jā /
āyāsāt pavanaḥ kṣudraḥ kṣudrāṃ hidhmāṃ pravartayet // 21 //
4.21cv āyāsāt pavanaḥ kruddhaḥ
jatru-mūla-pravisṛtām alpa-vegāṃ mṛduṃ ca sā /
vṛddhim āyāsyato yāti bhukta-mātre ca mārdavam // 22 //
cireṇa yamalair vegair āhāre yā pravartate /
pariṇāmon-mukhe vṛddhiṃ pariṇāme ca gacchati // 23 //
kampayantī śiro-grīvam ādhmātasyāti-tṛṣyataḥ /
pralāpa-cchardy-atīsāra-netra-vipluti-jṛmbhiṇaḥ // 24 //
4.24av kampayantī śiro-grīvām
yamalā veginī hidhmā pariṇāma-vatī ca sā /
stabdha-bhrū-śaṅkha-yugmasya sāsra-vipluta-cakṣuṣaḥ // 25 //
4.25cv dhvasta-bhrū-śaṅkha-yugmasya 4.25dv sāśru-vipluta-cakṣuṣaḥ
stambhayantī tanuṃ vācaṃ smṛtiṃ saṃjñāṃ ca muṣṇatī /
rundhatī mārgam annasya kurvatī marma-ghaṭṭanam // 26 //
pṛṣṭhato namanaṃ śoṣaṃ mahā-hidhmā pravartate /
mahā-mūlā mahā-śabdā mahā-vegā mahā-balā // 27 //
pakvāśayād vā nābher vā pūrva-vad yā pravartate /
tad-rūpā sā muhuḥ kuryāj jṛmbhām aṅga-prasāraṇam // 28 //
gambhīreṇānunādena gambhīrā tāsu sādhayet /
ādye dve varjayed antye sarva-liṅgāṃ ca veginīm // 29 //
sarvāś ca saṃcitāmasya sthavirasya vyavāyinaḥ /
vyādhibhiḥ kṣīṇa-dehasya bhakta-ccheda-kṣatasya vā // 30 //
sarve 'pi rogā nāśāya na tv evaṃ śīghra-kāriṇaḥ /
hidhmā-śvāsau yathā tau hi mṛtyu-kāle kṛtālayau // 31 //
Nidānasthāna
aneka-rogānugato bahu-roga-puro-gamaḥ /
rāja-yakṣmā kṣayaḥ śoṣo roga-rāḍ iti ca smṛtaḥ // 1 //
nakṣatrāṇāṃ dvi-jānāṃ ca rājño 'bhūd yad ayaṃ purā /
yac ca rājā ca yakṣmā ca rāja-yakṣmā tato mataḥ // 2 //
dehauṣadha-kṣaya-kṛteḥ kṣayas tat-saṃbhavāc ca saḥ /
rasādi-śoṣaṇāc choṣo roga-rāṭ teṣu rājanāt // 3 //
5.3dv roga-rāṭ roga-rājanāt
sāhasaṃ vega-saṃrodhaḥ śukraujaḥ-sneha-saṃkṣayaḥ /
anna-pāna-vidhi-tyāgaś catvāras tasya hetavaḥ // 4 //
tair udīrṇo 'nilaḥ pittaṃ kaphaṃ codīrya sarvataḥ /
śarīra-saṃdhīn āviśya tān sirāś ca prapīḍayan // 5 //
mukhāni srotasāṃ ruddhvā tathaivātivivṛtya vā /
sarpann ūrdhvam adhas tiryag yathā-svaṃ janayed gadān // 6 //
rūpaṃ bhaviṣyatas tasya pratiśyāyo bhṛśaṃ kṣavaḥ /
praseko mukha-mādhuryaṃ sadanaṃ vahni-dehayoḥ // 7 //
sthāly-amatrānna-pānādau śucāv apy a-śucīkṣaṇam /
makṣikā-tṛṇa-keśādi-pātaḥ prāyo 'nna-pānayoḥ // 8 //
hṛl-lāsaś chardir a-rucir aśnato 'pi bala-kṣayaḥ /
pāṇyor avekṣā pādāsya-śopho 'kṣṇor ati-śukla-tā // 9 //
bāhvoḥ pramāṇa-jijñāsā kāye baibhatsya-darśanam /
strī-madya-māṃsa-priya-tā ghṛṇi-tvaṃ mūrdha-guṇṭhanam // 10 //
nakha-keśāti-vṛddhiś ca svapne cābhibhavo bhavet /
pataṅga-kṛkalāsāhi-kapi-śvāpada-pakṣibhiḥ // 11 //
5.11dv -kapi-śvāpada-pattribhiḥ
keśāsthi-tuṣa-bhasmādi-rāśau samadhirohaṇam /
śūnyānāṃ grāma-deśānāṃ darśanaṃ śuṣyato 'mbhaso // 12 //
jyotir girīṇāṃ patatāṃ jvalatāṃ ca mahī-ruhām /
pīnasa-śvāsa-kāsāṃsa-mūrdha-svara-rujo '-ruciḥ // 13 //
ūrdhvaṃ viḍ-bhraṃśa-saṃśoṣāv adhaś chardiś ca koṣṭha-ge /
tiryak-sthe pārśva-rug-doṣe saṃdhi-ge bhavati jvaraḥ // 14 //
5.14av ūrdhvaṃ viṭ-sraṃsa-saṃśoṣāv 5.14bv adhaś chardis tu koṣṭha-ge
rūpāṇy ekā-daśaitāni jāyante rāja-yakṣmiṇaḥ /
teṣām upadravān vidyāt kaṇṭhoddhvaṃsam uro-rujam // 15 //
jṛmbhāṅga-marda-niṣṭhīva-vahni-sādāsya-pūti-tāḥ /
tatra vātāc chiraḥ-pārśva-śūlam aṃsāṅga-mardanam // 16 //
kaṇṭhoddhvaṃsaḥ svara-bhraṃśaḥ pittāt pādāṃsa-pāṇiṣu /
dāho 'tīsāro 'sṛk-chardir mukha-gandho jvaro madaḥ // 17 //
kaphād a-rocakaś chardiḥ kāso mūrdhāṅga-gauravam /
prasekaḥ pīnasaḥ śvāsaḥ svara-sādo 'lpa-vahni-tā // 18 //
5.18dv svara-bhedo 'lpa-vahni-tā
doṣair mandānala-tvena sopalepaiḥ kapholbaṇaiḥ /
sroto-mukheṣu ruddheṣu dhātūṣmasv alpakeṣu ca // 19 //
vidahyamānaḥ sva-sthāne rasas tāṃs tān upadravān /
kuryād a-gacchan māṃsādīn asṛk cordhvaṃ pradhāvati // 20 //
pacyate koṣṭha evānnam anna-paktraiva cāsya yat /
prāyo 'smān mala-tāṃ yātaṃ naivālaṃ dhātu-puṣṭaye // 21 //
raso 'py asya na raktāya māṃsāya kuta eva tu /
upastabdhaḥ sa śakṛtā kevalaṃ vartate kṣayī // 22 //
5.22cv upaṣṭabdhaḥ sa śakṛtā
liṅgeṣv alpeṣv api kṣīṇaṃ vyādhy-auṣadha-balā-kṣamam /
varjayet sādhayed eva sarveṣv api tato 'nya-thā // 23 //
5.23cv varjayet sādhayed evaṃ
kṣīṇa-māṃsa-balaṃ jahyāt pūrva-liṅgair upadrutam /
pratyākhyāya naraṃ cāśu dravya-vantam upācaret // 23+1 //
doṣair vyastaiḥ samastaiś ca kṣayāt ṣaṣṭhaś ca medasā /
svara-bhedo bhavet tatra kṣāmo rūkṣaś calaḥ svaraḥ // 24 //
5.24bv kṣayāt ṣaṣṭhaś ca medasaḥ
śūka-pūrṇābha-kaṇṭha-tvaṃ snigdhoṣṇopaśayo 'nilāt /
pittāt tālu-gale dāhaḥ śoṣa uktāvasūyanam // 25 //
limpann iva kaphāt kaṇṭhaṃ mandaḥ khurakhurāyate /
svaro vibaddhaḥ sarvais tu sarva-liṅgaḥ kṣayāt kaṣet // 26 //
dhūmāyatīva cāty-arthaṃ medasā śleṣma-lakṣaṇaḥ /
kṛcchra-lakṣyākṣaraś cātra sarvair antyaṃ ca varjayet // 27 //
a-rocako bhaved doṣair jihvā-hṛdaya-saṃśrayaiḥ /
saṃnipātena manasaḥ saṃtāpena ca pañcamaḥ // 28 //
5.28bv jihvā-hṛdaya-saṃśritaiḥ
kaṣāya-tikta-madhuraṃ vātādiṣu mukhaṃ kramāt /
sarvotthe vi-rasaṃ śoka-krodhādiṣu yathā-malam // 29 //
chardir doṣaiḥ pṛthak sarvair dviṣṭair arthaiś ca pañcamī /
udāno vikṛto doṣān sarvāsv apy ūrdhvam asyati // 30 //
tāsūtkleśāsya-lāvaṇya-prasekā-rucayo 'gra-gāḥ /
nābhi-pṛṣṭhaṃ rujan vāyuḥ pārśve cāhāram utkṣipet // 31 //
tato vicchinnam alpālpaṃ kaṣāyaṃ phenilaṃ vamet /
śabdodgāra-yutaṃ kṛṣṇam acchaṃ kṛcchreṇa vega-vat // 32 //
kāsāsya-śoṣa-hṛn-mūrdha-svara-pīḍā-klamānvitaḥ /
pittāt kṣārodaka-nibhaṃ dhūmraṃ harita-pītakam // 33 //
sāsṛg amlaṃ kaṭūṣṇaṃ ca tṛṇ-mūrchā-tāpa-dāha-vat /
kaphāt snigdhaṃ ghanaṃ śītaṃ śleṣma-tantu-gavākṣitam // 34 //
5.34bv tṛṇ-mūrchā-tāpa-dāha-vān
madhuraṃ lavaṇaṃ bhūri prasaktaṃ roma-harṣaṇam /
mukha-śvayathu-mādhurya-tandrā-hṛl-lāsa-kāsa-vān // 35 //
sarva-liṅgā malaiḥ sarvai riṣṭoktā yā ca tāṃ tyajet /
pūty-a-medhyā-śuci-dviṣṭa-darśana-śravaṇādibhiḥ // 36 //
tapte citte hṛdi kliṣṭe chardir dviṣṭārtha-yoga-jā /
vātādīn eva vimṛśet kṛmi-tṛṇāma-daurhṛde // 37 //
śūla-vepathu-hṛl-lāsair viśeṣāt kṛmi-jāṃ vadet /
kṛmi-hṛd-roga-liṅgaiś ca smṛtāḥ pañca tu hṛd-gadāḥ // 38 //
teṣāṃ gulma-nidānoktaiḥ samutthānaiś ca saṃbhavaḥ /
vātena śūlyate 'ty-arthaṃ tudyate sphuṭatīva ca // 39 //
5.39bv samutthānaiḥ samudbhavaḥ
bhidyate śuṣyati stabdhaṃ hṛdayaṃ śūnya-tā dravaḥ /
a-kasmād dīna-tā śoko bhayaṃ śabdā-sahiṣṇu-tā // 40 //
5.40bv hṛdayaṃ śūnya-tā-dravam
vepathur veṣṭanaṃ mohaḥ śvāsa-rodho 'lpa-nidra-tā /
pittāt tṛṣṇā bhramo mūrchā dāhaḥ svedo 'mlakaḥ klamaḥ // 41 //
chardanaṃ cāmla-pittasya dhūmakaḥ pīta-tā jvaraḥ /
śleṣmaṇā hṛdayaṃ stabdhaṃ bhārikaṃ sāśma-garbha-vat // 42 //
5.42bv tamakaḥ pīta-tā jvaraḥ
kāsāgni-sāda-niṣṭhīva-nidrālasyā-ruci-jvarāḥ /
sarva-liṅgas tribhir doṣaiḥ kṛmibhiḥ śyāva-netra-tā // 43 //
5.43cv sarva-liṅgaṃ tribhir doṣaiḥ
tamaḥ-praveśo hṛl-lāsaḥ śoṣaḥ kaṇḍūḥ kapha-srutiḥ /
hṛdayaṃ pratataṃ cātra krakaceneva dāryate // 44 //
cikitsed āmayaṃ ghoraṃ taṃ śīghraṃ śīghra-kāriṇam /
vātāt pittāt kaphāt tṛṣṇā saṃnipātād rasa-kṣayāt // 45 //
ṣaṣṭhī syād upasargāc ca vāta-pitte tu kāraṇam /
sarvāsu tat-prakopo hi saumya-dhātu-praśoṣaṇāt // 46 //
sarva-deha-bhramotkampa-tāpa-tṛḍ-dāha-moha-kṛt /
jihvā-mūla-gala-kloma-tālu-toya-vahāḥ sirāḥ // 47 //
saṃśoṣya tṛṣṇā jāyante tāsāṃ sāmānya-lakṣaṇam /
mukha-śoṣo jalā-tṛptir anna-dveṣaḥ svara-kṣayaḥ // 48 //
kaṇṭhauṣṭha-jihvā-kārkaśyaṃ jihvā-niṣkramaṇaṃ klamaḥ /
pralāpaś citta-vibhraṃśas tṛḍ-grahoktās tathāmayāḥ // 49 //
mārutāt kṣāma-tā dainyaṃ śaṅkha-todaḥ śiro-bhramaḥ /
gandhā-jñānāsya-vairasya-śruti-nidrā-bala-kṣayāḥ // 50 //
5.50cv gandhā-jñānāsya-vairasyaṃ 5.50dv -śruti-nidrā-bala-kṣayaḥ 5.50dv
śruti-nidrā-bala-kṣayaḥ
śītāmbu-pānād vṛddhiś ca pittān mūrchāsya-tikta-tā /
raktekṣaṇa-tvaṃ pratataṃ śoṣo dāho 'ti-dhūmakaḥ // 51 //
kapho ruṇaddhi kupitas toya-vāhiṣu mārutam /
srotaḥsu sa kaphas tena paṅka-vac choṣyate tataḥ // 52 //
śūkair ivācitaḥ kaṇṭho nidrā madhura-vaktra-tā /
ādhmānaṃ śiraso jāḍyaṃ staimitya-cchardy-a-rocakāḥ // 53 //
ālasyam a-vipākaś ca sarvaiḥ syāt sarva-lakṣaṇā /
āmodbhavā ca bhaktasya saṃrodhād vāta-pitta-jā // 54 //
uṣṇa-klāntasya sahasā śītāmbho bhajatas tṛṣam /
ūṣmā ruddho gataḥ koṣṭhaṃ yāṃ kuryāt pitta-jaiva sā // 55 //
yā ca pānāti-pānotthā tīkṣṇāgneḥ sneha-jā ca yā /
snigdha-gurv-amla-lavaṇa-bhojanena kaphodbhavā // 56 //
5.56bv tīkṣṇāgni-sneha-jā ca yā
tṛṣṇā rasa-kṣayoktena lakṣaṇena kṣayātmikā /
śoṣa-meha-jvarādy-anya-dīrgha-rogopasargataḥ // 57 //
5.57cv śoṣa-moha-jvarādy-anya-
yā tṛṣṇā jāyate tīvrā sopasargātmikā smṛtā // 57ū̆ab //
Nidānasthāna
tīkṣṇoṣṇa-rūkṣa-sūkṣmāmlaṃ vyavāyy āśu-karaṃ laghu /
vikāṣi viśadaṃ madyam ojaso 'smād viparyayaḥ // 1 //
6.1av tīkṣṇoṣṇa-rūkṣa-sūkṣmāmla- 6.1bv -vyavāyy āśu-karaṃ laghu 6.1cv
vikāśi viśadaṃ madyam
tīkṣṇādayo viṣe 'py uktāś cittopaplāvino guṇāḥ /
jīvitāntāya jāyante viṣe tūtkarṣa-vṛttitaḥ // 2 //
tīkṣṇādibhir guṇair madyaṃ mandādīn ojaso guṇān /
daśabhir daśa saṃkṣobhya ceto nayati vi-kriyām // 3 //
ādye made dvitīye tu pramādāyatane sthitaḥ /
dur-vikalpa-hato mūḍhaḥ sukham ity adhimucyate // 4 //
6.4av ādye made dvitīye ca 6.4av ādye made dvitīye sa 6.4dv sukham ity
abhimucyate
6.4dv sukham ity abhimanyate 6.4dv sukham ity avamanyate
madhyamottamayoḥ saṃdhiṃ prāpya rājasa-tāmasaḥ /
nir-aṅkuśa iva vyālo na kiñ-cin nācarej jaḍaḥ // 5 //
6.5dv na kiṃ kiṃ vācarej jaḍaḥ
iyaṃ bhūmir a-vadyānāṃ dauḥśīlyasyedam āspadam /
eko 'yaṃ bahu-mārgāya dur-gater deśikaḥ param // 6 //
6.6av iyaṃ bhūmir a-vidyānāṃ
niś-ceṣṭaḥ śava-vac chete tṛtīye tu made sthitaḥ /
maraṇād api pāpātmā gataḥ pāpa-tarāṃ daśām // 7 //
dharmā-dharmaṃ sukhaṃ duḥkham arthān-arthaṃ hitā-hitam /
yad āsakto na jānāti kathaṃ tac chīlayed budhaḥ // 8 //
madye moho bhayaṃ śokaḥ krodho mṛtyuś ca saṃśritāḥ /
sonmāda-mada-mūrchāyāḥ sāpasmārāpatānakāḥ // 9 //
yatraikaḥ smṛti-vibhraṃśas tatra sarvam a-sādhu yat /
a-yukti-yuktam annaṃ hi vyādhaye maraṇāya vā // 10 //
madyaṃ tri-varga-dhī-dhairya-lajjāder api nāśanam /
nātimādyanti balinaḥ kṛtāhārā mahāśanāḥ // 11 //
snigdhāḥ sat-tva-vayo-yuktā madya-nityās tad-anvayāḥ /
medaḥ-kaphādhikā manda-vāta-pittā dṛḍhāgnayaḥ // 12 //
viparyaye 'timādyanti viśrabdhāḥ kupitāś ca ye /
madyena cāmla-rūkṣeṇa sā-jīrṇe bahunāti ca // 13 //
6.13dv sā-jīrṇe bahunāpi ca
vātāt pittāt kaphāt sarvaiś catvāraḥ syur madātyayāḥ /
sarve 'pi sarvair jāyante vyapadeśas tu bhūyasā // 14 //
sāmānyaṃ lakṣaṇaṃ teṣāṃ pramoho hṛdaya-vyathā /
viḍ-bhedaḥ pratataṃ tṛṣṇā saumyāgneyo jvaro '-ruciḥ // 15 //
6.15bv pramoho hṛdaye vyathā
śiraḥ-pārśvāsthi-ruk-kampo marma-bhedas trika-grahaḥ /
uro-vibandhas timiraṃ kāsaḥ śvāsaḥ prajāgaraḥ // 16 //
6.16av śiraḥ-pārśvāsthi-ruk-stambho
svedo 'ti-mātraṃ viṣṭambhaḥ śvayathuś citta-vibhramaḥ /
pralāpaś chardir utkleśo bhramo duḥ-svapna-darśanam // 17 //
viśeṣāj jāgara-śvāsa-kampa-mūrdha-rujo 'nilāt /
svapne bhramaty utpatati pretaiś ca saha bhāṣate // 18 //
pittād dāha-jvara-sveda-mohātīsāra-tṛḍ-bhramāḥ /
deho harita-hāridro rakta-netra-kapola-tā // 19 //
śleṣmaṇā chardi-hṛl-lāsa-nidrodardāṅga-gauravam /
sarva-je sarva-liṅga-tvaṃ muktvā madyaṃ pibet tu yaḥ // 20 //
6.20av śleṣmaṇaś chardi-hṛl-lāsa-
sahasān-ucitaṃ vānyat tasya dhvaṃsaka-vikṣayau /
bhavetāṃ mārutāt kaṣṭau dur-balasya viśeṣataḥ // 21 //
6.21av sahasān-ucitaṃ cānyat 6.21bv tasya dhvaṃsaka-viṭ-kṣayau
dhvaṃsake śleṣma-niṣṭhīvaḥ kaṇṭha-śoṣo 'ti-nidra-tā /
śabdā-saha-tvaṃ tandrā ca vikṣaye 'ṅga-śiro-'ti-ruk // 22 //
6.22dv viṭ-kṣaye 'ṅga-śiro-'ti-ruk
hṛt-kaṇṭha-rogaḥ saṃmohaḥ kāsas tṛṣṇā vamir jvaraḥ /
nivṛtto yas tu madyebhyo jitātmā buddhi-pūrva-kṛt // 23 //
6.23av hṛt-kaṇṭha-rodhaḥ saṃmohaḥ
vikāraiḥ spṛśyate jātu na sa śārīra-mānasaiḥ /
rajo-mohā-hitāhāra-parasya syus trayo gadāḥ // 24 //
rasāsṛk-cetanā-vāhi-sroto-rodha-samudbhavāḥ /
mada-mūrchāya-saṃnyāsā yathottara-balottarāḥ // 25 //
mado 'tra doṣaiḥ sarvaiś ca rakta-madya-viṣair api /
saktān-alpa-drutābhāṣaś calaḥ skhalita-ceṣṭitaḥ // 26 //
rūkṣa-śyāvāruṇa-tanur made vātodbhave bhavet /
pittena krodhano rakta-pītābhaḥ kalaha-priyaḥ // 27 //
6.27bv made vāta-kṛte bhavet
sv-alpa-saṃbaddha-vāk pāṇḍuḥ kaphād dhyāna-paro 'lasaḥ /
sarvātmā saṃnipātena raktāt stabdhāṅga-dṛṣṭi-tā // 28 //
6.28av sv-alpā-saṃbaddha-vāk pāṇḍuḥ
pitta-liṅgaṃ ca madyena vikṛteha-svarāṅga-tā /
viṣe kampo 'ti-nidrā ca sarvebhyo 'bhyadhikas tu saḥ // 29 //
6.29cv viṣāt kampo 'ti-nidrā ca 6.29dv sarvebhyo 'bhyadhikaś ca saḥ
lakṣayel lakṣaṇotkarṣād vātādīn śoṇitādiṣu /
aruṇaṃ kṛṣṇa-nīlaṃ vā khaṃ paśyan praviśet tamaḥ // 30 //
śīghraṃ ca pratibudhyeta hṛt-pīḍā vepathur bhramaḥ /
kārśyaṃ śyāvāruṇā chāyā mūrchāye mārutātmake // 31 //
6.31cv kārśyaṃ śyāvāruṇa-cchāye
pittena raktaṃ pītaṃ vā nabhaḥ paśyan viśet tamaḥ /
vibudhyeta ca sa-svedo dāha-tṛṭ-tāpa-pīḍitaḥ // 32 //
bhinna-viṇ nīla-pītābho rakta-pītākulekṣaṇaḥ /
kaphena megha-saṃkāśaṃ paśyann ākāśam āviśet // 33 //
tamaś cirāc ca budhyeta sa-hṛl-lāsaḥ praseka-vān /
gurubhiḥ stimitair aṅgair ārdra-carmāvanaddha-vat // 34 //
sarvākṛtis tribhir doṣair apasmāra ivāparaḥ /
pātayaty āśu niś-ceṣṭaṃ vinā bībhatsa-ceṣṭitaiḥ // 35 //
6.35dv vinā baibhatsya-ceṣṭitaiḥ
doṣeṣu mada-mūrchāyāḥ kṛta-vegeṣu dehinām /
svayam evopaśāmyanti saṃnyāso nauṣadhair vinā // 36 //
vāg-deha-manasāṃ ceṣṭām ākṣipyāti-balā malāḥ /
saṃnyāsaṃ saṃnipatitāḥ prāṇāyatana-saṃśrayāḥ // 37 //
kurvanti tena puruṣaḥ kāṣṭhī-bhūto mṛtopamaḥ /
mriyeta śīghraṃ śīghraṃ cec cikitsā na prayujyate // 38 //
6.38bv kāṣṭha-bhūto mṛtopamaḥ
a-gādhe grāha-bahule salilaugha ivāṭate /
saṃnyāse vinimajjantaṃ naram āśu nivartayet // 39 //
6.39cv abhinyāse ca majjantaṃ
mada-māna-roṣa-toṣa-prabhṛtibhir aribhir nijaiḥ pariṣvaṅgaḥ /
yuktā-yuktaṃ ca samaṃ yukti-viyuktena madyena // 40 //
bala-kāla-deśa-sātmya-prakṛti-sahāyāmaya-vayāṃsi /
pravibhajya tad-anurūpaṃ yadi pibati tataḥ pibaty amṛtam // 41 //
Nidānasthāna
ari-vat prāṇino māṃsa-kīlakā viśasanti yat /
arśāṃsi tasmād ucyante guda-mārga-nirodhataḥ // 1 //
doṣās tvaṅ-māṃsa-medāṃsi saṃdūṣya vividhākṛtīn /
māṃsāṅkurān apānādau kurvanty arśāṃsi tān jaguḥ // 2 //
saha-janmottarotthāna-bhedād dve-dhā samāsataḥ /
śuṣka-srāvi-vibhedāc ca gudaḥ sthūlāntra-saṃśrayaḥ // 3 //
ardha-pañcāṅgulas tasmiṃs tisro 'dhy-ardhāṅgulāḥ sthitāḥ /
balyaḥ pravāhiṇī tāsām antar madhye visarjanī // 4 //
bāhyā saṃvaraṇī tasyā gudauṣṭho bahir aṅgule /
yavādhy-ardhaḥ pramāṇena romāṇy atra tataḥ param // 5 //
7.5av bāhyā saṃvaraṇī tasyāṃ 7.5cv yavādhy-ardha-pramāṇena
tatra hetuḥ sahotthānāṃ valī-bījopatapta-tā /
arśasāṃ bīja-taptis tu mātā-pitr-apacārataḥ // 6 //
7.6bv valī-bījopatapti-tā
daivāc ca tābhyāṃ kopo hi saṃnipātasya tāny ataḥ /
a-sādhyāny evam ākhyātāḥ sarve rogāḥ kulodbhavāḥ // 7 //
saha-jāni viśeṣeṇa rūkṣa-dur-darśanāni ca /
antar-mukhāni pāṇḍūni dāruṇopadravāṇi ca // 8 //
ṣo-ḍhānyāni pṛthag doṣa-saṃsarga-nicayāsrataḥ /
śuṣkāṇi vāta-śleṣmabhyām ārdrāṇi tv asra-pittataḥ // 9 //
doṣa-prakopa-hetus tu prāg uktas tena sādite /
agnau male 'ti-nicite punaś cāti-vyavāyataḥ // 10 //
yāna-saṃkṣobha-viṣama-kaṭhinotkaṭakāsanāt /
vasti-netrāśma-loṣṭorvī-tala-cailādi-ghaṭṭanāt // 11 //
bhṛśaṃ śītāmbu-saṃsparśāt pratatāti-pravāhaṇāt /
vāta-mūtra-śakṛd-vega-dhāraṇāt tad-udīraṇāt // 12 //
jvara-gulmātisārāma-grahaṇī-śopha-pāṇḍubhiḥ /
karśanād viṣamābhyaś ca ceṣṭābhyo yoṣitāṃ punaḥ // 13 //
āma-garbha-prapatanād garbha-vṛddhi-prapīḍanāt /
īdṛśaiś cāparair vāyur apānaḥ kupito malam // 14 //
pāyor valīṣu taṃ dhatte tāsv abhiṣyaṇṇa-mūrtiṣu /
jāyante 'rśāṃsi tat-pūrva-lakṣaṇaṃ manda-vahni-tā // 15 //
7.15av pāyu-valīṣu taṃ dhatte 7.15av pāyor valīṣu saṃdhatte
viṣṭambhaḥ sakthi-sadanaṃ piṇḍikodveṣṭanaṃ bhramaḥ /
sādo 'ṅge netrayoḥ śophaḥ śakṛd-bhedo 'tha-vā grahaḥ // 16 //
mārutaḥ pracuro mūḍhaḥ prāyo nābher adhaś caran /
sa-ruk sa-parikartaś ca kṛcchrān nirgacchati svanam // 17 //
antra-kūjanam āṭopaḥ kṣāma-todgāra-bhūri-tā /
prabhūtaṃ mūtram alpā viḍ a-śraddhā dhūmako 'mlakaḥ // 18 //
7.18cv prabhūta-mūtra-tālpā viḍ
śiraḥ-pṛṣṭhorasāṃ śūlam ālasyaṃ bhinna-varṇa-tā /
tandrendriyāṇāṃ daurbalyaṃ krodho duḥkhopacāra-tā // 19 //
āśaṅkā grahaṇī-doṣa-pāṇḍu-gulmodareṣu ca /
etāny eva vivardhante jāteṣu hata-nāmasu // 20 //
7.20cv etāny eva ca vardhante
nivartamāno 'pāno hi tair adho-mārga-rodhataḥ /
kṣobhayann anilān anyān sarvendriya-śarīra-gān // 21 //
tathā mūtra-śakṛt-pitta-kaphān dhātūṃś ca sāśayān /
mṛdnāty agniṃ tataḥ sarvo bhavati prāya-śo 'rśasaḥ // 22 //
kṛśo bhṛśaṃ hatotsāho dīnaḥ kṣāmo 'ti-niṣ-prabhaḥ /
a-sāro vigata-cchāyo jantu-juṣṭa iva drumaḥ // 23 //
kṛtsnair upadravair grasto yathoktair marma-pīḍanaiḥ /
tathā kāsa-pipāsāsya-vairasya-śvāsa-pīnasaiḥ // 24 //
klamāṅga-bhaṅga-vamathu-kṣavathu-śvayathu-jvaraiḥ /
klaibya-bādhirya-taimirya-śarkarāśmari-pīḍitaḥ // 25 //
kṣāma-bhinna-svaro dhyāyan muhuḥ ṣṭhīvan a-rocakī /
sarva-parvāsthi-hṛn-nābhi-pāyu-vaṅkṣaṇa-śūla-vān // 26 //
gudena sravatā picchāṃ pulākodaka-saṃnibhām /
vibaddha-muktaṃ śuṣkārdraṃ pakvāmaṃ cāntarāntarā // 27 //
pāṇḍu pītaṃ harid raktaṃ picchilaṃ copaveśyate /
gudāṅkurā bahv-anilāḥ śuṣkāś cimicimānvitāḥ // 28 //
mlānāḥ śyāvāruṇāḥ stabdhā viṣamāḥ paruṣāḥ kharāḥ /
mitho vi-sadṛśā vakrās tīkṣṇā visphuṭitānanāḥ // 29 //
bimbī-karkandhu-kharjūra-kārpāsī-phala-saṃnibhāḥ /
ke-cit kadamba-puṣpābhāḥ ke-cit siddhārthakopamāḥ // 30 //
śiraḥ-pārśvāṃsa-kaṭy-ūru-vaṅkṣaṇābhyadhika-vyathāḥ /
kṣavathūdgāra-viṣṭambha-hṛd-grahā-rocaka-pradāḥ // 31 //
7.31dv -hṛd-ravā-rocaka-pradāḥ
kāsa-śvāsāgni-vaiṣamya-karṇa-nāda-bhramāvahāḥ /
tair ārto grathitaṃ stokaṃ sa-śabdaṃ sa-pravāhikam // 32 //
ruk-phena-picchānugataṃ vibaddham upaveśyate /
kṛṣṇa-tvaṅ-nakha-viṇ-mūtra-netra-vaktraś ca jāyate // 33 //
gulma-plīhodarāṣṭhīlā-saṃbhavas tata eva ca /
pittottarā nīla-mukhā rakta-pītāsita-prabhāḥ // 34 //
tanv-asra-srāviṇo visrās tanavo mṛdavaḥ ślathāḥ /
śuka-jihvā-yakṛt-khaṇḍa-jalauko-vaktra-saṃnibhāḥ // 35 //
dāha-pāka-jvara-sveda-tṛṇ-mūrchā-ruci-moha-dāḥ /
soṣmāṇo drava-nīloṣṇa-pīta-raktāma-varcasaḥ // 36 //
yava-madhyā harit-pīta-hāridra-tvaṅ-nakhādayaḥ /
śleṣmolbaṇā mahā-mūlā ghanā manda-rujaḥ sitāḥ // 37 //
7.37av yava-madhyā harit-pītā 7.37bv hāridra-tvaṅ-nakhādayaḥ
ucchūnopācitāḥ snigdhāḥ stabdha-vṛtta-guru-sthirāḥ /
picchilāḥ stimitāḥ ślakṣṇāḥ kaṇḍv-āḍhyāḥ sparśana-priyāḥ // 38 //
karīra-panasāsthy-ābhās tathā go-stana-saṃnibhāḥ /
vaṅkṣaṇānāhinaḥ pāyu-vasti-nābhi-vikartinaḥ // 39 //
sa-kāsa-śvāsa-hṛl-lāsa-prasekā-ruci-pīnasāḥ /
meha-kṛcchra-śiro-jāḍya-śiśira-jvara-kāriṇaḥ // 40 //
klaibyāgni-mārdava-cchardir-āma-prāya-vikāra-dāḥ /
vasābha-sa-kapha-prājya-purīṣāḥ sa-pravāhikāḥ // 41 //
7.41cv vasābhāḥ sa-kapha-prājya-
na sravanti na bhidyante pāṇḍu-snigdha-tvag-ādayaḥ /
saṃsṛṣṭa-liṅgāḥ saṃsargān nicayāt sarva-lakṣaṇāḥ // 42 //
raktolbaṇā gude-kīlāḥ pittākṛti-samanvitāḥ /
vaṭa-praroha-sadṛśā guñjā-vidruma-saṃnibhāḥ // 43 //
te 'ty-arthaṃ duṣṭam uṣṇaṃ ca gāḍha-viṭ-pratipīḍitāḥ /
sravanti sahasā raktaṃ tasya cāti-pravṛttitaḥ // 44 //
bhekābhaḥ pīḍyate duḥkhaiḥ śoṇita-kṣaya-saṃbhavaiḥ /
hīna-varṇa-balotsāho hataujaḥ kaluṣendriyaḥ // 45 //
mudga-kodrava-jūrṇāhva-karīra-caṇakādibhiḥ /
rūkṣaiḥ saṃgrāhibhir vāyuḥ sve sthāne kupito balī // 46 //
7.46dv sva-sthāne kupito balī
adho-vahāni srotāṃsi saṃrudhyādhaḥ praśoṣayan /
purīṣaṃ vāta-viṇ-mūtra-saṅgaṃ kurvīta dāruṇam // 47 //
tena tīvrā rujā koṣṭha-pṛṣṭha-hṛt-pārśva-gā bhavet /
ādhmānam udarāveṣṭo hṛl-lāso parikartanam // 48 //
vastau ca su-tarāṃ śūlaṃ gaṇḍa-śvayathu-saṃbhavaḥ /
pavanasyordhva-gāmi-tvaṃ tataś chardy-a-ruci-jvarāḥ // 49 //
hṛd-roga-grahaṇī-doṣa-mūtra-saṅga-pravāhikāḥ /
bādhirya-timira-śvāsa-śiro-ruk-kāsa-pīnasāḥ // 50 //
mano-vikāras tṛṣṇāsra-pitta-gulmodarādayaḥ /
te te ca vāta-jā rogā jāyante bhṛśa-dāruṇāḥ // 51 //
dur-nāmnām ity udāvartaḥ paramo 'yam upadravaḥ /
vātābhibhūta-koṣṭhānāṃ tair vināpi sa jāyate // 52 //
saha-jāni tri-doṣāṇi yāni cābhyantare valau /
sthitāni tāny a-sādhyāni yāpyante 'gni-balādibhiḥ // 53 //
dvandva-jāni dvitīyāyāṃ valau yāny āśritāni ca /
kṛcchra-sādhyāni tāny āhuḥ pari-saṃvatsarāṇi ca // 54 //
bāhyāyāṃ tu valau jātāny eka-doṣolbaṇāni ca /
arśāṃsi sukha-sādhyāni na cotpatitāni ca // 55 //
meḍhrādiṣv api vakṣyante yathā-svaṃ nābhi-jāni tu /
gaṇḍū-padāsya-rūpāṇi picchilāni mṛdūni ca // 56 //
vyāno gṛhītvā śleṣmāṇaṃ karoty arśas tvaco bahiḥ /
kīlopamaṃ sthira-kharaṃ carma-kīlaṃ tu taṃ viduḥ // 57 //
vātena todaḥ pāruṣyaṃ pittād asita-rakta-tā /
śleṣmaṇā snigdha-tā tasya grathita-tvaṃ sa-varṇa-tā // 58 //
arśasāṃ praśame yatnam āśu kurvīta buddhi-mān /
tāny āśu hi gudaṃ baddhvā kuryur baddha-gudodaram // 59 //
Nidānasthāna
doṣair vyastaiḥ samastaiś ca bhayāc chokāc ca ṣaḍ-vidhaḥ /
atīsāraḥ sa su-tarāṃ jāyate 'ty-ambu-pānataḥ // 1 //
kṛśa-śuṣkāmiṣā-sātmya-tila-piṣṭa-virūḍhakaiḥ /
madya-rūkṣāti-mātrānnair arśobhiḥ sneha-vibhramāt // 2 //
kṛmibhyo vega-rodhāc ca tad-vidhaiḥ kupito 'nilaḥ /
visraṃsayaty adho 'b-dhātuṃ hatvā tenaiva cānalam // 3 //
vyāpadyānu-śakṛt koṣṭhaṃ purīṣaṃ drava-tāṃ nayan /
prakalpate 'tisārāya lakṣaṇaṃ tasya bhāvinaḥ // 4 //
todo hṛd-guda-koṣṭheṣu gātra-sādo mala-grahaḥ /
ādhmānam a-vipākaś ca tatra vātena viḍ-jalam // 5 //
alpālpaṃ śabda-śūlāḍhyaṃ vibaddham upaveśyate /
rūkṣaṃ sa-phenam acchaṃ ca grathitaṃ vā muhur muhuḥ // 6 //
tathā dagdha-guḍābhāsaṃ sa-picchā-parikartikam /
śuṣkāsyo bhraṣṭa-pāyuś ca hṛṣṭa-romā viniṣṭanan // 7 //
8.7dv hṛṣṭa-romā vinaṣṭa-vāk
pittena pītam asitaṃ hāridraṃ śādvala-prabham /
sa-raktam ati-dur-gandhaṃ -tṛṇ-mūrchā-sveda-dāha-vān // 8 //
8.8dv -tṛṇ-mūrchā-sveda-dāha-vat
sa-śūlaṃ pāyu-saṃtāpa-pāka-vāñ chleṣmaṇā ghanam /
picchilaṃ tantu-mac chvetaṃ snigdham āmaṃ kaphānvitam // 9 //
8.9bv -pāka-vac chleṣmaṇā ghanam
abhīkṣṇam guru dur-gandhaṃ vibaddham anubaddha-ruk /
nidrālur alaso 'nna-dviḍ alpālpaṃ sa-pravāhikam // 10 //
sa-roma-harṣaṃ sotkleśo guru-vasti-gudodaraḥ /
kṛte 'py a-kṛta-saṃjñaś ca sarvātmā sarva-lakṣaṇaḥ // 11 //
8.11bv guru-vastir gurūdaraḥ
bhayena kṣobhite citte sa-pitto drāvayec chakṛt /
vāyus tato 'tisāryeta kṣipram uṣṇaṃ dravaṃ plavam // 12 //
vāta-pitta-samaṃ liṅgair āhus tad-vac ca śokataḥ /
atīsāraḥ samāsena dvi-dhā sāmo nir-āmakaḥ // 13 //
8.13dv dve-dhā sāmo nir-āmakaḥ
sāsṛṅ nir-asras tatrādye gauravād apsu majjati /
śakṛd dur-gandham āṭopa-viṣṭambhārti-prasekinaḥ // 14 //
viparīto nir-āmas tu kaphāt pakvo 'pi majjati /
atīsāreṣu yo nāti-yatna-vān grahaṇī-gadaḥ // 15 //
tasya syād agni-vidhvaṃsa-karair anyasya sevitaiḥ /
sāmaṃ śakṛn nir-āmaṃ vā jīrṇe yenātisāryate // 16 //
so 'tīsāro 'ti-saraṇād āśu-kārī sva-bhāvataḥ /
sāmaṃ sānnam a-jīrṇe 'nne jīrṇe pakvaṃ tu naiva vā // 17 //
a-kasmād vā muhur baddham a-kasmāc chithilaṃ muhuḥ /
cira-kṛd grahaṇī-doṣaḥ saṃcayāc copaveśayet // 18 //
sa catur-dhā pṛthag doṣaiḥ saṃnipātāc ca jāyate /
prāg-rūpaṃ tasya sadanaṃ cirāt pacanam amlakaḥ // 19 //
praseko vaktra-vairasyam a-rucis tṛṭ klamo bhramaḥ /
ānaddhodara-tā chardiḥ karṇa-kṣveḍo 'ntra-kūjanam // 20 //
sāmānyaṃ lakṣaṇaṃ kārśyaṃ dhūmakas tamako jvaraḥ /
mūrchā śiro-rug viṣṭambhaḥ śvayathuḥ kara-pādayoḥ // 21 //
tatrānilāt tālu-śoṣas timiraṃ karṇayoḥ svanaḥ /
pārśvoru-vaṅkṣaṇa-grīvā-rujābhīkṣṇaṃ viṣūcikā // 22 //
raseṣu gṛddhiḥ sarveṣu kṣut tṛṣṇā parikartikā /
jīrṇe jīryati cādhmānaṃ bhukte svāsthyaṃ samaśnute // 23 //
vāta-hṛd-roga-gulmārśaḥ-plīha-pāṇḍu-tva-śaṅkitaḥ /
cirād duḥkhaṃ dravaṃ śuṣkaṃ tanv āmaṃ śabda-phena-vat // 24 //
punaḥ punaḥ sṛjed varcaḥ pāyu-ruk-śvāsa-kāsa-vān /
pittena nīla-pītābhaṃ pītābhaḥ sṛjati dravam // 25 //
8.25cv pittena nīlaṃ pītābhaṃ 8.25cv pittena pīta-nīlābhaṃ
pūty-amlodgāra-hṛt-kaṇṭha-dāhā-ruci-tṛḍ-arditaḥ /
śleṣmaṇā pacyate duḥkham annaṃ chardir a-rocakaḥ // 26 //
āsyopadeha-niṣṭhīva-kāsa-hṛl-lāsa-pīnasāḥ /
hṛdayaṃ manyate styānam udaraṃ stimitaṃ guru // 27 //
8.27av āsyopadeha-mādhurya- 8.27bv -kāsa-ṣṭhīvana-pīnasāḥ
udgāro duṣṭa-madhuraḥ sadanaṃ strīṣv a-harṣaṇam /
bhinnāma-śleṣma-saṃsṛṣṭa-guru-varcaḥ-pravartanam // 28 //
a-kṛśasyāpi daurbalyaṃ sarva-je sarva-saṃkaraḥ /
vibhāge 'ṅgasya ye coktā viṣamādyās trayo 'gnayaḥ // 29 //
te 'pi syur grahaṇī-doṣāḥ samas tu svāsthya-kāraṇam // 30ab //
vāta-vyādhy-aśmarī-kuṣṭha-mehodara-bhagandarāḥ // 30cd //
arśāṃsi grahaṇīty aṣṭau mahā-rogāḥ su-dus-tarāḥ // 30ef //
Nidānasthāna
vasti-vasti-śiro-meḍhra-kaṭī-vṛṣaṇa-pāyavaḥ /
eka-saṃbandhanāḥ proktā gudāsthi-vivarāśrayāḥ // 1 //
adho-mukho 'pi vastir hi mūtra-vāhi-sirā-mukhaiḥ /
pārśvebhyaḥ pūryate sūkṣmaiḥ syandamānair an-āratam // 2 //
yais tair eva praviśyainaṃ doṣāḥ kurvanti viṃśatim /
mūtrāghātān pramehāṃś ca kṛcchrān marma-samāśrayān // 3 //
vasti-vaṅkṣaṇa-meḍhrārti-yukto 'lpālpaṃ muhur muhuḥ /
mūtrayed vāta-je kṛcchre paitte pītaṃ sa-dāha-ruk // 4 //
raktaṃ vā kapha-je vasti-meḍhra-gaurava-śopha-vān /
sa-picchaṃ sa-vibandhaṃ ca sarvaiḥ sarvātmakaṃ malaiḥ // 5 //
yadā vāyur mukhaṃ vaster āvṛtya pariśoṣayet /
mūtraṃ sa-pittaṃ sa-kaphaṃ sa-śukraṃ vā tadā kramāt // 6 //
saṃjāyate 'śmarī ghorā pittād gor iva rocanā /
śleṣmāśrayā ca sarvā syād athāsyāḥ pūrva-lakṣaṇam // 7 //
vasty-ādhmānaṃ tad-āsanna-deśeṣu parito 'ti-ruk /
mūtre ca basta-gandha-tvaṃ mūtra-kṛcchraṃ jvaro '-ruciḥ // 8 //
9.8cv mūtre basta-sa-gandha-tvaṃ
sāmānya-liṅgaṃ ruṅ nābhi-sevanī-vasti-mūrdhasu /
viśīrṇa-dhāraṃ mūtraṃ syāt tayā mārga-nirodhane // 9 //
9.9dv tathā mārga-nirodhane
tad-vyapāyāt sukhaṃ mehed acchaṃ gomedakopamam /
tat-saṃkṣobhāt kṣate sāsram āyāsāc cāti-rug bhavet // 10 //
tatra vātād bhṛśārty-ārto dantān khādati vepate /
mṛdnāti mehanaṃ nābhiṃ pīḍayaty a-niśaṃ kvaṇan // 11 //
sānilaṃ muñcati śakṛn muhur mehati bindu-śaḥ /
śyāvā rūkṣāśmarī cāsya syāc citā kaṇṭakair iva // 12 //
pittena dahyate vastiḥ pacyamāna ivoṣma-vān /
bhallātakāsthi-saṃsthānā raktā pītāsitāśmarī // 13 //
9.13dv rakta-pītāsitāśmarī
vastir nistudyata iva śleṣmaṇā śītalo guruḥ /
aśmarī mahatī ślakṣṇā madhu-varṇātha-vā sitā // 14 //
etā bhavanti bālānāṃ teṣām eva ca bhūyasā /
āśrayopacayālpa-tvād grahaṇāharaṇe sukhāḥ // 15 //
śukrāśmarī tu mahatāṃ jāyate śukra-dhāraṇāt /
sthānāc cyutam a-muktaṃ hi muṣkayor antare 'nilaḥ // 16 //
śoṣayaty upasaṃgṛhya śukraṃ tac chuṣkam aśmarī /
vasti-ruk-kṛcchra-mūtra-tva-muṣka-śvayathu-kāriṇī // 17 //
tasyām utpanna-mātrāyāṃ śukram eti vilīyate /
pīḍite tv avakāśe 'sminn aśmary eva ca śarkarā // 18 //
aṇu-śo vāyunā bhinnā sā tv asminn anuloma-ge /
nireti saha mūtreṇa pratilome vibadhyate // 19 //
mūtra-saṃdhāriṇaḥ kuryād ruddhvā vaster mukhaṃ marut /
mūtra-saṅgaṃ rujaṃ kaṇḍūṃ kadā-cic ca sva-dhāmataḥ // 20 //
pracyāvya vastim udvṛttaṃ garbhābhaṃ sthūla-viplutam /
karoti tatra rug-dāha-spandanodveṣṭanāni ca // 21 //
bindu-śaś ca pravarteta mūtraṃ vastau tu pīḍite /
dhārayā dvi-vidho 'py eṣa vāta-vastir iti smṛtaḥ // 22 //
dus-taro dus-tara-taro dvitīyaḥ prabalānilaḥ /
śakṛn-mārgasya vasteś ca vāyur antaram āśritaḥ // 23 //
aṣṭhīlābhaṃ ghanaṃ granthiṃ karoty a-calam unnatam /
vātāṣṭhīleti sādhmāna-viṇ-mūtrānila-saṅga-kṛt // 24 //
vi-guṇaḥ kuṇḍalī-bhūto vastau tīvra-vyatho 'nilaḥ /
āvidhya mūtraṃ bhramati sa-stambhodveṣṭa-gauravaḥ // 25 //
9.25cv āviśya mūtraṃ bhramati
mūtram alpālpam atha-vā vimuñcati śakṛt sṛjan /
vāta-kuṇḍalikety eṣā mūtraṃ tu vidhṛtaṃ ciram // 26 //
na nireti vibaddhaṃ vā mūtrātītaṃ tad alpa-ruk /
vidhāraṇāt pratihataṃ vātodāvartitaṃ yadā // 27 //
nābher adhas-tād udaraṃ mūtram āpūrayet tadā /
kuryāt tīvra-rug ādhmānam a-paktiṃ mala-saṃgraham // 28 //
tan mūtra-jaṭharaṃ chidra-vaiguṇyenānilena vā /
ākṣiptam alpaṃ mūtraṃ tad vastau nāle 'tha-vā maṇau // 29 //
9.29cv ākṣiptam alpaṃ mūtrasya
sthitvā sravec chanaiḥ paścāt sa-rujaṃ vātha nī-rujam /
mūtrotsaṅgaḥ sa vicchinna-tac-cheṣa-guru-śephasaḥ // 30 //
9.30bv sa-rujaṃ vātha-vā-rujam 9.30cv mūtrotsaṅgaḥ sa vicchinnas 9.30cv
mūtrotsaṅgaḥ sa vicchinnaṃ
9.30dv tac-cheṣa-guru-śephasaḥ
antar vasti-mukhe vṛttaḥ sthiro 'lpaḥ sahasā bhavet /
aśmarī-tulya-rug granthir mūtra-granthiḥ sa ucyate // 31 //
mūtritasya striyaṃ yāto vāyunā śukram uddhatam /
sthānāc cyutaṃ mūtrayataḥ prāk paścād vā pravartate // 32 //
bhasmodaka-pratīkāśaṃ mūtra-śukraṃ tad ucyate /
rūkṣa-dur-balayor vātād udāvartaṃ śakṛd yadā // 33 //
9.33dv udāvṛttaṃ śakṛd yadā
mūtra-sroto 'nuparyeti saṃsṛṣṭaṃ śakṛtā tadā /
mūtraṃ viṭ-tulya-gandhaṃ syād viḍ-vighātaṃ tam ādiśet // 34 //
pittaṃ vyāyāma-tīkṣṇoṣṇa-bhojanādhvātapādibhiḥ /
pravṛddhaṃ vāyunā kṣiptaṃ vasty-upasthārti-dāha-vat // 35 //
mūtraṃ pravartayet pītaṃ sa-raktaṃ raktam eva vā /
uṣṇaṃ punaḥ punaḥ kṛcchrād uṣṇa-vātaṃ vadanti tam // 36 //
rūkṣasya klānta-dehasya vasti-sthau pitta-mārutau /
mūtra-kṣayaṃ sa-rug-dāhaṃ janayetāṃ tad-āhvayam // 37 //
pittaṃ kapho dvāv api vā saṃhanyete 'nilena cet /
kṛcchrān mūtraṃ tadā pītaṃ raktaṃ śvetaṃ ghanaṃ sṛjet // 38 //
sa-dāhaṃ rocanā-śaṅkha-cūrṇa-varṇaṃ bhavec ca tat /
śuṣkaṃ samasta-varṇaṃ vā mūtra-sādaṃ vadanti tam // 39 //
iti vistarataḥ proktā rogā mūtrā-pravṛtti-jāḥ /
nidāna-lakṣaṇair ūrdhvaṃ vakṣyante 'ti-pravṛtti-jāḥ // 40 //
Nidānasthāna
pramehā viṃśatis tatra śleṣmato daśa pittataḥ /
ṣaṭ catvāro 'nilāt teṣāṃ medo-mūtra-kaphāvaham // 1 //
anna-pāna-kriyā-jātaṃ yat prāyas tat pravartakam /
svādv-amla-lavaṇa-snigdha-guru-picchila-śītalam // 2 //
nava-dhānya-surānūpa-māṃsekṣu-guḍa-go-rasam /
eka-sthānāsana-ratiḥ śayanaṃ vidhi-varjitam // 3 //
vastim āśritya kurute pramehān dūṣitaḥ kaphaḥ /
dūṣayitvā vapuḥ-kleda-sveda-medo-rasāmiṣam // 4 //
10.4dv -sveda-medo-vasāmiṣam
pittaṃ raktam api kṣīṇe kaphādau mūtra-saṃśrayam /
dhātūn vastim upānīya tat-kṣaye 'pi ca mārutaḥ // 5 //
sādhya-yāpya-parityājyā mehās tenaiva tad-bhavāḥ /
samāsam a-kriya-tayā mahātyaya-tayāpi ca // 6 //
sāmānyaṃ lakṣaṇaṃ teṣāṃ prabhūtāvila-mūtra-tā /
doṣa-dūṣyā-viśeṣe 'pi tat-saṃyoga-viśeṣataḥ // 7 //
10.7bv prabhūtākula-mūtra-tā
mūtra-varṇādi-bhedena bhedo meheṣu kalpyate /
acchaṃ bahu sitaṃ śītaṃ nir-gandham udakopamam // 8 //
mehaty udaka-mehena kiñ-cic cāvila-picchilam /
ikṣo rasam ivāty-arthaṃ madhuraṃ cekṣu-mehataḥ // 9 //
sāndrī-bhavet paryuṣitaṃ sāndra-mehena mehati /
surā-mehī surā-tulyam upary accham adho ghanam // 10 //
saṃhṛṣṭa-romā piṣṭena piṣṭa-vad bahalaṃ sitam /
śukrābhaṃ śukra-miśraṃ vā śukra-mehī pramehati // 11 //
10.11bv piṣṭa-vad bahulaṃ sitam
mūrtāṇūn sikatā-mehī sikatā-rūpiṇo malān /
śīta-mehī su-bahu-śo madhuraṃ bhṛśa-śītalam // 12 //
10.12av mūtrāṇūn sikatā-mehī 10.12av mūtre 'ṇūn sikatā-mehī
śanaiḥ śanaiḥ śanair-mehī mandaṃ mandaṃ pramehati /
lālā-tantu-yutaṃ mūtraṃ lālā-mehena picchilam // 13 //
gandha-varṇa-rasa-sparśaiḥ kṣāreṇa kṣāra-toya-vat /
nīla-mehena nīlābhaṃ kāla-mehī maṣī-nibham // 14 //
hāridra-mehī kaṭukaṃ haridrā-saṃnibhaṃ dahat /
visraṃ māñjiṣṭha-mehena mañjiṣṭhā-salilopamam // 15 //
visram uṣṇaṃ sa-lavaṇaṃ raktābhaṃ rakta-mehataḥ /
vasā-mehī vasā-miśraṃ vasāṃ vā mūtrayen muhuḥ // 16 //
majjānaṃ majja-miśraṃ vā majja-mehī muhur muhuḥ /
hastī matta ivājasraṃ mūtraṃ vega-vivarjitam // 17 //
10.17av majjābhaṃ majja-miśraṃ vā
sa-lasīkaṃ vibaddhaṃ ca hasti-mehī pramehati /
madhu-mehī madhu-samaṃ jāyate sa kila dvi-dhā // 18 //
10.18cv madhu-mehe madhu-samaṃ
kruddhe dhātu-kṣayād vāyau doṣāvṛta-pathe 'tha-vā /
āvṛto doṣa-liṅgāni so '-nimittaṃ pradarśayet // 19 //
10.19bv doṣāvṛta-pathe 'pi vā
kṣīṇaḥ kṣaṇāt kṣaṇāt pūrṇo bhajate kṛcchra-sādhya-tām /
kālenopekṣitāḥ sarve yad yānti madhu-meha-tām // 20 //
madhuraṃ yac ca sarveṣu prāyo madhv iva mehati /
sarve 'pi madhu-mehākhyā mādhuryāc ca tanor ataḥ // 21 //
a-vipāko '-ruciś chardir nidrā kāsaḥ sa-pīnasaḥ /
upadravāḥ prajāyante mehānāṃ kapha-janmanām // 22 //
vasti-mehanayos todo muṣkāvadaraṇaṃ jvaraḥ /
dāhas tṛṣṇāmlako mūrchā viḍ-bhedaḥ pitta-janmanām // 23 //
vātikānām udāvarta-kampa-hṛd-graha-lola-tāḥ /
śūlam unnidra-tā śoṣaḥ kāsaḥ śvāsaś ca jāyate // 24 //
10.24bv -kaṇṭha-hṛd-graha-lola-tāḥ
śarāvikā kacchapikā jālinī vinatālajī /
masūrikā sarṣapikā putriṇī sa-vidārikā // 25 //
10.25dv putriṇī ca vidārikā
vidradhiś ceti piṭikāḥ pramehopekṣayā daśa /
saṃdhi-marmasu jāyante māṃsaleṣu ca dhāmasu // 26 //
antonnatā madhya-nimnā śyāvā kleda-rujānvitā /
śarāva-māna-saṃsthānā piṭikā syāc charāvikā // 27 //
avagāḍhārti-nistodā mahā-vastu-parigrahā /
ślakṣṇā kacchapa-pṛṣṭhābhā piṭikā kacchapī matā // 28 //
stabdhā sirā-jāla-vatī snigdha-srāvā mahāśayā /
rujā-nistoda-bahulā sūkṣma-cchidrā ca jālinī // 29 //
10.29bv snigdha-srāvā mahāśrayā
avagāḍha-rujā-kledā pṛṣṭhe vā jaṭhare 'pi vā /
mahatī piṭikā nīlā vinatā vinatā smṛtā // 30 //
dahati tvacam utthāne bhṛśaṃ kaṣṭā visarpiṇī /
rakta-kṛṣṇāti-tṛṭ-sphoṭa-dāha-moha-jvarālajī // 31 //
māna-saṃsthānayos tulyā masūreṇa masūrikā /
sarṣapā-māna-saṃsthānā kṣipra-pākā mahā-rujā // 32 //
sarṣapī sarṣapā-tulya-piṭikā-parivāritā /
putriṇī mahatī bhūri-su-sūkṣma-piṭikācitā // 33 //
10.33av sarṣapā sarṣapā-tulya- 10.33dv -su-sūkṣma-piṭikāvṛtā 10.33dv
-su-sūkṣma-piṭikānvitā
vidārī-kanda-vad vṛttā kaṭhinā ca vidārikā /
vidradhir vakṣyate 'nya-tra tatrādyaṃ piṭikā-trayam // 34 //
putriṇī ca vidārī ca duḥ-sahā bahu-medasaḥ /
sahyāḥ pittolbaṇās tv anyāḥ saṃbhavanty alpa-medasaḥ // 35 //
tāsu meha-vaśāc ca syād doṣodreko yathā-yatham // 36ab //
prameheṇa vināpy etā jāyante duṣṭa-medasaḥ // 36cd //
tāvac ca nopalakṣyante yāvad vastu-parigrahaḥ // 36ef //
hāridra-varṇaṃ raktaṃ vā meha-prāg-rūpa-varjitam /
yo mūtrayen na taṃ mehaṃ rakta-pittaṃ tu tad viduḥ // 37 //
10.37dv rakta-pittaṃ tu taṃ viduḥ 10.37dv rakta-pittaṃ ca tad viduḥ
svedo 'ṅga-gandhaḥ śithila-tvam aṅge śayyāsana-svapna-sukhābhiṣaṅgaḥ /
hṛn-netra-jihvā-śravaṇopadeho ghanāṅga-tā keśa-nakhāti-vṛddhiḥ // 38 //
10.38bv śayyāsana-sthāna-sukhābhilāṣaḥ
śīta-priya-tvaṃ gala-tālu-śoṣo mādhuryam āsye kara-pāda-dāhaḥ /
bhaviṣyato meha-gaṇasya rūpaṃ mūtre 'bhidhāvanti pipīlikāś ca // 39 //
dṛṣṭvā pramehaṃ madhuraṃ sa-picchaṃ madhūpamaṃ syād vividho vicāraḥ /
saṃpūraṇād vā kapha-saṃbhavaḥ syāt kṣīṇeṣu doṣeṣv anilātmako vā // 40 //
10.40cv saṃtarpaṇād vā kapha-saṃbhavaḥ syāt
sa-pūrva-rūpāḥ kapha-pitta-mehāḥ krameṇa ye vāta-kṛtāś ca mehāḥ /
sādhyā na te pitta-kṛtās tu yāpyāḥ sādhyās tu medo yadi nāti-duṣṭam // 41 //
10.41dv sādhyāś ca medo yadi nāti-duṣṭam
Nidānasthāna
bhuktaiḥ paryuṣitāty-uṣṇa-rūkṣa-śuṣka-vidāhibhiḥ /
jihma-śayyā-viceṣṭābhis tais taiś cāsṛk-pradūṣaṇaiḥ // 1 //
duṣṭa-tvaṅ-māṃsa-medo-'sthi-snāyv-asṛk-kaṇḍarāśrayaḥ /
yaḥ śopho bahir antar vā mahā-mūlo mahā-rujaḥ // 2 //
11.2av duṣṭas tvaṅ-māṃsa-medo-'sthi-
vṛttaḥ syād āyato yo vā smṛtaḥ ṣo-ḍhā sa vidradhiḥ /
doṣaiḥ pṛthak samuditaiḥ śoṇitena kṣatena ca // 3 //
bāhyo 'tra tatra tatrāṅge dāruṇo grathitonnataḥ /
āntaro dāruṇa-taro gambhīro gulma-vad ghanaḥ // 4 //
valmīka-vat samucchrāyī śīghra-ghāty agni-śastra-vat /
nābhi-vasti-yakṛt-plīha-kloma-hṛt-kukṣi-vaṅkṣaṇe // 5 //
syād vṛkkayor apāne ca vātāt tatrāti-tīvra-ruk /
śyāvāruṇaś cirotthāna-pāko viṣama-saṃsthitiḥ // 6 //
11.6av syād vṛkkayor apāne vā
vyadha-ccheda-bhramānāha-spanda-sarpaṇa-śabda-vān /
rakta-tāmrāsitaḥ pittāt tṛṇ-moha-jvara-dāha-vān // 7 //
kṣiprotthāna-prapākaś ca pāṇḍuḥ kaṇḍū-yutaḥ kaphāt /
sotkleśa-śītaka-stambha-jṛmbhā-rocaka-gauravaḥ // 8 //
cirotthāna-vipākaś ca saṃkīrṇaḥ saṃnipātataḥ /
sāmarthyāc cātra vibhajed bāhyābhyantara-lakṣaṇam // 9 //
11.9av cirotthāna-prapākaś ca
kṛṣṇa-sphoṭāvṛtaḥ śyāvas tīvra-dāha-rujā-jvaraḥ /
pitta-liṅgo 'sṛjā bāhyaḥ strīṇām eva tathāntaraḥ // 10 //
śastrādyair abhighātena kṣate vā-pathya-kāriṇaḥ /
kṣatoṣmā vāyu-vikṣiptaḥ sa-raktaṃ pittam īrayan // 11 //
11.11dv sa-raktaṃ pittam īrayet
pittāsṛg-lakṣaṇaṃ kuryād vidradhiṃ bhūry-upadravam /
teṣūpadrava-bhedaś ca smṛto 'dhiṣṭhāna-bhedataḥ // 12 //
nābhyāṃ hidhmā bhaved vastau mūtraṃ kṛcchreṇa pūti ca /
śvāso yakṛti rodhas tu plīhny ucchvāsasya tṛṭ punaḥ // 13 //
gala-grahaś ca klomni syāt sarvāṅga-pragraho hṛdi /
pramohas tamakaḥ kāso hṛdaye ghaṭṭanaṃ vyathā // 14 //
kukṣi-pārśvāntarāṃsārtiḥ kukṣāv āṭopa-janma ca /
sakthnor graho vaṅkṣaṇayor vṛkkayoḥ kaṭi-pṛṣṭhayoḥ // 15 //
pārśvayoś ca vyathā pāyau pavanasya nirodhanam /
āma-pakva-vidagdha-tvaṃ teṣāṃ śopha-vad ādiśet // 16 //
nābher ūrdhvaṃ mukhāt pakvāḥ prasravanty adhare gudāt /
gudāsyān nābhi-jo vidyād doṣaṃ kledāc ca vidradhau // 17 //
11.17cv ubhābhyāṃ nābhi-jo vidyād
yathā-svaṃ vraṇa-vat tatra vivarjyaḥ saṃnipāta-jaḥ /
pakvo hṛn-nābhi-vasti-stho bhinno 'ntar bahir eva vā // 18 //
pakvaś cāntaḥ sravan vaktrāt kṣīṇasyopadravānvitaḥ /
evam eva stana-sirā vivṛtāḥ prāpya yoṣitām // 19 //
sūtānāṃ garbhiṇīnāṃ vā saṃbhavec chvayathur ghanaḥ /
stane sa-dugdhe '-dugdhe vā bāhya-vidradhi-lakṣaṇaḥ // 20 //
nāḍīnāṃ sūkṣma-vaktra-tvāt kanyānāṃ na sa jāyate /
kruddho ruddha-gatir vāyuḥ śopha-śūla-karaś caran // 21 //
11.21bv kanyānāṃ tu na jāyate 11.21cv kruddho 'n-ūrdhva-gatir vāyuḥ
muṣkau vaṅkṣaṇataḥ prāpya phala-kośābhivāhinīḥ /
prapīḍya dhamanīr vṛddhiṃ karoti phala-kośayoḥ // 22 //
doṣāsra-medo-mūtrāntraiḥ sa vṛddhiḥ sapta-dhā gadaḥ /
mūtrāntra-jāv apy anilād dhetu-bhedas tu kevalam // 23 //
vāta-pūrṇa-dṛti-sparśo rūkṣo vātād a-hetu-ruk /
pakvodumbara-saṃkāśaḥ pittād dāhoṣma-pāka-vān // 24 //
kaphāc chīto guruḥ snigdhaḥ kaṇḍū-mān kaṭhino 'lpa-ruk /
kṛṣṇa-sphoṭāvṛtaḥ pitta-vṛddhi-liṅgaś ca raktataḥ // 25 //
11.25cv kṛṣṇaḥ sphoṭāvṛtaḥ pitta-
kapha-van medasā vṛddhir mṛdus tāla-phalopamaḥ /
mūtra-dhāraṇa-śīlasya mūtra-jaḥ sa tu gacchataḥ // 26 //
ambhobhiḥ pūrṇa-dṛti-vat kṣobhaṃ yāti sa-ruṅ mṛduḥ /
mūtra-kṛcchram adhas-tāc ca valayaṃ phala-kośayoḥ // 27 //
vāta-kopibhir āhāraiḥ śīta-toyāvagāhanaiḥ /
dhāraṇeraṇa-bhārādhva-viṣamāṅga-pravartanaiḥ // 28 //
kṣobhaṇaiḥ kṣubhito 'nyaiś ca kṣudrāntrāvayavaṃ yadā /
pavano vi-guṇī-kṛtya sva-niveśād adho nayet // 29 //
11.29cv pavano dvi-guṇī-kṛtya
kuryād vaṅkṣaṇa-saṃdhi-stho granthy-ābhaṃ śvayathuṃ tadā // 30ab //
upekṣyamāṇasya ca muṣka-vṛddhim ādhmāna-ruk-stambha-vatīṃ sa vāyuḥ // 30cd //
prapīḍito 'ntaḥ svana-vān prayāti pradhmāpayann eti punaś ca muktaḥ // 30ef //
antra-vṛddhir a-sādhyo 'yaṃ vāta-vṛddhi-samākṛtiḥ // 31 //
iti vṛddhi-nidānam atha gulma-nidānam // 31+1 //
rūkṣa-kṛṣṇāruṇa-sirā-tantu-jāla-gavākṣitaḥ /
gulmo 'ṣṭa-dhā pṛthag doṣaiḥ saṃsṛṣṭair nicayaṃ gataiḥ // 32 //
ārtavasya ca doṣeṇa nārīṇāṃ jāyate 'ṣṭamaḥ /
jvara-cchardy-atisārādyair vamanādyaiś ca karmabhiḥ // 33 //
karśito vātalāny atti śītaṃ vāmbu bubhukṣitaḥ /
yaḥ pibaty anu cānnāni laṅghana-plavanādikam // 34 //
11.34bv śītaṃ cāmbu bubhukṣitaḥ
sevate deha-saṃkṣobhi cchardiṃ vā samudīrayet /
an-udīrṇām udīrṇān vā vātādīn na vimuñcati // 35 //
sneha-svedāv an-abhyasya śodhanaṃ vā niṣevate /
śuddho vāśu vidāhīni bhajate syandanāni vā // 36 //
vātolbaṇās tasya malāḥ pṛthak kruddhā dvi-śo 'tha-vā /
sarve vā rakta-yuktā vā mahā-sroto-'nuśāyinaḥ // 37 //
ūrdhvādho-mārgam āvṛtya kurvate śūla-pūrvakam /
sparśopalabhyaṃ gulmākhyam utplutaṃ granthi-rūpiṇam // 38 //
11.38dv unnataṃ granthi-rūpiṇam
karśanāt kapha-viṭ-pittair mārgasyāvaraṇena vā /
vāyuḥ kṛtāśrayaḥ koṣṭhe raukṣyāt kāṭhinyam āgataḥ // 39 //
sva-tantraḥ svāśraye duṣṭaḥ para-tantraḥ parāśraye /
piṇḍita-tvād a-mūrto 'pi mūrta-tvam iva saṃśritaḥ // 40 //
gulma ity ucyate vasti-nābhi-hṛt-pārśva-saṃśrayaḥ /
vātān manyā-śiraḥ-śūlaṃ jvara-plīhāntra-kūjanam // 41 //
vyadhaḥ sūcyeva viṭ-saṅgaḥ kṛcchrād ucchvasanaṃ muhuḥ /
stambho gātre mukhe śoṣaḥ kārśyaṃ viṣama-vahni-tā // 42 //
rūkṣa-kṛṣṇa-tvag-ādi-tvaṃ cala-tvād anilasya ca /
a-nirūpita-saṃsthāna-sthāna-vṛddhi-kṣaya-vyathaḥ // 43 //
pipīlikā-vyāpta iva gulmaḥ sphurati tudyate /
pittād dāho 'mlako mūrchā-viḍ-bheda-sveda-tṛḍ-jvarāḥ // 44 //
hāridra-tvaṃ tvag-ādyeṣu gulmaś ca sparśanā-sahaḥ /
dūyate dīpyate soṣmā sva-sthānaṃ dahatīva ca // 45 //
kaphāt staimityam a-ruciḥ sadanaṃ śiśira-jvaraḥ /
pīnasālasya-hṛl-lāsa-kāsa-śukla-tvag-ādi-tāḥ // 46 //
gulmo 'vagāḍhaḥ kaṭhino guruḥ suptaḥ sthiro 'lpa-ruk /
sva-doṣa-sthāna-dhāmānaḥ sve sve kāle ca ruk-karāḥ // 47 //
prāyas trayas tu dvandvotthā gulmāḥ saṃsṛṣṭa-lakṣaṇāḥ /
sarva-jas tīvra-rug-dāhaḥ śīghra-pākī ghanonnataḥ // 48 //
so '-sādhyo rakta-gulmas tu striyā eva prajāyate /
ṛtau vā nava-sūtā vā yadi vā yoni-rogiṇī // 49 //
sevate vātalāni strī kruddhas tasyāḥ samīraṇaḥ /
niruṇaddhy ārtavaṃ yonyāṃ prati-māsam avasthitam // 50 //
kukṣiṃ karoti tad-garbha-liṅgam āviṣ-karoti ca /
hṛl-lāsa-daurhṛda-stanya-darśana-kṣāma-tādikam // 51 //
krameṇa vāyu-saṃsargāt pitta-yoni-tayā ca tat /
śoṇitaṃ kurute tasyā vāta-pittottha-gulma-jān // 52 //
ruk-stambha-dāhātīsāra-tṛḍ-jvarādīn upadravān /
garbhāśaye ca su-tarāṃ śūlaṃ duṣṭāsṛg-āśraye // 53 //
yonyāś ca srāva-daurgandhya-toda-spandana-vedanāḥ /
na cāṅgair garbha-vad gulmaḥ sphuraty api tu śūla-vān // 54 //
11.54bv -toda-sphuraṇa-vedanāḥ 11.54bv -kleda-svedana-vedanāḥ
piṇḍī-bhūtaḥ sa evāsyāḥ kadā-cit spandate cirāt /
na cāsyā vardhate kukṣir gulma eva tu vardhate // 55 //
sva-doṣa-saṃśrayo gulmaḥ sarvo bhavati tena saḥ /
pākaṃ cireṇa bhajate naiva vā vidradhiḥ punaḥ // 56 //
pacyate śīghram aty-arthaṃ duṣṭa-raktāśraya-tvataḥ /
ataḥ śīghra-vidāhi-tvād vidradhiḥ so 'bhidhīyate // 57 //
gulme 'ntar-āśraye vasti-kukṣi-hṛt-plīha-vedanāḥ /
agni-varṇa-bala-bhraṃśo vegānāṃ cā-pravartanam // 58 //
11.58bv -kukṣi-hṛt-pārśva-vedanāḥ
ato viparyayo bāhye koṣṭhāṅgeṣu tu nāti-ruk /
vaivarṇyam avakāśasya bahir unnata-tādhikam // 59 //
sāṭopam aty-ugra-rujam ādhmānam udare bhṛśam /
ūrdhvādho-vāta-rodhena tam ānāhaṃ pracakṣate // 60 //
ghano 'ṣṭhīlopamo granthir aṣṭhīlordhvaṃ samunnataḥ /
ānāha-liṅgas tiryak tu pratyaṣṭhīlā tad-ākṛtiḥ // 61 //
11.61cv ānāha-liṅgas tiryak ca
pakvāśayād gudopasthaṃ vāyus tīvra-rujaḥ prayān /
tūṇī pratūṇī tu bhavet sa evāto viparyaye // 62 //
udgāra-bāhulya-purīṣa-bandha-tṛpty-a-kṣama-tvāntra-vikūjanāni /
āṭopam ādhmānam a-pakti-śaktim āsanna-gulmasya vadanti cihnam // 63 //
11.63cv āṭopam ādhmānam a-pakty-a-śaktim
Nidānasthāna
rogāḥ sarve 'pi mande 'gnau su-tarām udarāṇi tu /
a-jīrṇān malinaiś cānnair jāyante mala-saṃcayāt // 1 //
ūrdhvādho dhātavo ruddhvā vāhinīr ambu-vāhinīḥ /
prāṇāgny-apānān saṃdūṣya kuryus tvaṅ-māṃsa-saṃdhi-gāḥ // 2 //
ādhmāpya kukṣim udaram aṣṭa-dhā tac ca bhidyate /
pṛthag doṣaiḥ samastaiś ca plīha-baddha-kṣatodakaiḥ // 3 //
tenārtāḥ śuṣka-tālv-oṣṭhāḥ śūna-pāda-karodarāḥ /
naṣṭa-ceṣṭā-balāhārāḥ kṛśāḥ pradhmāta-kukṣayaḥ // 4 //
syuḥ preta-rūpāḥ puruṣā bhāvinas tasya lakṣaṇam /
kṣun-nāśo 'nnaṃ cirāt sarvaṃ sa-vidāhaṃ ca pacyate // 5 //
12.5dv sa-vidāhaṃ vipacyate
jīrṇā-jīrṇaṃ na jānāti sauhityaṃ sahate na ca /
kṣīyate balataḥ śaśvac chvasity alpe 'pi ceṣṭite // 6 //
vṛddhir viṣo '-pravṛttiś ca kiñ-cic chophaś ca pādayoḥ /
rug-vasti-saṃdhau tata-tā laghv-alpā-bhojanair api // 7 //
12.7av vṛddhir viṣo '-pravṛttir vā
rājī-janma valī-nāśo jaṭhare jaṭhareṣu tu /
sarveṣu tandrā sadanaṃ mala-saṅgo 'lpa-vahni-tā // 8 //
dāhaḥ śvayathur ādhmānam ante salila-saṃbhavaḥ /
sarvaṃ tv a-toyam aruṇam a-śophaṃ nāti-bhārikam // 9 //
gavākṣitaṃ sirā-jālaiḥ sadā guḍaguḍāyate /
nābhim antraṃ ca viṣṭabhya vegaṃ kṛtvā praṇaśyati // 10 //
māruto hṛt-kaṭī-nābhi-pāyu-vaṅkṣaṇa-vedanāḥ /
sa-śabdo niścared vāyur viḍ baddhā mūtram alpakam // 11 //
12.11bv -pāyu-vaṅkṣaṇa-vedanā
nāti-mando 'nalo laulyaṃ na ca syād vi-rasaṃ mukham /
tatra vātodare śophaḥ pāṇi-pān-muṣka-kukṣiṣu // 12 //
kukṣi-pārśvodara-kaṭī-pṛṣṭha-ruk parva-bhedanam /
śuṣka-kāso 'ṅga-mardo 'dho-guru-tā mala-saṃgrahaḥ // 13 //
śyāvāruṇa-tvag-ādi-tvam a-kasmād vṛddhi-hrāsa-vat /
sa-toda-bhedam udaraṃ tanu-kṛṣṇa-sirā-tatam // 14 //
12.14dv tanu kṛṣṇa-sirā-tatam
ādhmāta-dṛti-vac chabdam āhataṃ prakaroti ca /
vāyuś cātra sa-ruk-śabdo vicaret sarvato-gatiḥ // 15 //
pittodare jvaro mūrchā dāhas tṛṭ kaṭukāsya-tā /
bhramo 'tīsāraḥ pīta-tvaṃ tvag-ādāv udaraṃ harit // 16 //
pīta-tāmra-sirānaddhaṃ sa-svedaṃ soṣma dahyate /
dhūmāyati mṛdu-sparśaṃ kṣipra-pākaṃ pradūyate // 17 //
12.17cv dhūmāyate mṛdu-sparśaṃ
śleṣmodare 'ṅga-sadanaṃ svāpaḥ śvayathu-gauravam /
nidrotkleśā-ruci-śvāsa-kāsa-śukla-tvag-ādi-tā // 18 //
12.18bv svāpa-śvayathu-gauravam
udaraṃ stimitaṃ ślakṣṇaṃ śukla-rājī-tataṃ mahat /
cirābhivṛddhi kaṭhinaṃ śīta-sparśaṃ guru sthiram // 19 //
12.19av udaraṃ stimitaṃ snigdhaṃ
tri-doṣa-kopanais tais taiḥ strī-dattaiś ca rajo-malaiḥ /
gara-dūṣī-viṣādyaiś ca sa-raktāḥ saṃcitā malāḥ // 20 //
koṣṭhaṃ prāpya vikurvāṇāḥ śoṣa-mūrchā-bhramānvitam /
kuryus tri-liṅgam udaraṃ śīghra-pākaṃ su-dāruṇam // 21 //
bādhate tac ca su-tarāṃ śīta-vātābhra-darśane /
aty-āśitasya saṃkṣobhād yāna-yānādi-ceṣṭitaiḥ // 22 //
12.22bv śīta-vātābhra-darśanaiḥ
ati-vyavāya-karmādhva-vamana-vyādhi-karśanaiḥ /
vāma-pārśvāśritaḥ plīhā cyutaḥ sthānād vivardhate // 23 //
śoṇitaṃ vā rasādibhyo vivṛddhaṃ taṃ vivardhayet /
so 'ṣṭhīlevāti-kaṭhinaḥ prāk tataḥ kūrma-pṛṣṭha-vat // 24 //
12.24dv prākṛtaḥ kūrma-pṛṣṭha-vat
krameṇa vardhamānaś ca kukṣāv udaram āvahet /
śvāsa-kāsa-pipāsāsya-vairasyādhmāna-rug-jvaraiḥ // 25 //
pāṇḍu-tva-mūrchā-chardībhir dāha-mohaiś ca saṃyutam /
aruṇābhaṃ vi-varṇaṃ vā nīla-hāridra-rāji-mat // 26 //
12.26av pāṇḍu-tva-mūrchāti-chardi- 12.26bv -dāha-mohaiś ca saṃyutam
udāvarta-rujānāhair moha-tṛḍ-dahana-jvaraiḥ /
gauravā-ruci-kāṭhinyair vidyāt tatra malān kramāt // 27 //
12.27av udāvarta-rug-ānāhair
plīha-vad dakṣiṇāt pārśvāt kuryād yakṛd api cyutam /
pakṣma-vālaiḥ sahānnena bhuktair baddhāyane gude // 28 //
dur-nāmabhir udāvartair anyair vāntropalepibhiḥ /
varcaḥ-pitta-kaphān ruddhvā karoti kupito 'nilaḥ // 29 //
12.29bv annair vāntropalepibhiḥ
apāno jaṭharaṃ tena syur dāha-jvara-tṛṭ-kṣavāḥ /
kāsa-śvāsoru-sadanaṃ śiro-hṛn-nābhi-pāyu-ruk // 30 //
12.30bv syur dāha-jvara-tṛṭ-kṣudhāḥ 12.30bv syur dāha-jvara-tṛṭ-kṣutaḥ
mala-saṅgo '-ruciś chardir udaraṃ mūḍha-mārutam /
sthiraṃ nīlāruṇa-sirā-rājī-naddham a-rāji vā // 31 //
nābher upari ca prāyo go-pucchākṛti jāyate /
asthy-ādi-śalyaiḥ sānnaiś ced bhuktair aty-aśanena vā // 32 //
12.32cv asthy-ādi-śalyaiḥ sānnaiś ca
bhidyate pacyate vāntraṃ tac-chidraiś ca sravan bahiḥ /
āma eva gudād eti tato 'lpālpaṃ sa-viḍ-rasaḥ // 33 //
12.33av bhidyate pacyate cāntraṃ 12.33dv 'lpālpaḥ sa-viḍ-rasaḥ
tulyaḥ kuṇapa-gandhena picchilaḥ pīta-lohitaḥ /
śeṣaś cāpūrya jaṭharaṃ jaṭharaṃ ghoram āvahet // 34 //
vardhayet tad adho nābher āśu caiti jalātma-tām /
udrikta-doṣa-rūpaṃ ca vyāptaṃ ca śvāsa-tṛḍ-bhramaiḥ // 35 //
12.35av vardhate tad adho nābher 12.35dv vyāptaṃ ca śvāsa-tṛḍ-jvaraiḥ
chidrodaram idaṃ prāhuḥ parisrāvīti cāpare /
pravṛtta-sneha-pānādeḥ sahasāmāmbu-pāyinaḥ // 36 //
aty-ambu-pānān mandāgneḥ kṣīṇasyāti-kṛśasya vā /
ruddhvāmbu-mārgān anilaḥ kaphaś ca jala-mūrchitaḥ // 37 //
vardhayetāṃ tad evāmbu tat-sthānād udarāśritau /
tataḥ syād udaraṃ tṛṣṇā-guda-sruti-rujānvitam // 38 //
12.38dv -guda-sruti-rujā-yutam
kāsa-śvāsā-ruci-yutaṃ nānā-varṇa-sirā-tatam /
toya-pūrṇa-dṛti-sparśa-śabda-prakṣobha-vepathu // 39 //
12.39bv nānā-varṇa-sirānvitam 12.39bv nānā-varṇa-sirācitam 12.39bv
nānā-varṇa-sirāvṛtam
dakodaraṃ mahat snigdhaṃ sthiram āvṛtta-nābhi tat /
upekṣayā ca sarveṣu doṣāḥ sva-sthānataś cyutāḥ // 40 //
pākād dravā dravī-kuryuḥ saṃdhi-sroto-mukhāny api /
svedaś ca bāhya-srotaḥsu vihatas tiryag-āsthitaḥ // 41 //
12.41av pākād dravād dravī-kuryuḥ
tad evodakam āpyāyya picchāṃ kuryāt tadā bhavet /
gurūdaraṃ sthiraṃ vṛttam āhataṃ ca na śabda-vat // 42 //
mṛdu vyapeta-rājīkaṃ nābhyāṃ spṛṣṭaṃ ca sarpati /
tad anūdaka-janmāsmin kukṣi-vṛddhis tato 'dhikam // 43 //
sirāntardhānam udaka-jaṭharoktaṃ ca lakṣaṇam /
vāta-pitta-kapha-plīha-saṃnipātodakodaram // 44 //
kṛcchraṃ yathottaraṃ pakṣāt paraṃ prāyo 'pare hataḥ /
sarvaṃ ca jāta-salilaṃ riṣṭoktopadravānvitam // 45 //
janmanaivodaraṃ sarvaṃ prāyaḥ kṛcchra-tamaṃ matam /
balinas tad a-jātāmbu yatna-sādhyaṃ navotthitam // 46 //
Nidānasthāna
pitta-pradhānāḥ kupitā yathoktaiḥ kopanair malāḥ /
tatrānilena balinā kṣiptaṃ pittaṃ hṛdi sthitam // 1 //
dhamanīr daśa saṃprāpya vyāpnuvat sakalāṃ tanum /
śleṣma-tvag-rakta-māṃsāni pradūṣyāntaram āśritam // 2 //
tvaṅ-māṃsayos tat kurute tvaci varṇān pṛthag-vidhān /
pāṇḍu-hāridra-haritān pāṇḍu-tvaṃ teṣu cādhikam // 3 //
yato 'taḥ pāṇḍur ity uktaḥ sa rogas tena gauravam /
dhātūnāṃ syāc ca śaithilyam ojasaś ca guṇa-kṣayaḥ // 4 //
tato 'lpa-rakta-medasko niḥ-sāraḥ syāc chlathendriyaḥ /
mṛdyamānair ivāṅgair nā dravatā hṛdayena ca // 5 //
13.5bv niḥ-sāraḥ śithilendriyaḥ 13.5dv dravatā hṛdayena vā
śūnākṣi-kūṭaḥ sadanaḥ kopanaḥ ṣṭhīvano 'lpa-vāk /
anna-dviṭ śiśira-dveṣī śīrṇa-romā hatānalaḥ // 6 //
13.6av śūnākṣi-kūṭa-vadanaḥ 13.6bv kopanaḥ svedano 'lpa-vāk 13.6bv
kopanaḥ sadano 'lpa-vāk
sanna-saktho jvarī śvāsī karṇa-kṣveḍī bhramī śramī /
sa pañca-dhā pṛthag doṣaiḥ samastair mṛttikādanāt // 7 //
13.7av sanna-sakthī jvarī śvāsī
prāg-rūpam asya hṛdaya-spandanaṃ rūkṣa-tā tvaci /
a-ruciḥ pīta-mūtra-tvaṃ svedā-bhāvo 'lpa-vahni-tā // 8 //
sādaḥ śramo 'nilāt tatra gātra-ruk-toda-kampanam /
kṛṣṇa-rūkṣāruṇa-sirā-nakha-viṇ-mūtra-netra-tā // 9 //
śophānāhāsya-vairasya-viṭ-śoṣāḥ pārśva-mūrdha-ruk /
pittād dharita-pītābha-sirādi-tvaṃ jvaras tamaḥ // 10 //
tṛṭ-sveda-mūrchā-śītecchā daurgandhyaṃ kaṭu-vaktra-tā /
varco-bhedo 'mlako dāhaḥ kaphāc chukla-sirādi-tā // 11 //
tandrā lavaṇa-vaktra-tvaṃ roma-harṣaḥ svara-kṣayaḥ /
kāsaś chardiś ca nicayān miśra-liṅgo 'ti-duḥ-sahaḥ // 12 //
13.12bv harṣo romṇāṃ svara-kṣayaḥ
mṛt kaṣāyānilaṃ pittam ūṣarā madhurā kapham /
dūṣayitvā rasādīṃś ca raukṣyād bhuktaṃ virūkṣya ca // 13 //
srotāṃsy a-pakvaivāpūrya kuryād ruddhvā ca pūrva-vat /
pāṇḍu-rogaṃ tataḥ śūna-nābhi-pādāsya-mehanaḥ // 14 //
purīṣaṃ kṛmi-man muñced bhinnaṃ sāsṛk kaphaṃ naraḥ /
yaḥ pāṇḍu-rogī seveta pittalaṃ tasya kāmalām // 15 //
koṣṭha-śākhāśrayāṃ pittaṃ dagdhvāsṛṅ-māṃsam āvahet /
hāridra-netra-mūtra-tvaṅ-nakha-vaktra-śakṛt-tayā // 16 //
13.16av koṣṭha-śākhāśrayaṃ pittaṃ
dāhā-vipāka-tṛṣṇā-vān bhekābho dur-balendriyaḥ /
bhavet pittolbaṇasyāsau pāṇḍu-rogād ṛte 'pi ca // 17 //
upekṣayā ca śophāḍhyā sā kṛcchrā kumbha-kāmalā /
harita-śyāva-pīta-tvaṃ pāṇḍu-roge yadā bhavet // 18 //
vāta-pittād bhramas tṛṣṇā strīṣv a-harṣo mṛdur jvaraḥ /
tandrā balānala-bhraṃśo loḍharaṃ taṃ halīmakam // 19 //
alasaṃ ceti śaṃsanti teṣāṃ pūrvam upadravāḥ /
śopha-pradhānāḥ kathitāḥ sa evāto nigadyate // 20 //
pitta-rakta-kaphān vāyur duṣṭo duṣṭān bahiḥ-sirāḥ /
nītvā ruddha-gatis tair hi kuryāt tvaṅ-māṃsa-saṃśrayam // 21 //
utsedhaṃ saṃhataṃ śophaṃ tam āhur nicayād ataḥ /
sarvaṃ hetu-viśeṣais tu rūpa-bhedān navātmakam // 22 //
doṣaiḥ pṛthag dvayaiḥ sarvair abhighātād viṣād api /
dvi-dhā vā nijam āgantuṃ sarvāṅgaikāṅga-jaṃ ca tam // 23 //
pṛthūnnata-grathita-tā-viśeṣaiś ca tri-dhā viduḥ /
sāmānya-hetuḥ śophānāṃ doṣa-jānāṃ viśeṣataḥ // 24 //
vyādhi-karmopavāsādi-kṣīṇasya bhajato drutam /
ati-mātram athānyasya gurv-amla-snigdha-śītalam // 25 //
13.25bv -kṣīṇasya bhajato dravam 13.25cv ati-mātram athānnaṃ ca
lavaṇa-kṣāra-tīkṣṇoṣṇa-śākāmbu svapna-jāgaram /
mṛd-grāmya-māṃsa-vallūram a-jīrṇa-śrama-maithunam // 26 //
padāter mārga-gamanaṃ yānena kṣobhiṇāpi vā /
śvāsa-kāsātisārārśo-jaṭhara-pradara-jvarāḥ // 27 //
viṣūcy-alasaka-cchardi-garbha-visarpa-pāṇḍavaḥ /
anye ca mithyopakrāntās tair doṣā vakṣasi sthitāḥ // 28 //
13.28bv -garbha-visarpa-pāṇḍu-tā
ūrdhvaṃ śopham adho vastau madhye kurvanti madhya-gāḥ /
sarvāṅga-gāḥ sarva-gataṃ pratyaṅgeṣu tad-āśrayāḥ // 29 //
tat-pūrva-rūpaṃ davathuḥ sirāyāmo 'ṅga-gauravam /
vātāc chophaś calo rūkṣaḥ khara-romāruṇāsitaḥ // 30 //
saṃkoca-spanda-harṣārti-toda-bheda-prasupti-mān /
kṣiprotthāna-śamaḥ śīghram unnamet pīḍitas tanuḥ // 31 //
snigdhoṣṇa-mardanaiḥ śāmyed rātrāv alpo divā mahān /
tvak ca sarṣapa-lipteva tasmiṃś cimicimāyate // 32 //
pīta-raktāsitābhāsaḥ pittād ā-tāmra-roma-kṛt /
śīghrānusāra-praśamo madhye prāg jāyate tanuḥ // 33 //
sa-tṛḍ-dāha-jvara-sveda-dava-kleda-mada-bhramaḥ /
śītābhilāṣī viḍ-bhedī gandhī sparśā-saho mṛduḥ // 34 //
kaṇḍū-mān pāṇḍu-roma-tvak kaṭhinaḥ śītalo guruḥ /
snigdhaḥ ślakṣṇaḥ sthiraḥ styāno nidrā-chardy-agni-sāda-kṛt // 35 //
ākrānto nonnamet kṛcchra-śama-janmā niśā-balaḥ /
sraven nāsṛk cirāt picchāṃ kuśa-śastrādi-vikṣataḥ // 36 //
sparśoṣṇa-kāṅkṣī ca kaphād yathā-svaṃ dvandva-jās trayaḥ /
saṃkarād dhetu-liṅgānāṃ nicayān nicayātmakaḥ // 37 //
abhighātena śastrādi-ccheda-bheda-kṣatādibhiḥ /
himāniloda-dhy-anilair bhallāta-kapikacchu-jaiḥ // 38 //
13.38cv himānaloda-dhy-anilair
rasaiḥ śūkaiś ca saṃsparśāc chvayathuḥ syād visarpa-vān /
bhṛśoṣmā lohitābhāsaḥ prāya-śaḥ pitta-lakṣaṇaḥ // 39 //
viṣa-jaḥ sa-viṣa-prāṇi-parisarpaṇa-mūtraṇāt /
daṃṣṭrā-danta-nakhāpātād a-viṣa-prāṇinām api // 40 //
13.40cv daṃṣṭrā-danta-nakhāghātād
viṇ-mūtra-śukropahata-mala-vad-vastra-saṃkarāt /
viṣa-vṛkṣānila-sparśād gara-yogāvacūrṇanāt // 41 //
13.41bv -mala-vad-vastra-dhāraṇāt
mṛduś calo 'valambī ca śīghro dāha-rujā-karaḥ /
navo 'n-upadravaḥ śophaḥ sādhyo '-sādhyaḥ pureritaḥ // 42 //
syād visarpo 'bhighātāntair doṣair dūṣyaiś ca śopha-vat /
try-adhiṣṭhānaṃ ca taṃ prāhur bāhyāntar-ubhayāśrayāt // 43 //
yathottaraṃ ca duḥ-sādhyās tatra doṣā yathā-yatham /
prakopaṇaiḥ prakupitā viśeṣeṇa vidāhibhiḥ // 44 //
dehe śīghraṃ visarpanti te 'ntar antaḥ-sthitā bahiḥ /
bahiḥ-sthā dvitaye dvi-sthā vidyāt tatrāntar-āśrayam // 45 //
marmopatāpāt saṃmohād ayanānāṃ vighaṭṭanāt /
tṛṣṇāti-yogād vegānāṃ viṣamaṃ ca pravartanāt // 46 //
13.46av marmopaghātāt saṃmohād 13.46dv viṣamāc ca pravartanāt
āśu cāgni-bala-bhraṃśād ato bāhyaṃ viparyayāt /
tatra vātāt parīsarpo vāta-jvara-sama-vyathaḥ // 47 //
śopha-sphuraṇa-nistoda-bhedāyāmārti-harṣa-vān /
pittād druta-gatiḥ pitta-jvara-liṅgo 'ti-lohitaḥ // 48 //
kaphāt kaṇḍū-yutaḥ snigdhaḥ kapha-jvara-samāna-ruk /
sva-doṣa-liṅgaiś cīyante sarve sphoṭair upekṣitāḥ // 49 //
te pakva-bhinnāḥ svaṃ svaṃ ca bibhrati vraṇa-lakṣaṇam /
vāta-pittāj jvara-cchardi-mūrchātīsāra-tṛḍ-bhramaiḥ // 50 //
asthi-bhedāgni-sadana-tamakā-rocakair yutaḥ /
karoti sarvam aṅgaṃ ca dīptāṅgārāvakīrṇa-vat // 51 //
yaṃ yaṃ deśaṃ visarpaś ca visarpati bhavet sa saḥ /
śāntāṅgārāsito nīlo rakto vāśu ca cīyate // 52 //
agni-dagdha iva sphoṭaiḥ śīghra-ga-tvād drutaṃ ca saḥ /
marmānusārī vīsarpaḥ syād vāto 'ti-balas tataḥ // 53 //
vyathetāṅgaṃ haret saṃjñāṃ nidrāṃ ca śvāsam īrayet /
hidhmāṃ ca sa gato 'vasthām īdṛśīṃ labhate na nā // 54 //
kva-cic charmā-rati-grasto bhūmi-śayyāsanādiṣu /
ceṣṭamānas tataḥ kliṣṭo mano-deha-śramodbhavām // 55 //
duṣ-prabodho 'śnute nidrāṃ so 'gni-visarpa ucyate /
kaphena ruddhaḥ pavano bhittvā taṃ bahu-dhā kapham // 56 //
raktaṃ vā vṛddha-raktasya tvak-sirā-snāva-māṃsa-gam /
dūṣayitvā ca dīrghāṇu-vṛtta-sthūla-kharātmanām // 57 //
granthīnāṃ kurute mālāṃ raktānāṃ tīvra-rug-jvarām /
śvāsa-kāsātisārāsya-śoṣa-hidhmā-vami-bhramaiḥ // 58 //
moha-vaivarṇya-mūrchāṅga-bhaṅgāgni-sadanair yutām /
ity ayaṃ granthi-vīsarpaḥ kapha-māruta-kopa-jaḥ // 59 //
kapha-pittāj jvaraḥ stambho nidrā-tandrā-śiro-rujaḥ /
aṅgāvasāda-vikṣepa-pralāpā-rocaka-bhramāḥ // 60 //
mūrchāgni-hānir bhedo 'sthnāṃ pipāsendriya-gauravam /
āmopaveśanaṃ lepaḥ srotasāṃ sa ca sarpati // 61 //
prāyeṇāmāśaye gṛhṇann eka-deśaṃ na cāti-ruk /
piṭikair avakīrṇo 'ti-pīta-lohita-pāṇḍuraiḥ // 62 //
mecakābho 'sitaḥ snigdho malinaḥ śopha-vān guruḥ /
gambhīra-pākaḥ prājyoṣmā spṛṣṭaḥ klinno 'vadīryate // 63 //
13.63av mecakābho 'sita-snigdho
paṅka-vac-chīrṇa-māṃsaś ca spaṣṭa-snāyu-sirā-gaṇaḥ /
śava-gandhiś ca vīsarpaṃ kardamākhyam uśanti tam // 64 //
sarva-jo lakṣaṇaiḥ sarvaiḥ sarva-dhātv-atisarpaṇaḥ /
bāhya-hetoḥ kṣatāt kruddhaḥ sa-raktaṃ pittam īrayan // 65 //
13.65bv sarva-dhātv-abhisarpaṇaḥ
visarpaṃ mārutaḥ kuryāt kulattha-sadṛśaiś citam /
sphoṭaiḥ śopha-jvara-rujā-dāhāḍhyaṃ śyāva-lohitam // 66 //
pṛthag doṣais trayaḥ sādhyā dvandva-jāś cān-upadravāḥ /
a-sādhyau kṣata-sarvotthau sarve cākrānta-marmakāḥ // 67 //
śīrṇa-snāyu-sirā-māṃsāḥ praklinnāḥ śava-gandhayaḥ // 67ū̆ab //
Nidānasthāna
mithyāhāra-vihāreṇa viśeṣeṇa virodhinā /
sādhu-nindā-vadhānya-sva-haraṇādyaiś ca sevitaiḥ // 1 //
pāpmabhiḥ karmabhiḥ sadyaḥ prāktanair veritā malāḥ /
sirāḥ prapadya tiryag-gās tvag-lasīkāsṛg-āmiṣam // 2 //
14.2bv prāktanaiḥ preritā malāḥ
dūṣayanti ślathī-kṛtya niścarantas tato bahiḥ /
tvacaḥ kurvanti vaivarṇyaṃ duṣṭāḥ kuṣṭham uśanti tat // 3 //
14.3av dūṣayantaḥ ślathī-kṛtya
kālenopekṣitaṃ yasmāt sarvaṃ kuṣṇāti tad vapuḥ /
prapadya dhātūn vyāpyāntaḥ sarvān saṃkledya cāvahet // 4 //
sa-sveda-kleda-saṃkothān kṛmīn sūkṣmān su-dāruṇān /
roma-tvak-snāyu-dhamanī-taruṇāsthīni yaiḥ kramāt // 5 //
bhakṣayec chvitram asmāc ca kuṣṭha-bāhyam udāhṛtam /
kuṣṭhāni sapta-dhā doṣaiḥ pṛthaṅ miśraiḥ samāgataiḥ // 6 //
14.6dv pṛthag dvandvaiḥ samāgataiḥ
sarveṣv api tri-doṣeṣu vyapadeśo 'dhika-tvataḥ /
vātena kuṣṭhaṃ kāpālaṃ pittād audumbaraṃ kaphāt // 7 //
maṇḍalākhyaṃ vicarcī ca ṛkṣākhyaṃ vāta-pitta-jam /
carmaika-kuṣṭha-kiṭibha-sidhmālasa-vipādikāḥ // 8 //
14.8bv ṛkṣākṣaṃ vāta-pitta-jam
vāta-śleṣmodbhavāḥ śleṣma-pittād dadrū-śatāruṣī /
puṇḍarīkaṃ sa-visphoṭaṃ pāmā carma-dalaṃ tathā // 9 //
sarvaiḥ syāt kākaṇaṃ pūrvaṃ trikaṃ dadru sa-kākaṇam /
puṇḍarīkarkṣa-jihve ca mahā-kuṣṭhāni sapta tu // 10 //
14.10bv trikaṃ dadrūḥ sa-kākaṇā 14.10cv puṇḍarīkarśya-jihve ca
ati-ślakṣṇa-khara-sparśa-khedā-sveda-vi-varṇa-tāḥ /
dāhaḥ kaṇḍūs tvaci svāpas todaḥ koṭhonnatiḥ śramaḥ // 11 //
vraṇānām adhikaṃ śūlaṃ śīghrotpattiś cira-sthitiḥ /
rūḍhānām api rūkṣa-tvaṃ nimitte 'lpe 'pi kopanam // 12 //
roma-harṣo 'sṛjaḥ kārṣṇyam kuṣṭha-lakṣaṇam agra-jam /
kṛṣṇāruṇa-kapālābhaṃ rūkṣaṃ suptaṃ kharaṃ tanu // 13 //
vistṛtā-sama-pary-antaṃ hṛṣitair romabhiś citam /
todāḍhyam alpa-kaṇḍūkaṃ kāpālaṃ śīghra-sarpi ca // 14 //
14.14bv dūṣitair romabhiś citam
pakvodumbara-tāmra-tvag-roma gaura-sirā-citam /
bahalaṃ bahala-kleda-raktaṃ dāha-rujādhikam // 15 //
14.15bv -roma gaura-sirā-tatam 14.15cv bahulaṃ bahula-kleda-
āśūtthānāvadaraṇa-kṛmi vidyād udumbaram /
sthiraṃ styānaṃ guru snigdhaṃ śveta-raktam an-āśu-gam // 16 //
anyo-'nya-saktam utsannaṃ bahu-kaṇḍū-sruti-krimi /
ślakṣṇa-pītābha-pary-antaṃ maṇḍalaṃ parimaṇḍalam // 17 //
14.17av anyo-'nya-saktam ucchūnaṃ 14.17av anyo-'nya-saktam utsaṅgaṃ
sa-kaṇḍū-piṭikā śyāvā lasīkāḍhyā vicarcikā /
paruṣaṃ tanu raktāntam antaḥ-śyāvaṃ samunnatam // 18 //
sa-toda-dāha-ruk-kledaṃ karkaśaiḥ piṭikaiś citam /
ṛkṣa-jihvākṛti proktam ṛkṣa-jihvaṃ bahu-krimi // 19 //
14.19cv ṛśya-jihvākṛti proktam 14.19dv ṛśya-jihvaṃ bahu-krimi
hasti-carma-khara-sparśaṃ carmaikākhyaṃ mahāśrayam /
a-svedaṃ matsya-śakala-saṃnibhaṃ kiṭibhaṃ punaḥ // 20 //
rūkṣaṃ kiṇa-khara-sparśaṃ kaṇḍū-mat paruṣāsitam /
sidhmaṃ rūkṣaṃ bahiḥ snigdham antar ghṛṣṭaṃ rajaḥ kiret // 21 //
ślakṣṇa-sparśaṃ tanu śveta-tāmraṃ daugdhika-puṣpa-vat /
prāyeṇa cordhva-kāye syād gaṇḍaiḥ kaṇḍū-yutaiś citam // 22 //
raktair alasakaṃ pāṇi-pāda-dāryo vipādikāḥ /
tīvrārtyo manda-kaṇḍvaś ca sa-rāga-piṭikācitāḥ // 23 //
dīrgha-pratānā dūrvā-vad atasī-kusuma-cchaviḥ /
utsanna-maṇḍalā dadrūḥ kaṇḍū-maty anuṣaṅgiṇī // 24 //
sthūla-mūlaṃ sa-dāhārti rakta-śyāvaṃ bahu-vraṇam /
śatāruḥ kleda-jantv-āḍhyaṃ prāya-śaḥ parva-janma ca // 25 //
raktāntam antarā pāṇḍu kaṇḍū-dāha-rujānvitam /
sotsedham ācitaṃ raktaiḥ padma-pattram ivāṃśubhiḥ // 26 //
ghana-bhūri-lasīkāsṛk-prāyam āśu vibhedi ca /
puṇḍarīkaṃ tanu-tvagbhiś citaṃ sphoṭaiḥ sitāruṇaiḥ // 27 //
visphoṭaṃ piṭikāḥ pāmā kaṇḍū-kleda-rujādhikāḥ /
sūkṣmāḥ śyāvāruṇā bahvyaḥ prāyaḥ sphik-pāṇi-kūrpare // 28 //
sa-sphoṭam a-sparśa-sahaṃ kaṇḍūṣā-toda-dāha-vat /
raktaṃ dalac carma-dalaṃ kākaṇaṃ tīvra-dāha-ruk // 29 //
pūrvaṃ raktaṃ ca kṛṣṇaṃ ca kākaṇantī-phalopamam /
kuṣṭha-liṅgair yutaṃ sarvair naika-varṇaṃ tato bhavet // 30 //
doṣa-bhedīya-vihitair ādiśel liṅga-karmabhiḥ /
kuṣṭheṣu doṣolbaṇa-tāṃ sarva-doṣolbaṇaṃ tyajet // 31 //
riṣṭoktaṃ yac ca yac cāsthi-majja-śukra-samāśrayam /
yāpyaṃ medo-gataṃ kṛcchraṃ pitta-dvandvāsra-māṃsa-gam // 32 //
a-kṛcchraṃ kapha-vātāḍhyaṃ tvak-stham eka-malaṃ ca yat /
tatra tvaci sthite kuṣṭhe toda-vaivarṇya-rūkṣa-tāḥ // 33 //
sveda-svāpa-śvayathavaḥ śoṇite piśite punaḥ /
pāṇi-pādāśritāḥ sphoṭāḥ kledaḥ saṃdhiṣu cādhikam // 34 //
kauṇyaṃ gati-kṣayo 'ṅgānāṃ dalanaṃ syāc ca medasi /
nāsā-bhaṅgo 'sthi-majja-sthe netra-rāgaḥ svara-kṣayaḥ // 35 //
kṣate ca kṛmayaḥ śukre sva-dārāpatya-bādhanam /
yathā-pūrvaṃ ca sarvāṇi syur liṅgāny asṛg-ādiṣu // 36 //
14.36bv sva-dārāpatya-dhāvanam
kuṣṭhaika-saṃbhavaṃ śvitraṃ kilāsaṃ dāruṇaṃ ca tat /
nirdiṣṭam a-parisrāvi tri-dhātūdbhava-saṃśrayam // 37 //
14.37bv kilāsaṃ cāruṇaṃ ca tat
vātād rūkṣāruṇaṃ pittāt tāmraṃ kamala-pattra-vat /
sa-dāhaṃ roma-vidhvaṃsi kaphāc chvetaṃ ghanaṃ guru // 38 //
sa-kaṇḍu ca kramād rakta-māṃsa-medaḥsu cādiśet /
varṇenaivedṛg ubhayaṃ kṛcchraṃ tac cottarottaram // 39 //
a-śukla-romā-bahalam a-saṃsṛṣṭaṃ mitho navam /
an-agni-dagdha-jaṃ sādhyaṃ śvitraṃ varjyam ato 'nya-thā // 40 //
14.40av a-śukla-romā-bahulam 14.40bv a-saṃsṛṣṭam atho navam
guhya-pāṇi-talauṣṭheṣu jātam apy a-ciran-tanam /
sparśaikāhāra-śayyādi-sevanāt prāya-śo gadāḥ // 41 //
sarve saṃcāriṇo netra-tvag-vikārā viśeṣataḥ /
kṛmayas tu dvi-dhā proktā bāhyābhyantara-bhedataḥ // 42 //
bahir-mala-kaphāsṛg-viḍ-janma-bhedāc catur-vidhāḥ /
nāmato viṃśati-vidhā bāhyās tatrā-mṛjodbhavāḥ // 43 //
14.43dv bāhyās tatra malodbhavāḥ 14.43dv bāhyās tatrāsṛg-udbhavāḥ
tila-pramāṇa-saṃsthāna-varṇāḥ keśāmbarāśrayāḥ /
bahu-pādāś ca sūkṣmāś ca yūkā likṣāś ca nāmataḥ // 44 //
dvi-dhā te koṭha-piṭikā-kaṇḍū-gaṇḍān prakurvate /
kuṣṭhaika-hetavo 'ntar-jāḥ śleṣma-jās teṣu cādhikam // 45 //
madhurānna-guḍa-kṣīra-dadhi-saktu-navaudanaiḥ /
śakṛj-jā bahu-viḍ-dhānya-parṇa-śākolakādibhiḥ // 46 //
14.46av madhurāmla-guḍa-kṣīra- 14.46dv -parṇa-śākaukulādibhiḥ
kaphād āmāśaye jātā vṛddhāḥ sarpanti sarvataḥ /
pṛthu-bradhna-nibhāḥ ke-cit ke-cid gaṇḍū-padopamāḥ // 47 //
rūḍha-dhānyāṅkurākārās tanu-dīrghās tathāṇavaḥ /
śvetās tāmrāvabhāsāś ca nāmataḥ sapta-dhā tu te // 48 //
antrādā udarāveṣṭā hṛdayādā mahā-kuhāḥ /
kuravo darbha-kusumāḥ su-gandhās te ca kurvate // 49 //
14.49av antrādā udarāviṣṭā 14.49bv hṛdayādā mahā-ruhāḥ 14.49cv curavo
darbha-kusumāḥ
hṛl-lāsam āsya-sravaṇam a-vipākam a-rocakam /
mūrchā-chardi-jvarānāha-kārśya-kṣavathu-pīnasān // 50 //
rakta-vāhi-sirotthānā rakta-jā jantavo 'ṇavaḥ /
a-pādā vṛtta-tāmrāś ca saukṣmyāt ke-cid a-darśanāḥ // 51 //
14.51av rakta-vāhi-sirā-sthānād 14.51av rakta-vāhi-sirā-sthānā
keśādā roma-vidhvaṃsā roma-dvīpā udumbarāḥ /
ṣaṭ te kuṣṭhaika-karmāṇaḥ saha-saurasa-mātaraḥ // 52 //
14.52dc saha-jā rasa-mātaraḥ
pakvāśaye purīṣotthā jāyante 'dho-visarpiṇaḥ /
vṛddhāḥ santo bhaveyuś ca te yadāmāśayon-mukhāḥ // 53 //
14.53cv vṛddhās te syur bhaveyuś ca
tadāsyodgāra-niḥśvāsā viḍ-gandhānuvidhāyinaḥ /
pṛthu-vṛtta-tanu-sthūlāḥ śyāva-pīta-sitāsitāḥ // 54 //
te pañca nāmnā kṛmayaḥ kakeruka-makerukāḥ /
sausurādāḥ sulūnākhyā lelihā janayanti ca // 55 //
14.55av sausurādāḥ śalūnākhyā
viḍ-bheda-śūla-viṣṭambha-kārśya-pāruṣya-pāṇḍu-tāḥ /
roma-harṣāgni-sadana-guda-kaṇḍūr vinirgamāt // 56 //
14.56dv -guda-kaṇḍūr vinirgatāḥ 14.56dv -guda-kaṇḍūr vi-mārga-gāḥ
Nidānasthāna
sarvārthān-artha-karaṇe viśvasyāsyaika-kāraṇam /
a-duṣṭa-duṣṭaḥ pavanaḥ śarīrasya viśeṣataḥ // 1 //
sa viśva-karmā viśvātmā viśva-rūpaḥ prajāpatiḥ /
sraṣṭā dhātā vibhur viṣṇuḥ saṃhartā mṛtyur antakaḥ // 2 //
tad-a-duṣṭau prayatnena yatitavyam ataḥ sadā /
tasyoktaṃ doṣa-vijñāne karma prākṛta-vaikṛtam // 3 //
samāsād vyāsato doṣa-bhedīye nāma dhāma ca /
praty-ekaṃ pañca-dhā cāro vyāpāraś ceha vaikṛtam // 4 //
tasyocyate vibhāgena sa-nidānaṃ sa-lakṣaṇam /
dhātu-kṣaya-karair vāyuḥ kupyaty ati-niṣevitaiḥ // 5 //
a-saṃkhyam api saṃkhyāya yad aśītyā pureritam 5.1+(1)ab //
15.5.1+(1)bv yathāśīty apareritam
caran srotaḥsu rikteṣu bhṛśaṃ tāny eva pūrayan /
tebhyo 'nya-doṣa-pūrṇebhyaḥ prāpya vāvaraṇaṃ balī // 6 //
tatra pakvāśaye kruddhaḥ śūlānāhāntra-kūjanam /
mala-rodhāśma-vardhmārśas-trika-pṛṣṭha-kaṭī-graham // 7 //
karoty adhara-kāye ca tāṃs tān kṛcchrān upadravān /
āmāśaye tṛḍ-vamathu-śvāsa-kāsa-viṣūcikāḥ // 8 //
15.8av karoty adhara-kāyeṣu
kaṇṭhoparodham udgārān vyādhīn ūrdhvaṃ ca nābhitaḥ /
śrotrādiṣv indriya-vadhaṃ tvaci sphuṭana-rūkṣa-te // 9 //
rakte tīvrā rujaḥ svāpaṃ tāpaṃ rāgaṃ vi-varṇa-tām /
arūṃṣy annasya viṣṭambham a-ruciṃ kṛśa-tāṃ bhramam // 10 //
15.10cv arūṃṣy aṅgasya viṣṭambham
māṃsa-medo-gato granthīṃs todāḍhyān karkaśāñ chramam /
gurv aṅgaṃ cāti-ruk stabdhaṃ muṣṭi-daṇḍa-hatopamam // 11 //
15.11bv todāḍhyān karkaśāñ chramān 15.11bv todāḍhyān karkaśān bhṛśam
asthi-sthaḥ sakthi-saṃdhy-asthi-śūlaṃ tīvraṃ bala-kṣayam /
majja-stho 'sthiṣu sauṣiryam a-svapnaṃ saṃtatāṃ rujam // 12 //
15.12dv a-svapnaṃ stabdha-tāṃ rujam
śukrasya śīghram utsargaṃ saṅgaṃ vikṛtim eva vā /
tad-vad garbhasya śukra-sthaḥ sirāsv ādhmāna-rikta-te // 13 //
tat-sthaḥ snāva-sthitaḥ kuryād gṛdhrasy-āyāma-kubja-tāḥ /
vāta-pūrṇa-dṛti-sparśaṃ śophaṃ saṃdhi-gato 'nilaḥ // 14 //
15.14bv gṛdhrasy-āyāma-kubja-tām
prasāraṇākuñcanayoḥ pravṛttiṃ ca sa-vedanām /
sarvāṅga-saṃśrayas toda-bheda-sphuraṇa-bhañjanam // 15 //
stambhanākṣepaṇa-svāpa-saṃdhy-ākuñcana-kampanam /
yadā tu dhamanīḥ sarvāḥ kruddho 'bhyeti muhur muhuḥ // 16 //
tadāṅgam ākṣipaty eṣa vyādhir ākṣepakaḥ smṛtaḥ /
adhaḥ pratihato vāyur vrajann ūrdhvaṃ hṛd-āśritāḥ // 17 //
15.17dv vrajann ūrdhvaṃ hṛd-āśrayāḥ
nāḍīḥ praviśya hṛdayaṃ śiraḥ śaṅkhau ca pīḍayan /
ākṣipet parito gātraṃ dhanur-vac cāsya nāmayet // 18 //
15.18bv śiraḥ śaṅkhau ca pīḍayet
kṛcchrād ucchvasiti stabdha-srasta-mīlita-dṛk tataḥ /
kapota iva kūjec ca niḥ-saṃjñaḥ so 'patantrakaḥ // 19 //
sa eva cāpatānākyho mukte tu marutā hṛdi /
aśnuvīta muhuḥ svāsthyaṃ muhur a-svāsthyam āvṛte // 20 //
15.20cv aśnuvīta iva svāsthyaṃ
garbha-pāta-samutpannaḥ śoṇitāti-sravotthitaḥ /
abhighāta-samutthaś ca duś-cikitsya-tamo hi saḥ // 21 //
manye saṃstabhya vāto 'ntar āyacchan dhamanīr yadā /
vyāpnoti sakalaṃ dehaṃ jatrur āyamyate tadā // 22 //
15.22bv āgacchan dhamanīr yadā
antar dhanur ivāṅgaṃ ca vegaiḥ stambhaṃ ca netrayoḥ /
karoti jṛmbhāṃ daśanaṃ daśanānāṃ kaphodvamam // 23 //
pārśvayor vedanāṃ vākya-hanu-pṛṣṭha-śiro-graham /
antar-āyāma ity eṣa bāhyāyāmaś ca tad-vidhaḥ // 24 //
dehasya bahir-āyāmāt pṛṣṭhato nīyate śiraḥ /
uraś cotkṣipyate tatra kandharā cāvamṛdyate // 25 //
15.25bv pṛṣṭhato hriyate śiraḥ
danteṣv āsye ca vaivarṇyaṃ prasvedaḥ srasta-gātra-tā /
bāhyāyāmaṃ dhanuḥ-ṣkambhaṃ bruvate veginaṃ ca tam // 26 //
15.26cv bāhyāyāmaṃ dhanuḥ-stambhaṃ
vraṇaṃ marmāśritaṃ prāpya samīraṇa-samīraṇāt /
vyāyacchanti tanuṃ doṣāḥ sarvām ā-pāda-mastakam // 27 //
15.27av vraṇaṃ marmāśrayaṃ prāpya
tṛṣyataḥ pāṇḍu-gātrasya vraṇāyāmaḥ sa varjitaḥ /
gate vege bhavet svāsthyaṃ sarveṣv ākṣepakeṣu ca // 28 //
15.28dv sarveṣv ākṣepakeṣu tu
jihvāti-lekhanāc chuṣka-bhakṣaṇād abhighātataḥ /
kupito hanu-mūla-sthaḥ sraṃsayitvānilo hanū // 29 //
karoti vivṛtāsya-tvam atha-vā saṃvṛtāsya-tām /
hanu-sraṃsaḥ sa tena syāt kṛcchrāc carvaṇa-bhāṣaṇam // 30 //
vāg-vāhinī-sirā-saṃstho jihvāṃ stambhayate 'nilaḥ /
jihvā-stambhaḥ sa tenānna-pāna-vākyeṣv an-īśa-tā // 31 //
śirasā bhāra-haraṇād ati-hāsya-prabhāṣaṇāt /
uttrāsa-vaktra-kṣavathoḥ khara-kārmuka-karṣaṇāt // 32 //
15.32cv ucchvāsa-vakra-kṣavathu- 15.32cv uttrāsa-vaktra-kṣavathu- 15.32dv
-khara-kārmuka-karṣaṇāt
viṣamād upadhānāc ca kaṭhinānāṃ ca carvaṇāt /
vāyur vivṛddhas tais taiś ca vātalair ūrdhvam āsthitaḥ // 33 //
vakrī-karoti vaktrārdham uktaṃ hasitam īkṣitam /
tato 'sya kampate mūrdhā vāk-saṅgaḥ stabdha-netra-tā // 34 //
15.34dv vāg-bhaṅgaḥ stabdha-netra-tā
danta-cālaḥ svara-bhraṃśaḥ śruti-hāniḥ kṣava-grahaḥ /
gandhā-jñānaṃ smṛter mohas trāsaḥ suptasya jāyate // 35 //
niṣṭhīvaḥ pārśvato yāyād ekasyākṣṇo nimīlanam /
jatror ūrdhvaṃ rujā tīvrā śarīrārdhe 'dhare 'pi vā // 36 //
tam āhur arditaṃ ke-cid ekāyāmam athāpare /
raktam āśritya pavanaḥ kuryān mūrdha-dharāḥ sirāḥ // 37 //
rūkṣāḥ sa-vedanāḥ kṛṣṇāḥ so '-sādhyaḥ syāt sirā-grahaḥ /
gṛhītvārdhaṃ tanor vāyuḥ sirāḥ snāyūr viśoṣya ca // 38 //
pakṣam anya-taraṃ hanti saṃdhi-bandhān vimokṣayan /
kṛtsno 'rdha-kāyas tasya syād a-karmaṇyo vi-cetanaḥ // 39 //
ekāṅga-rogaṃ taṃ ke-cid anye pakṣa-vadhaṃ viduḥ /
sarvāṅga-rogaṃ tad-vac ca sarva-kāyāśrite 'nile // 40 //
śuddha-vāta-hataḥ pakṣaḥ kṛcchra-sādhya-tamo mataḥ /
kṛcchras tv anyena saṃsṛṣṭo vivarjyaḥ kṣaya-hetukaḥ // 41 //
āma-baddhāyanaḥ kuryāt saṃsthabhyāṅgaṃ kaphānvitaḥ /
a-sādhyaṃ hata-sarvehaṃ daṇḍa-vad daṇḍakaṃ marut // 42 //
aṃsa-mūla-sthito vāyuḥ sirāḥ saṃkocya tatra-gāḥ /
bāhu-praspandita-haraṃ janayaty ava-bāhukam // 43 //
talaṃ praty aṅgulīnāṃ yā kaṇḍarā bāhu-pṛṣṭhataḥ /
bāhu-ceṣṭāpaharaṇī viśvācī nāma sā smṛtā // 44 //
15.44cv bāhvoḥ karma-kṣaya-karī
vāyuḥ kaṭyāṃ sthitaḥ sakthnaḥ kaṇḍarām ākṣiped yadā /
tadā khañjo bhavej jantuḥ paṅguḥ sakthnor dvayor api // 45 //
kampate gamanārambhe khañjann iva ca yāti yaḥ /
kalāya-khañjaṃ taṃ vidyān mukta-saṃdhi-prabandhanam // 46 //
śītoṣṇa-drava-saṃśuṣka-guru-snigdhair niṣevitaiḥ /
jīrṇā-jīrṇe tathāyāsa-saṃkṣobha-svapna-jāgaraiḥ // 47 //
sa-śleṣma-medaḥ-pavanam āmam aty-artha-saṃcitam /
abhibhūyetaraṃ doṣam ūrū cet pratipadyate // 48 //
sakthy-asthīni prapūryāntaḥ śleṣmaṇā stimitena tat /
tadā skabhnāti tenorū stabdhau śītāvacetanau // 49 //
15.49cv tadā skandati tenorū 15.49cv tadā skannāti tenorū
parakīyāv iva gurū syātām ati-bhṛśa-vyathau /
dhyānāṅga-marda-staimitya-tandrā-chardy-a-ruci-jvaraiḥ // 50 //
saṃyutau pāda-sadana-kṛcchroddharaṇa-suptibhiḥ /
tam ūru-stambham ity āhur āḍhya-vātam athāpare // 51 //
15.51av saṃyuktau pāda-sadana-
vāta-śoṇita-jaḥ śopho jānu-madhye mahā-rujaḥ /
jñeyaḥ kroṣṭuka-śīrṣaś ca sthūlaḥ kroṣṭuka-śīrṣa-vat // 52 //
15.52dv sthūlaḥ kroṣṭuka-mūrdha-vat
ruk pāde viṣama-nyaste śramād vā jāyate yadā /
vātena gulpham āśritya tam āhur vāta-kaṇṭakam // 53 //
pārṣṇiṃ praty aṅgulīnāṃ yā kaṇḍarā mārutārditā /
sakthy-utkṣepaṃ nigṛhṇāti gṛdhrasīṃ tāṃ pracakṣate // 54 //
viśvācī gṛdhrasī coktā khallis tīvra-rujānvite /
hṛṣyete caraṇau yasya bhavetāṃ ca prasupta-vat // 55 //
15.55bv khallis tīvra-rujānvitā
pāda-harṣaḥ sa vijñeyaḥ kapha-māruta-kopa-jaḥ /
pādayoḥ kurute dāhaṃ pittāsṛk-sahito 'nilaḥ // 56 //
viśeṣataś caṅkramite pāda-dāhaṃ tam ādiśet // 56ū̆ab //
15.56ū̆av viśeṣataś caṅkramataḥ
Nidānasthāna
vidāhy annaṃ viruddhaṃ ca tat tac cāsṛk-pradūṣaṇam /
bhajatāṃ vidhi-hīnaṃ ca svapna-jāgara-maithunam // 1 //
16.1bv tat tathāsṛk-pradūṣaṇam
prāyeṇa su-kumārāṇām a-caṅkramaṇa-śīlinām /
abhighātād a-śuddheś ca nṛṇām asṛji dūṣite // 2 //
vātalaiḥ śītalair vāyur vṛddhaḥ kruddho vi-mārga-gaḥ /
tādṛśaivāsṛjā ruddhaḥ prāk tad eva pradūṣayet // 3 //
16.3cv tādṛśenāsṛjā ruddhaḥ
āḍhya-rogaṃ khuḍaṃ vāta-balāsaṃ vāta-śoṇitam /
tad āhur nāmabhis tac ca pūrvaṃ pādau pradhāvati // 4 //
16.4bv -palāśaṃ vāta-śoṇitam
viśeṣād yāna-yānād yaiḥ pralambau tasya lakṣaṇam /
bhaviṣyataḥ kuṣṭha-samaṃ tathā sādaḥ ślathāṅga-tā // 5 //
jānu-jaṅghoru-kaṭy-aṃsa-hasta-pādāṅga-saṃdhiṣu /
kaṇḍū-sphuraṇa-nistoda-bheda-gaurava-supta-tāḥ // 6 //
bhūtvā bhūtvā praṇaśyanti muhur āvir-bhavanti ca /
pādayor mūlam āsthāya kadā-cid dhastayor api // 7 //
ākhor iva viṣaṃ kruddhaṃ kṛtsnaṃ dehaṃ vidhāvati /
tvaṅ-māṃsāśrayam uttānaṃ tat pūrvaṃ jāyate tataḥ // 8 //
kālāntareṇa gambhīraṃ sarvān dhātūn abhidravat /
kaṇḍv-ādi-saṃyutottāne tvak tāmrā śyāva-lohitā // 9 //
sāyāmā bhṛśa-dāhoṣā gambhīre 'dhika-pūrva-ruk /
śvayathur grathitaḥ pākī vāyuḥ saṃdhy-asthi-majjasu // 10 //
chindann iva caraty antar vakrī-kurvaṃś ca vega-vān /
karoti khañjaṃ paṅguṃ vā śarīre sarvataś caran // 11 //
16.11av chindann iva carann antar
vāte 'dhike 'dhikaṃ tatra śūla-sphuraṇa-todanam /
śophasya raukṣya-kṛṣṇa-tva-śyāva-tā-vṛddhi-hānayaḥ // 12 //
dhamany-aṅguli-saṃdhīnāṃ saṃkoco 'ṅga-graho 'ti-ruk /
śīta-dveṣān-upaśayau stambha-vepathu-suptayaḥ // 13 //
rakte śopho 'ti-ruk todas tāmraś cimicimāyate /
snigdha-rūkṣaiḥ śamaṃ naiti kaṇḍū-kleda-samanvitaḥ // 14 //
pitte vidāhaḥ saṃmohaḥ svedo mūrchā madaḥ sa-tṛṭ /
sparśā-kṣama-tvaṃ rug rāgaḥ śophaḥ pāko bhṛśoṣma-tā // 15 //
kaphe staimitya-guru-tā-supti-snigdha-tva-śita-tāḥ /
kaṇḍūr mandā ca rug dvandva-sarva-liṅgaṃ ca saṃkare // 16 //
eka-doṣānugaṃ sādhyaṃ navaṃ yāpyaṃ dvi-doṣa-jam /
tri-doṣa-jaṃ tyajet srāvi stabdham arbuda-kāri ca // 17 //
16.17cv tri-doṣaṃ tat tyajet srāvi
rakta-mārgaṃ nihatyāśu śākhā-saṃdhiṣu mārutaḥ /
niviśyānyo-'nyam āvārya vedanābhir haraty asūn // 18 //
16.18av rakta-mārgaṃ nihanty āśu
vāyau pañcātmake prāṇo raukṣya-vyāyāma-laṅghanaiḥ /
aty-āhārābhighātādhva-vegodīraṇa-dhāraṇaiḥ // 19 //
16.19bv rūkṣa-vyāyāma-laṅghanaiḥ
kupitaś cakṣur-ādīnām upaghātaṃ pravartayet /
pīnasārdita-tṛṭ-kāsa-śvāsādīṃś cāmayān bahūn // 20 //
udānaḥ kṣavathūdgāra-cchardi-nidrā-vidhāraṇaiḥ /
guru-bhārāti-rudita-hāsyādyair vikṛto gadān // 21 //
16.21bv -cchardi-nidrāvadhāraṇaiḥ
kaṇṭha-rodha-mano-bhraṃśa-cchardy-a-rocaka-pīnasān /
kuryāc ca gala-gaṇḍādīṃs tāṃs tāñ jatrūrdhva-saṃśrayān // 22 //
vyāno 'ti-gamana-dhyāna-krīḍā-viṣama-ceṣṭitaiḥ /
virodhi-rūkṣa-bhī-harṣa-viṣādādyaiś ca dūṣitaḥ // 23 //
16.23av vyāno 'ti-gamana-sthāna-
puṃs-tvotsāha-bala-bhraṃśa-śopha-cittotplava-jvarān /
sarvāṅga-roga-nistoda-roma-harṣāṅga-supta-tāḥ // 24 //
16.24dv -roma-harṣāṅga-supti-tāḥ
kuṣṭhaṃ visarpam anyāṃś ca kuryāt sarvāṅga-gān gadān /
samāno viṣamā-jīrṇa-śīta-saṃkīrṇa-bhojanaiḥ // 25 //
karoty a-kāla-śayana-jāgarādyaiś ca dūṣitaḥ /
śūla-gulma-grahaṇy-ādīn pakvāmāśaya-jān gadān // 26 //
apāno rūkṣa-gurv-anna-vegāghātāti-vāhanaiḥ /
yāna-yānāsana-sthāna-caṅkramaiś cāti-sevitaiḥ // 27 //
16.27bv -vega-ghātāti-vāhanaiḥ
kupitaḥ kurute rogān kṛcchrān pakvāśayāśrayān /
mūtra-śukra-pradoṣārśo-guda-bhraṃśādikān bahūn // 28 //
sarvaṃ ca mārutaṃ sāmaṃ tandrā-staimitya-gauravaiḥ /
snigdha-tvā-rocakālasya-śaitya-śophāgni-hānibhiḥ // 29 //
kaṭu-rūkṣābhilāṣeṇa tad-vidhopaśayena ca /
yuktaṃ vidyān nir-āmaṃ tu tandrādīnāṃ viparyayāt // 30 //
vāyor āvaraṇaṃ cāto bahu-bhedaṃ pravakṣyate /
liṅgaṃ pittāvṛte dāhas tṛṣṇā śūlaṃ bhramas tamaḥ // 31 //
16.31bv bahu-bhedaṃ pracakṣyate
kaṭukoṣṇāmla-lavaṇair vidāhaḥ śīta-kāma-tā /
śaitya-gaurava-śūlāni kaṭv-ādy-upaśayo 'dhikam // 32 //
laṅghanāyāsa-rūkṣoṣṇa-kāma-tā ca kaphāvṛte /
raktāvṛte sa-dāhārtis tvaṅ-māṃsāntara-jā bhṛśam // 33 //
bhavec ca rāgī śvayathur jāyante maṇḍalāni ca /
māṃsena kaṭhinaḥ śopho vi-varṇaḥ piṭikās tathā // 34 //
harṣaḥ pipīlikānāṃ ca saṃcāra iva jāyate /
calaḥ snigdho mṛduḥ śītaḥ śopho gātreṣv a-rocakaḥ // 35 //
16.35av harṣaḥ pipīlikādīnāṃ
āḍhya-vāta iti jñeyaḥ sa kṛcchro medasāvṛte /
sparśam asthy-āvṛte 'ty-uṣṇaṃ pīḍanaṃ cābhinandati // 36 //
sūcyeva tudyate 'ty-artham aṅgaṃ sīdati śūlyate /
majjāvṛte vinamanaṃ jṛmbhaṇaṃ pariveṣṭanam // 37 //
śūlaṃ ca pīḍyamānena pāṇibhyāṃ labhate sukham /
śukrāvṛte 'ti-vego vā na vā niṣ-phala-tāpi vā // 38 //
16.38av śūlaṃ ca pīḍyamāne ca 16.38av śūlaṃ ca pīḍyamāne tu 16.38dv na
vā niṣ-phala-tāpi ca
bhukte kukṣau rujā jīrṇe śāmyaty annāvṛte 'nile /
mūtrā-pravṛttir ādhmānaṃ vaster mūtrāvṛte bhavet // 39 //
16.39dv vastau mūtrāvṛte bhavet
viḍ-āvṛte vibandho 'dhaḥ sva-sthāne parikṛntati /
vrajaty āśu jarāṃ sneho bhukte cānahyate naraḥ // 40 //
16.40av viḍ-āvṛte 'ti-viḍ-rodhaḥ
16.40bv sve sthāne parikṛntati
śakṛt pīḍitam annena duḥkhaṃ śuṣkaṃ cirāt sṛjet /
sarva-dhātv-āvṛte vāyau śroṇi-vaṅkṣaṇa-pṛṣṭha-ruk // 41 //
vilomo māruto '-svasthaṃ hṛdayaṃ pīḍyate 'ti ca /
bhramo mūrchā rujā dāhaḥ pittena prāṇa āvṛte // 42 //
16.42av vilomo māruto '-svāsthyaṃ 16.42cv bhramo mūrchā rujānāhaḥ
vidagdhe 'nne ca vamanam udāne 'pi bhramādayaḥ /
dāho 'ntar ūrjā-bhraṃśaś ca dāho vyāne ca sarva-gaḥ // 43 //
16.43dv dāho vyāne tu sarva-gaḥ
klamo 'ṅga-ceṣṭā-saṅgaś ca sa-saṃtāpaḥ sa-vedanaḥ /
samāna ūṣmopahatir ati-svedo '-ratiḥ sa-tṛṭ // 44 //
16.44av klamo 'ṅga-ceṣṭā-bhaṅgaś ca
dāhaś ca syād apāne tu male hāridra-varṇa-tā /
rajo-'tivṛttis tāpaś ca yoni-mehana-pāyuṣu // 45 //
16.45cv rajo-'ti-vṛddhis tāpaś ca
śleṣmaṇā tv āvṛte prāṇe sādas tandrā-rucir vamiḥ /
ṣṭhīvanaṃ kṣavathūdgāra-niḥśvāsocchvāsa-saṃgrahaḥ // 46 //
udāne guru-gātra-tvam a-rucir vāk-svara-grahaḥ /
bala-varṇa-praṇāśaś ca vyāne parvāsthi-vāg-grahaḥ // 47 //
16.47dv vyāne pārśvāsthi-vāg-grahaḥ
guru-tāṅgeṣu sarveṣu skhalitaṃ ca gatau bhṛśam /
samāne 'ti-himāṅga-tvam a-svedo manda-vahni-tā // 48 //
apāne sa-kaphaṃ mūtra-śakṛtaḥ syāt pravartanam /
iti dvā-viṃśati-vidhaṃ vāyor āvaraṇaṃ viduḥ // 49 //
16.49av apāne sa-kaphaṃ mūtraṃ 16.49bv śakṛtaḥ syāt pravartanam
prāṇādayas tathānyo-'nyam āvṛṇvanti yathā-kramam /
sarve 'pi viṃśati-vidhaṃ vidyād āvaraṇaṃ ca tat // 50 //
16.50bv āvṛṇvanti yathā-yatham
niḥśvāsocchvāsa-saṃrodhaḥ pratiśyāyaḥ śiro-grahaḥ /
hṛd-rogo mukha-śoṣaś ca prāṇenodāna āvṛte // 51 //
16.51cv hṛd-rogo mukha-rogaś ca
udānenāvṛte prāṇe varṇaujo-bala-saṃkṣayaḥ /
diśānayā ca vibhajet sarvam āvaraṇaṃ bhiṣak // 52 //
sthānāny avekṣya vātānāṃ vṛddhiṃ hāniṃ ca karmaṇām /
prāṇādīnāṃ ca pañcānāṃ miśram āvaraṇaṃ mithaḥ // 53 //
pittādibhir dvā-daśabhir miśrāṇāṃ miśritaiś ca taiḥ /
miśraiḥ pittādibhis tad-van miśraṇābhir aneka-dhā // 54 //
tāratamya-vikalpāc ca yāty āvṛtir a-saṃkhya-tām /
tāṃ lakṣayed avahito yathā-svaṃ lakṣaṇodayāt // 55 //
śanaiḥ śanaiś copaśayād gūḍhām api muhur muhuḥ /
viśeṣāj jīvitaṃ prāṇa udāno balam ucyate // 56 //
syāt tayoḥ pīḍanād dhānir āyuṣaś ca balasya ca /
āvṛtā vāyavo '-jñātā jñātā vā vatsaraṃ sthitāḥ // 57 //
prayatnenāpi duḥ-sādhyā bhaveyur vān-upakramāḥ /
vidradhi-plīha-hṛd-roga-gulmāgni-sadanādayaḥ // 58 //
bhavanty upadravās teṣām āvṛtānām upekṣaṇāt // 58ū̆ab //
vyādhīnāṃ saṃśayaṃ chettum anyato yo '-pramatta-vān /
nidānaṃ satataṃ tena cintanīyaṃ vipaścitā // 58ū̆+1 //
Cikitsāsthāna
āmāśaya-stho hatvāgniṃ sāmo mārgān pidhāya yat /
vidadhāti jvaraṃ doṣas tasmāt kurvīta laṅghanam // 1 //
prāg-rūpeṣu jvarādau vā balaṃ yatnena pālayan /
balādhiṣṭhānam ārogyam ārogyārthaḥ kriyā-kramaḥ // 2 //
1.2dv ārogyārthaṃ kriyā-kramaḥ
laṅghanaiḥ kṣapite doṣe dīpte 'gnau lāghave sati /
svāsthyaṃ kṣut tṛḍ ruciḥ paktir balam ojaś ca jāyate // 3 //
tatrotkṛṣṭe samutkliṣṭe kapha-prāye cale male /
sa-hṛl-lāsa-prasekānna-dveṣa-kāsa-viṣūcike // 4 //
sadyo-bhuktasya saṃjāte jvare sāme viśeṣataḥ /
vamanaṃ vamanārhasya śastaṃ kuryāt tad anya-thā // 5 //
śvāsātīsāra-saṃmoha-hṛd-roga-viṣama-jvarān /
pippalībhir yutān gālān kaliṅgair madhukena vā // 6 //
uṣṇāmbhasā sa-madhunā pibet sa-lavaṇena vā /
paṭola-nimba-karkoṭa-vetra-pattrodakena vā // 7 //
tarpaṇena rasenekṣor madyaiḥ kalpoditāni vā /
vamanāni prayuñjīta bala-kāla-vibhāga-vit // 8 //
kṛte '-kṛte vā vamane jvarī kuryād viśoṣaṇam /
doṣāṇāṃ samudīrṇānāṃ pācanāya śamāya ca // 9 //
doṣeṇa bhasmanevāgnau channe 'nnaṃ na vipacyate /
tasmād ā-doṣa-pacanāj jvaritān upavāsayet // 10 //
1.10av āmena bhasmanevāgnau
tṛṣṇag alpālpam uṣṇāmbu pibed vāta-kapha-jvare /
tat kaphaṃ vilayaṃ nītvā tṛṣṇām āśu nivartayet // 11 //
1.11av tṛṣyann alpālpam uṣṇāmbu
udīrya cāgniṃ srotāṃsi mṛdū-kṛtya viśodhayet /
līna-pittānila-sveda-śakṛn-mūtrānulomanam // 12 //
nidrā-jāḍyā-ruci-haraṃ prāṇānām avalambanam /
viparītam ataḥ śītaṃ doṣa-saṃghāta-vardhanam // 13 //
uṣṇam evaṅ-guṇa-tve 'pi yuñjyān naikānta-pittale /
udrikta-pitte davathu-dāha-mohātisāriṇi // 14 //
viṣa-madyotthite grīṣme kṣata-kṣīṇe 'sra-pittini /
ghana-candana-śuṇṭhy-ambu-parpaṭośīra-sādhitam // 15 //
śītaṃ tebhyo hitaṃ toyaṃ pācanaṃ tṛḍ-jvarāpaham /
ūṣmā pittād ṛte nāsti jvaro nāsty ūṣmaṇā vinā // 16 //
tasmāt pitta-viruddhāni tyajet pittādhike 'dhikam /
snānābhyaṅga-pradehāṃś ca pariśeṣaṃ ca laṅghanam // 17 //
a-jīrṇa iva śūla-ghnaṃ sāme tīvra-ruji jvare /
na pibed auṣadhaṃ tad dhi bhūya evāmam āvahet // 18 //
āmābhibhūta-koṣṭhasya kṣīraṃ viṣam aher iva /
sodarda-pīnasa-śvāse jaṅghā-parvāsthi-śūlini // 19 //
1.19dv jaṅghā-pārśvāsthi-śūlini
vāta-śleṣmātmake svedaḥ praśastaḥ sa pravartayet /
sveda-mūtra-śakṛd-vātān kuryād agneś ca pāṭavam // 20 //
snehoktam ācāra-vidhiṃ sarva-śaś cānupālayet /
laṅghanaṃ svedanaṃ kālo yavāgvas tiktako rasaḥ // 21 //
1.21dv yavāgūs tiktako rasaḥ
malānāṃ pācanāni syur yathāvasthaṃ krameṇa vā /
śuddha-vāta-kṣayāgantu-jīrṇa-jvariṣu laṅghanam // 22 //
neṣyate teṣu hi hitaṃ śamanaṃ yan na karśanam /
tatra sāma-jvarākṛtyā jānīyād a-viśoṣitam // 23 //
1.23bv śamanaṃ yan na karṣaṇam
dvi-vidhopakrama-jñānam avekṣeta ca laṅghane /
yuktaṃ laṅghita-liṅgais tu taṃ peyābhir upācaret // 24 //
yathā-svauṣadha-siddhābhir maṇḍa-pūrvābhir āditaḥ /
ṣaḍ-ahaṃ vā mṛdu-tvaṃ vā jvaro yāvad avāpnuyāt // 25 //
tasyāgnir dīpyate tābhiḥ samidbhir iva pāvakaḥ /
prāg lāja-peyāṃ su-jarāṃ sa-śuṇṭhī-dhānya-pippalīm // 26 //
sa-saindhavāṃ tathāmlārthī tāṃ pibet saha-dāḍimām /
sṛṣṭa-viḍ bahu-pitto vā sa-śuṇṭhī-mākṣikāṃ himām // 27 //
vasti-pārśva-śiraḥ-śūlī vyāghrī-gokṣura-sādhitām /
pṛśniparṇī-balā-bilva-nāgarotpala-dhānyakaiḥ // 28 //
siddhāṃ jvarātisāry amlāṃ peyāṃ dīpana-pācanīm /
hrasvena pañca-mūlena hikkā-ruk-śvāsa-kāsa-vān // 29 //
pañca-mūlena mahatā kaphārto yava-sādhitām /
vibaddha-varcāḥ sa-yavāṃ pippaly-āmalakaiḥ kṛtāṃ // 30 //
1.30dv pippaly-āmalakaiḥ śṛtāṃ
yavāgūṃ sarpiṣā bhṛṣṭāṃ mala-doṣānulomanīm /
cavikā-pippalī-mūla-drākṣāmalaka-nāgaraiḥ // 31 //
koṣṭhe vibaddhe sa-ruji pibet tu parikartini /
kola-vṛkṣāmla-kalaśī-dhāvanī-śrīphalaiḥ kṛtām // 32 //
1.32dv -dhāvanī-śrī-balā-kṛtām
a-sveda-nidras tṛṣṇārtaḥ sitāmalaka-nāgaraiḥ /
sitā-badara-mṛdvīkā-śārivā-musta-candanaiḥ // 33 //
1.33av a-sveda-nidrā-tṛṣṇārtaḥ
tṛṣṇā-chardi-parīdāha-jvara-ghnīṃ kṣaudra-saṃyutām /
kuryāt peyauṣadhair eva rasa-yūṣādikān api // 34 //
1.34av tṛṣṇā-chardi-parīvāra- 1.34av tṛṣṇā-chardi-paro dāha-
madyodbhave madya-nitye pitta-sthāna-gate kaphe /
grīṣme tayor vādhikayos tṛṭ-chardir-dāha-pīḍite // 35 //
1.35dv tṛṭ-chardi-dāha-pīḍite
ūrdhvaṃ pravṛtte rakte ca peyāṃ necchanti teṣu tu /
jvarāpahaiḥ phala-rasair adbhir vā lāja-tarpaṇāt // 36 //
1.36dv adbhir vā lāja-tarpaṇam
pibet sa-śarkarā-kṣaudrān tato jīrṇe tu tarpaṇe /
yavāgvāṃ vaudanaṃ kṣud-vān aśnīyād bhṛṣṭa-taṇḍulam // 37 //
1.37av pibet sa-śarkarā-kṣaudraṃ 1.37bv tato jīrṇe ca tarpaṇe
1.37cv yavāgvām odanaṃ kṣud-vān 1.37cv yavāgvāṃ caudanaṃ kṣud-vān
daka-lāvaṇikair yūṣai rasair vā mudga-lāva-jaiḥ /
ity ayaṃ ṣaḍ-aho neyo balaṃ doṣaṃ ca rakṣatā // 38 //
tataḥ pakveṣu doṣeṣu laṅghanādyaiḥ praśasyate /
kaṣāyo doṣa-śeṣasya pācanaḥ śamano 'tha-vā // 39 //
tiktaḥ pitte viśeṣeṇa prayojyaḥ kaṭukaḥ kaphe /
pitta-śleṣma-hara-tve 'pi kaṣāyaḥ sa na śasyate // 40 //
1.40dv kaṣāyas tu na śasyate
nava-jvare mala-stambhāt kaṣāyo viṣama-jvaram /
kurute '-ruci-hṛl-lāsa-hidhmādhmānādikān api // 41 //
saptāhād auṣadhaṃ ke-cid āhur anye daśāhataḥ /
ke-cil laghv-anna-bhuktasya yojyam āmolbaṇe na tu // 42 //
1.42bv āhuś cānye daśāhataḥ
tīvra-jvara-parītasya doṣa-vegodaye yataḥ /
doṣe 'tha-vāti-nicite tandrā-staimitya-kāriṇi // 43 //
a-pacyamānaṃ bhaiṣajyaṃ bhūyo jvalayati jvaram /
mṛdur jvaro laghur dehaś calitāś ca malā yadā // 44 //
a-cira-jvaritasyāpi bheṣajaṃ yojayet tadā /
mustayā parpaṭaṃ yuktaṃ śuṇṭhyā duḥsparśayāpi vā // 45 //
pākyaṃ śīta-kaṣāyaṃ vā pāṭhośīraṃ sa-vālakam /
pibet tad-vac ca bhūnimba-guḍūcī-musta-nāgaram // 46 //
yathā-yogam ime yojyāḥ kaṣāyā doṣa-pācanāḥ /
jvarā-rocaka-tṛṣṇāsya-vairasyā-pakti-nāśanāḥ // 47 //
kaliṅgakāḥ paṭolasya pattraṃ kaṭuka-rohiṇī // 48ab //
paṭolaṃ śārivā mustā pāṭhā kaṭuka-rohiṇī /
paṭola-nimba-tri-phalā-mṛdvīkā-musta-vatsakāḥ // 49 //
kirātatiktam amṛtā candanaṃ viśva-bheṣajam /
dhātrī-mustāmṛtā-kṣaudram ardha-śloka-samāpanāḥ // 50 //
pañcaite saṃtatādīnāṃ pañcānāṃ śamanā matāḥ /
durālabhāmṛtā-mustā-nāgaraṃ vāta-je jvare // 51 //
atha-vā pippalī-mūla-guḍūcī-viśva-bheṣajam /
kanīyaḥ pañca-mūlaṃ ca pitte śakrayavā ghanam // 52 //
1.52dv pitte kṣaudra-samanvitāḥ
kaṭukā ceti sa-kṣaudraṃ mustā-parpaṭakaṃ tathā /
sa-dhanvayāsa-bhūnimbaṃ vatsakādyo gaṇaḥ kaphe // 53 //
1.53av kaliṅga-musta-kaṭukā
atha-vā vṛṣa-gāṅgeyī-śṛṅgavera-durālabhāḥ /
rug-vibandhānila-śleṣma-yukte dīpana-pācanam // 54 //
abhayā-pippalī-mūla-śamyāka-kaṭukā-ghanam /
drākṣā-madhūka-madhuka-lodhra-kāśmarya-śārivāḥ // 55 //
mustāmalaka-hrīvera-padma-kesara-padmakam /
mṛṇāla-candanośīra-nīlotpala-parūṣakam // 56 //
phāṇṭo himo vā drākṣādir jātī-kusuma-vāsitaḥ /
yukto madhu-sitā-lājair jayaty anila-pitta-jam // 57 //
jvaraṃ madātyayaṃ chardiṃ mūrchāṃ dāhaṃ śramaṃ bhramam /
ūrdhva-gaṃ rakta-pittaṃ ca pipāsāṃ kāmalām api // 58 //
1.58av jvaraṃ madātyayaṃ chardir
pācayet kaṭukāṃ piṣṭvā karpare 'bhinave śucau /
niṣpīḍito ghṛta-yutas tad-raso jvara-dāha-jit // 59 //
kapha-vāte vacā-tiktā-pāṭhāragvadha-vatsakāḥ /
pippalī-cūrṇa-yukto vā kvāthaś chinnodbhavodbhavaḥ // 60 //
vyāghrī-śuṇṭhy-amṛtā-kvāthaḥ pippalī-cūrṇa-saṃyutaḥ /
vāta-śleṣma-jvara-śvāsa-kāsa-pīnasa-śūla-jit // 61 //
pathyā-kustumburī-mustā-śuṇṭhī-kaṭtṛṇa-parpaṭam /
sa-kaṭphala-vacā-bhārgī-devāhvaṃ madhu-hiṅgu-mat // 62 //
kapha-vāta-jvara-ṣṭhīva-kukṣi-hṛt-pārśva-vedanāḥ /
kaṇṭhāmayāsya-śvayathu-kāsa-śvāsān niyacchati // 63 //
1.63av kapha-vāta-jvare ṣṭheva-
āragvadhādiḥ sa-kṣaudraḥ kapha-pitta-jvaraṃ jayet /
tathā tiktā-vṛṣośīra-trāyantī-tri-phalāmṛtāḥ // 64 //
paṭolātiviṣā-nimba-mūrvā-dhanvayavāsakāḥ /
saṃnipāta-jvare vyāghrī-devadāru-niśā-ghanam // 65 //
paṭola-pattra-nimba-tvak-tri-phalā-kaṭukā-yutam /
nāgaraṃ pauṣkaraṃ mūlaṃ guḍūcī kaṇṭakārikā // 66 //
sa-kāsa-śvāsa-pārśvārtau vāta-śleṣmottare jvare /
madhūka-puṣpa-mṛdvīkā-trāyamāṇā-parūṣakam // 67 //
sośīra-tiktā-tri-phalā-kāśmaryaṃ kalpayed dhimam /
kaṣāyaṃ taṃ piban kāle jvarān sarvān apohati // 68 //
1.68dv jvarān sarvān vyapohati
jāty-āmalaka-mustāni tad-vad dhanvayavāsakam /
baddha-viṭ kaṭukā-drākṣā-trāyantī-tri-phalā-guḍam // 69 //
1.69dv -trāyantī-tri-phalā-guḍān 1.69dv -trāyantī-tri-phalā-guḍāḥ
jīrṇauṣadho 'nnaṃ peyādyam ācarec chleṣma-vān na tu /
peyā kaphaṃ vardhayati paṅkaṃ pāṃsuṣu vṛṣṭi-vat // 70 //
śleṣmābhiṣyaṇṇa-dehānām ataḥ prāg api yojayet /
yūṣān kulattha-caṇaka-kalāyādi-kṛtān laghūn // 71 //
1.71av śleṣmābhiṣava-dehānām 1.71av śleṣmābhispanda-dehānām
rūkṣāṃs tikta-rasopetān hṛdyān ruci-karān paṭūn /
raktādyāḥ śālayo jīrṇāḥ ṣaṣṭikāś ca jvare hitāḥ // 72 //
śleṣmottare vīta-tuṣās tathā vāṭī-kṛtā yavāḥ /
odanas taiḥ sruto dvis triḥ prayoktavyo yathā-yatham // 73 //
doṣa-dūṣyādi-balato jvara-ghna-kvātha-sādhitaḥ /
mudgādyair laghubhir yūṣāḥ kulatthaiś ca jvarāpahāḥ // 74 //
kāravellaka-karkoṭa-bāla-mūlaka-parpaṭaiḥ /
vārtāka-nimba-kusuma-paṭola-phala-pallavaiḥ // 75 //
aty-anta-laghubhir māṃsair jāṅgalaiś ca hitā rasāḥ /
vyāghrī-parūṣa-tarkārī-drākṣāmalaka-dāḍimaiḥ // 76 //
saṃskṛtāḥ pippalī-śuṇṭhī-dhānya-jīraka-saindhavaiḥ /
sitā-madhubhyāṃ prāyeṇa saṃyutā vā kṛtā-kṛtāḥ // 77 //
an-amla-takra-siddhāni rucyāni vyañjanāni ca /
acchāny anala-saṃpannāny anu-pāne 'pi yojayet // 78 //
tāni kvathita-śītaṃ ca vāri madyaṃ ca sātmyataḥ /
sa-jvaraṃ jvara-muktaṃ vā dinānte bhojayel laghu // 79 //
śleṣma-kṣaya-vivṛddhoṣmā bala-vān analas tadā /
yathocite 'tha-vā kāle deśa-sātmyānurodhataḥ // 80 //
prāg alpa-vahnir bhuñjāno na hy a-jīrṇena pīḍyate /
kaṣāya-pāna-pathyānnair daśāha iti laṅghite // 81 //
sarpir dadyāt kaphe mande vāta-pittottare jvare /
pakveṣu doṣeṣv amṛtaṃ tad viṣopamam anya-thā // 82 //
daśāhe syād atīte 'pi jvaropadrava-vṛddhi-kṛt /
laṅghanādi-kramaṃ tatra kuryād ā-kapha-saṃkṣayāt // 83 //
deha-dhātv-a-bala-tvāc ca jvaro jīrṇo 'nuvartate /
rūkṣaṃ hi tejo jvara-kṛt tejasā rūkṣitasya ca // 84 //
vamana-sveda-kālāmbu-kaṣāya-laghu-bhojanaiḥ /
yaḥ syād ati-balo dhātuḥ saha-cārī sadā-gatiḥ // 85 //
tasya saṃśamanaṃ sarpir dīptasyevāmbu veśmanaḥ /
vāta-pitta-jitām agryaṃ saṃskāraṃ cānurudhyate // 86 //
1.86dv saṃskāram anurudhyate
su-tarāṃ tad dhy ato dadyād yathā-svauṣadha-sādhitam /
viparītaṃ jvaroṣmāṇaṃ jayet pittaṃ ca śaityataḥ // 87 //
snehād vātaṃ ghṛtaṃ tulyaṃ yoga-saṃskārataḥ kapham /
pūrve kaṣāyāḥ sa-ghṛtāḥ sarve yojyā yathā-malam // 88 //
tri-phalā-picumanda-tvaṅ-madhukaṃ bṛhatī-dvayam /
sa-masūra-dalaṃ kvāthaḥ sa-ghṛto jvara-kāsa-hā // 89 //
pippalīndrayava-dhāvani-tiktā-śārivāmalaka-tāmalakībhiḥ /
bilva-musta-hima-pālani-sevyair drākṣayātiviṣayā sthirayā ca // 90 //
ghṛtam āśu nihanti sādhitaṃ jvaram agniṃ viṣamaṃ halīmakam /
a-ruciṃ bhṛśa-tāpam aṃsayor vamathuṃ pārśva-śiro-rujaṃ kṣayam // 91 //
1.91bv jvaram ugraṃ viṣamaṃ halīmakam
tailvakaṃ pavana-janmani jvare yojayet trivṛtayā viyojitam /
tiktakaṃ vṛṣa-ghṛtaṃ ca paittike yac ca pālanikayā śṛtaṃ haviḥ // 92 //
viḍaṅga-sauvarcala-cavya-pāṭhā-vyoṣāgni-sindhūdbhava-yāva-śūkaiḥ /
palāṃśakaiḥ kṣīra-samaṃ ghṛtasya prasthaṃ pacej jīrṇa-kapha-jvara-ghnam // 93 //
1.93cv palāṃśikaiḥ kṣīra-samaṃ ghṛtasya
guḍūcyā rasa-kalkābhyāṃ tri-phalāyā vṛṣasya vā /
mṛdvīkāyā balāyāś ca snehāḥ siddhā jvara-cchidaḥ // 94 //
jīrṇe ghṛte ca bhuñjīta mṛdu-māṃsa-rasaudanam /
balaṃ hy alaṃ doṣa-haraṃ paraṃ tac ca bala-pradam // 95 //
1.95bv mṛdu-māṃsa-rasāśanam
kapha-pitta-harā mudga-kāravellādi-jā rasāḥ /
prāyeṇa tasmān na hitā jīrṇe vātottare jvare // 96 //
śūlodāvarta-viṣṭambha-jananā jvara-vardhanāḥ /
na śāmyaty evam api cej jvaraḥ kurvīta śodhanam // 97 //
śodhanārhasya vamanaṃ prāg uktaṃ tasya yojayet /
āmāśaya-gate doṣe balinaḥ pālayan balam // 98 //
pakve tu śithile doṣe jvare vā viṣa-madya-je /
modakaṃ tri-phalā-śyāmā-trivṛt-pippali-kesaraiḥ // 99 //
sa-sitā-madhubhir dadyād vyoṣādyaṃ vā virecanam /
drākṣā-dhātrī-rasaṃ tad-vat sa-drākṣāṃ vā harītakīm // 100 //
lihyād vā traivṛtaṃ cūrṇaṃ saṃyuktaṃ madhu-sarpiṣā // 100.1+1ab //
āragvadhaṃ vā payasā mṛdvīkānāṃ rasena vā /
tri-phalāṃ trāyamāṇāṃ vā payasā jvaritaḥ pibet // 101 //
viriktānāṃ ca saṃsargī maṇḍa-pūrvā yathā-kramam /
cyavamānaṃ jvarotkliṣṭam upekṣeta malaṃ sadā // 102 //
pakvo 'pi hi vikurvīta doṣaḥ koṣṭhe kṛtāspadaḥ /
atipravartamānaṃ vā pācayan saṃgrahaṃ nayet // 103 //
āma-saṃgrahaṇe doṣā doṣopakrama īritāḥ /
pāyayed doṣa-haraṇaṃ mohād āma-jvare tu yaḥ // 104 //
1.104av āma-saṃgrahaṇād doṣo 1.104bv doṣopakrama īritaḥ
prasuptaṃ kṛṣṇa-sarpaṃ sa karāgreṇa parāmṛśet /
jvara-kṣīṇasya na hitaṃ vamanaṃ na virecanam // 105 //
kāmaṃ tu payasā tasya nirūhair vā haren malān /
kṣīrocitasya prakṣīṇa-śleṣmaṇo dāha-tṛḍ-vataḥ // 106 //
kṣīraṃ pittānilārtasya pathyam apy atisāriṇaḥ /
tad vapur laṅghanottaptaṃ pluṣṭaṃ vanam ivāgninā // 107 //
divyāmbu jīvayet tasya jvaraṃ cāśu niyacchati /
saṃskṛtaṃ śītam uṣṇaṃ vā tasmād dhāroṣṇam eva vā // 108 //
1.108dv tad-vad dhāroṣṇam eva vā
vibhajya kāle yuñjīta jvariṇaṃ hanty ato 'nya-thā /
payaḥ sa-śuṇṭhī-kharjūra-mṛdvīkā-śarkarā-ghṛtam // 109 //
śṛta-śītaṃ madhu-yutaṃ tṛḍ-dāha-jvara-nāśanam /
tad-vad drākṣā-balā-yaṣṭī-śārivā-kaṇa-candanaiḥ // 110 //
catur-guṇenāmbhasā vā pippalyā vā śṛtaṃ pibet /
kāsāc chvāsāc chiraḥ-śūlāt pārśva-śūlāc cira-jvarāt // 111 //
mucyate jvaritaḥ pītvā pañca-mūlī-śṛtaṃ payaḥ /
śṛtam eraṇḍa-mūlena bāla-bilvena vā jvarāt // 112 //
dhāroṣṇaṃ vā payaḥ pītvā vibaddhānila-varcasaḥ /
sa-rakta-picchātisṛteḥ sa-tṛṭ-śūla-pravāhikāt // 113 //
siddhaṃ śuṇṭhī-balā-vyāghrī-gokaṇṭaka-guḍaiḥ payaḥ /
śopha-mūtra-śakṛd-vāta-vibandha-jvara-kāsa-jit // 114 //
vṛścīva-bilva-varṣābhū-sādhitaṃ jvara-śopha-nut /
śiṃśipā-sāra-siddhaṃ ca kṣīram āśu jvarāpaham // 115 //
1.115cv śiṃśipā-sāra-siddhaṃ vā
nirūhas tu balaṃ vahniṃ vi-jvara-tvaṃ mudaṃ rucim /
doṣe yuktaḥ karoty āśu pakve pakvāśayaṃ gate // 116 //
pittaṃ vā kapha-pittaṃ vā pakvāśaya-gataṃ haret /
sraṃsanaṃ trīn api malān vastiḥ pakvāśayāśrayān // 117 //
1.117dv vastiḥ pakvāśayāśritān
prakṣīṇa-kapha-pittasya trika-pṛṣṭha-kaṭī-grahe /
dīptāgner baddha-śakṛtaḥ prayuñjītānuvāsanam // 118 //
paṭola-nimba-cchadana-kaṭukā-caturaṅgulaiḥ /
sthirā-balā-gokṣuraka-madanośīra-vālakaiḥ // 119 //
payasy ardhodake kvāthaṃ kṣīra-śeṣaṃ vimiśritam /
kalkitair musta-madana-kṛṣṇā-madhuka-vatsakaiḥ // 120 //
vastiṃ madhu-ghṛtābhyāṃ ca pīḍayej jvara-nāśanam /
catasraḥ parṇinīr yaṣṭī-phalośīra-nṛpadrumān // 121 //
kvāthayet kalkayed yaṣṭī-śatāhvā-phalinī-phalam /
mustaṃ ca vastiḥ sa-guḍa-kṣaudra-sarpir jvarāpahaḥ // 122 //
jīvantīṃ madanaṃ medāṃ pippalīṃ madhukaṃ vacām /
ṛddhiṃ rāsnāṃ balāṃ bilvaṃ śatapuṣpāṃ śatāvarīm // 123 //
piṣṭvā kṣīraṃ jalaṃ sarpis tailaṃ caika-tra sādhitam /
jvare 'nuvāsanaṃ dadyād yathā-snehaṃ yathā-malam // 124 //
1.124cv jvare 'nuvāsanaṃ dadyāt 1.124dv tathā snehaṃ yathā malam 1.124dv
yathā-doṣaṃ yathā-balam
ye ca siddhiṣu vakṣyante vastayo jvara-nāśanāḥ /
śiro-rug-gaurava-śleṣma-haram indriya-bodhanam // 125 //
jīrṇa-jvare ruci-karaṃ dadyān nasyaṃ virecanam /
snaihikaṃ śūnya-śiraso dāhārte pitta-nāśanam // 126 //
dhūma-gaṇḍūṣa-kavaḍān yathā-doṣaṃ ca kalpayet /
pratiśyāyāsya-vairasya-śiraḥ-kaṇṭhāmayāpahān // 127 //
a-rucau mātuluṅgasya kesaraṃ sājya-saindhavam /
dhātrī-drākṣā-sitānāṃ vā kalkam āsyena dhārayet // 128 //
yathopaśaya-saṃsparśān śītoṣṇa-dravya-kalpitān /
abhyaṅgālepa-sekādīñ jvare jīrṇe tvag-āśrite // 129 //
kuryād añjana-dhūmāṃś ca tathaivāgantu-je 'pi tān /
dāhe sahasra-dhautena sarpiṣābhyaṅgam ācaret // 130 //
sūtroktaiś ca gaṇais tais tair madhurāmla-kaṣāyakaiḥ /
dūrvādibhir vā pitta-ghnaiḥ śodhanādi-gaṇoditaiḥ // 131 //
śīta-vīryair hima-sparśaiḥ kvātha-kalkī-kṛtaiḥ pacet /
tailaṃ sa-kṣīram abhyaṅgāt sadyo dāha-jvaropaham // 132 //
śiro gātraṃ ca tair eva nāti-piṣṭaiḥ pralepayet /
tat-kvāthena parīṣekam avagāhaṃ ca yojayet // 133 //
tathāranāla-salila-kṣīra-śukta-ghṛtādibhiḥ /
kapittha-mātuluṅgāmla-vidārī-lodhra-dāḍimaiḥ // 134 //
badarī-pallavotthena phenenāriṣṭakasya vā /
lipte 'ṅge dāha-ruṅ-mohāś chardis tṛṣṇā ca śāmyati // 135 //
1.135bv phenenāriṣṭakasya ca 1.135bv phenenāriṣṭa-jena vā
yo varṇitaḥ pitta-haro doṣopakramaṇe kramaḥ /
taṃ ca śīlayataḥ śīghraṃ sa-dāho naśyati jvaraḥ // 136 //
vīryoṣṇair uṣṇa-saṃsparśais tagarāguru-kuṅkumaiḥ /
kuṣṭha-sthauṇeya-śaileya-saralāmaradārubhiḥ // 137 //
nakha-rāsnā-pura-vacā-caṇḍailā-dvaya-corakaiḥ /
pṛthvīkā-śigru-surasā-hiṃsrā-dhyāmaka-sarṣapaiḥ // 138 //
1.138av nakha-rāsnā-mukha-vacā-
daśa-mūlāmṛtairaṇḍa-dvaya-pattūra-rohiṣaiḥ /
tamāla-pattra-bhūtīka-śallakī-dhānya-dīpyakaiḥ // 139 //
1.139cv tamāla-pattra-pūtīka-
miśi-māṣa-kulatthāgni-prakīryā-nākulī-dvayaiḥ /
anyaiś ca tad-vidhair dravyaiḥ śīte tailaṃ jvare pacet // 140 //
kvathitaiḥ kalkitair yuktaiḥ surā-sauvīrakādibhiḥ /
tenābhyañjyāt sukhoṣṇena taiḥ su-piṣṭaiś ca lepayet // 141 //
1.141cv tenābhyajya sukhoṣṇena
kavoṣṇais taiḥ parīṣekam avagāhaṃ ca kalpayet /
kevalair api tad-vac ca śukta-go-mūtra-mastubhiḥ // 142 //
āragvadhādi-vargaṃ ca pānābhyañjana-lepane /
dhūpān aguru-jān yāṃś ca vakṣyante viṣama-jvare // 143 //
1.143cv dhūpān aguru-jān ye ca
agny-an-agni-kṛtān svedān svedi bheṣaja-bhojanan /
garbha-bhū-veśma-śayanaṃ kutha-kambala-rallakān // 144 //
nir-dhūma-dīptair aṅgārair hasantīś ca hasantikāḥ /
madyaṃ sa-try-ūṣaṇaṃ takraṃ kulattha-vrīhi-kodravān // 145 //
saṃśīlayed vepathu-mān yac cānyad api pittalam /
dayitāḥ stana-śālinyaḥ pīnā vibhrama-bhūṣaṇāḥ // 146 //
1.146av bhajec chītārdito yuktyā
yauvanāsava-mattāś ca tam āliṅgeyur aṅganāḥ /
vīta-śītaṃ ca vijñāya tās tato 'panayet punaḥ // 147 //
1.147cv vīta-śītaṃ tu viyatās
vardhanenaika-doṣasya kṣapaṇenocchritasya vā /
kapha-sthānānupūrvyā vā tulya-kakṣāñ jayen malān // 148 //
1.148bv kṣapaṇenocchritasya ca
śamayet pittam evādau jvareṣu samavāyiṣu /
dur-nivāra-taraṃ tad dhi jvarārtānāṃ viśeṣataḥ // 148+1 //
chardi-mūrchā-pipāsādīn a-virodhāñ jvarasya tu // 148+2ab //
saṃnipāta-jvarasyānte karṇa-mūle su-dāruṇaḥ /
śophaḥ saṃjāyate yena kaś-cid eva vimucyate // 149 //
1.149cv śophaḥ saṃjāyate tena 1.149dv kaś-cid eva pramucyate
raktāvasecanaiḥ śīghraṃ sarpiḥ-pānaiś ca taṃ jayet /
pradehaiḥ kapha-pitta-ghnair nāvanaiḥ kavaḍa-grahaiḥ // 150 //
1.150cv pradehaiḥ kapha-vāta-ghnair
śītoṣṇa-snigdha-rūkṣādyair jvaro yasya na śāmyati /
śākhānusārī tasyāśu muñced bāhvoḥ kramāt sirām // 151 //
ayam eva vidhiḥ kāryo viṣame 'pi yathā-yatham /
jvare vibhajya vātādīn yaś cān-antaram ucyate // 152 //
1.152bv viṣame ca yathā-yatham
paṭola-kaṭukā-mustā-prāṇadā-madhukaiḥ kṛtāḥ /
tri-catuḥ-pañca-śaḥ kvāthā viṣama-jvara-nāśanāḥ // 153 //
yojayet tri-phalāṃ pathyāṃ guḍūcīṃ pippalīṃ pṛthak /
tais tair vidhānaiḥ sa-guḍaṃ bhallātakam athāpi vā // 154 //
laṅghanaṃ bṛṃhaṇaṃ vādau jvarāgamana-vāsare /
prātaḥ sa-tailaṃ laśunaṃ prāg-bhaktaṃ vā tathā ghṛtam // 155 //
1.155av laṅghanaṃ bṛṃhaṇaṃ vāpi
jīrṇaṃ tad-vad dadhi payas takraṃ sarpiś ca ṣaṭ-palam /
kalyāṇakaṃ pañca-gavyaṃ tiktākhyaṃ vṛṣa-sādhitam // 156 //
tri-phalā-kola-tarkārī-kvāthe dadhnā śṛtaṃ ghṛtam /
tilvaka-tvak-kṛtāvāpaṃ viṣama-jvara-jit param // 157 //
surāṃ tīkṣṇaṃ ca yan madyaṃ śikhi-tittiri-dakṣa-jam /
māṃsaṃ medyoṣṇa-vīryaṃ ca sahānnena pra-kāmataḥ // 158 //
1.158bv śikhi-tittiri-kukkuṭāt 1.158cv māṃsaṃ madhyoṣṇa-vīryaṃ ca
1.158cv māṃsaṃ medhyoṣṇa-vīryaṃ ca
sevitvā tad-ahaḥ svapyād atha-vā punar ullikhet /
sarpiṣo mahatīṃ mātrāṃ pītvā vā chardayet punaḥ // 159 //
nīlinīm ajagandhāṃ ca trivṛtāṃ kaṭu-rohiṇīm /
pibej jvarasyāgamane sneha-svedopapāditaḥ // 160 //
manohvā saindhavaṃ kṛṣṇā tailena nayanāñjanam /
yojyaṃ hiṅgu-samā vyāghrī-vasā nasyaṃ sa-saindhavam // 161 //
purāṇa-sarpiḥ siṃhasya vasā tad-vat sa-saindhavā /
palaṅkaṣā nimba-pattraṃ vacā kuṣṭhaṃ harītakī // 162 //
sarṣapāḥ sa-yavāḥ sarpir dhūpo viḍ vā biḍāla-jā /
pura-dhyāma-vacā-sarja-nimbārkāguru-dārubhiḥ // 163 //
dhūpo jvareṣu sarveṣu kāryo 'yam a-parājitaḥ /
dhūpa-nasyāñjanottrāsā ye coktāś citta-vaikṛte // 164 //
1.164bv prayoktavyo '-parājitaḥ 1.164cv dhūpa-nasyāñjana-trāsā
daivāśrayaṃ ca bhaiṣajyaṃ jvarān sarvān vyapohati /
viśeṣād viṣamān prāyas te hy āgantv-anubandha-jāḥ // 165 //
yathā-svaṃ ca sirāṃ vidhyed a-śāntau viṣama-jvare /
kevalānila-vīsarpa-visphoṭābhihata-jvare // 166 //
1.166bv a-śānte viṣama-jvare 1.166dv -visphoṭābhihate jvare
sarpiḥ-pāna-himālepa-seka-māṃsa-rasāśanam /
kuryād yathā-svam uktaṃ ca rakta-mokṣādi sādhanam // 167 //
1.167av sarpiḥ-pānaṃ himālepa- 1.167bv -sekān māṃsa-rasāśanam
grahotthe bhūta-vidyoktaṃ bali-mantrādi sādhanam /
oṣadhi-gandha-je pitta-śamanaṃ viṣa-jid viṣe // 168 //
1.168cv auṣadhi-gandha-je pitta-
iṣṭair arthair mano-jñaiś ca yathā-doṣa-śamena ca /
hitā-hita-vivekaiś ca jvaraṃ krodhādi-jaṃ jayet // 169 //
krodha-jo yāti kāmena śāntiṃ krodhena kāma-jaḥ /
bhaya-śokodbhavau tābhyāṃ bhī-śokābhyāṃ tathetarau // 170 //
śāpātharvaṇa-mantrotthe vidhir daiva-vyapāśrayaḥ /
te jvarāḥ kevalāḥ pūrvaṃ vyāpyante 'n-antaram malaiḥ // 171 //
tasmād doṣānusāreṇa teṣv āhārādi kalpayet /
na hi jvaro 'nubadhnāti mārutādyair vinā kṛtaḥ // 172 //
jvara-kāla-smṛtiṃ cāsya hāribhir viṣayair haret /
karuṇārdraṃ manaḥ śuddhaṃ sarva-jvara-vināśanam // 173 //
1.173dv sarva-jvara-vimokṣaṇam
tyajed ā-bala-lābhāc ca vyāyāma-snāna-maithunam /
gurv-a-sātmya-vidāhy annaṃ yac cānyaj jvara-kāraṇam // 174 //
na vi-jvaro 'pi sahasā sarvānnīno bhavet tathā /
nivṛtto 'pi jvaraḥ śīghraṃ vyāpādayati dur-balam // 175 //
1.175bv sarvānnīno bhavet tadā 1.175cv nivṛtto hi jvaraḥ śīghraṃ
sadyaḥ prāṇa-haro yasmāt tasmāt tasya viśeṣataḥ /
tasyāṃ tasyām avasthāyāṃ tat tat kuryād bhiṣag-jitam // 176 //
1.176dv tat tat kuryāc cikitsitam
oṣadhayo maṇayaś ca su-mantrāḥ sādhu-guru-dvi-ja-daivata-pūjāḥ /
prīti-karā manaso viṣayāś ca ghnanty api viṣṇu-kṛtaṃ jvaram ugram // 177 //
1.177av auṣadhayo maṇayaś ca su-mantrāḥ
Cikitsāsthāna
ūrdhva-gaṃ balino '-vegam eka-doṣānugaṃ navam /
rakta-pittaṃ sukhe kāle sādhayen nir-upadravam // 1 //
adho-gaṃ yāpayed raktaṃ yac ca doṣa-dvayānugam /
śāntaṃ śāntaṃ punaḥ kupyan mārgān mārgāntaraṃ ca yat // 2 //
ati-pravṛttaṃ mandāgnes tri-doṣaṃ dvi-pathaṃ tyajet /
jñātvā nidānam ayanaṃ malāv anu-balau balam // 3 //
deśa-kālādy-avasthāṃ ca rakta-pitte prayojayet /
laṅghanaṃ bṛṃhaṇaṃ vādau śodhanaṃ śamanaṃ tathā // 4 //
2.4cv laṅghanaṃ bṛṃhaṇaṃ cādau
saṃtarpaṇotthaṃ balino bahu-doṣasya sādhayet /
ūrdhva-bhāgaṃ virekeṇa vamanena tv adho-gatam // 5 //
2.5dv vamanena tv adho-gamam
śamanair bṛṃhaṇaiś cānyal laṅghya-bṛṃhyān avekṣya ca /
ūrdhvaṃ pravṛtte śamanau rasau tikta-kaṣāyakau // 6 //
2.6bv laṅghya-bṛṃhyān apekṣya ca
upavāsaś ca niḥ-śuṇṭhī-ṣaḍ-aṅgodaka-pāyinaḥ /
adho-ge rakta-pitte tu bṛṃhaṇo madhuro rasaḥ // 7 //
ūrdhva-ge tarpaṇaṃ yojyaṃ prāk ca peyā tv adho-gate /
aśnato balino '-śuddhaṃ na dhāryaṃ tad dhi roga-kṛt // 8 //
2.8bv peyā pūrvam adho-gate 2.8bv prāk ca peyā tv adho-game 2.8bv vā prāk
peyā tv adho-game
dhārayed anya-thā śīghram agni-vac chīghra-kāri tat /
trivṛc-chyāmā-kaṣāyeṇa kalkena ca sa-śarkaram // 9 //
gala-grahaṃ pūti-nasyaṃ mūrchāyam a-ruciṃ jvaram /
gulmaṃ plīhānam ānāhaṃ kilāsaṃ mūtra-kṛcchra-tām // 9.1+1 //
kuṣṭhāny arśāṃsi vīsarpaṃ varṇa-nāśaṃ bhagandaram /
buddhīndriyoparodhaṃ ca kuryāt stambhitam āditaḥ // 9.1+2 //
sādhayed vidhi-val lehaṃ lihyāt pāṇi-talaṃ tataḥ /
trivṛtā tri-phalā śyāmā pippalī śarkarā madhu // 10 //
modakaḥ saṃnipātordhva-rakta-śopha-jvarāpahaḥ /
trivṛt sama-sitā tad-vat pippalī-pāda-saṃyutā // 11 //
2.11bv -rakta-pitta-jvarāpahaḥ
vamanaṃ phala-saṃyuktaṃ tarpaṇaṃ sa-sitā-madhu /
sa-sitaṃ vā jalaṃ kṣaudra-yuktaṃ vā madhukodakam // 12 //
kṣīraṃ vā rasam ikṣor vā śuddhasyān-antaro vidhiḥ /
yathā-svaṃ mantha-peyādiḥ prayojyo rakṣatā balam // 13 //
mantho jvarokto drākṣādiḥ pitta-ghnair vā phalaiḥ kṛtaḥ /
madhu-kharjūra-mṛdvīkā-parūṣaka-sitāmbhasā // 14 //
mantho vā pañca-sāreṇa sa-ghṛtair lāja-saktubhiḥ /
dāḍimāmalakāmlo vā mandāgny-amlābhilāṣiṇām // 15 //
2.15dv mandāgny-amlābhilāṣiṇaḥ
kamalotpala-kiñjalka-pṛśniparṇī-priyaṅgukāḥ /
uśīraṃ śabaraṃ lodhraṃ śṛṅgaveraṃ ku-candanam // 16 //
hrīveraṃ dhātakī-puṣpaṃ bilva-madhyaṃ durālabhā /
ardhārdhair vihitāḥ peyā vakṣyante pāda-yaugikāḥ // 17 //
2.17cv ardharcair vihitāḥ peyā 2.17cv ardhārdha-vihitāḥ peyā
bhūnimba-sevya-jaladā masūrāḥ pṛśniparṇy api /
vidārigandhā mudgāś ca balā sarpir hareṇukāḥ // 18 //
2.18dv balā sarpiḥ priyaṅgukāḥ
jāṅgalāni ca māṃsāni śīta-vīryāṇi sādhayet /
pṛthak pṛthag jale teṣāṃ yavāgūḥ kalpayed rase // 19 //
śītāḥ sa-śarkarā-kṣaudrās tad-van māṃsa-rasān api /
īṣad-amlān an-amlān vā ghṛta-bhṛṣṭān sa-śarkarān // 20 //
śūka-śimbī-bhavaṃ dhānyaṃ rakte śākaṃ ca śasyate /
anna-sva-rūpa-vijñāne yad uktaṃ laghu-śītalam // 21 //
pūrvoktam ambu pānīyaṃ pañca-mūlena vā śṛtam /
laghunā śṛta-śītaṃ vā madhv-ambho vā phalāmbu vā // 22 //
śaśaḥ sa-vāstukaḥ śasto vibandhe tittiriḥ punaḥ /
udumbarasya niryūhe sādhito mārute 'dhike // 23 //
plakṣasya barhiṇas tad-van nyagrodhasya ca kukkuṭaḥ /
yat kiñ-cid rakta-pittasya nidānaṃ tac ca varjayet // 24 //
vāsā-rasena phalinī-mṛl-lodhrāñjana-mākṣikam /
pittāsṛk śamayet pītaṃ niryāso vāṭarūṣakāt // 25 //
śarkarā-madhu-saṃyuktaḥ kevalo vā śṛto 'pi vā /
vṛṣaḥ sadyo jayaty asraṃ sa hy asya param auṣadham // 26 //
paṭola-mālatī-nimba-candana-dvaya-padmakam /
lodhro vṛṣas taṇḍulīyaḥ kṛṣṇā mṛn madayantikā // 27 //
2.27av paṭolāmalakī-nimba-
śatāvarī gopakanyā kākolyau madhuyaṣṭikā /
rakta-pitta-harāḥ kvāthās trayaḥ sa-madhu-śarkarāḥ // 28 //
palāśa-valka-kvātho vā su-śītaḥ śarkarānvitaḥ /
lihyād vā madhu-sarpirbhyāṃ gavāśva-śakṛto rasam // 29 //
2.29cv pibed vā madhu-sarpirbhyāṃ
sa-kṣaudraṃ grathite rakte lihyāt pārāvatāc chakṛt /
ati-niḥsruta-raktaś ca kṣaudreṇa rudhiraṃ pibet // 30 //
2.30bv lihyāt pārāvataṃ śakṛt 2.30cv ati-niḥsṛta-raktaś ca
2.30cv ati-niḥsṛta-rakto vā 2.30cv ati-niḥsruta-rakto vā
jāṅgalaṃ bhakṣayed vājam āmaṃ pitta-yutaṃ yakṛt /
candanośīra-jalada-lāja-mudga-kaṇā-yavaiḥ // 31 //
balā-jale paryuṣitaiḥ kaṣāyo rakta-pitta-hā /
prasādaś candanāmbho-ja-sevya-mṛd-bhṛṣṭa-loṣṭa-jaḥ // 32 //
su-śītaḥ sa-sitā-kṣaudraḥ śoṇitāti-pravṛtti-jit /
āpothya vā nave kumbhe plāvayed ikṣu-gaṇḍikāḥ // 33 //
sthitaṃ tad guptam ākāśe rātriṃ prātaḥ srutaṃ jalam /
madhu-mad vikacāmbho-ja-kṛtottaṃsaṃ ca tad-guṇam // 34 //
ye ca pitta-jvare coktāḥ kaṣāyās tāṃś ca yojayet /
kaṣāyair vividhair ebhir dīpte 'gnau vijite kaphe // 35 //
rakta-pittaṃ na cec chāmyet tatra vātolbaṇe payaḥ /
yuñjyāc chāgaṃ śṛtaṃ tad-vad gavyaṃ pañca-guṇe 'mbhasi // 36 //
pañca-mūlena laghunā śṛtaṃ vā sa-sitā-madhu /
jīvakarṣabhaka-drākṣā-balā-gokṣura-nāgaraiḥ // 37 //
pṛthak pṛthak śṛtaṃ kṣīraṃ sa-ghṛtaṃ sitayātha-vā /
gokaṇṭakābhīru-śṛtaṃ parṇinībhis tathā payaḥ // 38 //
hanty āśu raktaṃ sa-rujaṃ viśeṣān mūtra-mārga-gam /
viṇ-mārga-ge viśeṣeṇa hitaṃ moca-rasena tu // 39 //
vaṭa-prarohair śuṅgair vā śuṇṭhy-udīcyotpalair api /
raktātīsāra-dur-nāma-cikitsāṃ cātra kalpayet // 40 //
2.40av vaṭa-prarohair śṛṅgair vā
pītvā kaṣāyān payasā bhuñjīta payasaiva ca /
kaṣāya-yogair ebhir vā vipakvaṃ pāyayed ghṛtam // 41 //
sa-mūla-mastakaṃ kṣuṇṇaṃ vṛṣam aṣṭa-guṇe 'mbhasi /
paktvāṣṭāṃśāvaśeṣeṇa ghṛtaṃ tena vipācayet // 42 //
tat-puṣpa-garbhaṃ tac chītaṃ sa-kṣaudraṃ pitta-śoṇitam /
pitta-gulma-jvara-śvāsa-kāsa-hṛd-roga-kāmalāḥ // 43 //
timira-bhrama-vīsarpa-svara-sādāṃś ca nāśayet /
palāśa-vṛnta-sva-rase tad-garbhaṃ ca ghṛtaṃ pacet // 44 //
sa-kṣaudraṃ tac ca rakta-ghnaṃ tathaiva trāyamāṇayā /
rakte sa-picche sa-kaphe grathite kaṇṭha-mārga-ge // 45 //
lihyān mākṣika-sarpirbhyāṃ kṣāram utpala-nāla-jam /
pṛthak pṛthak tathāmbho-ja-reṇu-śyāmā-madhūka-jam // 46 //
gudāgame viśeṣeṇa śoṇite vastir iṣyate /
ghrāṇa-ge rudhire śuddhe nāvanaṃ cānuṣecayet // 47 //
kaṣāya-yogān pūrvoktān kṣīrekṣv-ādi-rasāplutān /
kṣīrādīn sa-sitāṃs toyaṃ kevalaṃ vā jalaṃ hitaṃ // 48 //
2.48bv kṣīrekṣv-ādi-rasa-plutān
raso dāḍima-puṣpāṇām āmrāsthnaḥ śādvalasya vā /
kalpayec chīta-vargaṃ ca pradehābhyañjanādiṣu // 49 //
2.49bv āmrāsthnaḥ śādvalasya ca
su-sūkṣmā māṣa-piṣṭī ca ghṛta-bhṛṣṭā śivasya ca /
ruṇaddhi mūrdha-lepena nāsā-raktaṃ na saṃśayaḥ // 49.1+1 //
yac ca pitta-jvare proktaṃ bahir antaś ca bheṣajam /
rakta-pitte hitaṃ tac ca kṣata-kṣīṇe hitaṃ ca yat // 50 //
Cikitsāsthāna
kevalānila-jaṃ kāsaṃ snehair ādāv upācaret /
vāta-ghna-siddhaiḥ snigdhaiś ca peyā-yūṣa-rasādibhiḥ // 1 //
lehair dhūmais tathābhyaṅga-sveda-sekāvagāhanaiḥ /
vastibhir baddha-viḍ-vātaṃ sa-pittaṃ tūrdhva-bhaktikaiḥ // 2 //
3.2dv sa-pittaṃ vordhva-bhaktikaiḥ 3.2dv sa-pittaṃ vordhva-bhaktikaiḥ
ghṛtaiḥ kṣīraiś ca sa-kaphaṃ jayet sneha-virecanaiḥ /
guḍūcī-kaṇṭakārībhyāṃ pṛthak triṃśat-palād rase // 3 //
prasthaḥ siddho ghṛtād vāta-kāsa-nud vahni-dīpanaḥ /
kṣāra-rāsnā-vacā-hiṅgu-pāṭhā-yaṣṭy-āhva-dhānyakaiḥ // 4 //
dvi-śāṇaiḥ sarpiṣaḥ prasthaṃ pañca-kola-yutaiḥ pacet /
daśa-mūlasya niryūhe pīto maṇḍānupāyinā // 5 //
sa kāsa-śvāsa-hṛt-pārśva-grahaṇī-roga-gulma-nut /
droṇe 'pāṃ sādhayed rāsnā-daśa-mūla-śatāvarīḥ // 6 //
palonmitā dvi-kuḍavaṃ kulatthaṃ badaraṃ yavaṃ /
tulārdhaṃ cāja-māṃsasya tena sādhyaṃ ghṛtāḍhakam // 7 //
sama-kṣīraṃ palāṃśaiś ca jīvanīyaiḥ samīkṣya tat /
prayuktaṃ vāta-rogeṣu pāna-nāvana-vastibhiḥ // 8 //
pañca-kāsāñ chiraḥ-kampaṃ yoni-vaṅkṣaṇa-vedanām /
sarvāṅgaikāṅga-rogāṃś ca sa-plīhordhvānilāñ jayet // 9 //
vidāry-ādi-gaṇa-kvātha-kalka-siddhaṃ ca kāsa-jit /
aśoka-bīja-kṣavaka-jantughnāñjana-padmakaiḥ // 10 //
sa-viḍaiś ca ghṛtaṃ siddhaṃ tac-cūrṇaṃ vā ghṛta-plutam /
lihyāt payaś cānupibed ājaṃ kāsāti-pīḍitaḥ // 11 //
3.11dv ājaṃ kāsābhipīḍitaḥ 3.11dv ājaṃ kāsādi-pīḍitaḥ
viḍaṅgaṃ nāgaraṃ rāsnā pippalī hiṅgu saindhavam /
bhārgī kṣāraś ca tac cūrṇaṃ pibed vā ghṛta-mātrayā // 12 //
sa-kaphe 'nila-je kāse śvāsa-hidhmā-hatāgniṣu /
durālabhāṃ śṛṅgaveraṃ śaṭhīṃ drākṣāṃ sitopalām // 13 //
3.13dv śuṇṭhīṃ drākṣāṃ sitopalām
lihyāt karkaṭaśṛṅgīṃ ca kāse tailena vāta-je /
duḥsparśāṃ pippalīṃ mustāṃ bhārgīṃ karkaṭakīṃ śaṭhīm // 14 //
purāṇa-guḍa-tailābhyāṃ cūrṇitāny avalehayet /
tad-vat sa-kṛṣṇāṃ śuṇṭhīṃ ca sa-bhārgīṃ tad-vad eva ca // 15 //
pibec ca kṛṣṇāṃ koṣṇena salilena sa-saindhavām /
mastunā sa-sitāṃ śuṇṭhīṃ dadhnā vā kaṇa-reṇukām // 16 //
3.16dv dadhnā vā kaṇa-reṇukam
pibed badara-majjño vā madirā-dadhi-mastubhiḥ /
atha-vā pippalī-kalkaṃ ghṛta-bhṛṣṭaṃ sa-saindhavam // 17 //
3.17av pibed badara-majjāṃ vā
kāsī sa-pīnaso dhūmaṃ snaihikaṃ vidhinā pibet /
hidhmā-śvāsokta-dhūmāṃś ca kṣīra-māṃsa-rasāśanaḥ // 18 //
grāmyānūpaudakaiḥ śāli-yava-godhūma-ṣaṣṭikān /
rasair māṣātmaguptānāṃ yūṣair vā bhojayed dhitān // 19 //
3.19av grāmyānūpodbhavaiḥ śāli-
yavānī-pippalī-bilva-madhya-nāgara-citrakaiḥ /
rāsnājājī-pṛthakparṇī-palāśa-śaṭhi-pauṣkaraiḥ // 20 //
siddhāṃ snigdhāmla-lavaṇāṃ peyām anila-je pibet /
kaṭī-hṛt-pārśva-koṣṭhārti-śvāsa-hidhmā-praṇāśanīm // 21 //
daśa-mūla-rase tad-vat pañca-kola-guḍānvitām /
pibet peyāṃ sama-tilāṃ kṣaireyīṃ vā sa-saindhavām // 22 //
mātsya-kaukkuṭa-vārāhair māṃsair vā sājya-saindhavām /
vāstuko vāyasī-śākaṃ kāsaghnaḥ suniṣaṇṇakaḥ // 23 //
kaṇṭakāryāḥ phalaṃ pattraṃ bālaṃ śuṣkaṃ ca mūlakam /
snehās tailādayo bhakṣyāḥ kṣīrekṣu-rasa-gauḍikāḥ // 24 //
dadhi-mastv-āranālāmla-phalāmbu-madirāḥ pibet /
pitta-kāse tu sa-kaphe vamanaṃ sarpiṣā hitam // 25 //
tathā madana-kāśmarya-madhuka-kvathitair jalaiḥ /
phala-yaṣṭy-āhva-kalkair vā vidārīkṣu-rasāplutaiḥ // 26 //
pitta-kāse tanu-kaphe trivṛtāṃ madhurair yutām /
yuñjyād virekāya yutāṃ ghana-śleṣmaṇi tiktakaiḥ // 27 //
hṛta-doṣo himaṃ svādu snigdhaṃ saṃsarjanaṃ bhajet /
ghane kaphe tu śiśiraṃ rūkṣaṃ tiktopasaṃhitam // 28 //
lehaḥ paitte sitā-dhātrī-kṣaudra-drākṣā-himotpalaiḥ /
sa-ghṛtaḥ sānile hitaḥ sa-kaphe sābda-maricaḥ // 29 //
3.29av lehaḥ pitte sitā-dhātrī-
mṛdvīkārdha-śataṃ triṃśat pippalīḥ śarkarā-palam /
lehayen madhunā gor vā kṣīra-pasya śakṛd-rasam // 30 //
tvag-elā-vyoṣa-mṛdvīkā-pippalī-mūla-pauṣkaraiḥ /
lāja-mustā-śaṭhī-rāsnā-dhātrī-phala-vibhītakaiḥ // 31 //
śarkarā-kṣaudra-sarpirbhir leho hṛd-roga-kāsa-hā /
madhurair jāṅgala-rasair yava-śyāmāka-kodravāḥ // 32 //
mudgādi-yūṣaiḥ śākaiś ca tiktakair mātrayā hitāḥ /
ghana-śleṣmaṇi lehāś ca tiktakā madhu-saṃyutāḥ // 33 //
śālayaḥ syus tanu-kaphe ṣaṣṭikāś ca rasādibhiḥ /
śarkarāmbho 'nu-pānārthaṃ drākṣekṣu-sva-rasāḥ payaḥ // 34 //
kākolī-bṛhatī-medā-dvayaiḥ sa-vṛṣa-nāgaraiḥ /
pitta-kāse rasa-kṣīra-peyā-yūṣān prakalpayet // 35 //
drākṣāṃ kaṇāṃ pañca-mūlaṃ tṛṇākhyaṃ ca pacej jale /
tena kṣīraṃ śṛtaṃ śītaṃ pibet sa-madhu-śarkaram // 36 //
sādhitāṃ tena peyāṃ vā su-śītāṃ madhunānvitām /
śaṭhī-hrīvera-bṛhatī-śarkarā-viśva-bheṣajam // 37 //
piṣṭvā rasaṃ pibet pūtaṃ vastreṇa ghṛta-mūrchitam /
medāṃ vidārīṃ kākolīṃ svayaṅguptā-phalaṃ balām // 38 //
śarkarāṃ jīvakaṃ mudga-māṣaparṇyau durālabhām /
kalkī-kṛtya pacet sarpiḥ kṣīreṇāṣṭa-guṇena tat // 39 //
pāna-bhojana-leheṣu prayuktaṃ pitta-kāsa-jit /
lihyād vā cūrṇam eteṣāṃ kaṣāyam atha-vā pibet // 40 //
kapha-kāsī pibed ādau surakāṣṭhāt pradīpitāt /
snehaṃ parisrutaṃ vyoṣa-yava-kṣārāvacūrṇitam // 41 //
3.41av kapha-kāse pibed ādau
snigdhaṃ virecayed ūrdhvam adho mūrdhni ca yuktitaḥ /
tīkṣṇair virekair balinaṃ saṃsargīṃ cāsya yojayet // 42 //
yava-mudga-kulatthānnair uṣṇa-rūkṣaiḥ kaṭūtkaṭaiḥ /
kāsamardaka-vārtāka-vyāghrī-kṣāra-kaṇānvitaiḥ // 43 //
dhānva-baila-rasaiḥ snehais tila-sarṣapa-nimba-jaiḥ /
daśa-mūlāmbu gharmāmbu madyaṃ madhv-ambu vā pibet // 44 //
3.44av dhānva-baila-rasair lehais 3.44bv tila-sarṣapa-bilva-jaiḥ
mūlaiḥ pauṣkara-śamyāka-paṭolaiḥ saṃsthitaṃ niśām /
pibed vāri saha-kṣaudraṃ kāleṣv annasya vā triṣu // 45 //
3.45bv -paṭolair anvitaṃ niśām
pippalī pippalī-mūlaṃ śṛṅgaveraṃ vibhītakam /
śikhi-kukkuṭa-picchānāṃ maṣī kṣāro yavodbhavaḥ // 46 //
viśālā pippalī-mūlaṃ trivṛtā ca madhu-dravāḥ /
kapha-kāsa-harā lehās trayaḥ ślokārdha-yojitāḥ // 47 //
madhunā maricaṃ lihyān madhunaiva ca joṅgakam /
pṛthag rasāṃś ca madhunā vyāghrī-vārtāka-bhṛṅga-jān // 48 //
kāsaghnasyāśva-śakṛtaḥ surasasyāsitasya ca /
devadāru-śaṭhī-rāsnā-karkaṭākhyā-durālabhāḥ // 49 //
3.49bv surasasyāsitasya vā
pippalī nāgaraṃ mustaṃ pathyā dhātrī sitopalā /
lājāḥ sitopalā sarpiḥ śṛṅgī dhātrī-phalodbhavā // 50 //
3.50dv śṛṅgī dhātrī-phalād rajaḥ
madhu-taila-yutā lehās trayo vātānuge kaphe /
dve pale dāḍimād aṣṭau guḍād vyoṣāt pala-trayam // 51 //
rocanaṃ dīpanaṃ svaryaṃ pīnasa-śvāsa-kāsa-jit /
guḍa-kṣāroṣaṇa-kaṇā-dāḍimaṃ śvāsa-kāsa-jit // 52 //
3.52dv -dāḍimāc chvāsa-kāsa-jit
kramāt pala-dvayārdhākṣa-karṣārdhākṣa-palonmitam /
pibej jvaroktaṃ pathyādi sa-śṛṅgīkaṃ ca pācanam // 53 //
3.53bv -karṣākṣārdha-palonmitam
atha-vā dīpyaka-trivṛd-viśālā-ghana-pauṣkaram /
sa-kaṇaṃ kvathitaṃ mūtre kapha-kāsī jale 'pi vā // 54 //
taila-bhṛṣṭaṃ ca vaidehī-kalkākṣaṃ sa-sitopalam /
pāyayet kapha-kāsa-ghnaṃ kulattha-salilāplutam // 55 //
daśa-mūlāḍhake prasthaṃ ghṛtasyākṣa-samaiḥ pacet /
puṣkarāhva-śaṭhī-bilva-surasā-vyoṣa-hiṅgubhiḥ // 56 //
3.56cv puṣkarākhya-śaṭhī-bilva-
peyānu-pānaṃ tat sarva-vāta-śleṣmāmayāpaham /
nirguṇḍī-pattra-niryāsa-sādhitaṃ kāsa-jid ghṛtam // 57 //
ghṛtaṃ rase viḍaṅgānāṃ vyoṣa-garbhaṃ ca sādhitam // 57ū̆ab //
punarnava-śivātikā-sarala-kāsamardāmṛtā- // 58a //
paṭola-bṛhatī-phaṇijjaka-rasaiḥ payaḥ-saṃyutaiḥ // 58b //
ghṛtaṃ tri-kaṭunā ca siddham upayujya saṃjāyate // 58c //
na kāsa-viṣama-jvara-kṣaya-gudāṅkurebhyo bhayam // 58d //
sa-mūla-phala-pattrāyāḥ kaṇṭakāryā rasāḍhake // 59ab //
3.59av sa-mūla-phala-śākhāyāḥ
ghṛta-prasthaṃ balā-vyoṣa-viḍaṅga-śaṭhi-dāḍimaiḥ /
sauvarcala-yava-kṣāra-mūlāmalaka-pauṣkaraiḥ // 60 //
vṛścīva-bṛhatī-pathyā-yavānī-citrakarddhibhiḥ /
mṛdvīkā-cavya-varṣābhū-durālabhāmla-vetasaiḥ // 61 //
śṛṅgī-tāmalakī-bhārgī-rāsnā-gokṣurakaiḥ pacet /
kalkais tat sarva-kāseṣu śvāsa-hidhmāsu ceṣyate // 62 //
kaṇṭakārī-ghṛtaṃ caitat kapha-vyādhi-vināśanam /
paced vyāghrī-tulāṃ kṣuṇṇāṃ vahe 'pām āḍhaka-sthite // 63 //
kṣipet pūte tu saṃcūrṇya vyoṣa-rāsnāmṛtāgnikān /
śṛṅgī-bhārgī-ghana-granthi-dhanvayāsān palārdhakān // 64 //
3.64av kṣipet pūte ca saṃcūrṇya
sarpiṣaḥ ṣo-ḍaśa-palaṃ catvāriṃśat palāni ca /
matsyaṇḍikāyāḥ śuddhāyāḥ punaś ca tad adhiśrayet // 65 //
darvī-lepini śīte ca pṛthag dvi-kuḍavaṃ kṣipet /
pippalīnāṃ tavakṣīryā mākṣikasyā-navasya ca // 66 //
3.66cv pippalīnāṃ tukākṣīryā
leho 'yaṃ gulma-hṛd-roga-dur-nāma-śvāsa-kāsa-jit /
śamanaṃ ca pibed dhūmaṃ śodhanaṃ bahale kaphe // 67 //
3.67dv śodhanaṃ bahule kaphe
manaḥśilāla-madhuka-māṃsī-musteṅgudī-tvacaḥ /
dhūmaṃ kāsa-ghna-vidhinā pītvā kṣīraṃ pibed anu // 68 //
niṣṭhyūtānte guḍa-yutaṃ koṣṇaṃ dhūmo nihanti saḥ /
vāta-śleṣmottarān kāsān a-cireṇa ciran-tanān // 69 //
tamakaḥ kapha-kāse tu syāc cet pittānubandha-jaḥ /
pitta-kāsa-kriyāṃ tatra yathāvasthaṃ prayojayet // 70 //
kaphānubandhe pavane kuryāt kapha-harāṃ kriyām /
pittānubandhayor vāta-kaphayoḥ pitta-nāśinīm // 71 //
vāta-śleṣmātmake śuṣke snigdham ārdre virūkṣaṇam /
kāse karma sa-pitte tu kapha-je tikta-saṃyutam // 72 //
3.72bv snigdhaṃ cārdre virūkṣaṇam
urasy antaḥ-kṣate sadyo lākṣāṃ kṣaudra-yutāṃ pibet /
kṣīreṇa śālīn jīrṇe 'dyāt kṣīreṇaiva sa-śarkarān // 73 //
pārśva-vasti-sa-ruk cālpa-pittāgnis tāṃ surā-yutām /
bhinna-viṭkaḥ sa-mustātiviṣā-pāṭhāṃ sa-vatsakām // 74 //
lākṣāṃ sarpir madhūcchiṣṭaṃ jīvanīyaṃ gaṇaṃ sitām /
tvakkṣīrīṃ samitaṃ kṣīre paktvā dīptānalaḥ pibet // 75 //
3.75cv tvakkṣīrīṃ saṃmitaṃ kṣīre
ikṣvārikā-bisa-granthi-padma-kesara-candanaiḥ /
śṛtaṃ payo madhu-yutaṃ saṃdhānārthaṃ pibet kṣatī // 76 //
yavānāṃ cūrṇam āmānāṃ kṣīre siddhaṃ ghṛtānvitam /
jvara-dāhe sitā-kṣaudra-saktūn vā payasā pibet // 77 //
3.77bv kṣīra-siddhaṃ ghṛtānvitam
kāsa-vāṃs tu pibet sarpir madhurauṣadha-sādhitam /
guḍodakaṃ vā kvathitaṃ sa-kṣaudra-maricaṃ hitam // 78 //
3.78av kāsa-vāṃś ca pibet sarpir
cūrṇam āmalakānāṃ vā kṣīre pakvaṃ ghṛtānvitam /
rasāyana-vidhānena pippalīr vā prayojayet // 79 //
3.79bv kṣīra-pakvaṃ ghṛtānvitam
kāsī parvāsthi-śūlī ca lihyāt sa-ghṛta-mākṣikāḥ /
madhūka-madhuka-drākṣā-tvakkṣīrī-pippalī-balāḥ // 80 //
3.80bv lihyāt sa-ghṛta-mākṣikān 3.80dv -tvakkṣīrī-pippalī-balān
tri-jātam ardha-karṣāṃśaṃ pippaly-ardha-palaṃ sitā /
drākṣā madhūkaṃ kharjūraṃ palāśaṃ ślakṣṇa-cūrṇitam // 81 //
madhunā guṭikā ghnanti tā vṛṣyāḥ pitta-śoṇitam /
kāsa-śvāsā-ruci-cchardi-mūrchā-hidhmā-mada-bhramān // 82 //
3.82dv -mūrchā-hidhmā-vami-bhramān
kṣata-kṣaya-svara-bhraṃśa-plīha-śoṣāḍhya-mārutān /
rakta-niṣṭhīva-hṛt-pārśva-ruk-pipāsā-jvarān api // 83 //
3.83bv -plīha-śophāḍhya-mārutān
varṣābhū-śarkarā-rakta-śāli-taṇḍula-jaṃ rajaḥ /
rakta-ṣṭhīvī pibet siddhaṃ drākṣā-rasa-payo-ghṛtaiḥ // 84 //
madhūka-madhuka-kṣīra-siddhaṃ vā taṇḍulīyakam /
yathā-svaṃ mārga-visṛte rakte kuryāc ca bheṣajam // 85 //
mūḍha-vātas tv ajā-medaḥ surā-bhṛṣṭaṃ sa-saindhavam /
kṣāmaḥ kṣīṇaḥ kṣatorasko manda-nidro 'gni-dīpti-mān // 86 //
śṛta-kṣīra-sareṇādyāt sa-ghṛta-kṣaudra-śarkaram /
śarkarā-yava-godhūmaṃ jīvakarṣabhakau madhu // 87 //
3.87cv śarkarāṃ yava-godhūmaṃ
śṛta-kṣīrānu-pānaṃ vā lihyāt kṣīṇaḥ kṣataḥ kṛśaḥ /
kravyāt-piśita-niryūhaṃ ghṛta-bhṛṣṭaṃ pibec ca saḥ // 88 //
pippalī-kṣaudra-saṃyuktaṃ māṃsa-śoṇita-vardhanam /
nyagrodhodumbarāśvattha-plakṣa-śāla-priyaṅgubhiḥ // 89 //
tāla-mastaka-jambū-tvak-priyālaiś ca sa-padmakaiḥ /
sāśvakarṇaiḥ śṛtāt kṣīrād adyāj jātena sarpiṣā // 90 //
śāly-odanaṃ kṣatoraskaḥ kṣīṇa-śukra-balendriyaḥ /
vāta-pittārdite 'bhyaṅgo gātra-bhede ghṛtair mataḥ // 91 //
tailaiś cānila-roga-ghnaiḥ pīḍite mātariśvanā /
hṛt-pārśvārtiṣu pānaṃ syāj jīvanīyasya sarpiṣaḥ // 92 //
3.92cv hṛta-pārśvārtau tu pānaṃ syāj
kuryād vā vāta-roga-ghnaṃ pitta-raktā-virodhi yat /
yaṣṭy-āhva-nāgabalayoḥ kvāthe kṣīra-same ghṛtam // 93 //
payasyā-pippalī-vāṃśī-kalkaiḥ siddhaṃ kṣate hitam /
jīvanīyo gaṇaḥ śuṇṭhī varī vīrā punarnavā // 94 //
balā-bhārgī-svaguptarddhi-śaṭhī-tāmalakī-kaṇāḥ /
śṛṅgāṭakaṃ payasyā ca pañca-mūlaṃ ca yal laghu // 95 //
drākṣākṣoṭādi ca phalaṃ madhura-snigdha-bṛṃhaṇam /
taiḥ pacet sarpiṣaḥ prasthaṃ karṣāṃśaiḥ ślakṣṇa-kalkitaiḥ // 96 //
kṣīra-dhātrī-vidārīkṣu-cchāga-māṃsa-rasānvitam /
prasthārdhaṃ madhunaḥ śīte śarkarārdha-tulā-rajaḥ // 97 //
palārdhakaṃ ca marica-tvag-elā-pattra-kesaram /
vinīya prasṛtaṃ tasmāl lihyān mātrāṃ yathā-balam // 98 //
3.98dv lihyān mātrāṃ yathānalam
amṛta-prāśam ity etan narāṇām amṛtaṃ ghṛtam /
sudhāmṛta-rasaṃ prāśyaṃ kṣīra-māṃsa-rasāśinā // 99 //
naṣṭa-śukra-kṣata-kṣīṇa-dur-bala-vyādhi-karśitān /
strī-prasaktān kṛśān varṇa-svara-hīnāṃś ca bṛṃhayet // 100 //
3.100bv -dur-bala-vyādhi-karṣitān
kāsa-hidhmā-jvara-śvāsa-dāha-tṛṣṇāsra-pitta-nut /
putra-daṃ chardi-mūrchā-hṛd-yoni-mūtrāmayāpaham // 101 //
śvadaṃṣṭrośīra-mañjiṣṭhā-balā-kāśmarya-kaṭtṛṇam /
darbha-mūlaṃ pṛthakparṇīṃ palāśarṣabhakau sthirām // 102 //
pālikāni pacet teṣāṃ rase kṣīra-catur-guṇe /
kalkaiḥ svaguptā-jīvantī-medarṣabhaka-jīvakaiḥ // 103 //
śatāvary-ṛddhi-mṛdvīkā-śarkarā-śrāvaṇī-bisaiḥ /
prasthaḥ siddho ghṛtād vāta-pitta-hṛd-roga-śūla-nut // 104 //
3.104dv -pitta-hṛd-drava-śūla-nut
mūtra-kṛcchra-pramehārśaḥ-kāsa-śoṣa-kṣayāpahaḥ /
dhanuḥ-strī-madya-bhārādhva-khinnānāṃ bala-māṃsa-daḥ // 105 //
madhukāṣṭa-pala-drākṣā-prastha-kvāthe paced ghṛtam /
pippaly-aṣṭa-pale kalke prasthaṃ siddhe ca śītale // 106 //
pṛthag aṣṭa-palaṃ kṣaudra-śarkarābhyāṃ vimiśrayet /
sama-saktu kṣata-kṣīṇa-rakta-gulmeṣu tad dhitam // 107 //
dhātrī-phala-vidārīkṣu-jīvanīya-rasād ghṛtāt /
gavyājayoś ca payasoḥ prasthaṃ prasthaṃ vipācayet // 108 //
siddha-śīte sitā-kṣaudraṃ dvi-prasthaṃ vinayet tataḥ /
yakṣmāpasmāra-pittāsṛk-kāsa-meha-kṣayāpaham // 109 //
3.109av siddha-pūte sitā-kṣaudraṃ 3.109dv -kāsa-meha-jvarāpaham
vayaḥ-sthāpanam āyuṣyaṃ māṃsa-śukra-bala-pradam /
ghṛtaṃ tu pitte 'bhyadhike lihyād vāte 'dhike pibet // 110 //
3.110dv lihyād vātādhike pibet
līḍhaṃ nirvāpayet pittam alpa-tvād dhanti nānalam /
ākrāmaty anilaṃ pītam ūṣmāṇaṃ niruṇaddhi ca // 111 //
kṣāma-kṣīṇa-kṛśāṅgānām etāny eva ghṛtāni tu /
tvakkṣīrī-śarkarā-lāja-cūrṇaiḥ styānāni yojayet // 112 //
3.112cv tvakkṣīrī-pippalī-lāja- 3.112dv -cūrṇaiḥ pānāni yojayet
sarpir-guḍān sa-madhv-aṃśān kṛtvā dadyāt payo 'nu ca /
reto vīryaṃ balaṃ puṣṭiṃ tair āśu-taram āpnuyāt // 113 //
vīta-tvag-asthi-kūṣmāṇḍa-tulāṃ svinnāṃ punaḥ pacet /
ghaṭṭayan sarpiṣaḥ prasthe kṣaudra-varṇe 'tra ca kṣipet // 114 //
3.114dv kṣaudra-varṇe tu nikṣipet
khaṇḍāc chataṃ kaṇā-śuṇṭhyor dvi-palaṃ jīrakād api /
tri-jāta-dhānya-maricaṃ pṛthag ardha-palāṃśakam // 115 //
avatārita-śīte ca dattvā kṣaudraṃ ghṛtārdhakam /
khajenāmathya ca sthāpyaṃ tan nihanty upayojitam // 116 //
kāsa-hidhmā-jvara-śvāsa-rakta-pitta-kṣata-kṣayān /
uraḥ-saṃdhāna-jananaṃ medhā-smṛti-bala-pradam // 117 //
aśvibhyāṃ vihitaṃ hṛdyaṃ kūṣmāṇḍaka-rasāyanam /
piben nāgabalā-mūlasyārdha-karṣābhivardhitam // 118 //
3.118dv ṃyārdha-karṣādi-vardhitam 3.118dv ṃyārdha-karṣa-vivardhitam
palaṃ kṣīra-yutaṃ māsaṃ kṣīra-vṛttir an-anna-bhuk /
eṣa prayogaḥ puṣṭy-āyur-bala-varṇa-karaḥ param // 119 //
maṇḍūkaparṇyāḥ kalpo 'yaṃ yaṣṭyā viśvauṣadhasya ca /
pāda-śeṣaṃ jala-droṇe pacen nāgabalā-tulām // 120 //
tena kvāthena tulyāṃśaṃ ghṛtaṃ kṣīraṃ ca sādhayet /
palārdhikaiś cātibalā-balā-yaṣṭī-punarnavaiḥ // 121 //
prapauṇḍarīka-kāśmarya-priyāla-kapikacchubhiḥ /
aśvagandhā-sitābhīru-medā-yugma-trikaṇṭakaiḥ // 122 //
kākolī-kṣīra-kākolī-kṣīraśuklā-dvi-jīrakaiḥ /
mṛṇāla-bisa-kharjūra-śṛṅgāṭaka-kaserukaiḥ // 123 //
3.123bv -kṣīraśuklā-dvi-jīvakaiḥ
etan nāgabalā-sarpiḥ pitta-rakta-kṣata-kṣayān /
jayet tṛḍ-bhrama-dāhāṃś ca bala-puṣṭi-karaṃ param // 124 //
varṇyam āyuṣyam ojasyaṃ valī-palita-nāśanam /
upayujya ca ṣaṇ māsān vṛddho 'pi taruṇāyate // 125 //
3.125cv upayujya tu ṣaṇ-māsād
dīpte 'gnau vidhir eṣa syān mande dīpana-pācanaḥ /
yakṣmoktaḥ kṣatināṃ śasto grāhī śakṛti tu drave // 126 //
daśa-mūlaṃ svayaṅguptāṃ śaṅkhapuṣpīṃ śaṭhīṃ balām /
hasti-pippaly-apāmārga-pippalī-mūla-citrakān // 127 //
bhārgīṃ puṣkara-mūlaṃ ca dvi-palāṃśaṃ yavāḍhakam /
harītakī-śataṃ caikaṃ jala-pañcāḍhake pacet // 128 //
3.128bv dvi-palāṃśān yavāḍhakam 3.128dv jale pañcāḍhake pacet
yava-svede kaṣāyaṃ taṃ pūtaṃ tac cābhayā-śatam /
paced guḍa-tulāṃ dattvā kuḍavaṃ ca pṛthag ghṛtāt // 129 //
3.129av yave svinne kaṣāyaṃ taṃ
tailāt sa-pippalī-cūrṇāt siddha-śīte ca mākṣikāt /
lehaṃ dve cābhaye nityam ataḥ khāded rasāyanāt // 130 //
3.130cv lehe dve cābhaye nityam
tad valī-palitaṃ hanyād varṇāyur-bala-vardhanam /
pañca-kāsān kṣayaṃ śvāsaṃ sa-hidhmaṃ viṣama-jvaram // 131 //
meha-gulma-grahaṇy-arśo-hṛd-rogā-ruci-pīnasān /
agastya-vihitaṃ dhanyam idaṃ śreṣṭhaṃ rasāyanam // 132 //
daśa-mūlaṃ balāṃ mūrvāṃ haridre pippalī-dvayam /
pāṭhāśvagandhāpāmārga-svaguptātiviṣāmṛtāḥ // 133 //
3.133bv haridrā-pippalī-dvayam 3.133dv -svaguptātiviṣāmṛtam
bāla-bilvaṃ trivṛd-dantī-mūlaṃ pattraṃ ca citrakāt /
payasyāṃ kuṭajaṃ hiṃsrāṃ puṣpaṃ sāraṃ ca bījakāt // 134 //
boṭa-sthavira-bhallāta-vikaṅkata-śatāvarīḥ /
pūti-karañja-śamyāka-candralekhā-sahācaram // 135 //
3.135dv -candralekhā-sahācarāt
śaubhāñjanaka-nimba-tvag-ikṣuraṃ ca palāṃśakam /
pathyā-sahasraṃ sa-śataṃ yavānāṃ cāḍhaka-dvayam // 136 //
paced aṣṭa-guṇe toye yava-svede 'vatārayet /
pūte kṣipet sa-pathye ca tatra jīrṇa-guḍāt tulām // 137 //
3.137cv pūte kṣipet sa-pathyāṃ ca
tailājya-dhātrī-rasataḥ prasthaṃ prasthaṃ tataḥ punaḥ /
adhiśrayen mṛdāv agnau darvī-lepe 'vatārya ca // 138 //
śīte prastha-dvayaṃ kṣaudrāt pippalī-kuḍavaṃ kṣipet /
cūrṇī-kṛtaṃ tri-jātāc ca tri-palaṃ nikhanet tataḥ // 139 //
dhānye purāṇa-kumbha-sthaṃ māsaṃ khādec ca pūrva-vat /
rasāyanaṃ vasiṣṭhoktam etat pūrva-guṇādhikam // 140 //
svasthānāṃ niṣ-parīhāraṃ sarvartuṣu ca śasyate /
pālikaṃ saindhavaṃ śuṇṭhī dve ca sauvarcalāt pale // 141 //
kuḍavāṃśāni vṛkṣāmlaṃ dāḍimaṃ pattram ārjakāt /
ekaikāṃ maricājājyor dhānyakād dve caturthike // 142 //
3.142bv dāḍimaṃ pattram ārjakam
śarkarāyāḥ palāny atra daśa dve ca pradāpayet /
kṛtvā cūrṇam ato mātrām anna-pāneṣu dāpayet // 143 //
rucyaṃ tad dīpanaṃ balyaṃ pārśvārti-śvāsa-kāsa-jit /
ekāṃ ṣo-ḍaśikāṃ dhānyād dve dve cājāji-dīpyakāt // 144 //
3.144bv pārśvārti-śvāsa-kāsa-nut
tābhyāṃ dāḍima-vṛkṣāmle dvir dviḥ sauvarcalāt palam /
śuṇṭhyāḥ karṣaṃ dadhitthasya madhyāt pañca palāni ca // 145 //
3.145cv śuṇṭhyāḥ karṣaṃ kapitthasya
tac cūrṇaṃ ṣo-ḍaśa-palaiḥ śarkarāyā vimiśrayet /
ṣāḍavo 'yaṃ pradeyaḥ syād anna-pāneṣu pūrva-vat // 146 //
vidhiś ca yakṣma-vihito yathāvasthaṃ kṣate hitaḥ /
nivṛtte kṣata-doṣe tu kaphe vṛddha uraḥ śiraḥ // 147 //
dālyate kāsino yasya sa nā dhūmān pibed imān /
dvi-medā-dvi-balā-yaṣṭī-kalkaiḥ kṣaume su-bhāvite // 148 //
3.148av dālyete kāsino yasya 3.148bv sa dhūmān nā pibed imān
vartiṃ kṛtvā pibed dhūmaṃ jīvanīya-ghṛtānupaḥ /
manaḥśilā-palāśājagandhā-tvakkṣīri-nāgaraiḥ // 149 //
tad-vad evānu-pānaṃ tu śarkarekṣu-guḍodakam /
piṣṭvā manaḥśilāṃ tulyām ārdrayā vaṭa-śuṅgayā // 150 //
sa-sarpiṣkaṃ pibed dhūmaṃ tittiri-pratibhojanam /
kṣaya-je bṛṃhaṇaṃ pūrvaṃ kuryād agneś ca vardhanam // 151 //
3.151bv tittiri-pratibhojitam
bahu-doṣāya sa-snehaṃ mṛdu dadyād virecanam /
śamyākena trivṛtayā mṛdvīkā-rasa-yuktayā // 152 //
tilvakasya kaṣāyeṇa vidārī-sva-rasena ca /
sarpiḥ siddhaṃ pibed yuktyā kṣīṇa-deho viśodhanam // 153 //
pitte kaphe dhātuṣu ca kṣīṇeṣu kṣaya-kāsa-vān /
ghṛtaṃ karkaṭakī-kṣīra-dvi-balā-sādhitaṃ pibet // 154 //
vidārībhiḥ kadambair vā tāla-sasyaiś ca sādhitam /
ghṛtaṃ payaś ca mūtrasya vaivarṇye kṛcchra-nirgame // 155 //
śūne sa-vedane meḍhre pāyau sa-śroṇi-vaṅkṣaṇe /
ghṛta-maṇḍena laghunānuvāsyo miśrakeṇa vā // 156 //
jāṅgalair pratibhuktasya vartakādyā bile-śayāḥ /
krama-śaḥ prasahās tad-vat prayojyāḥ piśitāśinaḥ // 157 //
auṣṇyāt pramāthi-bhāvāc ca srotobhyaś cyāvayanti te /
kaphaṃ śuddhaiś ca taiḥ puṣṭiṃ kuryāt samyag vahan rasaḥ // 158 //
cavikā-tri-phalā-bhārgī-daśa-mūlaiḥ sa-citrakaiḥ /
kulattha-pippalī-mūla-pāṭhā-kola-yavair jale // 159 //
śṛtair nāgara-duḥsparśā-pippalī-śaṭhi-pauṣkaraiḥ /
piṣṭaiḥ karkaṭaśṛṅgyā ca samaiḥ sarpir vipācayet // 160 //
siddhe 'smiṃś cūrṇitau kṣārau dvau pañca lavaṇāni ca /
dattvā yuktyā piben mātrāṃ kṣaya-kāsa-nipīḍitaḥ // 161 //
3.161bv dvau pañca lavaṇāni tu
kāsamardābhayā-mustā-pāṭhā-kaṭphala-nāgaraiḥ /
pippalyā kaṭu-rohiṇyā kāśmaryā surasena ca // 162 //
akṣa-mātrair ghṛta-prasthaṃ kṣīra-drākṣā-rasāḍhake /
pacec choṣa-jvara-plīha-sarva-kāsa-haraṃ śivam // 163 //
vṛṣa-vyāghrī-guḍūcīnāṃ pattra-mūla-phalāṅkurāt /
rasa-kalkair ghṛtaṃ pakvaṃ hanti kāsa-jvarā-rucīḥ // 164 //
dvi-guṇe dāḍima-rase siddhaṃ vā vyoṣa-saṃyutam /
pibed upari bhuktasya yava-kṣāra-yutaṃ naraḥ // 165 //
3.165cv pibed upari bhaktasya 3.165dv yava-kṣāra-ghṛtaṃ naraḥ 3.165dv
yava-kṣāra-yutaṃ ghṛtam
pippalī-guḍa-siddhaṃ vā chāga-kṣīra-yutaṃ ghṛtam /
etāny agni-vivṛddhy-arthaṃ sarpīṃṣi kṣaya-kāsinām // 166 //
syur doṣa-baddha-kaṇṭhoraḥ-srotasāṃ ca viśuddhaye /
prasthonmite yava-kvāthe viṃśatiṃ vijayāḥ pacet // 167 //
svinnā mṛditvā tās tasmin purāṇāt ṣaṭ-palaṃ guḍāt /
pippalyā dvi-palaṃ karṣaṃ manohvāyā rasāñjanāt // 168 //
dattvārdhākṣaṃ paced bhūyaḥ sa lehaḥ śvāsa-kāsa-jit /
śvāvidhāṃ sūcayo dagdhāḥ sa-ghṛta-kṣaudra-śarkarāḥ // 169 //
3.169bv sa lehaḥ śvāsa-kāsa-nut
śvāsa-kāsa-harā barhi-pādau vā madhu-sarpiṣā /
eraṇḍa-pattra-kṣāraṃ vā vyoṣa-taila-guḍānvitam // 170 //
lehayet kṣāram evaṃ vā surasairaṇḍa-pattra-jam /
lihyāt try-ūṣaṇa-cūrṇaṃ vā purāṇa-guḍa-sarpiṣā // 171 //
padmakaṃ tri-phalā vyoṣaṃ viḍaṅgaṃ devadāru ca /
balā rāsnā ca tac-cūrṇaṃ samastaṃ sama-śarkaram // 172 //
3.172dv samasta-sama-śarkaram
khāden madhu-ghṛtābhyāṃ vā lihyāt kāsa-haraṃ param /
tad-van marica-cūrṇaṃ vā sa-ghṛta-kṣaudra-śarkaram // 173 //
3.173cv tad-van marica-cūrṇaṃ ca
pathyā-śuṇṭhī-ghana-guḍair guṭikāṃ dhārayen mukhe /
sarveṣu śvāsa-kāseṣu kevalaṃ vā vibhītakam // 174 //
pattra-kalkaṃ ghṛta-bhṛṣṭaṃ tilvakasya sa-śarkaram /
peyā votkārikā chardi-tṛṭ-kāsāmātisāra-jit // 175 //
3.175cv peyā cotkārikā chardi- 3.175dv -tṛṭ-kāsāmātisāra-nut
kaṇṭakārī-rase siddho kṣīraṃ yūṣān rasān api /
sa-gaurāmalakaḥ sāmlaḥ sarva-kāsa-bhiṣag-jitam // 176 //
vāta-ghnauṣadha-niḥkvāthe kṣīraṃ yūṣān rasān api /
vaiṣkirān prātudān bailān dāpayet kṣaya-kāsine // 177 //
kṣata-kāse ca ye dhūmāḥ sānu-pānā nidarśitāḥ /
kṣaya-kāse 'pi te yojyā vakṣyate yac ca yakṣmaṇi // 178 //
3.178dv vakṣyante ye ca yakṣmaṇi
bṛṃhaṇaṃ dīpanaṃ cāgneḥ srotasāṃ ca viśodhanam /
vyatyāsāt kṣaya-kāsibhyo balyaṃ sarvaṃ praśasyate // 179 //
saṃnipātodbhavo ghoraḥ kṣaya-kāso yatas tataḥ /
yathā-doṣa-balaṃ tasya saṃnipāta-hitaṃ hitam // 180 //
Cikitsāsthāna
śvāsa-hidhmā yatas tulya-hetv-ādyāḥ sādhanaṃ tataḥ /
tulyam eva tad-ārtaṃ ca pūrvaṃ svedair upācaret // 1 //
snigdhair lavaṇa-tailāktaṃ taiḥ kheṣu grathitaḥ kaphaḥ /
su-līno 'pi vilīno 'sya koṣṭhaṃ prāptaḥ su-nirharaḥ // 2 //
srotasāṃ syān mṛdu-tvaṃ ca marutaś cānuloma-tā /
svinnaṃ ca bhojayed annaṃ snigdham ānūpa-jai rasaiḥ // 3 //
4.3bv mārutasyānuloma-tā
dadhy-uttareṇa vā dadyāt tato 'smai vamanaṃ mṛdu /
viśeṣāt kāsa-vamathu-hṛd-graha-svara-sādine // 4 //
pippalī-saindhava-kṣaudra-yuktaṃ vātā-virodhi yat /
nirhṛte sukham āpnoti sa kaphe duṣṭa-vigrahe // 5 //
srotaḥsu ca viśuddheṣu caraty a-vihato 'nilaḥ /
dhmānodāvarta-tamake mātuluṅgāmla-vetasaiḥ // 6 //
hiṅgu-pīlu-viḍair yuktam annaṃ syād anulomanam /
sa-saindhavaṃ phalāmlaṃ vā koṣṇaṃ dadyād virecanam // 7 //
ete hi kapha-saṃruddha-gati-prāṇa-prakopa-jāḥ /
tasmāt tan-mārga-śuddhy-artham ūrdhvādhaḥ śodhanaṃ hitam // 8 //
udīryate bhṛśa-taraṃ mārga-rodhād vahaj jalam /
yathā tathānilas tasya mārgam asmād viśodhayet // 9 //
a-śāntau kṛta-saṃśuddher dhūmair līnaṃ malaṃ haret /
haridrā-pattram eraṇḍa-mūlaṃ lākṣāṃ manaḥśilām // 10 //
4.10dv -mūlaṃ drākṣāṃ manaḥśilām
sa-devadārv alaṃ māṃsīṃ piṣṭvā vartiṃ prakalpayet /
tāṃ ghṛtāktāṃ pibed dhūmaṃ yavān vā ghṛta-saṃyutān // 11 //
madhūcchiṣṭaṃ sarja-rasaṃ ghṛtaṃ vā guru vāguru /
candanaṃ vā tathā śṛṅgaṃ vālān vā snāva vā gavām // 12 //
4.12dv vālān vā snāyu vā gavām
ṛkṣa-godhā-kuraṅgaiṇa-carma-śṛṅga-khurāṇi vā /
gugguluṃ vā manohvāṃ vā śāla-niryāsam eva vā // 13 //
4.13av ṛśya-godhā-kuraṅgaiṇa- 4.13bv -carma-śṛṅga-khurāṇi ca
śallakīṃ gugguluṃ lohaṃ padmakaṃ vā ghṛtāplutam /
avaśyaṃ svedanīyānām a-svedyānām api kṣaṇam // 14 //
4.14bv padmakaṃ vā ghṛta-plutam
svedayet sa-sitā-kṣīra-sukhoṣṇa-sneha-secanaiḥ /
utkārikopanāhaiś ca svedādhyāyokta-bheṣajaiḥ // 15 //
uraḥ kaṇṭhaṃ ca mṛdubhiḥ sāme tv āma-vidhiṃ caret /
ati-yogoddhataṃ vātaṃ dṛṣṭvā pavana-nāśanaiḥ // 16 //
snigdhai rasādyair nāty-uṣṇair abhyaṅgaiś ca śamaṃ nayet /
an-utkliṣṭa-kaphā-svinna-dur-balānāṃ hi śodhanāt // 17 //
vāyur labdhāspado marma saṃśoṣyāśu hared asūn /
kaṣāya-leha-snehādyais teṣāṃ saṃśamayed ataḥ // 18 //
kṣīṇa-kṣatātisārāsṛk-pitta-dāhānubandha-jān /
madhura-snigdha-śītādyair hidhmā-śvāsān upācaret // 19 //
kulattha-daśa-mūlānāṃ kvāthe syur jāṅgalā rasāḥ /
yūṣāś ca śigru-vārtāka-kāsaghna-vṛṣa-mūlakaiḥ // 20 //
pallavair nimba-kulaka-bṛhatī-mātuluṅga-jaiḥ /
vyāghrī-durālabhā-śṛṅgī-bilva-madhya-trikaṇṭakaiḥ // 21 //
sāmṛtāgni-kulatthaiś ca yūṣaḥ syāt kvathitair jale /
tad-vad rāsnā-bṛhaty-ādi-balā-mudgaiḥ sa-citrakaiḥ // 22 //
4.22bv yūṣaḥ syāt kvathitair jalaiḥ
peyā ca citrakājājī-śṛṅgī-sauvarcalaiḥ kṛtā /
daśa-mūlena vā kāsa-śvāsa-hidhmā-rujāpahā // 23 //
daśa-mūla-śaṭhī-rāsnā-bhārgī-bilvarddhi-pauṣkaraiḥ /
kulīraśṛṅgī-capalā-tāmalaky-amṛtauṣadhaiḥ // 24 //
pibet kaṣāyaṃ jīrṇe 'smin peyāṃ tair eva sādhitām /
śāli-ṣaṣṭika-godhūma-yava-mudga-kulattha-bhuk // 25 //
kāsa-hṛd-graha-pārśvārti-hidhmā-śvāsa-praśāntaye /
saktūn vārkāṅkura-kṣīra-bhāvitānāṃ sa-mākṣikān // 26 //
yavānāṃ daśa-mūlādi-niḥkvātha-lulitān pibet /
anne ca yojayet kṣāra-hiṅgv-ājya-viḍa-dāḍimān // 27 //
sa-pauṣkara-śaṭhī-vyoṣa-mātuluṅgāmla-vetasān /
daśa-mūlasya vā kvātham atha-vā devadāruṇaḥ // 28 //
4.28cv daśa-mūlasya niḥkvātham
pibed vā vāruṇī-maṇḍaṃ hidhmā-śvāsī pipāsitaḥ /
pippalī-pippalī-mūla-pathyā-jantughna-citrakaiḥ // 29 //
kalkitair lepite rūḍhe niḥkṣiped ghṛta-bhājane /
takraṃ māsa-sthitaṃ tad dhi dīpanaṃ śvāsa-kāsa-jit // 30 //
pāṭhāṃ madhurasāṃ dāru saralaṃ ca niśi sthitam /
surā-maṇḍe 'lpa-lavaṇaṃ pibet prasṛta-saṃmitam // 31 //
4.31bv saralaṃ niśi saṃsthitam 4.31dv pibet prasṛti-saṃmitam
bhārgī-śuṇṭhyau sukhāmbhobhiḥ kṣāraṃ vā maricānvitam /
sva-kvātha-piṣṭāṃ lulitāṃ bāṣpikāṃ pāyayeta vā // 32 //
sva-rasaḥ saptaparṇasya puṣpāṇāṃ vā śirīṣataḥ /
hidhmā-śvāse madhu-kaṇā-yuktaḥ pitta-kaphānuge // 33 //
utkārikā tugā-kṛṣṇā-madhūlī-ghṛta-nāgaraiḥ /
pittānubandhe yoktavyā pavane tv anubandhini // 34 //
śvāvic-chaśāmiṣa-kaṇā-ghṛta-śalyaka-śoṇitaiḥ /
suvarcalā-rasa-vyoṣa-sarpirbhiḥ sahitaṃ payaḥ // 35 //
anu śāly-odanaṃ peyam vāta-pittānubandhini /
catur-guṇāmbu-siddhaṃ vā chāgaṃ sa-guḍa-nāgaram // 36 //
pippalī-mūla-madhuka-guḍa-go-'śva-śakṛd-rasān /
hidhmābhiṣyanda-kāsa-ghnāō̃ lihyān madhu-ghṛtānvitān // 37 //
go-gajāśva-varāhoṣṭra-khara-meṣāja-viḍ-rasam /
sa-madhv ekaika-śo lihyād bahu-śleṣmātha-vā pibet // 38 //
catuṣ-pāc-carma-romāsthi-khura-śṛṅgodbhavāṃ maṣīm /
tathaiva vājigandhāyā lihyāc chvāsī kapholbaṇaḥ // 39 //
śaṭhī-pauṣkara-dhātrīr vā pauṣkaraṃ vā kaṇānvitam /
gairikāñjana-kṛṣṇā vā sva-rasaṃ vā kapittha-jam // 40 //
rasena vā kapitthasya dhātrī-saindhava-pippalīḥ /
ghṛta-kṣaudreṇa vā pathyā-viḍaṅgoṣaṇa-pippalīḥ // 41 //
kola-lājāmala-drākṣā-pippalī-nāgarāṇi vā /
guḍa-taila-niśā-drākṣā-kaṇā-rāsnoṣaṇāni vā // 42 //
pibed rasāmbu-madyāmlair lehauṣadha-rajāṃsi vā /
jīvantī-musta-surasa-tvag-elā-dvaya-pauṣkaram // 43 //
caṇḍā-tāmalakī-loha-bhārgī-nāgara-vālakam /
karkaṭākhyā-śaṭhī-kṛṣṇā-nāgakesara-corakam // 44 //
upayuktaṃ yathā-kāmaṃ cūrṇaṃ dvi-guṇa-śarkaram /
pārśva-rug-jvara-kāsa-ghnaṃ hidhmā-śvāsa-haraṃ param // 45 //
śaṭhī-tāmalakī-bhārgī-caṇḍā-vālaka-pauṣkaram /
śarkarāṣṭa-guṇaṃ cūrṇaṃ hidhmā-śvāsa-haraṃ param // 46 //
tulyaṃ guḍaṃ nāgaraṃ ca bhakṣayen nāvayeta vā /
laśunasya palāṇḍor vā mūlaṃ gṛñjanakasya vā // 47 //
candanād vā rasaṃ dadyān nārī-kṣīreṇa nāvanam /
stanyena makṣikā-viṣṭhām alaktaka-rasena vā // 48 //
sa-saindhavaṃ ghṛtācchaṃ vā siddhaṃ stanyena vā ghṛtam /
kalkitair madhura-dravyais tat piben nāvayeta vā // 49 //
sakṛd uṣṇaṃ sakṛc chītaṃ vyatyāsāt sa-sitā-madhu /
tad-vat payas tathā siddham adho-bhāgauṣadhair ghṛtam // 50 //
kaṇā-sauvarcala-kṣāra-vayaḥsthā-hiṅgu-corakaiḥ /
sa-kāyasthair ghṛtaṃ mastu-daśa-mūla-rase pacet // 51 //
tat pibej jīvanīyair vā lihyāt sa-madhu sādhitam /
tejovaty abhayā kuṣṭhaṃ pippalī kaṭu-rohiṇī // 52 //
bhūtikaṃ pauṣkaraṃ mūlaṃ palāśaś citrakaḥ śaṭhī /
paṭu-dvayaṃ tāmalakī jīvantī bilva-peśikā // 53 //
vacā pattraṃ ca tālīśaṃ karṣāṃśais tair vipācayet /
hiṅgu-pādair ghṛta-prasthaṃ pītam āśu nihanti tat // 54 //
4.54av vacā pattraṃ ca tālīśāt
śākhānilārśo-grahaṇī-hidhmā-hṛt-pārśva-vedanāḥ /
ardhāṃśena pibet sarpiḥ kṣāreṇa paṭunātha-vā // 55 //
dhānvantaraṃ vṛṣa-ghṛtaṃ dādhikaṃ hapuṣādi vā /
śītāmbu-sekaḥ sahasā trāsa-vikṣepa-bhī-śucaḥ // 56 //
harṣerṣyocchvāsa-rodhāś ca hitaṃ kīṭaiś ca daṃśanam /
yat kiñ-cit kapha-vāta-ghnam uṣṇaṃ vātānulomanam // 57 //
4.57av harṣerṣyocchvāsa-saṃrodhā
tat sevyaṃ prāya-śo yac ca su-tarāṃ mārutāpaham /
sarveṣāṃ bṛṃhaṇe hy alpaḥ śakyaś ca prāya-śo bhavet // 58 //
nāty-arthaṃ śamane 'pāyo bhṛśo '-śakyaś ca karṣaṇe /
śamanair bṛṃhaṇaiś cāto bhūyiṣṭhaṃ tān upācaret // 59 //
4.59bv bhṛśo '-śakyaś ca karśane
kāsa-śvāsa-kṣaya-cchardi-hidhmāś cānyo-'nya-bheṣajaiḥ // 59ū̆ab //
Cikitsāsthāna
balino bahu-doṣasya snigdha-svinnasya śodhanam /
ūrdhvādho yakṣmiṇaḥ kuryāt sa-snehaṃ yan na karśanam // 1 //
5.1dv sa-snehaṃ yan na karṣaṇam
payasā phala-yuktena madhureṇa rasena vā /
sarpiṣ-matyā yavāgvā vā vamana-dravya-siddhayā // 2 //
vamed virecanaṃ dadyāt trivṛc-chyāmā-nṛpadrumān /
śarkarā-madhu-sarpirbhiḥ payasā tarpaṇena vā // 3 //
drākṣā-vidārī-kāśmarya-māṃsānāṃ vā rasair yutān /
śuddha-koṣṭhasya yuñjīta vidhiṃ bṛṃhaṇa-dīpanam // 4 //
5.4bv -māṃsānāṃ vā rasair yutam
hṛdyāni cānna-pānāni vāta-ghnāni laghūni ca /
śāli-ṣaṣṭika-godhūma-yava-mudgaṃ samoṣitam // 5 //
laghum a-cyuta-vīryaṃ ca su-jaraṃ bala-kṛc ca yat // 5+(1)ab //
5.5+(1)av laghuṃ cā-cyuta-vīryaṃ ca 5.5+(1)
av laghum adbhuta-vīryaṃ ca
ājaṃ kṣīraṃ ghṛtaṃ māṃsaṃ kravyān-māṃsaṃ ca śoṣa-jit /
kākolūka-vṛka-dvīpi-gavāśva-nakuloragam // 6 //
gṛdhra-bhāsa-kharoṣṭraṃ ca hitaṃ chadmopasaṃhitam /
jñātaṃ jugupsitaṃ tad dhi cchardiṣe na balaujase // 7 //
5.7av gṛdhra-cāṣa-kharoṣṭraṃ ca
mṛgādyāḥ pitta-kaphayoḥ pavane prasahādayaḥ /
vesavārī-kṛtāḥ pathyā rasādiṣu ca kalpitāḥ // 8 //
bhṛṣṭāḥ sarṣapa-tailena sarpiṣā vā yathā-yatham /
rasikā mṛdavaḥ snigdhāḥ paṭu-dravyābhisaṃskṛtāḥ // 9 //
hitā maulaka-kaulatthās tad-vad yūṣāś ca sādhitāḥ /
sa-pippalīkaṃ sa-yavaṃ sa-kulatthaṃ sa-nāgaram // 10 //
sa-dāḍimaṃ sāmalakaṃ snigdham ājaṃ rasaṃ pibet /
tena ṣaḍ vinivartante vikārāḥ pīnasādayaḥ // 11 //
5.11bv snigdham āja-rasaṃ pibet
pibec ca su-tarāṃ madyaṃ jīrṇaṃ sroto-viśodhanam /
pittādiṣu viśeṣeṇa madhv-ariṣṭāccha-vāruṇīḥ // 12 //
5.12dv madhv-ariṣṭaṃ ca vāruṇīm
siddhaṃ vā pañca-mūlena tāmalakyātha-vā jalam /
parṇinībhiś catasṛbhir dhānya-nāgarakeṇa vā // 13 //
kalpayec cānukūlo 'sya tenānnaṃ śuci yatna-vān /
daśa-mūlena payasā siddhaṃ māṃsa-rasena vā // 14 //
balā-garbhaṃ ghṛtaṃ yojyaṃ kravyān-māṃsa-rasena vā /
sa-kṣaudraṃ payasā siddhaṃ sarpir daśa-guṇena vā // 15 //
jīvantīṃ madhukaṃ drākṣāṃ phalāni kuṭajasya ca /
puṣkarāhvaṃ śaṭhīṃ kṛṣṇāṃ vyāghrīṃ gokṣurakaṃ balām // 16 //
5.16dv vyāghrīṃ gokṣurakaṃ balāḥ
nīlotpalaṃ tāmalakīṃ trāyamāṇāṃ durālabhām /
kalkī-kṛtya ghṛtaṃ pakvaṃ roga-rāja-haraṃ param // 17 //
ghṛtaṃ kharjūra-mṛdvīkā-madhukaiḥ sa-parūṣakaiḥ /
sa-pippalīkaṃ vaisvarya-kāsa-śvāsa-jvarāpaham // 18 //
daśa-mūla-śṛtāt kṣīrāt sarpir yad udiyān navam /
sa-pippalīkaṃ sa-kṣaudraṃ tat paraṃ svara-bodhanam // 19 //
śiraḥ-pārśvāṃsa-śūla-ghnaṃ kāsa-śvāsa-jvarāpaham /
pañcabhiḥ pañca-mūlair vā śṛtād yad udiyād ghṛtam // 20 //
pañcānāṃ pañca-mūlānāṃ rase kṣīra-catur-guṇe /
siddhaṃ sarpir jayaty etad yakṣmaṇaḥ saptakaṃ balam // 21 //
5.21dv yakṣmiṇaḥ saptakaṃ balam
pañca-kola-yava-kṣāra-ṣaṭ-palena paced ghṛtam /
prasthonmitaṃ tulya-payaḥ srotasāṃ tad viśodhanam // 22 //
gulma-jvarodara-plīha-grahaṇī-pāṇḍu-pīnasān /
śvāsa-kāsāgni-sadana-śvayathūrdhvānilāñ jayet // 23 //
rāsnā-balā-gokṣuraka-sthirā-varṣābhu-vāriṇi /
jīvantī-pippalī-garbhaṃ sa-kṣīraṃ śoṣa-jid ghṛtam // 24 //
aśvagandhā-śṛtāt kṣīrād ghṛtaṃ ca sa-sitā-payaḥ /
sādhāraṇāmiṣa-tulāṃ toya-droṇa-dvaye pacet // 25 //
tenāṣṭa-bhāga-śeṣeṇa jīvanīyaiḥ palonmitaiḥ /
sādhayet sarpiṣaḥ prasthaṃ vāta-pittāmayāpaham // 26 //
māṃsa-sarpir idam pītaṃ yuktaṃ māṃsa-rasena vā /
kāsa-śvāsa-svara-bhraṃśa-śoṣa-hṛt-pārśva-śūla-jit // 27 //
5.27bv yuktaṃ māṃsa-raseṣu vā
elājamodā-tri-phalā-saurāṣṭrī-vyoṣa-citrakān /
sārān ariṣṭa-gāyatrī-śāla-bījaka-saṃbhavān // 28 //
bhallātakaṃ viḍaṅgaṃ ca pṛthag aṣṭa-palonmitam /
salile ṣo-ḍaśa-guṇe ṣo-ḍaśāṃśa-sthitaṃ pacet // 29 //
punas tena ghṛta-prasthaṃ siddhe cāsmin palāni ṣaṭ /
tavakṣīryāḥ kṣipet triṃśat sitāyā dvi-guṇaṃ madhu // 30 //
ghṛtāt tri-jātāt tri-palaṃ tato līḍhaṃ khajāhatam /
payo-'nu-pānaṃ tat prāhṇe rasāyanam a-yantraṇam // 31 //
medhyaṃ cakṣuṣyam āyuṣyaṃ dīpanaṃ hanti cā-cirāt /
meha-gulma-kṣaya-vyādhi-pāṇḍu-roga-bhagandarān // 32 //
ye ca sarpir-guḍāḥ proktāḥ kṣate yojyāḥ kṣaye 'pi te /
tvag-elā-pippalī-kṣīrī-śarkarā dvi-guṇāḥ kramāt // 33 //
cūrṇitā bhakṣitāḥ kṣaudra-sarpiṣā vāvalehitāḥ /
svaryāḥ kāsa-kṣaya-śvāsa-pārśva-ruk-kapha-nāśanāḥ // 34 //
5.34bv -sarpiṣā cāvalehitāḥ
viśeṣāt svara-sāde 'sya nasya-dhūmādi yojayet /
tatrāpi vāta-je koṣṇaṃ pibed auttarabhaktikam // 35 //
5.35dv pibed uttara-bhaktikam
kāsamardaka-vārtākī-mārkava-sva-rasair ghṛtam /
sādhitaṃ kāsa-jit svaryaṃ siddham ārtagalena vā // 36 //
badarī-pattra-kalkaṃ vā ghṛta-bhṛṣṭaṃ sa-saindhavam /
tailaṃ vā madhuka-drākṣā-pippalī-kṛminut-phalaiḥ // 37 //
5.37dv -pippalī-kṛmihṛt-phalaiḥ
haṃsapadyāś ca mūlena pakvaṃ nasto niṣecayet /
sukhodakānu-pānaṃ ca sa-sarpiṣkaṃ guḍaudanam // 38 //
aśnīyāt pāyasaṃ caivaṃ snigdhaṃ svedaṃ niyojayet /
pittodbhave pibet sarpiḥ śṛta-śīta-payo-'nupaḥ // 39 //
kṣīri-vṛkṣāṅkura-kvātha-kalka-siddhaṃ sa-mākṣikam /
aśnīyāc ca sa-sarpiṣkaṃ yaṣṭīmadhuka-pāyasam // 40 //
balā-vidārigandhābhyāṃ vidāryā madhukena ca /
siddhaṃ sa-lavaṇaṃ sarpir nasyaṃ svaryam an-uttamam // 41 //
prapauṇḍarīkaṃ madhukaṃ pippalī bṛhatī balā /
sādhitaṃ kṣīra-sarpiś ca tat svaryaṃ nāvanaṃ param // 42 //
lihyān madhurakāṇāṃ ca cūrṇaṃ madhu-ghṛtāplutam /
pibet kaṭūni mūtreṇa kapha-je rūkṣa-bhojanaḥ // 43 //
kaṭphalāmalaka-vyoṣaṃ lihyāt taila-madhu-plutam /
vyoṣa-kṣārāgni-cavikā-bhārgī-pathyā-madhūni vā // 44 //
yavair yavāgūṃ yamake kaṇā-dhātrī-kṛtāṃ pibet /
bhuktvādyāt pippalīṃ śuṇṭhīṃ tīkṣṇaṃ vā vamanaṃ bhajet // 45 //
śarkarā-kṣaudra-miśrāṇi śṛtāni madhuraiḥ saha /
pibet payāṃsi yasyoccair vadato 'bhihataḥ svaraḥ // 46 //
vicitram annam a-rucau hitair upahitaṃ hitam /
bahir-antar-mṛjā citta-nirvāṇaṃ hṛdyam auṣadham // 47 //
dvau kālau danta-pavanaṃ bhakṣayen mukha-dhāvanaiḥ /
kaṣāyaiḥ kṣālayed āsyaṃ dhūmaṃ prāyogikaṃ pibet // 48 //
tālīśa-cūrṇa-vaṭakāḥ sa-karpūra-sitopalāḥ /
śaśāṅka-kiraṇākhyāś ca bhakṣyā ruci-karāḥ param // 49 //
5.49dv bhakṣyā ruci-karā bhṛśam
vātād a-rocake tatra pibec cūrṇaṃ prasannayā /
hareṇu-kṛṣṇā-kṛmijid-drākṣā-saindhava-nāgarāt // 50 //
elā-bhārgī-yava-kṣāra-hiṅgu-yuktād ghṛtena vā /
chardayed vā vacāmbhobhiḥ pittāc ca guḍa-vāribhiḥ // 51 //
lihyād vā śarkarā-sarpir-lavaṇottama-mākṣikam /
kaphād vamen nimba-jalair dīpyakāragvadhodakam // 52 //
pānaṃ sa-madhv-ariṣṭāś ca tīkṣṇāḥ sa-madhu-mādhavāḥ /
pibec cūrṇaṃ ca pūrvoktaṃ hareṇv-ādy-uṣṇa-vāriṇā // 53 //
elā-tvaṅ-nāgakusuma-tīkṣṇa-kṛṣṇā-mahauṣadham /
bhāga-vṛddhaṃ kramāc cūrṇaṃ nihanti sama-śarkaram // 54 //
prasekā-ruci-hṛt-pārśva-kāsa-śvāsa-galāmayān /
yavānī-tintiḍīkāmla-vetasauṣadha-dāḍimam // 55 //
kṛtvā kolaṃ ca karṣāṃśaṃ sitāyāś ca catuḥ-palam /
dhānya-sauvarcalājājī-varāṅgaṃ cārdha-kārṣikam // 56 //
pippalīnāṃ śataṃ caikaṃ dve śate maricasya ca /
cūrṇam etat paraṃ rucyaṃ hṛdyaṃ grāhi hinasti ca // 57 //
5.57cv tac-cūrṇaṃ dīpanaṃ rucyaṃ
vibandha-kāsa-hṛt-pārśva-plīhārśo-grahaṇī-gadān /
tālīśa-pattraṃ maricaṃ nāgaraṃ pippalī śubhā // 58 //
yathottaraṃ bhāga-vṛddhyā tvag-ele cārdha-bhāgike /
tad rucyaṃ dīpanaṃ cūrṇaṃ kaṇāṣṭa-guṇa-śarkaram // 59 //
5.59av yathottaraṃ bhāga-vṛddhās 5.59cv tad dravyaṃ dīpanaṃ cūrṇaṃ
kāsa-śvāsā-ruci-cchardi-plīha-hṛt-pārśva-śūla-nut /
pāṇḍu-jvarātisāra-ghnaṃ mūḍha-vātānulomanam // 60 //
arkāmṛtā-kṣāra-jale śarvarīm uṣitair yavaiḥ /
praseke kalpitān saktūn bhakṣyāṃś cādyād balī vamet // 61 //
5.61av arkāmṛtā-kṣīra-jale
kaṭu-tiktais tathā śūlyaṃ bhakṣayej jāṅgalaṃ palam /
śuṣkāṃś ca bhakṣyān su-laghūṃś caṇakādi-rasānupaḥ // 62 //
śleṣmaṇo 'ti-prasekena vāyuḥ śleṣmāṇam asyati /
kapha-prasekaṃ taṃ vidvān snigdhoṣṇair eva nirjayet // 63 //
5.63dv snigdhoṣṇenaiva nirjayet
pīnase 'pi kramam imaṃ vamathau ca prayojayet /
viśeṣāt pīnase 'bhyaṅgān snehān svedāṃś ca śīlayet // 64 //
5.64av pīnase ca kramam imaṃ
snigdhān utkārikā-piṇḍaiḥ śiraḥ-pārśva-galādiṣu /
lavaṇāmla-kaṭūṣṇāṃś ca rasān snehopasaṃhitān // 65 //
śiro-'ṃsa-pārśva-śūleṣu yathā-doṣa-vidhiṃ caret /
audakānūpa-piśitair upanāhāḥ su-saṃskṛtāḥ // 66 //
tatreṣṭāḥ sa-catuḥ-snehā doṣa-saṃsarga iṣyate /
pralepo nata-yaṣṭy-āhva-śatāhvā-kuṣṭha-candanaiḥ // 67 //
balā-rāsnā-tilais tad-vat sa-sarpir-madhukotpalaiḥ /
punarnavā-kṛṣṇagandhā-balā-vīrā-vidāribhiḥ // 68 //
nāvanaṃ dhūma-pānāni snehāś cauttarabhaktikāḥ /
tailāny abhyaṅga-yogīni vasti-karma tathā param // 69 //
śṛṅgādyair vā yathā-doṣaṃ duṣṭam eṣāṃ hared asṛk /
pradehaḥ sa-ghṛtaiḥ śreṣṭhaḥ padmakośīra-candanaiḥ // 70 //
dūrvā-madhuka-mañjiṣṭhā-kesarair vā ghṛtāplutaiḥ /
vaṭādi-siddha-tailena śata-dhautena sarpiṣā // 71 //
abhyaṅgaḥ payasā sekaḥ śastaś ca madhukāmbunā /
prāyeṇopahatāgni-tvāt sa-piccham atisāryate // 72 //
tasyātīsāra-grahaṇī-vihitaṃ hitam auṣadham /
purīṣaṃ yatnato rakṣec chuṣyato rāja-yakṣmiṇaḥ // 73 //
sarva-dhātu-kṣayārtasya balaṃ tasya hi viḍ-balam /
māṃsam evāśnato yuktyā mārdvīkaṃ pibato 'nu ca // 74 //
a-vidhārita-vegasya yakṣmā na labhate 'ntaram /
surāṃ sa-maṇḍāṃ mārdvīkam ariṣṭān sīdhu-mādhavān // 75 //
5.75dv ariṣṭaṃ sīdhu-mādhavān
yathārham anu-pānārthaṃ piben māṃsāni bhakṣayan /
sroto-vibandha-mokṣārthaṃ balaujaḥ-puṣṭaye ca tat // 76 //
sneha-kṣīrāmbu-koṣṭheṣu sv-abhyaktam avagāhayet /
uttīrṇaṃ miśrakaiḥ snehair bhūyo 'bhyaktaṃ sukhaiḥ karaiḥ // 77 //
5.77cv uttīrṇaṃ miśraka-snehair
mṛdnīyāt sukham āsīnaṃ sukhaṃ codvartayet param /
jīvantīṃ śatavīryāṃ ca vikasāṃ sa-punarnavām // 78 //
aśvagandhām apāmārgaṃ tarkārīṃ madhukaṃ balām /
vidārīṃ sarṣapān kuṣṭhaṃ taṇḍulān atasī-phalam // 79 //
māṣāṃs tilāṃś ca kiṇvaṃ ca sarvam eka-tra cūrṇayet /
yava-cūrṇaṃ tri-guṇitaṃ dadhnā yuktaṃ sa-mākṣikam // 80 //
etad udvartanaṃ kāryaṃ puṣṭi-varṇa-bala-pradam /
gaura-sarṣapa-kalkena snānīyauṣadhibhiś ca saḥ // 81 //
5.81av etad utsādanaṃ kāryaṃ 5.81dv snānair auṣadhibhiś ca saḥ
snāyād ṛtu-sukhais toyair jīvanīyopasādhitaiḥ /
gandha-mālyādikāṃ bhūṣām a-lakṣmī-nāśanīṃ bhajet // 82 //
5.82cv gandha-mālyādikair bhūṣām
suhṛdāṃ darśanaṃ gīta-vāditrotsava-saṃśrutiḥ /
vastayaḥ kṣīra-sarpīṃṣi madya-māṃsa-su-śīla-tā // 83 //
5.83dv madyaṃ māṃsaṃ su-śīla-tā
daiva-vyapāśrayaṃ tat tad atharvoktaṃ ca pūjitam // 83ū̆ab //
Cikitsāsthāna
āmāśayotkleśa-bhavāḥ prāyaś chardyo hitaṃ tataḥ /
laṅghanaṃ prāg ṛte vāyor vamanaṃ tatra yojayet // 1 //
6.1bv prāyaś chardyo hitaṃ matam
balino bahu-doṣasya vamataḥ pratataṃ bahu /
tato virekaṃ krama-śo hṛdyaṃ madyaiḥ phalāmbubhiḥ // 2 //
kṣīrair vā saha sa hy ūrdhvaṃ gataṃ doṣaṃ nayaty adhaḥ /
śamanaṃ cauṣadhaṃ rūkṣa-dur-balasya tad eva tu // 3 //
pariśuṣkaṃ priyaṃ sātmyam annaṃ laghu ca śasyate /
upavāsas tathā yūṣā rasāḥ kāmbalikāḥ khalāḥ // 4 //
śākāni lehā bhojyāni rāga-ṣāḍava-pānakāḥ /
bhakṣyāḥ śuṣkā vicitrāś ca phalāni snāna-gharṣaṇam // 5 //
gandhāḥ su-gandhayo gandha-phala-puṣpānna-pāna-jāḥ /
bhukta-mātrasya sahasā mukhe śītāmbu-secanam // 6 //
hanti māruta-jāṃ chardiṃ sarpiḥ pītaṃ sa-saindhavam /
kiñ-cid-uṣṇaṃ viśeṣeṇa sa-kāsa-hṛdaya-dravām // 7 //
vyoṣa-tri-lavaṇāḍhyaṃ vā siddhaṃ vā dāḍimāmbunā /
sa-śuṇṭhī-dadhi-dhānyena śṛtaṃ tulyāmbu vā payaḥ // 8 //
6.8dv śṛtaṃ tulyāmbunā payaḥ 6.8dv pītaṃ tulyāmbunā payaḥ
vyakta-saindhava-sarpir vā phalāmlo vaiṣkiro rasaḥ /
snigdhaṃ ca bhojanaṃ śuṇṭhī-dadhi-dāḍima-sādhitam // 9 //
koṣṇaṃ sa-lavaṇaṃ cātra hitaṃ sneha-virecanam /
pitta-jāyāṃ virekārthaṃ drākṣekṣu-sva-rasais trivṛt // 10 //
sarpir vā tailvakaṃ yojyaṃ vṛddhaṃ ca śleṣma-dhāma-gam /
ūrdhvam eva haret pittaṃ svādu-tiktair viśuddhi-mān // 11 //
piben manthaṃ yavāgūṃ vā lājaiḥ sa-madhu-śarkarām /
mudga-jāṅgala-jair adyād vyañjanaiḥ śāli-ṣaṣṭikam // 12 //
6.12bv lājaiḥ sa-madhu-śarkaraiḥ
mṛd-bhṛṣṭa-loṣṭa-prabhavaṃ su-śītaṃ salilaṃ pibet /
mudgośīra-kaṇā-dhānyaiḥ saha vā saṃsthitaṃ niśām // 13 //
drākṣā-rasaṃ rasaṃ vekṣor guḍūcy-ambu payo 'pi vā /
jambv-āmra-pallavośīra-vaṭa-śuṅgāvaroha-jaḥ // 14 //
6.14av drākṣā-rasaṃ rasaṃ cekṣor 6.14dv -vaṭa-śṛṅgāvaroha-jaḥ
kvāthaḥ kṣaudra-yutaḥ pītaḥ śīto vā viniyacchati /
chardiṃ jvaram atīsāraṃ mūrchāṃ tṛṣṇāṃ ca dur-jayām // 15 //
dhātrī-rasena vā śītaṃ piben mudga-dalāmbu vā /
kola-majja-sitā-lājā-makṣikā-viṭ-kaṇāñjanam // 16 //
6.16cv kola-majja-sitā-lākṣā- 6.16dv -makṣikā-viṭ-rasāñjanam
lihyāt kṣaudreṇa pathyāṃ vā drākṣāṃ vā badarāṇi vā /
kapha-jāyāṃ vamen nimba-kṛṣṇā-piṇḍīta-sarṣapaiḥ // 17 //
yuktena koṣṇa-toyena dur-balaṃ copavāsayet /
āragvadhādi-niryūhaṃ śītaṃ kṣaudra-yutaṃ pibet // 18 //
6.18cv āragvadhāder niryūhaṃ
manthān yavair vā bahu-śaś chardi-ghnauṣadha-bhāvitaiḥ /
kapha-ghnam annaṃ hṛdyaṃ ca rāgāḥ sārjaka-bhūstṛṇāḥ // 19 //
līḍhaṃ manaḥśilā-kṛṣṇā-maricaṃ bījapūrakāt /
sva-rasena kapitthasya sa-kṣaudreṇa vamiṃ jayet // 20 //
khādet kapitthaṃ sa-vyoṣaṃ madhunā vā durālabhām /
lihyān marica-cocailā-go-śakṛd-rasa-mākṣikam // 21 //
anukūlopacāreṇa yāti dviṣṭārtha-jā śamam /
kṛmi-jā kṛmi-hṛd-roga-gaditaiś ca bhiṣag-jitaiḥ // 22 //
yathā-svaṃ pariśeṣāś ca tat-kṛtāś ca tathāmayāḥ // 22ū̆ab //
chardi-prasaṅgena hi mātariśvā dhātu-kṣayāt kopam upaity avaśyam /
kuryād ato 'smin vamanāti-yoga-proktaṃ vidhiṃ stambhana-bṛṃhaṇīyam // 23 //
6.23cv kuryād ato 'smin vamanāti-yoge 6.23dv proktaṃ vidhiṃ
stambhana-bṛṃhaṇīyam
sarpir-guḍā māṃsa-rasā ghṛtāni kalyāṇaka-try-ūṣaṇa-jīvanāni /
payāṃsi pathyopahitāni lehāś chardiṃ prasaktāṃ praśamaṃ nayanti // 24 //
6.24av sarpir guḍo māṃsa-rasā ghṛtāni
iti chardi-cikitsitam atha hṛd-roga-cikitsitam // 24+1 //
hṛd-roge vāta-je tailaṃ mastu-sauvīra-takra-vat // 25 //
tailaṃ ca lavaṇaiḥ siddhaṃ sa-mūtrāmlaṃ tathā-guṇam // 26 //
pibet sukhoṣṇaṃ sa-viḍaṃ gulmānāhārti-jic ca tat /
tailaṃ ca lavaṇaiḥ siddhaṃ sa-mūtrāmlaṃ tathā-guṇam // 26 //
bilvaṃ rāsnāṃ yavān kolaṃ devadāruṃ punarnavām /
kulatthān pañca-mūlaṃ ca paktvā tasmin pacej jale // 27 //
tailaṃ tan nāvane pāne vastau ca viniyojayet /
śuṇṭhī-vayaḥsthā-lavaṇa-kāyasthā-hiṅgu-pauṣkaraiḥ // 28 //
6.28cv śuṇṭhī-kayasthā-lavaṇa- 6.28cv -vayaḥsthā-hiṅgu-pauṣkaraiḥ
pathyayā ca śṛtaṃ pārśva-hṛd-rujā-gulma-jid ghṛtam /
sauvarcalasya dvi-pale pathyā-pañcāśad-anvite // 29 //
ghṛtasya sādhitaḥ prastho hṛd-roga-śvāsa-gulma-jit /
dāḍimaṃ kṛṣṇa-lavaṇaṃ śuṇṭhī-hiṅgv-amla-vetasam // 30 //
6.30bv hṛd-roga-śvāsa-gulma-hṛt 6.30dv śuṇṭhī hiṅgv amla-vetasaḥ
apatantraka-hṛd-roga-śvāsa-ghnaṃ cūrṇam uttamam /
puṣkarāhva-śaṭhī-śuṇṭhī-bījapūra-jaṭābhayāḥ // 31 //
pītāḥ kalkī-kṛtāḥ kṣāra-ghṛtāmla-lavaṇair yutāḥ /
vikartikā-śūla-harāḥ kvāthaḥ koṣṇaś ca tad-guṇaḥ // 32 //
yavānī-lavaṇa-kṣāra-vacājājy-auṣadhaiḥ kṛtaḥ /
sa-pūtidāru-bījāhva-palāśa-śaṭhi-pauṣkaraiḥ // 33 //
6.33cv sa pūtidāru-bījāhva- 6.33dv -vijayā-śaṭhi-pauṣkaraiḥ
yava-kṣāro yavānī ca pibed uṣṇena vāriṇā /
etena vāta-jaṃ śūlaṃ gulmaṃ caiva cirotthitam // 33+(1) //
bhidyate sapta-rātreṇa pavanena yathā ghanaḥ // 33+(1ū̆)ab //
pañca-kola-śaṭhī-pathyā-guḍa-bījāhva-pauṣkaram /
vāruṇī-kalkitaṃ bhṛṣṭaṃ yamake lavaṇānvitam // 34 //
hṛt-pārśva-yoni-śūleṣu khāded gulmodareṣu ca /
snigdhāś ceha hitāḥ svedāḥ saṃskṛtāni ghṛtāni ca // 35 //
6.35dv saṃskṛtāni ghṛtāni tu
laghunā pañca-mūlena śuṇṭhyā vā sādhitaṃ jalam /
vāruṇī-dadhi-maṇḍaṃ vā dhānyāmlaṃ vā pibet tṛṣi // 36 //
6.36cv vāruṇīṃ dadhi-maṇḍaṃ vā
sāyāma-stambha-śūlāme hṛdi māruta-dūṣite /
kriyaiṣā sa-dravāyāma-pramohe tu hitā rasāḥ // 37 //
snehāḍhyās tittiri-krauñca-śikhi-vartaka-dakṣa-jāḥ /
balā-tailaṃ sa-hṛd-rogaḥ pibed vā su-kumārakam // 38 //
6.38av snehādyās tittiri-krauñca-
yaṣṭy-āhva-śata-pākaṃ vā mahā-snehaṃ tathottamam /
rāsnā-jīvaka-jīvantī-balā-vyāghrī-punarnavaiḥ // 39 //
bhārgī-sthirā-vacā-vyoṣair mahā-snehaṃ vipācayet /
dadhi-pādaṃ tathāmlaiś ca lābhataḥ sa niṣevitaḥ // 40 //
tarpaṇo bṛṃhaṇo balyo vāta-hṛd-roga-nāśanaḥ /
dīpte 'gnau sa-dravāyāme hṛd-roge vātike hitam // 41 //
kṣīraṃ dadhi guḍaḥ sarpir audakānūpam āmiṣam /
etāny eva ca varjyāni hṛd-rogeṣu caturṣv api // 42 //
śeṣeṣu stambha-jāḍyāma-saṃyukte 'pi ca vātike /
kaphānubandhe tasmiṃs tu rūkṣoṣṇām ācaret kriyām // 43 //
paitte drākṣekṣu-niryāsa-sitā-kṣaudra-parūṣakaiḥ /
yukto vireko hṛdyaḥ syāt kramaḥ śuddhe ca pitta-hā // 44 //
6.44cv yukto vireco hṛdyaḥ syāt
kṣata-pitta-jvaroktaṃ ca bāhyāntaḥ parimārjanam /
kaṭvī-madhuka-kalkaṃ ca pibet sa-sitam ambhasā // 45 //
śreyasī-śarkarā-drākṣā-jīvakarṣabhakotpalaiḥ /
balā-kharjūra-kākolī-medā-yugmaiś ca sādhitam // 46 //
sa-kṣīraṃ māhiṣaṃ sarpiḥ pitta-hṛd-roga-nāśanam /
prapauṇḍarīka-madhuka-bisa-granthi-kaserukāḥ // 47 //
sa-śuṇṭhī-śaivalās tābhiḥ sa-kṣīraṃ vipaced ghṛtam /
śītaṃ sa-madhu tac ceṣṭaṃ svādu-varga-kṛtaṃ ca yat // 48 //
vastiṃ ca dadyāt sa-kṣaudraṃ tailaṃ madhuka-sādhitam /
kaphodbhave vamet svinnaḥ picumanda-vacāmbhasā // 49 //
6.49av vastiṃ ca dadyāt sa-kṣaudra- 6.49bv -tailaṃ madhuka-sādhitam 6.49dv
picumanda-vacāmbunā
kulattha-dhanvottha-rasa-tīkṣṇa-madya-yavāśanaḥ /
pibec cūrṇaṃ vacā-hiṅgu-lavaṇa-dvaya-nāgarāt // 50 //
sailā-yavānaka-kaṇā-yava-kṣārāt sukhāmbunā /
phala-dhānyāmla-kaulattha-yūṣa-mūtrāsavais tathā // 51 //
6.51av sailā-yavānika-kaṇā-
puṣkarāhvābhayā-śuṇṭhī-śaṭhī-rāsnā-vacā-kaṇāt /
kvāthaṃ tathābhayā-śuṇṭhī-mādrī-pītadru-kaṭphalāt // 52 //
6.52bc -śaṭhī-rāsnā-vacā-kaṇā- 6.52cc -kvāthaṃ tathābhayā-śuṇṭhī-
kvāthe rohītakāśvattha-khadirodumbarārjune /
sa-palāśa-vaṭe vyoṣa-trivṛc-cūrṇānvite kṛtaḥ // 53 //
sukhodakānu-pānaś ca lehaḥ kapha-vikāra-hā /
śleṣma-gulmoditājyāni kṣārāṃś ca vividhān pibet // 54 //
6.54av sukhodakānu-pānasya
prayojayec chilāhvaṃ vā brāhmaṃ vātra rasāyanam /
tathāmalaka-lehaṃ vā prāśaṃ vāgastya-nirmitam // 55 //
6.55bv brāhmaṃ cātra rasāyanam 6.55dv prāśyaṃ vāgastya-nirmitam 6.55dv
prāśyaṃ cāgastya-nirmitam
syāc chūlaṃ yasya bhukte 'ti jīryaty alpaṃ jarāṃ gate /
śāmyet sa kuṣṭha-kṛmijil-lavaṇa-dvaya-tilvakaiḥ // 56 //
6.56av syāc chūlaṃ yasya bhukte 'nne
sa-devadārv-ativiṣaiś cūrṇam uṣṇāmbunā pibet /
yasya jīrṇe 'dhikaṃ snehaiḥ sa virecyaḥ phalaiḥ punaḥ // 57 //
jīryaty anne tathā mūlais tīkṣṇaiḥ śūle sadādhike /
prāyo 'nilo ruddha-gatiḥ kupyaty āmāśaye gataḥ // 58 //
6.58dv kupyaty āmāśaye tataḥ 6.58dv kupyaty āmāśaye yataḥ
tasyānulomanaṃ kāryaṃ śuddhi-laṅghana-pācanaiḥ /
kṛmi-ghnam auṣadhaṃ sarvaṃ kṛmi-je hṛdayāmaye // 59 //
6.59dv kṛmi-je ca hṛd-āmaye
tṛṣṇāsu vāta-pitta-ghno vidhiḥ prāyeṇa śasyate /
sarvāsu śīto bāhyāntas tathā śamana-śodhanaḥ // 60 //
6.60bv vidhiḥ prāyeṇa yujyate 6.60dv tathā śamana-śodhanam
divyāmbu śītaṃ sa-kṣaudraṃ tad-vad bhaumaṃ ca tad-guṇam /
nirvāpitaṃ tapta-loṣṭa-kapāla-sikatādibhiḥ // 61 //
sa-śarkaraṃ vā kvathitaṃ pañca-mūlena vā jalam /
darbha-pūrveṇa manthaś ca praśasto lāja-saktubhiḥ // 62 //
vāṭyaś cāma-yavaiḥ śītaḥ śarkarā-mākṣikānvitaḥ /
yavāgūḥ śālibhis tad-vat kodravaiś ca ciran-tanaiḥ // 63 //
śītena śīta-vīryaiś ca dravyaiḥ siddhena bhojanam /
himāmbu-pariṣiktasya payasā sa-sitā-madhu // 64 //
rasaiś cān-amla-lavaṇair jāṅgalair ghṛta-bharjitaiḥ /
mudgādīnāṃ tathā yūṣair jīvanīya-rasānvitaiḥ // 65 //
6.65av rasaiś cān-alpa-lavaṇair
nasyaṃ kṣīra-ghṛtaṃ siddhaṃ śītair ikṣos tathā rasaḥ /
nirvāpaṇāś ca gaṇḍūṣāḥ sūtra-sthānoditā hitāḥ // 66 //
6.66bv śītair ikṣos tathā rasaiḥ 6.66bv śītair ikṣos tathā rase
dāha-jvaroktā lepādyā nirīha-tvaṃ mano-ratiḥ /
mahā-sarid-dhradādīnāṃ darśana-smaraṇāni ca // 67 //
6.67dv darśana-smaraṇādi ca
tṛṣṇāyāṃ pavanotthāyāṃ sa-guḍaṃ dadhi śasyate /
rasāś ca bṛṃhaṇāḥ śītā vidāry-ādi-gaṇāmbu ca // 68 //
6.68dv vidāry-ādi-gaṇāmbu vā
pitta-jāyāṃ sitā-yuktaḥ pakvodumbara-jo rasaḥ /
tat-kvātho vā himas tad-vac chārivādi-gaṇāmbu vā // 69 //
tad-vidhaiś ca gaṇaiḥ śīta-kaṣāyān sa-sitā-madhūn /
madhurair auṣadhais tad-vat kṣīri-vṛkṣaiś ca kalpitān // 70 //
bījapūraka-mṛdvīkā-vaṭa-vetasa-pallavān /
mūlāni kuśa-kāśānāṃ yaṣṭy-āhvaṃ ca jale śṛtam // 71 //
jvaroditaṃ vā drākṣādi pañca-sārāmbu vā pibet /
kaphodbhavāyāṃ vamanaṃ nimba-prasava-vāriṇā // 72 //
bilvāḍhakī-pañca-kola-darbha-pañcaka-sādhitam /
jalaṃ pibed rajanyā vā siddhaṃ sa-kṣaudra-śarkaram // 73 //
6.73bv -darbha-kacchaka-sādhitam 6.73cv jalaṃ pibed rajanyāṃ vā
mudga-yūṣaṃ ca sa-vyoṣa-paṭolī-nimba-pallavam /
yavānnaṃ tīkṣṇa-kavaḍa-nasya-lehāṃś ca śīlayet // 74 //
sarvair āmāc ca tad dhantrī kriyeṣṭā vamanaṃ tathā /
try-ūṣaṇāruṣkara-vacā-phalāmloṣṇāmbu-mastubhiḥ // 75 //
annātyayān maṇḍam uṣṇaṃ himaṃ manthaṃ ca kāla-vit /
tṛṣi śramān māṃsa-rasaṃ manthaṃ vā sa-sitaṃ pibet // 76 //
6.76dv madyaṃ vā sa-sitaṃ pibet
ātapāt sa-sitaṃ manthaṃ yava-kola-ja-saktubhiḥ /
sarvāṇy aṅgāni limpec ca tila-piṇyāka-kāñjikaiḥ // 77 //
śīta-snānāc ca madyāmbu pibet tṛṇ-mān guḍāmbu vā /
madyād ardha-jalaṃ madyaṃ snāto 'mla-lavaṇair yutam // 78 //
6.78av śīta-snānāt tu madyāmbu 6.78bv pibet tṛḍ-vān guḍāmbu vā 6.78dv
snāto 'mla-lavaṇāyutam
sneha-tīkṣṇa-tarāgnis tu sva-bhāva-śiśiraṃ jalam /
snehād uṣṇāmbv a-jīrṇāt tu jīrṇān maṇḍaṃ pipāsitaḥ // 79 //
6.79av snehāt tīkṣṇa-tarāgnis tu
pibet snigdhānna-tṛṣito hima-spardhi guḍodakam /
gurv-ādy-annena tṛṣitaḥ pītvoṣṇāmbu tad ullikhet // 80 //
kṣaya-jāyāṃ kṣaya-hitaṃ sarvaṃ bṛṃhaṇam auṣadham /
kṛśa-dur-bala-rūkṣāṇāṃ kṣīraṃ chāgo raso 'tha-vā // 81 //
kṣīraṃ ca sordhva-vātāyāṃ kṣaya-kāsa-haraiḥ śṛtam /
rogopasargāj jātāyāṃ dhānyāmbu sa-sitā-madhu // 82 //
6.82cv rogopasarga-jātāyāṃ
pāne praśastaṃ sarvā ca kriyā rogādy-apekṣayā /
tṛṣyan pūrvāmaya-kṣīṇo na labheta jalaṃ yadi // 83 //
6.83cv tṛṣṇan pūrvāmaya-kṣīṇo 6.83cc tṛṣṇak pūrvāmaya-kṣīṇo
maraṇaṃ dīrgha-rogaṃ vā prāpnuyāt tvaritaṃ tataḥ /
sātmyānna-pāna-bhaiṣajyais tṛṣṇāṃ tasya jayet purā // 84 //
6.84dv tṛṣṇāṃ tasya jayet puras
tasyāṃ jitāyām anyo 'pi vyādhiḥ śakyaś cikitsitum // 84ū̆ab //
Cikitsāsthāna
yaṃ doṣam adhikaṃ paśyet tasyādau pratikārayet /
kapha-sthānānupūrvyā ca tulya-doṣe madātyaye // 1 //
7.1cv kapha-sthānānupūrvyā tu
pitta-māruta-pary-antaḥ prāyeṇa hi madātyayaḥ /
hīna-mithyāti-pītena yo vyādhir upajāyate // 2 //
sama-pītena tenaiva sa madyenopaśāmyati /
madyasya viṣa-sādṛśyād viṣaṃ tūtkarṣa-vṛttibhiḥ // 3 //
tīkṣṇādibhir guṇair yogād viṣāntaram apekṣate /
tīkṣṇoṣṇenāti-mātreṇa pītenāmla-vidāhinā // 4 //
madyenānna-rasa-kledo vidagdhaḥ kṣāra-tāṃ gataḥ /
yān kuryān mada-tṛṇ-moha-jvarāntar-dāha-vibhramān // 5 //
madyotkliṣṭena doṣeṇa ruddhaḥ srotaḥsu mārutaḥ /
su-tīvrā vedanā yāś ca śirasy asthiṣu saṃdhiṣu // 6 //
jīrṇāma-madya-doṣasya prakāṅkṣā-lāghave sati /
yaugikaṃ vidhi-vad yuktaṃ madyam eva nihanti tān // 7 //
kṣāro hi yāti mādhuryaṃ śīghram amlopasaṃhitaḥ /
madyam amleṣu ca śreṣṭhaṃ doṣa-viṣyandanād alam // 8 //
7.8dv doṣa-visrāvaṇād alam
tīkṣṇoṣṇādyaiḥ purā proktair dīpanādyais tathā guṇaiḥ /
sātmya-tvāc ca tad evāsya dhātu-sāmya-karaṃ param // 9 //
saptāham aṣṭa-rātraṃ vā kuryāt pānātyayauṣadham /
jīryaty etāvatā pānaṃ kālena vi-pathāśritam // 10 //
paraṃ tato 'nubadhnāti yo rogas tasya bheṣajam /
yathā-yathaṃ prayuñjīta kṛta-pānātyayauṣadhaḥ // 11 //
7.11dv kṛta-pānātyayauṣadham
tatra vātolbaṇe madyaṃ dadyāt piṣṭa-kṛtaṃ yutam /
bījapūraka-vṛkṣāmla-kola-dāḍima-dīpyakaiḥ // 12 //
yavānī-hapuṣājājī-vyoṣa-tri-lavaṇārdrakaiḥ /
śūlya-māṃsair harītakaiḥ sneha-vadbhiś ca saktubhiḥ // 13 //
7.13bv -vyoṣa-tri-lavaṇārjakaiḥ 7.13cv śūlya-māṃsair haritakaiḥ
uṣṇa-snigdhāmla-lavaṇā medya-māṃsa-rasā hitāḥ /
āmrāmrātaka-peśībhiḥ saṃskṛtā rāga-ṣāḍavāḥ // 14 //
7.14av uṣṇāḥ snigdhāmla-lavaṇā 7.14bv madya-māṃsa-rasā hitāḥ 7.14dv
saṃskṛtā rāga-khāṇḍavāḥ
godhūma-māṣa-vikṛtir mṛduś citrā mukha-priyā /
ārdrikārdraka-kulmāṣa-śukta-māṃsādi-garbhiṇī // 15 //
surabhir lavaṇā śītā nir-gadā vāccha-vāruṇī /
sva-raso dāḍimāt kvāthaḥ pañca-mūlāt kanīyasaḥ // 16 //
7.16bv nigadā vāccha-vāruṇī
śuṇṭhī-dhānyāt tathā mastu śuktāmbho-'cchāmla-kāñjikam /
abhyaṅgodvartana-snānam uṣṇaṃ prāvaraṇaṃ ghanam // 17 //
ghanaś cāguru-jo dhūpaḥ paṅkaś cāguru-kuṅkumaḥ /
kucoru-śroṇi-śālinyo yauvanoṣṇāṅga-yaṣṭayaḥ // 18 //
harṣeṇāliṅgane yuktāḥ priyāḥ saṃvāhaneṣu ca /
pittolbaṇe bahu-jalaṃ śārkaraṃ madhu vā yutam // 19 //
rasair dāḍima-kharjūra-bhavya-drākṣā-parūṣa-jaiḥ /
su-śītaṃ sa-sitā-saktu yojyaṃ tādṛk ca pānakam // 20 //
7.20bv -bhavya-drākṣā-parūṣakaiḥ 7.22bv -paṭolī-dāḍimair api
svādu-varga-kaṣāyair vā yuktaṃ madyaṃ sa-mākṣikam /
śāli-ṣaṣṭikam aśnīyāc chaśājaiṇa-kapiñjalaiḥ // 21 //
satīna-mudgāmalaka-paṭolī-dāḍimai rasaiḥ /
kapha-pittaṃ samutkliṣṭam ullikhet tṛḍ-vidāha-vān // 22 //
pītvāmbu śītaṃ madyaṃ vā bhūrīkṣu-rasa-saṃyutam /
drākṣā-rasaṃ vā saṃsargī tarpaṇādiḥ paraṃ hitaḥ // 23 //
tathāgnir dīpyate tasya doṣa-śeṣānna-pācanaḥ /
kāse sa-rakta-niṣṭhīve pārśva-stana-rujāsu ca // 24 //
tṛṣṇāyāṃ sa-vidāhāyāṃ sotkleśe hṛdayorasi /
guḍūcī-bhadra-mustānāṃ paṭolasyātha-vā rasam // 25 //
sa-śṛṅgaveraṃ yuñjīta tittiri-pratibhojanam /
tṛṣyate cāti bala-vad vāta-pitte samuddhate // 26 //
7.26av sa-nāgaraṃ yojayeta
dadyād drākṣā-rasaṃ pānaṃ śītaṃ doṣānulomanam /
jīrṇe 'dyān madhurāmlena cchāga-māṃsa-rasena ca // 27 //
tṛṣy alpa-śaḥ piben madyaṃ madaṃ rakṣan bahūdakam /
musta-dāḍima-lājāmbu jalaṃ vā parṇinī-śṛtam // 28 //
pāṭaly-utpala-kandair vā sva-bhāvād eva vā himam /
madyāti-pānād ab-dhātau kṣīṇe tejasi coddhate // 29 //
7.29av paṭoly-utpala-kandair vā
yaḥ śuṣka-gala-tālv-oṣṭho jihvāṃ niṣkṛṣya ceṣṭate /
pāyayet kāmato 'mbhas taṃ niśītha-pavanāhatam // 30 //
kola-dāḍima-vṛkṣāmla-cukrīkā-cukrikā-rasaḥ /
pañcāmlako mukhālepaḥ sadyas tṛṣṇāṃ niyacchati // 31 //
tvacaṃ prāptaś ca pānoṣmā pitta-raktābhimūrchitaḥ /
dāhaṃ prakurute ghoraṃ tatrāti-śiśiro vidhiḥ // 32 //
7.32av tvacaṃ prāptas tu pānoṣmā 7.32av tvacaṃ prāptaḥ sa pānoṣmā
a-śāmyati rasais tṛpte rohiṇīṃ vyadhayet sirām /
ullekhanopavāsābhyāṃ jayec chleṣmolbaṇaṃ pibet // 33 //
śītaṃ śuṇṭhī-sthirodīcya-duḥsparśānya-tamodakam /
nir-āmaṃ kṣudhitaṃ kāle pāyayed bahu-mākṣikam // 34 //
śārkaraṃ madhu vā jīrṇam ariṣṭaṃ sīdhum eva vā /
rūkṣa-tarpaṇa-saṃyuktaṃ yavānī-nāgarānvitam // 35 //
yūṣeṇa yava-godhūmaṃ tanunālpena bhojayet /
uṣṇāmla-kaṭu-tiktena kaulatthenālpa-sarpiṣā // 36 //
7.36cv uṣṇāmbu-kaṭu-tiktena
śuṣka-mūlaka-jaiś chāgai rasair vā dhanva-cāriṇām /
sāmla-vetasa-vṛkṣāmla-paṭolī-vyoṣa-dāḍimaiḥ // 37 //
7.37dv -pāṭalī-vyoṣa-dāḍimaiḥ
prabhūta-śuṇṭhī-marica-haritārdraka-peśikam /
bījapūra-rasādy-amla-bhṛṣṭa-nī-rasa-vartitam // 38 //
karīra-karamardādi rociṣṇu bahu-śālanam /
pravyaktāṣṭāṅga-lavaṇaṃ vikalpita-nimardakam // 39 //
7.39dv vikalpita-vimardakam
yathāgni bhakṣayan māṃsaṃ mādhavaṃ nigadaṃ pibet /
sitā-sauvarcalājājī-tintiḍīkāmla-vetasam // 40 //
7.40bv mādhavaṃ nir-gadaṃ pibet
tvag-elā-maricārdhāṃśam aṣṭāṅga-lavaṇaṃ hitam /
sroto-viśuddhy-agni-karaṃ kapha-prāye madātyaye // 41 //
rūkṣoṣṇodvartanodgharṣa-snāna-bhojana-laṅghanaiḥ /
sa-kāmābhiḥ saha strībhir yuktyā jāgaraṇena ca // 42 //
madātyayaḥ kapha-prāyaḥ śīghraṃ samupaśāmyati /
yad idaṃ karma nirdiṣṭaṃ pṛthag doṣa-balaṃ prati // 43 //
saṃnipāte daśa-vidhe tac cheṣe 'pi vikalpayet /
tvaṅ-nāgapuṣpa-magadhā-maricājāji-dhānyakaiḥ // 44 //
parūṣaka-madhūkailā-surāhvaiś ca sitānvitaiḥ /
sa-kapittha-rasaṃ hṛdyaṃ pānakaṃ śaśi-bodhitam // 45 //
madātyayeṣu sarveṣu peyaṃ rucy-agni-dīpanam /
nā-vikṣobhya mano madyaṃ śarīram a-vihanya vā // 46 //
7.46cv nā-kṣobhya hi mano madyaṃ 7.46dv śarīram a-vihatya vā
kuryān madātyayaṃ tasmād iṣyate harṣaṇī kriyā /
saṃśuddhi-śamanādyeṣu mada-doṣaḥ kṛteṣv api // 47 //
na cec chāmyet kaphe kṣīṇe jāte daurbalya-lāghave /
tasya madya-vidagdhasya vāta-pittādhikasya ca // 48 //
grīṣmopataptasya taror yathā varṣaṃ tathā payaḥ /
madya-kṣīṇasya hi kṣīṇaṃ kṣīram āśv eva puṣyati // 49 //
7.49cv madya-kṣīṇasya hi kṣīraṃ 7.49dv pītam āśv eva puṣyati
ojas tulyaṃ guṇaiḥ sarvair viparītaṃ ca madyataḥ /
payasā vihate roge bale jāte nivartayet // 50 //
7.50cv payasā vijite roge
kṣīra-prayogaṃ madyaṃ ca krameṇālpālpam ācaret /
na vikṣaya-dhvaṃsakotthaiḥ spṛśetopadravair yathā // 51 //
7.51cv na viṭ-kṣaya-dhvaṃsakotthaiḥ 7.51dv spṛśyetopadravair yathā
tayos tu syād ghṛtaṃ kṣīraṃ vastayo bṛṃhaṇāḥ śivāḥ /
abhyaṅgodvartana-snānāny anna-pānaṃ ca vāta-jit // 52 //
yukta-madyasya madyottho na vyādhir upajāyate /
ato 'sya vakṣyate yogo yaḥ sukhāyaiva kevalam // 53 //
āśvinaṃ yā mahat tejo balaṃ sārasvataṃ ca yā /
dadhāty aindraṃ ca yā vīryaṃ prabhāvaṃ vaiṣṇavaṃ ca yā // 54 //
astraṃ makara-ketor yā puruṣārtho balasya yā /
sautrāmaṇyāṃ dvi-ja-mukhe yā hutāśe ca hvayate // 55 //
7.55bv puruṣārtho balasya ca
yā sarvauṣadhi-saṃpūrṇān mathyamānāt surāsuraiḥ /
mahoda-dheḥ samudbhūtā śrī-śaśāṅkāmṛtaiḥ saha // 56 //
madhu-mādhava-maireya-sīdhu-gauḍāsavādibhiḥ /
mada-śaktim an-ujjhantī yā rūpair bahubhiḥ sthitā // 57 //
7.57cv mada-śaktim a-tyajantī
yām āsvādya vilāsinyo yathārthaṃ nāma bibhrati /
kulāṅganāpi yāṃ pītvā nayaty uddhata-mānasā // 58 //
7.58av yām āsādya vilāsinyo
an-aṅgāliṅgitair aṅgaiḥ kvāpi ceto muner api /
taraṅga-bhaṅga-bhrū-kuṭī-tarjanair māninī-manaḥ // 59 //
ekaṃ prasādya kurute yā dvayor api nirvṛtim /
yathā-kāmaṃ bhaṭāvāpti-parihṛṣṭāpsaro-gaṇe // 60 //
7.60cv yathā-kāma-bhaṭāvāpti-
tṛṇa-vat puruṣā yuddhe yām āsvādya tyajanty asūn /
yāṃ śīlayitvāpi ciraṃ bahu-dhā bahu-vigrahām // 61 //
7.61bv yām āsādya tyajanty asūn
nityaṃ harṣāti-vegena tat-pūrvam iva sevate /
śokodvegā-rati-bhayair yāṃ dṛṣṭvā nābhibhūyate // 62 //
goṣṭhī-mahotsavodyānaṃ na yasyāḥ śobhate vinā /
smṛtvā smṛtvā ca bahu-śo viyuktaḥ śocate yayā // 63 //
7.63cv smṛtvā tu yāṃ ca bahu-śo
a-prasannāpi yā prītyai prasannā svarga eva yā /
apīndraṃ manyate duḥ-sthaṃ hṛdaya-sthitayā yayā // 64 //
a-nirdeśya-sukhāsvādā svayaṃ-vedyaiva yā param /
iti citrāsv avasthāsu priyām anukaroti yā // 65 //
priyāti-priya-tāṃ yāti yat priyasya viśeṣataḥ /
yā prītir yā ratir vā vāg yā puṣṭir iti ca stutā // 66 //
deva-dānava-gandharva-yakṣa-rākṣasa-mānuṣaiḥ /
pāna-pravṛttau satyāṃ tu tāṃ surāṃ vidhinā pibet // 67 //
7.67bv -yakṣa-rākṣasa-mānavaiḥ 7.67bv -yakṣa-rākṣasa-mānavaiḥ
saṃbhavanti na te rogā medo-'nila-kaphodbhavāḥ /
vidhi-yuktād ṛte madyād ye na sidhyanti dāruṇāḥ // 68 //
7.68av saṃbhavanti ca ye rogā 7.68cv vidhi-yuktād ṛte madyāt 7.68dv te na
sidhyanti dāruṇāḥ
asti dehasya sāvasthā yasyāṃ pānaṃ nivāryate /
anya-tra madyān nigadād vividhauṣadha-saṃskṛtāt // 69 //
7.69dv vividhauṣadha-saṃbhṛtāt
ānūpaṃ jāṅgalaṃ ṃāṃsaṃ vidhināpy upakalpitam /
madyaṃ sahāyam a-prāpya samyak pariṇamet katham // 70 //
su-tīvra-māruta-vyādhi-ghātino laśunasya ca /
madya-māṃsa-viyuktasya prayoge syāt kiyān guṇaḥ // 71 //
7.71dv prayogaḥ syāt kiyān guṇaḥ 7.71dv prayogāt syāt kiyān guṇaḥ
nigūḍha-śalyāharaṇe śastra-kṣārāgni-karmaṇi /
pīta-madyaś viṣahate sukhaṃ vaidya-vikatthanām // 72 //
7.72bv śastra-kṣārāgni-karmasu
analottejanaṃ rucyaṃ śoka-śrama-vinodakam /
na cātaḥ param asty anyad ārogya-bala-puṣṭi-kṛt // 73 //
7.73bv śoka-śrama-vinodanam
rakṣatā jīvitaṃ tasmāt peyam ātma-vatā sadā /
āśritopāśrita-hitaṃ paramaṃ dharma-sādhanam // 74 //
snātaḥ praṇamya sura-vipra-gurūn yathā-svaṃ vṛttiṃ vidhāya ca samasta-parigrahasya /
āpāna-bhūmim atha gandha-jalābhiṣiktām āhāra-maṇḍapa-samīpa-gatāṃ śrayet // 75 //
sv-āstṛte 'tha śayane kamanīye mitra-bhṛtya-ramaṇī-samavetaḥ /
svaṃ yaśaḥ kathaka-cāraṇa-saṃghair uddhataṃ niśamayann ati-lokam // 76 //
vilāsinīnāṃ ca vilāsa-śobhi gītaṃ sa-nṛtyaṃ kala-tūrya-ghoṣaiḥ /
kāñcī-kalāpaiś cala-kiṅkiṇīkaiḥ krīḍā-vihaṅgaiś ca kṛtānunādam // 77 //
7.77bv gītaṃ sa-nṛttaṃ kala-tūrya-ghoṣaiḥ 7.77cv kāñcī-kalāpaiḥ
sphuṭa-kiṅkiṇīkaiḥ
maṇi-kanaka-samutthair āvaneyair vicitraiḥ // 78a //
7.78av maṇi-kanaka-samutthair aupageyair vicitraiḥ 7.78av
maṇi-kanaka-samutthaiḥ pāna-pātrair vicitraiḥ
sa-jala-vividha-lekha-kṣauma-vastrāvṛtāṅgaiḥ // 78b //
7.78bv sa-jala-vividha-bhakti-kṣauma-vastrāvṛtāṅgaiḥ
api muni-jana-citta-kṣobha-saṃpādinībhiś // 78c //
cakita-hariṇa-lola-prekṣaṇībhiḥ priyābhiḥ // 78d //
7.78dv cakita-hariṇa-lola-prekṣaṇābhiḥ priyābhiḥ
stana-nitamba-kṛtād ati-gauravād alasam ākulam īśvara-saṃbhramāt /
iti gataṃ dadhatībhir a-saṃsthitaṃ taruṇa-citta-vilobhana-kārmaṇam // 79 //
yauvanāsava-mattābhir vilāsādhiṣṭhitātmabhiḥ /
saṃcāryamāṇaṃ yuga-pat tanv-aṅgībhir itas-tataḥ // 80 //
tāla-vṛnta-nalinī-dalānilaiḥ śītalī-kṛtam atīva śītalaiḥ /
darśane 'pi vidadhad vaśānugam svāditaṃ kim uta citta-janmanaḥ // 81 //
7.81dv sevitaṃ kim uta citta-janmanaḥ
cūta-rasendu-mṛgaiḥ kṛta-vāsaṃ mallikayojjvalayā ca sa-nātham /
sphāṭika-śukti-gataṃ sa-taraṅgaṃ kāntam an-aṅgam ivodvahad aṅgam // 82 //
7.82bv mallikayojjvalayātha sa-nātham 7.82cv sphāṭika-śukti-gataṃ su-taraṅgaṃ
tālīśādyaṃ cūrṇam elādikaṃ vā hṛdyaṃ prāśya prāg vayaḥ-sthāpanaṃ vā /
tat-prārthibhyo bhūmi-bhāge su-mṛṣṭe toyonmiśraṃ dāpayitvā tataś ca // 83 //
7.83bv hṛdyaṃ prāśyaṃ prāg vayaḥ-sthāpanaṃ vā
dhṛti-mān smṛti-mān nityam an-ūnādhikam ācaran /
ucitenopacāreṇa sarvam evopapādayan // 84 //
7.84bv a-nyūnādhikam ācaran 7.84cv uditenopacāreṇa 7.84dv sarvam
evopapālayan
jita-vikasitāsita-saro-ja-nayana-saṃkrānti-vardhita-śrīkam /
kāntā-mukham iva saurabha-hṛta-madhu-pa-gaṇaṃ piben madyam // 85 //
7.85bv -ja-nayana-saṃkrānta-vardhita-śrīkam 7.85bv -ja-nayanaṃ sat
kānti-vardhita-śrīkam
pītvaivaṃ caṣaka-dvayaṃ parijanaṃ san-mānya sarvaṃ tato // 86a //
7.86av pītvaivaṃ caṣaka-trayaṃ parijanaṃ san-mānya sarvaṃ tato
7.86av pītvaivaṃ caṣaka-dvayaṃ parijanaṃ saṃbhāvya sarvaṃ tato
gatvāhāra-bhuvaṃ puraḥ su-bhiṣajo bhuñjīta bhūyo 'tra ca // 86b //
māṃsāpūpa-ghṛtārdrakādi-haritair yuktaṃ sa-sauvarcalair // 86c //
dvis trir vā niśi cālpam eva vanitā-saṃvalganārthaṃ pibet // 86d //
rahasi dayitām aṅke kṛtvā bhujāntara-pīḍanāt // 87a //
pulakita-tanuṃ jāta-svedāṃ sa-kampa-payo-dharām // 87b //
yadi sa-rabhasaṃ sīdhor vāraṃ na pāyayate kṛtī // 87c //
7.87cv yadi sa-rabhasaṃ sīdhūdgāraṃ na pāyayate kṛtī
kim anubhavati kleśa-prāyaṃ tato gṛha-tantra-tām // 87d //
7.87dv kim anubhavati kleśa-prāyāṃ vṛthā gṛha-tantra-tām
7.87dv kim anubhavati kleśa-prāyāṃ tadā gṛha-tantra-tām
vara-tanu-vaktra-saṃgati-su-gandhi-taraṃ sarakam // 88a //
drutam iva padma-rāga-maṇim āsava-rūpa-dharam // 88b //
bhavati rati-śrameṇa ca madaḥ pibato 'lpam api // 88c //
kṣayam ata ojasaḥ pariharan sa śayīta param // 88d //
itthaṃ yuktyā piban madyaṃ na tri-vargād vihīyate /
a-sāra-saṃsāra-sukhaṃ paramaṃ cādhigacchati // 89 //
aiśvaryasyopabhogo 'yaṃ spṛhaṇīyaḥ surair api /
anya-thā hi vipatsu syāt paścāt tāpendhanaṃ dhanam // 90 //
7.90cv anya-thā hi vipatsv asya
upabhogena rahito bhoga-vān iti nindyate /
nirmito 'ti-kad-aryo 'yaṃ vidhinā nidhi-pālakaḥ // 91 //
tasmād vyavasthayā pānaṃ pānasya satataṃ hitam /
jitvā viṣaya-lubdhānām indriyāṇāṃ sva-tantra-tām // 92 //
7.92av tasmād avasthayā pānaṃ
vidhir vasu-matām eṣa bhaviṣyad-vasavas tu ye /
yathopapatti tair madyaṃ pātavyaṃ mātrayā hitam // 93 //
yāvad dṛṣṭer na saṃbhrāntir yāvan na kṣobhate manaḥ /
tāvad eva virantavyaṃ madyād ātma-vatā sadā // 94 //
abhyaṅgodvartana-snāna-vāsa-dhūpānulepanaiḥ /
snigdhoṣṇair bhāvitaś cānnaiḥ pānaṃ vātottaraḥ pibet // 95 //
śītopacārair vividhair madhura-snigdha-śītalaiḥ /
paittiko bhāvitaś cānnaiḥ piban madyaṃ na sīdati // 96 //
upacārair a-śiśirair yava-godhūma-bhuk pibet /
ślaiṣmiko dhanva-jair māṃsair madyaṃ māricikaiḥ saha // 97 //
7.97cv ślaiṣmiko jāṅgalair māṃsair 7.97dv madyaṃ maricakaiḥ saha
tatra vāte hitaṃ madyaṃ prāyaḥ paiṣṭika-gauḍikam /
pitte sāmbho madhu kaphe mārdvīkāriṣṭa-mādhavam // 98 //
7.98dv mādhvīkāriṣṭa-mādhavam
prāk pibec chlaiṣmiko madyaṃ bhuktasyopari paittikaḥ /
vātikas tu piben madhye sama-doṣo yathecchayā // 99 //
7.99dv sama-doṣo yathecchati 7.99dv sama-doṣo yad-ṛcchayā
madeṣu vāta-pitta-ghnaṃ prāyo mūrchāsu ceṣyate /
sarva-trāpi viśeṣeṇa pittam evopalakṣayet // 100 //
śītāḥ pradehā maṇayaḥ sekā vyajana-mārutāḥ /
sitā drākṣekṣu-kharjūra-kāśmarya-sva-rasāḥ payaḥ // 101 //
siddhaṃ madhura-vargeṇa rasā yūṣāḥ sa-dāḍimāḥ /
ṣaṣṭikāḥ śālayo raktā yavāḥ sarpiś ca jīvanam // 102 //
kalyāṇakaṃ mahā-tiktaṃ ṣaṭ-palaṃ payasāgnikaḥ /
pippalyo vā śilāhvaṃ vā rasāyana-vidhānataḥ // 103 //
tri-phalā vā prayoktavyā sa-ghṛta-kṣaudra-śarkarā /
prasakta-vegeṣu hitaṃ mukha-nāsāvarodhanam // 104 //
pibed vā mānuṣī-kṣīraṃ tena dadyāc ca nāvanam /
mṛṇāla-bisa-kṛṣṇā vā lihyāt kṣaudreṇa sābhayāḥ // 105 //
7.105av pibed vā mānuṣaṃ kṣīraṃ
durālabhāṃ vā mustaṃ vā śītena salilena vā /
piben marica-kolāsthi-majjośīrāhikesaram // 106 //
dhātrī-phala-rase siddhaṃ pathyā-kvāthena vā ghṛtam /
kuryāt kriyāṃ yathoktāṃ ca yathā-doṣa-balodayam // 107 //
pañca karmāṇi ceṣṭāni secanaṃ śoṇitasya ca /
sat-tvasyālambanaṃ jñānam a-gṛddhir viṣayeṣu ca // 108 //
madeṣv ati-pravṛddheṣu mūrchāyeṣu ca yojayet /
tīkṣṇaṃ saṃnyāsa-vihitaṃ viṣa-ghnaṃ viṣa-jeṣu ca // 109 //
7.109cv karma saṃnyāsa-vihitaṃ 7.109dv viṣa-ghnaṃ viṣa-jeṣu tu
āśu prayojyaṃ saṃnyāse su-tīkṣṇaṃ nasyam añjanam /
dhūmaḥ pradhamanaṃ todaḥ sūcībhiś ca nakhāntare // 110 //
7.110cv dhūmaṃ pradhamanaṃ todaḥ 7.110dv sūcībhiś ca nakhāntaraiḥ
keśānāṃ luñcanaṃ dāho daṃśo daśana-vṛścikaiḥ /
kaṭv-amla-gālanaṃ vaktre kapikacchv-avagharṣaṇam // 111 //
7.111dv kapikacchvāvagharṣaṇam
utthito labdha-saṃjñaś ca laśuna-sva-rasaṃ pibet /
khādet sa-vyoṣa-lavaṇaṃ bījapūraka-kesaram // 112 //
laghv-anna-prati tīkṣṇoṣṇam adyāt sroto-viśuddhaye /
vismāpanaiḥ saṃsmaraṇaiḥ priya-śravaṇa-darśanaiḥ // 113 //
7.113av laghv annaṃ kaṭu-tīkṣṇoṣṇam
paṭubhir gīta-vāditra-śabdair vyāyāma-śīlanaiḥ /
sraṃsanollekhanair dhūmaiḥ śoṇitasyāvasecanaiḥ // 114 //
upācaret taṃ pratatam anubandha-bhayāt punaḥ /
tasya saṃrakṣitavyaṃ ca manaḥ pralaya-hetutaḥ // 115 //
Cikitsāsthāna
kāle sādhāraṇe vy-abhre nāti-dur-balam arśasam /
viśuddha-koṣṭhaṃ laghv-alpam anulomanam āśitam // 1 //
8.1cv viśuddha-koṣṭhaṃ laghv-annam
śuciṃ kṛta-svasty-ayanaṃ mukta-viṇ-mūtram a-vyatham /
śayane phalake vānya-narotsaṅge vyapāśritam // 2 //
pūrveṇa kāyenottānaṃ praty-āditya-gudaṃ samam /
samunnata-kaṭī-deśam atha yantraṇa-vāsasā // 3 //
sakthnoḥ śiro-dharāyāṃ ca parikṣiptam ṛju sthitam /
ālambitaṃ paricaraiḥ sarpiṣābhyakta-pāyave // 4 //
tato 'smai sarpiṣābhyaktaṃ nidadhyād ṛju yantrakam /
śanair anu-sukhaṃ pāyau tato dṛṣṭvā pravāhaṇāt // 5 //
yantre praviṣṭaṃ dur-nāma plota-guṇṭhitayānu ca /
śalākayotpīḍya bhiṣag yathokta-vidhinā dahet // 6 //
8.6av yantre praviṣṭe dur-nāma
kṣāreṇaivārdram itarat kṣāreṇa jvalanena vā /
mahad vā balinaś chittvā vīta-yantram athāturam // 7 //
sv-abhyakta-pāyu-jaghanam avagāhe nidhāpayet /
nir-vāta-mandira-sthasya tato 'syācāram ādiśet // 8 //
8.8cv nir-vātāgāra-saṃsthasya
ekaikam iti saptāhāt saptāhāt samupācaret /
prāg dakṣiṇaṃ tato vāmam arśaḥ pṛṣṭhāgra-jaṃ tataḥ // 9 //
bahv-arśasaḥ su-dagdhasya syād vāyor anuloma-tā /
rucir anne 'gni-paṭu-tā svāsthyaṃ varṇa-balodayaḥ // 10 //
vasti-śūle tv adho nābher lepayec chlakṣṇa-kalkitaiḥ /
varṣābhū-kuṣṭha-surabhi-miśi-lohāmarāhvayaiḥ // 11 //
śakṛn-mūtra-pratīghāte pariṣekāvagāhayoḥ /
varaṇālambuṣair aṇḍa-gokaṇṭaka-punarnavaiḥ // 12 //
8.12av śakṛn-mūtra-parīghāte
suṣavī-surabhībhyāṃ ca kvātham uṣṇaṃ prayojayet /
sa-sneham atha-vā kṣīraṃ tailaṃ vā vāta-nāśanam // 13 //
yuñjītānnaṃ śakṛd-bhedi snehān vāta-ghna-dīpanān /
athā-prayojya-dāhasya nirgatān kapha-vāta-jān // 14 //
sa-stambha-kaṇḍū-ruk-śophān abhyajya guda-kīlakān /
bilva-mūlāgnika-kṣāra-kuṣṭhaiḥ siddhena secayet // 15 //
8.15av saṃrambha-kaṇḍū-ruk-śophān 8.15av saṃstambha-kaṇḍū-ruk-śophān
tailenāhi-biḍāloṣṭra-varāha-vasayātha-vā /
svedayed anu piṇḍena drava-svedena vā punaḥ // 16 //
kāsīsaṃ saindhavaṃ rāsnā śuṇṭhī kuṣṭhaṃ ca lāṅgalī /
śilābhrakāśvamāraṃ ca jantuhṛd danti-citrakau // 16.1+(1) //
haritālaṃ tathā svarṇakṣīrī taiś ca pacet samaiḥ /
tailaṃ sudhārka-payasī gavāṃ mūtre catur-guṇe // 16.1+(2) //
etad abhyaṅgato 'rśāṃsi kṣāra-vat pātayed drutam /
kṣāra-karma-karaṃ hy etan na ca dūṣayate valīm // 16.1+(3) //
saktūnāṃ piṇḍikābhir vā snigdhānāṃ taila-sarpiṣā /
rāsnāyā hapuṣāyā vā piṇḍair vā kārṣṇyagandhikaiḥ // 17 //
8.17dv piṇḍair vā kārṣakānvitaiḥ
arka-mūlaṃ śamī-pattram nṛ-keśaḥ sarpa-kañcukam /
mārjāra-carma sarpiś ca dhūpanaṃ hitam arśasām // 18 //
tathāśvagandhā surasā bṛhatī pippalī ghṛtam /
dhānyāmla-piṣṭair jīmūta-bījais taj-jālakaṃ mṛdu // 19 //
lepitaṃ chāyayā śuṣkaṃ vartir guda-ja-śātanī /
sa-jāla-mūla-jīmūta-lehe vā kṣāra-saṃyute // 20 //
guñjā-sūraṇa-kūṣmāṇḍa-bījair vartis tathā-guṇā /
snuk-kṣīrārdra-niśā-lepas tathā go-mūtra-kalkitaiḥ // 21 //
kṛkavāku-śakṛt-kṛṣṇā-niśā-guñjā-phalais tathā /
snuk-kṣīra-piṣṭaiḥ ṣaḍgranthā-halinī-vāraṇāsthibhiḥ // 22 //
kulīraśṛṅgī-vijayā-kuṣṭhāruṣkara-tutthakaiḥ /
śigru-mūlaka-jair bījaiḥ pattrair aśvaghna-nimba-jaiḥ // 23 //
8.23cv śigru-mūlaka-bījair vā
pīlu-mūlena bilvena hiṅgunā ca samanvitaiḥ /
kuṣṭhaṃ śirīṣa-bījāni pippalyaḥ saindhavaṃ guḍaḥ // 24 //
arka-kṣīraṃ sudhā-kṣīraṃ tri-phalā ca pralepanam /
ārkaṃ payaḥ sudhā-kāṇḍaṃ kaṭukālābu-pallavāḥ // 25 //
8.25av ārkaṃ payaḥ snuhī-kāṇḍaṃ
karañjo basta-mūtraṃ ca lepanaṃ śreṣṭham arśasām /
ānuvāsanikair lepaḥ pippaly-ādyaiś ca pūjitaḥ // 26 //
ebhir evauṣadhaiḥ kuryāt tailāny abhyañjanāya ca /
dhūpanālepanābhyaṅgaiḥ prasravanti gudāṅkurāḥ // 27 //
8.27av ebhir lepauṣadhaiḥ kuryāt 8.27bv tailāny abhyañjanāni ca
saṃcitaṃ duṣṭa-rudhiraṃ tataḥ saṃpadyate sukhī /
a-vartamānam ucchūna-kaṭhinebhyo hared asṛk // 28 //
arśobhyo jala-jā-śastra-sūcī-kūrcaiḥ punaḥ punaḥ /
śītoṣṇa-snigdha-rūkṣair hi na vyādhir upaśāmyati // 29 //
8.29cv śītoṣṇa-snigdha-rūkṣādyair
rakte duṣṭe bhiṣak tasmād raktam evāvasecayet /
yo jāto go-rasaḥ kṣīrād vahni-cūrṇāvacūrṇitāt // 30 //
8.30dv bahu-mūlāvacūrṇitāt
pibaṃs tam eva tenaiva bhuñjāno guda-jān jayet /
kovidārasya mūlānāṃ mathitena rajaḥ piban // 31 //
8.31dv mathitena rajaḥ pibet
aśnan jīrṇe ca pathyāni mucyate hata-nāmabhiḥ /
guda-śvayathu-śūlārto mandāgnir gaulmikān pibet // 32 //
hiṅgv-ādīn anu-takraṃ vā khāded guḍa-harītakīm /
takreṇa vā pibet pathyā-vellāgni-kuṭaja-tvacaḥ // 33 //
8.33av hiṅgv-ādīn anu-takrāṃ vā 8.33cv takreṇa vā pibet pathyāṃ 8.33dv
vellāgni-kuṭaja-tvacaḥ
kaliṅga-magadhā-jyotiḥ-sūraṇān vāṃśa-vardhitān /
koṣṇāmbunā vā tri-paṭu-vyoṣa-hiṅgv-amla-vetasam // 34 //
yuktaṃ bilva-kapitthābhyāṃ mahauṣadha-viḍena vā /
aruṣkarair yavānyā vā pradadyāt takra-tarpaṇam // 35 //
8.35cv āruṣkarair yavānyā vā
dadyād vā hapuṣā-hiṅgu-citrakaṃ takra-saṃyutam /
māsaṃ takrānu-pānāni khādet pīlu-phalāni vā // 36 //
pibed ahar ahas takraṃ nir-anno vā pra-kāmataḥ /
aty-arthaṃ manda-kāyāgnes takram evāvacārayet // 37 //
8.37cv aty-artha-manda-kāyāgnes
saptāhaṃ vā daśāhaṃ vā māsārdhaṃ māsam eva ca /
bala-kāla-vikāra-jño bhiṣak takraṃ prayojayet // 38 //
sāyaṃ vā lāja-saktūnāṃ dadyāt takrāvalehikām /
jīrṇe takre pradadyād vā takra-peyāṃ sa-saindhavām // 39 //
takrānu-pānaṃ sa-snehaṃ takraudanam ataḥ param /
yūṣai rasair vā takrāḍhyaiḥ śālīn bhuñjīta mātrayā // 40 //
rūkṣam ardhoddhṛta-snehaṃ yataś cān-uddhṛtaṃ ghṛtam /
takraṃ doṣāgni-bala-vit tri-vidhaṃ tat prayojyet // 41 //
na virohanti guda-jāḥ punas takra-samāhatāḥ /
niṣiktaṃ tad dhi dahati bhūmāv api tṛṇolupam // 42 //
8.42cv niṣiktaṃ tad vidahati
srotaḥsu takra-śuddheṣu raso dhātūn upaiti yaḥ /
tena puṣṭir balaṃ varṇaḥ paraṃ tuṣṭiś ca jāyate // 43 //
vāta-śleṣma-vikārāṇāṃ śataṃ ca vinivartate /
mathitaṃ bhājane kṣudra-bṛhatī-phala-lepite // 44 //
niśāṃ paryuṣitaṃ peyam icchadbhir guda-ja-kṣayam /
dhānyopakuñcikājājī-hapuṣā-pippalī-dvayaiḥ // 45 //
kāravī-granthika-śaṭhī-yavāny-agni-yavānakaiḥ /
cūrṇitair ghṛta-pātra-sthaṃ nāty-amlaṃ takram āsutam // 46 //
8.46bv -yavāny-agni-yavānikaiḥ
takrāriṣṭaṃ pibej jātaṃ vyaktāmla-kaṭu kāmataḥ /
dīpanaṃ rocanaṃ varṇyaṃ kapha-vātānulomanam // 47 //
guda-śvayathu-kaṇḍv-arti-nāśanaṃ bala-vardhanam /
tvacaṃ citraka-mūlasya piṣṭvā kumbhaṃ pralepayet // 48 //
takraṃ vā dadhi vā tatra jātam arśo-haraṃ pibet /
bhārgy-āsphotāmṛtā-pañca-koleṣv apy eṣa saṃvidhiḥ // 49 //
piṣṭair gaja-kaṇā-pāṭhā-kāravī-pañca-kolakaiḥ /
tumburv-ajājī-dhanikā-bilva-madhyaiś ca kalpayet // 50 //
phalāmlān yamaka-snehān peyā-yūṣa-rasādikān /
ebhir evauṣadhaiḥ sādhyaṃ vāri sarpiś ca dīpanam // 51 //
kramo 'yaṃ bhinna-śakṛtāṃ vakṣyate gāḍha-varcasām /
snehāḍhyaiḥ saktubhir yuktāṃ lavaṇāṃ vāruṇīṃ pibet // 52 //
lavaṇā eva vā takra-sīdhu-dhānyāmla-vāruṇīḥ /
prāg-bhaktān yamake bhṛṣṭān saktubhiś cāvacūrṇitān // 53 //
8.53cv prāg-bhaktaṃ yamake bhṛṣṭān
karañja-pallavān khāded vāta-varco-'nulomanān /
sa-guḍaṃ nāgaraṃ pāṭhāṃ guḍa-kṣāra-ghṛtāni vā // 54 //
8.54cv sa-guḍaṃ nāgaraṃ pāṭhā- 8.54dv -guḍa-kṣāra-ghṛtāni vā
go-mūtrādhyuṣitām adyāt sa-guḍāṃ vā harītakīm /
pathyā-śata-dvayān mūtra-droṇenā-mūtra-saṃkṣayāt // 55 //
8.55cv pathyā-śata-dvayaṃ mūtra-
pakvāt khādet sa-madhunī dve dve hanti kaphodbhavān /
dur-nāma-kuṣṭha-śvayathu-gulma-mehodara-kṛmīn // 56 //
8.56av paktvā khādet sa-madhunī
granthy-arbudāpacī-sthaulya-pāṇḍu-rogāḍhya-mārutān /
ajaśṛṅgī-jaṭā-kalkam ajā-mūtreṇa yaḥ pibet // 57 //
guḍa-vārtāka-bhuk tasya naśyanty āśu gudāṅkurāḥ /
śreṣṭhā-rasena trivṛtāṃ pathyāṃ takreṇa vā saha // 58 //
pathyāṃ vā pippalī-yuktāṃ ghṛta-bhṛṣṭāṃ guḍānvitām /
atha-vā sa-trivṛd-dantīṃ bhakṣayed anulomanīm // 59 //
hate gudāśraye doṣe guda-jā yānti saṃkṣayam /
dāḍima-sva-rasājājī-yavānī-guḍa-nāgaraiḥ // 60 //
8.60av hṛte gudāśraye doṣe
pāṭhayā vā yutaṃ takraṃ vāta-varco-'nulomanam /
sīdhuṃ vā gauḍam atha-vā sa-citraka-mahauṣadham // 61 //
pibet surāṃ vā hapuṣā-pāṭhā-sauvarcalānvitām /
daśādi-daśakair vṛddhāḥ pippalīr dvi-picuṃ tilān // 62 //
8.62dv pippalīr dvi-picuṃ tilāt
pītvā kṣīreṇa labhate balaṃ deha-hutāśayoḥ /
duḥsparśakena bilvena yavānyā nāgareṇa vā // 63 //
8.63dv yavānyā nāgareṇa ca
ekaikenāpi saṃyuktā pāṭhā hanty arśasāṃ rujam /
salilasya vahe paktvā prasthārdham abhayā-tvacām // 64 //
8.64dv prasthārdham abhayā-tvacam
prasthaṃ dhātryā daśa-palaṃ kapitthānāṃ tato 'rdhataḥ /
viśālāṃ lodhra-marica-kṛṣṇā-vellailavālukam // 65 //
dvi-palāṃśaṃ pṛthak pāda-śeṣe pūte guḍāt tule /
dattvā prasthaṃ ca dhātakyāḥ sthāpayed ghṛta-bhājane // 66 //
8.66cv dattvā prasthaṃ tu dhātakyāḥ
pakṣāt sa śīlito 'riṣṭaḥ karoty agniṃ nihanti ca /
guda-ja-grahaṇī-pāṇḍu-kuṣṭhodara-gara-jvarān // 67 //
śvayathu-plīha-hṛd-roga-gulma-yakṣma-vami-kṛmīn /
jala-droṇe paced dantī-daśa-mūla-varāgnikān // 68 //
pālikān pāda-śeṣe tu kṣiped guḍa-tulāṃ param /
pūrva-vat sarvam asya syād ānulomi-taras tv ayam // 69 //
paced durālabhā-prasthaṃ droṇe 'pāṃ prāsṛtaiḥ saha /
dantī-pāṭhāgni-vijayā-vāsāmalaka-nāgaraiḥ // 70 //
8.70bv droṇe 'pāṃ dvi-palaiḥ saha
tasmin sitā-śataṃ dadyāt pāda-sthe 'nyac ca pūrva-vat /
limpet kumbhaṃ tu phalinī-kṛṣṇā-cavyājya-mākṣikaiḥ // 71 //
prāg-bhaktam ānulomyāya phalāmlaṃ vā pibed ghṛtam /
cavya-citraka-siddhaṃ vā yava-kṣāra-guḍānvitam // 72 //
pippalī-mūla-siddhaṃ vā sa-guḍa-kṣāra-nāgaram /
pippalī-pippalī-mūla-dhānakā-dāḍimair ghṛtam // 73 //
8.73dv -dhānyakā-dāḍimair ghṛtam
dadhnā ca sādhitaṃ vāta-śakṛn-mūtra-vibandha-nut /
palāśa-kṣāra-toyena tri-guṇena paced ghṛtam // 74 //
8.74bv -śakṛn-mūtra-vibandha-hṛt
vatsakādi-pratīvāpam arśo-ghnaṃ dīpanaṃ param /
pañca-kolābhayā-kṣāra-yavānī-viḍa-saindhavaiḥ // 75 //
sa-pāṭhā-dhānya-maricaiḥ sa-bilvair dadhi-mat ghṛtam /
sādhayet taj jayaty āśu guda-vaṅkṣaṇa-vedanām // 76 //
pravāhikāṃ guda-bhraṃśaṃ mūtra-kṛcchraṃ parisravam /
pāṭhājamoda-dhanikā-śvadaṃṣṭrā-pañca-kolakaiḥ // 77 //
sa-bilvair dadhni cāṅgerī-sva-rase ca catur-guṇe /
hanty ājyaṃ siddham ānāhaṃ mūtra-kṛcchraṃ pravāhikām // 78 //
guda-bhraṃśārti-guda-ja-grahaṇī-gada-mārutān /
śikhi-tittiri-lāvānāṃ rasān amlān su-saṃskṛtān // 79 //
dakṣāṇāṃ vartakānāṃ vā dadyād viḍ-vāta-saṃgrahe /
vāstukāgni-trivṛd-dantī-pāṭhāmlīkādi-pallavān // 80 //
anyac ca kapha-vāta-ghnaṃ śākaṃ ca laghu bhedi ca /
sa-hiṅgu yamake bhṛṣṭaṃ siddhaṃ dadhi-saraiḥ saha // 81 //
8.81dv siddhaṃ dadhi-sareṇa ca
dhanikā-pañca-kolābhyāṃ piṣṭābhyāṃ dāḍimāmbunā /
ārdrikāyāḥ kisalayaiḥ śakalair ārdrakasya ca // 82 //
yuktam aṅgāra-dhūpena hṛdyena surabhī-kṛtam /
sa-jīrakaṃ sa-maricaṃ viḍa-sauvarcalotkaṭam // 83 //
8.83av yuktam aṅgāra-dhūmena
vātottarasya rūkṣasya mandāgner baddha-varcasaḥ /
kalpayed rakta-śāly-anna-vyañjanaṃ śāka-vad rasān // 84 //
8.84cv kalpayed rakta-śāly-annaṃ 8.84dv vyañjanaṃ śāka-vad rasān 8.84dv
vyañjanāñ chāka-vad rasān
go-godhā-chagaloṣṭrāṇāṃ viśeṣāt kravya-bhojinām /
madirāṃ śārkaraṃ gauḍaṃ sīdhuṃ takraṃ tuṣodakam // 85 //
ariṣṭaṃ mastu pānīyaṃ pānīyaṃ vālpakaṃ śṛtam /
dhānyena dhānya-śuṇṭhībhyāṃ kaṇṭakārikayātha-vā // 86 //
ante bhaktasya madhye vā vāta-varco-'nulomanam /
viḍ-vāta-kapha-pittānām ānulomye hi nir-male // 87 //
gude śāmyanti guda-jāḥ pāvakaś cābhivardhate /
udāvarta-parītā ye ye cāty-arthaṃ virūkṣitāḥ // 88 //
viloma-vātāḥ śūlārtās teṣv iṣṭam anuvāsanam /
pippalīṃ madanaṃ bilvaṃ śatāhvāṃ madhukaṃ vacām // 89 //
kuṣṭhaṃ śaṭhīṃ puṣkarākhyaṃ citrakaṃ devadāru ca /
piṣṭvā tailaṃ vipaktavyaṃ dvi-guṇa-kṣīra-saṃyutam // 90 //
8.90av kuṣṭhaṃ śaṭhīṃ puṣkarāhvaṃ 8.90av kuṣṭhaṃ śaṭhīṃ pauṣkarākhyaṃ
8.90av kuṣṭhaṃ śuṇṭhīṃ puṣkarākhyaṃ
arśasāṃ mūḍha-vātānāṃ tac chreṣṭham anuvāsanam /
guda-niḥsaraṇaṃ śūlaṃ mūtra-kṛcchraṃ pravāhikām // 91 //
kaṭy-ūru-pṛṣṭha-daurbalyam ānāhaṃ vaṅkṣaṇāśrayam /
picchā-srāvaṃ gude śophaṃ vāta-varco-vinigraham // 92 //
utthānaṃ bahu-śo yac ca jayet tac cānuvāsanāt /
nirūhaṃ vā prayuñjīta sa-kṣīraṃ pāñcamūlikam // 93 //
sa-mūtra-sneha-lavaṇaṃ kalkair yuktaṃ phalādibhiḥ /
atha raktārśasāṃ vīkṣya mārutasya kaphasya vā // 94 //
8.94dv mārutasya kaphasya ca
anubandhaṃ tataḥ snigdhaṃ rūkṣaṃ vā yojayed dhimam /
śakṛc chyāvaṃ kharaṃ rūkṣam adho niryāti nānilaḥ // 95 //
kaṭy-ūru-guda-śūlaṃ ca hetur yadi ca rūkṣaṇam /
tatrānubandho vātasya śleṣmaṇo yadi viṭ ślathā // 96 //
śvetā pītā guruḥ snigdhā sa-picchaḥ stimito gudaḥ /
hetuḥ snigdha-gurur vidyād yathā-svaṃ cāsra-lakṣaṇāt // 97 //
duṣṭe 'sre śodhanaṃ kāryaṃ laṅghanaṃ ca yathā-balam /
yāvac ca doṣaiḥ kāluṣyaṃ srutes tāvad upekṣaṇam // 98 //
doṣāṇāṃ pācanārthaṃ ca vahni-saṃdhukṣaṇāya ca /
saṃgrahāya ca raktasya paraṃ tiktair upācaret // 99 //
yat tu prakṣīṇa-doṣasya raktaṃ vātolbaṇasya vā /
snehais tat sādhayet yuktaiḥ pānābhyañjana-vastiṣu // 100 //
yat tu pittolbaṇaṃ raktaṃ gharma-kāle pravartate /
stambhanīyaṃ tad ekāntān na ced vāta-kaphānugam // 101 //
sa-kaphe 'sre pibet pākyaṃ śuṇṭhī-kuṭaja-valkalam /
kirātatiktakaṃ śuṇṭhīṃ dhanvayāsaṃ ku-candanam // 102 //
dārvī-tvaṅ-nimba-sevyāni tvacaṃ vā dāḍimodbhavām /
kuṭaja-tvak-phalaṃ tārkṣyaṃ mākṣikaṃ ghuṇavallabhām // 103 //
pibet taṇḍula-toyena kalkitaṃ vā mayūrakam /
tulāṃ divyāmbhasi paced ārdrāyāḥ kuṭaja-tvacaḥ // 104 //
nī-rasāyāṃ tvaci kvāthe dadyāt sūkṣma-rajī-kṛtān /
samaṅgā-phalinī-moca-rasān muṣṭy-aṃśakān samān // 105 //
taiś ca śakrayavān pūte tato darvī-pralepanam /
paktvāvalehaṃ līḍhvā ca taṃ yathāgni-balaṃ pibet // 106 //
8.106av taiś ca śakrayavān pūtaṃ
peyāṃ maṇḍaṃ payaś chāgaṃ gavyaṃ vā chāga-dugdha-bhuk /
leho 'yaṃ śamayaty āśu raktātīsāra-pāyu-jān // 107 //
bala-vad rakta-pittaṃ ca sravad ūrdhvam adho 'pi vā /
kuṭaja-tvak-tulāṃ droṇe paced aṣṭāṃśa-śeṣitam // 108 //
8.108dv paced aṣṭāṃśa-śeṣitām
kalkī-kṛtya kṣipet tatra tārkṣya-śailaṃ kaṭu-trayam /
lodhra-dvayaṃ moca-rasaṃ balāṃ dāḍima-jaṃ tvacam // 109 //
bilva-karkaṭikāṃ mustaṃ samaṅgāṃ dhātakī-phalam /
palonmitaṃ daśa-palaṃ kuṭajasyaiva ca tvacaḥ // 110 //
triṃśat palāni guḍato ghṛtāt pūte ca viṃśatiḥ /
tat pakvaṃ leha-tāṃ yātaṃ dhānye pakṣa-sthitaṃ lihan // 111 //
sarvārśo-grahaṇī-doṣa-śvāsa-kāsān niyacchati /
lodhraṃ tilān moca-rasaṃ samaṅgāṃ candanotpalam // 112 //
8.112bv -śvāsa-kāsān nibarhati
pāyayitvāja-dugdhena śālīṃs tenaiva bhojayet /
yaṣṭy-āhva-padmakānantā-payasyā-kṣīra-moraṭam // 113 //
sa-sitā-madhu pātavyaṃ śīta-toyena tena vā /
lodhra-kaṭvaṅga-kuṭaja-samaṅgā-śālmalī-tvacam // 114 //
8.114dv -samaṅgā-śālmalī-tvacaḥ
hima-kesara-yaṣṭy-āhva-sevyaṃ vā taṇḍulāmbunā /
yavānīndrayavāḥ pāṭḥā bilvaṃ śuṇṭhī rasāñjanam // 115 //
cūrṇaś cale hitaḥ śūle pravṛtte cāti-śoṇite /
dugdhikā-kaṇṭakārībhyāṃ siddhaṃ sarpiḥ praśasyate // 116 //
atha-vā dhātakī-lodhra-kuṭaja-tvak-phalotpalaiḥ /
sa-kesarair yava-kṣāra-dāḍima-sva-rasena vā // 117 //
śarkarāmbho-ja-kiñjalka-sahitaṃ saha vā tilaiḥ /
abhyastaṃ rakta-guda-jān nava-nītaṃ niyacchati // 118 //
chāgāni nava-nītājya-kṣīra-māṃsāni jāṅgalaḥ /
an-amlo vā kad-amla vā sa-vāstuka-raso rasaḥ // 119 //
rakta-śāliḥ saro dadhnaḥ ṣaṣṭikas taruṇī surā /
taruṇaś ca surā-maṇḍaḥ śoṇitasyauṣadhaṃ param // 120 //
peyā-yūṣa-rasādyeṣu palāṇḍuḥ kevalo 'pi vā /
sa jayaty ulbaṇaṃ raktaṃ mārutaṃ ca prayojitaḥ // 121 //
vātolbaṇāni prāyeṇa bhavanty asre 'ti-niḥsṛte /
arśāṃsi tasmād adhikaṃ taj-jaye yatnam ācaret // 122 //
dṛṣṭvāsra-pittaṃ prabalam a-balau ca kaphānilau /
śītopacāraḥ kartavyaḥ sarva-thā tat-praśāntaye // 123 //
na ced evaṃ śamas tasya snigdhoṣṇais tarpayet tataḥ /
rasaiḥ koṣṇaiś ca sarpirbhir avapīḍaka-yojitaiḥ // 124 //
8.124av yadā caivaṃ śamo na syāt
secayet taṃ kavoṣṇaiś ca kāmaṃ taila-payo-ghṛtaiḥ /
yavāsa-kuśa-kāśānāṃ mūlaṃ puṣpaṃ ca śālmaleḥ // 125 //
nyagrodhodumbarāśvattha-śuṅgāś ca dvi-palonmitāḥ /
tri-prasthe salilasyaitat kṣīra-prasthe ca sādhayet // 126 //
kṣīra-śeṣe kaṣāye ca tasmin pūte vimiśrayet /
kalkī-kṛtaṃ moca-rasaṃ samaṅgāṃ candanotpalam // 127 //
priyaṅguṃ kauṭajaṃ bījaṃ kamalasya ca kesaram /
picchā-vastir ayaṃ siddhaḥ sa-ghṛta-kṣaudra-śarkaraḥ // 128 //
pravāhikā-guda-bhraṃśa-rakta-srāva-jvarāpahaḥ /
yaṣṭy-āhva-puṇḍarīkeṇa tathā moca-rasādibhiḥ // 129 //
kṣīra-dvi-guṇitaḥ pakvo deyaḥ sneho 'nuvāsanam /
madhukotpala-lodhrāmbu samaṅgā bilva-candanam // 130 //
cavikātiviṣā mustaṃ pāṭhā kṣāro yavāgra-jaḥ /
dārvī-tvaṅ nāgaraṃ māṃsī citrako devadāru ca // 131 //
cāṅgerī-sva-rase sarpiḥ sādhitaṃ tais tri-doṣa-jit /
arśo-'tīsāra-grahaṇī-pāṇḍu-roga-jvarā-rucau // 132 //
mūtra-kṛcchre guda-bhraṃśe vasty-ānāhe pravāhaṇe /
picchā-srāve 'rśasāṃ śūle deyaṃ tat paramauṣadham // 133 //
vyatyāsān madhurāmlāni śītoṣṇāni ca yojayet /
nityam agni-balāpekṣī jayaty arśaḥ-kṛtān gadān // 134 //
8.134dv jayaty arśaḥ-kṛtāṃ rujam
udāvartārtam abhyajya tailaiḥ śīta-jvarāpahaiḥ /
su-snigdhaiḥ svedayet piṇḍair vartim asmai gude tataḥ // 135 //
abhyaktāṃ tat-karāṅguṣṭha-saṃnibhām anulomanīm /
dadyāc chyāmā-trivṛd-dantī-pippalī-nīlinī-phalaiḥ // 136 //
vicūrṇitair dvi-lavaṇair guḍa-go-mūtra-saṃyutaiḥ /
tad-van māgadhikā-rāṭha-gṛha-dhūmaiḥ sa-sarṣapaiḥ // 137 //
8.137bv guḍa-go-mūtra-pācitaiḥ
eteṣām eva vā cūrṇaṃ gude nāḍyā vinirdhamet /
tad-vighāte su-tīkṣṇaṃ tu vastiṃ snigdhaṃ prapīḍayet // 138 //
ṛjū-kuryād guda-sirā-viṇ-mūtra-maruto 'sya saḥ /
bhūyo 'nubandhe vāta-ghnair virecyaḥ sneha-recanaiḥ // 139 //
8.139av ṛjū-kuryād guda-śiro-
anuvāsyaś ca raukṣyād dhi saṅgo māruta-varcasoḥ /
tri-paṭu-tri-kaṭu-śreṣṭhā-danty-aruṣkara-citrakam // 140 //
jarjaraṃ sneha-mūtrāktam antar-dhūmaṃ vipācayet /
śarāva-saṃdhau mṛl-lipte kṣāraḥ kalyāṇakāhvayaḥ // 141 //
sa pītaḥ sarpiṣā yukto bhakte vā snigdha-bhojinā /
udāvarta-vibandhārśo-gulma-pāṇḍūdara-kṛmīn // 142 //
mūtra-saṅgāśmarī-śopha-hṛd-roga-grahaṇī-gadān /
meha-plīha-rujānāha-śvāsa-kāsāṃś ca nāśayet // 143 //
sarvaṃ ca kuryād yat proktam arśasāṃ gāḍha-varcasām // 144ab //
droṇe 'pāṃ pūti-valka-dvi-tulam atha pacet pāda-śeṣe ca tasmin // 144c //
8.144cv droṇe 'pāṃ pūti-valkaṃ dvi-tulam atha pacet pāda-śeṣe ca tasmin
deyāśītir guḍasya pratanuka-rajaso vyoṣato 'ṣṭau palāni // 144d //
etan māsena jātaṃ janayati paramām ūṣmaṇaḥ pakti-śaktiṃ // 144e //
śuktaṃ kṛtvānulomyaṃ prajayati guda-ja-plīha-gulmodarāṇi // 144f //
pacet tulāṃ pūti-karañja-valkād dve mūlataś citraka-kaṇṭakāryoḥ /
droṇa-traye 'pi caraṇāvaśeṣe pūte śataṃ tatra guḍasya dadyāt // 145 //
palikaṃ ca su-cūrṇitaṃ tri-jāta-tri-kaṭu-granthika-dāḍimāśmabhedam /
pura-puṣkara-mūla-dhānya-cavyaṃ hapuṣām ārdrakam amla-vetasaṃ ca // 146 //
śītī-bhūtaṃ kṣaudra-viṃśaty-upetam ārdra-drākṣā-bījapūrārdrakaiś ca /
yuktaṃ kāmaṃ gaṇḍikābhis tathekṣoḥ sarpiḥ-pātre māsa-mātreṇa jātam // 147 //
cukraṃ krakacam ivedaṃ dur-nāmnāṃ vahni-dīpanaṃ paramam /
pāṇḍu-garodara-gulma-plīhānāhāśma-kṛcchra-ghnam // 148 //
droṇaṃ pīlu-rasasya vastra-galitaṃ nyastaṃ havir-bhājane // 149a //
yuñjīta dvi-palair madā-madhuphalā-kharjūra-dhātrī-phalaiḥ // 149b //
pāṭhā-mādri-durālabhāmla-vidula-vyoṣa-tvag-elollakaiḥ // 149c //
8.149cv pāṭhā-mādri-durālabhāmla-vidula-vyoṣa-tvag-ellāllakaiḥ
spṛkkā-kola-lavaṅga-vella-capalā-mūlāgnikaiḥ pālikaiḥ // 149d //
guḍa-pala-śata-yojitaṃ nivāte nihitam idaṃ prapibaṃś ca pakṣa-mātrāt /
niśamayati gudāṅkurān sa-gulmān anala-balaṃ prabalaṃ karoti cāśu // 150 //
8.150cv praśamayati gudāṅkurān sa-gulmān
ekaika-śo daśa-pale daśa-mūla-kumbha-pāṭhā-dvayārka-ghuṇavallabha-kaṭphalānām /
dagdhe srute 'nu kalaśena jalena pakve pāda-sthite guḍa-tulāṃ pala-pañcakaṃ ca // 151 //
8.151bv -pāṭhābhayārka-ghuṇavallabha-kaṭphalānām
dadyāt praty-ekaṃ vyoṣa-cavyābhayānāṃ vahner muṣṭī dve yava-kṣārataś ca /
darvīm ālimpan hanti līḍho guḍo 'yaṃ gulma-plīhārśaḥ-kuṣṭha-mehāgni-sādān // 152 //
toya-droṇe citraka-mūla-tulārdhaṃ sādhyaṃ yāvat pāda-dala-stham athedam /
aṣṭau dattvā jīrṇa-guḍasya palāni kvāthyaṃ bhūyaḥ sāndra-tayā samam etat // 153 //
8.153bv sādhyaṃ yāvat pāda-jala-stham apy idam
tri-kaṭuka-miśi-pathyā-kuṣṭha-mustā-varāṅga-kṛmiripu-dahanailā-cūrṇa-kīrṇo 'valehaḥ /
jayati guda-ja-kuṣṭha-plīha-gulmodarāṇi prabalayati hutāśaṃ śaśvad abhyasyamānaḥ // 154 //
8.154cv jayati guda-ja-yukta-plīha-gulmodarāṇi
guḍa-vyoṣa-varā-vella-tilāruṣkara-citrakaiḥ /
arśāṃsi hanti guṭikā tvag-vikāraṃ ca śīlitā // 155 //
mṛl-liptaṃ sauraṇaṃ kandaṃ paktvāgnau puṭa-pāka-vat /
adyāt sa-taila-lavaṇaṃ dur-nāma-vinivṛttaye // 156 //
marica-pippali-nāgara-citrakān krama-vivardhita-bhāga-samāhṛtān /
śikhi-catur-guṇa-sūraṇa-yojitān kuru guḍena guḍān guda-ja-cchidaḥ // 157 //
cūrṇī-kṛtāḥ ṣo-ḍaśa sūraṇasya bhāgās tato 'rdhena ca citrakasya /
mahauṣadhād dvau maricasya caiko guḍena dur-nāma-jayāya piṇḍī // 158 //
pathyā-nāgara-kṛṣṇā-karañja-vellāgnibhiḥ sitā-tulyaiḥ /
vaḍabā-mukha iva jarayati bahu-gurv api bhojanaṃ cūrṇaḥ // 159 //
8.159dv bahu-gurv api bhojanaṃ cūrṇam
kaliṅga-lāṅgalī-kṛṣṇā-vahny-apāmārga-taṇḍulaiḥ /
bhūnimba-saindhava-guḍair guḍā guda-ja-nāśanāḥ // 160 //
lavaṇottama-vahni-kaliṅga-yavāṃś ciribilva-mahāpicumanda-yutān /
piba sapta-dinaṃ mathitāluḍitān yadi marditum icchasi pāyu-ruhān // 161 //
8.161cv piba sapta-dinaṃ mathitālulitān 8.161dv yadi marditum icchasi
pāyu-ruhaḥ
śuṣkeṣu bhallātakam agryam uktaṃ bhaiṣajyam ārdreṣu tu vatsaka-tvak /
sarveṣu sarvartuṣu kālaśeyam arśaḥsu balyaṃ ca malāpahaṃ ca // 162 //
bhittvā vibandhān anulomanāya yan mārutasyāgni-balāya yac ca /
tad anna-pānauṣadham arśasena sevyaṃ vivarjyaṃ viparītam asmāt // 163 //
arśo-'tisāra-grahaṇī-vikārāḥ prāyeṇa cānyo-'nya-nidāna-bhūtāḥ /
sanne 'nale santi na santi dīpte rakṣed atas teṣu viśeṣato 'gnim // 164 //
8.164dv rakṣet tatas teṣu viśeṣato 'gnim
Cikitsāsthāna
atīsāro hi bhūyiṣṭhaṃ bhavaty āmāśayānvayaḥ /
hatvāgniṃ vāta-je 'py asmāt prāk tasmiō̃ laṅghanaṃ hitam // 1 //
9.1dv prāg asmiō̃ laṅghanaṃ hitam
śūlānāha-prasekārtaṃ vāmayed atisāriṇam /
doṣāḥ saṃnicitā ye ca vidagdhāhāra-mūrchitāḥ // 2 //
atīsārāya kalpante teṣūpekṣaiva bheṣajam /
bhṛśotkleśa-pravṛtteṣu svayam eva calātmasu // 3 //
na tu saṃgrahaṇaṃ yojyaṃ pūrvam āmātisāriṇi /
api cādhmāna-guru-tā-śūla-staimitya-kāriṇi // 4 //
9.4av prayojyaṃ na tu saṃgrāhi 9.4bv pūrvam āmolbaṇe na tu
prāṇadā prāṇa-dā doṣe vibaddhe saṃpravartinī /
pibet prakvathitās toye madhya-doṣo viśoṣayan // 5 //
bhūtika-pippalī-śuṇṭhī-vacā-dhānya-harītakīḥ /
atha-vā bilva-dhanikā-musta-nāgara-vālakam // 6 //
viḍa-pāṭhā-vacā-pathyā-kṛmijin-nāgarāṇi vā /
śuṇṭhī-ghana-vacā-mādrī-bilva-vatsaka-hiṅgu vā // 7 //
śasyate tv alpa-doṣāṇām upavāso 'tisāriṇām /
vacā-prativiṣābhyāṃ vā mustā-parpaṭakena vā // 8 //
hrīvera-nāgarābhyāṃ vā vipakvaṃ pāyayej jalam /
yukte 'nna-kāle kṣut-kṣāmaṃ laghv-anna-prati bhojayet // 9 //
9.9dv laghv annaṃ pratibhojayet
tathā sa śīghraṃ prāpnoti rucim agni-balaṃ balam /
takreṇāvanti-somena yavāgvā tarpaṇena vā // 10 //
surayā madhunā vātha yathā-sātmyam upācaret /
bhojyāni kalpayed ūrdhvaṃ grāhi-dīpana-pācanaiḥ // 11 //
9.11av surayā madhunā cātha
bāla-bilva-śaṭhī-dhānya-hiṅgu-vṛkṣāmla-dāḍimaiḥ /
palāśa-hapuṣājājī-yavānī-viḍa-saindhavaiḥ // 12 //
laghunā pañca-mūlena pañca-kolena pāṭhayā /
śāliparṇī-balā-bilvaiḥ pṛśniparṇyā ca sādhitā // 13 //
dāḍimāmlā hitā peyā kapha-pitte samulbaṇe /
abhayā-pippalī-mūla-bilvair vātānulomanī // 14 //
vibaddhaṃ doṣa-bahulo dīptāgnir yo 'tisāryate /
kṛṣṇā-viḍaṅga-tri-phalā-kaṣāyais taṃ virecayet // 15 //
peyāṃ yuñjyād viriktasya vāta-ghnair dīpanaiḥ kṛtām /
āme pariṇate yas tu dīpte 'gnāv upaveśyate // 16 //
sa-phena-picchaṃ sa-rujaṃ sa-vibandhaṃ punaḥ punaḥ /
alpālpam alpa-śamalaṃ nir-viḍ vā sa-pravāhikam // 17 //
9.17cv alpālpam alpaṃ sa-malaṃ
dadhi-taila-ghṛta-kṣīraiḥ sa śuṇṭhīṃ sa-guḍāṃ pibet /
svinnāni guḍa-tailena bhakṣayed badarāṇi vā // 18 //
gāḍha-viḍ-vihitaiḥ śākair bahu-snehais tathā rasaiḥ /
kṣudhitaṃ bhojayed enaṃ dadhi-dāḍima-sādhitaiḥ // 19 //
9.19dv dadhi-dāḍima-saṃskṛtaiḥ
śāly-odanaṃ tilair māṣair mudgair vā sādhu sādhitam /
śaṭhyā mūlaka-potāyāḥ pāṭhāyāḥ svastikasya vā // 20 //
9.20cv śuṇṭhyā mūlaka-potāyāḥ
sūṣā-yavānī-karkāru-kṣīriṇī-cirbhaṭasya vā /
upodakāyā jīvantyā vākucyā vāstukasya vā // 21 //
suvarcalāyāś cuñcor vā loṇikāyā rasair api /
kūrma-vartaka-lopāka-śikhi-tittiri-kaukkuṭaiḥ // 22 //
9.22dv -śikhi-tittiri-dakṣa-jaiḥ
bilva-mustākṣi-bhaiṣajya-dhātakī-puṣpa-nāgaraiḥ /
pakvātīsāra-jit takre yavāgūr dādhikī tathā // 23 //
kapittha-kacchurā-phañjī-yūthikā-vaṭa-śelu-jaiḥ /
dāḍimī-śaṇa-kārpāsī-śālmalīnāṃ ca pallavaiḥ // 24 //
9.24dv -śālmalī-moca-pallavaiḥ
kalko bilva-śalāṭūnāṃ tila-kalkaś ca tat-samaḥ /
dadhnaḥ saro 'mlaḥ sa-snehaḥ khalo hanti pravāhikām // 25 //
maricaṃ dhanikājājī tintiḍīkaṃ śaṭhī viḍam /
dāḍimaṃ dhātakī pāṭhā tri-phalā pañca-kolakam // 26 //
yāva-śūkaṃ kapitthāmra-jambū-madhyaṃ sa-dīpyakam /
piṣṭaiḥ ṣaḍ-guṇa-bilvais tair dadhni mudga-rase guḍe // 27 //
snehe ca yamake siddhaḥ khalo 'yam a-parājitaḥ /
dīpanaḥ pācano grāhī rucyo bimbiśi-nāśanaḥ // 28 //
kolānāṃ bāla-bilvānāṃ kalkaiḥ śāli-yavasya ca /
mudga-māṣa-tilānāṃ ca dhānya-yūṣaṃ prakalpayet // 29 //
aikadhyaṃ yamake bhṛṣṭaṃ dadhi-dāḍima-sārikam /
varcaḥ-kṣaye śuṣka-mukhaṃ śāly-annaṃ tena bhojayet // 30 //
dadhnaḥ saraṃ vā yamake bhṛṣṭaṃ sa-guḍa-nāgaram /
surāṃ vā yamake bhṛṣṭāṃ vyañjanārthaṃ prayojayet // 31 //
phalāmlaṃ yamake bhṛṣṭaṃ yūṣaṃ gṛñjanakasya vā /
bhṛṣṭān vā yamake saktūn khāded vyoṣāvacūrṇitān // 32 //
māṣān su-siddhāṃs tad-vad vā ghṛta-maṇḍopasevanān /
rasaṃ su-siddha-pūtaṃ vā chāga-meṣāntar-ādhi-jam // 33 //
9.33cv rasaṃ su-siddhaṃ pūtaṃ vā
paced dāḍima-sārāmlaṃ sa-dhānya-sneha-nāgaram /
rakta-śāly-odanaṃ tena bhuñjānaḥ prapibaṃś ca tam // 34 //
varcaḥ-kṣaya-kṛtair āśu vikāraiḥ parimucyate /
bāla-bilvaṃ guḍaṃ tailaṃ pippalīṃ viśva-bheṣajam // 35 //
9.35dv pippalī-viśva-bheṣajam
lihyād vāte pratihate sa-śūlaḥ sa-pravāhikaḥ /
valkalaṃ śābaraṃ puṣpaṃ dhātakyā badarī-dalam // 36 //
9.36bv sa-śūle sa-pravāhike 9.36dv dhātakyā badarī-phalam
eraṇḍa-bilva-yava-gokṣurakāmla-siddhāṃ pathyāṃ lihan madhu-yutām atha vā guḍena /
kṛcchra-pravṛttam ati-śūlam asṛg-vimiśraṃ hanyād avaśyam atisāram udīrṇa-vegam // 36.1+1 //
pibed dadhi-sara-kṣaudra-kapittha-sva-rasāplutam /
vibaddha-vāta-varcās tu bahu-śūla-pravāhikaḥ // 37 //
sa-rakta-picchas tṛṣṇārtaḥ kṣīra-sauhityam arhati /
yamakasyopari kṣīraṃ dhāroṣṇaṃ vā prayojayet // 38 //
śṛtam eraṇḍa-mūlena bāla-bilvena vā punaḥ /
payasy utkvāthya mustānāṃ viṃśatiṃ tri-guṇe 'mbhasi // 39 //
9.39dv viṃśatiṃ tri-guṇāmbhasi
kṣīrāvaśiṣṭaṃ tat pītaṃ hanyād āmaṃ sa-vedanam /
pippalyāḥ pibataḥ sūkṣmaṃ rajo marica-janma vā // 40 //
cira-kālānuṣaktāpi naśyaty āśu pravāhikā /
nir-āma-rūpaṃ śūlārtaṃ laṅghanādyaiś ca karṣitam // 41 //
rūkṣa-koṣṭham apekṣyāgniṃ sa-kṣāraṃ pāyayed ghṛtam /
siddhaṃ dadhi-surā-maṇḍe daśa-mūlasya cāmbhasi // 42 //
9.42dv daśa-mūlasya vāmbhasi
sindhūttha-pañca-kolābhyāṃ tailaṃ sadyo 'rti-nāśanam /
ṣaḍbhiḥ śuṇṭhyāḥ palair dvābhyāṃ dvābhyāṃ granthy-agni-saindhavāt // 43 //
taila-prasthaṃ paced dadhnā niḥ-sāraka-rujāpaham /
ekato māṃsa-dugdhājyaṃ purīṣa-graha-śūla-jit // 44 //
pānānuvāsanābhyaṅga-prayuktaṃ tailam ekataḥ /
tad dhi vāta-jitām agryaṃ śūlaṃ ca vi-guṇo 'nilaḥ // 45 //
dhātv-antaropamardeddhaś calo vyāpī sva-dhāma-gaḥ /
tailaṃ mandānalasyāpi yuktyā śarma-karaṃ param // 46 //
9.46av dhātv-antaropamardād vai 9.46av dhātv-antaropamardena
vāyv-āśaye sa-taile hi bimbiśir nāvatiṣṭhate // 46ū̆ab //
kṣīṇe male svāyatana-cyuteṣu doṣāntareṣv īraṇa eka-vīre /
ko niṣṭanan prāṇiti koṣṭha-śūlī nāntar-bahis-taila-paro yadi syāt // 47 //
guda-rug-bhraṃśayor yuñjyāt sa-kṣīraṃ sādhitaṃ haviḥ // 48ab //
rase kolāmla-cāṅgeryor dadhni piṣṭe ca nāgare /
tair eva cāmlaiḥ saṃyojya siddhaṃ su-ślakṣṇa-kalkitaiḥ // 49 //
9.49cv tair eva cāmlaiḥ saṃyuktaiḥ
dhānyoṣaṇa-viḍājājī-pañca-kolaka-dāḍimaiḥ /
yojayet sneha-vastiṃ vā daśa-mūlena sādhitam // 50 //
śaṭhī-śatāhvā-kuṣṭhair vā vacayā citrakeṇa vā /
pravāhaṇe guda-bhraṃśe mūtrāghāte kaṭī-grahe // 51 //
madhurāmlaiḥ śṛtaṃ tailaṃ ghṛtaṃ vāpy anuvāsanam /
praveśayed gudaṃ dhvastam abhyaktaṃ sveditaṃ mṛdu // 52 //
kuryāc ca go-phaṇā-bandhaṃ madhya-cchidreṇa carmaṇā /
pañca-mūlasya mahataḥ kvāthaṃ kṣīre vipācayet // 53 //
9.53dv kvāthaṃ kṣīreṇa pācayet
unduruṃ cāntra-rahitaṃ tena vāta-ghna-kalka-vat /
tailaṃ paced guda-bhraṃśaṃ pānābhyaṅgena taj jayet // 54 //
paitte tu sāme tīkṣṇoṣṇa-varjyaṃ prāg iva laṅghanam /
tṛḍ-vān pibet ṣaḍ-aṅgāmbu sa-bhūnimbaṃ sa-śārivam // 55 //
peyādi kṣudhitasyānnam agni-saṃdhukṣaṇaṃ hitam /
bṛhaty-ādi-gaṇābhīru-dvi-balā-śūrpaparṇibhiḥ // 56 //
pāyayed anubandhe tu sa-kṣaudraṃ taṇḍulāmbhasā /
kuṭajasya phalaṃ piṣṭaṃ sa-valkaṃ sa-ghuṇapriyam // 57 //
9.57bv sa-kṣaudraṃ taṇḍulāmbunā 9.57cv vatsakasya phalaṃ piṣṭaṃ
pāṭhā-vatsaka-bīja-tvag-dārvī-granthika-śuṇṭhi vā /
kvāthaṃ vātiviṣā-bilva-vatsakodīcya-musta-jam // 58 //
atha-vātiviṣā-mūrvā-niśendrayava-tārkṣya-jam /
sa-madhv-ativiṣā-śuṇṭhī-mustendrayava-kaṭphalam // 59 //
palaṃ vatsaka-bījasya śrapayitvā rasaṃ pibet /
yo rasāśī jayec chīghraṃ sa paittaṃ jaṭharāmayam // 60 //
mustā-kaṣāyam evaṃ vā piben madhu-samāyutam /
sa-kṣaudraṃ śālmalī-vṛnta-kaṣāyaṃ vā himāhvayam // 61 //
kirātatiktakaṃ mustaṃ vatsakaṃ sa-rasāñjanam /
kaṭaṅkaṭerī hrīveraṃ bilva-madhyaṃ durālabhā // 62 //
tilā moca-rasaṃ lodhraṃ samaṅgā kamalotpalam /
nāgaraṃ dhātakī-puṣpaṃ dāḍimasya tvag utpalam // 63 //
ardha-ślokaiḥ smṛtā yogāḥ sa-kṣaudrās taṇḍulāmbunā /
niśendrayava-lodhrailā-kvāthaḥ pakvātisāra-jit // 64 //
9.64dv -kvāthaḥ pakvātisāra-nut
nāgarātiviṣā-mustā-bhūnimbāmṛta-vatsakaiḥ /
sarva-jvara-haraḥ kvāthaḥ sarvātīsāra-nāśanaḥ // 64+1 //
guḍūcy-ativiṣā-dhānya-śuṇṭhī-bilvābda-vālakaiḥ /
pāṭhā-bhūnimba-kuṭaja-candanośīra-padmakaiḥ // 64+2 //
kaṣāyaḥ śitalaḥ peyo jvarātīsāra-śāntaye /
hṛl-lāsā-rocaka-cchardi-pipāsā-dāha-nāśanaḥ // 64+3 //
lodhrāmbaṣṭhā-priyaṅgv-ādi-gaṇāṃs tad-vat pṛthak pibet /
kaṭvaṅga-valka-yaṣṭy-āhva-phalinī-dāḍimāṅkuraiḥ // 65 //
peyā-vilepī-khalakān kuryāt sa-dadhi-dāḍimān /
tad-vad dadhittha-bilvāmra-jambū-madhyaiḥ prakalpayet // 66 //
ajā-payaḥ prayoktavyaṃ nir-āme tena cec chamaḥ /
doṣādhikyān na jāyeta balinaṃ taṃ virecayet // 67 //
vyatyāsena śakṛd-raktam upaveśyeta yo 'pi vā /
palāśa-phala-niryūhaṃ yuktaṃ vā payasā pibet // 68 //
tato 'nu koṣṇaṃ pātavyaṃ kṣīram eva yathā-balam /
pravāhite tena male praśāmyaty udarāmayaḥ // 69 //
palāśa-vat prayojyā vā trāyamāṇā viśodhanī /
saṃsargyāṃ kriyamāṇāyāṃ śūlaṃ yady anuvartate // 70 //
9.70bv trāyamāṇā viśodhane
sruta-doṣasya taṃ śīghraṃ yathā-vahny anuvāsayet /
śatapuṣpā-varībhyāṃ ca bilvena madhukena ca // 71 //
taila-pādaṃ payo-yuktaṃ pakvam anvāsanaṃ ghṛtam /
a-śāntāv ity atīsāre picchā-vastiḥ paraṃ hitaḥ // 72 //
pariveṣṭya kuśair ārdrair ārdra-vṛntāni śālmaleḥ /
kṛṣṇa-mṛttikayālipya svedayed go-mayāgninā // 73 //
mṛc-choṣe tāni saṃkṣudya tat-piṇḍaṃ muṣṭi-saṃmitam /
mardayet payasaḥ prasthe pūtenāsthāpayet tataḥ // 74 //
nata-yaṣṭy-āhva-kalkājya-kṣaudra-taila-vatānu ca /
snāto bhuñjīta payasā jāṅgalena rasena vā // 75 //
pittātisāra-jvara-śopha-gulma-samīraṇāsra-grahaṇī-vikārān /
jayaty ayaṃ śīghram ati-pravṛttiṃ virecanāsthāpanayoś ca vastiḥ // 76 //
kaṭvaṅga-bilva-jaṃ tv asthi kapitthaṃ surasāñjanam /
lākṣā-haridre hrīveraṃ kaṭphalaṃ śukanāsikā // 76+1 //
lodhraṃ moca-rasaṃ mustaṃ dhātakī vaṭa-śuṅgakān /
piṣṭvā taṇḍula-toyena vaṭakān akṣa-saṃmitān // 76+2 //
pibet tenaiva toyena jvarātīsāra-nāśanaḥ /
rakta-prasādano hy eṣa śophātīsāra-nāśanaḥ // 76+3 //
phāṇitaṃ kuṭajotthaṃ ca sarvātīsāra-nāśanam /
vatsakādi-samāyuktaṃ sāmbaṣṭhādi sa-mākṣikam // 77 //
nī-ruṅ-nir-āmaṃ dīptāgner api sāsraṃ cirotthitam /
nānā-varṇam atīsāraṃ puṭa-pākair upācaret // 78 //
tvak-piṇḍād dīrghavṛntasya śrīparṇī-pattra-saṃvṛtāt /
mṛl-liptād agninā svinnād rasaṃ niṣpīḍitaṃ himam // 79 //
atīsārī pibed yuktaṃ madhunā sitayātha-vā /
evaṃ kṣīri-druma-tvagbhis tat-prarohaiś ca kalpayet // 80 //
9.80cv evaṃ kṣīra-druma-tvagbhis
kaṭvaṅga-tvag-ghṛta-yutā sveditā saliloṣmaṇā /
sa-kṣaudrā hanty atīsāraṃ bala-vantam api drutam // 81 //
pittātīsārī seveta pittalāny eva yaḥ punaḥ /
raktātīsāraṃ kurute tasya pittaṃ sa-tṛḍ-jvaram // 82 //
dāruṇaṃ guda-pākaṃ ca tatra cchāgaṃ payo hitam /
padmotpala-samaṅgābhiḥ śṛtaṃ moca-rasena ca // 83 //
śārivā-yaṣṭi-lodhrair vā prasavair vā vaṭādi-jaiḥ /
sa-kṣaudra-śarkaraṃ pāne bhojane guda-secane // 84 //
tad-vad rasādayo 'n-amlāḥ sājyāḥ pānānnayor hitāḥ /
kāśmarya-phala-yūṣaś ca kiñ-cid-amlaḥ sa-śarkaraḥ // 85 //
payasy ardhodake chāge hrīverotpala-nāgaraiḥ /
peyā raktātisāra-ghnī pṛśniparṇī-rasānvitā // 86 //
prāg-bhaktaṃ nava-nītaṃ vā lihyān madhu-sitā-yutam /
baliny asre 'sram evājaṃ mārgaṃ vā ghṛta-bharjitam // 87 //
kṣīrānu-pānaṃ kṣīrāśī try-ahaṃ kṣīrodbhavaṃ ghṛtam /
kapiñjala-rasāśī vā lihann ārogyam aśnute // 88 //
pītvā śatāvarī-kalkaṃ kṣīreṇa kṣīra-bhojanaḥ /
raktātīsāraṃ hanty āśu tayā vā sādhitaṃ ghṛtam // 89 //
lākṣā-nāgara-vaidehī-kaṭukā-dārvi-valkalaiḥ /
sarpiḥ sendrayavaiḥ siddhaṃ peyā-maṇḍāvacāritam // 90 //
atīsāraṃ jayec chīghraṃ tri-doṣam api dāruṇam /
kṛṣṇa-mṛc-chaṅkha-yaṣṭy-āhva-kṣaudrāsṛk-taṇḍulodakam // 91 //
jayaty asraṃ priyaṅguś ca taṇḍulāmbu-madhu-plutā /
kalkas tilānāṃ kṛṣṇānāṃ śarkarā-pāñcabhāgikaḥ // 92 //
9.92dv śarkarā-bhāga-saṃyutaḥ
ājena payasā pītaḥ sadyo raktaṃ niyacchati /
pītvā sa-śarkarā-kṣaudraṃ candanaṃ taṇḍulāmbunā // 93 //
dāha-tṛṣṇā-pramohebhyo rakta-srāvāc ca mucyate /
gudasya dāhe pāke vā seka-lepā hitā himāḥ // 94 //
9.94av dāha-tṛṣṇā-pramehebhyo 9.94dv sekā lepā hitā himāḥ
alpālpaṃ bahu-śo raktaṃ sa-śūlam upaveśyate /
yadā vibaddho vāyuś ca kṛcchrāc carati vā na vā // 95 //
picchā-vastiṃ tadā tasya pūrvoktam upakalpayet /
pallavān jarjarī-kṛtya śiṃśipā-kovidārayoḥ // 96 //
paced yavāṃś ca sa kvāthe ghṛta-kṣīra-samanvitaḥ /
picchā-srutau guda-bhraṃśe pravāhaṇa-rujāsu vā // 97 //
picchā-vastiḥ prayoktavyaḥ kṣata-kṣīṇa-balāvahaḥ /
prapauṇḍarīka-siddhena sarpiṣā cānuvāsanam // 98 //
raktaṃ viṭ-sahitaṃ pūrvaṃ paścād vā yo 'tisāryate /
śatāvarī-ghṛtaṃ tasya lehārtham upakalpayet // 99 //
śarkarārdhāṃśakaṃ līḍhaṃ nava-nītaṃ navoddhṛtam /
kṣaudra-pādaṃ jayec chīghraṃ taṃ vikāraṃ hitāśinaḥ // 100 //
nyagrodhodumbarāśvattha-śuṅgān āpothya vāsayet /
aho-rātraṃ jale tapte ghṛtaṃ tenāmbhasā pacet // 101 //
tad ardha-śarkarā-yuktaṃ lehayet kṣaudra-pādikam /
adho vā yadi vāpy urdhvaṃ yasya raktaṃ pravartate // 102 //
9.102cv adho vā yadi vāty-urdhvaṃ
śleṣmātīsāre vātoktaṃ viśeṣād āma-pācanam /
kartavyam anubandhe 'sya pibet paktvāgni-dīpanam // 103 //
bilva-karkaṭikā-musta-prāṇadā-viśva-bheṣajam /
vacā-viḍaṅga-bhūtīka-dhānakāmaradāru vā // 104 //
9.104dv -dhānyakāmaradāru vā
atha-vā pippalī-mūla-pippalī-dvaya-citrakam /
pāṭhāgni-vatsaka-granthi-tiktā-śuṇṭhī-vacābhayāḥ // 105 //
9.105bv -pippalī-dvaya-citrakān
kvathitā yadi vā piṣṭāḥ śleṣmātīsāra-bheṣajam /
sauvarcala-vacā-vyoṣa-hiṅgu-prativiṣābhayāḥ // 106 //
pibec chleṣmātisārārtaś cūrṇitāḥ koṣṇa-vāriṇā /
madhyaṃ līḍhvā kapitthasya sa-vyoṣa-kṣaudra-śarkaram // 107 //
9.107dv sa-kṣaudraṃ vyoṣa-śarkaram
kaṭphalaṃ madhu-yuktaṃ vā mucyate jaṭharāmayāt /
kaṇāṃ madhu-yutāṃ līḍhvā takraṃ pītvā sa-citrakam // 108 //
bhuktvā vā bāla-bilvāni vyapohaty udarāmayam /
pāṭhā-moca-rasāmbhoda-dhātakī-bilva-nāgaram // 109 //
su-kṛcchram apy atīsāraṃ guḍa-takreṇa nāśayet /
yavānī-pippalī-mūla-cāturjātaka-nāgaraiḥ // 110 //
maricāgni-jalājājī-dhānya-sauvarcalaiḥ samaiḥ /
vṛṣāmla-dhātakī-kṛṣṇā-bilva-dāḍima-dīpyakaiḥ // 111 //
9.111cc vṛkṣāmla-dhātakī-kṛṣṇā- 9.111dc -bilva-dāḍima-tindukaiḥ
tri-guṇaiḥ ṣaḍ-guṇa-sitaiḥ kapitthāṣṭa-guṇaiḥ kṛtaḥ /
cūrṇo 'tīsāra-grahaṇī-kṣaya-gulma-galāmayān // 112 //
9.112av tri-guṇaiḥ ṣaḍ-guṇa-site 9.112bv kapitthe 'ṣṭa-guṇe kṛtaḥ 9.112dv
-kṣaya-gulmodarāmayān
kāsa-śvāsāgni-sādārśaḥ-pīnasā-rocakāñ jayet /
karṣonmitā tavakṣīrī cāturjātaṃ dvi-kārṣikam // 113 //
9.113cv karṣonmitaṃ tavakṣīrī- 9.113dv -cāturjātaṃ dvi-kārṣikam
yavānī-dhānyakājājī-granthi-vyoṣaṃ palāṃśakam /
palāni dāḍimād aṣṭau sitāyāś caikataḥ kṛtaḥ // 114 //
9.114av yavānī-dhānyakājāji 9.114bv granthi-vyoṣaṃ palāṃśakam
guṇaiḥ kapitthāṣṭaka-vac cūrṇo 'yaṃ dāḍimāṣṭakaḥ /
bhojyo vātātisāroktair yathāvasthaṃ khalādibhiḥ // 115 //
sa-viḍaṅgaḥ sa-maricaḥ sa-kapitthaḥ sa-nāgaraḥ /
cāṅgerī-takra-kolāmlaḥ khalaḥ śleṣmātisāra-jit // 116 //
kṣīṇe śleṣmaṇi pūrvoktam amlaṃ lākṣādi ṣaṭ-palam /
purāṇaṃ vā ghṛtaṃ dadyād yavāgū-maṇḍa-miśritam // 117 //
kaṭphalaṃ madhukaṃ lodhraṃ tvag-dāḍima-phalasya ca /
vāta-pittātisāra-ghnaṃ pibet taṇḍula-vāriṇā // 117+1 //
mustaṃ sātiviṣā dārvī vacā śuṇṭhī ca tat-samam /
kaṣāyaṃ kṣaudra-saṃyuktaṃ śleṣma-vātātisāriṇe // 117+2 //
pītadāru vacā lodhraṃ kaliṅga-phala-nāgaram /
dāḍimāmbu-yutaṃ dadyāt pitta-śleṣmātisāriṇe // 117+3 //
vāta-śleṣma-vibandhe vā sravaty ati kaphe 'pi vā /
śūle pravāhikāyāṃ vā picchā-vastiḥ praśasyate // 118 //
9.118av vāta-śleṣma-vibandhe ca
vacā-bilva-kaṇā-kuṣṭha-śatāhvā-lavaṇānvitaḥ /
bilva-tailena tailena vacādyaiḥ sādhitena vā // 119 //
bahu-śaḥ kapha-vātārte koṣṇenānvāsanaṃ hitam /
kṣīṇe kaphe gude dīrgha-kālātīsāra-dur-bale // 120 //
anilaḥ prabalo 'vaśyaṃ sva-sthāna-sthaḥ prajāyate /
sa balī sahasā hanyāt tasmāt taṃ tvarayā jayet // 121 //
vāyor an-antaraṃ pittaṃ pittasyān-antaraṃ kapham /
jayet pūrvaṃ trayāṇāṃ vā bhaved yo bala-vat-tamaḥ // 122 //
bhī-śokābhyām api calaḥ śīghraṃ kupyaty atas tayoḥ /
kāryā kriyā vāta-harā harṣaṇāśvāsanāni ca // 123 //
yasyoccārād vinā mūtraṃ pavano vā pravartate /
dīptāgner laghu-koṣṭhasya śāntas tasyodarāmayaḥ // 124 //
Cikitsāsthāna
grahaṇīm āśritaṃ doṣam a-jīrṇa-vad upācaret /
atīsārokta-vidhinā tasyāmaṃ ca vipācayet // 1 //
anna-kāle yavāgv-ādi pañca-kolādibhir yutam /
vitaret paṭu-laghv-annaṃ punar yogāṃś ca dīpanān // 2 //
dadyāt sātiviṣāṃ peyām āme sāmlāṃ sa-nāgarām /
pāne 'tīsāra-vihitaṃ vāri takraṃ surādi ca // 3 //
grahaṇī-doṣiṇāṃ takraṃ dīpana-grāhi-lāghavāt /
pathyaṃ madhura-pāki-tvān na ca pitta-pradūṣaṇam // 4 //
kaṣāyoṣṇa-vikāśi-tvād rūkṣa-tvāc ca kaphe hitam /
vāte svādv-amla-sāndra-tvāt sadyaskam a-vidāhi tat // 5 //
10.5av kaṣāyoṣṇa-vikāṣi-tvād
caturṇāṃ prastham amlānāṃ try-ūṣaṇāc ca pala-trayam /
lavaṇānāṃ ca catvāri śarkarāyāḥ palāṣṭakam // 6 //
tac cūrṇaṃ śāka-sūpānna-rāgādiṣv avacārayet /
kāsā-jīrṇā-ruci-śvāsa-hṛt-pāṇḍu-plīha-gulma-nut // 7 //
10.7dv -hṛt-pārśvāmaya-śūla-nut 10.7dv -hṛt-pāṇḍv-āmaya-śūla-nut
nāgarātiviṣā-mustaṃ pākyam āma-haraṃ pibet /
uṣṇāmbunā vā tat-kalkaṃ nāgaraṃ vātha-vābhayām // 8 //
sa-saindhavaṃ vacādiṃ vā tad-van madirayātha-vā /
varcasy āme sa-pravāhe pibed vā dāḍimāmbunā // 9 //
viḍena lavaṇaṃ piṣṭaṃ bilva-citraka-nāgaram /
sāme kaphānile koṣṭha-ruk-kare koṣṇa-vāriṇā // 10 //
kaliṅga-hiṅgv-ativiṣā-vacā-sauvarcalābhayam /
chardi-hṛd-roga-śūleṣu peyam uṣṇena vāriṇā // 11 //
pathyā-sauvarcalājājī-cūrṇaṃ marica-saṃyutam /
pippalīṃ nāgaraṃ pāṭhāṃ śārivāṃ bṛhatī-dvayam // 12 //
citrakaṃ kauṭajaṃ kṣāraṃ tathā lavaṇa-pañcakam /
cūrṇī-kṛtaṃ dadhi-surā-tan-maṇḍoṣṇāmbu-kāñjikaiḥ // 13 //
pibed agni-vivṛddhy-arthaṃ koṣṭha-vāta-haraṃ param /
paṭūni pañca dvau kṣārau maricaṃ pañca-kolakam // 14 //
dīpyakaṃ hiṅgu guṭikā bījapūra-rase kṛtā /
kola-dāḍima-toye vā paraṃ pācana-dīpanī // 15 //
tālīśa-pattra-cavikā-maricānāṃ palaṃ palam /
kṛṣṇā-tan-mūlayor dve dve pale śuṇṭhī-pala-trayam // 16 //
catur-jātam uśīraṃ ca karṣāṃśaṃ ślakṣṇa-cūrṇitam /
guḍena vaṭakān kṛtvā tri-guṇena sadā bhajet // 17 //
madya-yūṣa-rasāriṣṭa-mastu-peyā-payo-'nupaḥ /
vāta-śleṣmātmanāṃ chardi-grahaṇī-pārśva-hṛd-rujām // 18 //
jvara-śvayathu-pāṇḍu-tva-gulma-pānātyayārśasām /
praseka-pīnasa-śvāsa-kāsānāṃ ca nivṛttaye // 19 //
abhayāṃ nāgara-sthāne dadyāt tatraiva viḍ-grahe /
chardy-ādiṣu ca paitteṣu catur-guṇa-sitānvitāḥ // 20 //
10.20bv dadyād atraiva viḍ-grahe
pakvena vaṭakāḥ kāryā guḍena sitayāpi vā /
paraṃ hi vahni-saṃparkāl laghimānaṃ bhajanti te // 21 //
athainaṃ paripakvāmaṃ māruta-grahaṇī-gadam /
dīpanīya-yutaṃ sarpiḥ pāyayed alpa-śo bhiṣak // 22 //
10.22av athainaṃ paripakvāma- 10.22bv -māruta-grahaṇī-gadam
kiñ-cit-saṃdhukṣite tv agnau sakta-viṇ-mūtra-mārutam /
dvy-ahaṃ try-ahaṃ vā saṃsnehya svinnābhyaktaṃ nirūhayet // 23 //
tata eraṇḍa-tailena sarpiṣā tailvakena vā /
sa-kṣāreṇānile śānte srasta-doṣaṃ virecayet // 24 //
śuddha-rūkṣāśayaṃ baddha-varcaskaṃ cānuvāsayet /
dīpanīyāmla-vāta-ghna-siddha-tailena taṃ tataḥ // 25 //
nirūḍhaṃ ca viriktaṃ ca samyak cāpy anuvāsitam /
laghv-anna-pratisaṃyuktaṃ sarpir abhyāsayet punaḥ // 26 //
10.26bv samyag vāpy anuvāsitam
pañca-mūlābhayā-vyoṣa-pippalī-mūla-saindhavaiḥ /
rāsnā-kṣāra-dvayājājī-viḍaṅga-śaṭhibhir ghṛtam // 27 //
śuktena mātuluṅgasya sva-rasenārdrakasya ca /
śuṣka-mūlaka-kolāmla-cukrikā-dāḍimasya ca // 28 //
takra-mastu-surā-maṇḍa-sauvīraka-tuṣodakaiḥ /
kāñjikena ca tat pakvam agni-dīpti-karaṃ param // 29 //
śūla-gulmodara-śvāsa-kāsānila-kaphāpaham /
sa-bījapūraka-rasaṃ siddhaṃ vā pāyayed ghṛtam // 30 //
tailam abhyañjanārthaṃ ca siddham ebhiś calāpaham /
eteṣām auṣadhānāṃ vā pibec cūrṇaṃ sukhāmbunā // 31 //
vāte śleṣmāvṛte sāme kaphe vā vāyunoddhate /
agner nirvāpakaṃ pittaṃ rekeṇa vamanena vā // 32 //
hatvā tikta-laghu-grāhi-dīpanair a-vidāhibhiḥ /
annaiḥ saṃdhukṣayed agniṃ cūrṇaiḥ snehaiś ca tiktakaiḥ // 33 //
paṭola-nimba-trāyantī-tiktā-tiktaka-parpaṭam /
kuṭaja-tvak-phalaṃ mūrvā madhu-śigru-phalaṃ vacā // 34 //
dārvī-tvak-padmakośīra-yavānī-musta-candanam /
saurāṣṭry-ativiṣā-vyoṣa-tvag-elā-pattra-dāru ca // 35 //
cūrṇitaṃ madhunā lehyaṃ peyaṃ madyair jalena vā /
hṛt-pāṇḍu-grahaṇī-roga-gulma-śūlā-ruci-jvarān // 36 //
kāmalāṃ saṃnipātaṃ ca mukha-rogāṃś ca nāśayet /
bhūnimba-kaṭukā-mustā-try-ūṣaṇendrayavān samān // 37 //
dvau citrakād vatsaka-tvag-bhāgān ṣo-ḍaśa cūrṇayet /
guḍa-śītāmbunā pītaṃ grahaṇī-doṣa-gulma-nut // 38 //
kāmalā-jvara-pāṇḍu-tva-mehā-rucy-atisāra-jit /
nāgarātiviṣā-mustā-pāṭhā-bilvaṃ rasāñjanam // 39 //
10.39bv -mehā-rucy-atisāra-nut
kuṭaja-tvak-phalaṃ tiktā dhātakī ca kṛtaṃ rajaḥ /
kṣaudra-taṇḍula-vāribhyāṃ paittike grahaṇī-gade // 40 //
pravāhikārśo-guda-rug-raktotthāneṣu ceṣyate /
candanaṃ padmakośīraṃ pāṭhāṃ mūrvāṃ kuṭannaṭam // 41 //
ṣaḍgranthā-śārivāsphotā-saptaparṇāṭarūṣakān /
paṭolodumbarāśvattha-vaṭa-plakṣa-kapītanān // 42 //
10.42dv -vaṭa-plakṣa-kapītanam
kaṭukāṃ rohiṇīṃ mustāṃ nimbaṃ ca dvi-palāṃśakān /
droṇe 'pāṃ sādhayet tena pacet sarpiḥ picūnmitaiḥ // 43 //
kirātatiktendrayava-vīrā-māgadhikotpalaiḥ /
pitta-grahaṇyāṃ tat peyaṃ kuṣṭhoktaṃ tiktakaṃ ca yat // 44 //
grahaṇyāṃ śleṣma-duṣṭāyāṃ tīkṣṇaiḥ pracchardane kṛte /
kaṭv-amla-lavaṇa-kṣāraiḥ kramād agniṃ vivardhayet // 45 //
pañca-kolābhayā-dhānya-pāṭhā-gandha-palāśakaiḥ /
bījapūra-pragāḍhaiś ca siddhaiḥ peyādi kalpayet // 46 //
droṇaṃ madhūka-puṣpāṇāṃ viḍaṅgaṃ ca tato 'rdhataḥ /
citrakasya tato 'rdhaṃ ca tathā bhallātakāḍhakam // 47 //
mañjiṣṭhāṣṭa-palaṃ caitaj jala-droṇa-traye pacet /
droṇa-śeṣaṃ śṛtaṃ śītaṃ madhv-ardhāḍhaka-saṃyutam // 48 //
elā-mṛṇālāgurubhiś candanena ca rūṣite /
kumbhe māsaṃ sthitaṃ jātam āsavaṃ taṃ prayojayet // 49 //
10.49cv kumbhe māsa-sthitaṃ jātam
grahaṇīṃ dīpayaty eṣa bṛṃhaṇaḥ pitta-rakta-nut /
śoṣa-kuṣṭha-kilāsānāṃ pramehāṇāṃ ca nāśanaḥ // 50 //
10.50bv bṛṃhaṇo rakta-pitta-nut
madhūka-puṣpa-sva-rasaṃ śṛtam ardha-kṣayī-kṛtam /
kṣaudra-pāda-yutaṃ śītaṃ pūrva-vat saṃnidhāpayet // 51 //
10.51av madhūka-puṣpa-kuḍavaṃ
tat piban grahaṇī-doṣān jayet sarvān hitāśanaḥ /
tad-vad drākṣekṣu-kharjūra-sva-rasān āsutān pibet // 52 //
hiṅgu-tiktā-vacā-mādrī-pāṭhendrayava-gokṣuram /
pañca-kolaṃ ca karṣāṃśaṃ palāṃśaṃ paṭu-pañcakam // 53 //
ghṛta-taila-dvi-kuḍave dadhnaḥ prastha-dvaye ca tat /
āpothya kvāthayed agnau mṛdāv anugate rase // 54 //
antar-dhūmaṃ tato dagdhvā cūrṇī-kṛtya ghṛtāplutam /
pibet pāṇi-talaṃ tasmiñ jīrṇe syān madhurāśanaḥ // 55 //
vāta-śleṣmāmayān sarvān hanyād viṣa-garāṃś ca saḥ /
bhūnimbaṃ rohiṇīṃ tiktāṃ paṭolaṃ nimba-parpaṭam // 56 //
dagdhvā māhiṣa-mūtreṇa pibed agni-vivardhanam /
dve haridre vacā kuṣṭhaṃ citrakaḥ kaṭu-rohiṇī // 57 //
mustā ca cchāga-mūtreṇa siddhaḥ kṣāro 'gni-vardhanaḥ /
catuḥ-palaṃ sudhā-kāṇḍāt tri-palaṃ lavaṇa-trayāt // 58 //
10.58dv tri-phalā-lavaṇāni ca
vārtāka-kuḍavaṃ cārkād aṣṭau dve citrakāt pale /
dagdhvā rasena vārtākād guṭikā bhojanottarāḥ // 59 //
10.59av vārtākāt kuḍavaṃ cārkād
bhuktam annaṃ pacanty āśu kāsa-śvāsārśasāṃ hitāḥ /
viṣūcikā-pratiśyāya-hṛd-roga-śamanāś ca tāḥ // 60 //
mātuluṅga-śaṭhī-rāsnā-kaṭu-traya-harītaki /
svarjikā-yāva-śūkākhyau kṣārau pañca-paṭūni ca // 61 //
10.61bv -kaṭu-traya-harītakīḥ
sukhāmbu-pītaṃ tac-cūrṇaṃ bala-varṇāgni-vardhanam /
ślaiṣmike grahaṇī-doṣe sa-vāte tair ghṛtaṃ pacet // 62 //
dhānvantaraṃ ṣaṭ-palaṃ ca bhallātaka-ghṛtābhayam /
viḍa-kācoṣa-lavaṇa-svarjikā-yāva-śūka-jān // 63 //
saptalāṃ kaṇṭakārīṃ ca citrakaṃ caikato dahet /
sapta-kṛtvaḥ srutasyāsya kṣārasyārdhāḍhake pacet // 64 //
āḍhakaṃ sarpiṣaḥ peyaṃ tad agni-bala-vṛddhaye /
nicaye pañca karmāṇi yuñjyāc caitad yathā-balam // 65 //
praseke ślaiṣmike 'lpāgner dīpanaṃ rūkṣa-tiktakam /
yojyaṃ kṛśasya vyatyāsāt snigdha-rūkṣaṃ kaphodaye // 66 //
kṣīṇa-kṣāma-śarīrasya dīpanaṃ sneha-saṃyutam /
dīpanaṃ bahu-pittasya tiktaṃ madhurakair yutam // 67 //
sneho 'mla-lavaṇair yukto bahu-vātasya śasyate /
sneham eva paraṃ vidyād dur-balānala-dīpanam // 68 //
nālaṃ sneha-samiddhasya śamāyānnaṃ su-gurv api /
yo 'lpāgni-tvāt kaphe kṣīṇe varcaḥ pakvam api ślatham // 69 //
muñcet paṭv-auṣadha-yutaṃ sa pibed alpa-śo ghṛtam /
tena sva-mārgam ānītaḥ sva-karmaṇi niyojitaḥ // 70 //
samāno dīpayaty agnim agneḥ saṃdhukṣako hi saḥ /
purīṣaṃ yaś ca kṛcchreṇa kaṭhina-tvād vimuñcati // 71 //
10.71bv agneḥ saṃdhukṣako hy asau
sa ghṛtaṃ lavaṇair yuktaṃ naro 'nnāvagrahaṃ pibet /
raukṣyān mande 'nale sarpis tailaṃ vā dīpanaiḥ pibet // 72 //
kṣāra-cūrṇāsavāriṣṭan mande snehāti-pānataḥ /
udāvartāt tu yoktavyā nirūha-sneha-vastayaḥ // 73 //
10.73cv udāvartāt prayoktavyā
doṣāti-vṛddhyā mande 'gnau saṃśuddho 'nna-vidhiṃ caret /
vyādhi-muktasya mande 'gnau sarpir eva tu dīpanam // 74 //
10.74bv saṃśuddho 'nna-vidhiṃ bhajet
adhvopavāsa-kṣāma-tvair yavāgvā pāyayed ghṛtam /
annāvapīḍitaṃ balyaṃ dīpanaṃ bṛṃhaṇaṃ ca tat // 75 //
dīrgha-kāla-prasaṅgāt tu kṣāma-kṣīṇa-kṛśān narān /
prasahānāṃ rasaiḥ sāmlair bhojayet piśitāśinām // 76 //
laghūṣṇa-kaṭu-śodhi-tvād dīpayanty āśu te 'nalam /
māṃsopacita-māṃsa-tvāt paraṃ ca bala-vardhanāḥ // 77 //
10.77av laghūṣṇa-kaṭu-śodhi-tvair
snehāsava-surāriṣṭa-cūrṇa-kvātha-hitāśanaiḥ /
samyak-prayuktair dehasya balam agneś ca vardhate // 78 //
dīpto yathaiva sthāṇuś ca bāhyo 'gniḥ sāra-dārubhiḥ /
sa-snehair jāyate tad-vad āhāraiḥ koṣṭha-go 'nalaḥ // 79 //
nā-bhojanena kāyāgnir dīpyate nāti-bhojanāt /
yathā nir-indhano vahnir alpo vātīndhanāvṛtaḥ // 80 //
10.80dv alpo vātīndhanānvitaḥ
yadā kṣīṇe kaphe pittaṃ sva-sthāne pavanānugam /
pravṛddhaṃ vardhayaty agniṃ tadāsau sānilo 'nalaḥ // 81 //
paktvānnam āśu dhātūṃś ca sarvān ojaś ca saṃkṣipan /
mārayet syāt sa nā svastho bhukte jīrṇe tu tāmyati // 82 //
10.82cv mārayet taṃ sa nā svastho
tṛṭ-kāsa-dāha-mūrchādyā vyādhayo 'ty-agni-saṃbhavāḥ /
tam aty-agniṃ guru-snigdha-manda-sāndra-hima-sthiraiḥ // 83 //
anna-pānair nayec chāntiṃ dīptam agnim ivāmbubhiḥ /
muhur muhur a-jīrṇe 'pi bhojyāny asyopahārayet // 84 //
10.84dv bhojyāny asyopakalpayet
nir-indhano 'ntaraṃ labdhvā yathainaṃ na vipādayet /
kṛśarāṃ pāyasaṃ snigdhaṃ paiṣṭikaṃ guḍa-vaikṛtam // 85 //
10.85bv tathainaṃ na vipādayet
aśnīyād audakānūpa-piśitāni bhṛtāni ca /
matsyān viśeṣataḥ ślakṣṇān sthira-toya-carāś ca ye // 86 //
āvikaṃ su-bhṛtaṃ māṃsam adyād aty-agni-vāraṇam /
payaḥ saha-madhūcchiṣṭaṃ ghṛtaṃ vā tṛṣitaḥ pibet // 87 //
godhūma-cūrṇaṃ payasā bahu-sarpiḥ-pariplutam /
ānūpa-rasa-yuktān vā snehāṃs taila-vivarjitān // 88 //
śyāmā-trivṛd-vipakvaṃ vā payo dadyād virecanam /
a-sakṛt pitta-haraṇaṃ pāyasa-pratibhojanam // 89 //
yat kiñ-cid guru medyaṃ ca śleṣma-kāri ca bhojanam /
sarvaṃ tad aty-agni-hitaṃ bhuktvā ca svapanaṃ divā // 90 //
āhāram agniḥ pacati doṣān āhāra-varjitaḥ /
dhātūn kṣīṇeṣu doṣeṣu jīvitaṃ dhātu-saṃkṣaye // 91 //
etat prakṛtyaiva viruddham annaṃ saṃyoga-saṃskāra-vaśena cedam /
ity-ādi a-vijñāya yatheṣṭa-ceṣṭāś caranti yat sāgni-balasya śaktiḥ // 92 //
tasmād agniṃ pālayet sarva-yatnais tasmin naṣṭe yāti nā nāśam eva /
doṣair graste grasyate roga-saṃghair yukte tu syān nī-rujo dīrgha-jīvī // 93 //
Cikitsāsthāna
liṅgāgra-suṣire samyag yonyāṃ vā saṃpraveśayet /
mūtra-duḥkha-haraṃ mukhyaṃ karpūraṃ parisaṃkṣipet // 0+1 //
kṛcchre vāta-ghna-tailāktam adho nābheḥ samīra-je /
su-snigdhaiḥ svedayed aṅgaṃ piṇḍa-sekāvagāhanaiḥ // 1 //
daśa-mūla-balairaṇḍa-yavābhīru-punarnavaiḥ /
kulattha-kola-pattūra-vṛścīvopalabhedakaiḥ // 2 //
taila-sarpir-varāharkṣa-vasāḥ kvathita-kalkitaiḥ /
sa-pañca-lavaṇāḥ siddhāḥ pītāḥ śūla-harāḥ param // 3 //
dravyāṇy etāni pānānne tathā piṇḍopanāhane /
saha tailaphalair yuñjyāt sāmlāni sneha-vanti ca // 4 //
sauvarcalāḍhyāṃ madirāṃ piben mūtra-rujāpahām /
paitte yuñjīta śiśiraṃ seka-lepāvagāhanam // 5 //
pibed varīṃ gokṣurakaṃ vidārīṃ sa-kaserukām /
tṛṇākhyaṃ pañca-mūlaṃ ca pākyaṃ sa-madhu-śarkaram // 6 //
vṛṣakaṃ trapusairvāru-laṭvā-bījāni kuṅkumam /
drākṣāmbhobhiḥ piban sarvān mūtrāghātān apohati // 7 //
ervāru-bīja-yaṣṭy-āhva-dārvīr vā taṇḍulāmbunā /
toyena kalkaṃ drākṣāyāḥ pibet paryuṣitena vā // 8 //
kapha-je vamanaṃ svedaṃ tīkṣṇoṣṇa-kaṭu-bhojanam /
yavānāṃ vikṛtīḥ kṣāraṃ kālaśeyaṃ ca śīlayet // 9 //
piben madyena sūkṣmailāṃ dhātrī-phala-rasena vā /
sārasāsthi-śvadaṃṣṭrailā-vyoṣaṃ vā madhu-mūtra-vat // 10 //
sva-rasaṃ kaṇṭakāryā vā pāyayen mākṣikānvitam /
śitivāraka-bījaṃ vā takreṇa ślakṣṇa-cūrṇitam // 11 //
dhava-saptāhva-kuṭaja-guḍūcī-caturaṅgulam /
kembukailā-karañjaṃ ca pākyaṃ sa-madhu sādhitām // 12 //
11.12cv kaṭukailā-karañjaṃ ca
tair vā peyāṃ pravālaṃ vā cūrṇitaṃ taṇḍulāmbunā /
sa-tailaṃ pāṭalā-kṣāraṃ sapta-kṛtvo 'tha-vā srutam // 13 //
pāṭalī-yāva-śūkābhyāṃ pāribhadrāt tilād api /
kṣārodakena madirāṃ tvag-eloṣaṇa-saṃyutām // 14 //
pibed guḍopadaṃśān vā lihyād etān pṛthak pṛthak /
saṃnipātātmake sarvaṃ yathāvastham idaṃ hitam // 15 //
aśmany apy a-cirotthāne vāta-vasty-ādikeṣu ca /
aśmarī dāruṇo vyādhir antaka-pratimo mataḥ // 16 //
11.16bv vāta-vasty-ādikeṣv api
taruṇo bheṣajaiḥ sādhyaḥ pravṛddhaś chedam arhati /
tasya pūrveṣu rūpeṣu snehādi-krama iṣyate // 17 //
pāṣāṇabhedo vasuko vaśiro 'śmantako varī /
kapotavaṅkātibalā-bhallūkośīra-kacchakam // 18 //
11.18dv -bhallūkośīra-kantakam
vṛkṣādanī śāka-phalaṃ vyāghryau guṇṭhas trikaṇṭakaḥ /
yavāḥ kulatthāḥ kolāni varuṇaḥ katakāt phalam // 19 //
ūṣakādi-pratīvāpam eṣāṃ kvāthe śṛtaṃ ghṛtam /
bhinatti vāta-saṃbhūtāṃ tat pītaṃ śīghram aśmarīm // 20 //
gandharvahasta-bṛhatī-vyāghrī-gokṣurakekṣurāt /
mūla-kalkaṃ pibed dadhnā madhureṇāśma-bhedanam // 21 //
kuśaḥ kāśaḥ śaro guṇṭha itkaṭo moraṭo 'śmabhit /
darbho vidārī vārāhī śāli-mūlaṃ trikaṇṭakaḥ // 22 //
bhallūkaḥ pāṭalī pāṭhā pattūraḥ sa-kuraṇṭakaḥ /
punarnave śirīṣaś ca teṣāṃ kvāthe paced ghṛtam // 23 //
piṣṭena trapusādīnāṃ bījenendīvareṇa ca /
madhukena śilā-jena tat pittāśmari-bhedanam // 24 //
varuṇādiḥ samīra-ghnau gaṇāv elā hareṇukā /
guggulur maricaṃ kuṣṭhaṃ citrakaḥ sa-surāhvayaḥ // 25 //
taiḥ kalkitaiḥ kṛtāv āpam ūṣakādi-gaṇena ca /
bhinatti kapha-jām āśu sādhitaṃ ghṛtam aśmarīm // 26 //
kṣāra-kṣīra-yavāgv-ādi dravyaiḥ svaiḥ svaiś ca kalpayet /
picukāṅkolla-kataka-śākendīvara-jaiḥ phalaiḥ // 27 //
pītam uṣṇāmbu sa-guḍaṃ śarkarā-pātanaṃ param /
krauñcoṣṭra-rāsabhāsthīni śvadaṃṣṭrā tālapattrikā // 28 //
11.28av pītam uṣṇāmbu sa-ghṛtaṃ
ajamodā kadambasya mūlaṃ viśvasya cauṣadham /
pītāni śarkarāṃ bhindyuḥ surayoṣṇodakena vā // 29 //
11.29bv mūlaṃ bilvasya cauṣadham
nṛtyakuṇḍaka-bījānāṃ cūrṇaṃ mākṣika-saṃyutam /
avi-kṣīreṇa saptāhaṃ pītam aśmari-pātanaḥ // 30 //
11.30av nṛtyakuṇḍala-bījānāṃ 11.30av markaṭakasya bījānāṃ
kvāthaś ca śigru-mūlotthaḥ kad-uṣṇo 'śmarī-pātanaḥ /
tilāpāmārga-kadalī-palāśa-yava-saṃbhavaḥ // 31 //
kṣāraḥ peyo 'vi-mūtreṇa śarkarāsv aśmarīṣu ca /
kapotavaṅkā-mūlaṃ vā pibed ekaṃ surādibhiḥ // 32 //
tat-siddhaṃ vā pibet kṣīraṃ vedanābhir upadrutaḥ /
harītaky-asthi-siddhaṃ vā sādhitaṃ vā punarnavaiḥ // 33 //
kṣīrānna-bhug barhi-śikhā-mūlaṃ vā taṇḍulāmbunā /
mūtrāghāteṣu vibhajed ataḥ śeṣeṣv api kriyām // 34 //
bṛhaty-ādi-gaṇe siddhaṃ dvi-guṇī-kṛta-gokṣure /
toyaṃ payo vā sarpir vā sarva-mūtra-vikāra-jit // 35 //
devadāruṃ ghanaṃ mūrvāṃ yaṣṭīmadhu harītakīm /
mūtrāghāteṣu sarveṣu surā-kṣīra-jalaiḥ pibet // 36 //
rasaṃ vā dhanvayāsasya kaṣāyaṃ kakubhasya vā /
sukhāmbhasā vā tri-phalāṃ piṣṭāṃ saindhava-saṃyutām // 37 //
vyāghrī-gokṣuraka-kvāthe yavāgūṃ vā sa-phāṇitām /
kvāthe vīratarāder vā tāmra-cūḍa-rase 'pi vā // 38 //
adyād vīratarādyena bhāvitaṃ vā śilā-jatu /
madyaṃ vā nigadaṃ pītvā rathenāśvena vā vrajet // 39 //
11.39cv madyaṃ vā nir-gadaṃ pītvā
śīghra-vegena saṃkṣobhāt tathāsya cyavate 'śmarī /
sarva-thā copayoktavyo vargo vīratarādikaḥ // 40 //
rekārthaṃ tailvakaṃ sarpir vasti-karma ca śīlayet /
viśeṣād uttarān vastīñ chukrāśmaryāṃ tu śodhite // 41 //
11.41dv chukrāśmaryāṃ ca śodhite
tair mūtra-mārge bala-vān śukrāśaya-viśuddhaye /
pumān su-tṛpto vṛṣyāṇāṃ māṃsānāṃ kukkuṭasya ca // 42 //
kāmaṃ sa-kāmaḥ seveta pramadā mada-dāyinīḥ /
siddhair upakramair ebhir na cec chāntis tadā bhiṣak // 43 //
11.43dv na cec chāntis tato bhiṣak
iti rājānam āpṛcchya śastraṃ sādhv avacārayet /
a-kriyāyāṃ dhruvo mṛtyuḥ kriyāyāṃ saṃśayo bhavet // 44 //
niścitasyāpi vaidyasya bahu-śaḥ siddha-karmaṇaḥ /
athāturam upasnigdha-śuddham īṣac ca karśitam // 45 //
11.45cv athāturam upasnigdhaṃ 11.45dv -śuddham īṣac ca karṣitam 11.45dv
śuddham īṣac ca karśitam
abhyakta-svinna-vapuṣam a-bhuktaṃ kṛta-maṅgalam /
ā-jānu-phalaka-sthasya narasyāṅke vyapāśritam // 46 //
pūrveṇa kāyenottānaṃ niṣaṇṇaṃ vastra-cumbhale /
tato 'syākuñcite jānu-kūrpare vāsasā dṛḍham // 47 //
sahāśraya-manuṣyeṇa baddhasyāśvāsitasya ca /
nābheḥ samantād abhyajyād adhas tasyāś ca vāmataḥ // 48 //
mṛditvā muṣṭinākrāmed yāvad aśmary adho-gatā /
tailākte vardhita-nakhe tarjanī-madhyame tataḥ // 49 //
a-dakṣiṇe gude 'ṅgulyau praṇidhāyānu-sevani /
āsādya bala-yatnābhyām aśmarīṃ guda-meḍhrayoḥ // 50 //
11.50bv praṇidhāyānu-sevanīm
kṛtvāntare tathā vastiṃ nir-valīkam an-āyatam /
utpīḍayed aṅgulībhyāṃ yāvad granthir ivonnatam // 51 //
śalyaṃ syāt sevanīṃ muktvā yava-mātreṇa pāṭayet /
aśma-mānena na yathā bhidyate sā tathāharet // 52 //
samagraṃ sarpa-vaktreṇa strīṇāṃ vastis tu pārśva-gaḥ /
garbhāśayāśrayas tāsāṃ śastram utsaṅga-vat tataḥ // 53 //
nyased ato 'nya-thā hy āsāṃ mūtra-srāvī vraṇo bhavet /
mūtra-praseka-kṣaṇanān narasyāpy api caika-dhā // 54 //
vasti-bhedo 'śmarī-hetuḥ siddhiṃ yāti na tu dvi-dhā /
vi-śalyam uṣṇa-pānīya-droṇyāṃ tam avagāhayet // 55 //
tathā na pūryate 'sreṇa vastiḥ pūrṇe tu pīḍayet /
meḍhrāntaḥ kṣīri-vṛkṣāmbu mūtra-saṃśuddhaye tataḥ // 56 //
11.56cv meḍhrataḥ kṣīri-vṛkṣāmbu 11.56cv meḍhre 'ntaḥ kṣīri-vṛkṣāmbu
kuryād guḍasya sauhityaṃ madhv-ājyākta-vraṇaḥ pibet /
dvau kālau sa-ghṛtāṃ koṣṇāṃ yavāgūṃ mūtra-śodhanaiḥ // 57 //
try-ahaṃ daśāhaṃ payasā guḍāḍhyenālpam odanam /
bhuñjītordhvaṃ phalāmlaiś ca rasair jāṅgala-cāriṇām // 58 //
kṣīri-vṛkṣa-kaṣāyeṇa vraṇaṃ prakṣālya lepayet /
prapauṇḍarīka-mañjiṣṭhā-yaṣṭy-āhva-nayanauṣadhaiḥ // 59 //
vraṇābhyaṅge pacet tailam ebhir eva niśānvitaiḥ /
daśāhaṃ svedayec cainaṃ sva-mārgaṃ sapta-rātrataḥ // 60 //
11.60cv daśāhaṃ svedayec caiva 11.60cv daśāhaṃ svedayec caivaṃ
mūtre tv a-gacchati dahed aśmarī-vraṇam agninā /
sva-mārga-pratipattau tu svādu-prāyair upācaret // 61 //
taṃ vastibhir na cārohed varṣaṃ rūḍha-vraṇo 'pi saḥ /
naga-nāgāśva-vṛkṣa-strī-rathān nāpsu plaveta ca // 62 //
mūtra-śukra-vahau vasti-vṛṣaṇau sevanīṃ gudam /
mūtra-prasekaṃ yoniṃ ca śastreṇāṣṭau vivarjayet // 63 //
Cikitsāsthāna
mehino balinaḥ kuryād ādau vamana-recane /
snigdhasya sarṣapāriṣṭa-nikumbhākṣa-karañja-jaiḥ // 1 //
tailas trikaṇṭakādyena yathā-svaṃ sādhitena vā /
snehena musta-devāhva-nāgara-prativāpa-vat // 2 //
surasādi-kaṣāyeṇa dadyād āsthāpanaṃ tataḥ /
nyagrodhādes tu pittārtaṃ rasaiḥ śuddhaṃ ca tarpayet // 3 //
12.3cv nyagrodhādes tu pittārte
mūtra-graha-rujā-gulma-kṣayādyās tv apatarpaṇāt /
tato 'nubandha-rakṣārthaṃ śamanāni prayojayet // 4 //
a-saṃśodhyasya tāny eva sarva-meheṣu pāyayet /
dhātrī-rasa-plutāṃ prāhṇe haridrāṃ mākṣikānvitām // 5 //
dārvī-surāhva-tri-phalā-mustā vā kvathitā jale /
citraka-tri-phalā-dārvī-kaliṅgān vā sa-mākṣikān // 6 //
madhu-yuktaṃ guḍūcyā vā rasam āmalakasya vā // 7ab //
lodhrābhayā-toyada-kaṭphalānāṃ pāṭhā-viḍaṅgārjuna-dhanvanānām // 7cd //
gāyatri-dārvī-kṛmihṛd-dhavānāṃ kaphe trayaḥ kṣaudra-yutāḥ kaṣāyāḥ // 7ef //
uśīra-lodhrārjuna-candanānāṃ paṭola-nimbāmalakāmṛtānām /
lodhrāmbu-kālīyaka-dhātakīnāṃ pitte trayaḥ kṣaudra-yutāḥ kaṣāyāḥ // 8 //
yathā-svam ebhiḥ pānānnaṃ yava-godhūma-bhāvanāḥ // 9ab //
12.9bv yava-godhūma-bhāvanām 12.9bv yava-godhūma-bhāvanam
vātolbaṇeṣu snehāṃś ca prameheṣu prakalpayet /
apūpa-saktu-vāṭyādir yavānāṃ vikṛtir hitā // 10 //
gajāśva-guda-muktānām atha-vā veṇu-janmanām /
tṛṇa-dhānyāni mudgādyāḥ śālir jīrṇaḥ sa-ṣaṣṭikaḥ // 11 //
śrī-kukkuṭo 'mlaḥ khalakas tila-sarṣapa-kiṭṭa-jaḥ /
kapitthaṃ tindukaṃ jambūs tat-kṛtā rāga-ṣāḍavāḥ // 12 //
tiktaṃ śākaṃ madhu śreṣṭhā bhakṣyāḥ śuṣkāḥ sa-saktavaḥ /
dhanva-māṃsāni śūlyāni pariśuṣkāṇy ayas-kṛtiḥ // 13 //
madhv-ariṣṭāsavā jīrṇāḥ sīdhuḥ pakva-rasodbhavaḥ /
tathāsanādi-sārāmbu darbhāmbho mākṣikodakam // 14 //
vāsiteṣu varā-kvāthe śarvarīṃ śoṣiteṣv ahaḥ /
yaveṣu su-kṛtān saktūn sa-kṣaudrān sīdhunā pibet // 15 //
śāla-saptāhva-kampilla-vṛkṣakākṣa-kapittha-jam /
rohītakaṃ ca kusumaṃ madhunādyāt su-cūrṇitam // 16 //
kapha-pitta-prameheṣu pibed dhātrī-rasena vā /
trikaṇṭaka-niśā-lodhra-somavalka-vacārjunaiḥ // 17 //
padmakāśmantakāriṣṭa-candanāguru-dīpyakaiḥ /
paṭola-musta-mañjiṣṭhā-mādrī-bhallātakaiḥ pacet // 18 //
tailaṃ vāta-kaphe pitte ghṛtaṃ miśreṣu miśrakam /
daśa-mūla-śaṭhī-dantī-surāhvaṃ dvi-punarnavam // 19 //
mūlaṃ snug-arkayoḥ pathyāṃ bhūkadambam aruṣkaram /
karañjau varuṇān mūlaṃ pippalyāḥ pauṣkaraṃ ca yat // 20 //
12.20cv karañja-varuṇān mūlaṃ
pṛthag daśa-palaṃ prasthān yava-kola-kulatthataḥ /
trīṃś cāṣṭa-guṇite toye vipacet pāda-vartinā // 21 //
tena dvi-pippalī-cavya-vacā-nicula-rohiṣaiḥ /
trivṛd-viḍaṅga-kampilla-bhārgī-viśvaiś ca sādhayet // 22 //
12.22dv -bhārgī-bilvaiś ca sādhayet
prasthaṃ ghṛtāj jayet sarvāṃs tan mehān piṭikā viṣam /
pāṇḍu-vidradhi-gulmārśaḥ-śoṣa-śopha-garodaram // 23 //
śvāsaṃ kāsaṃ vamiṃ vṛddhiṃ plīhānaṃ vāta-śoṇitam /
kuṣṭhonmādāv apasmāraṃ dhānvantaram idaṃ ghṛtam // 24 //
lodhra-mūrvā-śaṭhī-vella-bhārgī-nata-nakha-plavān /
kaliṅga-kuṣṭha-kramuka-priyaṅgv-ativiṣāgnikān // 25 //
dve viśāle catur-jātaṃ bhūnimbaṃ kaṭu-rohiṇīm /
yavānīṃ pauṣkaraṃ pāṭhāṃ granthiṃ cavyaṃ phala-trayam // 26 //
karṣāṃśam ambu-kalaśe pāda-śeṣe srute hime /
dvau prasthau mākṣikāt kṣiptvā rakṣet pakṣam upekṣayā // 27 //
lodhrāsavo 'yaṃ mehārśaḥ-śvitra-kuṣṭhā-ruci-kṛmīn /
pāṇḍu-tvaṃ grahaṇī-doṣaṃ sthūla-tāṃ ca niyacchati // 28 //
sādhayed asanādīnāṃ palānāṃ viṃśatiṃ pṛthak /
dvi-vahe 'pāṃ kṣipet tatra pāda-sthe dve śate guḍāt // 29 //
kṣaudrāḍhakārdhaṃ palikaṃ vatsakādiṃ ca kalkitam /
tat kṣaudra-pippalī-cūrṇa-pradigdhe ghṛta-bhājane // 30 //
12.30bv vatsakādi ca kalkitam
sthitaṃ dṛḍhe jatu-sṛte yava-rāśau nidhāpayet /
khadirāṅgāra-taptāni bahu-śo 'tra nimajjayet // 31 //
tanūni tīkṣṇa-lohasya pattrāṇy ā-loha-saṃkṣayāt /
ayas-kṛtiḥ sthitā pītā pūrvasmād adhikā guṇaiḥ // 32 //
rūkṣam udvartanaṃ gāḍhaṃ vyāyāmo niśi jāgaraḥ /
yac cānyac chleṣma-medo-ghnaṃ bahir antaś ca tad dhitam // 33 //
su-bhāvitāṃ sāra-jalais tulāṃ pītvā śilodbhavāt /
sārāmbunaiva bhuñjānaḥ śālīñ jāṅgala-jai rasaiḥ // 34 //
12.34dv śāliṃ jāṅgala-jai rasaiḥ
sarvān abhibhaven mehān su-bahūpadravān api /
gaṇḍa-mālārbuda-granthi-sthaulya-kuṣṭha-bhagandarān // 35 //
kṛmi-ślīpada-śophāṃś ca paraṃ caitad rasāyanam /
a-dhanaś chattra-pāda-tra-rahito muni-vartanaḥ // 36 //
candanam utpalaṃ drākṣā uśīraṃ ca punarnavā /
yaṣṭīmadhuka-śrīkhaṇḍaṃ tri-phalotpala-śārivā // 36.1+1 //
śamī vaṃśa-phalaṃ lodhraṃ tri-jātaṃ nāgakesaram /
padmakaṃ ca kaṇā-cūrṇaṃ tat-tulyā śarkarā śubhā // 36.1+2 //
etac cūrṇaṃ pibet prātas taṇḍulodaka-vāriṇā /
pramehe rakta-pitte ca kṛcchra-doṣe ca dāruṇe // 36.1+3 //
yojanānāṃ śataṃ yāyāt khaned vā salilāśayān /
go-śakṛn-mūtra-vṛttir vā gobhir eva saha bhramet // 37 //
bṛṃhayed auṣadhāhārair a-medo-mūtralaiḥ kṛśam /
śarāvikādyāḥ piṭikāḥ śopha-vat samupācaret // 38 //
a-pakvā vraṇa-vat pakvās tāsāṃ prāg-rūpam eva ca /
kṣīri-vṛkṣāmbu pānāya basta-mūtraṃ ca śasyate // 39 //
tīkṣṇaṃ ca śodhanaṃ prāyo dur-virecyā hi mehinaḥ /
tailam elādinā kuryād gaṇena vraṇa-ropaṇam // 40 //
udvartane kaṣāyaṃ tu vargeṇāragvadhādinā /
pariṣeko 'sanādyena pānānne vatsakādinā // 41 //
12.41cv pariṣeke 'sanādyena
pāṭhā-citraka-śārṅgaṣṭā-śārivā-kaṇṭakārikāḥ /
saptāhvaṃ kauṭajaṃ mūlaṃ somavalkaṃ nṛpadrumam // 42 //
saṃcūrṇya madhunā lihyāt tad-vac cūrṇaṃ navāyasam /
madhu-mehi-tvam āpanno bhiṣagbhiḥ parivarjitaḥ // 43 //
śilā-jatu-tulām adyāt pramehārtaḥ punar-navaḥ // 43ū̆ab //
Cikitsāsthāna
vidradhiṃ sarvam evāmaṃ śopha-vat samupācaret /
pratataṃ ca hared raktaṃ pakve tu vraṇa-vat kriyā // 1 //
pañca-mūla-jalair dhautaṃ vātikaṃ lavaṇottaraiḥ /
bhadrādi-varga-yaṣṭy-āhva-tilair ālepayed vraṇam // 2 //
vairecanika-yuktena traivṛtena viśodhya ca /
vidārī-varga-siddhena traivṛtenaiva ropayet // 3 //
kṣālitaṃ kṣīri-toyena limped yaṣṭy-amṛtā-tilaiḥ /
paittaṃ ghṛtena siddhena mañjiṣṭhośīra-padmakaiḥ // 4 //
payasyā-dvi-niśā-śreṣṭhā-yaṣṭī-dugdhaiś ca ropayet /
nyagrodhādi-pravāla-tvak-phalair vā kapha-jaṃ punaḥ // 5 //
āragvadhādinā dhautaṃ saktu-kumbha-niśā-tilaiḥ /
limpet kulatthikā-dantī -trivṛc-chyāmāgni-tilvakaiḥ // 6 //
13.6av āragvadhāmbunā dhautaṃ
sa-saindhavaiḥ sa-go-mūtrais tailaṃ kurvīta ropaṇam /
raktāgantūdbhave kāryā pitta-vidradhi-vat kriyā // 7 //
varuṇādi-gaṇa-kvātham a-pakve 'bhyantarotthite /
ūṣakādi-pratīvāpaṃ pūrvāhṇe vidradhau pibet // 8 //
13.8bv a-pakve 'bhyantara-sthite
ghṛtaṃ virecana-dravyaiḥ siddhaṃ tābhyāṃ ca pāyayet /
nirūhaṃ sneha-vastiṃ ca tābhyām eva prakalpayet // 9 //
pāna-bhojana-lepeṣu madhu-śigruḥ prayojitaḥ /
dattāvāpo yathā-doṣam a-pakvaṃ hanti vidradhim // 10 //
trāyantī-tri-phalā-nimba-kaṭukā-madhukaṃ samam /
trivṛt-paṭola-mūlābhyāṃ catvāro 'ṃśāḥ pṛthak pṛthak // 11 //
masūrān nis-tuṣād aṣṭau tat-kvāthaḥ sa-ghṛto jayet /
vidradhi-gulma-vīsarpa-dāha-moha-mada-jvarān // 12 //
tṛṇ-mūrchā-chardi-hṛd-roga-pittāsṛk-kuṣṭha-kāmalāḥ /
kuḍavaṃ trāyamāṇāyāḥ sādhyam aṣṭa-guṇe 'mbhasi // 13 //
kuḍavaṃ tad-rasād dhātrī-sva-rasāt kṣīrato ghṛtāt /
karṣāṃśaṃ kalkitaṃ tiktā-trāyantī-dhanvayāsakam // 14 //
mustā-tāmalakī-vīrā-jīvantī-candanotpalam /
paced eka-tra saṃyojya tad ghṛtaṃ pūrva-vad guṇaiḥ // 15 //
drākṣā madhūkaṃ kharjūraṃ vidārī sa-śatāvarī /
parūṣakāṇi tri-phalā tat-kvāthe pācayed ghṛtam // 16 //
kṣīrekṣu-dhātrī-niryāsa-prāṇadā-kalka-saṃyutam /
tac chītaṃ śarkarā-kṣaudra-pādikaṃ pūrva-vad guṇaiḥ // 17 //
13.17av kṣīrekṣu-dhātrī-niryāse 13.17bv prāṇadā-kalka-saṃyutam
harec chṛṅgādibhir asṛk sirayā vā yathāntikam /
vidradhiṃ pacyamānaṃ ca koṣṭha-sthaṃ bahir-unnatam // 18 //
jñātvopanāhayet śūle sthite tatraiva piṇḍite /
tat-pārśva-pīḍanāt suptau dāhādiṣv alpakeṣu ca // 19 //
pakvaḥ syād vidradhiṃ bhittvā vraṇa-vat tam upācaret /
antar-bhāgasya cāpy etac cihnaṃ pakvasya vidradeḥ // 20 //
pakvaḥ srotāṃsi saṃpūrya sa yāty ūrdhvam adho 'tha-vā /
svayam-pravṛttaṃ taṃ doṣam upekṣeta hitāśinaḥ // 21 //
13.21bv sa yāty ūrdhvam adho 'pi vā
daśāhaṃ dvā-daśāhaṃ vā rakṣan bhiṣag upadravāt /
a-samyag vahati klede varuṇādiṃ sukhāmbhasā // 22 //
13.22bv rakṣed bhiṣag upadravāt
pāyayen madhu-śigruṃ vā yavāgūṃ tena vā kṛtām /
yava-kola-kulatthottha-yūṣair annaṃ ca śasyate // 23 //
ūrdhvaṃ daśāhāt trāyantī-sarpiṣā tailvakena vā /
śodhayed balataḥ śuddhaḥ sa-kṣaudraṃ tiktakaṃ pibet // 24 //
sarva-śo gulma-vac cainaṃ yathā-doṣam upācaret /
sarvāvasthāsu sarvāsu gugguluṃ vidradhīṣu ca // 25 //
13.25cv sarvāvasthāsu sarveṣu
kaṣāyair yaugikair yuñjyāt svaiḥ svais tad-vac chilā-jatu /
pākaṃ ca vārayed yatnāt siddhiḥ pakve hi daivikī // 26 //
api cāśu vidāhi-tvād vidradhiḥ so 'bhidhīyate /
sati cālocayen mehe pramehāṇāṃ cikitsitam // 27 //
śaubhāñjanaka-niryūho hiṅgu-saindhava-saṃyutaḥ /
a-cirād vidradhiṃ hanti prātaḥ prātar niṣevitaḥ // 27+1 //
kaṭu-trikaṃ tiktaka-rohiṇī ghanaṃ kirātatikto 'tha śatakrator yavāḥ /
sa-saptaparṇātiviṣā durālabhā paṭola-mūlaṃ saha trāyamāṇayā // 27+2 //
guḍūcī-cavyaṃ sa-viḍaṅga-nimbaṃ priyaṅgu-nīlotpala-lodhram añjanam /
sa-dhātakī-moca-rasaṃ phala-trikaṃ sa-nāgaraṃ bilva-kapittha-śārivāḥ // 27+3 //
samāḥ syur ete dvi-guṇaṃ tu citrakaṃ dvir aṣṭa-bhāgaṃ kuṭaja-tvacaṃ syāt /
su-sūkṣma-piṣṭaṃ śiśirāmbu-yojitaṃ piben manuṣyo 'rdha-palaṃ guḍānvitam // 27+4 //
bubhukṣite syān mṛdu bhojanaṃ hitaṃ śaśaiḥ sa-lāvair atha-vā 'pi tittiraiḥ /
nihanti gulmān kapha-pitta-saṃbhavān virājate śārada-pūrṇa-candra-vat // 27+5 //
a-jīrṇa-kāsaṃ kṣaya-pāṇḍu-te tathā jvarātisāra-grahaṇī-gadāpacīḥ /
prameha-mūtra-kṣaya-vardhma-vidradhīñ jayet prayuktaḥ sa-guḍaḥ kaṭu-trikaḥ // 27+6 //
bhūnimbārdha-palaṃ niśā-pala-yuktaṃ dārvī-pale dve tathā // 27+7a //
dārvy-ardhena punarnavāṃ kuru tathā dārvyā samaḥ pragrahaḥ // 27+7b //
sārdhaṃ duḥsparśataḥ palaṃ tu kaṭukā yojyā tad-ardhena vā // 27+7c //
aśvāhvaṃ niśayā samānam amṛtā-pādādhikaṃ syāt palam // 27+7d //
etad vatsaka-sapta-karṣa-sahitaṃ su-ślakṣṇa-cūrṇī-kṛtaṃ // 27+8a //
vāsāyāḥ sva-rasena pañca caturas trīn vā pibed vāsarān // 27+8b //
bhūyas tad guḍa-vāriṇā prati-dinaṃ peyaṃ puraḥ-sthe ravau // 27+8c //
etad vidradhi-rogiṇāṃ ni-ruja-kṛc cūrṇaṃ tu guhyottamam // 27+8d //
nā-putrāya na cā-bhrātre nā-śiṣyāyā-hitaiṣiṇe /
ārogya-śāstra-sarva-svaṃ deyam etat kathañ-ca-na // 27+9 //
stana-je vraṇa-vat sarvaṃ na tv enam upanāhayet /
pāṭayet pālayan stanya-vāhinīḥ kṛṣṇa-cūcukau // 28 //
sarvāsv āmādy-avasthāsu nirduhīta ca tat stanam /
śodhayet tri-vṛtā snigdhaṃ vṛddhau snehaiś calātmake // 29 //
kauśāmra-tilvakairaṇḍa-su-kumāraka-miśrakaiḥ /
tato 'nila-ghna-niryūha-kalka-snehair nirūhayet // 30 //
rasena bhojitaṃ yaṣṭī-tailenānvāsayed anu /
sveda-pralepā vāta-ghnāḥ pakve bhittvā vraṇa-kriyām // 31 //
pitta-raktodbhave vṛddhāv āma-pakve yathā-yatham /
śopha-vraṇa-kriyāṃ kuryāt pratataṃ ca hared asṛk // 32 //
go-mūtreṇa pibet kalkaṃ ślaiṣmike pītadāru-jam /
vimlāpanād ṛte cāsya śleṣma-granthi-kramo hitaḥ // 33 //
13.33cv vimlāpanād ṛte cātra
pakve ca pāṭite tailam iṣyate vraṇa-śodhanam /
sumano-'ruṣkarāṅkolla-saptaparṇeṣu sādhitam // 34 //
paṭola-nimba-rajanī-viḍaṅga-kuṭajeṣu ca /
medo-jaṃ mūtra-piṣṭena su-svinnaṃ surasādinā // 35 //
śiro-vireka-dravyair vā varjayan phala-sevanīm /
dārayed vṛddhi-pattreṇa samyaṅ medasi sūddhṛte // 36 //
13.36dv samyaṅ medasi coddhṛte
vraṇaṃ mākṣika-kāsīsa-saindhava-pratisāritam /
sīvyed abhyañjanaṃ cāsya yojyaṃ medo-viśuddhaye // 37 //
manaḥśilailā-sumano-granthi-bhallātakaiḥ kṛtam /
tailam ā-vraṇa-saṃdhānāt sneha-svedau ca śīlayet // 38 //
mūtra-jaṃ sveditaṃ snigdhair vastra-paṭṭena veṣṭitam /
vidhyed adhas-tāt sevanyāḥ srāvayec ca yathodaram // 39 //
vraṇaṃ ca sthagikā-baddhaṃ ropayed antra-hetuke /
phala-kośam a-saṃprāpte cikitsā vāta-vṛddhi-vat // 40 //
pacet punarnava-tulāṃ tathā daśa-palāḥ pṛthak /
daśa-mūla-payasyāśvagandhairaṇḍa-śatāvarīḥ // 41 //
dvi-darbha-śara-kāśekṣu-mūla-poṭagalānvitāḥ /
vahe 'pām aṣṭa-bhāga-sthe tatra triṃśat-palaṃ guḍāt // 42 //
prastham eraṇḍa-tailasya dvau ghṛtāt payasas tathā /
āvaped dvi-palāṃśaṃ ca kṛṣṇā-tan-mūla-saindhavam // 43 //
yaṣṭīmadhuka-mṛdvīkā-yavānī-nāgarāṇi ca /
tat-siddhaṃ su-kumārākhyaṃ su-kumāraṃ rasāyanam // 44 //
vātātapādhva-yānādi-parihāryeṣv a-yantraṇam /
prayojyaṃ su-kumārāṇām īśvarāṇām sukhātmanām // 45 //
nṛṇāṃ strī-vṛnda-bhartṝṇām a-lakṣmī-kali-nāśanam /
sarva-kālopayogena kānti-lāvaṇya-puṣṭi-dam // 46 //
vardhma-vidradhi-gulmārśo-yoni-meḍhrānilārtiṣu /
śophodara-khuḍa-plīha-viḍ-vibandheṣu cottamam // 47 //
rāsnā-yaṣṭy-amṛtairaṇḍa-balā-gokṣura-sādhitaḥ /
kvātho 'ntra-vṛddhiṃ hanty āśu rubu-tailena miśritaḥ // 47+1 //
yāyād vardhma na cec chāntiṃ sneha-rekānuvāsanaiḥ /
vasti-karma puraḥ kṛtvā vaṅkṣaṇa-sthaṃ tato dahet // 48 //
agninā mārga-rodhārthaṃ maruto 'rdhendu-vakrayā /
aṅguṣṭhasyopari snāva pītaṃ tantu-samaṃ ca yat // 49 //
utkṣipya sūcyā tat tiryag dahec chittvā yato gadaḥ /
tato 'nya-pārśve 'nye tv āhur dahed vānāmikāṅguleḥ // 50 //
gulme 'nyair vāta-kapha-je plīhni cāyaṃ vidhiḥ smṛtaḥ /
kaniṣṭhikānāmikayor viśvācyāṃ ca yato gadaḥ // 51 //
mūlaṃ bilva-kapitthayoḥ aralukasyāgner bṛhatyor dvayoḥ // 51+1a //
śyāmā-pūti-karañja-śigruka-taror viśvauṣadhāruṣkaram // 51+1b //
kṛṣṇā-granthika-vella-pañca-lavaṇa-kṣārājamodānvitaṃ // 51+1c //
pītaṃ kāñjika-toya-...-mathitaiś cūrṇī-kṛtaṃ vardhma-jit // 51+1d //
ajājī-kuṣṭha-gomeda-hapuṣā-badarāṇi ca /
āranālena lepaḥ syād vardhma-jit param auṣadham // 51+2 //
avi-kṣīreṇa godhūma-cūrṇaṃ kandurukasya ca /
pralepanaṃ sukhoṣṇaṃ syād vardhma-jit param auṣadham // 51+3 //
mṛta-mātre tu vai kāke viśastena pralepayet /
muhūrtaṃ vardhma medhāvī tat-kṣaṇād a-rujo bhavet // 51+4 //
Cikitsāsthāna
gulmaṃ baddha-śakṛd-vātaṃ vātikaṃ tīvra-vedanam /
rūkṣa-śītodbhavaṃ tailaiḥ sādhayed vāta-rogikaiḥ // 1 //
pānānnānvāsanābhyaṅgaiḥ snigdhasya svedam ācaret /
ānāha-vedanā-stambha-vibandheṣu viśeṣataḥ // 2 //
srotasāṃ mārdavaṃ kṛtvā jitvā mārutam ulbaṇam /
bhittvā vibandhaṃ snigdhasya svedo gulmam apohati // 3 //
sneha-pānaṃ hitaṃ gulme viśeṣeṇordhva-nābhi-je /
pakvāśaya-gate vastir ubhayaṃ jaṭharāśraye // 4 //
dīpte 'gnau vātike gulme vibandhe 'nila-varcasoḥ /
bṛṃhaṇāny anna-pānāni snigdhoṣṇāni pradāpayet // 5 //
punaḥ punaḥ sneha-pānaṃ nirūhāḥ sānuvāsanāḥ /
prayojyā vāta-je gulme kapha-pittānurakṣiṇaḥ // 6 //
14.6dv kapha-pittānurakṣiṇā
vasti-karma paraṃ vidyād gulma-ghnaṃ tad dhi mārutam /
sva-sthāne prathamaṃ jitvā sadyo gulmam apohati // 7 //
tasmād abhīkṣṇa-śo gulmā nirūhaiḥ sānuvāsanaiḥ /
prayujyamānaiḥ śāmyanti vāta-pitta-kaphātmakāḥ // 8 //
hiṅgu-sauvarcala-vyoṣa-viḍa-dāḍima-dīpyakaiḥ /
puṣkarājājī-dhānyāmla-vetasa-kṣāra-citrakaiḥ // 9 //
śaṭhī-vacājagandhailā-surasair dadhi-saṃyutaiḥ /
śūlānāha-haraṃ sarpiḥ sādhayed vāta-gulminām // 10 //
hapuṣoṣaṇa-pṛthvīkā-pañca-kolaka-dīpyakaiḥ /
sājājī-saindhavair dadhnā dugdhena ca rasena ca // 11 //
dāḍimān mūlakāt kolāt pacet sarpir nihanti tat /
vāta-gulmodarānāha-pārśva-hṛt-koṣṭha-vedanāḥ // 12 //
yony-arśo-grahaṇī-doṣa-kāsa-śvāsā-ruci-jvarān /
daśa-mūlaṃ balāṃ kālāṃ suṣavīṃ dvau punarnavau // 13 //
14.13cv daśa-mūlaṃ balāṃ kālīṃ
pauṣkarairaṇḍa-rāsnāśvagandhā-bhārgy-amṛtā-śaṭhīḥ /
paced gandha-palāśaṃ ca droṇe 'pāṃ dvi-palonmitam // 14 //
yavaiḥ kolaiḥ kulatthaiś ca māṣaiś ca prāsthikaiḥ saha /
kvāthe 'smin dadhi-pātre ca ghṛta-prasthaṃ vipācayet // 15 //
sva-rasair dāḍimāmrāta-mātuluṅgodbhavair yutam /
tathā tuṣāmbu-dhānyāmla-śuktaiḥ ślakṣṇaiś ca kalkitaiḥ // 16 //
bhārgī-tumburu-ṣaḍgranthā-granthi-rāsnāgni-dhānyakaiḥ /
yavānaka-yavāny-amla-vetasāsita-jīrakaiḥ // 17 //
ajājī-hiṅgu-hapuṣā-kāravī-vṛṣakoṣakaiḥ /
nikumbha-kumbha-mūrvebha-pippalī-vella-dāḍimaiḥ // 18 //
śvadaṃṣṭrā-trapusairvāru-bīja-hiṃsrāśmabhedakaiḥ /
miśi-dvi-kṣāra-surasa-śārivā-nīlinī-phalaiḥ // 19 //
tri-kaṭu-tri-paṭūpetair dādhikaṃ tad vyapohati /
rogān āśu-tarān pūrvān kaṣṭān api ca śīlitam // 20 //
apasmāra-gadonmāda-mūtrāghātānilāmayān /
try-ūṣaṇa-tri-phalā-dhānya-cavikā-vella-citrakaiḥ // 21 //
14.21av apasmāra-garonmāda-
kalkī-kṛtair ghṛtaṃ pakvaṃ sa-kṣīraṃ vāta-gulma-nut /
tulāṃ laśuna-kandānāṃ pṛthak pañca-palāṃśakam // 22 //
pañca-mūlaṃ mahac cāmbu-bhārārdhe tad vipācayet /
pāda-śeṣaṃ tad-ardhena dāḍima-sva-rasaṃ surām // 23 //
dhānyāmlaṃ dadhi cādāya piṣṭāṃś cārdha-palāṃśakān /
try-ūṣaṇa-tri-phalā-hiṅgu-yavānī-cavya-dīpyakān // 24 //
sāmla-vetasa-sindhūttha-devadārūn paced ghṛtāt /
taiḥ prasthaṃ tat paraṃ sarva-vāta-gulma-vikāra-jit // 25 //
14.25av sāmla-vetasa-sindhūtthaṃ 14.25bv devadāru paced ghṛtāt
ṣaṭ-palaṃ vā pibet sarpir yad uktaṃ rāja-yakṣmaṇi /
prasannayā vā kṣīrārthaḥ surayā dāḍimena vā // 26 //
ghṛte māruta-gulma-ghnaḥ kāryo dadhnaḥ sareṇa vā /
vāta-gulme kapho vṛddho hatvāgnim a-ruciṃ yadi // 27 //
hṛl-lāsaṃ gauravaṃ tandrāṃ janayed ullikhet tu tam /
śūlānāha-vibandheṣu jñātvā sa-sneham āśayam // 28 //
niryūha-cūrṇa-vaṭakāḥ prayojyā ghṛta-bheṣajaiḥ /
kola-dāḍima-gharmāmbu-takra-madyāmla-kāñjikaih // 29 //
maṇḍena vā pibet prātaś cūrṇāny annasya vā puraḥ /
cūrṇāni mātuluṅgasya bhāvitāny a-sakṛd rase // 30 //
kurvīta kārmuka-tarān vaṭakān kapha-vātayoḥ // 31ab //
hiṅgu-vacā-vijayā-paśugandhā-dāḍima-dīpyaka-dhānyaka-pāṭhāḥ // 31cd //
puṣkara-mūla-śaṭhī-hapuṣāgni-kṣāra-yuga-tri-paṭu-tri-kaṭūni // 31ef //
sājāji-cavyaṃ saha-tintiḍīkaṃ sa-vetasāmlaṃ vinihanti cūrṇaṃ /
hṛt-pārśva-vasti-trika-yoni-pāyu-śūlāni vāyv-āma-kaphodbhavāni // 32 //
kṛcchrān gulmān vāta-viṇ-mūtra-saṅgaṃ kaṇṭhe bandhaṃ hṛd-grahaṃ pāṇḍu-rogam /
annā-śraddhā-plīha-dur-nāma-hidhmā-vardhmādhmāna-śvāsa-kāsāgni-sādān // 33 //
lavaṇa-yavānī-dīpyaka-kaṇa-nāgaram uttarottaraṃ vṛddham /
sarva-samāṃśa-harītakī- cūrṇaṃ vaiśvānaraḥ sākṣāt // 34 //
14.34cv sarva-samāṃśaṃ harītakī- 14.34cv sarva-samāṃśā vijayā- 14.34dv
cūrṇo vaiśvānaraḥ sākṣāt
tri-kaṭukam ajamodā saindhavaṃ jīrake dve // 35a //
sama-dharaṇa-ghṛtānām aṣṭamo hiṅgu-bhāgaḥ // 35b //
prathama-kavaḍa-bhojyaḥ sarpiṣā saṃprayukto // 35c //
14.35cv prathama-kavaḍa-bhojyaḥ sarpiṣā cūrṇako 'yaṃ
janayati jaṭharāgniṃ vāta-gulmaṃ nihanti // 35d //
14.35dv janayati bhṛśam agniṃ vāta-gulmaṃ nihanti
hiṅgūgrā-viḍa-śuṇṭhy-ajāji-vijayā-vāṭyābhidhānāmayaiś // 36a //
cūrṇaḥ kumbha-nikumbha-mūla-sahitair bhāgottaraṃ vardhitaiḥ // 36b //
pītaḥ koṣṇa-jalena koṣṭha-ja-rujo gulmodarādīn ayaṃ // 36c //
śārdūlaḥ prasabhaṃ pramathya harati vyādhīn mṛgaughān iva // 36d //
sindhūttha-pathyā-kaṇa-dīpyakānāṃ // 37a //
cūrṇāni toyaiḥ pibatāṃ kavoṣṇaiḥ // 37b //
prayāti nāśaṃ kapha-vāta-janmā // 37c //
nārāca-nirbhinna ivāmayaughaḥ // 37d //
pūtīka-pattra-gaja-cirbhaṭa-cavya-vahni- // 38a //
-vyoṣaṃ ca saṃstara-citaṃ lavaṇopadhānam // 38b //
dagdhvā vicūrṇya dadhi-mastu-yutaṃ prayojyaṃ // 38c //
gulmodara-śvayathu-pāṇḍu-gudodbhaveṣu // 38d //
14.38dv gulmodara-śvayathu-pāṇḍu-gadodbhaveṣu
hiṅgu-tri-guṇaṃ saindhavam asmāt tri-guṇaṃ ca tailam airaṇḍam // 39ab //
tat tri-guṇa-laśuna-rasaṃ gulmodara-vardhma-śūla-ghnam /
mātuluṅga-raso hiṅgu dāḍimaṃ viḍa-saindhavam // 40 //
surā-maṇḍena pātavyaṃ vāta-gulma-rujāpaham /
śuṇṭhyāḥ karṣaṃ guḍasya dvau dhautāt kṛṣṇa-tilāt palam // 41 //
14.41bv vāta-gulma-jvarāpaham
khādann eka-tra saṃcūrṇya koṣṇa-kṣīrānupo jayet /
vāta-hṛd-roga-gulmārśo-yoni-śūla-śakṛd-grahān // 42 //
pibed eraṇḍa-tailaṃ tu vāta-gulmī prasannayā /
śleṣmaṇy anu-bale vāyau pitte tu payasā saha // 43 //
vivṛddhaṃ yadi vā pittaṃ saṃtāpaṃ vāta-gulminaḥ /
kuryād virecanīyo 'sau sa-snehair ānulomikaiḥ // 44 //
tāpānuvṛttāv evaṃ ca raktaṃ tasyāvasecayet /
sādhayec chuddha-śuṣkasya laśunasya catuḥ-palam // 45 //
kṣīrodake 'ṣṭa-guṇite kṣīra-śeṣaṃ ca pācayet /
vāta-gulmam udāvartaṃ gṛdhrasīṃ viṣama-jvaram // 46 //
hṛd-rogaṃ vidradhiṃ śoṣaṃ sādhayaty āśu tat payaḥ /
tailaṃ prasannā go-mūtram āranālaṃ yavāgra-jaḥ // 47 //
14.47bv nāśayaty āśu tat payaḥ
gulmaṃ jaṭharam ānāhaṃ pītam eka-tra sādhayet /
citraka-granthikairaṇḍa-śuṇṭhī-kvāthaḥ paraṃ hitaḥ // 48 //
śūlānāha-vibandheṣu sa-hiṅgu-viḍa-saindhavaiḥ /
puṣkarairaṇḍayor mūlaṃ yava-dhanvayavāsakam // 49 //
jalena kvathitaṃ pītaṃ koṣṭha-dāha-rujāpaham /
vāṭyāhvairaṇḍa-darbhāṇāṃ mūlaṃ dāru mahauṣadham // 50 //
pītaṃ niḥkvāthya toyena koṣṭha-pṛṣṭhāṃsa-śūla-jit /
śilā-jaṃ payasān-alpa-pañca-mūla-śṛtena vā // 51 //
14.51bv koṣṭha-pṛṣṭy-aṃsa-śūla-jit
vāta-gulmī pibed vāṭyam udāvarte tu bhojayet /
snigdhaṃ paippalikair yūṣair mūlakānāṃ rasena vā // 52 //
baddha-viṇ-māruto 'śnīyāt kṣīreṇoṣṇena yāvakam /
kulmāṣān vā bahu-snehān bhakṣayel lavaṇottarān // 53 //
nīlinī-trivṛtā-dantī-pathyā-kampillakaiḥ saha /
sa-malāya ghṛtaṃ deyaṃ sa-viḍa-kṣāra-nāgaram // 54 //
nīlinīṃ tri-phalāṃ rāsnāṃ balāṃ kaṭuka-rohiṇīm /
paced viḍaṅgaṃ vyāghrīṃ ca pālikāni jalāḍhake // 55 //
rase 'ṣṭa-bhāga-śeṣe tu ghṛta-prasthaṃ vipācayet /
dadhnaḥ prasthena saṃyojya sudhā-kṣīra-palena ca // 56 //
tato ghṛta-palaṃ dadyād yavāgū-maṇḍa-miśritam /
jīrṇe samyag-viriktaṃ ca bhojayed rasa-bhojanam // 57 //
gulma-kuṣṭhodara-vyaṅga-śopha-pāṇḍv-āmaya-jvarān /
śvitraṃ plīhānam unmādaṃ hanty etan nīlinī-ghṛtam // 58 //
kukkuṭāś ca mayūrāś ca tittiri-krauñca-vartakāḥ /
śālayo madirā sarpir vāta-gulma-cikitsitam // 59 //
mitam uṣṇaṃ dravaṃ snigdhaṃ bhojanaṃ vāta-gulminām /
sa-maṇḍā vāruṇī pānaṃ taptaṃ vā dhānyakair jalam // 60 //
snigdhoṣṇenodite gulme paittike sraṃsanaṃ hitam /
drākṣābhayā-guḍa-rasaṃ kampillaṃ vā madhu-drutam // 61 //
14.61dv kampillaṃ vā madhu-dravam
kalpoktaṃ rakta-pittoktaṃ gulme rūkṣoṣṇa-je punaḥ /
paraṃ saṃśamanaṃ sarpis tiktaṃ vāsā-ghṛtaṃ śṛtam // 62 //
tṛṇākhya-pañcaka-kvāthe jīvanīya-gaṇena vā /
śṛtaṃ tenaiva vā kṣīraṃ nyagrodhādi-gaṇena vā // 63 //
tatrāpi sraṃsanaṃ yuñjyāc chīghram ātyayike bhiṣak /
vairecanika-siddhena sarpiṣā payasāpi vā // 64 //
rasenāmalakekṣūṇāṃ ghṛta-prasthaṃ vipācayet /
pathyā-pādaṃ pibet sarpis tat siddhaṃ pitta-gulma-nut // 65 //
pibed vā tailvakaṃ sarpir yac coktaṃ pitta-vidradhau /
drākṣāṃ payasyāṃ madhukaṃ candanaṃ padmakaṃ madhu // 66 //
pibet taṇḍula-toyena pitta-gulmopaśāntaye /
dvi-palaṃ trāyamāṇāyā jala-dvi-prastha-sādhitam // 67 //
aṣṭa-bhāga-sthitaṃ pūtaṃ koṣṇaṃ kṣīra-samam pibet /
pibed upari tasyoṣṇaṃ kṣīram eva yathā-balam // 68 //
tena nirhṛta-doṣasya gulmaḥ śāmyati paittikaḥ /
dāhe 'bhyaṅgo ghṛtaiḥ śītaiḥ sājyair lepo himauṣadhaiḥ // 69 //
sparśaḥ saro-ruhāṃ pattraiḥ pātraiś ca pracalaj-jalaiḥ /
vidāha-pūrva-rūpeṣu śūle vahneś ca mārdave // 70 //
bahu-śo 'pahared raktaṃ pitta-gulme viśeṣataḥ /
chinna-mūlā vidahyante na gulmā yānti ca kṣayam // 71 //
raktaṃ hi vy-amla-tāṃ yāti tac ca nāsti na cāsti ruk /
hṛta-doṣaṃ parimlānaṃ jāṅgalais tarpitaṃ rasaiḥ // 72 //
samāśvastaṃ sa-śeṣārtiṃ sarpir abhyāsayet punaḥ /
rakta-pittāti-vṛddha-tvāt kriyām an-upalabhya vā // 73 //
gulme pākon-mukhe sarvā pitta-vidradhi-vat kriyā /
śālir gavyāja-payasī paṭolī jāṅgalaṃ ghṛtam // 74 //
dhātrī parūṣakaṃ drākṣā kharjūraṃ dāḍimaṃ sitā /
bhojyaṃ pāne 'mbu balayā bṛhaty-ādyaiś ca sādhitam // 75 //
śleṣma-je vāmayet pūrvam a-vamyam upavāsayet /
tiktoṣṇa-kaṭu-saṃsargyā vahniṃ saṃdhukṣayet tataḥ // 76 //
14.76av kapha-je vāmayet pūrvam
hiṅgv-ādibhiś ca dvi-guṇa-kṣāra-hiṅgv-amla-vetasaiḥ /
nigūḍhaṃ yadi vonnaddhaṃ stimitaṃ kaṭhinaṃ sthiram // 77 //
ānāhādi-yutaṃ gulmaṃ saṃsvedya vinayed anu /
ghṛtaṃ sa-kṣāra-kaṭukaṃ pātavyaṃ kapha-gulminām // 78 //
14.78bv saṃśodhya vinayed anu
sa-vyoṣa-kṣāra-lavaṇaṃ sa-hiṅgu-viḍa-dāḍimam /
kapha-gulmaṃ jayaty āśu daśa-mūla-śṛtaṃ ghṛtam // 79 //
bhallātakānāṃ dvi-palaṃ pañca-mūlaṃ palonmitam /
alpaṃ toyāḍhake sādhyaṃ pāda-śeṣeṇa tena ca // 80 //
tulyaṃ ghṛtaṃ tulya-payo vipaced akṣa-saṃmitaiḥ /
viḍaṅga-hiṅgu-sindhūttha-yāva-śūka-śaṭhī-viḍaiḥ // 81 //
sa-dvīpi-rāsnā-yaṣṭy-āhva-ṣaḍgranthā-kaṇa-nāgaraiḥ /
etad bhallātaka-ghṛtaṃ kapha-gulma-haraṃ param // 82 //
plīha-pāṇḍv-āmaya-śvāsa-grahaṇī-roga-kāsa-jit /
tato 'sya gulme dehe ca samaste svedam ācaret // 83 //
14.83bv -grahaṇī-roga-kāsa-nut
sarva-tra gulme prathamaṃ sneha-svedopapādite /
yā kriyā kriyate yāti sā siddhiṃ na virūkṣite // 84 //
snigdha-svinna-śarīrasya gulme śaithilyam āgate /
yathoktāṃ ghaṭikāṃ nyasyed gṛhīte 'panayec ca tām // 85 //
vastrāntaraṃ tataḥ kṛtvā bhindyād gulmaṃ pramāṇa-vit /
vi-mārgāja-padādarśair yathā-lābhaṃ prapīḍayet // 86 //
pramṛjyād gulmam evaikaṃ na tv antra-hṛdayaṃ spṛśet /
tilairaṇḍātasī-bīja-sarṣapaiḥ parilipya ca // 87 //
14.87dv -sarṣapaiḥ parilipya vā
śleṣma-gulmam ayaḥ-pātraiḥ sukhoṣṇaiḥ svedayet tataḥ /
evaṃ ca visṛtaṃ sthānāt kapha-gulmaṃ virecanaiḥ // 88 //
sa-snehair vastibhiś cainaṃ śodhayed dāśamūlikaiḥ /
pippaly-āmalaka-drākṣā-śyāmādyaiḥ pālikaiḥ pacet // 89 //
eraṇḍa-taila-haviṣoḥ prasthau payasi ṣaḍ-guṇe /
siddho 'yaṃ miśrakaḥ sneho gulmināṃ sraṃsanaṃ hitam // 90 //
vṛddhi-vidradhi-śūleṣu vāta-vyādhiṣu cāmṛtam /
pibed vā nīlinī-sarpir mātrayā dvi-palīnayā // 91 //
14.91dv mātrayā dvi-palīkayā
tathaiva su-kumārākhyaṃ ghṛtāny audarikāṇi vā /
droṇe 'mbhasaḥ paced dantyāḥ palānāṃ pañca-viṃśatim // 92 //
citrakasya tathā pathyās tāvatīs tad-rase srute /
dvi-prasthe sādhayet pūte kṣiped dantī-samaṃ guḍam // 93 //
14.93bv tāvatīs tad-rase śṛte
tailāt palāni catvāri trivṛtāyaś ca cūrṇataḥ /
kaṇā-karṣau tathā śuṇṭhyāḥ siddhe lehe tu śītale // 94 //
madhu taila-samaṃ dadyāc catur-jātāc caturthikām /
ato harītakīm ekāṃ sāvaleha-palām adan // 95 //
sukhaṃ viricyate snigdho doṣa-prastham an-āmayaḥ /
gulma-hṛd-roga-dur-nāma-śophānāha-garodarān // 96 //
kuṣṭhotkleśā-ruci-plīha-grahaṇī-viṣama-jvarān /
ghnanti dantī-harītakyaḥ pāṇḍu-tāṃ ca sa-kāmalām // 97 //
14.97dv pāṇḍu-tāṃ ca sa-kāmalān
sudhā-kṣīra-dravaṃ cūrṇaṃ tri-vṛtāyāḥ su-bhāvitam /
kārṣikaṃ madhu-sarpirbhyāṃ līḍhvā sādhu viricyate // 98 //
kuṣṭha-śyāmā-trivṛd-dantī-vijayā-kṣāra-guggulūn /
go-mūtreṇa pibed ekaṃ tena guggulum eva vā // 99 //
nirūhān kalpa-siddhy-uktān yojayed gulma-nāśanān /
kṛta-mūlaṃ mahā-vāstuṃ kaṭhinaṃ stimitaṃ gurum // 100 //
gūḍha-māṃsaṃ jayed gulmaṃ kṣārāriṣṭāgni-karmabhiḥ /
ekāntaram dvy-antaraṃ vā viśramayyātha-vā try-aham // 101 //
śarīra-doṣa-balayor vardhana-kṣapaṇodyataḥ /
arśo-'śmarī-grahaṇy-uktāḥ kṣārā yojyāḥ kapholbaṇe // 102 //
devadāru-trivṛd-dantī-kaṭukā-pañca-kolakam /
svarjikā-yāva-śūkākhyau śreṣṭhā-pāṭhopakuñcikāḥ // 103 //
kuṣṭhaṃ sarpasugandhāṃ ca dvy-akṣāṃśaṃ paṭu-pañcakam /
pālikaṃ cūrṇitaṃ taila-vasā-dadhi-ghṛtāplutam // 104 //
ghaṭasyāntaḥ pacet pakvam agni-varṇe ghaṭe ca tam /
kṣāraṃ gṛhītvā kṣīrājya-takra-madyādibhiḥ pibet // 105 //
gulmodāvarta-vardhmārśo-jaṭhara-grahaṇī-kṛmīn /
apasmāra-garonmāda-yoni-śukrāmayāśmarīḥ // 106 //
kṣārā-gado 'yaṃ śamayed viṣaṃ cākhu-bhujaṅga-jam /
śleṣmāṇaṃ madhuraṃ snigdhaṃ rasa-kṣīra-ghṛtāśinaḥ // 107 //
chittvā bhittvāśayāt kṣāraḥ kṣāra-tvāt kṣārayaty adhaḥ /
mande 'gnāv a-rucau sātmyair madyaiḥ sa-sneham aśnatām // 108 //
14.108av chittvā chittvāśayāt kṣāraḥ 14.108av chittvā bhittvāśayaṃ kṣāraḥ
14.108bv kṣāra-tvāt pātayaty adhaḥ
yojayed āsavāriṣṭān nigadān mārga-śuddhaye /
śālayaḥ ṣaṣṭikā jīrṇāḥ kulatthā jāṅgalaṃ palam // 109 //
ciribilvāgni-tarkārī-yavānī-varuṇāṅkurāḥ /
śigrus taruṇa-bilvāni bālaṃ śuṣkaṃ ca mūlakam // 110 //
14.110cv śigros taruṇa-mūlāni
bījapūraka-hiṅgv-amla-vetasa-kṣāra-dāḍimam /
vyoṣaṃ takraṃ ghṛtaṃ tailaṃ bhaktaṃ pānaṃ tu vāruṇī // 111 //
dhānyāmlaṃ mastu takraṃ ca yavānī-viḍa-cūrṇitam /
pañca-mūla-śṛtaṃ vāri jīrṇaṃ mārdvīkam eva vā // 112 //
pippalī-pippalī-mūla-citrakājājī-saindhavaiḥ /
surā gulmaṃ jayaty āśu jagalaś ca vimiśritaḥ // 113 //
14.113dv jāṅgalaś ca vimiśritaḥ
vamanair laṅghanaiḥ svedaiḥ sarpiḥ-pānair virecanaiḥ /
vasti-kṣārāsavāriṣṭa-guṭikā-pathya-bhojanaiḥ // 114 //
14.114cv vasti-kṣārāsavāriṣṭair 14.114dv -gulmikā-pathya-bhojanaiḥ 14.114dv
gaulmikaiḥ pathya-bhojanaiḥ
ślaiṣmiko baddha-mūla-tvād yadi gulmo na śāmyati /
tasya dāhaṃ hṛte rakte kuryād ante śarādibhiḥ // 115 //
atha gulmaṃ sa-pary-antaṃ vāsasāntaritaṃ bhiṣak /
nābhi-vasty-antra-hṛdayaṃ roma-rājīṃ ca varjayan // 116 //
nāti-gāḍhaṃ parimṛśec chareṇa jvalatātha-vā /
lohenāraṇikotthena dāruṇā taindukena vā // 117 //
tato 'gni-vege śamite śītair vraṇa iva kriyā /
āmānvaye tu peyādyaiḥ saṃdhukṣyāgniṃ vilaṅghite // 118 //
svaṃ svaṃ kuryāt kramaṃ miśraṃ miśra-doṣe ca kāla-vit /
gata-prasava-kālāyai nāryai gulme 'sra-saṃbhave // 119 //
snigdha-svinna-śarīrāyai dadyāt sneha-virecanam /
tila-kvāthe ghṛta-guḍa-vyoṣa-bhārgī-rajo-'nvitaḥ // 120 //
pānaṃ rakta-bhave gulme naṣṭe puṣpe ca yoṣitaḥ /
bhārgī-kṛṣṇā-karañja-tvag-granthikāmaradāru-jam // 121 //
cūrṇaṃ tilānāṃ kvāthena pītaṃ gulma-rujāpaham /
palāśa-kṣāra-pātre dve dve pātre taila-sarpiṣoḥ // 122 //
gulma-śaithilya-jananīṃ paktvā mātrāṃ prayojayet /
na prabhidyeta yady evaṃ dadyād yoni-virecanam // 123 //
kṣāreṇa yuktaṃ palalaṃ sudhā-kṣīreṇa vā tataḥ /
tābhyāṃ vā bhāvitān dadyād yonau kaṭuka-matsyakān // 124 //
varāha-matsya-pittābhyāṃ naktakān vā su-bhāvitān /
kiṇvaṃ vā sa-guḍa-kṣāraṃ dadyād yonau viśuddhaye // 125 //
rakta-pitta-haraṃ kṣāraṃ lehayen madhu-sarpiṣā /
laśunaṃ madirāṃ tīkṣṇāṃ matsyāṃś cāsyai prayojayet // 126 //
vastiṃ sa-kṣīra-go-mūtraṃ sa-kṣāraṃ dāśamūlikam /
a-vartamāne rudhire hitaṃ gulma-prabhedanam // 127 //
14.127av vastiṃ sa-kṣaudra-go-mutraṃ
yamakābhyakta-dehāyāḥ pravṛtte samupekṣaṇam /
rasaudanas tathāhāraḥ pānaṃ ca taruṇī surā // 128 //
rudhire 'ti-pravṛtte tu rakta-pitta-harāḥ kriyāḥ /
kāryā vāta-rug-ārtāyāḥ sarvā vāta-harāḥ punaḥ // 129 //
ānāhādāv udāvarta-balāsa-ghnyo yathā-yatham // 129ū̆ab //
Cikitsāsthāna
doṣāti-mātropacayāt sroto-mārga-nirodhanāt /
saṃbhavaty udaraṃ tasmān nityam enaṃ virecayet // 1 //
15.1bv sroto-mārga-vighātanāt
pāyayet tailam airaṇḍaṃ sa-mūtraṃ sa-payo 'pi vā /
māsaṃ dvau vātha-vā gavyaṃ mūtraṃ māhiṣam eva vā // 2 //
15.2cv māsaṃ dvau vā tathā gavyaṃ
pibed go-kṣīra-bhuk syād vā karabhī-kṣīra-vartanaḥ /
dāhānāhāti-tṛṇ-mūrchā-parītas tu viśeṣataḥ // 3 //
rūkṣāṇāṃ bahu-vātānāṃ doṣa-saṃśuddhi-kāṅkṣiṇām /
snehanīyāni sarpīṃṣi jaṭhara-ghnāni yojayet // 4 //
ṣaṭ-palaṃ daśa-mūlāmbu-mastu-dvy-āḍhaka-sādhitam /
nāgara-tri-palaṃ prasthaṃ ghṛta-tailāt tathāḍhakam // 5 //
15.5cv nāgaraṃ tri-palaṃ prasthaṃ
mastunaḥ sādhayitvaitat pibet sarvodarāpaham /
kapha-māruta-saṃbhūte gulme ca paramaṃ hitam // 6 //
catur-guṇe jale mūtre dvi-guṇe citrakāt pale /
kalke siddhaṃ ghṛta-prasthaṃ sa-kṣāraṃ jaṭharī pibet // 7 //
yava-kola-kulatthānāṃ pañca-mūlasya cāmbhasā /
surā-sauvīrakābhyāṃ ca siddhaṃ vā pāyayed ghṛtam // 8 //
ebhiḥ snigdhāya saṃjāte bale śānte ca mārute /
sraste doṣāśaye dadyāt kalpa-dṛṣṭaṃ virecanam // 9 //
paṭola-mūlaṃ tri-phalāṃ niśāṃ vellaṃ ca kārṣikam /
kampilla-nīlinī-kumbha-bhāgān dvi-tri-catur-guṇān // 10 //
pibet saṃcūrṇya mūtreṇa peyā-pūrvaṃ tato rasaiḥ /
virikto jāṅgalair adyāt tataḥ ṣaḍ-divasaṃ payaḥ // 11 //
śṛtaṃ pibed vyoṣa-yutaṃ pītam evaṃ punaḥ punaḥ /
hanti sarvodarāṇy etac cūrṇaṃ jātodakāny api // 12 //
gavākṣīṃ śaṅkhinīṃ dantīṃ tilvakasya tvacaṃ vacām /
pibet karkandhu-mṛdvīkā-kolāmbho-mūtra-sīdhubhiḥ // 13 //
yavānī hapuṣā dhānyaṃ śatapuṣpopakuñcikā /
kāravī pippalī-mūlam ajagandhā śaṭhī vacā // 14 //
citrako 'jājikaṃ vyoṣaṃ svarṇakṣīrī phala-trayam /
dvau kṣārau pauṣkaraṃ mūlaṃ kuṣṭhaṃ lavaṇa-pañcakam // 15 //
viḍaṅgaṃ ca samāṃśāni dantyā bhāga-trayaṃ tathā /
trivṛd-viśāle dvi-guṇe sātalā ca catur-guṇā // 16 //
eṣa nārāyaṇo nāma cūrṇo roga-gaṇāpahaḥ /
nainaṃ prāpyābhivardhante rogā viṣṇum ivāsurāḥ // 17 //
15.17cv nainaṃ prāpyātivartante
takreṇodaribhiḥ peyo gulmibhir badarāmbunā /
ānāha-vāte surayā vāta-roge prasannayā // 18 //
dadhi-maṇḍena viṭ-saṅge dāḍimāmbhobhir arśasaiḥ /
parikarte sa-vṛkṣāmlair uṣṇāmbubhir a-jīrṇake // 19 //
bhagandare pāṇḍu-roge kāse śvāse gala-grahe /
hṛd-roge grahaṇī-doṣe kuṣṭhe mande 'nale jvare // 20 //
daṃṣṭrā-viṣe mūla-viṣe sa-gare kṛtrime doṣe /
yathārhaṃ snigdha-koṣṭhena peyam etad virecanam // 21 //
hapuṣāṃ kāñcanakṣīrīṃ tri-phalāṃ nīlinī-phalam /
trāyantīṃ rohiṇīṃ tiktāṃ sātalāṃ trivṛtāṃ vacām // 22 //
saindhavaṃ kāla-lavaṇaṃ pippalīṃ ceti cūrṇayet /
dāḍima-tri-phalā-māṃsa-rasa-mūtra-sukhodakaiḥ // 23 //
peyo 'yaṃ sarva-gulmeṣu plīhni sarvodareṣu ca /
śvitre kuṣṭheṣv a-jarake sadane viṣame 'nale // 24 //
śophārśaḥ-pāṇḍu-rogeṣu kāmalāyāṃ halīmake /
vāta-pitta-kaphāṃś cāśu virekeṇa prasādhayet // 25 //
nīlinīṃ niculaṃ vyoṣaṃ kṣārau lavaṇa-pañcakam /
citrakaṃ ca pibec cūrṇaṃ sarpiṣodara-gulma-nut // 26 //
pūrva-vac ca pibed dugdhaṃ kṣāmaḥ śuddho 'ntarāntarā /
kārabhaṃ gavyam ājaṃ vā dadyād ātyayike gade // 27 //
snehān eva virekārthe dur-balebhyo viśeṣataḥ /
harītakī-sūkṣma-rajaḥ-prastha-yuktaṃ ghṛtāḍhakam // 28 //
15.28av sneham eva virekārthe
agnau vilāpya mathitaṃ khajena yava-pallake /
nidhāpayet tato māsād uddhṛtaṃ gālitaṃ pacet // 29 //
harītakīnāṃ kvāthena dadhnā cāmlena saṃyutam /
udaraṃ garaṃ aṣṭhīlām ānāhaṃ gulma-vidradhī // 30 //
hanty etat kuṣṭham unmādam apasmāraṃ ca pānataḥ /
snuk-kṣīra-yuktād go-kṣīrāc chṛta-śītāt khajāhatāt // 31 //
yaj jātam ājyaṃ snuk-kṣīra-siddhaṃ tac ca tathā-guṇam /
kṣīra-droṇaṃ sudhā-kṣīra-prasthārdha-sahitaṃ dadhi // 32 //
15.32dv -prasthārdhena yutaṃ dadhi
jātaṃ mathitvā tat-sarpis trivṛt-siddhaṃ ca tad-guṇam /
tathā siddhaṃ ghṛta-prasthaṃ payasy aṣṭa-guṇe pibet // 33 //
15.33dv payasy aṣṭa-guṇe pacet
snuk-kṣīra-pala-kalkena trivṛtā-ṣaṭ-palena ca /
eṣāṃ cānu pibet peyāṃ rasaṃ svādu payo 'tha-vā // 34 //
ghṛte jīrṇe viriktaś ca koṣṇaṃ nāgara-sādhitam /
pibed ambu tataḥ peyāṃ tato yūṣaṃ kulattha-jam // 35 //
pibed rūkṣas try-ahaṃ tv evaṃ bhūyo vā pratibhojitaḥ /
punaḥ punaḥ pibet sarpir ānupūrvyānayaiva ca // 36 //
ghṛtāny etāni siddhāni vidadhyāt kuśalo bhiṣak /
gulmānāṃ gara-doṣāṇām udarāṇāṃ ca śāntaye // 37 //
pīlu-kalkopasiddhaṃ vā ghṛtam ānāha-bhedanam /
tailvakaṃ nīlinī-sarpiḥ snehaṃ vā miśrakaṃ pibet // 38 //
hṛta-doṣaḥ kramād aśnan laghu-śāly-odana-prati /
upayuñjīta jaṭharī doṣa-śoṣa-nivṛttaye // 39 //
harītakī-sahasraṃ vā go-mūtreṇa payo-'nupaḥ /
sahasraṃ pippalīnāṃ vā snuk-kṣīreṇa su-bhāvitam // 40 //
pippalī-vardhamānaṃ vā kṣīrāśī vā śilā-jatu /
tad-vad vā gugguluṃ kṣīraṃ tulyārdraka-rasaṃ tathā // 41 //
15.41av pippalīṃ vardhamānaṃ vā
citrakāmaradārubhyāṃ kalkaṃ kṣīreṇa vā pibet /
māsaṃ yuktas tathā hasti-pippalī-viśva-bheṣajam // 42 //
viḍaṅgaṃ citrako dantī cavyaṃ vyoṣaṃ ca taiḥ payaḥ /
kalkaiḥ kola-samaiḥ pītvā pravṛddham udaraṃ jayet // 43 //
bhojyaṃ bhuñjīta vā māsaṃ snuhī-kṣīra-ghṛtānvitam /
utkārikāṃ vā snuk-kṣīra-pīta-pathyā-kaṇā-kṛtām // 44 //
pārśva-śūlam upastambhaṃ hṛd-grahaṃ ca samīraṇaḥ /
yadi kuryāt tatas tailaṃ bilva-kṣārānvitam pibet // 45 //
pakvaṃ vā ṭuṇṭuka-balā-palāśa-tila-nāla-jaiḥ /
kṣāraiḥ kadaly-apāmārga-tarkārī-jaiḥ prṭhak-kṛtaiḥ // 46 //
kaphe vātena pitte vā tābhyāṃ vāpy āvṛte 'nile /
balinaḥ svauṣadha-yutaṃ tailam eraṇḍa-jaṃ hitam // 47 //
devadāru-palāśārka-hasti-pippali-śigrukaiḥ /
sāśvakarṇaiḥ sa-go-mūtraiḥ pradihyād udaraṃ bahiḥ // 48 //
vṛścikālī-vacā-śuṇṭhī-pañca-mūla-punarnavāt /
varṣābhū-dhānya-kuṣṭhāc ca kvāthair mūtraiś ca secayet // 49 //
virikta-mlānam udaraṃ sveditaṃ śālvaṇādibhiḥ /
vāsasā veṣṭayed evaṃ vāyur nādhmāpayet punaḥ // 50 //
15.50bv sveditaṃ śālvalādibhiḥ
su-viriktasya yasya syād ādhmānaṃ punar eva tam /
su-snigdhair amla-lavaṇair nirūhaiḥ samupācaret // 51 //
sopastambho 'pi vā vāyur ādhmāpayati yaṃ naram /
tīkṣṇāḥ sa-kṣāra-go-mūtrāḥ śasyante tasya vastayaḥ // 52 //
iti sāmānyataḥ proktāḥ siddhā jaṭhariṇāṃ kriyāḥ /
vātodare 'tha balinaṃ vidāry-ādi-śṛtaṃ ghṛtam // 53 //
15.53av iti sāmānyataḥ proktā 15.53bv siddhā jaṭhariṇāṃ kriyā
pāyayeta tataḥ snigdhaṃ sveditāṅgaṃ virecayet /
bahu-śas tailvakenainaṃ sarpiṣā miśrakeṇa vā // 54 //
kṛte saṃsarjane kṣīraṃ balārtham avacārayet /
prāg utkleśān nivartyaṃ ca bale labdhe kramāt payaḥ // 55 //
15.55cv prāg utkleśān nivarteta
yūṣai rasair vā mandāmla-lavaṇair edhitānalam /
sodāvartaṃ punaḥ snigdha-svinnam āsthāpayet tataḥ // 56 //
tīkṣṇādho-bhāga-yuktena daśa-mūlika-vastinā /
tilorubūka-tailena vāta-ghnāmla-śṛtena ca // 57 //
15.57bv daśa-mūlena vastinā
sphuraṇākṣepa-saṃdhy-asthi-pārśva-pṛṣṭha-trikārtiṣu /
rūkṣaṃ baddha-śakṛd-vātaṃ dīptāgnim anuvāsayet // 58 //
a-virecyasya śamanā vasti-kṣīra-ghṛtādayaḥ /
balinaṃ svādu-siddhena paitte saṃsnehya sarpiṣā // 59 //
śyāmā-tribhaṇḍī-tri-phalā-vipakvena virecayet /
sitā-madhu-ghṛtāḍhyena nirūho 'sya tato hitaḥ // 60 //
nyagrodhādi-kaṣāyeṇa sneha-vastiś ca tac-chṛtaḥ /
dur-balaṃ tv anuvāsyādau śodhayet kṣīra-vastibhiḥ // 61 //
jāte cāgni-bale snigdhaṃ bhūyo bhūyo virecayet /
kṣīreṇa sa-trivṛt-kalkenorubūka-śṛtena vā // 62 //
15.62av jāte tv agni-bale snigdhaṃ 15.62dv ṃnorubūka-śṛtena tam
sātalā-trāyamāṇābhyāṃ śṛtenāragvadhena vā /
sa-kaphe vā sa-mūtreṇa sa-tiktājyena sānile // 63 //
15.63av saptalā-trāyamāṇābhyāṃ
payasānya-tamenaiṣāṃ vidāry-ādi-śṛtena vā /
bhuñjīta jaṭharaṃ cāsya pāyasenopanāhayet // 64 //
punaḥ kṣīraṃ punar vastiṃ punar eva virecanam /
krameṇa dhruvam ātiṣṭhan yattaḥ pittodaraṃ jayet // 65 //
15.65dv yataḥ pittodaraṃ jayet
vatsakādi-vipakvena kaphe saṃsnehya sarpiṣā /
svinnaṃ snuk-kṣīra-siddhena bala-vantaṃ virecitam // 66 //
saṃsarjayet kaṭu-kṣāra-yuktair annaiḥ kaphāpahaiḥ /
mūtra-try-ūṣaṇa-tailāḍhyo nirūho 'sya tato hitaḥ // 67 //
muṣkakādi-kaṣāyeṇa sneha-vastiś ca tac-chṛtaḥ /
bhojanaṃ vyoṣa-dugdhena kaulatthena rasena vā // 68 //
staimityā-ruci-hṛl-lāse mande 'gnau madya-pāya ca /
dadyād ariṣṭān kṣārāṃś ca kapha-styāna-sthirodare // 69 //
15.69av staimityā-ruci-hṛl-lāsair 15.69dv kaphe styāne sthirodare
hiṅgūpakulye tri-phalāṃ devadāru niśā-dvayam /
bhallātakaṃ śigru-phalaṃ kaṭukāṃ tiktakaṃ vacāṃ // 70 //
śuṇṭhīṃ mādrīṃ ghanaṃ kuṣṭhaṃ saralaṃ paṭu-pañcakam /
dāhayej jarjarī-kṛtya dadhi-sneha-catuṣka-vat // 71 //
antar-dhūmaṃ tataḥ kṣārād biḍāla-padakaṃ pibet /
madirā-dadhi-maṇḍoṣṇa-jalāriṣṭa-surāsavaiḥ // 72 //
15.72dv -jalāriṣṭa-sudhāsavaiḥ
udaraṃ gulmam aṣṭhīlāṃ tūṇyau śophaṃ viṣūcikām /
plīha-hṛd-roga-guda-jān udāvartaṃ ca nāśayet // 73 //
jayed ariṣṭa-go-mūtra-cūrṇāyas-kṛti-pānataḥ /
sa-kṣāra-taila-pānaiś ca dur-balasya kaphodaram // 74 //
upanāhyaṃ sa-siddhārtha-kiṇvair bījaiś ca mūlakāt /
kalkitair udaraṃ svedam abhīkṣṇaṃ cātra yojayet // 75 //
15.75cv kalkitair udara-svedam
saṃnipātodare kuryān nāti-kṣīṇa-balānale /
doṣodrekānurodhena pratyākhyāya kriyām imām // 76 //
dantī-dravantī-phala-jaṃ tailaṃ pāne ca śasyate /
kriyā-nivṛtte jaṭhare tri-doṣe tu viśeṣataḥ // 77 //
dadyād āpṛcchya taj-jñātīn pātuṃ madyena kalkitam /
mūlaṃ kākādanī-guñjā-karavīraka-saṃbhavam // 78 //
pāna-bhojana-saṃyuktaṃ dadyād vā sthāvaraṃ viṣam /
yasmin vā kupitaḥ sarpo vimuñcati phale viṣam // 79 //
tenāsya doṣa-saṃghātaḥ sthiro līno vi-mārga-gaḥ /
bahiḥ pravartate bhinno viṣeṇāśu pramāthinā // 80 //
tathā vrajaty a-gada-tāṃ śarīrāntaram eva vā /
hṛta-doṣaṃ tu śītāmbu-snātaṃ taṃ pāyayet payaḥ // 81 //
peyāṃ vā trivṛtaḥ śākaṃ māṇḍūkyā vāstukasya vā /
kāla-śākaṃ yavākhyaṃ vā khādet sva-rasa-sādhitam // 82 //
nir-amla-lavaṇa-snehaṃ svinnā-svinnam an-anna-bhuk /
māsam ekaṃ tataś caiva tṛṣitaḥ sva-rasaṃ pibet // 83 //
15.83cv māsam ekaṃ tataś caivaṃ
evaṃ vinirhṛte śākair doṣe māsāt paraṃ tataḥ /
dur-balāya prayuñjīta prāṇa-bhṛt kārabhaṃ payaḥ // 84 //
plīhodare yathā-doṣaṃ snigdhasya sveditasya ca /
sirāṃ bhukta-vato dadhnā vāma-bāhau vimokṣayet // 85 //
labdhe bale ca bhūyo 'pi sneha-pītaṃ viśodhitam /
samudra-śukti-jaṃ kṣāraṃ payasā pāyayet tathā // 86 //
amla-srutaṃ viḍa-kaṇā-cūrṇāḍhyaṃ naktamāla-jam /
śaubhāñjanasya vā kvāthaṃ saindhavāgni-kaṇānvitam // 87 //
hiṅgv-ādi-cūrṇaṃ kṣārājyaṃ yuñjīta ca yathā-balam /
pippalī-nāgaraṃ dantī-samāṃśaṃ dvi-guṇābhayam // 88 //
15.88dv -samāṃśaṃ dvi-guṇābhayā
viḍārdhāṃśa-yutaṃ cūrṇam idam uṣṇāmbunā pibet /
viḍaṅgaṃ citrakaṃ saktūn sa-ghṛtān saindhavaṃ vacām // 89 //
dagdhvā kapāle payasā gulma-plīhāpahaṃ pibet /
tailonmiśrair badaraka-pattraiḥ saṃmarditaiḥ samupanaddhaḥ // 90 //
musalena pīḍito 'nu ca yāti plīhā payo-bhujo nāśam /
rohītaka-latāḥ kḷptāḥ khaṇḍa-śaḥ sābhayā jale // 91 //
mūtre vāsunuyāt tac ca sapta-rātra-sthitaṃ pibet /
kāmalā-plīha-gulmārśaḥ-kṛmi-mehodarāpaham // 92 //
15.92av mūtre vāsunuyāt tat tu
rohītaka-tvacaḥ kṛtvā palānāṃ pañca-viṃśatim /
kola-dvi-prastha-saṃyuktaṃ kaṣāyam upakalpayet // 93 //
pālikaiḥ pañca-kolais tu taiḥ samastaiś ca tulyayā /
rohītaka-tvacā piṣṭair ghṛta-prasthaṃ vipācayet // 94 //
plīhābhivṛddhiṃ śamayaty etad āśu prayojitam /
kadalyās tila-nālānāṃ kṣāreṇa kṣurakasya ca // 95 //
15.95av plīhābhivṛddhiṃ śamayed 15.95ac plīhāti-vṛddhiṃ śamayaty 15.95dv
kṣāreṇekṣurakasya ca
tailaṃ pakvaṃ jayet pānāt plīhānaṃ kapha-vāta-jam /
a-śāntau gulma-vidhinā yojayed agni-karma ca // 96 //
a-prāpta-picchā-salile plīhni vāta-kapholbaṇe /
paittike jīvanīyāni sarpīṃṣi kṣīra-vastayaḥ // 97 //
raktāvasekaḥ saṃśuddhiḥ kṣīra-pānaṃ ca śasyate /
yakṛti plīha-vat karma dakṣiṇe tu bhuje sirām // 98 //
svinnāya baddhodariṇe mūtra-tīkṣṇauṣadhānvitam /
sa-taila-lavaṇaṃ dadyān nirūhaṃ sānuvāsanam // 99 //
parisraṃsīni cānnāni tīkṣṇaṃ cāsmai virecanam /
udāvarta-haraṃ karma kāryaṃ yac cānilāpaham // 100 //
chidrodaram ṛte svedāc chleṣmodara-vad ācaret /
jātaṃ jātaṃ jalaṃ srāvyam evaṃ tad yāpayed bhiṣak // 101 //
apāṃ doṣa-harāṇy ādau yojayed udakodare /
mūtra-yuktāni tīkṣṇāni vividha-kṣāra-vanti ca // 102 //
dīpanīyaiḥ kapha-ghnaiś ca tam āhārair upācaret /
kṣāraṃ chāga-karīṣāṇāṃ srutaṃ mūtre 'gninā pacet // 103 //
ghanī-bhavati tasmiṃś ca karṣāṃśaṃ cūrṇitaṃ kṣipet /
pippalī pippalī-mūlaṃ śuṇṭhī lavaṇa-pañcakam // 104 //
nikumbha-kumbha-tri-phalā-svarṇakṣīrī-viṣāṇikāḥ /
svarjikā-kṣāra-ṣaḍgranthā-sātalā-yava-śūka-jam // 105 //
kolābhā guṭikāḥ kṛtvā tataḥ sauvīrakāplutāḥ /
pibed a-jarake śophe pravṛddhe codakodare // 106 //
15.106dv pravṛddhe ca dakodare
ity auṣadhair a-praśame triṣu baddhodarādiṣu /
prayuñjīta bhiṣak śastram ārta-bandhu-nṛpārthitaḥ // 107 //
snigdha-svinna-tanor nābher adho baddha-kṣatāntrayoḥ /
pāṭayed udaraṃ muktvā vāmataś catur-aṅgulāt // 108 //
catur-aṅgula-mānaṃ tu niṣkāsyāntrāṇi tena ca /
nirīkṣyāpanayed vāla-mala-lepopalādikam // 109 //
chidre tu śalyam uddhṛtya viśodhyāntra-parisravam /
markoṭair daṃśayec chidraṃ teṣu lagneṣu cāharet // 110 //
15.110bv viśodhyāntraṃ parisravam
kāyaṃ mūrdhno 'nu cāntrāṇi yathā-sthānaṃ niveśayet /
aktāni madhu-sarpirbhyām atha sīvyed bahir vraṇam // 111 //
15.111bv yathā-sthānaṃ viveśayet
tataḥ kṛṣṇa-mṛdālipya badhnīyād yaṣṭi-miśrayā /
nivāta-sthaḥ payo-vṛttiḥ sneha-droṇyāṃ vaset tataḥ // 112 //
sa-jale jaṭhare tailair abhyaktasyānilāpahaiḥ /
svinnasyoṣṇāmbunā-kakṣam udare paṭṭa-veṣṭite // 113 //
15.113dv udare pariveṣṭite
baddha-cchidrodita-sthāne vidhyed aṅgula-mātrakam /
nidhāya tasmin nāḍīṃ ca srāvayed ardham ambhasaḥ // 114 //
athāsya nāḍīm ākṛṣya tailena lavaṇena ca /
vraṇam abhyajya baddhvā ca veṣṭayed vāsasodaram // 115 //
tṛtīye 'hni caturthe vā yāvad ā-ṣo-ḍaśaṃ dinam /
tasya viśramya viśramya srāvayed alpa-śo jalam // 116 //
15.116bv yāvad vā-dina-ṣo-ḍaśa
viveṣṭayed gāḍha-taraṃ jaṭharaṃ vāsasā ślatham /
niḥsrute laṅghitaḥ peyām a-sneha-lavaṇāṃ pibet // 117 //
15.117bv jaṭharaṃ ca ślathā-ślatham
syāt kṣīra-vṛttiḥ ṣaṇ-māsāṃś trīn peyāṃ payasā pibet /
trīṃś cānyān payasaivādyāt phalāmlena rasena vā // 118 //
alpa-śo '-sneha-lavaṇaṃ jīrṇaṃ śyāmāka-kodravam /
prayato vatsareṇaivaṃ vijayeta jalodaram // 119 //
varjyeṣu yantrito diṣṭe nāty-a-diṣṭe jitendriyaḥ /
sarvam evodaraṃ prāyo doṣa-saṃghāta-jaṃ yataḥ // 120 //
ato vātādi-śamanī kriyā sarva-tra śasyate /
vahnir manda-tvam āyāti doṣaiḥ kukṣau prapūrite // 121 //
15.121bv kriyā sarvā praśasyate
tasmād bhojyāni bhojyāni dīpanāni laghūni ca /
sa-pañca-mūlāny alpāmla-paṭu-sneha-kaṭūni ca // 122 //
bhāvitānāṃ gavāṃ mūtre ṣaṣṭikānāṃ ca taṇḍulaiḥ /
yavāgūṃ payasā siddhāṃ pra-kāmaṃ bhojayen naram // 123 //
pibed ikṣu-rasaṃ cānu jaṭharāṇāṃ nivṛttaye /
svaṃ svaṃ sthānaṃ vrajanty eṣāṃ vāta-pitta-kaphās tathā // 124 //
aty-arthoṣṇāmla-lavaṇaṃ rūkṣaṃ grāhi himaṃ guru /
guḍaṃ taila-kṛtaṃ śākaṃ vāri pānāvagāhayoḥ // 125 //
15.125av aty-arthoṣṇāmbu-lavaṇaṃ
āyāsādhva-divā-svapna-yānāni ca parityajet /
nāty-accha-sāndra-madhuraṃ takraṃ pāne praśasyate // 126 //
sa-kaṇā-lavaṇaṃ vāte pitte soṣaṇa-śarkaram /
yavānī-saindhavājājī-madhu-vyoṣaiḥ kaphodare // 127 //
try-ūṣaṇa-kṣāra-lavaṇaiḥ saṃyutaṃ nicayodare /
madhu-taila-vacā-śuṇṭhī-śatāhvā-kuṣṭha-saindhavaiḥ // 128 //
15.128cv madhu-taila-varā-śuṇṭhī- 15.128cv madhu-taila-vasā-śuṇṭhī-
plīhni baddhe tu hapuṣā-yavānī-paṭv-ajājibhiḥ /
sa-kṛṣṇā-mākṣikaṃ chidre vyoṣa-vat salilodare // 129 //
gauravā-rocakānāha-manda-vahny-atisāriṇām /
takraṃ vāta-kaphārtānām amṛta-tvāya kalpate // 130 //
prayogāṇāṃ ca sarveṣām anu kṣīraṃ prayojayet /
sthairya-kṛt sarva-dhātūnāṃ balyaṃ doṣānubandha-hṛt // 131 //
bheṣajāpacitāṅgānāṃ kṣīram evāmṛtāyate // 131ū̆ab //
Cikitsāsthāna
pāṇḍv-āmayī pibet sarpir ādau kalyāṇakāhvayam /
pañca-gavyaṃ mahā-tiktaṃ śṛtaṃ vāragvadhādinā // 1 //
16.1av pāṇḍu-rogī pibet sarpir
dāḍimāt kuḍavo dhānyāt kuḍavārdhaṃ palaṃ palam /
citrakāc chṛṅgaverāc ca pippaly-ardha-palaṃ ca taiḥ // 2 //
kalkitair viṃśati-palaṃ ghṛtasya salilāḍhake /
siddhaṃ hṛt-pāṇḍu-gulmārśaḥ-plīha-vāta-kaphārti-nut // 3 //
dīpanaṃ śvāsa-kāsa-ghnaṃ mūḍha-vātānulomanam /
duḥkha-prasavinīnāṃ ca vandhyānāṃ ca praśasyate // 4 //
snehitaṃ vāmayet tīkṣṇaiḥ punaḥ snigdhaṃ ca śodhayet /
payasā mūtra-yuktena bahu-śaḥ kevalena vā // 5 //
dantī-phala-rase koṣṇe kāśmaryāñjalim āsutam /
drākṣāñjaliṃ vā mṛditaṃ tat pibet pāṇḍu-roga-jit // 6 //
16.6av dantī-pala-rase koṣṇe
mūtreṇa piṣṭāṃ pathyāṃ vā tat-siddhaṃ vā phala-trayam /
svarṇakṣīrī-trivṛc-chyāmā-bhadradāru-mahauṣadham // 7 //
go-mūtrāñjalinā piṣṭaṃ śṛtaṃ tenaiva vā pibet /
sādhitaṃ kṣīram ebhir vā pibed doṣānulomanam // 8 //
mūtre sthitaṃ vā saptāhaṃ payasāyo-rajaḥ pibet /
jīrṇe kṣīreṇa bhuñjīta rasena madhureṇa vā // 9 //
śuddhaś cobhayato lihyāt pathyāṃ madhu-ghṛta-drutām /
viśālā-kaṭukā-mustā-kuṣṭha-dāru-kaliṅgakāḥ // 10 //
16.10bv pathyā madhu-ghṛta-drutāḥ 16.10cv viśālāṃ kaṭukāṃ mustāṃ 16.10dv
kuṣṭhaṃ dāru-kaliṅgakāḥ
karṣāṃśā dvi-picur mūrvā karṣārdhāṃśā ghuṇapriyā /
pītvā tac cūrṇam ambhobhiḥ sukhair lihyāt tato madhu // 11 //
pāṇḍu-rogaṃ jvaraṃ dāhaṃ kāsaṃ śvāsam a-rocakam /
gulmānāhāma-vātāṃś ca rakta-pittaṃ ca taj jayet // 12 //
vāsā-guḍūcī-tri-phalā-kaṭvī-bhūnimba-nimba-jaḥ /
kvāthaḥ kṣaudra-yuto hanti pāṇḍu-pittāsra-kāmalāḥ // 13 //
vyoṣāgni-vella-tri-phalā-mustais tulyam ayo-rajaḥ /
cūrṇitaṃ takra-madhv-ājya-koṣṇāmbhobhiḥ prayojitam // 14 //
kāmalā-pāṇḍu-hṛd-roga-kuṣṭhārśo-meha-nāśanam /
guḍa-nāgara-maṇḍūra-tilāṃśān mānataḥ samān // 15 //
pippalī-dvi-guṇān dadyād guṭikāṃ pāṇḍu-rogiṇe /
tāpyaṃ dārvyās tvacaṃ cavyaṃ granthikaṃ devadāru ca // 16 //
vyoṣādi-navakaṃ caitac cūrṇayed dvi-guṇaṃ tataḥ /
maṇḍūraṃ cāñjana-nibhaṃ sarvato 'ṣṭa-guṇe 'tha tat // 17 //
16.17av vyoṣādi-navakaṃ ceti
pṛthag vipakve go-mūtre vaṭakī-karaṇa-kṣame /
prakṣipya vaṭakān kuryāt tān khādet takra-bhojanaḥ // 18 //
ete maṇḍūra-vaṭakāḥ prāṇa-dāḥ pāṇḍu-rogiṇām /
kuṣṭhāny a-jarakaṃ śopham ūru-stambham a-rocakam // 19 //
arśāṃsi kāmalāṃ mehān plīhānaṃ śamayanti ca /
tāpyādri-jatu-raupyāyo-malāḥ pañca-palāḥ pṛthak // 20 //
citraka-tri-phalā-vyoṣa-viḍaṅgaiḥ pālikaiḥ saha /
śarkarāṣṭa-palonmiśrāś cūrṇitā madhunā drutāḥ // 21 //
16.21dv cūrṇitā madhunā yutāḥ 16.21dv cūrṇitāḥ sa-madhu-drutāḥ
pāṇḍu-rogaṃ viṣaṃ kāsaṃ yakṣmāṇaṃ viṣamaṃ jvaram /
kuṣṭhāny a-jarakaṃ mehaṃ śophaṃ śvāsam a-rocakam // 22 //
viśeṣād dhanty apasmāraṃ kāmalāṃ guda-jāni ca /
kauṭaja-tri-phalā-nimba-paṭola-ghana-nāgaraiḥ // 23 //
bhāvitāni daśāhāni rasair dvi-tri-guṇāni vā /
śilā-jatu-palāny aṣṭau tāvatī sita-śarkarā // 24 //
tvakkṣīrī-pippalī-dhātrī-karkaṭākhyāḥ palonmitāḥ /
nidigdhyāḥ phala-mūlābhyāṃ palaṃ yuktyā tri-jātakam // 25 //
16.25cv nidigdhā-phala-mūlābhyāṃ
madhu-tri-pala-saṃyuktān kuryād akṣa-samān guḍān /
dāḍimāmbu-payaḥ-pakṣi-rasa-toya-surāsavān // 26 //
16.26av madhu-tri-pala-saṃyuktaṃ
tān bhakṣayitvānupiben nir-anno bhukta eva vā /
pāṇḍu-kuṣṭha-jvara-plīha-tamakārśo-bhagandaram // 27 //
hṛn-mūtra-pūti-śukrāgni-doṣa-śoṣa-garodaram /
kāsāsṛg-dara-pittāsṛk-śopha-gulma-galāmayān // 28 //
meha-vardhma-bhramān hanyuḥ sarva-doṣa-harāḥ śivāḥ /
drākṣā-prasthaṃ kaṇā-prasthaṃ śarkarārdha-tulāṃ tathā // 29 //
dvi-palaṃ madhukaṃ śuṇṭhīṃ tvakkṣīrīṃ ca vicūrṇitam /
dhātrī-phala-rasa-droṇe tat kṣiptvā leha-vat pacet // 30 //
śītān madhu-prastha-yutād lihyāt pāṇi-talaṃ tataḥ /
halīmakaṃ pāṇḍu-rogaṃ kāmalāṃ ca niyacchati // 31 //
kanīyaḥ-pañca-mūlāmbu śasyate pāna-bhojane /
pāṇḍūnāṃ kāmalārtānāṃ mṛdvīkāmalakād rasaḥ // 32 //
iti sāmānyataḥ proktaṃ pāṇḍu-roge bhiṣag-jitam /
vikalpya yojyaṃ viduṣā pṛthag doṣa-balaṃ prati // 33 //
16.33bv pāṇḍu-roga-bhiṣag-jitam
sneha-prāyaṃ pavana-je tikta-śītaṃ tu paittike /
ślaiṣmike kaṭu-rūkṣoṣṇaṃ vimiśraṃ sāṃnipātike // 34 //
16.34cv ślaiṣmike kaṭu-tīkṣṇoṣṇaṃ 16.34dv vimiśraṃ saṃnipāta-je
mṛdaṃ niryāpayet kāyāt tīkṣṇaiḥ saṃśodhanaiḥ puraḥ /
balādhānāni sarpīṃṣi śuddhe koṣṭhe tu yojayet // 35 //
16.35av mṛdaṃ nirvāpayet kāyāt 16.35dv śuddhe koṣṭhe niyojayet
vyoṣa-bilva-dvi-rajanī-tri-phalā-dvi-punarnavam /
mustāny ayo-rajaḥ pāṭhā viḍaṅgaṃ devadāru ca // 36 //
vṛścikālī ca bhārgī ca sa-kṣīrais taiḥ śṛtaṃ ghṛtam /
sarvān praśamayaty āśu vikārān mṛttikā-kṛtān // 37 //
tad-vat kesara-yaṣṭy-āhva-pippalī-kṣīra-śādvalaiḥ /
mṛd-dveṣaṇāya tal-laulye vitared bhāvitāṃ mṛdam // 38 //
vellāgni-nimba-prasavaiḥ pāṭhayā mūrvayātha-vā /
mṛd-bheda-bhinna-doṣānugamād yojyaṃ ca bheṣajam // 39 //
kāmalāyāṃ tu pitta-ghnaṃ pāṇḍu-rogā-virodhi yat /
pathyā-śata-rase pathyā-vṛntārdha-śata-kalkitaḥ // 40 //
prasthaḥ siddho ghṛtād gulma-kāmalā-pāṇḍu-roga-nut /
āragvadhaṃ rasenekṣor vidāry-āmalakasya vā // 41 //
sa-try-ūṣaṇaṃ bilva-mātraṃ pāyayet kāmalāpaham /
piben nikumbha-kalkaṃ vā dvi-guḍaṃ śīta-vāriṇā // 42 //
16.42dv dvi-guṇaṃ śīta-vāriṇā
kumbhasya cūrṇaṃ sa-kṣaudraṃ traiphalena rasena vā /
tri-phalāyā guḍūcyā vā dārvyā nimbasya vā rasam // 43 //
prātaḥ prātar madhu-yutaṃ kāmalārtāya yojayet /
niśā-gairika-dhātrībhiḥ kāmalāpaham añjanam // 44 //
16.44cv śilā-gairika-dhātrībhiḥ
tila-piṣṭa-nibhaṃ yas tu kāmalā-vān sṛjen malam /
kapha-ruddha-pathaṃ tasya pittaṃ kapha-harair jayet // 45 //
rūkṣa-śīta-guru-svādu-vyāyāma-bala-nigrahaiḥ /
kapha-saṃmūrchito vāyur yadā pittaṃ bahiḥ kṣipet // 46 //
hāridra-netra-mūtra-tvak śveta-varcās tadā naraḥ /
bhavet sāṭopa-viṣṭambho guruṇā hṛdayena ca // 47 //
daurbalyālpāgni-pārśvārti-hidhmā-śvāsā-ruci-jvaraiḥ /
krameṇālpe 'nuṣajyeta pitte śākhā-samāśrite // 48 //
rasais taṃ rūkṣa-kaṭv-amlaiḥ śikhi-tittiri-dakṣa-jaiḥ /
śuṣka-mūlaka-jair yūṣaiḥ kulatthotthaiś ca bhojayet // 49 //
bhṛśāmla-tīkṣṇa-kaṭuka-lavaṇoṣṇaṃ ca śasyate /
sa-bījapūraka-rasaṃ lihyād vyoṣaṃ tathāśayam // 50 //
svaṃ pittam eti tenāsya śakṛd apy anurajyate /
vāyuś ca yāti praśamaṃ sahāṭopādy-upadravaiḥ // 51 //
nivṛttopadravasyāsya kāryaḥ kāmaliko vidhiḥ /
go-mūtreṇa pibet kumbha-kāmalāyāṃ śilā-jatu // 52 //
māsaṃ mākṣika-dhātuṃ vā kiṭṭaṃ vātha hiraṇya-jam /
guḍūcī-sva-rasa-kṣīra-sādhitena halīmakī // 53 //
mahiṣī-haviṣā snigdhaḥ pibed dhātrī-rasena tu /
trivṛtāṃ tad-virikto 'dyāt svādu pittānilāpaham // 54 //
drākṣā-lehaṃ ca pūrvoktaṃ sarpīṃṣi madhurāṇi ca /
yāpanān kṣīra-vastīṃś ca śīlayet sānuvāsanān // 55 //
mārdvīkāriṣṭa-yogāṃś ca pibed yuktyāgni-vṛddhaye /
kāsikaṃ cābhayā-lehaṃ pippalīṃ madhukaṃ balām // 56 //
16.56cv kāsikaṃ vābhayā-lehaṃ
payasā ca prayuñjīta yathā-doṣaṃ yathā-balam /
pāṇḍu-rogeṣu kuśalaḥ śophoktaṃ ca kriyā-kramam // 57 //
ayas-tila-try-ūṣaṇa-kola-bhāgaiḥ sarvaiḥ samaṃ mākṣika-dhātu-cūrṇam /
tair modakaḥ kṣaudra-yuto 'nu-takraḥ pāṇḍv-āmaye dūra-gate 'pi śastaḥ // 57+1 //
Cikitsāsthāna
sarva-tra sarvāṅga-sare doṣa-je śvayathau purā /
sāme viśoṣito bhuktvā laghu koṣṇāmbhasā pibet // 1 //
nāgarātiviṣā-dāru-viḍaṅgendrayavoṣaṇam /
atha-vā vijayā-śuṇṭhī-devadāru-punarnavam // 2 //
navāyasaṃ vā doṣāḍhyaḥ śuddhyai mūtra-harītakīḥ /
varā-kvāthena kaṭukā-kumbhāyas-try-ūṣaṇāni ca // 3 //
17.3bv śuddhyai mūtra-harītakīm
atha-vā gugguluṃ tad-vaj jatu vā śaila-saṃbhavam /
mandāgniḥ śīlayed āma-guru-bhinna-vibandha-viṭ // 4 //
takraṃ sauvarcala-vyoṣa-kṣaudra-yuktaṃ guḍābhayām /
takrānu-pānām atha-vā tad-vad vā guḍa-nāgaram // 5 //
ārdrakaṃ vā sama-guḍaṃ prakuñcārdha-vivardhitam /
paraṃ pañca-palaṃ māsaṃ yūṣa-kṣīra-rasāśanaḥ // 6 //
gulmodarārśaḥ-śvayathu-pramehāñ chvāsa-pratiśyālasakā-vipākān /
sa-kāmalā-śoṣa-mano-vikārān kāsaṃ kaphaṃ caiva jayet prayogaḥ // 7 //
ghṛtam ārdraka-nāgarasya kalka-sva-rasābhyāṃ payasā ca sādhayitvā /
śvayathu-kṣavathūdarāgni-sādair abhibhūto 'pi piban bhavaty a-rogaḥ // 8 //
rasas tathaivārdraka-nāgarasya peyo 'tha jīrṇe payasānnam adyāt /
śilāhvayaṃ vā tri-phalā-rasena hanyāt tri-doṣaṃ śvayathuṃ prasahya // 8+1 //
punarnavā-nimba-paṭola-śuṇṭhī- tiktāmṛtā-dārvy-abhayā-kaṣāyaḥ /
sarvāṅga-śophodara-kāsa-śūla-śvāsānvitaṃ pāṇḍu-gadaṃ ca hanti // 8+2 //
nir-āmo baddha-śamalaḥ pibec chvayathu-pīḍitaḥ /
tri-kaṭu-trivṛtā-dantī-citrakaiḥ sādhitaṃ payaḥ // 9 //
mūtraṃ gor vā mahiṣyā vā sa-kṣīraṃ kṣīra-bhojanaḥ /
saptāhaṃ māsaṃ atha-vā syād uṣṭra-kṣīra-vartanaḥ // 10 //
17.10dv syād uṣṭrī-kṣīra-vartanaḥ
yavānakaṃ yava-kṣāraṃ yavānīṃ pañca-kolakam /
maricaṃ dāḍimaṃ pāṭhāṃ dhānakām amla-vetasam // 11 //
bāla-bilvaṃ ca karṣāṃśaṃ sādhayet salilāḍhake /
tena pakvo ghṛta-prasthaḥ śophārśo-gulma-meha-hā // 12 //
dadhnaś citraka-garbhād vā ghṛtaṃ tat-takra-saṃyutam /
pakvaṃ sa-citrakaṃ tad-vad guṇair yuñjyāc ca kāla-vit // 13 //
dhānvantaraṃ mahā-tiktaṃ kalyāṇam abhayā-ghṛtam /
daśa-mūla-kaṣāyasya kaṃse pathyā-śataṃ pacet // 14 //
dattvā guḍa-tulāṃ tasmin lehe dadyād vicūrṇitam /
tri-jātakaṃ tri-kaṭukaṃ kiñ-cic ca yava-śūka-jam // 15 //
prasthārdhaṃ ca hime kṣaudrāt tan nihanty upayojitam // 16ab //
pravṛddha-śopha-jvara-meha-gulma-kārśyāma-vātāmlaka-rakta-pittam // 16cd //
vaivarṇya-mūtrānila-śukra-doṣa-śvāsā-ruci-plīha-garodaraṃ ca // 16ef //
purāṇa-yava-śāly-annaṃ daśa-mūlāmbu-sādhitam // 17ab //
alpam alpa-paṭu-snehaṃ bhojanaṃ śvayathor hitam /
kṣāra-vyoṣānvitair maudgaiḥ kaulatthaiḥ sa-kaṇai rasaiḥ // 18 //
17.18bv bhojanaṃ śvayathau hitam
tathā jāṅgala-jaiḥ kūrma-godhā-śalyaka-jair api /
an-amlaṃ mathitaṃ pāne madyāny auṣadha-vanti ca // 19 //
ajājī-śaṭhī-jivantī-kāravī-pauṣkarāgnikaiḥ /
bilva-madhya-yava-kṣāra-vṛkṣāmlair badaronmitaiḥ // 20 //
kṛtā peyājya-tailābhyāṃ yukti-bhṛṣṭā paraṃ hitā /
śophātīsāra-hṛd-roga-gulmārśo-'lpāgni-mehinām // 21 //
guṇais tad-vac ca pāṭhāyāḥ pañca-kolena sādhitā /
śaileya-kuṣṭha-sthauṇeya-reṇukāguru-padmakaiḥ // 22 //
śrīveṣṭaka-nakha-spṛkkā-devadāru-priyaṅgubhiḥ /
māṃsī-māgadhikā-vanya-dhānya-dhyāmaka-vālakaiḥ // 23 //
catur-jātaka-tālīśa-mustā-gandha-palāśakaiḥ /
kuryād abhyañjanaṃ tailaṃ lepaṃ snānāya tūdakam // 24 //
snānaṃ vā nimba-varṣābhū-naktamālārka-vāriṇā /
ekāṅga-śophe varṣābhū-karavīraka-kiṃśukaiḥ // 25 //
viśālā-tri-phalā-lodhra-nalikā-devadārubhiḥ /
hiṃsrā-kośātakī-mādrī-tālaparṇī-jayantibhiḥ // 26 //
sthūla-kākādanī-śāla-nākulī-vṛṣaparṇibhiḥ /
vṛddhyarddhi-hastikarṇaiś ca sukhoṣṇair lepanaṃ hitam // 27 //
athānilotthe śvayathau māsārdhaṃ trivṛtaṃ pibet /
tailam eraṇḍa-jaṃ vāta-viḍ-vibandhe tad eva tu // 28 //
prāg-bhaktaṃ payasā yuktaṃ rasair vā kārayet tathā /
svedābhyaṅgān samīra-ghnān lepam ekāṅga-ge punaḥ // 29 //
mātuluṅgāgnimanthena śuṇṭhī-hiṃsrāmarāhvayaiḥ /
paitte tiktaṃ pibet sarpir nyagrodhādyena vā śṛtam // 30 //
kṣīraṃ tṛḍ-dāha-moheṣu lepābhyaṅgāś ca śītalāḥ /
paṭola-mūla-trāyantī-yaṣṭy-āhva-kaṭukābhayāḥ // 31 //
17.31cv paṭola-mūrvā-trāyantī-
dāru dārvī himaṃ dantī viśālā niculaṃ kaṇā /
taiḥ kvāthaḥ sa-ghṛtaḥ pīto hanty antas-tāpa-tṛḍ-bhramān // 32 //
17.32cv tat-kvāthaḥ sa-ghṛtaḥ pīto
sa-saṃnipāta-vīsarpa-śopha-dāha-viṣa-jvarān /
āragvadhādinā siddhaṃ tailaṃ śleṣmodbhave pibet // 33 //
17.33bv -śopha-dāha-mada-jvarān
sroto-vibandhe mande 'gnāv a-rucau stimitāśayaḥ /
kṣāra-cūrṇāsavāriṣṭa-mūtra-takrāṇi śīlayet // 34 //
kṛṣṇā-purāṇa-piṇyāka-śigru-tvak-sikatātasīḥ /
praleponmardane yuñjyāt sukhoṣṇā mūtra-kalkitāḥ // 35 //
snānaṃ mūtrāmbhasī siddhe kuṣṭha-tarkāri-citrakaiḥ /
kulattha-nāgarābhyāṃ vā caṇḍāguru vilepane // 36 //
kālājaśṛṅgī-sarala-bastagandhā-hayāhvayāḥ /
ekaiṣīkā ca lepaḥ syāc chvayathāv eka-gātra-ge // 37 //
yaṣṭī-dugdha-tilair lepo nava-nītena saṃyutaḥ /
śopham āruṣkaraṃ hanti vṛntaiḥ śāla-dalasya vā // 37+1 //
yathā-doṣaṃ yathāsannaṃ śuddhiṃ raktāvasecanam /
kurvīta miśra-doṣe tu doṣodreka-balāt kriyām // 38 //
ajāji-pāṭhā-ghana-pañca-kola-vyāghrī-rajanyaḥ sukha-toya-pītāḥ /
śophaṃ tri-doṣaṃ cira-jaṃ pravṛddhaṃ nighnanti bhūnimba-mahauṣadhe ca // 39 //
amṛtā-dvitayaṃ śivātikā surakāṣṭhaṃ sa-puraṃ sa-go-jalam /
śvayathūdara-kuṣṭha-pāṇḍu-tā-kṛmi-mehordhva-kaphānilāpaham // 40 //
iti nijam adhikṛtya pathyam uktaṃ kṣata-janite kṣata-jaṃ viśodhanīyam /
sruti-hima-ghṛta-lepa-seka-rekair viṣa-janite viṣa-jic ca śopha iṣṭam // 41 //
grāmyāb-jānūpaṃ piśitam a-balaṃ śuṣka-śākaṃ tilānnaṃ // 42a //
gauḍaṃ piṣṭānnaṃ dadhi sa-lavaṇaṃ vijjalaṃ madyam amlam // 42b //
17.42bv gauḍaṃ piṣṭānnaṃ dadhi sa-lavaṇaṃ nir-jalaṃ madyam amlam
dhānā vallūraṃ samaśanam atho gurv a-sātmyaṃ vidāhi // 42c //
svapnaṃ cā-rātrau śvayathu-gada-vān varjayen maithunaṃ ca // 42d //
Cikitsāsthāna
ādāv eva visarpeṣu hitaṃ laṅghana-rūkṣaṇam /
raktāvaseko vamanaṃ virekaḥ snehanaṃ na tu // 1 //
pracchardanaṃ visarpa-ghnaṃ sa-yaṣṭīndrayavaṃ phalam /
paṭola-pippalī-nimba-pallavair vā samanvitam // 2 //
rasena yuktaṃ trāyantyā drākṣāyās traiphalena vā /
virecanaṃ trivṛc-cūrṇaṃ payasā sarpiṣātha-vā // 3 //
yojyaṃ koṣṭha-gate doṣe viśeṣeṇa viśodhanam /
a-viśodhyasya doṣe 'lpe śamanaṃ candanotpalam // 4 //
musta-nimba-paṭolaṃ vā paṭolādikam eva vā /
śārivāmalakośīra-mustaṃ vā kvathitaṃ jale // 5 //
durālabhāṃ parpaṭakaṃ guḍūcīṃ viśva-bheṣajam /
pākyaṃ śīta-kaṣāyaṃ vā tṛṣṇā-visarpa-vān pibet // 6 //
dārvī-paṭola-kaṭukā-masūra-tri-phalās tathā /
sa-nimba-yaṣṭī-trāyantīḥ kvathitā ghṛta-mūrchitāḥ // 7 //
amṛta-vṛṣa-paṭolaṃ mustakaṃ saptaparṇaṃ // 7+1a //
khadiram asita-vetraṃ nimba-pattraṃ haridre // 7+1b //
vividha-viṣa-visarpān kuṣṭha-visphoṭa-kaṇḍūr // 7+1c //
apanayati masūrīṃ śīta-pittaṃ jvaraṃ ca // 7+1d //
śākhā-duṣṭe tu rudhire raktam evādito haret /
tvaṅ-māṃsa-snāyu-saṃkledo rakta-kledād dhi jāyate // 8 //
nir-āme śleṣmaṇi kṣīṇe vāta-pittottare hitam /
ghṛtaṃ tiktaṃ mahā-tiktaṃ śṛtaṃ vā trāyamāṇayā // 9 //
nirhṛte 'sre viśuddhe 'ntar-doṣe tvaṅ-māṃsa-saṃdhi-ge /
bahiḥ-kriyāḥ pradehādyāḥ sadyo visarpa-śāntaye // 10 //
śatāhvā-musta-vārāhī-vaṃśārtagala-dhānyakam /
surāhvā kṛṣṇagandhā ca kuṣṭhaṃ cālepanaṃ cale // 11 //
18.11dv kuṣṭhaṃ vālepanaṃ cale
nyagrodhādi-gaṇaḥ pitte tathā padmotpalādikam /
nyagrodha-pādās taruṇāḥ kadalī-garbha-saṃyutāḥ // 12 //
bisa-granthiś ca lepaḥ syāc chata-dhauta-ghṛtāplutaḥ /
padminī-kardamaḥ śītaḥ piṣṭaṃ mauktikam eva vā // 13 //
śaṅkhaḥ pravālaṃ śuktir vā gairikaṃ vā ghṛtānvitam /
tri-phalā-padmakośīra-samaṅgā-karavīrakam // 14 //
18.14dv -samaṅgā-karavīra-jam
nala-mūlāny anantā ca lepaḥ śleṣma-visarpa-hā /
dhava-saptāhva-khadira-devadāru-kuraṇṭakam // 15 //
sa-mustāragvadhaṃ lepo vargo vā varuṇādikaḥ /
āragvadhasya pattrāṇi tvacaḥ śleṣmātakodbhavāḥ // 16 //
indrāṇi-śākaṃ kākāhvā śirīṣa-kusumāni ca /
seka-vraṇābhyaṅga-havir-lepa-cūrṇān yathā-yatham // 17 //
18.17av indrāṇi-śāka-kākāhvā- 18.17bv -śirīṣa-kusumāni ca
etair evauṣadhaiḥ kuryād vāyau lepā ghṛtādhikāḥ /
kapha-sthāna-gate sāme pitta-sthāna-gate 'tha-vā // 18 //
a-śītoṣṇā hitā rūkṣā rakta-pitte ghṛtānvitāḥ /
aty-artha-śītās tanavas tanu-vastrāntarā-sthitāḥ // 19 //
18.19dv tanu-vastrāntara-sthitāḥ
yojyāḥ kṣaṇe kṣaṇe 'nye 'nye manda-vīryās ta eva ca /
saṃsṛṣṭa-doṣe saṃsṛṣṭam etat karma praśasyate // 20 //
śata-dhauta-ghṛtenāgniṃ pradihyāt kevalena vā /
secayed ghṛta-maṇḍena śītena madhukāmbunā // 21 //
sitāmbhasāmbho-da-jalaiḥ kṣīreṇekṣu-rasena vā /
pāna-lepana-sekeṣu mahā-tiktaṃ paraṃ hitam // 22 //
18.22av sitāmbhasāmbho-ja-jalaiḥ
granthy-ākhye rakta-pitta-ghnaṃ kṛtvā samyag yathoditam /
kaphānila-ghnaṃ karmeṣṭaṃ piṇḍa-svedopanāhanam // 23 //
granthi-visarpa-śūle tu tailenoṣṇena secayet /
daśa-mūla-vipakvena tad-van mūtrair jalena vā // 24 //
sukhoṣṇayā pradihyād vā piṣṭayā kṛṣṇagandhayā /
naktamāla-tvacā śuṣka-mūlakaiḥ kalinātha-vā // 25 //
dantī citraka-mūla-tvak saudhārka-payasī guḍaḥ /
bhallātakāsthi kāsīsaṃ lepo bhindyāc chilām api // 26 //
18.26bv snuhy-arka-payasī guḍaḥ
bahir-mārgāśritaṃ granthiṃ kiṃ punaḥ kapha-saṃbhavam /
dīrgha-kāla-sthitaṃ granthim ebhir bhindyāc ca bheṣajaiḥ // 27 //
mūlakānāṃ kulatthānāṃ yūṣaiḥ sa-kṣāra-dāḍimaiḥ /
godhūmānnair yavānnair vā sa-sīdhu-madhu-śārkaraiḥ // 28 //
18.28cv godhūmānnair yavānnaiś ca 18.28dv sa-sīdhu-madhu-śarkaraiḥ
sa-kṣaudrair vāruṇī-maṇḍair mātuluṅga-rasānvitaiḥ /
tri-phalāyāḥ prayogaiś ca pippalyāḥ kṣaudra-saṃyutaiḥ // 29 //
18.29dv pippalī-kṣaudra-saṃyutaiḥ
devadāru-guḍūcyoś ca prayogair girijasya ca /
musta-bhallāta-saktūnāṃ prayogair mākṣikasya ca // 30 //
dhūmair virekaiḥ śirasaḥ pūrvoktair gulma-bhedanaiḥ /
taptāyo-hema-lavaṇa-pāṣāṇādi-prapīḍanaiḥ // 31 //
ābhiḥ kriyābhiḥ siddhābhir vividhābhir bale sthitaḥ /
granthiḥ pāṣāṇa-kaṭhino yadi naivopaśāmyati // 32 //
athāsya dāhaḥ kṣāreṇa śarair hemnāpi vā hitaḥ /
pākibhiḥ pācayitvā vā pāṭayitvā tam uddharet // 33 //
18.33cv pākibhiḥ pācayitvā ca
mokṣayed bahu-śaś cāsya raktam utkleśam āgatam /
punaś cāpahṛte rakte vāta-śleṣma-jid auṣadham // 34 //
praklinne dāha-pākābhyāṃ bāhyāntar vraṇa-vat kriyā /
dārvī-viḍaṅga-kampillaiḥ siddhaṃ tailaṃ vraṇe hitam // 35 //
dūrvā-sva-rasa-siddhaṃ tu kapha-pittottare ghṛtam /
ekataḥ sarva-karmāṇi rakta-mokṣaṇam ekataḥ // 36 //
visarpo na hy a-saṃsṛṣṭaḥ sa 'sra-pittena jāyate /
raktam evāśrayaś cāsya bahu-śo 'sraṃ hared ataḥ // 37 //
na ghṛtaṃ bahu-doṣāya deyaṃ yan na virecanam /
tena doṣo hy upastabdhas tvag-rakta-piśitaṃ pacet // 38 //
Cikitsāsthāna
kuṣṭhinaṃ sneha-pānena pūrvaṃ sarvam upācaret /
tatra vātottare tailaṃ ghṛtaṃ vā sādhitaṃ hitam // 1 //
daśa-mūlāmṛtairaṇḍa-śārṅgaṣṭā-meṣaśṛṅgibhiḥ /
paṭola-nimba-kaṭukā-dārvī-pāṭhā-durālabhāḥ // 2 //
parpaṭaṃ trāyamāṇāṃ ca palāṃśaṃ pācayed apām /
dvy-āḍhake 'ṣṭāṃśa-śeṣeṇa tena karṣonmitais tathā // 3 //
trāyantī-musta-bhūnimba-kaliṅga-kaṇa-candanaiḥ /
sarpiṣo dvā-daśa-palaṃ pacet tat tiktakaṃ jayet // 4 //
pitta-kuṣṭha-parīsarpa-piṭikā-dāha-tṛḍ-bhramān /
kaṇḍū-pāṇḍv-āmayān gaṇḍān duṣṭa-nāḍī-vraṇāpacīḥ // 5 //
visphoṭa-vidradhī-gulma-śophonmāda-madān api /
hṛd-roga-timira-vyaṅga-grahaṇī-śvitra-kāmalāḥ // 6 //
bhagandaram apasmāram udaraṃ pradaraṃ garam /
arśo-'sra-pittam anyāṃś ca su-kṛcchrān pitta-jān gadān // 7 //
sa-pracchadaḥ parpaṭakaḥ śamyākaḥ kaṭukā vacā /
tri-phalā padmakaṃ pāṭhā rajanyau śārive kaṇe // 8 //
nimba-candana-yaṣṭy-āhva-viśālendrayavāmṛtāḥ /
kirātatiktakaṃ sevyaṃ vṛṣo mūrvā śatāvarī // 9 //
paṭolātiviṣā-mustā-trāyantī-dhanvayāsakam /
tair jale 'ṣṭa-guṇe sarpir dvi-guṇāmalakī-rase // 10 //
siddhaṃ tiktān mahā-tiktaṃ guṇair abhyadhikaṃ matam /
kaphottare ghṛtaṃ siddhaṃ nimba-saptāhva-citrakaiḥ // 11 //
kuṣṭhoṣaṇa-vacā-śāla-priyāla-caturaṅgulaiḥ /
sarveṣu cāruṣkara-jaṃ taubaraṃ sārṣapaṃ pibet // 12 //
snehaṃ ghṛtaṃ vā kṛmijit-pathyā-bhallātakaiḥ śṛtam /
āragvadhasya mūlena śata-kṛtvaḥ śṛtaṃ ghṛtam // 13 //
19.13bv -pathyā-bhallātaka-śṛtam 19.13dv sapta-kṛtvaḥ śṛtaṃ ghṛtam
piban kuṣṭhaṃ jayaty āśu bhajan sa-khadiraṃ jalam /
ebhir eva yathā-svaṃ ca snehair abhyañjanaṃ hitam // 14 //
19.14av pibet kuṣṭhaṃ jayaty āśu
snigdhasya śodhanaṃ yojyaṃ visarpe yad udāhṛtam /
lalāṭa-hasta-pādeṣu sirāś cāsya vimokṣayet // 15 //
pracchānam alpake kuṣṭhe śṛṅgādyāś ca yathā-yatham /
snehair āpyāyayec cainaṃ kuṣṭha-ghnair antarāntarā // 16 //
mukta-rakta-viriktasya rikta-koṣṭhasya kuṣṭhinaḥ /
prabhañjanas tathā hy asya na syād deha-prabhañjanaḥ // 17 //
vāsāmṛtā-nimba-varā-paṭola-vyāghrī-karañjodaka-kalka-pakvam /
sarpir visarpa-jvara-kāmalāsra-kuṣṭhāpahaṃ vajrakam āmananti // 18 //
tri-phalā-tri-kaṭu-dvi-kaṇṭakārī-kaṭukā-kumbha-nikumbha-rājavṛkṣaiḥ /
sa-vacātiviṣāgnikaiḥ sa-pāṭhaiḥ picu-bhāgair nava-vajra-dugdha-muṣṭyā // 19 //
piṣṭaiḥ siddhaṃ sarpiṣaḥ prastham ebhiḥ krūre koṣṭhe snehanaṃ recanaṃ ca /
kuṣṭha-śvitra-plīha-vardhmāśma-gulmān hanyāt kṛcchrāṃs tan mahā-vajrakākhyam // 20 //
danty-āḍhakam apāṃ droṇe paktvā tena ghṛtaṃ pacet /
dhāmārgava-pale pītaṃ tad ūrdhvādho viśuddhi-kṛt // 21 //
āvartakī-tulāṃ droṇe paced aṣṭāṃśa-śeṣitam /
tan-mūlais tatra niryūhe ghṛta-prasthaṃ vipācayet // 22 //
pītvā tad eka-divasāntaritaṃ su-jīrṇe bhuñjīta kodravam a-saṃskṛta-kāñjikena /
kuṣṭhaṃ kilāsam apacīṃ ca vijetum icchan icchan prajāṃ ca vipulāṃ grahaṇaṃ smṛtiṃ ca // 23 //
19.23bv bhuñjīta kodrava-su-saṃskṛta-kāñjikena
yater lelītaka-vasā kṣaudra-jātī-rasānvitā /
kuṣṭha-ghnī sama-sarpir vā sa-gāyatry-asanodakā // 24 //
śālayo yava-godhūmāḥ koradūṣāḥ priyaṅgavaḥ /
mudgā masūrās tubarī tikta-śākāni jāṅgalam // 25 //
varā-paṭola-khadira-nimbāruṣkara-yojitam /
madyāny auṣadha-garbhāṇi mathitaṃ cendurāji-mat // 26 //
anna-pānaṃ hitaṃ kuṣṭhe na tv amla-lavaṇoṣaṇam /
dadhi-dugdha-guḍānūpa-tila-māṣāṃs tyajet-tarām // 27 //
paṭola-mūla-tri-phalā-viśālāḥ pṛthak-tri-bhāgāpacita-tri-śāṇāḥ /
syus trāyamāṇā kaṭu-rohiṇī ca bhāgārdhike nāgara-pāda-yukte // 28 //
etat palaṃ jarjaritaṃ vipakvaṃ jale pibed doṣa-viśodhanāya /
jīrṇe rasair dhanva-mṛga-dvi-jānāṃ purāṇa-śāly-odanam ādadīta // 29 //
kuṣṭhaṃ kilāsaṃ grahaṇī-pradoṣam arśāṃsi kṛcchrāṇi halīmakaṃ ca /
ṣaḍ-rātra-yogena nihanti caitad hṛd-vasti-śūlaṃ viṣama-jvaraṃ ca // 30 //
19.30cv ṣaḍ-rātra-yogena nihanti caiṣa
viḍaṅga-sārāmalakābhayānāṃ pala-trayaṃ trīṇi palāni kumbhāt /
guḍasya ca dvā-daśa māsam eṣa jitātmanāṃ hanty upayujymānaḥ // 31 //
kuṣṭha-śvitra-śvāsa-kāsodarārśo-meha-plīha-granthi-rug-jantu-gulmān /
siddhaṃ yogaṃ prāha yakṣo mumukṣor bhikṣoḥ prāṇān māṇibhadraḥ kilemam // 32 //
bhūnimba-nimba-tri-phalā-padmakātiviṣā-kaṇāḥ /
mūrvā-paṭolī-dvi-niśā-pāṭhā-tiktendravāruṇīḥ // 33 //
sa-kaliṅga-vacās tulyā dvi-guṇāś ca yathottaram /
lihyād dantī-trivṛd-brāhmīs cūrṇitā madhu-sarpiṣā // 34 //
kuṣṭha-meha-prasuptīnāṃ paramaṃ syāt tad auṣadham /
varā-viḍaṅga-kṛṣṇā vā lihyāt tailājya-mākṣikaiḥ // 35 //
19.35av kuṣṭha-meha-prataptānāṃ
kākodumbarikā-vella-nimbābda-vyoṣa-kalka-vān /
hanti vṛkṣaka-niryūhaḥ pānāt sarvāṃs tvag-āmayān // 36 //
19.36dv pānāt sarva-tvag-āmayān
kuṭajāgni-nimba-nṛpataru-khadirāsana-saptaparṇa-niryūhe /
siddhā madhu-ghṛta-yuktāḥ kuṣṭha-ghnīr bhakṣayed abhayāḥ // 37 //
dārvī-khadira-nimbānāṃ tvak-kvāthaḥ kuṣṭha-sūdanaḥ // 37ū̆ab //
niśottamā-nimba-paṭola-mūla-tiktā-vacā-lohitayaṣṭikābhiḥ /
kṛtaḥ kaṣāyaḥ kapha-pitta-kuṣṭhaṃ su-sevito dharma ivocchinatti // 38 //
ebhir eva ca śṛtaṃ ghṛtam ukhyaṃ bheṣajair jayati māruta-kuṣṭham /
kalpayet khadira-nimba-guḍūcī-devadāru-rajanīḥ pṛthag evam // 39 //
pāṭhā-dārvī-vahni-ghuṇeṣṭā-kaṭukābhir // 40a //
mūtraṃ yuktaṃ śakrayavaiś coṣṇa-jalaṃ vā // 40b //
kuṣṭhī pītvā māsam a-ruk syād guda-kīlī // 40c //
mehī śophī pāṇḍura-jīrṇī kṛmi-māṃś ca // 40d //
lākṣā-dantī-madhurasa-varā-dvīpi-pāṭhā-viḍaṅga- // 41a //
19.41av lākṣā-dantī-madhurasa-varā-dvīpi-pāṭhā-viḍaṅgaṃ
-pratyakpuṣpī-tri-kaṭu-rajanī-saptaparṇāṭarūṣam // 41b //
19.41bv pratyakpuṣpī-tri-kaṭu-rajanī-saptaparṇāṭarūṣam
raktā nimbaṃ surataru kṛtaṃ pañca-mūlyau ca cūrṇaṃ // 41c //
pītvā māsaṃ jayati hita-bhug gavya-mūtreṇa kuṣṭham // 41d //
niśā-kaṇā-nāgara-vella-taubaraṃ sa-vahni-tāpyaṃ krama-śo vivardhitam /
gavāmbu-pītaṃ vaṭakī-kṛtaṃ tathā nihanti kuṣṭhāni sa-dāruṇāny api // 42 //
tri-kaṭūttamā-tilāruṣkarājya-mākṣika-sitopalā-vihitā /
guṭikā rasāyanaṃ kuṣṭha-jic ca vṛṣyā ca sapta-samā // 43 //
19.43cv guṭikā rasāyanaṃ syāt 19.43cc ṃṭha-hṛc ca vṛṣyā ca sapta-samā
19.43dv kuṣṭha-jic ca vṛṣyā ca sapta-samā
candraśakalāgni-rajanī-viḍaṅga-tubarāsthy-aruṣkara-tri-phalābhiḥ /
vaṭakā guḍāṃśa-kḷptāḥ samasta-kuṣṭhāni nāśayanty abhyastāḥ // 44 //
viḍaṅga-bhallātaka-vākucīnāṃ sa-dvīpi-vārāhi-harītakīnām /
sa-lāṅgalī-kṛṣṇa-tilopakulyā guḍena piṇḍī vinihanti kuṣṭham // 45 //
śaśāṅkalekhā sa-viḍaṅga-sārā sa-pippalīkā sa-hutāśa-mūlā /
sāyo-malā sāmalakā sa-tailā kuṣṭhāni kṛcchrāṇi nihanti līḍhā // 46 //
19.46av śaśāṅkalekhā sa-viḍaṅga-mūlā
pathyā-tila-guḍaiḥ piṇḍī kuṣṭhaṃ sāruṣkarair jayet /
guḍāruṣkara-jantughna-somarājī-kṛtātha-vā // 47 //
viḍaṅgādri-jatu-kṣaudra-sarpiṣ-mat khādiraṃ rajaḥ /
kiṭibha-śvitra-dadrū-ghnaṃ khāden mita-hitāśanaḥ // 48 //
sitā-taila-kṛmighnāni dhātry-ayo-mala-pippalīḥ /
lihānaḥ sarva-kuṣṭhāni jayaty ati-gurūṇy api // 49 //
mustaṃ vyoṣaṃ tri-phalā mañjiṣṭhā dāru pañca-mūle dve /
saptacchada-nimba-tvak sa-viśālā citrako mūrvā // 50 //
cūrṇaṃ tarpaṇa-bhāgair navabhiḥ saṃyojitaṃ sa-madhv-aṃśam /
nityaṃ kuṣṭha-nibarhaṇam etat prāyogikaṃ khādan // 51 //
śvayathuṃ sa-pāṇḍu-rogaṃ śvitraṃ grahaṇī-pradoṣam arśāṃsi /
vardhma-bhagandara-piṭikā-kaṇḍū-koṭhāpacīr hanti // 52 //
rasāyana-prayogeṇa tubarāsthīni śīlayet /
bhallātakaṃ vākucikāṃ vahni-mūlaṃ śilāhvayam // 53 //
iti doṣe vijite 'ntas-tvak-sthe śamanaṃ bahiḥ pralepādi hitam /
tīkṣṇālepotkliṣṭaṃ kuṣṭhaṃ hi vivṛddhim eti maline dehe // 54 //
sthira-kaṭhina-maṇḍalānāṃ kuṣṭhānāṃ poṭalair hitaḥ svedaḥ /
svinnotsannaṃ kuṣṭhaṃ śastrair likhitaṃ pralepanair limpet // 55 //
yeṣu na śastraṃ kramate sparśendriya-nāśaneṣu kuṣṭheṣu /
teṣu nipātyaḥ kṣāro raktaṃ doṣaṃ ca visrāvya // 56 //
lepo 'ti-kaṭhina-paruṣe supte kuṣṭhe sthire purāṇe ca /
pītā-gadasya kāryo viṣaiḥ sa-mantro '-gadaiś cānu // 57 //
19.57dv viṣaiḥ sa-mantrā-gadaiś cānu
stabdhāni supta-suptāny a-svedana-kaṇḍulāni kuṣṭhāni /
ghṛṣṭāni śuṣka-go-maya-phenaka-śastraiḥ pradehyāni // 58 //
mustā tri-phalā madanaṃ karañja āragvadhaḥ kaliṅga-yavāḥ /
saptāhva-kuṣṭha-phalinī-dārvyaḥ siddhārthakaṃ snānam // 59 //
eṣa kaṣāyo vamanaṃ virecanaṃ varṇakas tathodgharṣaḥ /
tvag-doṣa-kuṣṭha-śopha-prabādhanaḥ pāṇḍu-roga-ghnaḥ // 60 //
karavīra-nimba-kuṭajāc chamyākāc citrakāc ca mūlānām /
mūtre darvī-lepī kvātho lepena kuṣṭha-ghnaḥ // 61 //
śveta-karavīra-mūlaṃ kuṭaja-karañjāt phalaṃ tvaco dārvyāḥ /
sumanaḥ-pravāla-yukto lepaḥ kuṣṭhāpahaḥ siddhaḥ // 62 //
śairīṣī tvak puṣpaṃ kārpāsyā rājavṛkṣa-pattrāṇi /
piṣṭā ca kākamācī catur-vidhaḥ kuṣṭha-hā lepaḥ // 63 //
vyoṣa-sarṣapa-niśā-gṛha-dhūmair yāva-śūka-paṭu-citraka-kuṣṭhaiḥ /
kola-mātra-guṭikārdha-viṣāṃśā śvitra-kuṣṭha-haraṇo vara-lepaḥ // 64 //
nimbaṃ haridre surasaṃ paṭolaṃ kuṣṭhāśvagandhe suradāru śigruḥ /
sa-sarṣapaṃ tumburu-dhānya-vanyaṃ caṇḍā ca cūrṇāni samāni kuryāt // 65 //
tais takra-piṣṭaiḥ prathamaṃ śarīraṃ tailāktam udvartayituṃ yateta /
tathāsya kaṇḍūḥ piṭikāḥ sa-koṭhāḥ kuṣṭhāni śophāś ca śamaṃ vrajanti // 66 //
19.66cv tenāsya kaṇḍūḥ piṭikāḥ sa-koṭhāḥ
mustāmṛtāsaṅga-kaṭaṅkaṭerī-kāsīsa-kampillaka-kuṣṭha-lodhrāḥ /
gandhopalaḥ sarja-raso viḍaṅgaṃ manaḥśilāle karavīraka-tvak // 67 //
tailākta-gātrasya kṛtāni cūrṇāny etāni dadyād avacūrṇanārtham /
dadrūḥ sa-kaṇḍūḥ kiṭibhāni pāmā vicarcikā ceti tathā na santi // 68 //
snug-gaṇḍe sarṣapāt kalkaḥ kukūlānala-pācitaḥ /
lepād vicarcikāṃ hanti rāga-vega iva trapām // 69 //
manaḥśilāle maricāni tailam ārkaṃ payaḥ kuṣṭha-haraḥ pradehaḥ /
tathā karañja-prapunāṭa-bījaṃ kuṣṭhānvitaṃ go-salilena piṣṭam // 70 //
guggulu-marica-viḍaṅgaiḥ sarṣapa-kāsīsa-sarja-rasa-mustaiḥ /
śrīveṣṭa-kālagandhair manaḥśilā-kuṣṭha-kampillaiḥ // 71 //
ubhaya-haridrā-sahitaiś cākrika-tailena miśritair ebhiḥ /
dina-kara-karābhitaptaiḥ kuṣṭhaṃ ghṛṣṭaṃ ca naṣṭaṃ ca // 72 //
maricaṃ tamāla-pattraṃ kuṣṭhaṃ sa-manaḥśilaṃ sa-kāsīsam /
tailena yuktam uṣitaṃ saptāhaṃ bhājane tāmre // 73 //
tenāliptaṃ sidhmaṃ saptāhād gharma-sevino 'paiti /
māsān navaṃ kilāsaṃ snānena vinā viśuddhasya // 74 //
mayūraka-kṣāra-jale sapta-kṛtvaḥ parisrute /
siddhaṃ jyotiṣmatī-tailam abhyaṅgāt sidhma-nāśanam // 75 //
vāyasajaṅghā-mūlaṃ vamanī-pattrāṇi mūlakād bījam /
takreṇa bhauma-vāre lepaḥ sidhmāpahaḥ siddhaḥ // 76 //
jīvantī mañjiṣṭhā dārvī kampillakaṃ payas tuttham /
eṣa ghṛta-taila-pākaḥ siddhaḥ siddhe ca sarja-rasaḥ // 77 //
deyaḥ sa-madhūcchiṣṭo vipādikā tena naśyati hy aktā /
carmaika-kuṣṭha-kiṭibhaṃ kuṣṭhaṃ śāmyaty alasakaṃ ca // 78 //
mūlaṃ saptāhvāt tvak śirīṣāśvamārād arkān mālatyāś citrakāsphota-nimbāt /
bījaṃ kārañjaṃ sārṣapaṃ prāpunāṭam śreṣṭhā jantughnaṃ try-ūṣaṇaṃ dve haridre // 79 //
tailaṃ tailaṃ sādhitaṃ taiḥ sa-mūtrais tvag-doṣāṇāṃ duṣṭa-nāḍī-vraṇānām /
abhyaṅgena śleṣma-vātodbhavānāṃ nāśāyālaṃ vajrakaṃ vajra-tulyam // 80 //
eraṇḍa-tārkṣya-ghana-nīpa-kadamba-bhārgī- // 81a //
-kampilla-vella-phalinī-suravāruṇībhiḥ // 81b //
nirguṇḍy-aruṣkara-surāhva-suvarṇadugdhā- // 81c //
-śrīveṣṭa-guggulu-śilā-paṭu-tāla-viśvaiḥ // 81d //
tulya-snug-arka-dugdhaṃ siddhaṃ tailaṃ smṛtaṃ mahā-vajram /
atiśayita-vajraka-guṇaṃ śvitrārśo-granthi-mālā-ghnam // 82 //
kuṣṭhāśvamāra-bhṛṅgārka-mūtra-snuk-kṣīra-saindhavaiḥ /
tailaṃ siddhaṃ viṣāpaham abhyaṅgāt kuṣṭha-jit param // 83 //
siddhaṃ sikthaka-sindūra-pura-tutthaka-tārkṣya-jaiḥ /
kacchūṃ vicarcikāṃ cāśu kaṭu-tailaṃ nibarhati // 84 //
19.84bv -pura-tutthaka-tārkṣyakaiḥ 19.84cv pāmāṃ vicarcikāṃ cāśu 19.84dv
kaṭu-tailaṃ niyacchati
lākṣā vyoṣaṃ prāpunāṭaṃ ca bījaṃ sa-śrīveṣṭaṃ kuṣṭha-siddhārthakāś ca /
takronmiśraḥ syād dharidrā ca lepo dadrūṣūkto mūlakotthaṃ ca bījam // 85 //
citraka-śobhāñjanakau guḍūcy-apāmārga-devadārūṇi /
khadiro dhavaś ca lepaḥ śyāmā dantī dravantī ca // 86 //
lākṣā-rasāñjanailāḥ punarnavā ceti kuṣṭhināṃ lepāḥ /
dadhi-maṇḍa-yutāḥ pādaiḥ ṣaṭ proktā māruta-kapha-ghnāḥ // 87 //
jala-vāpya-loha-kesara-pattra-plava-candana-mṛṇālāni /
bhāgottarāṇi siddhaṃ pralepanaṃ pitta-kapha-kuṣṭhe // 88 //
tikta-ghṛtair dhauta-ghṛtair abhyaṅgo dahyamāna-kuṣṭheṣu /
tailaiś candana-madhuka-prapauṇḍarīkotpala-yutaiś ca // 89 //
klede prapatati cāṅge dāhe visphoṭake ca carma-dale /
śītāḥ pradeha-sekā vyadhana-virekau ghṛtaṃ tiktam // 90 //
khadira-vṛṣa-nimba-kuṭajāḥ śreṣṭhā-kṛmijit-paṭola-madhuparṇyaḥ /
antar bahiḥ prayuktāḥ kṛmi-kuṣṭha-nudaḥ sa-go-mutrāḥ // 91 //
pralepodvartana-snāna-pāna-bhojana-karmaṇi /
śīlitaṃ khādiraṃ vāri sarva-tvag-doṣa-nāśanam // 91+1 //
vātottareṣu sarpir vamanaṃ śleṣmottareṣu kuṣṭheṣu /
pittottareṣu mokṣo raktasya virecanaṃ cāgre // 92 //
19.92dv raktasya virecanaṃ cāgryam
ye lepāḥ kuṣṭhānāṃ yujyante nirhṛtāsra-doṣāṇām /
saṃśodhitāśayānāṃ sadyaḥ siddhir bhavati teṣām // 93 //
doṣe hṛte 'panīte rakte bāhyāntare kṛte śamane /
snehe ca kāla-yukte na kuṣṭham ativartate sādhyam // 94 //
bahu-doṣaḥ saṃśodhyaḥ kuṣṭhī bahu-śo 'nurakṣatā prāṇān /
doṣe hy ati-mātra-hṛte vāyur hanyād a-balam āśu // 95 //
pakṣāt pakṣāc chardanāny abhyupeyān māsān māsāc chodhanāny apy adhas-tāt /
śuddhir mūrdhni syāt tri-rātrāt tri-rātrāt ṣaṣṭhe ṣaṣṭhe māsy asṛṅ-mokṣaṇaṃ ca // 96 //
19.96dv ṣaṣṭhe ṣaṣṭhe māsy asṛṅ-mokṣaṇāni
yo dur-vānto dur-virikto 'tha-vā syāt // 97a //
kuṣṭhī doṣair uddhatair vyāpyate 'sau // 97b //
niḥ-saṃdehaṃ yāty a-sādhya-tvam evaṃ // 97c //
tasmāt kṛtsnān nirhared asya doṣān // 97d //
vrata-dama-yama-sevā-tyāga-śīlābhiyogo // 98a //
dvi-ja-sura-guru-pūjā sarva-sat-tveṣu maitrī // 98b //
śiva-śiva-suta-tārā-bhās-karārādhanāni // 98c //
19.98cv jina-jina-suta-tārā-bhās-karārādhanāni
prakaṭita-mala-pāpaṃ kuṣṭham unmūlayanti // 98d //
Cikitsāsthāna
kuṣṭhād api bībhatsaṃ yac chīghra-taraṃ ca yāty a-sādhya-tvam /
śvitram atas tac-chāntyai yateta dīpte yathā bhavane // 1 //
saṃśodhanaṃ viśeṣāt prayojayet pūrvam eva dehasya /
śvitre sraṃsanam agryaṃ malayū-rasa iṣyate sa-guḍaḥ // 2 //
taṃ pītvābhyakta-tanur yathā-balaṃ sūrya-pāda-saṃtāpam /
seveta virikta-tanur try-ahaṃ pipāsuḥ pibet peyām // 3 //
śvitre 'ṅge ye sphoṭā jāyante kaṇṭakena tān bhindyāt /
sphoṭeṣu niḥsruteṣu prātaḥ prātaḥ pibet tri-dinam // 4 //
20.4dv prātaḥ prātaḥ pibet pakṣam
malayūm asanaṃ priyaṅguṃ śatapuṣpāṃ cāmbhasā samutkvāthya /
pālāśaṃ vā kṣāraṃ yathā-balaṃ phāṇitopetam // 5 //
phalgv-akṣa-vṛkṣa-valkala-niryūheṇendurājikā-kalkam /
pītvoṣṇa-sthitasya jāte sphoṭe takreṇa bhojanaṃ nir-lavaṇam // 6 //
gavyaṃ mūtraṃ citraka-vyoṣa-yuktaṃ sarpiḥ-kumbhe sthāpitaṃ kṣaudra-miśram /
pakṣād ūrdhvaṃ śvitriṇā peyam etat kāryaṃ cāsmai kuṣṭha-diṣṭaṃ vidhānam // 7 //
20.7cv pakṣād ūrdhvaṃ śvitribhiḥ peyam etat
mārkavam atha-vā svāded bhṛṣṭaṃ tailena loha-pātra-stham /
bījaka-śṛtaṃ ca dugdhaṃ tad anu pibec chvitra-nāśāya // 8 //
pūtīkārka-vyādhighāta-snuhīnāṃ mūtre piṣṭāḥ pallavā jāti-jāś ca /
ghnanty ālepāc chvitra-dur-nāma-dadrū-pāmā-koṭhān duṣṭa-nāḍī-vraṇāṃś ca // 9 //
dvaipaṃ dagdhaṃ carma mātaṅga-jaṃ vā śvitre lepas taila-yukto variṣṭhaḥ /
pūtiḥ kīṭo rājavṛkṣodbhavena kṣāreṇāktaḥ śvitram eko 'pi hanti // 10 //
20.10dv kṣāreṇāktaḥ śvitram eko nihanti
rātrau go-mūtre vāsitān jarjarāṅgān ahni cchāyāyāṃ śoṣayet sphoṭa-hetūn /
evaṃ vārāṃs trīṃs tais tataḥ ślakṣṇa-piṣṭaiḥ snuhyāḥ kṣīreṇa śvitra-nāśāya lepaḥ // 11 //
akṣa-taila-drutā lepaḥ kṛṣṇa-sarpodbhavā maṣī /
śikhi-pittaṃ tathā dagdhaṃ hrīveraṃ vā tad-āplutam // 12 //
20.12av akṣa-taila-kṛto lepaḥ 20.12av akṣa-taila-druto lepaḥ
kuḍavo 'valguja-bījād dharitāla-catur-bhāga-saṃmiśraḥ /
mūtreṇa gavāṃ piṣṭaḥ sa-varṇa-karaṇaṃ paraṃ śvitre // 13 //
kṣāre su-dagdhe gaja-liṇḍa-je ca gajasya mūtreṇa parisrute ca /
droṇa-pramāṇe daśa-bhāga-yuktaṃ dattvā paced bījam avalgujānām // 14 //
20.14av kṣāre su-dagdhe gaja-liṇḍa-je vā 20.14bv gajasya mūtre ca parisrute ca
śvitraṃ jayec cikkaṇa-tāṃ gatena tena pralimpan bahu-śaḥ praghṛṣṭaṃ /
kuṣṭhaṃ maṣaṃ vā tila-kālakaṃ vā yad vā vraṇe syād adhi-māṃsa-jātam // 15 //
bhallātakaṃ dvīpi-sudhārka-mūlaṃ guñjā-phalaṃ try-ūṣaṇa-śaṅkha-cūrṇam /
tutthaṃ sa-kuṣṭhaṃ lavaṇāni pañca kṣāra-dvayaṃ lāṅgalikāṃ ca paktvā // 16 //
20.16av bhallātaka-dvīpi-sudhārka-mūla- 20.16bv
-guñjā-phala-try-ūṣaṇa-śaṅkha-cūrṇam
snug-arka-dugdhe ghanam āyasa-sthaṃ śalākayā tad vidadhīta lepam /
kuṣṭhe kilāse tila-kālakeṣu maṣeṣu dur-nāmasu carma-kīle // 17 //
śuddhyā śoṇita-mokṣair virūkṣaṇair bhakṣaṇaiś ca saktūnām /
śvitraṃ kasya-cid eva praśāmyati kṣīṇa-pāpasya // 18 //
snigdha-svinne guḍa-kṣīra-matsyādyaiḥ kṛmiṇodare /
utkleśita-kṛmi-kaphe śarvarīṃ tāṃ sukhoṣite // 19 //
surasādi-gaṇaṃ mūtre kvāthayitvārdha-vāriṇi /
taṃ kaṣāyaṃ kaṇā-gāla-kṛmijit-kalka-yojitam // 20 //
sa-taila-svarjikā-kṣāraṃ yuñjyād vastiṃ tato 'hani /
tasminn eva nirūḍhaṃ taṃ pāyayeta virecanam // 21 //
trivṛt-kalkaṃ phala-kaṇā-kaṣāyāloḍitaṃ tataḥ /
ūrdhvādhaḥ-śodhite kuryāt pañca-kola-yutaṃ kramam // 22 //
kaṭu-tikta-kaṣāyāṇāṃ kaṣāyaiḥ pariṣecanam /
kāle viḍaṅga-tailena tatas tam anuvāsayet // 23 //
20.23bv kaṣāyaiḥ pariṣecayet
śiro-roga-niṣedhoktam ācaren mūrdha-geṣv anu /
udrikta-tikta-kaṭukam alpa-snehaṃ ca bhojanam // 24 //
20.24dv alpa-snehaṃ ca bhojayet
viḍaṅga-kṛṣṇā-marica-pippalī-mūla-śigrubhiḥ /
pibet sa-svarjikā-kṣārair yavāgūṃ takra-sādhitām // 25 //
20.25av viḍaṅga-kṛṣṇā-madhuka- 20.25cv pibet sa-svarjikā-kṣārāṃ
rasaṃ śirīṣa-kiṇihī-pāribhadraka-kembukāt /
palāśa-bīja-pattūra-pūtikād vā pṛthak pibet // 26 //
sa-kṣaudraṃ surasādīn vā lihyāt kṣaudra-yutān pṛthak /
śata-kṛtvo 'śva-viṭ-cūrṇaṃ viḍaṅga-kvātha-bhāvitam // 27 //
kṛmi-mān madhunā lihyād bhāvitaṃ vā varā-rasaiḥ /
śiro-gateṣu kṛmiṣu cūrṇaṃ pradhamanaṃ ca tat // 28 //
ākhukarṇī-kisalayaiḥ su-piṣṭaiḥ piṣṭa-miśritaiḥ /
paktvā pūpalikāṃ khāded dhānyāmlaṃ ca pibed anu // 29 //
20.29av ākhuparṇī-kisalayaiḥ
sa-pañca-kola-lavaṇam a-sāndraṃ takram eva vā /
nīpa-mārkava-nirguṇḍī-pallaveṣv apy ayaṃ vidhiḥ // 30 //
20.30cv nimbāpāmārga-nirguṇḍī-
viḍaṅga-cūrṇa-miśrair vā piṣṭair bhakṣyān prakalpayet /
viḍaṅga-taṇḍulair yuktam ardhāṃśair ātape sthitam // 31 //
20.31dv ardhāṃśair ātapa-sthitam
dinam āruṣkaraṃ tailaṃ pāne vastau ca yojayet /
surāhva-sarala-snehaṃ pṛthag evaṃ ca kalpayet // 32 //
purīṣa-jeṣu su-tarāṃ dadyād vasti-virecane /
śiro-virekaṃ vamanaṃ śamanaṃ kapha-janmasu // 33 //
rakta-jānāṃ pratīkāraṃ kuryāt kuṣṭha-cikitsitāt /
indra-lupta-vidhiś cātra vidheyo roma-bhojiṣu // 34 //
kṣīrāṇi māṃsāni ghṛtaṃ guḍaṃ ca dadhīni śākāni ca parṇa-vanti /
samāsato 'mlān madhurān rasāṃś ca kṛmīñ jihāsuḥ parivarjayeta // 35 //
Cikitsāsthāna
kevalaṃ nir-upastambham ādau snehair upācaret /
vāyuṃ sarpir-vasā-majja-taila-pānair naraṃ tataḥ // 1 //
sneha-klāntaṃ samāśvāsya payobhiḥ snehayet punaḥ /
yūṣair grāmyaudakānūpa-rasair vā sneha-saṃyutaiḥ // 2 //
pāyasaiḥ kṛśaraiḥ sāmla-lavaṇaiḥ sānuvāsanaiḥ /
nāvanais tarpaṇaiś cānnaiḥ su-snigdhaiḥ svedayet tataḥ // 3 //
sv-abhyaktaṃ sneha-saṃyuktaiḥ śaṅkarādyaiḥ punaḥ punaḥ /
snehāktaṃ svinnam aṅgaṃ tu vakraṃ stabdhaṃ sa-vedanam // 4 //
21.4cv snehākta-svinnam aṅgaṃ tu
yatheṣṭam ānāmayituṃ sukham eva hi śakyate /
śuṣkāṇy api hi kāṣṭhāni sneha-svedopapādanaiḥ // 5 //
21.5dv sneha-svedopanāhanaiḥ
śakyaṃ karmaṇya-tāṃ netuṃ kim u gātrāṇi jīvatām /
harṣa-toda-rug-āyāma-śopha-stambha-grahādayaḥ // 6 //
svinnasyāśu praśāmyanti mārdavaṃ copajāyate /
snehaś ca dhātūn saṃśuṣkān puṣṇāty āśūpayojitaḥ // 7 //
21.7dv puṣṇāty āśu prayojitaḥ
balam agni-balaṃ puṣṭiṃ prāṇāṃś cāsyābhivardhayet /
a-sakṛt taṃ punaḥ snehaiḥ svedaiś ca pratipādayet // 8 //
21.8bv prāṇaṃ cāsyābhivardhayet
tathā sneha-mṛdau koṣṭhe na tiṣṭhanty anilāmayāḥ /
yady etena sa-doṣa-tvāt karmaṇā na praśāmyati // 9 //
mṛdubhiḥ sneha-saṃyuktair bheṣajais taṃ viśodhayet /
ghṛtaṃ tilvaka-siddhaṃ vā sātalā-siddham eva vā // 10 //
payasairaṇḍa-tailaṃ vā pibed doṣa-haraṃ śivam /
snigdhāmla-lavaṇoṣṇādyair āhārair hi malaś citaḥ // 11 //
sroto baddhvānilaṃ rundhyāt tasmāt tam anulomayet /
dur-balo yo '-virecyaḥ syāt taṃ nirūhair upācaret // 12 //
21.12av sroto ruddhvānilaṃ rundhyāt
dīpanaiḥ pācanīyair vā bhojyair vā tad-yutair naram /
saṃśuddhasyotthite cāgnau sneha-svedau punar hitau // 13 //
āmāśaya-gate vāyau vamita-pratibhojite /
sukhāmbunā ṣaḍ-dharaṇaṃ vacādiṃ vā prayojayet // 14 //
21.14cv sukhāmbunā ṣaṭ-caraṇaṃ
saṃdhukṣite 'gnau parato vidhiḥ kevala-vātikaḥ /
matsyān nābhi-pradeśa-sthe siddhān bilva-śalāṭubhiḥ // 15 //
vasti-karma tv adho nābheḥ śasyate cāvapīḍakaḥ /
koṣṭha-ge kṣāra-cūrṇādyā hitāḥ pācana-dīpanāḥ // 16 //
hṛt-sthe payaḥ sthirā-siddhaṃ śiro-vastiḥ śiro-gate /
snaihikaṃ nāvanaṃ dhūmaḥ śrotrādīnāṃ ca tarpaṇam // 17 //
svedābhyaṅga-nivātāni hṛdyaṃ cānnaṃ tvag-āśrite /
śītāḥ pradehā rakta-sthe vireko rakta-mokṣaṇam // 18 //
21.18av svedābhyaṅgāni śastāni
vireko māṃsa-medaḥ-sthe nirūhaḥ śamanāni ca /
bāhyābhyantarataḥ snehair asthi-majja-gataṃ jayet // 19 //
praharṣo 'nnaṃ ca śukra-sthe bala-śukra-karaṃ hitam /
vibaddha-mārgaṃ dṛṣṭvā tu śukraṃ dadyād virecanam // 20 //
21.20bv balyaṃ śukra-karaṃ hitam
viriktaṃ pratibhuktaṃ ca pūrvoktāṃ kārayet kriyām /
garbhe śuṣke tu vātena bālānāṃ ca viśuṣyatām // 21 //
21.21av virikta-pratibhuktasya
sitā-kāśmarya-madhukaiḥ siddham utthāpane payaḥ /
snāva-saṃdhi-sirā-prāpte sneha-dāhopanāhanam // 22 //
tailaṃ saṃkucite 'bhyaṅgo māṣa-saindhava-sādhitam /
āgāra-dhūma-lavaṇa-tailair lepaḥ srute 'sṛji // 23 //
supte 'ṅge veṣṭa-yukte tu kartavyam upanāhanam /
athāpatānakenārtam a-srastākṣam a-vepanam // 24 //
a-stabdha-meḍhram a-svedaṃ bahir-āyāma-varjitam /
a-khaṭvāghātinaṃ cainaṃ tvaritaṃ samupācaret // 25 //
tatra prāg eva su-snigdha-svinnāṅge tīkṣṇa-nāvanam /
sroto-viśuddhaye yuñjyād accha-pānaṃ tato ghṛtam // 26 //
vidāry-ādi-gaṇa-kvātha-dadhi-kṣīra-rasaiḥ śṛtam /
nāti-mātraṃ tathā vāyur vyāpnoti sahasaiva vā // 27 //
kulattha-yava-kolāni bhadradārv-ādikaṃ gaṇam /
niḥkvāthyānūpa-māṃsaṃ ca tenāmlaiḥ payasāpi ca // 28 //
svādu-skandha-pratīvāpaṃ mahā-snehaṃ vipācayet /
sekābhyaṅgāvagāhānna-pāna-nasyānuvāsanaiḥ // 29 //
sa hanti vātaṃ te te ca sneha-svedāḥ su-yojitāḥ /
vegāntareṣu mūrdhānam a-sakṛc cāsya recayet // 30 //
avapīḍaiḥ pradhamanais tīkṣṇaiḥ śleṣma-nibarhaṇaiḥ /
śvasanāsu vimuktāsu tathā saṃjñāṃ sa vindati // 31 //
sauvarcalābhayā-vyoṣa-siddhaṃ sarpiś cale 'dhike // 31ū̆ab //
palāṣṭakaṃ tilvakato varāyāḥ prasthaṃ palāṃśaṃ guru-pañca-mūlam /
sairaṇḍa-siṃhī-trivṛtaṃ ghaṭe 'pāṃ paktvā pacet pāda-śṛtena tena // 32 //
dadhnaḥ pātre yāva-śūkāt tri-bilvaiḥ sarpiḥ-prasthaṃ hanti tat sevyamānam /
duṣṭān vātān eka-sarvāṅga-saṃsthān yoni-vyāpad-gulma-vardhmodaraṃ ca // 33 //
21.33av dadhnaḥ pātre yāva-śūka-tri-bilvaiḥ
vidhis tilvaka-vaj jñeyo ramyakāśokayor api // 34ab //
21.34bv śamyākāśokayor api
cikitsitam idaṃ kuryāc chuddha-vātāpatānake /
saṃsṛṣṭa-doṣe saṃsṛṣṭaṃ cūrṇayitvā kaphānvite // 35 //
tumburūṇy abhayā hiṅgu pauṣkaraṃ lavaṇa-trayam /
yava-kvāthāmbunā peyaṃ hṛt-pārśvārty-apatantrake // 36 //
hiṅgu sauvarcalaṃ śuṇṭhī dāḍimaṃ sāmla-vetasam /
pibed vā śleṣma-pavana-hṛd-rogoktaṃ ca śasyate // 37 //
āyāmayor ardita-vad bāhyābhyantarayoḥ kriyā /
taila-droṇyāṃ ca śayanam āntaro 'tra su-dus-taraḥ // 38 //
vi-varṇa-danta-vadanaḥ srastāṅgo naṣṭa-cetanaḥ /
prasvidyaṃś ca dhanuḥ-ṣkambhī daśa-rātraṃ na jīvati // 39 //
21.39cv prasvidyaṃś ca dhanuḥ-stambhī
vegeṣv ato anya-thā jīven mandeṣu vinato jaḍaḥ /
khañjaḥ kuṇiḥ pakṣa-hataḥ paṅgulo vikalo 'tha-vā // 40 //
21.40dv paṅgulo vikalo 'pi vā
hanu-sraṃse hanū snigdha-svinnau sva-sthānam ānayet /
unnāmayec ca kuśalaś cibukaṃ vivṛtte mukhe // 41 //
nāmayet saṃvṛte śeṣam ekāyāma-vad ācaret /
jihvā-stambhe yathāvasthaṃ kāryaṃ vāta-cikitsitam // 42 //
vāg-grahe koṣṇa-toyena vetasāmlaṃ piben naraḥ /
mātuluṅga-rasaṃ tad-vad dhiṅgu-sauvarcalānvitam // 42+1 //
ardite nāvanaṃ mūrdhni tailaṃ śrotrākṣi-tarpaṇam /
sa-śophe vamanaṃ dāha-rāga-yukte sirā-vyadhaḥ // 43 //
nava-nītena saṃyuktāṃ khāden māṣeṇḍarīṃ naraḥ /
dur-vāram arditaṃ hanti saptāhān nātra saṃśayaḥ // 43+1 //
snehanaṃ sneha-saṃyuktaṃ pakṣāghāte virecanam /
ava-bāhau hitaṃ nasyaṃ snehaś cottara-bhaktikaḥ // 44 //
māṣa-balā-śuka-śimbī-kaṭtṛṇa-rāsnāśvagandhorubūkāṇām /
kvātho nasya-nipīto rāmaṭha-lavaṇānvitaḥ koṣṇaḥ // 44.1+1 //
apanayati pakṣa-vātaṃ manyā-stambhaṃ sa-karṇa-nāda-rujam /
dur-jayam ardita-vātaṃ saptāhāj jayati cāvaśyam // 44.1+2 //
guḍamañjaryā khapuraṃ vṛṣabhī-mūlaṃ ca śiśira-jala-piṣṭam /
nāvana-vidhau prayojitam ava-bāhuka-gala-rujārti-haram // 44+1 //
daśa-mūla-balā-māṣa-kvāthaṃ tailājya-miśritam /
sāyaṃ bhuktvā piben nasyaṃ viśvācyām ava-bāhuke // 44+2 //
ūru-stambhe tu na sneho na ca saṃśodhanaṃ hitam /
śleṣmāma-medo-bāhulyād yuktyā tat-kṣapaṇāny ataḥ // 45 //
21.45av ūru-stambhe na ca sneho
kuryād rūkṣopacāraś ca yava-śyāmāka-kodravāḥ /
śākair a-lavaṇaiḥ śastāḥ kiñ-cit-tailair jalaiḥ śṛtaiḥ // 46 //
jāṅgalair a-ghṛtair māṃsair madhv-ambho-'riṣṭa-pāyinaḥ /
vatsakādir haridrādir vacādir vā sa-saindhavaḥ // 47 //
āḍhya-vāte sukhāmbhobhiḥ peyaḥ ṣaḍ-dharaṇo 'tha-vā /
lihyāt kṣaudreṇa vā śreṣṭhā-cavya-tiktā-kaṇā-ghanāt // 48 //
21.48av āma-vāte sukhāmbhobhiḥ 21.48bv peyaḥ ṣaṭ-caraṇo 'tha-vā 21.48dv
-cavya-tiktā-kaṇā-ghanān
citrakendrayavāḥ pāṭhā kaṭukātiviṣā niśā /
vāta-vyādhi-praśamano yogaḥ ṣaḍ-dharaṇāhvayaḥ // 48.1+1 //
kalkaṃ sa-madhu vā cavya-pathyāgni-suradāru-jam /
mūtrair vā śīlayet pathyāṃ gugguluṃ girisaṃbhavam // 49 //
vyoṣāgni-musta-tri-phalā-viḍaṅgair gugguluṃ samam /
khādan sarvāñ jayed vyādhīn medaḥ-śleṣmāma-vāta-jān // 50 //
śāmyaty evaṃ kaphākrāntaḥ sa-medaskaḥ prabhañjanaḥ /
kṣāra-mūtrānvitān svedān sekān udvartanāni ca // 51 //
kuryād dihyāc ca mūtrāḍhyaiḥ karañja-phala-sarṣapaiḥ /
mūlair vāpy arka-tarkārī-nimba-jaiḥ sa-surāhvayaiḥ // 52 //
sa-kṣaudra-sarṣapā-pakva-loṣṭa-valmīka-mṛttikaiḥ /
kapha-kṣayārthaṃ vyāyāme sahye cainaṃ pravartayet // 53 //
sthalāny ullaṅghayen nārīḥ śaktitaḥ pariśīlayet /
sthira-toyaṃ saraḥ kṣemaṃ prati-sroto nadīṃ taret // 54 //
śleṣma-medaḥ-kṣaye cātra snehādīn avacārayet /
sthāna-dūṣyādi cālocya kāryā śeṣeṣv api kriyā // 55 //
21.55cv sthānaṃ dūṣyādi cālocya
bṛhan-nimba-taror mūlaṃ vāriṇā paripeṣitam /
saṃpītaṃ nāśayet kṣipram a-sādhyām api gṛdhrasīm // 55.1+1 //
tūṇī-pratūṇyor lavanaṃ sa-ghṛtaṃ kṣāra-hiṅgu vā /
raktāvasecanaṃ kuryād abhīkṣṇaṃ vāta-kaṇṭake // 55.1+2 //
pibed eraṇḍa-tailaṃ vā dahet sūcībhir eva vā /
sājyaiḥ saktubhir abhyaktau na cā-kṣīra-samanvitaiḥ // 55.1+3 //
śālmalī-tvag-viliptau vā pādau saṃtāpam udgataḥ // 55.1+4ab //
sahacaraṃ suradāru sa-nāgaraṃ kvathitam ambhasi taila-vimiśritam /
pavana-pīḍita-deha-gatiḥ piban druta-vilambita-go bhavatīcchayā // 56 //
rāsnā-mahauṣadha-dvīpi-pippalī-śaṭhi-pauṣkaram /
piṣṭvā vipācayet sarpir vāta-roga-haraṃ param // 57 //
nimbāmṛtā-vṛṣa-paṭola-nidigdhikānāṃ bhāgān pṛthak daśa palān vipaced ghaṭe 'pām /
aṣṭāṃśa-śeṣita-rasena punaś ca tena prasthaṃ ghṛtasya vipacet picu-bhāga-kalkaiḥ // 58 //
21.58av nimbāmṛtā-vṛṣa-paṭola-karañjakānāṃ
pāṭhā-viḍaṅga-suradāru-gajopakulyā-dvi-kṣāra-nāgara-niśā-miśi-cavya-kuṣṭhaiḥ /
tejovatī-marica-vatsaka-dīpyakāgni-rohiṇy-aruṣkara-vacā-kaṇa-mūla-yuktaiḥ // 59 //
mañjiṣṭhayātiviṣayā viṣayā yavānyā saṃśuddha-guggulu-palair api pañca-saṃkhyaiḥ /
tat sevitaṃ vidhamati prabalaṃ samīraṃ saṃdhy-asthi-majja-gatam apy atha kuṣṭham īdṛk // 60 //
21.60cv tat sevitaṃ pradhamati prabalaṃ samīraṃ
nāḍī-vraṇārbuda-bhagandara-gaṇḍa-mālā-jatrūrdhva-sarva-gada-gulma-gudottha-mehān /
yakṣmā-ruci-śvasana-pīnasa-kāsa-śopha-hṛt-pāṇḍu-roga-mada-vidradhi-vāta-raktam // 61 //
21.61dv -hṛt-pārśva-roga-mada-vidradhi-vāta-raktam
rāsnāṭarūṣa-suradārv-amṛtā-śatāvary-eraṇḍa-puṣkara-dhamāsaka-śuṇṭhi-pathyāḥ /
nighnanti vāta-ja-rujaṃ khalu sa-śvadaṃṣṭrāḥ śaileya-śaṭhy-ativiṣāḥ kvathitāḥ prayuktā // 61+1 //
balā-bilva-śṛte kṣīre ghṛta-maṇḍaṃ vipācayet /
tasya śuktiḥ prakuñco vā nasyaṃ vāte śiro-gate // 62 //
tad-vat siddhā vasā nakra-matsya-kūrma-culūka-jā /
viśeṣeṇa prayoktavyā kevale mātariśvani // 63 //
jīrṇaṃ piṇyākaṃ pañca-mūlaṃ pṛthak ca kvāthyaṃ kvāthābhyām ekatas tailam ābhyām /
kṣīrād aṣṭāṃśaṃ pācayet tena pānād vātā naśyeyuḥ śleṣma-yuktā viśeṣāt // 64 //
prasāriṇī-tulā-kvāthe taila-prasthaṃ payaḥ-samam /
dvi-medā-miśi-mañjiṣṭhā-kuṣṭha-rāsnā-ku-candanaiḥ // 65 //
jīvakarṣabha-kākolī-yugalāmaradārubhiḥ /
kalkitair vipacet sarva-mārutāmaya-nāśanam // 66 //
sa-mūla-śākhasya sahācarasya tulāṃ sametāṃ daśa-mūlataś ca /
palāni pañcāśad abhīrutaś ca pādāvaśeṣaṃ vipaced vahe 'pām // 67 //
tatra sevya-nakha-kuṣṭha-himailā-spṛk-priyaṅgu-nalikāmbu-śilā-jaiḥ /
lohitā-nalada-loha-surāhvaiḥ kopanā-miśi-turuṣka-nataiś ca // 68 //
tulya-kṣīraṃ pālikais taila-pātraṃ siddhaṃ kṛcchrāñ chīlitaṃ hanti vātān /
kampākṣepa-stambha-śoṣādi-yuktān gulmonmādau pīnasaṃ yoni-rogān // 69 //
21.69av tulyaṃ kṣīraṃ pālikais taila-pātraṃ
sahacara-tulāyās tu rase tailāḍhakaṃ pacet /
mūla-kalkād daśa-palaṃ payo dattvā catur-guṇam // 70 //
atha-vā nata-ṣaḍgranthā-sthirā-kuṣṭha-surāhvayāt /
sailā-nalada-śaileya-śatāhvā-rakta-candanāt // 71 //
21.71bv -sthirā-kuṣṭha-surāhvayān 21.71dv -śatāhvā-rakta-candanān
siddhe 'smiñ charkarā-cūrṇād aṣṭā-daśa-palaṃ kṣipet /
bheḍasya saṃmataṃ tailaṃ tat kṛcchrān anilāmayān // 72 //
vāta-kuṇḍalikonmāda-gulma-vardhmādikāñ jayet /
balā-śataṃ chinnaruhā-pādaṃ rāsnāṣṭa-bhāgikam // 73 //
jalāḍhaka-śate paktvā śata-bhāga-sthite rase /
dadhi-mastv-ikṣu-niryāsa-śuktais tailāḍhakaṃ samaiḥ // 74 //
pacet sāja-payo-'rdhāṃśaṃ kalkair ebhiḥ palonmitaiḥ /
śaṭhī-saraladārv-elā-mañjiṣṭhāguru-candanaiḥ // 75 //
padmakātibalā-mustā-śūrpaparṇī-hareṇubhiḥ /
yaṣṭy-āhva-surasa-vyāghranakharṣabhaka-jīvakaiḥ // 76 //
palāśa-rasa-kastūrī-nalikā-jāti-kośakaiḥ /
spṛkkā-kuṅkuma-śaileya-jātī-kaṭuphalāmbubhiḥ // 77 //
21.77dv -jātikā-kaṭphalāmbubhiḥ
tvak-kunduruka-karpūra-turuṣka-śrīnivāsakaiḥ /
lavaṅga-nakha-kaṅkola-kuṣṭha-māṃsī-priyaṅgubhiḥ // 78 //
sthauṇeya-tagara-dhyāma-vacā-madanaka-plavaiḥ /
sa-nāgakesaraiḥ siddhe dadyāc cātrāvatārite // 79 //
21.79bv -vacā-madana-pallavaiḥ
pattra-kalkaṃ tataḥ pūtaṃ vidhinā tat prayojitam /
kāsaṃ śvāsaṃ jvaraṃ chardiṃ mūrchāṃ gulma-kṣata-kṣayān // 80 //
plīha-śoṣāv apasmāram a-lakṣmīṃ ca praṇāśayet /
balā-tailam idaṃ śreṣṭhaṃ vāta-vyādhi-vināśanam // 81 //
pāne nasye 'nvāsane 'bhyañjane ca snehāḥ kāle samyag ete prayuktāḥ /
duṣṭān vātān āśu śāntiṃ nayeyur vandhyā nārīḥ putra-bhājaś ca kuryuḥ // 82 //
21.82dv vandhyā nārīḥ putra-bhājaḥ prakuryuḥ
sneha-svedair drutaḥ śleṣmā yadā pakvāśaye sthitaḥ /
pittaṃ vā darśayed rūpaṃ vastibhis taṃ vinirjayet // 83 //
21.83bv yadā pakvāśayaṃ sthitaḥ
Cikitsāsthāna
vāta-śoṇitino raktaṃ snigdhasya bahu-śo haret /
alpālpaṃ pālayan vāyuṃ yathā-doṣaṃ yathā-balam // 1 //
rug-rāga-toda-dāheṣu jalaukobhir vinirharet /
śṛṅga-tumbaiś cimicimā-kaṇḍū-rug-dūyanānvitam // 2 //
pracchānena sirābhir vā deśād deśāntaraṃ vrajat /
aṅga-glānau tu na srāvyaṃ rūkṣe vātottare ca yat // 3 //
22.3cv aṅga-mlānau tu na srāvyaṃ 22.3dv rūkṣaṃ vātottaraṃ ca yat
gambhīraṃ śvayathuṃ stambhaṃ kampaṃ snāyu-sirāmayān /
glānim anyāṃś ca vātotthān kuryād vāyur asṛk-kṣayāt // 4 //
virecyaḥ snehayitvā tu sneha-yuktair virecanaiḥ /
vātottare vāta-rakte purāṇaṃ pāyayed ghṛtam // 5 //
śrāvaṇī-kṣīra-kākolī-kṣīriṇī-jīvakaiḥ samaiḥ /
siddhaṃ sarṣabhakaiḥ sarpiḥ sa-kṣīraṃ vāta-rakta-nut // 6 //
drākṣā-madhūka-vāribhyāṃ siddhaṃ vā sa-sitopalam /
ghṛtaṃ pibet tathā kṣīraṃ guḍūcī-sva-rase śṛtam // 7 //
tailaṃ payaḥ śarkarāṃ ca pāyayed vā su-mūrchitam /
balā-śatāvarī-rāsnā-daśa-mūlaiḥ sa-pīlubhiḥ // 8 //
śyāmairaṇḍa-sthirābhiś ca vātārti-ghnaṃ śṛtaṃ payaḥ /
dhāroṣṇaṃ mūtra-yuktaṃ vā kṣīraṃ doṣānulomanam // 9 //
paitte paktvā varī-tiktā-paṭola-tri-phalāmṛtāḥ /
pibed ghṛtaṃ vā kṣīraṃ vā svādu-tiktaka-sādhitam // 10 //
kṣīreṇairaṇḍa-tailaṃ ca prayogeṇa piben naraḥ /
bahu-doṣo virekārthaṃ jīrṇe kṣīraudanāśanaḥ // 11 //
kaṣāyam abhayānāṃ vā pāyayed ghṛta-bharjitam /
kṣīrānu-pānaṃ trivṛtā-cūrṇaṃ drākṣā-rasena vā // 12 //
nirhared vā malaṃ tasya sa-ghṛtaiḥ kṣīra-vastibhiḥ /
na hi vasti-samaṃ kiñ-cid vāta-rakta-cikitsitam // 13 //
viśeṣāt pāyu-pārśvoru-parvāsthi-jaṭharārtiṣu /
mustā-dhātrī-haridrāṇāṃ pibet kvāthaṃ kapholbaṇe // 14 //
22.14cv musta-drākṣā-haridrāṇāṃ
sa-kṣaudraṃ tri-phalāyā vā guḍūcīṃ vā yathā tathā /
yathārha-sneha-pītaṃ ca vāmitaṃ mṛdu rūkṣayet // 15 //
22.15bv guḍūcīṃ vā yathā-balam 22.15bv guḍūcīṃ vā yathā-yatham
tri-phalā-vyoṣa-pattrailā-tvakkṣīrī-citrakaṃ vacām /
viḍaṅgaṃ pippalī-mūlaṃ romaśāṃ vṛṣakaṃ tvacam // 16 //
22.16dv romaśaṃ vṛṣakaṃ tvacam
ṛddhiṃ lāṅgalikīṃ cavyaṃ sama-bhāgāni peṣayet /
kalye liptvāyasīṃ pātrīṃ madhyāhne bhakṣayed idam // 17 //
vātāsre sarva-doṣe 'pi paraṃ śūlānvite hitam /
kokilākṣaka-niryūhaḥ pītas tac chāka-bhojinā // 18 //
22.18dv pītas tac chāka-bhakṣiṇā
kṛpābhyāsa iva krodhaṃ vāta-raktaṃ niyacchati /
pañca-mūlasya dhātryā vā rasair lelītakīṃ vasām // 19 //
khuḍaṃ su-rūḍham apy aṅge brahma-cārī piban jayet /
ity ābhyantaram uddiṣṭaṃ karma bāhyam ataḥ param // 20 //
tri-phalāṣṭa-palaṃ kvāthya pāda-śeṣaṃ jalāḍhake /
ṣo-ḍaśaiva palāny atra prakṣipec chuddha-gugguloḥ // 20.1+1 //
tatas tasmin ghanī-bhūte kalkī-kṛtya dvi-kārṣikāḥ /
pathyā-viḍaṅga-kaṭukā guḍūcī pala-saṃmitā // 20.1+2 //
karṣāṃśe trivṛtā dantī khāded iṣṭānu-pānataḥ /
vividham api vāta-raktaṃ sruta-śuṣka-sphuṭitam api hanti // 20.1+3 //
vraṇa-kāsa-kuṣṭha-gulma-śvayathūdara-pāṇḍu-meham arśāṃsi /
abhibhūya jarā-doṣaṃ karoti kaiśorakaṃ kāyam // 20.1+4 //
āranālāḍhake tailaṃ pāda-sarja-rasaṃ śṛtam /
prabhūte khajitaṃ toye jvara-dāhārti-nut param // 21 //
sa-madhūcchiṣṭa-mañjiṣṭhaṃ sa-sarja-rasa-śārivam /
piṇḍa-tailaṃ tad abhyaṅgād vāta-rakta-rujāpaham // 22 //
daśa-mūla-śṛtaṃ kṣīraṃ sadyaḥ śūla-nivāraṇam /
pariṣeko 'nila-prāye tad-vat koṣṇena sarpiṣā // 23 //
snehair madhura-siddhair vā caturbhiḥ pariṣecayet /
stambhākṣepaka-śūlārtaṃ koṣṇair dāhe tu śītalaiḥ // 24 //
tad-vad gavyāvika-cchāgaiḥ kṣīrais taila-vimiśritaiḥ /
niḥkvāthair jīvanīyānāṃ pañca-mūlasya vā laghoḥ // 25 //
drākṣekṣu-rasa-madyāni dadhi-mastv-amla-kāñjikam /
sekārthaṃ taṇḍula-kṣaudra-śarkarāmbhaś ca śasyate // 26 //
priyāḥ priyaṃ-vadāḥ nāryāś candanārdra-kara-stanāḥ /
sparśa-śītāḥ sukha-sparśā ghnanti dāhaṃ rujaṃ klamam // 27 //
sa-rāge sa-ruje dāhe raktaṃ hṛtvā pralepayet /
prapauṇḍarīka-mañjiṣṭhā-dārvī-madhuka-candanaiḥ // 28 //
sitopalairakā-saktu-masūrośīra-padmakaiḥ /
lepo rug-dāha-vīsarpa-rāga-śopha-nibarhaṇaḥ // 29 //
22.29av sa-sitopala-kāsekṣu- 22.29bv -masūrairaka-saktubhiḥ
vāta-ghnaiḥ sādhitaḥ snigdhaḥ kṛśaro mudga-pāyasaḥ /
tila-sarṣapa-piṇḍaiś ca śūla-ghnam upanāhanam // 30 //
22.30cv tila-sarṣapa-piṇḍaś ca
audaka-prasahānūpa-vesavārāḥ su-saṃskṛtāḥ /
jīvanīyauṣadhaiḥ sneha-yuktāḥ syur upanāhane // 31 //
22.31cv jīvanīyauṣadha-sneha-
stambha-toda-rug-āyāma-śophāṅga-graha-nāśanāḥ /
jīvanīyauṣadhaiḥ siddhā sa-payaskā vasāpi vā // 32 //
ghṛtaṃ sahacarān mūlaṃ jīvantī chāgalaṃ payaḥ /
lepaḥ piṣṭās tilās tad-vad bhṛṣṭāḥ payasi nirvṛtāḥ // 33 //
kṣīra-piṣṭa-kṣumāṃ lepam eraṇḍasya phalāni vā /
kuryāc chūla-nivṛtty-arthaṃ śatāhvāṃ vānile 'dhike // 34 //
22.34av kṣīra-piṣṭām umāṃ lepam
mūtra-kṣāra-surā-pakvaṃ ghṛtam abhyañjane hitam /
siddhaṃ sa-madhu śuktaṃ vā sekābhyaṅge kaphottare // 35 //
22.35av musta-kṣāra-sitā-pakvaṃ 22.35dv sekābhyaṅgaḥ kaphottare
gṛha-dhūmo vacā kuṣṭhaṃ śatāhvā rajanī-dvayam /
pralepaḥ śūla-nud vāta-rakte vāta-kaphottare // 36 //
madhu-śigror hitaṃ tad-vad bījaṃ dhānyāmla-saṃyutam /
muhūrta-liptam amlaiś ca siñced vāta-kaphottare // 37 //
uttānaṃ lepanābhyaṅga-pariṣekāvagāhanaiḥ /
virekāsthāpana-sneha-pānair gambhīram ācaret // 38 //
vāta-śleṣmottare koṣṇā lepādyās tatra śītalaiḥ /
vidāha-śopha-ruk-kaṇḍū-vivṛddhiḥ stambhanād bhavet // 39 //
pitta-raktottare vāta-rakte lepādayo himāḥ /
uṣṇaiḥ ploṣoṣa-rug-rāga-svedāvadaraṇodbhavaḥ // 40 //
madhuyaṣṭyāḥ pala-śataṃ kaṣāye pāda-śeṣite /
tailāḍhakaṃ sama-kṣīraṃ pacet kalkaiḥ palonmitaiḥ // 41 //
sthirā-tāmalakī-dūrvā-payasyābhīru-candanaiḥ /
loha-haṃsapadī-māṃsī-dvi-medā-madhuparṇibhiḥ // 42 //
kākolī-kṣīra-kākolī-śatapuṣparddhi-padmakaiḥ /
jīvakarṣabha-jīvantī-tvak-pattra-nakha-vālakaiḥ // 43 //
prapauṇḍarīka-mañjiṣṭhā-śārivaindrī-vitunnakaiḥ /
catuṣ-prayogaṃ vātāsṛk-pitta-dāha-jvarārti-nut // 44 //
22.44cv catuṣ-prayogāt tad dhanti 22.44dv tailaṃ māruta-śoṇitam
sopadravaṃ sāṅga-śūlaṃ sarva-gātrānugaṃ tathā /
vātāsṛk-pitta-dāhārti-jvara-ghnaṃ bala-varṇa-kṛt // 44+1 //
balā-kaṣāya-kalkābhyāṃ tailaṃ kṣīra-samaṃ pacet /
sahasra-śata-pākaṃ tad vātāsṛg-vāta-roga-nut // 45 //
rasāyanaṃ mukhya-tamam indriyāṇāṃ prasādanam /
jīvanaṃ bṛṃhaṇaṃ svaryaṃ śukrāsṛg-doṣa-nāśanam // 46 //
kupite mārga-saṃrodhān medaso vā kaphasya vā /
ati-vṛddhyānile śastaṃ nādau snehana-bṛṃhaṇam // 47 //
kṛtvā tatrāḍhya-vātoktaṃ vāta-śoṇitikaṃ tataḥ /
bheṣajaṃ snehanaṃ kuryād yac ca rakta-prasādanam // 48 //
prāṇādi-kope yuga-pad yathoddiṣṭaṃ yathāmayam /
yathāsannaṃ ca bhaiṣajyaṃ vikalpyaṃ syād yathā-balam // 49 //
nīte nir-āma-tāṃ sāme sveda-laṅghana-pācanaiḥ /
rūkṣaiś cālepa-sekādyaiḥ kuryāt kevala-vāta-nut // 50 //
śoṣākṣepaṇa-saṃkoca-stambha-svapana-kampanam /
hanu-sraṃso 'rditaṃ khāñjyaṃ pāṅgulyaṃ khuḍa-vāta-tā // 51 //
saṃdhi-cyutiḥ pakṣa-vadho medo-majjāsthi-gā gadāḥ /
ete sthānasya gāmbhīryāt sidhyeyur yatnato navāḥ // 52 //
tasmāj jayen navān etān balino nir-upadravān /
vāyau pittāvṛte śītām uṣṇāṃ ca bahu-śaḥ kriyām // 53 //
vyatyāsād yojayet sarpir jīvanīyaṃ ca pāyayet /
dhanva-māṃsaṃ yavāḥ śālir virekaḥ kṣīra-vān mṛduḥ // 54 //
sa-kṣīrā vastayaḥ kṣīraṃ pañca-mūla-balā-śṛtam /
kāle 'nuvāsanaṃ tailair madhurauṣadha-sādhitaiḥ // 55 //
22.55cv kāle 'nuvāsanaṃ tailaṃ 22.55dv madhurauṣadha-sādhitam
yaṣṭīmadhu-balā-taila-ghṛta-kṣīraiś ca secanam /
pañca-mūla-kaṣāyeṇa vāriṇā śītalena vā // 56 //
22.56dv vāriṇā śītalena ca
kaphāvṛte yavānnāni jāṅgalā mṛga-pakṣiṇaḥ /
svedās tīkṣṇā nirūhāś ca vamanaṃ sa-virecanam // 57 //
purāṇa-sarpis tailaṃ ca tila-sarṣapa-jaṃ hitam /
saṃsṛṣṭe kapha-pittābhyāṃ pittam ādau vinirjayet // 58 //
kārayed rakta-saṃsṛṣṭe vāta-śoṇitikīṃ kriyām /
svedābhyaṅga-rasāḥ kṣīraṃ sneho māṃsāvṛte hitam // 59 //
22.59dv sneho māṃsāvṛte hitaḥ
prameha-medo-vāta-ghnam āḍhya-vāte bhiṣag-jitam /
mahā-sneho 'sthi-majja-sthe pūrvoktaṃ retasāvṛte // 60 //
annāvṛte pācanīyaṃ vamanaṃ dīpanaṃ laghu /
mūtrāvṛte mūtralāni svedāś cottara-vastayaḥ // 61 //
22.61dv svedā uttara-vastayaḥ
eraṇḍa-tailaṃ varcaḥ-sthe vasti-snehāś ca bhedinaḥ /
kapha-pittā-viruddhaṃ yad yac ca vātānulomanam // 62 //
sarva-sthānāvṛte 'py āśu tat kāryaṃ mātariśvani /
an-abhiṣyandi ca snigdhaṃ srotasāṃ śuddhi-kāraṇam // 63 //
22.63av sarva-sthānāvṛte cāśu 22.63av sarva-sthānāvṛte tv āśu
yāpanā vastayaḥ prāyo madhurāḥ sānuvāsanāḥ /
prasamīkṣya balādhikyaṃ mṛdu kāryaṃ virecanam // 64 //
22.64dv mṛdu kāya-virecanam
rasāyanānāṃ sarveṣām upayogaḥ praśasyate /
śilāhvasya viśeṣeṇa payasā śuddha-gugguloḥ // 65 //
leho vā bhārgavas tad-vad ekā-daśa-sitāśitaḥ /
apāne tv āvṛte sarvaṃ dīpanaṃ grāhi bheṣajam // 66 //
22.66bv ekā-daśa-sitāsitaḥ
vātānulomanaṃ kāryaṃ mūtrāśaya-viśodhanam /
iti saṃkṣepataḥ proktam āvṛtānāṃ cikitsitam // 67 //
prāṇādīnāṃ bhiṣak kuryād vitarkya svayam eva tat /
udānaṃ yojayed ūrdhvam apānaṃ cānulomayet // 68 //
samānaṃ śamayed vidvāṃs tri-dhā vyānaṃ tu yojayet /
prāṇo rakṣyaś caturbhyo 'pi tat-sthitau deha-saṃsthitiḥ // 69 //
22.69bv tri-dhā vyānaṃ ca yojayet
svaṃ svaṃ sthānaṃ nayed evaṃ vṛtān vātān vi-mārga-gān /
sarvaṃ cāvaraṇam pitta-rakta-saṃsarga-varjitam // 70 //
rasāyana-vidhānena laśuno hanti śīlitaḥ /
pittāvṛte pitta-haraṃ marutaś cānulomanam // 71 //
raktāvṛte 'pi tad-vac ca khuḍoktaṃ yac ca bheṣajam /
rakta-pittānila-haraṃ vividhaṃ ca rasāyanam // 72 //
yathā-nidānaṃ nirdiṣṭam iti samyak cikitsitam /
āyur-veda-phalaṃ sthānam etat sadyo 'rti-nāśanāt // 73 //
22.73dv etat sadyo 'rti-nāśanam
cikitsitaṃ hitaṃ pathyaṃ prāyaścittaṃ bhiṣag-jitam /
bheṣajaṃ śamanaṃ śastaṃ paryāyaiḥ smṛtam auṣadham // 74 //
Kalpasthāna
vamane madanaṃ śreṣṭhaṃ trivṛn-mūlaṃ virecane /
nityam anyasya tu vyādhi-viśeṣeṇa viśiṣṭa-tā // 1 //
phalāni nāti-pāṇḍūni na cāti-haritāny api /
ādāyāhni praśatarkṣe madhye grīṣma-vasantayoḥ // 2 //
1.2av phalāni tāni pāṇḍūni 1.2bv na cāti-haritāni ca 1.2bv na cāti-haritāny atha
pramṛjya kuśa-muttolyāṃ kṣiptvā baddhvā pralepayet /
go-mayenānu muttolīṃ dhānya-madhye nidhāpayet // 3 //
1.3av pramṛjya kuśa-pūtolyāṃ 1.3cv go-mayenānu pūtolīṃ
mṛdu-bhūtāni madhv-iṣṭa-gandhāni kuśa-veṣṭanāt /
niṣkṛṣṭāni gate 'ṣṭāhe śoṣayet tāny athātape // 4 //
1.4av mṛdu-bhūtāni madyeṣṭa- 1.4cv niṣkṛṣṭāni gatāṣṭāhe 1.4cv niṣkṛṣya
nirgate 'ṣṭāhe
1.4cv niṣkṛṣya vigate 'ṣṭāhe
teṣāṃ tataḥ su-śuṣkāṇām uddhṛtya phala-pippalīḥ /
dadhi-madhv-ājya-palalair mṛditvā śoṣayet punaḥ // 5 //
1.5cv dadhi-madhv-āmbu-palalair
tataḥ su-guptaṃ saṃsthāpya kārya-kāle prayojayet /
athādāya tato mātrāṃ jarjarī-kṛtya vāsayet // 6 //
śarvarīṃ madhuyaṣṭyā vā kovidārasya vā jale /
karbudārasya bimbyā vā nīpasya vidulasya vā // 7 //
1.7cv jīmūtakasya bimbyā vā
śaṇapuṣpyāḥ sadāpuṣpyāḥ pratyakpuṣpy-udake 'tha-vā /
tataḥ pibet kaṣāyaṃ taṃ prātar mṛdita-gālitam // 8 //
1.8bv pratyakpuṣpodake 'tha-vā 1.8bv pratyakpuṣpodakena vā
sūtroditena vidhinā sādhu tena tathā vamet /
śleṣma-jvara-pratiśyāya-gulmāntar-vidradhīṣu ca // 9 //
1.9bv sādhu tena yathā vamet 1.9bv sādhu tena tato vamet
pracchardayed viśeṣeṇa yāvat pittasya darśanam /
phala-pippalī-cūrṇaṃ vā kvāthena svena bhāvitam // 10 //
tri-bhāga-tri-phalā-cūrṇaṃ kovidārādi-vāriṇā /
pibej jvarā-ruci-ṣṭheva-granthy-apacy-arbudodarī // 11 //
1.11cv pibej jvara-gara-ṣṭhīva- 1.11cv pibej jvara-gara-ṣṭheva- 1.11cv pibej
jvara-gara-sveda-
1.11cv pibej jvarā-ruci-ṣṭhīva- 1.11cv pibej jvarā-ruciṣv evaṃ 1.11dv
granthy-apacy-arbudodarī
pitte kapha-sthāna-gate jīmūtādi-jalena tat /
hṛd-dāhe 'dho-'sra-pitte ca kṣīraṃ tat-pippalī-śṛtam // 12 //
kṣaireyīṃ vā kapha-cchardi-praseka-tamakeṣu tu /
dadhy-uttaraṃ vā dadhi vā tac-chṛta-kṣīra-saṃbhavam // 13 //
1.13bv -praseka-tamakeṣu ca
phalādi-kvātha-kalkābhyāṃ siddhaṃ tat-siddha-dugdha-jam /
sarpiḥ kaphābhibhūte 'gnau śuṣyad-dehe ca vāmanam // 14 //
1.14dv śuṣka-dehe ca vāmanam 1.14dv śuṣyad-dehe tu vāmanam
sva-rasaṃ phala-majjño vā bhallātaka-vidhi-śṛtam /
ā-darvī-lepanāt siddhaṃ līḍhvā pracchardayet sukham // 15 //
taṃ lehaṃ bhakṣya-bhojyeṣu tat-kaṣāyāṃś ca yojayet /
vatsakādi-pratīvāpaḥ kaṣāyaḥ phala-majja-jaḥ // 16 //
nimbārkānya-tara-kvātha-samāyukto niyacchati /
baddha-mūlān api vyādhīn sarvān saṃtarpaṇodbhavān // 17 //
1.17dv śleṣma-saṃtarpaṇodbhavān
rāṭha-puṣpa-phala-ślakṣṇa-cūrṇair mālyaṃ su-rūkṣitam /
vamen maṇḍa-rasādīnāṃ tṛpto jighran sukhaṃ sukhī // 18 //
1.18bv -cūrṇair mālyaṃ virūkṣitam 1.18bv -cūrṇair mālyaṃ su-rūṣitam 1.18bv
-cūrṇair mālāṃ su-rūṣitām
1.18cv vamen naro rasādīnāṃ
evam eva phalā-bhāve kalpyaṃ puṣpaṃ śalāṭu vā /
jīmūtādyāś ca phala-vaj jīmūtaṃ tu viśeṣataḥ // 19 //
1.19av evam eva phalā-lābhe
prayoktavyaṃ jvara-śvāsa-kāsa-hidhmādi-rogiṇām /
payaḥ puṣpe 'sya nirvṛtte phale peyā payas-kṛtā // 20 //
romaśe kṣīra-saṃtānaṃ dadhy-uttaram a-romaśe /
śṛte payasi dadhy-amlaṃ jātaṃ harita-pāṇḍuke // 21 //
1.21dv jāte harita-pāṇḍuke 1.21dv jāte harita-pāṇḍure 1.21dv jātaṃ
harita-pāṇḍure
āsutya vāruṇī-maṇḍaṃ piben mṛdita-gālitam /
kaphād a-rocake kāse pāṇḍu-tve rāja-yakṣmaṇi // 22 //
iyaṃ ca kalpanā kāryā tumbī-kośātakīṣv api /
paryāgatānāṃ śuṣkāṇāṃ phalānāṃ veṇi-janmanām // 23 //
1.23dv phalānāṃ veṇu-janmanām 1.23dv phalānāṃ coṇi-janmanām
cūrṇasya payasā śuktiṃ vāta-pittārditaḥ pibet /
dve vā trīṇy api vāpothya kvāthe tiktottamasya vā // 24 //
1.24cv dve vā trīṇy atha-vāpothya
āragvadhādi-navakād āsutyānya-tamasya vā /
vimṛdya pūtaṃ taṃ kvāthaṃ pitta-śleṣma-jvarī pibet // 25 //
1.25cv vimṛjya pūtaṃ taṃ kvāthaṃ
jīmūta-kalkaṃ cūrṇaṃ vā pibec chītena vāriṇā /
jvare paitte kavoṣṇena kapha-vātāt kaphād api // 26 //
1.26av jīmūta-cūrṇaṃ kalkaṃ vā
kāsa-śvāsa-viṣa-cchardi-jvarārte kapha-karśite /
ikṣvākur vamane śastaḥ pratāmyati ca mānave // 27 //
1.27bv -jvarārte kapha-karṣite 1.27cv ikṣvākur vamane śreṣṭhaḥ
phala-puṣpa-vihīnasya pravālais tasya sādhitam /
pitta-śleṣma-jvare kṣīraṃ pittodrikte prayojayet // 28 //
1.28bv pravālais tena sādhitam 1.28dv pittodreke prayojayet
hṛta-madhye phale jīrṇe sthitaṃ kṣīraṃ yadā dadhi /
syāt tadā kapha-je kāse śvāse vamyaṃ ca pāyayet // 29 //
1.29av hṛta-madhye phale pakve 1.29dv śvāse vamyāṃ ca pāyayet
mastunā vā phalān madhyaṃ pāṇḍu-kuṣṭha-viṣārditaḥ /
tena takraṃ vipakvaṃ vā pibet sa-madhu-saindhavam // 30 //
1.30bv pāṇduḥ kuṣṭhī viṣārditaḥ
bhāvayitvāja-dugdhena bījaṃ tenaiva vā pibet /
viṣa-gulmodara-granthi-gaṇḍeṣu ślīpadeṣu ca // 31 //
saktubhir vā piben manthaṃ tumbī-sva-rasa-bhāvitaiḥ /
kaphodbhave jvare kāse gala-rogeṣv a-rocake // 32 //
gulme jvare prasakte ca kalkaṃ māṃsa-rasaiḥ pibet /
naraḥ sādhu vamaty evaṃ na ca daurbalyam aśnute // 33 //
1.33av gulme jvare praseke ca
tumbyāḥ phala-rasaiḥ śuṣkaiḥ sa-puṣpair avacūrṇitam /
chardayen mālyam āghrāya gandha-saṃpat-sukhocitaḥ // 34 //
1.34av tumbyāḥ phala-rasaiḥ śuṣkaṃ 1.34dv gandhaṃ samyak sukhocitaḥ
1.34dv gandha-saṃpat-sukhocitam
1.34dv gandhaṃ samyak sukhocitam
kāsa-gulmodara-gare vāte śleṣmāśaya-sthite /
kaphe ca kaṇṭha-vaktra-sthe kapha-saṃcaya-jeṣu ca // 35 //
1.35dv kapha-saṃcaya-jeṣu tu
dhāmārgavo gadeṣv iṣṭaḥ sthireṣu ca mahatsu ca /
jīvakarṣabhakau vīrā kapikacchūḥ śatāvarī // 36 //
kākolī śrāvaṇī medā mahāmedā madhūlikā /
tad-rajobhiḥ pṛthag lehā dhāmārgava-rajo-'nvitāḥ // 37 //
kāse hṛdaya-dāhe ca śastā madhu-sitā-drutāḥ /
te sukhāmbho-'nu-pānāḥ syuḥ pittoṣma-sahite kaphe // 38 //
1.38bv śastā madhu-sitā-yutāḥ 1.38bv śastā madhu-sitānvitāḥ
dhānya-tumburu-yūṣeṇa kalkas tasya viṣāpahaḥ /
bimbyāḥ punarnavāyā vā kāsamardasya vā rase // 39 //
1.39cv bimbyāḥ punarnavāyāś ca
ekaṃ dhāmārgavaṃ dve vā mānase mṛditaṃ pibet /
tac-chṛta-kṣīra-jaṃ sarpiḥ sādhitaṃ vā phalādibhiḥ // 40 //
kṣveḍo 'ti-kaṭu-tīkṣṇoṣṇaḥ pragāḍheṣu praśasyate /
kuṣṭha-pāṇḍv-āmaya-plīha-śopha-gulma-garādiṣu // 41 //
1.41bv pragāḍheṣu ca śasyate
pṛthak phalādi-ṣaṭkasya kvāthe māṃsam anūpa-jam /
kośātakyā samaṃ siddhaṃ tad-rasaṃ lavaṇaṃ pibet // 42 //
1.42cv kośātakyāḥ samaṃ siddhaṃ
phalādi-pippalī-tulyaṃ siddhaṃ kṣveḍa-rase 'tha-vā /
kṣveḍa-kvāthaṃ pibet siddhaṃ miśram ikṣu-rasena vā // 43 //
1.43bv siddhaṃ kṣveḍa-rasena vā 1.43cv kṣveḍa-kvāthe pibet siddhaṃ
kauṭajaṃ su-kumāreṣu pitta-rakta-kaphodaye /
jvare visarpe hṛd-roge khuḍe kuṣṭhe ca pūjitam // 44 //
1.44av kuṭajaṃ su-kumāreṣu
sarṣapāṇāṃ madhūkānāṃ toyena lavaṇasya vā /
pāyayet kauṭajaṃ bījaṃ yuktaṃ kṛśarayātha-vā // 45 //
saptāhaṃ vārka-dugdhāktaṃ tac-cūrṇaṃ pāyayet pṛthak /
phala-jīmūtakekṣvāku-jīvantī-jīvakodakaiḥ // 46 //
1.46av saptāhaṃ cārka-dughāktaṃ
vamanauṣadha-mukhyānām iti kalpa-dig īritā /
bījenānena mati-mān anyāny api ca kalpayet // 47 //
1.47cv vidhinānena mati-mān 1.47dv anyān api ca kalpayet 1.47dv anyān api
ca yojayet
Kalpasthāna
kaṣāya-madhurā rūkṣā vipāke kaṭukā trivṛt /
kapha-pitta-praśamanī raukṣyāc cānila-kopanī // 1 //
2.1av kaṣāyā madhurā rūkṣā 2.1dv raukṣyāt sānila-kopanī 2.1dv raukṣyād
anila-kopanī
sedānīm auṣadhair yuktā vāta-pitta-kaphāpahaiḥ /
kalpa-vaiśeṣyam āsādya jāyate sarva-roga-jit // 2 //
dvi-dhā khyātaṃ ca tan-mūlaṃ śyāmaṃ śyāmāruṇaṃ trivṛt /
trivṛd-ākhyaṃ vara-taraṃ nir-apāyaṃ sukhaṃ tayoḥ // 3 //
su-kumāre śiśau vṛddhe mṛdu-koṣṭhe ca tad dhitam /
mūrchā-saṃmoha-hṛt-kaṇṭha-kaṣaṇa-kṣaṇana-pradam // 4 //
2.4dv -karṣaṇa-kṣaṇana-pradam
śyāmaṃ tīkṣṇāśu-kāri-tvād atas tad api śasyate /
krūre koṣṭhe bahau doṣe kleśa-kṣamiṇi cāture // 5 //
2.5cv krūre koṣṭhe bahu-doṣe 2.5cv krūre koṣṭhe mahā-doṣe
gambhīrānugataṃ ślakṣṇam a-tiryag-visṛtaṃ ca yat /
gṛhītvā visṛjet kāṣṭhaṃ tvacaṃ śuṣkāṃ nidhāpayet // 6 //
2.6bv a-tiryag-vistṛtaṃ ca yat
atha kāle tataś cūrṇaṃ kiñ-cin nāgara-saindhavam /
vātāmaye pibed amlaiḥ paitte sājya-sitā-madhu // 7 //
2.7av atha kāle ca tac-cūrṇaṃ 2.7av atha kāle tu tac-cūrṇaṃ 2.7av atha kāle
trivṛc-cūrṇaṃ
2.7av atha kālena tac-cūrṇaṃ 2.7cv vātāmayī pibed amlaiḥ 2.7dv pitte
sājya-sitā-madhu
kṣīra-drākṣekṣu-kāśmarya-svādu-skandha-varā-rasaiḥ /
kaphāmaye pīlu-rasa-mūtra-madyāmla-kāñjikaiḥ // 8 //
pañca-kolādi-cūrṇaiś ca yuktyā yuktaṃ kaphāpahaiḥ /
trivṛt-kalka-kaṣāyābhyāṃ sādhitaḥ sa-sito himaḥ // 9 //
2.9cv trivṛt-kalka-kaṣāyeṇa 2.9dv yuktaṃ yuñjyāt kaphāpahaiḥ
madhu-tri-jāta-saṃyukto leho hṛdyaṃ virecanam /
ajagandhā tavakṣīrī vidārī śarkarā trivṛt // 10 //
2.10cv ajagandhā tukākṣīrī
cūrṇitaṃ madhu-sarpirbhyāṃ līḍhvā sādhu viricyate /
saṃnipāta-jvara-stambha-pipāsā-dāha-pīḍitaḥ // 11 //
2.11av tac-cūrṇaṃ madhu-sarpirbhyāṃ
limped antas trivṛtayā dvi-dhā kṛtvekṣu-gaṇḍikām /
ekī-kṛtya ca tat svinnaṃ puṭa-pākena bhakṣayet // 12 //
2.12bv dvi-dhā kṛtvekṣu-gaṇḍikāḥ 2.12bv dvi-dhā kṛtvekṣu-kaṇḍikām
2.12bv dvi-dhā kṛtvekṣu-kāṇḍikām
2.12cv ekī-kṛtaṃ ca tat svinnaṃ 2.12cv ekī-kṛtya ca su-svinnaṃ 2.12cv
ekī-kṛtya tu tat svinnaṃ
bhṛṅgailābhyāṃ samā nīlī tais trivṛtaiś ca śarkarā /
cūrṇaṃ phala-rasa-kṣaudra-saktubhis tarpaṇaṃ pibet // 13 //
2.13av tvag-elābhyāṃ samā nīlī
vāta-pitta-kaphottheṣu rogeṣv alpānaleṣu ca /
nareṣu su-kumāreṣu nir-apāyaṃ virecanam // 14 //
viḍaṅga-taṇḍula-varā-yāva-śūka-kaṇās trivṛt /
sarvato 'rdhena tal līḍhaṃ madhv-ājyena guḍena vā // 15 //
gulmaṃ plīhodaraṃ kāsaṃ halīmakam a-rocakam /
kapha-vāta-kṛtāṃś cānyān parimārṣṭi gadān bahūn // 16 //
viḍaṅga-pippalī-mūla-tri-phalā-dhānya-citrakān /
marīcendrayavājājī-pippalī-hasti-pippalīḥ // 17 //
2.17bv -tri-phalā-dhānya-citrakam 2.17dv -pippalī-hasti-pippali
dīpyakaṃ pañca-lavaṇaṃ cūrṇitaṃ kārṣikaṃ pṛthak /
tila-taila-trivṛc-cūrṇa-bhāgau cāṣṭa-palonmitau // 18 //
2.18dv -bhāgāv aṣṭa-palonmitau
dhātrī-phala-rasa-prasthāṃs trīn guḍārdha-tulānvitān /
paktvā mṛdv-agninā khādet tato mātrām a-yantraṇaḥ // 19 //
2.19bv trīn guḍārdha-tulonmitān 2.19dv tato mātrām a-yantritaḥ
mandāgni-tvaṃ jvaraṃ mūrchāṃ mūtra-kṛcchram a-rocakam // 19+1ab //
kuṣṭhārśaḥ-kāmalā-gulma-mehodara-bhagandarān /
grahaṇī-pāṇḍu-rogāṃś ca hanti puṃ-savanaś ca saḥ // 20 //
guḍaḥ kalyāṇako nāma sarveṣv ṛtuṣu yaugikaḥ /
vyoṣa-tri-jātakāmbhoda-kṛmighnāmalakais trivṛt // 21 //
sarvaiḥ samā sama-sitā kṣaudreṇa guṭikāḥ kṛtāḥ /
mūtra-kṛcchra-jvara-cchardi-kāsa-śoṣa-bhrama-kṣaye // 22 //
2.22av sarvaiḥ samānā sa-sitā 2.22bv kṣaudreṇa guṭikī-kṛtā
bhakṣayet prātar utthāya śītaṃ cānu pibej jalam // 22.1+1ab //
tāpe pāṇḍv-āmaye 'lpe 'gnau śastāḥ sarva-viṣeṣu ca /
a-vipattir ayaṃ yogaḥ praśastaḥ pitta-rogiṇām // 23 //
trivṛtā kauṭajaṃ bījaṃ pippalī viśva-bheṣajam /
kṣaudra-drākṣā-rasopetaṃ varṣā-kāle virecanam // 24 //
trivṛd-durālabhā-musta-śarkarodīcya-candanam /
drākṣāmbunā sa-yaṣṭy-āhva-sātalaṃ jala-dātyaye // 25 //
2.25cv drākṣāmbunā sa-yaṣṭy-āhvaṃ 2.25dv -śītalaṃ jala-dātyaye 2.25dv
śītalaṃ jala-dātyaye
trivṛtāṃ citrakaṃ pāṭhām ajājīṃ saralaṃ vacām /
svarṇakṣīrīṃ ca hemante cūrṇam uṣṇāmbunā pibet // 26 //
trivṛtā śarkarā-tulyā grīṣma-kāle virecanam /
trivṛt-trāyanti-hapuṣā-sātalā-kaṭu-rohiṇīḥ // 27 //
svarṇakṣīrīṃ ca saṃcūrṇya go-mūtre bhāvayet try-aham /
eṣa sarvartuko yogaḥ snigdhānāṃ mala-doṣa-hṛt // 28 //
śyāmā-trivṛd-durālabhā-hasti-pippalī-vatsakam /
nīlinī-kaṭukā-mustā-śreṣṭhā-yuktaṃ su-cūrṇitam // 29 //
rasājyoṣṇāmbubhiḥ śastaṃ rūkṣāṇām api sarva-dā /
jvara-hṛd-roga-vātāsṛg-udāvartādi-rogiṣu // 30 //
saindhavaṃ pippalī-mūlam abhayā dvi-guṇottaram /
cūrṇam uṣṇāmbunā peyaṃ svasthe sukha-virecanam // 30.1+1 //
2.30.1+1cv cūrṇam uṣṇāmbunā pītaṃ
rājavṛkṣo 'dhikaṃ pathyo mṛdur madhura-śītalaḥ /
bāle vṛddhe kṣate kṣīṇe su-kumāre ca mānave // 31 //
yojyo mṛdv-an-apāyi-tvād viśeṣāc caturaṅgulaḥ /
phala-kāle pariṇataṃ phalaṃ tasya samāharet // 32 //
teṣāṃ guṇa-vatāṃ bhāraṃ sikatāsu vinikṣipet /
sapta-rātrāt samuddhṛtya śoṣayed ātape tataḥ // 33 //
2.33dv śoṣayec cātape tataḥ 2.33dv śoṣayed ātape punaḥ
tato majjānam uddhṛtya śucau pātre nidhāpayet /
drākṣā-rasena taṃ dadyād dāhodāvarta-pīḍite // 34 //
catur-varṣe sukhaṃ bāle yāvad dvā-daśa-vārṣike /
caturaṅgula-majjño vā kaṣāyaṃ pāyayed dhimam // 35 //
dadhi-maṇḍa-surā-maṇḍa-dhātrī-phala-rasaiḥ pṛthak /
sauvīrakeṇa vā yuktaṃ kalkena traivṛtena vā // 36 //
dantī-kaṣāye tan-majjño guḍaṃ jīrṇaṃ ca nikṣipet /
tam ariṣṭaṃ sthitaṃ māsaṃ pāyayet pakṣam eva vā // 37 //
tvacaṃ tilvaka-mūlasya tyaktvābhyantara-valkalam /
viśoṣya cūrṇayitvā ca dvau bhāgau gālayet tataḥ // 38 //
lodhrasyaiva kaṣāyeṇa tṛtīyaṃ tena bhāvayet /
kaṣāye daśa-mūlasya taṃ bhāgaṃ bhāvitaṃ punaḥ // 39 //
2.39av lodhrasya tu kaṣāyeṇa
śuṣkaṃ cūrṇaṃ punaḥ kṛtvā tataḥ pāṇi-talaṃ pibet /
mastu-mūtra-surā-maṇḍa-kola-dhātrī-phalāmbubhiḥ // 40 //
2.40av śuṣka-cūrṇaṃ tataḥ kuryāt 2.40av śuṣka-cūrṇaṃ punaḥ kṛtvā 2.40av
śuṣkaṃ cūrṇaṃ tataḥ kṛtvā
tilvakasya kaṣāyeṇa kalkena ca sa-śarkaraḥ /
sa-ghṛtaḥ sādhito lehaḥ sa ca śreṣṭhaṃ virecanam // 41 //
2.41dv sa ca śreṣṭho virecanam
sudhā bhinatti doṣāṇāṃ mahāntam api saṃcayam /
āśv eva kaṣṭa-vibhraṃśān naiva tāṃ kalpayed ataḥ // 42 //
2.42cv āśv eva kaṣṭa-vibhraṃśāṃ 2.42cv āśv eva koṣṭha-vibhraṃśān 2.42dv
naiva tāṃ kalpayet tataḥ
mṛdau koṣṭhe '-bale bāle sthavire dīrgha-rogiṇi /
kalpyā gulmodara-gara-tvag-roga-madhu-mehiṣu // 43 //
pāṇḍau dūṣī-viṣe śophe doṣa-vibhrānta-cetasi /
sā śreṣṭhā kaṇṭakais tīkṣṇair bahubhiś ca samācitā // 44 //
dvi-varṣāṃ vā tri-varṣāṃ vā śiśirānte viśeṣataḥ /
tāṃ pāṭayitvā śastreṇa kṣīram uddhārayet tataḥ // 45 //
bilvādīnāṃ bṛhatyor vā kvāthena samam eka-śaḥ /
miśrayitvā sudhā-kṣīraṃ tato 'ṅgāreṣu śoṣayet // 46 //
pibet kṛtvā tu guṭikāṃ mastu-mūtra-surādibhiḥ /
trivṛtādīn nava varāṃ svarṇakṣīrīṃ sa-sātalām // 47 //
saptāhaṃ snuk-payaḥ-pītān rasenājyena vā pibet /
tad-vad vyoṣottamā-kumbha-nikumbhāgnīn guḍāmbunā // 48 //
2.48dv -nikumbhādīn guḍāmbunā
nāti-śuṣkaṃ phalaṃ grāhyaṃ śaṅkhinyā nis-tuṣī-kṛtam /
saptalāyās tathā mūlaṃ te tu tīkṣṇa-vikāṣiṇī // 49 //
śleṣmāmayodara-gara-śvayathv-ādiṣu kalpayet /
akṣa-mātraṃ tayoḥ piṇḍaṃ madirā-lavaṇānvitam // 50 //
hṛd-roge vāta-kapha-je tad-vad gulme 'pi yojayet /
danti-danta-sthiraṃ sthūlaṃ mūlaṃ dantī-dravanti-jam // 51 //
2.51bv tad-vad gulme prayojay et
ā-tāmra-śyāva-tīkṣṇoṣṇam āśu-kāri vikāśi ca /
guru prakopi vātasya pitta-śleṣma-vilāyanam // 52 //
2.52bv āśu-kāri vikāṣi ca
tat kṣaudra-pippalī-liptaṃ svedyaṃ mṛd-darbha-veṣṭitam /
śoṣyaṃ mandātape 'gny-arkau hato hy asya vikāśi-tām // 53 //
2.53av tat kṣaudra-pippalī-miśraṃ 2.53av tat kṣaudra-pippalī-yuktaṃ 2.53dv
hato hy asya vikāṣi-tām
tat piben mastu-madirā-takra-pīlu-rasāsavaiḥ /
abhiṣyaṇṇa-tanur gulmī pramehī jaṭharī garī // 54 //
2.54cv abhiṣyanda-tanur gulmī 2.54cv abhiṣyandi-tanur gulmī
go-mṛgāja-rasaiḥ pāṇḍuḥ kṛmi-koṣṭhī bhagandarī /
siddhaṃ tat kvātha-kalkābhyāṃ daśa-mūla-rasena ca // 55 //
visarpa-vidradhy-alajī-kakṣā-dāhān jayed ghṛtam /
tailaṃ tu gulma-mehārśo-vibandha-kapha-mārutān // 56 //
mahā-snehaḥ śakṛc-chukra-vāta-saṅgānila-vyathāḥ /
virecane mukhya-tamā navaite trivṛtādayaḥ // 57 //
2.57av mahā-snehaś ca viṭ-śukra-
harītakīm api trivṛd-vidhānenopakalpayet /
guḍasyāṣṭa-pale pathyā viṃśatiḥ syāt palaṃ palam // 58 //
dantī-citrakayoḥ karṣau pippalī-trivṛtor daśa /
prakalpya modakān ekaṃ daśame daśame 'hani // 59 //
uṣṇāmbho 'nupibet khādet tān sarvān vidhināmunā /
ete niṣ-parihārāḥ syuḥ sarva-vyādhi-nibarhaṇāḥ // 60 //
2.60av uṣṇāmbho 'nupiban khādet
viśeṣād grahaṇī-pāṇḍu-kaṇḍū-koṭhārśasāṃ hitāḥ /
alpasyāpi mahārtha-tvaṃ prabhūtasyālpa-karma-tām // 61 //
2.61bv -kaṇḍū-koṣṭhāṛśasāṃ hitāḥ 2.61bv -kaṇḍū-kuṣṭhāṛśasāṃ hitāḥ
kuryāt saṃśleṣa-viśleṣa-kāla-saṃskāra-yuktibhiḥ // 61ū̆ab //
2.61ū̆bv -kāla-saṃskāra-yuktitaḥ
tvak-kesarāmrātaka-dāḍimailā-sitopalā-mākṣika-mātuluṅgaiḥ /
madyena tais taiś ca mano-'nukūlair yuktāni deyāni virecanāni // 62 //
2.62cv madyaiś ca tais taiś ca mano-'nukūlair
Kalpasthāna
vamanaṃ mṛdu-koṣṭhena kṣud-vatālpa-kaphena vā /
ati-tīkṣṇa-hima-stokam a-jīrṇe dur-balena vā // 1 //
pītaṃ prayāty adhas tasminn iṣṭa-hānir malodayaḥ /
vāmayet taṃ punaḥ snigdhaṃ smaran pūrvam atikramam // 2 //
3.2dv smaran pūrvam anu-kramam
a-jīrṇinaḥ śleṣma-vato vrajaty ūrdhvaṃ virecanam /
ati-tīkṣṇoṣṇa-lavaṇam a-hṛdyam ati-bhūri vā // 3 //
tatra pūrvoditā vyāpat siddhiś ca na tathāpi cet /
āśaye tiṣṭhati tatas tṛtīyaṃ nāvacārayet // 4 //
anya-tra sātmyād dhṛdyād vā bheṣajān nir-apāyataḥ /
a-snigdha-svinna-dehasya purāṇaṃ rūkṣam auṣadham // 5 //
3.5av anya-tra sātmyād dhṛdyād ca 3.5cv a-snigdhā-svinna-dehasya
doṣān utkleśya nirhartum a-śaktaṃ janayed gadān /
vibhraṃśaṃ śvayathuṃ hidhmāṃ tamaso darśanaṃ tṛṣam // 6 //
3.6cv cid-bhraṃśaṃ śvayathuṃ hidhmāṃ
piṇḍikodveṣṭanaṃ kaṇḍūm ūrvoḥ sādaṃ vi-varṇa-tām /
snigdha-svinnasya vāty-alpaṃ dīptāgner jīrṇam auṣadham // 7 //
3.7cv snigdha-svinnasya cāty-alpaṃ
śītair vā stabdham āme vā samutkleśyāharan malān /
tān eva janayed rogān a-yogaḥ sarva eva saḥ // 8 //
3.8av śītair vā stabdham āmair vā 3.8bv samutkleśyāharen malān 3.8bv
samutkleśya haren malān
taṃ taila-lavaṇābhyaktaṃ svinnaṃ prastara-saṃkaraiḥ /
nirūḍhaḥ jāṅgala-rasair bhojayitvānuvāsayet // 9 //
3.9bv svinnaṃ saṃstara-saṃkaraiḥ 3.9bv svinnaṃ saṃstara-śaṅkaraiḥ
phala-māgadhikā-dāru-siddha-tailena mātrayā /
snigdhaṃ vāta-haraiḥ snehaiḥ punas tīkṣṇena śodhayet // 10 //
bahu-doṣasya rūkṣasya mandāgner alpam auṣadham /
sodāvartasya cotkleśya doṣān mārgān nirudhya taiḥ // 11 //
3.11dv doṣān mārgaṃ nirudhya taiḥ
bhṛśam ādhmāpayen nābhiṃ pṛṣṭha-pārśva-śiro-rujam /
śvāsaṃ viṇ-mūtra-vātānāṃ saṅgaṃ kuryāc ca dāruṇam // 12 //
3.12av bhṛśam ādhmāpayen nābhi- 3.12bv -pṛṣṭha-pārśva-śiro-rujam
abhyaṅga-sveda-varty-ādi sa-nirūhānuvāsanam /
udāvarta-haram sarvaṃ karmādhmātasya śasyate // 13 //
pañca-mūla-yava-kṣāra-vacā-bhūtika-saindhavaiḥ /
yavāgūḥ su-kṛtā śūla-vibandhānāha-nāśanī // 14 //
3.14av pañca-kola-yava-kṣāra-
pippalī-dāḍima-kṣāra-hiṅgu-śuṇṭhy-amla-vetasān /
sa-saindhavān piben madyaiḥ sarpiṣoṣṇodakena vā // 15 //
pravāhikā-parisrāva-vedanā-parikartane /
pītauṣadhasya vegānāṃ nigrahān mārutādayaḥ // 16 //
3.16av pravāhikā-parisrāve 3.16bv vedanā-parikartane
kupitā hṛdayaṃ gatvā ghoraṃ kurvanti hṛd-graham /
hidhmā-pārśva-rujā-kāsa-dainya-lālākṣi-vibhramaiḥ // 17 //
jihvāṃ khādati niḥ-saṃjño dantān kaṭakaṭāyayan /
na gacched vibhramaṃ tatra vāmayed āśu taṃ bhiṣak // 18 //
3.18bv dantān kaṭakaṭāyate
madhuraiḥ pitta-mūrchārtaṃ kaṭubhiḥ kapha-mūrchitam /
pācanīyais tataś cāsya doṣa-śeṣaṃ vipācayet // 19 //
3.19cv pācanīyais tataś cāśu 3.19dv doṣa-śeṣaṃ ca pācayet
kāyāgniṃ ca balaṃ cāsya krameṇābhipravardhayet /
pavanenāti-vamato hṛdayaṃ yasya pīḍyate // 20 //
3.20bv krameṇābhipravartayet
tasmai snigdhāmla-lavaṇān dadyāt pitta-kaphe 'nya-thā /
pītauṣadhasya vegānāṃ nigraheṇa kaphena vā // 21 //
3.21av tasmai snigdhāmla-lavaṇaṃ
ruddho 'ti vā viśuddhasya gṛhṇāty aṅgāni mārutaḥ /
stambha-vepathu-nistoda-sādodveṣṭārti-bhedanaiḥ // 22 //
3.22av ruddho vāti viśuddhasya 3.22dv -sādodveṣṭādhibhedanaiḥ
tatra vāta-haraṃ sarvaṃ sneha-svedādi śasyate /
bahu-tīkṣṇaṃ kṣudhārtasya mṛdu-koṣṭhasya bheṣajam // 23 //
hṛtvāśu viṭ-pitta-kaphān dhātūn āsrāvayed dravān /
tatrāti-yoge madhuraiḥ śeṣam auṣadham ullikhet // 24 //
3.24bv dhātūn prasrāvayed dravān
yojyo 'ti-vamane reko vireke vamanaṃ mṛdu /
pariṣekāvagāhādyaiḥ su-śītaiḥ stambhayec ca tam // 25 //
3.25av yojyo 'ti reko vamite
añjanaṃ candanośīram ajāsṛk-śarkarodakam /
lāja-cūrṇaiḥ piben mantham ati-yoga-haraṃ param // 26 //
3.26av añjanaṃ candanośīra- 3.26bv -majjāsṛk-śarkarodakam
vamanasyāti-yoge tu śītāmbu-pariṣecitaḥ /
pibet phala-rasair manthaṃ sa-ghṛta-kṣaudra-śarkaram // 27 //
sodgārāyāṃ bhṛśaṃ chardyāṃ mūrvāyā dhānya-mustayoḥ /
sa-madhūkāñjanaṃ cūrṇaṃ lehayen madhu-saṃyutam // 28 //
3.28bv mūrchāyāṃ dhānya-mustayoḥ
vamato 'ntaḥ praviṣṭāyāṃ jihvāyāṃ kavaḍa-grahāḥ /
snigdhāmla-lavaṇā hṛdyā yūṣa-māṃsa-rasā hitāḥ // 29 //
3.29cv snigdhāmla-lavaṇā hṛdyāś 3.29dv chāga-māṃsa-rasā hitāḥ
phalāny amlāni khādeyus tasya cānye 'grato narāḥ /
niḥsṛtāṃ tu tila-drākṣā-kalka-liptāṃ praveśayet // 30 //
3.30bv tasya cānye 'grato janāḥ 3.30bv tasya caivāgrato narāḥ 3.30dv
-kalka-liptāṃ prayojayet
vāg-grahānila-rogeṣu ghṛta-māṃsopasādhitām /
yavāgūṃ tanukāṃ dadyāt sneha-svedau ca kāla-vit // 31 //
ati-yogāc ca bhaiṣajyaṃ jīvaṃ harati śoṇitam /
taj jīvādānam ity uktam ādatte jīvitaṃ yataḥ // 32 //
3.32dv ādhatte jīvanaṃ nṛṇām
śune kākāya vā dadyāt tenānnam asṛjā saha /
bhukte '-bhukte vadej jīvaṃ pittaṃ vā bheṣajeritam // 33 //
3.33cv bhuktā-bhuktaṃ vadej jīvaṃ 3.33cv bhukte tasmin vadej jīvam 3.33cv
bhuktvā-bhukte vadej jīvaṃ
3.33dv a-bhukte pittam ādiśet
śuklaṃ vā bhāvitaṃ vastram āvānaṃ koṣṇa-vāriṇā /
prakṣālitaṃ vi-varṇaṃ syāt pitte śuddhaṃ tu śoṇite // 34 //
3.34dv pittaṃ śuddhaṃ tu śoṇitaṃ
tṛṣṇā-mūrchā-madārtasya kuryād ā-maraṇāt kriyām /
rakta-pittātisāra-ghnīṃ tasyāśu prāṇa-rakṣaṇīm // 35 //
3.35bv kuryād ā-maraṇa-kriyām 3.35dv tasyāpi prāṇa-rakṣaṇīm
mṛga-go-mahiṣājānāṃ sadyaskaṃ jīvatām asṛk /
pibej jīvābhisaṃdhānaṃ jīvaṃ tad dhy āśu gacchati // 36 //
3.36dv jīvaṃ tad dhy āśu yacchati
tad eva darbha-mṛditaṃ raktaṃ vastau niṣecayet /
śyāmā-kāśmarya-madhuka-dūrvośīraiḥ śṛtaṃ payaḥ // 37 //
ghṛta-maṇḍāñjana-yutaṃ vastiṃ vā yojayed dhimam /
picchā-vastiṃ su-śītaṃ vā ghṛta-maṇḍānuvāsanam // 38 //
gudaṃ bhraṣṭaṃ kaṣāyaiś ca stambhayitvā praveśayet /
vi-saṃjñaṃ śrāvayet sāma-veṇu-gītādi-nisvanam // 39 //
3.39bv stambhayitvā prayojayet
Kalpasthāna
balāṃ guḍūcīṃ tri-phalāṃ sa-rāsnāṃ dvi-pañca-mūlaṃ ca palonmitāni /
aṣṭau phalāny ardha-tulāṃ ca māṃsāc chāgāt paced apsu caturtha-śeṣam // 1 //
pūto yavānī-phala-bilva-kuṣṭha-vacā-śatāhvā-ghana-pippalīnām /
kalkair guḍa-kṣaudra-ghṛtaiḥ sa-tailair yuktaḥ sukhoṣṇo lavaṇānvitaś ca // 2 //
4.2av pūtaṃ yavānī-phala-bilva-kuṣṭha-
vastiḥ paraṃ sarva-gada-pramāthī svasthe hito jīvana-bṛṃhaṇaś ca /
vastau ca yasmin paṭhito na kalkaḥ sarva-tra dadyād amum eva tatra // 3 //
4.3cv vastau ca yasmin kathito na kalkaḥ
dvi-pañca-mūlasya raso 'mla-yuktaḥ sa-cchāga-māṃsasya sa-pūrva-peṣyaḥ /
tri-sneha-yuktaḥ pravaro nirūhaḥ sarvānila-vyādhi-haraḥ pradiṣṭaḥ // 4 //
4.4bv sa-cchāga-māṃsasya sa-pūrva-kalkaḥ
balā-paṭolī-laghu-pañca-mūla-trāyantikairaṇḍa-yavāt su-siddhāt /
prastho rasāc chāga-rasārdha-yuktaḥ sādhyaḥ punaḥ prastha-samaḥ sa yāvat // 5 //
priyaṅgu-kṛṣṇā-ghana-kalka-yuktaḥ sa-taila-sarpir-madhu-saindhavaś ca /
syād dīpano māṃsa-bala-pradaś ca cakṣur-balaṃ copadadhāti sadyaḥ // 6 //
eraṇḍa-mūlāt tri-palaṃ palāśāt tathā palāṃśaṃ laghu-pañca-mūlam /
rāsnā-balā-chinnaruhāśvagandhā-punarnavāragvadha-devadāru // 7 //
4.7bv tathā palāṃśaṃ laghu-pañca-mūlāt
phalāni cāṣṭau salilāḍhakābhyāṃ vipācayed aṣṭama-śeṣite 'smin /
vacā-śatāhvā-hapuṣā-priyaṅgu-yaṣṭī-kaṇā-vatsaka-bīja-mustam // 8 //
dadyāt su-piṣṭaṃ saha-tārkṣya-śailam akṣa-pramāṇaṃ lavaṇāṃśa-yuktam /
sa-mākṣikas taila-yutaḥ sa-mūtro vastir jayel lekhana-dīpano 'sau // 9 //
4.9dv vastir jayed dīpana-pācano 'sau
jaṅghoru-pāda-trika-pṛṣṭha-koṣṭha-hṛd-guhya-śūlaṃ guru-tāṃ vibandham /
gulmāśma-vardhma-grahaṇī-gudotthāṃs tās tāṃś ca rogān kapha-vāta-jātān // 10 //
4.10cv gulmāśma-vardhma-grahaṇī-vikārāṃs 4.10dv tāṃs tāṃś ca rogān
kapha-vāta-jāṃś ca
yaṣṭy-āhva-lodhrābhaya-candanaiś ca śṛtaṃ payo 'gryaṃ kamalotpalaiś ca /
sa-śarkarā-kṣaudra-ghṛtaṃ su-śītaṃ pittāmayān hanti sa-jīvanīyam // 11 //
4.11cv sa-śarkaraṃ kṣaudra-yutaṃ su-śītaṃ 4.11dv pittāmayaṃ hanti
sa-jīvanīyam
rāsnāṃ vṛṣaṃ lohitikām anantāṃ balāṃ kanīyas-tṛṇa-pañca-mūlyau /
gopāṅganā-candana-padmakarddhi-yaṣṭy-āhva-lodhrāṇi palārdhakāni // 12 //
4.12cv gopāṅganā-candana-padmakāhva-
niḥkvāthya toyena rasena tena śṛtaṃ payo 'rdhāḍhakam ambu-hīnam /
jīvanti-medarddhi-varī-vidārī-vīrā-dvi-kākoli-kaserukābhiḥ // 13 //
sitopalā-jīvaka-padma-reṇu-prapauṇḍarīkotpala-puṇḍarīkaiḥ /
lodhrātmaguptā-madhuyaṣṭikābhir nāgāhva-muñjātaka-candanaiś ca // 14 //
4.14cv lohātmaguptā-madhuyaṣṭikābhir
piṣṭair ghṛta-kṣaudra-yutair nirūhaṃ sa-saindhavaṃ śītalam eva dadyāt /
pratyāgate dhanva-rasena śālīn kṣīreṇa vādyāt pariṣikta-gātraḥ // 15 //
dāhātisāra-pradarāsra-pitta-hṛt-pāṇḍu-rogān viṣama-jvaraṃ ca /
sa-gulma-mūtra-graha-kāmalādīn sarvāmayān pitta-kṛtān nihanti // 16 //
4.16av dāhātisāra-pradarāmla-pitta- 4.16bv -hṛt-pāṇḍu-rogān viṣama-jvarāṃś ca
4.16bv -hṛt-pāṇḍu-rogān viṣamān jvarāṃś ca
kośātakāragvadha-devadāru-mūrvā-śvadaṃṣṭrā-kuṭajārka-pāṭhāḥ /
paktvā kulatthān bṛhatīṃ ca toye rasasya tasya prasṛtā daśa syuḥ // 17 //
tān sarṣapailā-madanaiḥ sa-kuṣṭhair akṣa-pramāṇaiḥ prasṛtaiś ca yuktān /
kṣaudrasya tailasya phalāhvayasya kṣārasya tailasya ca sārṣapasya // 18 //
4.18dv kṣārasya tailasya ca sarṣapasya
dadyān nirūhaṃ kapha-rogitāya mandāgnaye cāśana-vidviṣe ca /
vakṣye mṛdūn sneha-kṛto nirūhān sukhocitānāṃ prasṛtaiḥ pṛthak tu // 19 //
athemān su-kumārāṇāṃ nirūhān snehanān mṛdūn /
karmaṇā viplutānāṃ ca vakṣyāmi prasṛtaiḥ pṛthak // 20 //
4.20cv karmaṇā viplutānāṃ tu
kṣīrād dvau prasṛtau kāryau madhu-taila-ghṛtāt trayaḥ /
khajena mathito vastir vāta-ghno bala-varṇa-kṛt // 21 //
ekaikaḥ prasṛtas taila-prasannā-kṣaudra-sarpiṣām /
bilvādi-mūla-kvāthād dvau kaulatthād dvau sa vāta-jit // 22 //
4.22av ekaikaḥ prasṛtis taila-
paṭola-nimba-bhūtīka-rāsnā-saptacchadāmbhasaḥ /
prasṛtaḥ pṛthag ājyāc ca vastiḥ sarṣapa-kalka-vān // 23 //
4.23av paṭola-nimba-pūtīka- 4.23bv -rāsnā-saptacchadāmbhasām 4.23cv
prasṛtāḥ pṛthag ājyāc ca
sa pañca-tikto 'bhiṣyanda-kṛmi-kuṣṭha-prameha-hā /
catvāras taila-go-mūtra-dadhi-maṇḍāmla-kāñjikāt // 24 //
4.24bv -kṛmi-kuṣṭha-pramoha-hā 4.24bv -kṛmi-kuṣṭha-prameha-jit
prasṛtāḥ sarṣapaiḥ piṣṭair viṭ-saṅgānāha-bhedanaḥ /
payasyekṣu-sthirā-rāsnā-vidārī-kṣaudra-sarpiṣām // 25 //
4.25bv viṭ-saṅgānāha-bhedanāḥ 4.25bv viṭ-saṅgānāha-bhedinaḥ 4.25dv
-vidārī-kṣaudra-sarpiṣaḥ
ekaikaḥ prasṛto vastiḥ kṛṣṇā-kalko vṛṣa-tva-kṛt /
siddha-vastīn ato vakṣye sarva-dā yān prayojayet // 26 //
nir-vyāpado bahu-phalān bala-puṣṭi-karān sukhān /
madhu-taile same karṣaḥ saindhavād dvi-picur miśiḥ // 27 //
eraṇḍa-mūla-kvāthena nirūho mādhutailikaḥ /
rasāyanaṃ pramehārśaḥ-kṛmi-gulmāntra-vṛddhi-nut // 28 //
4.28bv nirūho madhu-tailikaḥ 4.28dv -kṛmi-gulmāntra-vṛddhi-hṛt
sa-yaṣṭīmadhukaś caiṣa cakṣuṣyo rakta-pitta-jit /
yāpano ghana-kalkena madhu-taila-rasājya-vān // 29 //
pāyu-jānūru-vṛṣaṇa-vasti-mehana-śūla-jit /
prasṛtāṃśair ghṛta-kṣaudra-vasā-tailaiḥ prakalpayet // 30 //
4.30av pāyu-jaṅghoru-vṛṣaṇa-
yāpanaṃ saindhavārdhākṣa-hapuṣārdha-palānvitam /
eraṇḍa-mūla-niḥkvātho madhu-tailaṃ sa-saindhavam // 31 //
4.31dv madhu-tailaṃ sa-saindhavaḥ
eṣa yukta-ratho vastiḥ sa-vacā-pillalī-phalaḥ /
sa kvātho madhu-ṣaḍgranthā-śatāhvā-hiṅgu-saindhavam // 32 //
4.32cv tat-kvātho madhu-ṣaḍgranthā- 4.32dv -śatāhvā-hiṅgu-saindhavaḥ
suradāru ca rāsnā ca vastir doṣa-haraḥ śivaḥ /
pañca-mūlasya niḥkvāthas tailaṃ māgadhikā madhu // 33 //
4.33av suradāru vacā rāsnā 4.33bv vastir doṣa-haraś ca saḥ 4.33bv vastir
doṣa-haraḥ paraḥ
sa-saindhavaḥ sa-madhukaḥ siddha-vastir iti smṛtaḥ /
dvi-pañca-mūla-tri-phalā-phala-bilvāni pācayet // 34 //
go-mūtre tena piṣṭaiś ca pāṭhā-vatsaka-toyadaiḥ /
sa-phalaiḥ kṣaudra-tailābhyāṃ kṣāreṇa lavaṇena ca // 35 //
4.35dv kṣāreṇa lavaṇena vā
yukto vastiḥ kapha-vyādhi-pāṇḍu-roga-viṣūciṣu /
śukrānila-vibandheṣu vasty-āṭope ca pūjitaḥ // 36 //
4.36dv vasty-āṭopeṣu pūjitaḥ
mustā-pāṭhāmṛtairaṇḍa-balā-rāsnā-punarnavāḥ /
mañjiṣṭhāragvadhośīra-trāyamāṇākṣa-rohiṇīḥ // 37 //
4.37bv -balā-rāsnā-punarnavam 4.37dv -trāyamāṇākṣa-rohiṇi
kanīyaḥ pañca-mūlaṃ ca pālikaṃ madanāṣṭakam /
jalāḍhake pacet tac ca pāda-śeṣaṃ parisrutam // 38 //
kṣīra-dvi-prastha-saṃyuktaṃ kṣīra-śeṣaṃ punaḥ pacet /
sa-pāda-jāṅgala-rasaḥ sa-sarpir-madhu-saindhavaḥ // 39 //
piṣṭair yaṣṭī-miśi-śyāmā-kaliṅgaka-rasāñjanaiḥ /
vastiḥ sukhoṣṇo māṃsāgni-bala-śukra-vivardhanaḥ // 40 //
vātāsṛṅ-moha-mehārśo-gulma-viṇ-mūtra-saṃgrahān /
viṣama-jvara-vīsarpa-vardhmādhmāna-pravāhikāḥ // 41 //
4.41av vāta-rakta-pramehārśo- 4.41av vātāsṛṅ-meha-medo-'rśo- 4.41bv
-gulma-viṇ-mūtra-saṃgraham
vaṅkṣaṇoru-kaṭī-kukṣi-manyā-śrotra-śiro-rujaḥ /
hanyād asṛg-daronmāda-śopha-kāsāśma-kuṇḍalān // 42 //
cakṣuṣyaḥ putra-do rājā yāpanānāṃ rasāyanam /
mṛgāṇāṃ laghu-vadrāṇāṃ daśa-mūlasya cāmbhasā // 43 //
4.43bv yāpanānāṃ rasāyanaḥ 4.43cv mṛgāṇāṃ laghu-babhrūṇāṃ 4.43cv
mṛgāṇāṃ laghu-barhāṇāṃ
4.43cv mṛgāṇāṃ laghu-vaḍrāṇāṃ 4.43cv mṛgāṇāṃ laghu-vabhrāṇāṃ 4.43cv
mṛgāṇāṃ laghu-babhrāṇāṃ
4.43cv mṛgāṇāṃ laghu-vargāṇāṃ
hapuṣā-miśi-gāṅgeyī-kalkair vāta-haraḥ param /
nirūho 'ty-artha-vṛṣyaś ca mahā-sneha-samanvitaḥ // 44 //
4.44bv -kalkair vāta-haraiḥ param 4.44bv -kalko vāta-haraḥ param
mayūraṃ pakṣa-pittāntra-pāda-viṭ-tuṇḍa-varjitam /
laghunā pañca-mūlena pālikena samanvitam // 45 //
paktvā kṣīra-jale kṣīra-śeṣaṃ sa-ghṛta-mākṣikam /
tad vidārī-kaṇā-yaṣṭī-śatāhvā-phala-kalka-vat // 46 //
4.46dv -śatāhvā-phala-kalka-vān
vastir īṣat-paṭu-yutaḥ paramaṃ bala-śukra-kṛt /
kalpaneyaṃ pṛthak kāryā tittiri-prabhṛtiṣv api // 47 //
4.47bv paramaṃ bala-varṇa-kṛt
viṣkireṣu samasteṣu pratuda-prasaheṣu ca /
jala-cāriṣu tad-vac ca matsyeṣu kṣīra-varjitā // 48 //
godhā-nakula-mārjāra-śalyakondura-jaṃ palam /
pṛthag daśa-palaṃ kṣīre pañca-mūlaṃ ca sādhayet // 49 //
tat payaḥ phala-vaidehī-kalka-dvi-lavaṇānvitam /
sa-sitā-taila-madhv-ājyo vastir yojyo rasāyanam // 50 //
4.50cv sa-sitā-taila-madhv-ājyaṃ 4.50cv sa-sitā-taila-madhv-ājyaṃ
vyāyāma-mathitoraska-kṣīṇendriya-balaujasām /
vibaddha-śukra-viṇ-mūtra-khuḍa-vāta-vikāriṇām // 51 //
4.51cv vibandha-śukra-viṇ-mūtra-
gaja-vāji-ratha-kṣobha-bhagna-jarjaritātmanām /
punar-nava-tvaṃ kurute vājī-karaṇam uttamam // 52 //
4.52dv vājī-karaṇa-sat-tamam
siddhena payasā bhojyam ātmaguptoccaṭekṣuraiḥ /
snehāṃś cā-yantraṇān siddhān siddha-dravyaiḥ prakalpayet // 53 //
4.53cv snehāṃś cāḍhya-guṇān siddhān
doṣa-ghnāḥ sa-parīhārā vakṣyante sneha-vastayaḥ /
daśa-mūlaṃ balāṃ rāsnām aśvagandhāṃ punarnavām // 54 //
4.54av doṣa-ghnā niṣ-parīhārā
guḍūcyairaṇḍa-bhūtīka-bhārgī-vṛṣaka-rohiṣam /
śatāvarīṃ sahacaraṃ kākanāsāṃ palāṃśakam // 55 //
4.55av guḍūcyairaṇḍa-pūtīka- 4.55dv kākanāsāṃ palāṃśikam 4.55dv
kākanāsāṃ palāṃśikām
yava-māṣātasī-kola-kulatthān prasṛtonmitān /
vahe vipācya toyasya droṇa-śeṣeṇa tena ca // 56 //
pacet tailāḍhakaṃ peṣyair jīvanīyaiḥ palonmitaiḥ /
anuvāsanam ity etat sarva-vāta-vikāra-nut // 57 //
4.57av pacet tailāḍḥakaṃ kalkair 4.57dv sarva-vāta-vikāra-jit
ānūpānāṃ vasā tad-vaj jīvanīyopasādhitā /
śatāhvā-ciribilvāmlais tailaṃ siddhaṃ samīraṇe // 58 //
4.58cv śatāhvā-yava-bilvāmlais 4.58dv tailaṃ tad-vat samīraṇe
saindhavenāgni-varṇena taptaṃ cānila-jid ghṛtam /
jīvantīṃ madanaṃ medāṃ śrāvaṇīṃ madhukaṃ balām // 59 //
śatāhvarṣabhakau kṛṣṇāṃ kākanāsāṃ śatāvarīm /
svaguptāṃ kṣīra-kākolīṃ karkaṭākhyāṃ śaṭhīṃ vacām // 60 //
piṣṭvā taila-ghṛtaṃ kṣīre sādhayet tac-catur-guṇe /
bṛṃhaṇaṃ vāta-pitta-ghnaṃ bala-śukrāgni-vardhanam // 61 //
4.61av piṣṭvā tailaṃ ghṛtaṃ kṣīre 4.61bv sādhayet ca catur-guṇe
rajaḥ-śukrāmaya-haraṃ putrīyaṃ cānuvāsanam /
saindhavaṃ madanaṃ kuṣṭhaṃ śatāhvā niculo vacā // 62 //
4.62av rajaḥ-śukrānila-haraṃ 4.62bv putrīyam anuvāsanam
hrīveraṃ madhukaṃ bhārgī devadāru sa-kaṭphalam /
nāgaraṃ puṣkaraṃ medā cavikā citrakaḥ śaṭhī // 63 //
4.63av hrīveraṃ padmakaṃ bhārgī
viḍaṅgātiviṣe śyāmā hareṇur nīlinī sthirā /
bilvājamoda-capalā dantī rāsnā ca taiḥ samaiḥ // 64 //
4.64av viḍaṅgātiviṣā-śyāmā 4.64cv bilvājamodā-capalā 4.64cv bilvājamode
capalā
sādhyam eraṇḍa-tailaṃ vā tailaṃ vā kapha-roga-nut /
vardhmodāvarta-gulmārśaḥ-plīha-mehāḍhya-mārutān // 65 //
4.65av sādhyam eraṇḍa-jaṃ tailaṃ 4.65bv kapha-vāta-ja-roga-nut
ānāham aśmarīṃ cāśu hanyāt tad anuvāsanam /
sādhitaṃ pañca-mūlena tailaṃ bilvādinātha-vā // 66 //
kapha-ghnaṃ kalpayet tailaṃ dravyair vā kapha-ghātibhiḥ /
phalair aṣṭa-guṇaiś cāmlaiḥ siddham anvāsanaṃ kaphe // 67 //
4.67cv phalair aṣṭa-guṇe cāmle
mṛdu-vasti-jaḍī-bhūte tīkṣṇo 'nyo vastir iṣyate /
tīkṣṇair vikarṣite snigdho madhuraḥ śiśiro mṛduḥ // 68 //
4.68av mṛdu-vastau jaḍī-bhūte
tīkṣṇa-tvaṃ mūtra-pīlv-agni-lavaṇa-kṣāra-sarṣapaiḥ /
prāpta-kālaṃ vidhātavyaṃ kṣīrājyādyais tu mārdavam // 69 //
4.69av tīkṣṇa-tvaṃ mūtra-bilvāgni- 4.69dv kṣīrājyādyaiś ca mārdavam
4.69dv kṣīrādyaiś caiva mārdavam
4.69dv ghṛta-kṣīrais tu mārdavam
bala-kāla-roga-doṣa-prakṛtīḥ pravibhajya yojito vastiḥ /
svaiḥ svair auṣadha-vargaiḥ svān svān rogān nivartayati // 70 //
4.70bv -prakṛtīḥ pravivīkṣya yojito vastiḥ 4.70dv svān svān doṣān nivartayati
uṣṇārtānāṃ śītāñ chītārtānāṃ tathā sukhoṣṇāṃś ca /
tad-yogyauṣadha-yuktān vastīn saṃtarkya yuñjīta // 71 //
vastīn na bṛṃhaṇīyān dadyād vyādhiṣu viśodhanīyeṣu /
medasvino viśodhyā ye ca narāḥ kuṣṭha-mehārtāḥ // 72 //
4.72bv dadyād vyādhiṣu ca śodhanīyeṣu
na kṣīṇa-kṣata-dur-bala-mūrchita-kṛśa-śuṣka-śuddha-dehānām /
dadyād viśodhanīyān doṣa-nibaddhāyuṣo ye ca // 73 //
Kalpasthāna
a-snigdha-svinna-dehasya guru-koṣṭhasya yojitaḥ /
śīto 'lpa-sneha-lavaṇa-dravya-mātro ghano 'pi vā // 1 //
5.1dv -drava-mātro ghano 'pi vā
vastiḥ saṃkṣobhya taṃ doṣaṃ dur-bala-tvād a-nirharan /
karoty a-yogaṃ tena syād vāta-mūtra-śakṛd-grahaḥ // 2 //
5.2av vastiḥ saṃstabhya taṃ doṣaṃ
nābhi-vasti-rujā dāho hṛl-lepaḥ śvayathur gude /
kaṇḍūr gaṇḍāni vaivarṇyam a-ratir vahni-mārdavam // 3 //
5.3av nābhi-vasti-rujānāho 5.3cv kaṇḍūr gaṇḍāti-vaivarṇyam 5.3cv kaṇḍūr
gaṇḍākṣi-vaivarṇyam
kvātha-dvayaṃ prāg-vihitaṃ madhya-doṣe 'tisāriṇi /
uṣṇasya tasmād ekasya tatra pānaṃ praśasyate // 4 //
5.4dv tatra pānaṃ vidhīyate
phala-vartyas tathā svedāḥ kālaṃ jñātvā virecanam /
bilva-mūla-trivṛd-dāru-yava-kola-kulattha-vān // 5 //
surādi-mūtra-vān vastiḥ sa-prāk-peṣyas tam ānayet /
yukto 'lpa-vīryo doṣāḍhye rūkṣe krūrāśaye 'tha-vā // 6 //
5.6av surādi-māṃs tatra vastiḥ
vastir doṣāvṛto ruddha-mārgo rundhyāt samīraṇam /
sa vi-mārgo 'nilaḥ kuryād ādhmānaṃ marma-pīḍanam // 7 //
vidāhaṃ guda-koṣṭhasya muṣka-vaṅkṣaṇa-vedanām /
ruṇaddhi hṛdayaṃ śūlair itaś cetaś ca dhāvati // 8 //
sv-abhyakta-svinna-gātrasya tatra vartiṃ prayojayet /
bilvādiś ca nirūhaḥ syāt pīlu-sarṣapa-mūtra-vān // 9 //
5.9av abhyakta-svinna-gātrasya 5.9av sv-abhyakta-svinna-gātrāya 5.9av
sv-abhyakta-svinna-dehasya
saralāmaradārubhyāṃ sādhitaṃ cānuvāsanam /
kurvato vega-saṃrodhaṃ pīḍito vāti-mātrayā // 10 //
5.10bv sādhitaṃ vānuvāsanam 5.10dv pīḍitaś cāti-mātrayā
a-snigdha-lavaṇoṣṇo vā vastir alpo 'lpa-bheṣajaḥ /
mṛdur vā mārutenordhvaṃ vikṣipto mukha-nāsikāt // 11 //
nireti mūrchā-hṛl-lāsa-tṛḍ-dāhādīn pravartayan /
mūrchā-vikāraṃ dṛṣṭvāsya siñcec chītāmbunā mukham // 12 //
5.12bv -tṛḍ-dāhādīn prakalpayet 5.12bv -tṛḍ-dāhādīn pravartayet
vyajed ā-klama-nāśāc ca prāṇāyāmaṃ ca kārayet /
pṛṣṭha-pārśvodaraṃ mṛjyāt karair uṣṇair adho-mukham // 13 //
5.13av vījet klama-vināśāc ca 5.13av vījed ā-klama-nāśāc ca 5.13av vījyed
ā-klama-nāśāc ca
5.13cv pṛṣṭha-pārśvodaraṃ mṛdyāt
keśeṣūtkṣipya dhunvīta bhīṣayed vyāla-daṃṣṭribhiḥ /
śastrolkā-rāja-puruṣair vastir eti tathā hy adhaḥ // 14 //
5.14bv bhāyayed vyāla-daṃṣṭribhiḥv 5.14bv bhāpayed vyāla-daṃṣṭribhiḥ
pāṇi-vastrair galāpīḍaṃ kuryān na mriyate tathā /
prāṇodāna-nirodhād dhi su-prasiddha-tarāyanaḥ // 15 //
apānaḥ pavano vastiṃ tam āśv evāpakarṣati /
kuṣṭha-kramuka-kalkaṃ ca pāyayetāmla-saṃyutam // 16 //
5.16bv tathāśv evāpakarṣati 5.16cv kuṣṭha-kramuka-kalkaṃ vā 5.16dv
pāyayed amla-saṃyutam
auṣṇyāt taikṣṇyāt sara-tvāc ca vastiṃ so 'syānulomayet /
go-mūtreṇa trivṛt-pathyā-kalkaṃ vādho-'nulomanam // 17 //
5.17dv -kalkaṃ cādho-'nulomanam
pakvāśaya-sthite svinne nirūho dāśamūlikaḥ /
yava-kola-kulatthaiś ca vidheyo mūtra-sādhitaiḥ // 18 //
5.18dv vidheyo mūtra-sādhitaḥ
vastir go-mūtra-siddhair vā sāmṛtā-vaṃśa-pallavaiḥ /
pūti-karañja-tvak-pattra-śaṭhī-devāhva-rohiṣaiḥ // 19 //
sa-taila-guḍa-sindhūttho virekauṣadha-kalka-vān /
bilvādi-pañca-mūlena siddho vastir uraḥ-sthite // 20 //
śiraḥ-sthe nāvanaṃ dhūmaḥ pracchādyaṃ sarṣapaiḥ śiraḥ /
vastir aty-uṣṇa-tīkṣṇāmla-ghano 'ti-sveditasya vā // 21 //
alpe doṣe mṛdau koṣṭhe prayukto vā punaḥ punaḥ /
ati-yoga-tvam āpanno bhavet kukṣi-rujā-karaḥ // 22 //
virecanāti-yogena sa tulyākṛti-sādhanaḥ /
vastiḥ kṣārāmla-tīkṣṇoṣṇa-lavaṇaḥ paittikasya vā // 23 //
5.23dv -lavaṇaḥ paittikasya ca
gudaṃ dahan likhan kṣiṇvan karoty asya parisravam /
sa vidagdhaṃ sravaty asraṃ varṇaiḥ pittaṃ ca bhūribhiḥ // 24 //
5.24bv karoty asra-parisravam
bahu-śaś cāti-vegena mohaṃ gacchati so '-sakṛt /
rakta-pittātisāra-ghnī kriyā tatra praśasyate // 25 //
5.25av bahu-śaś cāti-yogena 5.25bv mohaṃ gacchati cā-sakṛt 5.25bv mohaṃ
gacchati vā-sakṛt
dāhādiṣu trivṛt-kalkaṃ mṛdvīkā-vāriṇā pibet /
tad dhi pitta-śakṛd-vātān hṛtvā dāhādikāñ jayet // 26 //
5.26dv hatvā dāhādikāñ jayet
viśuddhaś ca pibec chītāṃ yavāgūṃ śarkarā-yutām /
yuñjyād vāti-viriktasya kṣīṇa-viṭkasya bhojanam // 27 //
5.27bv yavāgūṃ śarkarānvitām
māṣa-yūṣeṇa kulmāṣān pānaṃ dadhy atha-vā surām /
siddhir vasty-āpadām evaṃ sneha-vastes tu vakṣyate // 28 //
5.28dv sneha-vastiṣu vakṣyate 5.28dv sneha-kalpas tu vakṣyate
śīto 'lpo vādhike vāte pitte 'ty-uṣṇaḥ kaphe mṛduḥ /
ati-bhukte gurur varcaḥ-saṃcaye 'lpa-balas tathā // 29 //
dattas tair āvṛtaḥ sneho nāyāty abhibhavād api /
stambhoru-sadanādhmāna-jvara-śūlāṅga-mardanaiḥ // 30 //
5.30bv nāyāty abhibhavād adhaḥ
pārśva-rug-veṣṭanair vidyād vāyunā sneham āvṛtam /
snigdhāmla-lavaṇoṣṇais taṃ rāsnā-pītadru-tailikaiḥ // 31 //
sauvīraka-surā-kola-kulattha-yava-sādhitaiḥ /
nirūhair nirharet samyak sa-mūtraiḥ pāñcamūlikaiḥ // 32 //
5.32av sauvīraka-surāṅkolla- 5.32dv sa-mūtraiḥ pāñcamaulikaiḥ
tābhyām eva ca tailābhyāṃ sāyaṃ bhukte 'nuvāsayet /
tṛḍ-dāha-rāga-saṃmoha-vaivarṇya-tamaka-jvaraiḥ // 33 //
5.33av tābhyām eva tu tailābhyāṃ 5.33av tailābhyām eva tābhyāṃ vā
vidyāt pittāvṛtaṃ svādu-tiktais taṃ vastibhir haret /
tandrā-śīta-jvarālasya-prasekā-ruci-gauravaiḥ // 34 //
5.34bv -tiktais taṃ ca vinirharet
saṃmūrchā-glānibhir vidyāc chleṣmaṇā sneham āvṛtam /
kaṣāya-tikta-kaṭukaiḥ surā-mūtropasādhitaiḥ // 35 //
5.35av sa-mūrchā-glānibhir vidyāc 5.35dv surā-mūtraiḥ prasādhitaiḥ 5.35dv
surā-go-mūtra-sādhitaiḥ
phala-taila-yutaiḥ sāmlair vastibhis taṃ vinirharet /
chardi-mūrchā-ruci-glāni-śūla-nidrāṅga-mardanaiḥ // 36 //
5.36dv -śūla-tandrāṅga-mardanaiḥ
āma-liṅgaiḥ sa-dāhais taṃ vidyād aty-aśanāvṛtam /
kaṭūnāṃ lavaṇānāṃ ca kvāthaiś cūrṇaiś ca pācanam // 37 //
5.37bv vidyād āmāvṛtaṃ tu tam
mṛdur virekaḥ sarvaṃ ca tatrāma-vihitaṃ hitam /
viṇ-mūtrānila-saṅgārti-guru-tvādhmāna-hṛd-grahaiḥ // 38 //
snehaṃ viḍ-āvṛtaṃ jñātvā sneha-svedaiḥ sa-vartibhiḥ /
śyāmā-bilvādi-siddhaiś ca nirūhaiḥ sānuvāsanaiḥ // 39 //
nirhared vidhinā samyag udāvarta-hareṇa ca /
a-bhukte śūna-pāyau vā peyā-mātrāśitasya vā // 40 //
5.40bv udāvarta-hareṇa vā 5.40dv peyā-mātrāśitasya ca
gude praṇihitaḥ sneho vegād dhāvaty an-āvṛtaḥ /
ūrdhvaṃ kāyaṃ tataḥ kaṇṭhād ūrdhvebhyaḥ khebhya ety api // 41 //
5.41cv ūrdhva-kāyaṃ tataḥ kaṇṭhād
mūtra-śyāmā-trivṛt-siddho yava-kola-kulattha-vān /
tat-siddha-tailo deyaḥ syān nirūhaḥ sānuvāsanaḥ // 42 //
kaṇṭhād āgacchataḥ stambha-kaṇṭha-graha-virecanaiḥ /
chardi-ghnībhiḥ kriyābhiś ca tasya kuryān nibarhaṇam // 43 //
nā-pakvaṃ praṇayet snehaṃ gudaṃ sa hy upalimpati /
tataḥ kuryāt sa-ruṅ-moha-kaṇḍū-śophān kriyātra ca // 44 //
5.44av nā-pakvaṃ snehayet snehaṃ 5.44cv tataḥ kuryāt sa-tṛṇ-moha- 5.44cv
sa kuryāt sakthi-ruṅ-moha-
tīkṣṇo vastis tathā tailam arka-pattra-rase śṛtam /
an-ucchvāsya tu baddhe vā datte niḥśeṣa eva vā // 45 //
5.45cv an-ucchvāsya nu baddhe vā 5.45cv an-ucchvāsyānubaddhe vā 5.45dv
datte niḥśeṣa eva ca
praviśya kṣubhito vāyuḥ śūla-toda-karo bhavet /
tatrābhyaṅgo gude svedo vāta-ghnāny aśanāni ca // 46 //
5.46dv vāta-ghnāny aśanāny atha
drutaṃ praṇīte niṣkṛṣṭe sahasotkṣipta eva vā /
syāt kaṭī-guda-jaṅghoru-vasti-stambhārti-bhedanam // 47 //
bhojanaṃ tatra vāta-ghnaṃ svedābhyaṅgāḥ sa-vastayaḥ /
pīḍyamāne 'ntarā mukte gude pratihato 'nilaḥ // 48 //
uraḥ-śiro-rujaṃ sādam ūrvoś ca janayed balī /
vastiḥ syāt tatra bilvādi-phala-śyāmādi-mūtra-vān // 49 //
5.49cv vastiḥ syāt tatra bilvādiḥ 5.49dv phala-śyāmādi-mūtra-vān
ati-prapīḍitaḥ koṣṭhe tiṣṭhaty āyāti vā galam /
tatra vastir virekaś ca gala-pīḍādi karma ca // 50 //
5.50bv tiṣṭhann āyāti vā galam
vamanādyair viśuddhaṃ ca kṣāma-deha-balānalam /
yathāṇḍaṃ taruṇaṃ pūrṇaṃ taila-pātraṃ yathā tathā // 51 //
5.51av karmabhir vamanādyaiś ca 5.51av vamanādyair viśuddhaṃ tu
bhiṣak prayatnato rakṣet sarvasmād apacārataḥ /
dadyān madhura-hṛdyāni tato 'mla-lavaṇau rasau // 52 //
5.52bv sarvasmād apavādataḥ
svādu-tiktau tato bhūyaḥ kaṣāya-kaṭukau tataḥ /
anyo-'nya-praty-anīkānāṃ rasānāṃ snigdha-rūkṣayoḥ // 53 //
vyatyāsād upayogena kramāt taṃ prakṛtiṃ nayet /
sarvaṃ-sahaḥ sthira-balo vijñeyaḥ prakṛtiṃ gataḥ // 54 //
Kalpasthāna
dhanve sādhāraṇe deśe same san-mṛttike śucau /
śmaśāna-caityāyatana-śvabhra-valmīka-varjite // 1 //
6.1av dhanva-sādhāraṇe deśe 6.1cv śmaśāna-caityādyatana-
mṛdau pradakṣiṇa-jale kuśa-rohiṣa-saṃstṛte /
a-phāla-kṛṣṭe 'n-ākrānte pādapair bala-vat-taraiḥ // 2 //
6.2bv kuśa-rohiṣa-saṃskṛte
śasyate bheṣajaṃ jātaṃ yuktaṃ varṇa-rasādibhiḥ /
jantv-a-jagdhaṃ davā-dagdham a-vidagdhaṃ ca vaikṛtaiḥ // 3 //
6.3cv jantv-a-juṣṭaṃ davā-dagdham 6.3dv a-vijagdhaṃ ca vaikṛtaiḥ
bhūtaiś chāyātapāmbv-ādyair yathā-kālaṃ ca sevitam /
avagāḍha-mahā-mūlam udīcīṃ diśam āśritam // 4 //
6.4dv udīcīṃ diśam āsthitam
mahendra-rāma-kṛṣṇānāṃ brāhmaṇānāṃ gavām api /
tapasā tejasā vāpi praśāmyadhvaṃ śivāya vai // 4+(1) //
6.4+(1)cv tapasāṃ tejasāṃ vāpi 6.4+(1)
dv praśāmyadhvaṃ śamāya vai
mantreṇānena mati-mān sarvam apy auṣadhaṃ nayet // 4+(2)ab //
atha kalyāṇa-caritaḥ śrāddhaḥ śucir upoṣitaḥ /
gṛhṇīyād auṣadhaṃ su-sthaṃ sthitaṃ kāle ca kalpayet // 5 //
sa-kṣīraṃ tad a-saṃpattāv an-atikrānta-vatsaram /
ṛte guḍa-ghṛta-kṣaudra-dhānya-kṛṣṇā-viḍaṅgataḥ // 6 //
6.6cv ṛte ghṛta-guḍa-kṣaudra-
payo bāṣkayaṇaṃ grāhyaṃ viṇ-mūtraṃ tac ca nī-rujām /
vayo-bala-vatāṃ dhātu-piccha-śṛṅga-khurādikam // 7 //
6.7bv viṇ-mūtraṃ tac ca nī-ruji 6.7bv viṇ-mūtraṃ tac ca nī-rujam 6.7dv
-puccha-śṛṅga-khurādikam
6.7dv -pitta-śṛṅga-khurādikam
kaṣāya-yonayaḥ pañca rasā lavaṇa-varjitāḥ /
rasaḥ kalkaḥ śṛtaḥ śītaḥ phāṇṭaś ceti prakalpanā // 8 //
6.8dv phāṇṭaś ceti prakalpanāḥ
pañca-dhaiva kaṣāyāṇāṃ pūrvaṃ pūrvaṃ balādhikā /
sadyaḥ-samuddhṛtāt kṣuṇṇād yaḥ sravet paṭa-pīḍitāt // 9 //
6.9av pañca caiva kaṣāyāṇāṃ 6.9bv pūrvaṃ pūrvaṃ balādhikāḥ 6.9bv pūrvaṃ
pūrvaṃ balāvahāḥ
6.9cv sadyaḥ-samuddhṛta-kṣuṇṇād 6.9dv yaḥ sravet paṭa-pīḍanāt
sva-rasaḥ sa samuddiṣṭaḥ kalkaḥ piṣṭo dravāplutaḥ /
cūrṇo '-plutaḥ śṛtaḥ kvāthaḥ śīto rātriṃ drave sthitaḥ // 10 //
6.10dv śīto rātrau drave sthitaḥ
sadyo-'bhiṣuta-pūtas tu phāṇṭas tan-māna-kalpane /
yuñjyād vyādhy-ādi-balatas tathā ca vacanaṃ muneḥ // 11 //
6.11av sadyo-'bhikṣuṇṇa-pūtas tu
mātrāyā na vyavasthāsti vyādhiṃ koṣṭhaṃ balaṃ vayaḥ /
ālocya deśa-kālau ca yojyā tad-vac ca kalpanā // 12 //
6.12av mātrāyā nāsty avasthānaṃ 6.12bv doṣam agniṃ balaṃ vayaḥ
madhyaṃ tu mānaṃ nirdiṣṭaṃ sva-rasasya catuḥ-palam /
peṣyasya karṣam āloḍyaṃ tad dravasya pala-traye // 13 //
6.13av madhya-mānaṃ vinirdiṣṭaṃ
kvāthaṃ dravya-pale kuryāt prasthārdhaṃ pāda-śeṣitam /
śītaṃ pale palaiḥ ṣaḍbhiś caturbhis tu tato 'param // 14 //
6.14dv caturbhiś ca tato 'param 6.14dv caturbhis tu tataḥ param
sneha-pāke tv a-mānoktau catur-guṇa-vivardhitam /
kalka-sneha-dravaṃ yojyam adhīte śaunakaḥ punaḥ // 15 //
snehe sidhyati śuddhāmbu-niḥkvātha-sva-rasaiḥ kramāt /
kalkasya yojayed aṃśaṃ caturthaṃ ṣaṣṭham aṣṭamam // 16 //
pṛthak sneha-samaṃ dadyāt pañca-prabhṛti tu dravam /
nāṅgulī-grāhi-tā kalke na snehe 'gnau sa-śabda-tā // 17 //
6.17av dravaṃ tu pañca-prabhṛti 6.17bv pṛthak sneha-samaṃ kṣipet
śuṣka-dravyaṃ yadā na syāt tadā sadyaḥ-samuddhṛtam /
dvi-guṇaṃ tat prayoktavyaṃ kuḍavādi dravaṃ tathā // 17.1+1 //
varṇādi-saṃpac ca yadā tadainaṃ śīghram āharet /
ghṛtasya phenopaśamas tailasya tu tad-udbhavaḥ // 18 //
6.18dc tailasya ca tad-udbhavaḥ
lehasya tantu-mat-tāpsu majjanaṃ saraṇaṃ na ca /
pākas tu tri-vidho mandaś cikkaṇaḥ khara-cikkaṇaḥ // 19 //
6.19bv majjanaṃ śaraṇaṃ na ca
mandaḥ kalka-same kiṭṭe cikkaṇo madanopame /
kiñ-cit sīdati kṛṣṇe ca vartya-māne ca paścimaḥ // 20 //
6.20dv varti-māne ca paścimaḥ 6.20dv vartamāne ca paścimaḥ 6.20dv
vartamāne tu paścimaḥ
dagdho 'ta ūrdhvaṃ niṣkāryaḥ syād āmas tv agni-sāda-kṛt /
mṛdur nasye kharo 'bhyaṅge pāne vastau ca cikkaṇaḥ // 21 //
śāṇaṃ pāṇi-talaṃ muṣṭiṃ kuḍavaṃ prastham āḍhakam /
droṇaṃ vahaṃ ca krama-śo vijānīyāc catur-guṇam // 22 //
dvi-guṇaṃ yojayed ārdraṃ kuḍavādi tathā dravam /
peṣaṇāloḍane vāri sneha-pāke ca nir-drave // 23 //
kalpayet sadṛśān bhāgān pramāṇaṃ yatra noditam /
kalkī-kuryāc ca bhaiṣajyam a-nirūpita-kalpanam // 24 //
aṅgān-uktau tu mūlaṃ syād a-prasiddhau tad eva tu /
dvau śāṇau vaṭakaḥ kolaṃ badaraṃ draṅkṣaṇaś ca tau // 25 //
6.25av a-nirdiṣṭā-prasiddheṣu 6.25bv mūlaṃ grāhyaṃ tvag-ādiṣu 6.25cv
dvau śāṇau vaṭakaḥ kolo
ṣaḍ vaṃśyas tu marīciḥ syāt ṣaṇ marīcyas tu sarṣapaḥ /
taṇḍulaḥ sarṣapās tv aṣṭau dhānya-māṣas tu tau yavaḥ // 25.1+(1) //
6.25.1+(1)dv dhānya-māṣaś ca tau yavaḥ
tāv aṇḍikā caturbhis tair māṣakaḥ śāṇakas tathā // 25.1+(2)ab //
6.25.1+(2)av tāvanto gaditā māṣāḥ 6.25.1+(2)
av tais turyair guñjakā māṣas
6.25.1+(2)bv śāṇo 'yaṃ munibhiḥ smṛtaḥ 6.25.1+(2)
bv turyābhiḥ śāṇakaḥ smṛtaḥ
akṣaṃ picuḥ pāṇi-talaṃ suvarṇaṃ kavaḍa-grahaḥ /
karṣo biḍāla-padakaṃ tindukaḥ pāṇi-mānikā // 26 //
6.26bv suvarṇaṃ kavaḍa-graham 6.26dv tindukaṃ pāṇi-mānikā
śabdānya-tvam a-bhinne 'rthe śuktir aṣṭamikā picū /
palaṃ prakuñco bilvaṃ ca muṣṭir āmraṃ caturthikā // 27 //
6.27av śabdān evam a-bhinne 'rthe 6.27av śabdā hy amī a-bhinne 'rthe
dve pale prasṛtas tau dvāv añjalis tau tu mānikā /
āḍhakaṃ bhājanaṃ kaṃso droṇaḥ kumbho ghaṭo 'rmaṇam // 28 //
6.28av dve pale prasṛtis tau dvāv
tulā pala-śataṃ tāni viṃśatir bhāra ucyate /
himavad-vindhya-śailābhyāṃ prāyo vyāptā vasundharā // 29 //
6.29av tulā pala-śataṃ tāsāṃ
saumyaṃ pathyaṃ ca tatrādyam āgneyaṃ vaindhyam auṣadham // 29ū̆ab //
6.29ū̆av saumyaṃ tatrādyam āgneyaṃ 6.29ū̆bv vaindhyam auṣadham īritam
Uttarasthāna
jāta-mātraṃ viśodhyolbād bālaṃ saindhava-sarpiṣā /
prasūti-kleśitaṃ cānu balā-tailena secayet // 1 //
aśmanor vādanaṃ cāsya karṇa-mūle samācaret /
athāsya dakṣiṇe karṇe mantram uccārayed imam // 2 //
aṅgād aṅgāt saṃbhavasi hṛdayād abhijāyase /
ātmā vai putra-nāmāsi saṃjīva śaradāṃ śatam // 3 //
1.3dv saṃjīva śaradaḥ śatam
śatāyuḥ śata-varṣo 'si dīrgham āyur avāpnuhi /
nakṣatrāṇi diśo rātrir ahaś ca tvābhirakṣatu // 4 //
1.4dv ahaś catvāri rakṣatu
svasthī-bhūtasya nābhiṃ ca sūtreṇa catur-aṅgulāt /
baddhvordhvaṃ vardhayitvā ca grīvāyām avasañjayet // 5 //
1.5cv baddhvordhvaṃ vardhayitvā tu 1.5dv grīvāyām avasajjayet
nābhiṃ ca kuṣṭha-tailena secayet snāpayed anu /
kṣīri-vṛkṣa-kaṣāyeṇa sarva-gandhodakena vā // 6 //
1.6av nābhiṃ tu kuṣṭha-tailena 1.6bv secayet snapayed anu
koṣṇena tapta-rajata-tapanīya-nimajjanaiḥ /
tato dakṣiṇa-tarjanyā tālūnnamyāvaguṇṭhayet // 7 //
śirasi sneha-picunā prāśyaṃ cāsya prayojayet /
hareṇu-mātraṃ medhāyur-balārtham abhimantritam // 8 //
1.8bv prāśaṃ cāsya prayojayet
aindrī-brāhmī-vacā-śaṅkhapuṣpī-kalkaṃ ghṛtaṃ madhu /
cāmīkara-vacā-brāhmī-tāpya-pathyā rajī-kṛtāḥ // 9 //
1.9dv -kuṣṭha-pathyā rajī-kṛtāḥ
lihyān madhu-ghṛtopetā hema-dhātrī-rajo 'tha-vā /
garbhāmbhaḥ saindhava-vatā sarpiṣā vāmayet tataḥ // 10 //
1.10cv garbhāmbhaḥ saindhava-vacā- 1.10dv -sarpiṣā vāmayet tataḥ
prājāpatyena vidhinā jāta-karmāṇi kārayet /
sirāṇāṃ hṛdaya-sthānāṃ vivṛta-tvāt prasūtitaḥ // 11 //
tṛtīye 'hni caturthe vā strīṇāṃ stanyaṃ pravartate /
prathame divase tasmāt tri-kālaṃ madhu-sarpiṣī // 12 //
anantā-miśrite mantra-pāvite prāśayec chiśum /
dvitīye lakṣmaṇā-siddhaṃ tṛtīye ca ghṛtaṃ tataḥ // 13 //
prāṅ-niṣiddha-stanasyāsya tat-pāṇi-tala-saṃmitam /
stanyānu-pānaṃ dvau kālau nava-nītaṃ prayojayet // 14 //
mātur eva pibet stanyaṃ tad dhy alaṃ deha-vṛddhaye /
stanya-dhātryāv ubhe kārye tad-a-saṃpadi vatsale // 15 //
1.15bv tat paraṃ deha-vṛddhaye
a-vyaṅge brahma-cāriṇyau varṇa-prakṛtitaḥ same /
nī-ruje madhya-vayasau jīvad-vatse na lolupe // 16 //
hitāhāra-vihāreṇa yatnād upacarec ca te /
śuk-krodha-laṅghanāyāsāḥ stanya-nāśasya hetavaḥ // 17 //
stanyasya sīdhu-varjyāni madyāny ānūpa-jā rasāḥ /
kṣīraṃ kṣīriṇya oṣadhyaḥ śokādeś ca viparyayaḥ // 18 //
1.18cv kṣīraṃ kṣīriṇy auṣadhayaḥ
viruddhāhāra-bhuktāyāḥ kṣudhitāyā vi-cetasaḥ /
praduṣṭa-dhātor garbhiṇyāḥ stanyaṃ roga-karaṃ śiśoḥ // 19 //
1.19av viruddhāhāra-ceṣṭāyāḥ
stanyā-bhāve payaś chāgaṃ gavyaṃ vā tad-guṇaṃ pibet /
hrasvena pañca-mūlena sthirābhyāṃ vā sitā-yutam // 20 //
1.20cv mūlaiḥ siddhaṃ bṛhaty-ādyaiḥ
ṣaṣṭhīṃ niśāṃ viśeṣeṇa kṛta-rakṣā-bali-kriyāḥ /
jāgṛyur bāndhavās tasya dadhataḥ paramāṃ mudam // 21 //
daśame divase pūrṇe vidhibhiḥ sva-kulocitaiḥ /
kārayet sūtikotthānaṃ nāma bālasya cārcitam // 22 //
1.22bv vidhi-vat sva-kulocitaiḥ
bibhrato 'ṅgair manohvāla-rocanāguru-candanam /
nakṣatra-devatā-yuktaṃ bāndhavaṃ vā samākṣaram // 23 //
tataḥ prakṛti-bhedokta-rūpair āyuḥ-parīkṣaṇam /
prāg-udak-śirasaḥ kuryād bālasya jñāna-vān bhiṣak // 24 //
śuci-dhautopadhānāni nir-valīni mṛdūni ca /
śayyāstaraṇa-vāsāṃsi rakṣo-ghnair dhūpitāni ca // 25 //
kāko viśastaḥ śastaś ca dhūpane trivṛtānvitaḥ /
jīvat-khaḍgādi-śṛṅgotthān sadā bālaḥ śubhān maṇīn // 26 //
1.26av kaṅko viśastaḥ śastaś ca 1.26cv jīvat-khaḍgādi-śṛṅga-sthān
dhārayed auṣadhīḥ śreṣṭhāḥ brāhmy-aindrī-jīvakādikāḥ /
hastābhyāṃ grīvayā mūrdhnā viśeṣāt satataṃ vacām // 27 //
1.27av dhārayec cauṣadhīḥ śreṣṭhā 1.27av dhārayed auṣadhīś ceṣṭā
āyur-medhā-smṛti-svāsthya-karīṃ rakṣo-'bhirakṣiṇīm /
ṣaṭ-saptāṣṭama-māseṣu nī-rujasya śubhe 'hani // 28 //
1.28cv ṣaṭ-saptāṣṭasu māseṣu
karṇau himāgame vidhyed dhātry-aṅka-sthasya sāntvayan /
prāg dakṣiṇaṃ kumārasya bhiṣag vāmaṃ tu yoṣitaḥ // 29 //
dakṣiṇena dadhat sūcīṃ pālīm anyena pāṇinā /
madhyataḥ karṇa-pīṭhasya kiñ-cid gaṇḍāśrayaṃ prati // 30 //
jarāyu-mātra-pracchanne ravi-raśmy-avabhāsite /
ghṛtasya niś-calaṃ samyag alaktaka-rasāṅkite // 31 //
vidhyed daiva-kṛte cchidre sakṛd evarju lāghavāt /
nordhvaṃ na pārśvato nādhaḥ sirās tatra hi saṃśritāḥ // 32 //
kālikā-marmarī-raktās tad-vyadhād rāga-rug-jvarāḥ /
sa-śopha-dāha-saṃrambha-manyā-stambhāpatānakāḥ // 33 //
1.33bv tad-bādhād rāga-rug-jvarāḥ
teṣāṃ yathāmayaṃ kuryād vibhajyāśu cikitsitam /
sthāne vyadhān na rudhiraṃ na rug-rāgādi-saṃbhavaḥ // 34 //
1.34cv sthāna-vyadhān na rudhiraṃ
snehāktaṃ sūcy-anusyūtaṃ sūtraṃ cānu nidhāpayet /
āma-tailena siñcec ca bahalāṃ tad-vad ārayā // 35 //
vidhyet pālīṃ hita-bhujaḥ saṃcāryātha sthavīyasī /
vartis try-ahāt tato rūḍhaṃ vardhayeta śanaiḥ śanaiḥ // 36 //
1.36bv saṃcāryānyā sthavīyasī 1.36cv vartis try-ahāt tato rūḍhāṃ
athainaṃ jāta-daśanaṃ krameṇāpanayet stanāt /
pūrvoktaṃ yojayet kṣīram annaṃ ca laghu bṛṃhaṇam // 37 //
1.37av jāta-dantaṃ śiśuṃ śīte 1.37bv krama-śo 'panayet stanāt
priyāla-majja-madhuka-madhu-lāja-sitopalaiḥ /
apa-stanasya saṃyojyaḥ prīṇano modakaḥ śiśoḥ // 38 //
dīpano bāla-bilvailā-śarkarā-lāja-saktubhiḥ /
saṃgrāhī dhātakī-puṣpa-śarkarā-lāja-tarpaṇaiḥ // 39 //
rogāṃś cāsya jayet saumyair bheṣajair a-viṣādakaiḥ /
anya-trātyayikād vyādher virekaṃ su-tarāṃ tyajet // 40 //
1.40bv bheṣajair a-viṣādikaiḥ 1.40bv bheṣajair a-vipādikaiḥ 1.40bv bheṣajair
a-vipādakaiḥ
trāsayen nā-vidheyaṃ taṃ trastaṃ gṛhṇanti hi grahāḥ /
vastra-vātāt para-sparśāt pālayel laṅghanāc ca tam // 41 //
1.41av trāsayen nā-vidheyaṃ ca 1.41cv vastra-pātāt khara-sparśāt 1.41cv
vastra-pātāt para-sparśāt
1.41dv pālayel laṅghitāc ca tam
brāhmī-siddhārthaka-vacā-śārivā-kuṣṭha-saindhavaiḥ /
sa-kaṇaiḥ sādhitaṃ pītaṃ vāṅ-medhā-smṛti-kṛd ghṛtam // 42 //
āyuṣyaṃ pāpma-rakṣo-ghnaṃ bhūtonmāda-nibarhaṇam /
vacendulekhā-maṇḍūkī-śaṅkhapuṣpī-śatāvarīḥ // 43 //
1.43cv vacendulekhā maṇḍūkī 1.43dv śaṅkhapuṣpī śatāvarī
brahmasomāmṛtā-brāhmīḥ kalkī-kṛtya palāṃśikāḥ /
aṣṭāṅgaṃ vipacet sarpiḥ prasthaṃ kṣīra-catur-guṇam // 44 //
1.44av brahmasomāṃrtā brāhmī 1.44bv kalkī-kṛtya palāṃśikaiḥ 1.44dv
prasthaṃ kṣīraṃ catur-guṇam
tat pītaṃ dhanyam āyuṣyaṃ vāṅ-medhā-smṛti-buddhi-kṛt /
ajā-kṣīrābhayā-vyoṣa-pāṭhogrā-śigru-saindhavaiḥ // 45 //
1.45bv vāṅ-medhā-smṛti-kṛt param 1.45bv vāṅ-medhā-smṛti-vahni-kṛt 1.45dv
-pāṭhogrā-śakra-saindhavaiḥ
siddhaṃ sārasvataṃ sarpir vāṅ-medhā-smṛti-vahni-kṛt /
vacāmṛtā-śaṭhī-pathyā-śaṅkhinī-vella-nāgaraiḥ // 46 //
1.46bv vāṅ-medhā-smṛti-buddhi-kṛt 1.46cv vacāmṛtā-varī-pathyā-
apāmārgeṇa ca ghṛtaṃ sādhitaṃ pūrva-vad guṇaiḥ /
hema śveta-vacā kuṣṭham arkapuṣpī sa-kāñcanā // 47 //
1.47cv hema śveta-vacā kuṣṭhaṃ 1.47dv śaṅkhapuṣpī sa-kāñcanā 1.47dv
śaṅkhapuṣpī sa-rocanā
hema matsyākṣakaḥ śaṅkhaḥ kaiḍaryaḥ kanakaṃ vacā /
catvāra ete pādoktāḥ prāśā madhu-ghṛta-plutāḥ // 48 //
1.48av hema matsyākṣakaḥ phañjī 1.48bv kaiḍaryaṃ kanakaṃ vacā 1.48dv
prāśyā madhu-ghṛta-plutāḥ
varṣaṃ līḍhā vapur-medhā-bala-varṇa-karāḥ śubhāḥ /
vacā-yaṣṭy-āhva-sindhūttha-pathyā-nāgara-dīpyakaiḥ // 49 //
śudhyate vāg ghavir-līḍhaiḥ sa-kuṣṭha-kaṇa-jīrakaiḥ // 49ū̆ab //
1.49ū̆av śudhyate vāg ghṛtālīḍhaiḥ
Uttarasthāna
tri-vidhaḥ kathito bālaḥ kṣīrānnobhaya-vartanaḥ /
svāsthyaṃ tābhyām a-duṣṭābhyāṃ duṣṭābhyāṃ roga-saṃbhavaḥ // 1 //
yad adbhir eka-tāṃ yāti na ca doṣair adhiṣṭhitam /
tad viśuddhaṃ payo vātād duṣṭaṃ tu plavate 'mbhasi // 2 //
2.2dv duṣṭaṃ tu plavate jale
kaṣāyaṃ phenilaṃ rūkṣaṃ varco-mūtra-vibandha-kṛt /
pittād uṣṇāmla-kaṭukaṃ pīta-rājy apsu dāha-kṛt // 3 //
kaphāt sa-lavaṇaṃ sāndraṃ jale majjati picchilam /
saṃsṛṣṭa-liṅgaṃ saṃsargāt tri-liṅgaṃ sāṃnipātikam // 4 //
yathā-sva-liṅgāṃs tad vyādhīn janayaty upayojitam /
śiśos tīkṣṇam abhīkṣṇaṃ ca rodanāl lakṣayed rujam // 5 //
2.5cv śiśos tīkṣṇam a-tīkṣṇaṃ ca
sa yaṃ spṛśed bhṛśaṃ deśaṃ yatra ca sparśanā-kṣamaḥ /
tatra vidyād rujaṃ mūrdhni rujaṃ cākṣi-nimīlanāt // 6 //
2.6av svayaṃ spṛśed bhṛśaṃ deśaṃ 2.6bv yatra ca sparśanā-kṣamam
hṛdi jihvauṣṭha-daśana-śvāsa-muṣṭi-nipīḍanaiḥ /
koṣṭhe vibandha-vamathu-stana-daṃśāntra-kūjanaiḥ // 7 //
2.7bv -śvāsa-muṣṭi-nipīḍitaiḥ 2.7dv -stanya-dveṣāntra-kūjanaiḥ
ādhmāna-pṛṣṭha-namana-jaṭharonnamanair api /
vastau guhye ca viṇ-mūtra-saṅgottrāsa-dig-īkṣaṇaiḥ // 8 //
atha dhātryāḥ kriyāṃ kuryād yathā-doṣaṃ yathāmayam /
tatra vātātmake stanye daśa-mūlaṃ try-ahaṃ pibet // 9 //
atha-vāgni-vacā-pāṭhā-kaṭukā-kuṣṭha-dīpyakam /
sa-bhārgī-dāru-sarala-vṛścikālī-kaṇoṣaṇam // 10 //
tataḥ pibed anya-tamaṃ vāta-vyādhi-haraṃ ghṛtam /
anu cāccha-surām evaṃ snigdhāṃ mṛdu virecayet // 11 //
2.11bv vāta-vyādhi-hitaṃ ghṛtam
vasti-karma tataḥ kuryāt svedādīṃś cānilāpahān /
rāsnājamodā-sarala-devadāru-rajo-'nvitam // 12 //
bālo lihyād ghṛtaṃ tair vā vipakvaṃ sa-sitopalam /
pitta-duṣṭe 'mṛtābhīru-paṭolī-nimba-candanam // 13 //
dhātrī kumāraś ca pibet kvāthayitvā sa-śārivam /
atha-vā tri-phalā-musta-bhūnimba-kaṭu-rohiṇīḥ // 14 //
śārivādiṃ paṭolādiṃ padmakādiṃ tathā gaṇam /
ghṛtāny ebhiś ca siddhāni pitta-ghnaṃ ca virecanam // 15 //
śītāṃś cābhyaṅga-lepādīn yuñjyāc chleṣmātmake punaḥ /
yaṣṭy-āhva-saindhava-yutaṃ kumāraṃ pāyayed ghṛtam // 16 //
sindhūttha-pippalī-mad vā piṣṭaiḥ kṣaudra-yutair atha /
rāṭha-puṣpaiḥ stanau limpec chiśoś ca daśana-cchadau // 17 //
2.17av sindhūttha-pippalī-madya- 2.17av sindhūttha-pippalī-mustā- 2.17av
sindhūttha-pippalī-mūrvā-
2.17bv -piṣṭaiḥ kṣaudra-yutair atha
sukham evaṃ vamed bālaḥ tīkṣṇair dhātrīṃ tu vāmayet /
athācarita-saṃsargī mustādiṃ kvathitaṃ pibet // 18 //
tad-vat tagara-pṛthvīkā-suradāru-kaliṅgakān /
atha-vātiviṣā-musta-ṣaḍgranthā-pañca-kolakam // 19 //
2.19bv -suradāru-kaliṅgakam 2.19dv -ṣaḍgranthā-pañca-kolakān
stanye tri-doṣa-maline dur-gandhy āmaṃ jalopamam /
vibaddham acchaṃ vicchinnaṃ phenilaṃ copaveśyate // 20 //
śakṛn nānā-vyathā-varṇaṃ mūtraṃ pītaṃ sitaṃ ghanam /
jvarā-rocaka-tṛṭ-chardi-śuṣkodgāra-vijṛmbhikāḥ // 21 //
aṅga-bhaṅgo 'ṅga-vikṣepaḥ kūjanaṃ vepathur bhramaḥ /
ghrāṇākṣi-mukha-pākādyā jāyante 'nye 'pi taṃ gadam // 22 //
2.22bv kvaṇanaṃ vepathur bhramaḥ
kṣīrālasakam ity āhur atyayaṃ cāti-dāruṇam /
tatrāśu dhātrīṃ bālaṃ ca vamanenopapādayet // 23 //
vihitāyāṃ ca saṃsargyāṃ vacādiṃ yojayed gaṇam /
niśādiṃ vātha-vā mādrī-pāṭhā-tiktā-ghanāmayān // 24 //
pāṭhā-śuṇṭhy-amṛtā-tikta-tiktā-devāhva-śārivāḥ /
sa-musta-mūrvendrayavāḥ stanya-doṣa-harāḥ param // 25 //
anubandhe yathā-vyādhi pratikurvīta kāla-vit /
dantodbhedaś ca rogāṇāṃ sarveṣām api kāraṇam // 26 //
viśeṣāj jvara-viḍ-bheda-kāsa-cchardi-śiro-rujām /
abhiṣyandasya pothakyā visarpasya ca jāyate // 27 //
pṛṣṭha-bhaṅge biḍālānāṃ barhiṇāṃ ca śikhodbhave /
dantodbhede ca bālānāṃ na hi kiñ-cin na dūyate // 28 //
2.28cv dantodbhave ca bālānāṃ
yathā-doṣaṃ yathā-rogaṃ yathodrekaṃ yathā-bhayam /
vibhajya deśa-kālādīṃs tatra yojyaṃ bhiṣag-jitam // 29 //
2.29bv yathodrekaṃ yathā-balam 2.29bv yathodrekaṃ yathā-vayaḥ 2.29bv
yathodrekaṃ yathāśayam
ta eva doṣā dūṣyāś ca jvarādyā vyādhayaś ca yat /
atas tad eva bhaiṣajyaṃ mātrā tv asya kanīyasī // 30 //
2.30bv jvarādyā vyādhayaś ca te
saukumāryālpa-kāya-tvāt sarvānnān-upasevanāt /
snigdhā eva sadā bālā ghṛta-kṣīra-niṣevaṇāt // 31 //
2.31bv sarvānnān-upasevanaiḥ
sadyas tān vamanaṃ tasmāt pāyayen mati-mān mṛdu /
stanyasya tṛptaṃ vamayet kṣīra-kṣīrānna-sevinam // 32 //
pīta-vantaṃ tanuṃ peyām annādaṃ ghṛta-saṃyutām /
vastiṃ sādhye virekeṇa marśena pratimarśanam // 33 //
yuñjyād virecanādīṃs tu dhātryā eva yathoditān /
mūrvā-vyoṣa-varā-kola-jambū-tvag-dāru-sarṣapāḥ // 34 //
2.34av yuñjyād virecanādīṃś ca 2.34cv mūrvā-vyoṣa-vacā-kola- 2.34cv
mūrvā-vyoṣa-varāṅkolla-
sa-pāṭhā madhunā līḍhāḥ stanya-doṣa-harāḥ param /
danta-pālīṃ sa-madhunā cūrṇena pratisārayet // 35 //
2.35bv stanya-doṣa-nibarhaṇāḥ
pippalyā dhātakī-puṣpa-dhātrī-phala-kṛtena vā /
lāva-tittiri-vallūra-rajaḥ puṣpa-rasa-drutam // 36 //
2.36bv -dhātrī-phala-rasena vā 2.36dv -rajaḥ puṣpa-rasa-plutam 2.36dv -rajaḥ
puṣpa-rasāplutam
drutaṃ karoti bālānāṃ danta-kesara-van mukham /
vacā-dvi-bṛhatī-pāṭhā-kaṭukātiviṣā-ghanaiḥ // 37 //
madhuraiś ca ghṛtaṃ siddhaṃ siddhaṃ daśana-janmani /
rajanī-dāru-sarala-śreyasī-bṛhatī-dvayam // 38 //
2.38cv rajanī-dāru-saralāḥ 2.38dv śreyasī-bṛhatī-dvayam
pṛśniparṇī śatāhvā ca līḍhaṃ mākṣika-sarpiṣā /
grahaṇī-dīpanaṃ śreṣṭhaṃ mārutasyānulomanam // 39 //
atīsāra-jvara-śvāsa-kāmalā-pāṇḍu-kāsa-nut /
bālasya sarva-rogeṣu pūjitaṃ bala-varṇa-dam // 40 //
2.40bv -kāmalā-pāṇḍu-roga-nut
samaṅgā-dhātakī-lodhra-kuṭannaṭa-balā-dvayaiḥ /
mahā-sahā-kṣudra-sahā-mudga-bilva-śalāṭubhiḥ // 41 //
2.41bv -kuṭannaṭa-balāhvayaiḥ 2.41bv -kuṭannaṭa-vaṭāhvayaiḥ
sa-kārpāsī-phalais toye sādhitaiḥ sādhitaṃ ghṛtam /
kṣīra-mastu-yutaṃ hanti śīghraṃ dantodbhavodbhavān // 42 //
vividhān āmayān etad vṛddha-kāśyapa-nirmitam /
dantodbhaveṣu rogeṣu na bālam atiyantrayet // 43 //
2.43cv dantodbhedottha-rogeṣu
svayam apy upaśāmyanti jāta-dantasya yad-gadāḥ /
aty-ahaḥ-svapna-śītāmbu-ślaiṣmika-stanya-sevinaḥ // 44 //
2.44dv -ślaiṣmika-stanya-pāyinaḥ
śiśoḥ kaphena ruddheṣu srotaḥsu rasa-vāhiṣu /
a-rocakaḥ pratiśyāyo jvaraḥ kāsaś ca jāyate // 45 //
kumāraḥ śuṣyati tataḥ snigdha-śukla-mukhekṣaṇaḥ /
saindhava-vyoṣa-śārṅgaṣṭā-pāṭhā-giri-kadambakān // 46 //
2.46dv -pāṭhā-giri-kadambakam
śuṣyato madhu-sarpirbhyām a-rucy-ādiṣu yojayet /
aśoka-rohiṇī-yuktaṃ pañca-kolaṃ ca cūrṇitam // 47 //
badarī-dhātakī-dhātrī-cūrṇaṃ vā sarpiṣā drutam /
sthirā-vacā-dvi-bṛhatī-kākolī-pippalī-nataiḥ // 48 //
2.48bv -cūrṇaṃ vā sarpiṣāplutam
niculotpala-varṣābhū-bhārgī-mustaiś ca kārṣikaiḥ /
siddhaṃ prasthārdham ājyasya srotasāṃ śodhanaṃ param // 49 //
siṃhy-aśvagandhā-surasā-kaṇā-garbhaṃ ca tad-guṇam /
yaṣṭy-āhva-pippalī-lodhra-padmakotpala-candanaiḥ // 50 //
tālīśa-śārivābhyāṃ ca sādhitaṃ śoṣa-jid ghṛtam /
śṛṅgī-madhūlikā-bhārgī-pippalī-devadārubhiḥ // 51 //
aśvagandhā-dvi-kākolī-rāsnarṣabhaka-jīvakaiḥ /
śūrpaparṇī-viḍaṅgaiś ca kalkitaiḥ sādhitaṃ ghṛtam // 52 //
śaśottamāṅga-niryūhe śuṣyataḥ puṣṭi-kṛt param /
vacā-vayaḥsthā-tagara-kāyasthā-corakaiḥ śṛtam // 53 //
basta-mūtra-surābhyāṃ ca tailam abhyañjane hitam /
lākṣā-rasa-samaṃ taila-prasthaṃ mastu catur-guṇam // 54 //
2.54bv tailān mastu catur-guṇam 2.54cv lākṣā-rasa-samaṃ tailaṃ 2.54dv
prasthaṃ mastu catur-guṇam
aśvagandhā-niśā-dāru-kauntī-kuṣṭhābda-candanaiḥ /
sa-mūrvā-rohiṇī-rāsnā-śatāhvā-madhukaiḥ samaiḥ // 55 //
siddhaṃ lākṣādikaṃ nāma tailam abhyañjanād idam /
balyaṃ jvara-kṣayonmāda-śvāsāpasmāra-vāta-nut // 56 //
yakṣa-rākṣasa-bhūta-ghnaṃ garbhiṇīnāṃ ca śasyate /
madhunātiviṣā-śṛṅgī-pippalīr lehayec chiśum // 57 //
ekāṃ vātiviṣāṃ kāsa-jvara-cchardir-upadrutam /
pītaṃ pītaṃ vamati yaḥ stanyaṃ taṃ madhu-sarpiṣā // 58 //
2.58bv -jvara-cchardibhir arditam 2.58cv pītaṃ pītaṃ ca vamati 2.58dv yaḥ
stanyaṃ madhu-sarpiṣā
dvi-vārtākī-phala-rasaṃ pañca-kolaṃ ca lehayet /
pippalī-pañca-lavaṇaṃ kṛmijit-pāribhadrakam // 59 //
2.59cv pippalī-pañca-lavaṇa- 2.59dv -kṛmijit-pāribhadrakam 2.59dv viḍaṅgaṃ
pāribhadrakam
tad-val lihyāt tathā vyoṣaṃ maṣīṃ vā roma-carmaṇām /
lābhataḥ śalyaka-śvāvid-godharkṣa-śikhi-janmanām // 60 //
khadirārjuna-tālīśa-kuṣṭha-candana-je rase /
sa-kṣīraṃ sādhitaṃ sarpir vamathuṃ viniyacchati // 61 //
hanu-mūla-gato vāyur danta-deśāsthi-go-caraḥ /
yadā śiśoḥ prakupito nottiṣṭhanti tadā dvi-jāḥ // 61+(1) //
2.61+(1)av hanu-mūlāśrito vāyur 2.61+(1)
bv danta-deśān viśoṣayet 2.61+(1)bv
danta-deśān viśodhayet
rūkṣāśino vātikasya cālayaty anilaḥ sirāḥ /
hanv-āśrayāḥ prasuptasya dantaiḥ śabdaṃ karoty ataḥ // 61+(2) //
sa-danto jāyate yas tu dantāḥ prāg yasya cottarāḥ /
kurvīta tasminn utpāte śāntiṃ taṃ ca dvi-jātaye // 62 //
2.62dv śāntikaṃ ca dvi-jātaye
dadyāt sa-dakṣiṇaṃ bālaṃ naigameṣaṃ ca pūjayet /
tālu-māṃse kaphaḥ kruddhaḥ kurute tālu-kaṇṭakam // 63 //
2.63bv sainikeśaṃ ca pūjayet
tena tālu-pradeśasya nimna-tā mūrdhni jāyate /
tālu-pātaḥ stana-dveṣaḥ kṛcchrāt pānaṃ śakṛd-dravam // 64 //
tṛḍ-āsya-kaṇḍv-akṣi-rujā grīvā-dur-dhara-tā vamiḥ /
tatrotkṣipya yava-kṣāra-kṣaudrābhyāṃ pratisārayet // 65 //
tālu tad-vat kaṇā-śuṇṭhī-go-śakṛd-rasa-saindhavaiḥ /
śṛṅgavera-niśā-bhṛṅgaṃ kalkitaṃ vaṭa-pallavaiḥ // 66 //
baddhvā go-śakṛtā liptam kukūle svedayet tataḥ /
rasena limpet tālv-āsyaṃ netre ca pariṣecayet // 67 //
harītakī-vacā-kuṣṭha-kalkaṃ mākṣika-saṃyutam /
pītvā kumāraḥ stanyena mucyate tālu-kaṇṭakāt // 68 //
malopalepāt svedād vā gude rakta-kaphodbhavaḥ /
tāmro vraṇo 'ntaḥ kaṇḍū-mān jāyate bhūry-upadravaḥ // 69 //
ke-cit taṃ mātṛkā-doṣaṃ vadanty anye 'hi-pūtanam /
pṛṣṭhārur guda-kuṭṭaṃ ca ke-cic ca tam a-nāmikam // 70 //
2.70av ke-cic ca tam a-nāmakam 2.70bv vadanty anye 'pi pūtanam 2.70bv
vadanty anye tu pūtanam
2.70bc vadanty anye hi pūtanam 2.70cv pṛṣṭhārur guda-kaṇḍūṃ ca 2.70cv
pṛṣṭhārur guda-kiṭṭaṃ ca
2.70cv pṛṣṭhārur guda-kuṣṭhaṃ ca
tatra dhātryāḥ payaḥ śodhyaṃ pitta-śleṣma-harauṣadhaiḥ /
śṛta-śītaṃ ca śītāmbu-yuktam antara-pānakam // 71 //
2.71cv sita-śītaṃ ca śītāmbu-
sa-kṣaudra-tārkṣya-śailena vraṇaṃ tena ca lepayet /
tri-phalā-badarī-plakṣa-tvak-kvātha-pariṣecitam // 72 //
kāsīsa-rocanā-tuttha-manohvāla-rasāñjanaiḥ /
lepayed amla-piṣṭair vā cūrṇitair vāvacūrṇayet // 73 //
su-ślakṣṇair atha-vā yaṣṭī-śaṅkha-sauvīrakāñjanaiḥ /
śārivā-śaṅkhanābhibhyām asanasya tvacātha-vā // 74 //
rāga-kaṇḍūtkaṭe kuryād rakta-srāvaṃ jalaukasā /
sarvaṃ ca pitta-vraṇa-jic chasyate guda-kuṭṭake // 75 //
2.75dv chasyate guda-kiṭṭake
pāṭhā-vella-dvi-rajanī-musta-bhārgī-punarnavaiḥ /
sa-bilva-try-ūṣaṇaiḥ sarpiḥ vṛścikālī-yutaiḥ śṛtam // 76 //
lihāno mātrayā rogair mucyate mṛttikodbhavaiḥ // 77ab //
vyādher yady asya bhaiṣajyaṃ stanas tena pralepitaḥ // 77cd //
sthito muhūrtaṃ dhauto 'nu pītas taṃ taṃ jayed gadam // 77ef //
2.77fv pītas tat taṃ jayed gadam
Uttarasthāna
purā guhasya rakṣārthaṃ nirmitāḥ śūla-pāṇinā /
manuṣya-vigrahāḥ pañca sapta strī-vigrahā grahāḥ // 1 //
skando viśākho meṣākhyaḥ śva-grahaḥ pitṛ-saṃjñitaḥ /
śakuniḥ pūtanā śīta-pūtanā-dṛṣṭi-pūtanā // 2 //
3.2av skando viśākho meṣāsyaḥ
mukha-maṇḍitikā tad-vad revatī śuṣka-revatī /
teṣāṃ grahīṣyatāṃ rūpaṃ pratataṃ rodanaṃ jvaraḥ // 3 //
3.3av mukha-maṇḍanikā tad-vad 3.3av mukha-maṇḍinikā tad-vad
sāmānyaṃ rūpam uttrāsa-jṛmbhā-bhrū-kṣepa-dīna-tāḥ /
phena-srāvordhva-dṛṣṭy-oṣṭha-danta-daṃśa-prajāgarāḥ // 4 //
3.4bv -jṛmbhā-bhrūtkṣepa-dīna-tāḥ
rodanaṃ kūjanaṃ stanya-vidveṣaḥ svara-vaikṛtam /
nakhair a-kasmāt paritaḥ sva-dhātry-aṅga-vilekhanam // 5 //
tatraika-nayana-srāvī śiro vikṣipate muhuḥ /
hataika-pakṣaḥ stabdhāṅgaḥ sa-svedo nata-kandharaḥ // 6 //
3.6bv śiro vikṣepate muhuḥ 3.6bv śiro vikṣipyate muhuḥ
danta-khādī stana-dveṣī trasyan roditi vi-svaram /
vakra-vaktro vaman lālāṃ bhṛśam ūrdhvaṃ nirīkṣate // 7 //
3.7bv trasan roditi vi-svaram 3.7cv vakra-vaktro vamel lālāṃ
vasāsṛg-gandhir udvigno baddha-muṣṭi-śakṛc chiśuḥ /
calitaikākṣi-gaṇḍa-bhrūḥ saṃraktobhaya-locanaḥ // 8 //
skandārtas tena vaikalyaṃ maraṇaṃ vā bhaved dhruvam /
saṃjñā-nāśo muhuḥ keśa-luñcanaṃ kandharā-natiḥ // 9 //
3.9bv maraṇaṃ vā bhaved drutam 3.9cv saṃjñā-nāśo bhavet keśa-
vinamya jṛmbhamāṇasya śakṛn-mūtra-pravartanam /
phenodvamanam ūrdhvekṣā hasta-bhrū-pāda-nartanam // 10 //
stana-sva-jihvā-saṃdaṃśa-saṃrambha-jvara-jāgarāḥ /
pūya-śoṇita-gandhaś ca skandāpasmāra-lakṣaṇam // 11 //
ādhmānaṃ pāṇi-pādasya spandanaṃ phena-nirvamaḥ /
tṛṇ-muṣṭi-bandhātīsāra-svara-dainya-vi-varṇa-tāḥ // 12 //
3.12av ādhmānaṃ pāṇi-pādāsya- 3.12bv -spandanaṃ phena-nirvamaḥ 3.12bv
spandanaṃ phena-nirgamaḥ
3.12bv spandanaṃ hananaṃ bhramaḥ
kūjanaṃ stananaṃ chardiḥ kāsa-hidhmā-prajāgarāḥ /
oṣṭha-daṃśāṅga-saṃkoca-stambha-bastābha-gandha-tāḥ // 13 //
3.13av kūjanaṃ śvasanaṃ chardiḥ 3.13av kūjanaṃ stambhanaṃ chardiḥ 3.13av
kūjanaṃ svananaṃ chardiḥ
ūrdhvaṃ nirīkṣya hasanaṃ madhye vinamanaṃ jvaraḥ /
mūrchaika-netra-śophaś ca naigameṣa-grahākṛtiḥ // 14 //
kampo hṛṣita-roma-tvaṃ svedaś cakṣur-nimīlanam /
bahir-āyāmanaṃ jihvā-daṃśo 'ntaḥ-kaṇṭha-kūjanam // 15 //
3.15av kampo harṣita-roma-tvaṃ
dhāvanaṃ viṭ-sa-gandha-tvaṃ krośanaṃ ca śva-vac chuni /
roma-harṣo muhus trāsaḥ sahasā rodanaṃ jvaraḥ // 16 //
3.16bv krośanaṃ śvāna-vac chuni 3.16cv roma-harṣo muhuḥ śvāsaḥ
kāsātīsāra-vamathu-jṛmbhā-tṛṭ-śava-gandha-tāḥ /
aṅgeṣv ākṣepa-vikṣepa-śoṣa-stambha-vi-varṇa-tāḥ // 17 //
muṣṭi-bandhaḥ srutiś cākṣṇor bālasya syuḥ pitṛ-grahe /
srastāṅga-tvam atīsāro jihvā-tālu-gale vraṇāḥ // 18 //
sphoṭāḥ sa-dāha-ruk-pākāḥ saṃdhiṣu syuḥ punaḥ punaḥ /
niśy ahni pravilīyante pāko vaktre gude 'pi vā // 19 //
bhayaṃ śakuni-gandha-tvaṃ jvaraś ca śakuni-grahe /
pūtanāyāṃ vamiḥ kampas tandrā rātrau prajāgaraḥ // 20 //
hidhmādhmānaṃ śakṛd-bhedaḥ pipāsā mūtra-nigrahaḥ /
srasta-hṛṣṭāṅga-roma-tvaṃ kāka-vat pūti-gandhi-tā // 21 //
śīta-pūtanayā kampo rodanaṃ tiryag-īkṣaṇam /
tṛṣṇāntra-kūjo 'tīsāro vasā-vad visra-gandha-tā // 22 //
pārśvasyaikasya śīta-tvam uṣṇa-tvam aparasya ca /
andha-pūtanayā chardir jvaraḥ kāso 'lpa-nidra-tā // 23 //
3.23dv jvaraḥ kāso 'lpa-vahni-tā
varcaso bheda-vaivarṇya-daurgandhyāny aṅga-śoṣaṇam /
dṛṣṭeḥ sādāti-ruk-kaṇḍū-pothakī-janma-śūna-tāḥ // 24 //
3.24cv dṛṣṭi-prasādo ruk-kaṇḍū- 3.24cv dṛṣṭi-sādo 'kṣi-ruk-kaṇḍū- 3.24cv
dṛṣṭi-sādo 'ti-ruk kaṇḍūḥ
3.24cv dṛṣṭi-sādo 'ti-ruk-kaṇḍū- 3.24cv dṛṣṭeḥ sādo 'kṣi-ruk-kaṇḍū- 3.24dv
pothakī-janma śūna-tā
3.24dv -pothakī-janma śūna-tā 3.24dv -pothakī-janma śūnya-tā
hidhmodvega-stana-dveṣa-vaivarṇya-svara-tīkṣṇa-tāḥ /
vepathur matsya-gandha-tvam atha-vā sāmla-gandha-tā // 25 //
3.25bv -vaivarṇyaṃ svara-tīkṣṇa-tā 3.25cv vamathur matsya-gandha-tvam
mukha-maṇḍitayā pāṇi-pādāsya-ramaṇīya-tā /
sirābhir asitābhābhir ācitodara-tā jvaraḥ // 26 //
3.26av mukha-maṇḍikayā pāṇi- 3.26bv -pādasya ramaṇīya-tā
a-rocako 'ṅga-glapanaṃ go-mūtra-sama-gandha-tā /
revatyāṃ śyāva-nīla-tvaṃ karṇa-nāsākṣi-mardanam // 27 //
3.27cv revatyā śyāva-nīla-tvaṃ
kāsa-hidhmākṣi-vikṣepa-vakra-vaktra-tva-rakta-tāḥ /
basta-gandho jvaraḥ śoṣaḥ purīṣaṃ haritaṃ dravam // 28 //
jāyate śuṣka-revatyāṃ kramāt sarvāṅga-saṃkṣayaḥ /
keśa-śāto 'nna-vidveṣaḥ svara-dainyaṃ vi-varṇa-tā // 29 //
3.29av jāyate śuṣka-revatyā
nānā-varṇa-purīṣa-tvam udare granthayaḥ sirāḥ // 29+1ab //
rodanaṃ gṛdhra-gandha-tvaṃ dīrgha-kālānuvartanam /
udare granthayo vṛttā yasya nānā-vidhaṃ śakṛt // 30 //
jihvāyā nimna-tā madhye śyāvaṃ tālu ca taṃ tyajet /
bhuñjāno 'nnaṃ bahu-vidhaṃ yo bālaḥ parihīyate // 31 //
3.31av jihvāyāṃ nimna-tā madhye
tṛṣṇā-gṛhītaḥ kṣāmākṣo hanti taṃ śuṣka-revatī /
hiṃsā-raty-arcanākāṅkṣā graha-grahaṇa-kāraṇam // 32 //
tatra hiṃsātmake bālo mahān vā sruta-nāsikaḥ /
kṣata-jihvaḥ kvaṇed bāḍham a-sukhī sāśru-locanaḥ // 33 //
3.33cv kṣata-jihvaḥ kvaṇan bāḍham 3.33cv kṣata-jihvaḥ kvaṇed gāḍham
3.33cv kṣata-jihvo vamed bāḍham
3.33dv a-sukhī sāsra-locanaḥ
dur-varṇo hīna-vacanaḥ pūti-gandhiś ca jāyate /
kṣāmo mūtra-purīṣaṃ svaṃ mṛdnāti na jugupsate // 34 //
3.34bv pūti-gandhis tu jāyate 3.34dv gṛhṇāti na jugupsate
hastau codyamya saṃrabdho hanty ātmānaṃ tathā param /
tad-vac ca śastra-kāṣṭhādyair agniṃ vā dīptam āviśet // 35 //
3.35av hastau codyamya saṃkruddho
apsu majjet patet kūpe kuryād anyac ca tad-vidham /
tṛḍ-dāha-mohān pūyasya cchardanaṃ ca pravartayet // 36 //
3.36cv tṛḍ-dāha-mohāḥ pūyasya
raktaṃ ca sarva-mārgebhyo riṣṭotpattiṃ ca taṃ tyajet /
rahaḥ-strī-rati-saṃlāpa-gandha-srag-bhūṣaṇa-priyaḥ // 37 //
3.37bv riṣṭotpattiś ca taṃ tyajet
hṛṣṭaḥ śāntaś ca duḥ-sādhyo rati-kāmena pīḍitaḥ /
dīnaḥ parimṛśan vaktraṃ śuṣkauṣṭha-gala-tālukaḥ // 38 //
3.38cv dīnaḥ parimṛśed vaktraṃ
śaṅkitaṃ vīkṣate rauti dhyāyaty āyāti dīna-tām /
annam annābhilāṣe 'pi dattaṃ nāti bubhukṣate // 39 //
gṛhītaṃ bali-kāmena taṃ vidyāt sukha-sādhanam /
hantu-kāmaṃ jayed dhomaiḥ siddha-mantra-pravartitaiḥ // 40 //
3.40av gṛhītaṃ maha-kāmena
itarau tu yathā-kāmaṃ rati-baly-ādi-dānataḥ /
atha sādhya-grahaṃ bālaṃ vivikte śaraṇe sthitam // 41 //
trir ahnaḥ sikta-saṃmṛṣṭe sadā saṃnihitānale /
vikīrṇa-bhūti-kusuma-pattra-bījānna-sarṣape // 42 //
3.42av trir ahnaṃ sikta-saṃmṛṣṭe 3.42av trir ahnaḥ sikta-saṃsṛṣṭe 3.42av trir
ahni sikta-saṃmṛṣṭe
3.42av trir ahni sikta-saṃsṛṣṭe 3.42cv vikīrṇa-bhūri-kusuma-
rakṣo-ghna-taila-jvalita-pradīpa-hata-pāpmani /
vyavāya-madya-piśita-nivṛtta-paricārake // 43 //
3.43bv -pradīpe hata-pāpmani
purāṇa-sarpiṣābhyaktaṃ pariṣiktaṃ sukhāmbunā /
sādhitena balā-nimba-vaijayantī-nṛpadrumaiḥ // 44 //
pāribhadraka-kaṭvaṅga-jambū-varuṇa-kaṭtṛṇaiḥ /
kapotavaṅkāpāmārga-pāṭalā-madhu-śigrubhiḥ // 45 //
3.45dv -pāṭalī-madhuśigrubhiḥ 3.45dv -mālatī-madhuśigrubhiḥ
kākajaṅghā-mahāśvetā-kapittha-kṣīri-pādapaiḥ /
sa-kadamba-karañjaiś ca dhūpaṃ snātasya cācaret // 46 //
3.46bv -kapittha-kṣīra-pādapaiḥ
dvīpi-vyāghrāhi-siṃharkṣa-carmabhir ghṛta-miśritaiḥ /
pūti-daśāṅga-siddhārtha-vacā-bhallāta-dīpyakaiḥ // 47 //
3.47cv pūti-daśāṅgī-siddhārtha-
sa-kuṣṭhaiḥ sa-ghṛtair dhūpaḥ sarva-graha-vimokṣaṇaḥ /
sarṣapā nimba-pattrāṇi mūlam aśvakhurā vacā // 48 //
3.48av sa-kuṣṭhaiḥ sādhito dhūpaḥ 3.48dv mūtram aśvakhurā vacā 3.48dv
mūlam aśvakhuraṃ vacā
bhūrja-pattraṃ ghṛtaṃ dhūpaḥ sarva-graha-nivāraṇaḥ /
anantāmrāsthi-tagaraṃ maricaṃ madhuro gaṇaḥ // 49 //
3.49bv sarva-graha-nibarhaṇaḥ 3.49cv anantāmrāsthi-tagara- 3.49dv -maricaṃ
madhuro gaṇaḥ
śṛgālavinnā mustā ca kalkitais tair ghṛtaṃ pacet /
daśa-mūla-rasa-kṣīra-yuktaṃ tad graha-jit param // 50 //
rāsnā-dvy-aṃśumatī-vṛddha-pañca-mūla-balā-ghanāt /
kvāthe sarpiḥ pacet piṣṭaiḥ śārivā-vyoṣa-citrakaiḥ // 51 //
3.51av rāsnā-dvy-aṃśumatī-pattra- 3.51av rāsnā-dvy-aṃśumatī-lodhra- 3.51bv
-pañca-mūla-vacā-ghanāt
pāṭhā-viḍaṅga-madhuka-payasyā-hiṅgu-dārubhiḥ /
sa-granthikaiḥ sendrayavaiḥ śiśos tat satataṃ hitam // 52 //
3.52dv śiśos tu satataṃ hitam
sarva-roga-graha-haraṃ dīpanaṃ bala-varṇa-dam /
śārivā-surabhi-brāhmī-śaṅkhinī-kuṣṭha-sarṣapaiḥ // 53 //
3.53bv dīpanaṃ bala-vardhanam 3.53dv -śaṅkhinī-kṛṣṇa-sarṣapaiḥ
vacāśvagandhā-surasa-yuktaiḥ sarpir vipācayet /
tan nāśayed grahān sarvān pānenābhyañjanena ca // 54 //
3.54av vacāśvagandhā-surasā-
go-śṛṅga-carma-vālāhi-nirmokaṃ vṛṣa-daṃśa-viṭ /
nimba-pattrājya-kaṭukā-madanaṃ bṛhatī-dvayam // 55 //
3.55av go-śṛṅga-carma-vālāsthi- 3.55av go-śṛṅga-roma-vālāhi-
kārpāsāsthi-yava-cchāga-roma-devāhva-sarṣapam /
mayūra-pattra-śrīvāsaṃ tuṣa-keśaṃ sa-rāmaṭham // 56 //
3.56av kārpāsāsthi-yava-vacā- 3.56av kārpāsāsthi-vacā-bilva- 3.56av
kārpāsāsthi-vacā-lodhra-
3.56av mayūra-piccha-śrīvāsa- 3.56av mayūra-piccha-śrīvāsaṃ 3.56bv
-lodhra-devāhva-sarṣapam
3.56bv -devāhvaṃ yava-sarṣapam 3.56cv mayūra-pattra-śrīvāsa- 3.56dv
-nara-keśaṃ sa-rāmaṭham
mṛd-bhāṇḍe basta-mūtreṇa bhāvitaṃ ślakṣṇa-cūrṇitam /
dhūpanaṃ ca hitaṃ sarva-bhūteṣu viṣama-jvare // 57 //
3.57cv dhūpanārthaṃ hitaṃ sarva-
ghṛtāni bhūta-vidyāyāṃ vakṣyante yāni tāni ca /
yuñjyāt tathā baliṃ homaṃ snapanaṃ mantra-tantra-vit // 58 //
pūti-karañja-tvak-pattraṃ kṣīribhyo barbarād api /
tumbī-viśālāraluka-śamī-bilva-kapitthataḥ // 59 //
3.59av pūti-karañja-tvak-pattra- 3.59av pūti-karañjāt tvak-pattraṃ 3.59bv
-kṣīribhyo vedarād api
3.59bv -mūlebhyo barbarād api 3.59bv -mūlebhyo vardharād api 3.59dv
-śamī-bilva-kapitthakam
utkvāthya toyaṃ tad rātrau bālānāṃ snapanaṃ śivam /
anubandhān yathā-kṛcchraṃ grahāpāye 'py upadravān // 60 //
3.60dv graha-vyāpady upadravān
bālāmaya-niṣedhokta-bheṣajaiḥ samupācaret // 60ū̆ab //
3.60ū̆bv -bhaiṣajyaiḥ samupācaret
Uttarasthāna
lakṣayej jñāna-vijñāna-vāk-ceṣṭā-bala-pauruṣam /
puruṣe '-pauruṣaṃ yatra tatra bhūta-grahaṃ vadet // 1 //
bhūtasya rūpa-prakṛti-bhāṣā-gaty-ādi-ceṣṭitaiḥ /
yasyānukāraṃ kurute tenāviṣṭaṃ tam ādiśet // 2 //
so 'ṣṭā-daśa-vidho deva-dānavādi-vibhedataḥ /
hetus tad-anuṣaktau tu sadyaḥ pūrva-kṛto 'tha-vā // 3 //
4.3dv sadyaḥ pūrvaṃ kṛto 'tha-vā
prajñāparādhaḥ su-tarāṃ tena kāmādi-janmanā /
lupta-dharma-vratācāraḥ pūjyān apy ativartate // 4 //
4.4dv pūjyānām ativartanaiḥ
taṃ tathā bhinna-maryādaṃ pāpam ātmopaghātinam /
devādayo 'py anughnanti grahāś chidra-prahāriṇaḥ // 5 //
chidraṃ pāpa-kriyārambhaḥ pāko 'n-iṣṭasya karmaṇaḥ /
ekasya śūnye 'vasthānaṃ śmaśānādiṣu vā niśi // 6 //
dig-vāsas-tvaṃ guror nindā rater a-vidhi-sevanam /
a-śucer devatārcādi para-sūtaka-saṃkaraḥ // 7 //
4.7cv a-śucer devatārāddhiḥ 4.7dv para-sūtaka-saṃkarāt
homa-mantra-balījyānāṃ vi-guṇaṃ parikarma ca /
samāsād dina-caryādi-proktācāra-vyatikramaḥ // 8 //
4.8dv -proktānāṃ ca viparyayaḥ
gṛhṇanti śukla-pratipat-trayo-daśyoḥ surā naram /
śukla-trayo-daśī-kṛṣṇa-dvā-daśyor dānavā grahāḥ // 9 //
4.9dv -dvā-daśyor dānava-grahāḥ
gandharvās tu catur-daśyāṃ dvā-daśyāṃ coragāḥ punaḥ /
pañcamyāṃ śukla-saptamy-ekā-daśyos tu dhaneśvarāḥ // 10 //
4.10cv pañcamyāṃ śukla-saptamyām 4.10dv ekā-daśyāṃ dhaneśvarāḥ
śuklāṣṭa-pañcamī-paurṇamāsīṣu brahma-rākṣasāḥ /
kṛṣṇe rakṣaḥ-piśācādyā nava-dvā-daśa-parvasu // 11 //
4.11av śuklāṣṭa-pañcamī-pūrṇa- 4.11bv -māsīṣu brahma-rākṣasāḥ
daśāmāvāsyayor aṣṭa-navamyoḥ pitaro 'pare /
guru-vṛddhādayaḥ prāyaḥ kālaṃ saṃdhyāsu lakṣayet // 12 //
4.12av darśāmāvāsyayor aṣṭa- 4.12av daśāmāvāsyayoḥ ṣaṣṭhī-
phulla-padmopama-mukhaṃ saumya-dṛṣṭim a-kopanam /
alpa-vāk-sveda-viṇ-mūtraṃ bhojanān-abhilāṣiṇam // 13 //
4.13cv sv-alpa-vāk-sveda-viṇ-mūtraṃ
deva-dvi-jāti-paramaṃ śuciṃ saṃskṛta-vādinam /
mīlayantaṃ cirān netre surabhiṃ vara-dāyinam // 14 //
śukla-mālyāmbara-saric-chailocca-bhavana-priyam /
a-nidram a-pradhṛṣyaṃ ca vidyād deva-vaśī-kṛtam // 15 //
4.15av śukla-mālyāmbara-dharaṃ 4.15bv śailocca-bhavana-priyam
jihma-dṛṣṭiṃ dur-ātmānaṃ guru-deva-dvi-ja-dviṣam /
nir-bhayaṃ māninaṃ śūraṃ krodhanaṃ vyavasāyinam // 16 //
4.16cv nir-bhayaṃ māninaṃ krūraṃ
rudraḥ skando viśākho 'ham indro 'ham iti vādinam /
surā-māṃsa-ruciṃ vidyād daitya-graha-gṛhītakam // 17 //
4.17av rudraḥ skandaḥ piśāco 'ham 4.17cv madya-māṃsa-ruciṃ vidyād 4.17dv
daitya-graha-vaśī-kṛtam
sv-ācāraṃ surabhiṃ hṛṣṭaṃ gīta-nartana-kāriṇam /
snānodyāna-ruciṃ rakta-vastra-mālyānulepanam // 18 //
4.18av sv-ācāra-surabhi-śiṣṭa- 4.18av sve-caraṃ surabhiṃ hṛṣṭaṃ 4.18bv
-gīta-nartana-kāriṇam
4.18cv snānodyāna-rataṃ rakta-
śṛṅgāra-līlābhirataṃ gandharvādhyuṣitaṃ vadet /
raktākṣaṃ krodhanaṃ stabdha-dṛṣṭiṃ vakra-gatiṃ calam // 19 //
4.19av śṛṅgāra-mālyābhirataṃ 4.19av śṛṅgāra-līlābhihitaṃ
śvasantam a-niśaṃ jihvā-lolinaṃ sṛkkiṇī-liham /
priya-dugdha-guḍa-snānam adho-vadana-śāyinam // 20 //
uragādhiṣṭhitaṃ vidyāt trasyantaṃ cātapa-trataḥ /
vipluta-trasta-raktākṣaṃ śubha-gandhaṃ su-tejasam // 21 //
priya-nṛtya-kathā-gīta-snāna-mālyānulepanam /
matsya-māṃsa-ruciṃ hṛṣṭaṃ tuṣṭaṃ balinam a-vyatham // 22 //
4.22av priya-narta-kathā-gīta- 4.22cv matsya-māṃsa-ruciṃ hṛṣṭa- 4.22dv
-tuṣṭaṃ balinam a-vyatham
4.22dv tuṣṭaṃ balinam a-vyayam
calitāgra-karaṃ kasmai kiṃ dadāmīti vādinam /
rahasya-bhāṣiṇaṃ vaidya-dvi-jāti-paribhāvinam // 23 //
4.23dv -dvi-jāti-parivādinam
alpa-roṣaṃ druta-gatiṃ vidyād yakṣa-gṛhītakam /
hāsya-nṛtya-priyaṃ raudra-ceṣṭaṃ chidra-prahāriṇam // 24 //
4.24av alpa-roṣaṃ hṛta-gatiṃ 4.24cv hāsya-nṛtta-priyaṃ raudra- 4.24cv
hāsya-nṛtya-karaṃ raudra-
ākrośinaṃ śīghra-gatiṃ deva-dvi-ja-bhiṣag-dviṣam /
ātmānaṃ kāṣṭha-śastrādyair ghnantaṃ bhoḥ-śabda-vādinam // 25 //
4.25dv ghnantaṃ go-śabda-vādinam
śāstra-veda-paṭhaṃ vidyād gṛhītaṃ brahma-rākṣasaiḥ /
sa-krodha-dṛṣṭiṃ bhrū-kuṭīm udvahantaṃ sa-saṃbhramaṃ // 26 //
4.26bv gṛhītaṃ brahma-rākṣasā
praharantaṃ pradhāvantaṃ śabdantaṃ bhairavānanam /
annād vināpi balinaṃ naṣṭa-nidraṃ niśā-caram // 27 //
4.27bv rudantaṃ bhairavānanam
nir-lajjam a-śuciṃ śūraṃ krūraṃ paruṣa-bhāṣiṇam /
roṣaṇaṃ rakta-mālya-strī-rakta-madyāmiṣa-priyam // 28 //
4.28dv -megha-madyāmiṣa-priyam
dṛṣṭvā ca raktaṃ māṃsaṃ vālihānaṃ daśana-cchadau /
hasantam anna-kāle ca rākṣasādhiṣṭhitaṃ vadet // 29 //
4.29av dṛṣṭvā ca rakta-māṃsāni 4.29bv lihānaṃ daśana-cchadau
a-svastha-cittaṃ naika-tra tiṣṭhantaṃ paridhāvinam /
ucchiṣṭa-nṛtya-gandharva-hāsa-madyāmiṣa-priyam // 30 //
nirbhartsanād dīna-mukhaṃ rudantam a-nimittataḥ /
nakhair likhantam ātmānaṃ rūkṣa-dhvasta-vapuḥ-svaram // 31 //
āvedayantam duḥkhādi saṃbaddhā-baddha-bhāṣiṇam /
naṣṭa-smṛtiṃ śūnya-ratiṃ lolaṃ nagnaṃ malīmasam // 32 //
4.32av āvedayantam duḥkhāni
rathyā-caila-parīdhānaṃ tṛṇa-mālā-vibhūṣaṇam /
ārohantaṃ ca kāṣṭhāśvaṃ tathā saṃkara-kūṭakam // 33 //
4.33cv ārohantaṃ ca kāṣṭhāśma- 4.33dv -rāśiṃ saṃkara-kūṭakam 4.33dv tathā
saṃkāra-kūṭakam
bahv-āśinaṃ piśācena vijānīyād adhiṣṭhitam /
pretākṛti-kriyā-gandhaṃ bhītam āhāra-vidviṣam // 34 //
4.34dv bhīrum āhāra-vidviṣam
tṛṇa-cchidaṃ ca pretena gṛhītaṃ naram ādiśet /
bahu-pralāpaṃ kṛṣṇāsyaṃ pravilambita-yāyinam // 35 //
śūna-pralamba-vṛṣaṇaṃ kūṣmāṇḍādhiṣṭhitaṃ vadet /
gṛhītvā kāṣṭha-loṣṭādi bhramantaṃ cīra-vāsasam // 36 //
4.36cv gṛhītvā kāṣṭha-lohādi
nagnaṃ dhāvantam uttrasta-dṛṣṭiṃ tṛṇa-vibhūṣaṇam /
śmaśāna-śūnyāyatana-rathyaika-druma-sevinam // 37 //
tilānna-madya-māṃseṣu satataṃ sakta-locanaṃ /
niṣādādhiṣṭhitaṃ vidyād vadantaṃ paruṣāṇi ca // 38 //
4.38bv saṃsaktaṃ rakta-locanam 4.38bv satataṃ rakta-locanam 4.38bv
sa-raktaṃ rakta-locanam
4.38cv karkoṭādhiṣṭhitaṃ vindyād
yācantam udakaṃ cānnaṃ trasta-lohita-locanam /
ugra-vākyaṃ ca jānīyān naram aukiraṇārditam // 39 //
4.39av dhāvantam udakaṃ nānnaṃ 4.39av yācantam udakaṃ nānnaṃ 4.39av
yācantam udakānnaṃ ca
4.39bv rakta-vitrasta-locanam 4.39dv naram autkiraṇārditam 4.39dv naraṃ
maukiraṇārditam
4.39dv naram uttaruṇārditam
gandha-mālya-ratiṃ satya-vādinaṃ parivepinam /
bahu-nidraṃ ca jānīyād vetālena vaśī-kṛtam // 40 //
4.40av gandha-mālya-rataṃ satya- 4.40av gandha-mālya-ruciṃ satya- 4.40bv
-vādinaṃ parivedinam
4.40bv -vādinaṃ paridevinam 4.40dv vaitālena vaśī-kṛtam
a-prasanna-dṛśaṃ dīna-vadanaṃ śuṣka-tālukam /
calan-nayana-pakṣmāṇaṃ nidrāluṃ manda-pāvakam // 41 //
apasavya-parīdhānaṃ tila-māṃsa-guḍa-priyam /
skhalad-vācaṃ ca jānīyāt pitṛ-graha-vaśī-kṛtam // 42 //
4.42cv skhalad-vācaṃ vijānīyāt
guru-vṛddharṣi-siddhābhiśāpa-cintānurūpataḥ /
vyāhārāhāra-ceṣṭābhir yathā-svaṃ tad-grahaṃ vadet // 43 //
4.43av guru-vṛddharṣi-siddhānāṃ 4.43bv śāpa-cintānurūpataḥ 4.43bv
ṃśāpa-cittānurūpataḥ
4.43bv śāpa-cittānurūpataḥ 4.43cv vihārāhāra-ceṣṭābhir 4.43dv yathā-svaṃ
taṃ grahaṃ vadet
kumāra-vṛndānugataṃ nagnam uddhata-mūrdha-jam /
a-svastha-manasaṃ dairghya-kālikaṃ sa-grahaṃ tyajet // 44 //
Uttarasthāna
bhūtaṃ jayed a-hiṃsecchaṃ japa-homa-bali-vrataiḥ /
tapaḥ-śīla-samādhāna-dāna-jñāna-dayādibhiḥ // 1 //
5.1av bhūtaṃ jayed a-hiṃsotthaṃ 5.1cv tapaḥ-śīla-samādhyāna-
hiṅgu-vyoṣāla-nepālī-laśunārka-jaṭā-jaṭāḥ /
ajalomī sa-golomī bhūtakeśī vacā latā // 2 //
5.2bv -laśunārka-jaṭāmayāḥ 5.2dv bhūtakeśī-vacā-latāḥ 5.2dv bhūtakeśī vacā balā
kukkuṭī sarpagandhākhyā tilāḥ kāṇa-vikāṇike /
vajraproktā vayaḥsthā ca śṛṅgī mohanavally api // 3 //
5.3bv tilāḥ kāla-vikāṇike 5.3bv tilāḥ kāṇa-viṣāṇike 5.3bv tathā
kāṇa-vikāṇike
5.3cv vajraproktā vayaḥsthā vā
sroto-jāñjana-rakṣoghnaṃ rakṣo-ghnaṃ cānyad auṣadham /
kharāśva-śvāvid-uṣṭrarkṣa-godhā-nakula-śalyakāt // 4 //
5.4dv -godhā-nakula-matsyakāt
dvīpi-mārjāra-go-siṃha-vyāghra-sāmudra-sat-tvataḥ /
carma-pitta-dvi-ja-nakhā varge 'smin sādhayed ghṛtam // 5 //
purāṇam atha-vā tailaṃ navaṃ tat pāna-nasyayoḥ /
abhyaṅge ca prayoktavyam eṣāṃ cūrṇaṃ ca dhūpane // 6 //
ebhiś ca guṭikāṃ yuñjyād añjane sāvapīḍane /
pralepe kalkam eteṣāṃ kvāthaṃ ca pariṣecane // 7 //
5.7bv añjane sāvapīḍake
prayogo 'yaṃ grahonmādān sāpasmārāñ chamaṃ nayet /
gajāhvā-pippalī-mūla-vyoṣāmalaka-sarṣapān // 8 //
godhā-nakula-mārjāra-jhaṣa-pitta-prapeṣitān /
nāvanābhyaṅga-sekeṣu vidadhīta grahāpahān // 9 //
5.9bv -śaśa-pitta-prapeṣitān 5.9bv -ṛkṣa-pitta-prapeṣitān
siddhārthaka-vacā-hiṅgu-priyaṅgu-rajanī-dvayam /
mañjiṣṭhā śveta-kaṭabhī varā śvetādrikarṇikā // 10 //
5.10cv mañjiṣṭhā-śveta-kaṭabhī- 5.10dv -varā-śvetādrikarṇikāḥ
nimbasya pattraṃ bījaṃ tu naktamāla-śirīṣayoḥ /
surāhvaṃ try-ūṣaṇaṃ sarpir go-mūtre taiś catur-guṇe // 11 //
5.11dv go-mūtre ca catur-guṇe
siddhaṃ siddhārthakaṃ nāma pāne nasye ca yojitam /
grahān sarvān nihanty āśu viśeṣād āsurān grahān // 12 //
kṛtyā-lakṣmī-viṣonmāda-jvarāpasmāra-pāpma ca /
ebhir evauṣadhair basta-vāriṇā kalpito '-gadaḥ // 13 //
5.13bv -jvarāpasmāra-pāpma-nut
pāna-nasyāñjanālepa-snānodgharṣaṇa-yojitaḥ /
guṇaiḥ pūrva-vad uddiṣṭo rāja-dvāre ca siddhi-kṛt // 14 //
5.14cv sa guṇaiḥ pūrva-vad diṣṭo
siddhārthaka-vyoṣa-vacāśvagandhā niśā-dvayaṃ hiṅgu-palāṇḍu-kandaḥ /
bījaṃ karañjāt kusumaṃ śirīṣāt phalaṃ ca valkaṃ ca kapittha-vṛkṣāt // 15 //
5.15bv niśā-dvayaṃ hiṅgu-palāṇḍu-kandam 5.15dv phalaṃ ca kalkaś ca
kapittha-vṛkṣāt
5.15dv phalaṃ ca puṣpaṃ ca kapittha-vṛkṣāt 5.15dv phalaṃ ca valkaś ca
kapittha-vṛkṣāt
sa-māṇimanthaṃ sa-nataṃ sa-kuṣṭhaṃ śyoṇāka-mūlaṃ kiṇihī sitā ca /
bastasya mūtreṇa su-bhāvitaṃ tat pittena gavyena guḍān vidadhyāt // 16 //
duṣṭa-vraṇonmāda-tamo-niśāndhān udbandhakān vāri-nimagna-dehān /
digdhāhatān darpita-sarpa-daṣṭāṃs te sādhayanty añjana-nasya-lepaiḥ // 17 //
5.17av duṣṭa-vraṇonmāda-tamo-niśāndhyam 5.17bv udbaddhakān
vāri-nimagna-dehān
5.17dv tān sādhayanty añjana-nasya-lepaiḥ 5.17dv te sādhayanty
añjana-pāna-lepaiḥ
kārpāsāsthi-mayūra-pattra-bṛhatī-nirmālya-piṇḍītaka- // 18a //
5.18av kārpāsāsthi-mayūra-piccha-bṛhatī-nirmālya-piṇḍītaka-
-tvaṅ-māṃsī-vṛṣa-daṃśa-viṭ-tuṣa-vacā-keśāhi-nirmokakaiḥ // 18b //
5.18bv -tvag-vāṃśī-vṛṣa-daṃśa-viṭ-tuṣa-vacā-keśāhi-nirmocanaiḥ
5.18bv -tvag-vāṃśī-vṛṣa-daṃśa-viṇ-nakha-vacā-keśāhi-nirmocanaiḥ
5.18bv -tvaṅ-māṃsī-vṛṣa-daṃśa-viṭ-tuṣa-vacā-keśāhi-nirmocanaiḥ
nāgendra-dvi-ja-śṛṅga-hiṅgu-maricais tulyaiḥ kṛtaṃ dhūpanaṃ // 18c //
skandonmāda-piśāca-rākṣasa-surāveśa-jvara-ghnaṃ param // 18d //
5.18dv skandonmāda-piśāca-rākṣasa-surāveśa-graha-ghnaṃ param
tri-kaṭuka-dala-kuṅkuma-granthika-kṣāra-siṃhī-niśā-dāru-siddhārtha-yugmāmbu-śakrāhv
ayaiḥ // 19a //
sita-laśuna-phala-trayośīra-tiktā-vacā-tuttha-yaṣṭī-balā-lohitailā-śilā-padmakaiḥ // 19b //
dadhi-tagara-madhūka-sāra-priyāhvā-viṣākhyā-viṣā-tārkṣya-śailaiḥ sa-cavyāmayaiḥ
kalkitaiḥ // 19c //
ghṛtam a-navam a-śeṣa-mūtrāṃśa-siddhaṃ mataṃ bhūta-rāvāhvayaṃ pānatas tad
graha-ghnaṃ param // 19d //
nata-madhuka-karañja-lākṣā-paṭolī-samaṅgā-vacā-pāṭalī-hiṅgu-siddhārtha-siṃhī-niśā-yug
-latā-rohiṇī- // 20a //
nata-madhuka-karañja-lākṣā-paṭolī-samaṅgā-vacā-pāṭalā-hiṅgu-siddhārtha-siṃhī-niśā-yug
-latā-rohiṇī-
-badara-kaṭu-phala-trikā-kāṇḍa-dāru-kṛmighnājagandhāmarāṅkolla-kośātakī-śigru-nimbā
mbu dendrāhvayaiḥ // 20b //
-badara-kaṭu-phala-trikā-kāṇḍa-dāru-kṛmighnājagandhā-surāṅkolla-kośātakī-śigru-nimbā
mbudendrāhvayaiḥ
-madana-kaṭu-phala-trikā-kāṇḍa-dāru-kṛmighnājagandhāmarāṅkolla-kośātakī-śigru-nimbā
mbudendrāhvayaiḥ
madana-kaṭu-phala-trikā-kāṇḍa-dāru-kṛmighnājagandhā-surāṅkolla-kośātakī-śigru-nimbā
mbudendrāhvayaiḥ
-madana-kaṭu-phala-trikā-kāṇḍa-dāru-kṛmighnājagandhāmṛtā-kola-kośātakī-śigru-nimbā
mbudendrāhvayaiḥ
gada-śukataru-puṣpa-bījogra-yaṣṭy-adrikarṇī-nikumbhāgni-bilvaiḥ samaiḥ kalkitair
mūtra-vargeṇa siddhaṃ ghṛtaṃ // 20c //
vidhi-vinihitam āśu sarvaiḥ kramair yojitaṃ hanti sarva-grahonmāda-kuṣṭha-jvarāṃs
tan mahā-bhūta- rāvaṃ smṛtam // 20d //
5.20dv vidhi-van nihitam āśu sarvaiḥ kramair yojitaṃ hanti
sarva-grahonmāda-kuṣṭha-jvarāṃs tan mahā-bhūta- rāvaṃ smṛtam
5.20dv cira-vinihitam āśu sarvaiḥ kramair yojitaṃ hanti
sarva-grahonmāda-kuṣṭha-jvarāṃs tan mahā-bhūta-rāvaṃ smṛtam
grahā gṛhṇanti ye yeṣu teṣāṃ teṣu viśeṣataḥ /
dineṣu bali-homādīn prayuñjīta cikitsakaḥ // 21 //
snāna-vastra-vasā-māṃsa-madya-kṣīra-guḍādi ca /
rocate yad yadā yebhyas tat teṣām āharet tadā // 22 //
5.22av snānaṃ vastraṃ vasā māṃsaṃ 5.22bv madyaṃ kṣīra-guḍāni vā
ratnāni gandha-mālyāni bījāni madhu-sarpiṣī /
bhakṣyāś ca sarve sarveṣāṃ sāmānyo vidhir ity ayam // 23 //
5.23av raktāni gandha-mālyāni 5.23cv bhakṣāś ca sarve sarveṣāṃ
surarṣi-guru-vṛddhebhyaḥ siddhebhyaś ca surālaye /
diśy uttarasyāṃ tatrāpi devāyopahared balim // 24 //
paścimāyāṃ yathā-kālaṃ daitya-bhūtāya catvare /
gandharvāya gavāṃ mārge sa-vastrābharaṇaṃ balim // 25 //
pitṛ-nāga-grahe nadyāṃ nāgebhyaḥ pūrva-dakṣiṇe /
yakṣāya yakṣāyatane saritor vā samāgame // 26 //
5.26av pitṛ-nāma-grahe nadyāṃ
catuṣ-pathe rākṣasāya bhīmeṣu gahaneṣu ca /
rakṣasāṃ dakṣiṇasyāṃ tu pūrvasyāṃ brahma-rakṣasām // 27 //
5.27bv bhīmeṣu gahaneṣu vā
śūnyālaye piśācāya paścimāṃ diśam āsthite /
śuci-śuklāni mālyāni gandhāḥ kṣaireyam odanam // 28 //
5.28bv paścimāṃ diśam āśrite 5.28bv paścimāyāṃ diśi sthite
dadhi cchattraṃ ca dhavalaṃ devānāṃ balir iṣyate /
hiṅgu-sarṣapa-ṣaḍgranthā-vyoṣair ardha-palonmitaiḥ // 29 //
catur-guṇe gavāṃ mūtre ghṛta-prasthaṃ vipācayet /
tat-pāna-nāvanābhyaṅgair deva-graha-vimokṣaṇam // 30 //
nasyāñjanaṃ vacā-hiṅgu-laśunaṃ basta-vāriṇā /
daitye balir bahu-phalaḥ sośīra-kamalotpalaḥ // 31 //
5.31av nasyāñjane vacā-hiṅgu-
nāgānāṃ sumano-lāja-guḍāpūpa-guḍaudanaiḥ /
paramānna-madhu-kṣīra-kṛṣṇa-mṛn-nāgakesaraiḥ // 32 //
vacā-padma-purośīra-raktotpala-dalair baliḥ /
śvetapattraṃ ca lodhraṃ ca tagaraṃ nāga-sarṣapāḥ // 33 //
5.33av vacā-pāṭhā-purośīra-
śītena vāriṇā piṣṭaṃ nāvanāñjanayor hitam /
yakṣāṇāṃ kṣīra-dadhy-ājya-miśrakaudana-guggulu // 34 //
devadārūtpalaṃ padmaṃ uśīraṃ vastra-kāñcanam /
hiraṇyaṃ ca balir yojyo mūtrājya-kṣīram ekataḥ // 35 //
5.35bv uśīraṃ vastra-candanam 5.35bv uśīraṃ vastra-kambalam
siddhaṃ samonmitaṃ pāna-nāvanābhyañjane hitam /
harītakī haridre dve laśuno maricaṃ vacā // 36 //
5.36av siddhaṃ palonmitaṃ pāna-
nimba-pattraṃ ca bastāmbu-kalkitaṃ nāvanāñjanam /
brahma-rakṣo-baliḥ siddhaṃ yavānāṃ pūrṇam āḍhakam // 37 //
5.37dv yavānāṃ cūrṇam āḍhakam
toyasya kumbhaḥ palalaṃ chattraṃ vastram vilepanam /
gāyatrī-viṃśati-pala-kvāthe 'rdha-palikaiḥ pacet // 38 //
5.38av toya-kumbhaṃ ca palalaṃ
try-ūṣaṇa-tri-phalā-hiṅgu-ṣaḍgranthā-miśi-sarṣapaiḥ /
sa-nimba-pattra-laśunaiḥ kuḍavān sapta sarpiṣaḥ // 39 //
go-mūtre tri-guṇe pāna-nasyābhyaṅgeṣu tad dhitam /
rakṣasāṃ palalaṃ śuklaṃ kusumaṃ miśrakaudanam // 40 //
5.40av go-mūtre tri-guṇe siddhaṃ 5.40bv pānābhyaṅgeṣu tad dhitam 5.40dv
kusumaṃ miśrakaudanaḥ
baliḥ pakvāma-māṃsāni niṣpāvā rudhirokṣitāḥ /
naktamāla-śirīṣa-tvaṅ-mūla-puṣpa-phalāni ca // 41 //
5.41dv -mūlaṃ puṣpaṃ phalāni ca 5.41dv -mūle puṣpaṃ phalāni ca
tad-vac ca kṛṣṇa-pāṭalyā bilva-mūlaṃ kaṭu-trikam /
hiṅgv-indrayava-siddhārtha-laśunāmalakī-phalam // 42 //
nāvanāñjanayor yojyo basta-mūtra-yuto '-gadaḥ /
ebhir eva ghṛtaṃ siddhaṃ gavāṃ mūtre catur-guṇe // 43 //
5.43bv basta-mūtra-hṛto '-gadaḥ 5.43bv basta-mūtra-druto '-gadaḥ
rakṣo-grahān vārayate pānābhyañjana-nāvanaiḥ /
piśācānāṃ baliḥ sīdhuḥ piṇyākaḥ palalaṃ dadhi // 44 //
mūlakaṃ lavaṇaṃ sarpiḥ sa-bhūtaudana-yāvakam /
haridrā-dvaya-mañjiṣṭhā-miśi-saindhava-nāgaram // 45 //
5.45bv prabhūtaudana-yāvakam 5.45bv prāg-bhūtaudana-yāvakam 5.45dv
-miśi-saindhava-nāgaraiḥ
hiṅgu-priyaṅgu-tri-kaṭu-laśuna-tri-phalā vacā /
pāṭalī-śveta-kaṭabhī-śirīṣa-kusumair ghṛtam // 46 //
5.46bv -laśuna-tri-phalā-vacāḥ 5.46cv paṭolī-śveta-kaṭabhī- 5.46cv
pāṭalā-śveta-kaṭabhī-
go-mūtra-pādikaṃ siddhaṃ pānābhyañjanayor hitam /
bastāmbu-piṣṭais tair eva yojyam añjana-nāvanam // 47 //
devarṣi-pitṛ-gandharve tīkṣṇaṃ nasyādi varjayet /
sarpiḥ-pānādi mṛdv asmin bhaiṣajyam avacārayet // 48 //
ṛte piśācāt sarveṣu pratikūlaṃ ca nācaret /
sa-vaidyam āturaṃ ghnanti kruddhās te hi mahaujasaḥ // 49 //
īśvaraṃ dvā-daśa-bhujaṃ nātham āryāvalokitam /
sarva-vyādhi-cikitsāṃ ca japan sarva-grahān jayet // 50 //
5.50cv sarva-vyādhi-cikitsantaṃ 5.50cv sarva-vyādhi-cikitsaṃ ca 5.50cv
sarva-vyādhi-cikitsitaṃ
tathonmādān apasmārān anyaṃ vā citta-viplavam /
mahā-vidyāṃ ca māyūrīṃ śuciṃ taṃ śrāvayet sadā // 51 //
5.51bv anyān vā citta-vibhramān 5.51dv śucis taṃ śrāvayet sadā
bhūteśaṃ pūjayet sthāṇuṃ pramathākhyāṃś ca tad-gaṇān /
japan siddhāṃś ca tan-mantrān grahān sarvān apohati // 52 //
yac cān-antarayoḥ kiñ-cid vakṣyate 'dhyāyayor hitam /
yac coktam iha tat sarvaṃ prayuñjīta paras-param // 53 //
5.53cv yathoktam iha tat sarvaṃ
Uttarasthāna
unmādāḥ ṣaṭ pṛthag-doṣa-nicayādhi-viṣodbhavāḥ /
unmādo nāma manaso doṣair unmārga-gair madaḥ // 1 //
śārīra-mānasair duṣṭair a-hitād anna-pānataḥ /
vikṛtā-sātmya-sa-malād viṣamād upayogataḥ // 2 //
6.2av śārīra-mānasair doṣair 6.2cv vikṛtā-sātmya-sa-mala- 6.2dv -viṣamād
upayogataḥ
viṣaṇṇasyālpa-sat-tvasya vyādhi-vega-samudgamāt /
kṣīṇasya ceṣṭā-vaiṣamyāt pūjya-pūjā-vyatikramāt // 3 //
6.3bv vyādhi-vega-samudbhavāt 6.3bv vyādhi-vega-samudbhramāt
ādhibhir citta-vibhraṃśād viṣeṇopaviṣeṇa ca /
ebhir hi hīna-sat-tvasya hṛdi doṣāḥ pradūṣitāḥ // 4 //
6.4bv viṣeṇopaviṣeṇa vā 6.4cv ebhir vihīna-sat-tvasya
dhiyo vidhāya kāluṣyaṃ hṛtvā mārgān mano-vahān /
unmādaṃ kurvate tena dhī-vijñāna-smṛti-bhramāt // 5 //
deho duḥkha-sukha-bhraṣṭo bhraṣṭa-sārathi-vad rathaḥ /
bhramaty a-cintitārambhas tatra vātāt kṛśāṅga-tā // 6 //
6.6av dehī duḥkha-sukha-bhraṣṭo
a-sthāne rodanākrośa-hasita-smita-nartanam /
gīta-vāditra-vāg-aṅga-vikṣepāsphoṭanāni ca // 7 //
a-sāmnā veṇu-vīṇādi-śabdānukaraṇaṃ muhuḥ /
āsyāt phenāgamo 'jasram aṭanaṃ bahu-bhāṣi-tā // 8 //
6.8av abhīkṣṇaṃ veṇu-vīṇādi- 6.8av āsyena veṇu-vīṇādi- 6.8bv
-śabdādi-karaṇaṃ muhuḥ
6.8dv aṭanaṃ bahu-bhāṣitam
alaṅkāro 'n-alaṅkārair a-yānair gamanodyamaḥ /
gṛddhir abhyavahāryeṣu tal-lābhe cāvamāna-tā // 9 //
6.9dv tal-lābhe vāvamāna-tā 6.9dv tal-lābheṣv avamāna-tā
utpiṇḍitāruṇākṣi-tvaṃ jīrṇe cānne gadodbhavaḥ /
pittāt saṃtarjanaṃ krodho muṣṭi-loṣṭādy-abhidravaḥ // 10 //
6.10av utpīḍitāruṇākṣi-tvaṃ
śīta-cchāyodakākāṅkṣā nagna-tvaṃ pīta-varṇa-tā /
a-satya-jvalana-jvālā-tārakā-dīpa-darśanam // 11 //
6.11bv netra-tvak-pīta-varṇa-tā 6.11cv a-sati jvalane jvālā- 6.11cv
a-satya-jvalanolkādi-
kaphād a-rocakaś chardir alpehāhāra-vākya-tā /
strī-kāma-tā rahaḥ-prītir lālā-siṅghāṇaka-srutiḥ // 12 //
baibhatsyaṃ śauca-vidveṣo nidrā śvayathur ānane /
unmādo bala-vān rātrau bhukta-mātre ca jāyate // 13 //
sarvāyatana-saṃsthāna-saṃnipāte tad-ātmakam /
unmādaṃ dāruṇaṃ vidyāt taṃ bhiṣak parivarjayet // 14 //
6.14bv -saṃnipātāt tad-ātmakam
dhana-kāntādi-nāśena duḥ-sahenābhiṣaṅga-vān /
pāṇḍur dīno muhur muhyan hāheti paridevate // 15 //
rodity a-kasmān mriyate tad-guṇān bahu manyate /
śoka-kliṣṭa-manā dhyāyañ jāgarūko viceṣṭate // 16 //
6.16av rodity a-kasmāt smayate
viṣeṇa śyāva-vadano naṣṭa-cchāyā-balendriyaḥ /
vegāntare 'pi saṃbhrānto raktākṣas taṃ vivarjayet // 17 //
6.17bv naṣṭa-cchāyo '-balendriyaḥ
athānila-ja unmāde sneha-pānaṃ prayojayet /
pūrvam āvṛta-mārge tu sa-snehaṃ mṛdu śodhanam // 18 //
kapha-pitta-bhave 'py ādau vamanaṃ sa-virecanam /
snigdha-svinnasya vastiṃ ca śirasaḥ sa-virecanam // 19 //
6.19av kapha-pittodbhave 'py ādau 6.19cv snigdha-svinnasya vastīṃś ca
6.19dv śirasaś ca virecanam
tathāsya śuddha-dehasya prasādaṃ labhate manaḥ /
ittham apy anuvṛttau tu tīkṣṇaṃ nāvanam añjanam // 20 //
6.20av tathaiva śuddha-dehasya
harṣaṇāśvāsanottrāsa-bhaya-tāḍana-tarjanam /
abhyaṅgodvartanālepa-dhūpān pānaṃ ca sarpiṣaḥ // 21 //
6.21dv -dhūmān pānaṃ ca sarpiṣaḥ
yuñjyāt tāni hi śuddhasya nayanti prakṛtiṃ manaḥ /
hiṅgu-sauvarcala-vyoṣair dvi-palāṃśair ghṛtāḍhakam // 22 //
siddhaṃ sa-mūtram unmāda-bhūtāpasmāra-nut param /
dvau prasthau sva-rasād brāhmyā ghṛta-prasthaṃ ca sādhitam // 23 //
vyoṣa-śyāmā-trivṛd-dantī-śaṅkhapuṣpī-nṛpadrumaiḥ /
sa-saptalā-kṛmiharaiḥ kalkitair akṣa-saṃmitaiḥ // 24 //
6.24av vyoṣa-śyāmā-trivṛd-bimbī- 6.24cv sātalā-kṛmijit-kalkaiḥ 6.24dv sarvais
tair akṣa-saṃmitaiḥ
pala-vṛddhyā prayuñjīta paraṃ mātrā catuḥ-palam /
unmāda-kuṣṭhāpasmāra-haraṃ vandhyā-suta-pradam // 25 //
vāk-svara-smṛti-medhā-kṛd dhanyaṃ brāhmī-ghṛtaṃ smṛtam /
varā-viśālā-bhadrailā-devadārv-elavālukaiḥ // 26 //
6.26cv varā-viśālākautpalā- 6.26cv varā-viśālā-pattrailā-
dvi-śārivā-dvi-rajanī-dvi-sthirā-phalinī-nataiḥ /
bṛhatī-kuṣṭha-mañjiṣṭhā-nāgakesara-dāḍimaiḥ // 27 //
vella-tālīśa-pattrailā-mālatī-mukulotpalaiḥ /
sa-dantī-padmaka-himaiḥ karṣāṃśaiḥ sarpiṣaḥ pacet // 28 //
6.28bv -mālatī-kumudotpalaiḥ 6.28cv rudantī-padmaka-himaiḥ
prasthaṃ bhūta-grahonmāda-kāsāpasmāra-pāpmasu /
pāṇḍu-kaṇḍū-viṣe śoṣe mohe mehe gare jvare // 29 //
6.29bv -kāsāpasmāra-pāpma-jit 6.29cv pāṇḍu-kaṇḍū-viṣe śophe
a-retasy a-prajasi vā daivopahata-cetasi /
a-medhasi skhalad-vāci smṛti-kāme 'lpa-pāvake // 30 //
6.30av a-retasy alpa-rajasi
balyaṃ maṅgalyam āyuṣyaṃ kānti-saubhāgya-puṣṭi-dam /
kalyāṇakam idaṃ sarpiḥ śreṣṭhaṃ puṃ-savaneṣu ca // 31 //
ebhyo dvi-śārivādīni jale paktvaika-viṃśatim /
rase tasmin pacet sarpir gṛṣṭi-kṣīra-catur-guṇam // 32 //
6.32dv gṛṣṭi-kṣīre catur-guṇe 6.32dv gṛṣṭi-kṣīraṃ catur-guṇam
vīrā-dvi-medā-kākolī-kapikacchū-viṣāṇibhiḥ /
śūrpaparṇī-yutair etan mahā-kalyāṇakaṃ param // 33 //
6.33av vīrarddhi-medā-kākolī- 6.33dv mahā-kalyāṇakaṃ smṛtam
bṛṃhaṇaṃ saṃnipāta-ghnaṃ pūrvasmād adhikaṃ guṇaiḥ /
jaṭilā pūtanā keśī cāraṭī markaṭī vacā // 34 //
trāyamāṇā jayā vīrā corakaḥ kaṭu-rohiṇī /
vayaḥsthā śūkarī chattrā sāticchattrā palaṅkaṣā // 35 //
6.35dv aticchattrā palaṅkaṣā
mahāpuruṣadantā ca kāyasthā nākulī-dvayam /
kaṭambharā vṛścikālī śāliparṇī ca tair ghṛtam // 36 //
6.36cv kaṭambharā-vṛścikālī- 6.36dv -sthirāś cāhṛtya tair ghṛtam
siddhaṃ cāturthikonmāda-grahāpasmāra-nāśanam /
mahā-paiśācakaṃ nāma ghṛtam etad yathāmṛtam // 37 //
6.37av siddhaṃ caturthakonmāda- 6.37av siddhaṃ cāturthakonmāda-
buddhi-medhā-smṛti-karaṃ bālānāṃ cāṅga-vardhanam /
brāhmīm aindrīṃ viḍaṅgāni vyoṣaṃ hiṅgu jaṭāṃ murām // 38 //
6.38av smṛti-buddhi-karaṃ caiva 6.38bv bālānām aṅga-vardhanam
rāsnāṃ viṣaghnāṃ laśunaṃ viśalyāṃ surasāṃ vacām /
jyotiṣmatīṃ nāgavinnām anantāṃ sa-harītakīm // 39 //
6.39av rāsnāṃ viṣaghnīṃ laśunaṃ
kāṅkṣīṃ ca hasti-mūtreṇa piṣṭvā chāyā-viśoṣītā /
vartir nasyāñjanālepa-dhūpair unmāda-sūdanī // 40 //
6.40av kācchīṃ ca hasti-mūtreṇa 6.40av saurāṣṭrīṃ basta-mūtreṇa 6.40dv
-dhūpair unmāda-nāśinī
avapīḍāś ca vividhāḥ sarṣapāḥ sneha-saṃyutāḥ /
kaṭu-tailena cābhyaṅgo dhmāpayec cāsya tad rajaḥ // 41 //
sa-hiṅgus tīkṣṇa-dhūmaś ca sūtra-sthānodito hitaḥ /
śṛgāla-śalyakolūka-jalaukā-vṛṣa-basta-jaiḥ // 42 //
6.42av sa-hiṅgu tīkṣṇa-dhūmaś ca 6.42dv -jalūkā-vṛṣa-basta-jaiḥ 6.42dv
-jalaukā-vṛka-basta-jaiḥ
mūtra-pitta-śakṛd-roma-nakha-carmabhir ācaret /
dhūpa-dhūmāñjanābhyaṅga-pradeha-pariṣecanam // 43 //
dhūpayet satataṃ cainaṃ śva-go-matsyaiḥ su-pūtibhiḥ /
vāta-śleṣmātmake prāyaḥ paittike tu praśasyate // 44 //
tiktakaṃ jīvanīyaṃ ca sarpiḥ snehaś ca miśrakaḥ /
śītāni cānna-pānāni madhurāṇi laghūni ca // 45 //
vidhyet sirāṃ yathoktāṃ vā tṛptaṃ medyāmiṣasya vā /
nivāte śāyayed evaṃ mucyate mati-vibhramāt // 46 //
6.46av vidhyet sirāṃ yathoktāṃ ca
prakṣipyā-salile kūpe śoṣayed vā bubhukṣayā /
āśvāsayet suhṛt taṃ vā vākyair dharmārtha-saṃhitaiḥ // 47 //
6.47cv āśvāsayet suhṛdbhis taṃ
brūyād iṣṭa-vināśaṃ vā darśayed adbhutāni vā /
baddhaṃ sarṣapa-tailāktaṃ nyased vottānam ātape // 48 //
6.48av brūyād iṣṭasya nāśaṃ vā 6.48dv nyastaṃ cottānam ātape
kapikacchvātha-vā taptair loha-taila-jalaiḥ spṛśet /
kaśābhis tāḍayitvā vā baddhaṃ śvabhre viniḥkṣipet // 49 //
6.49dv baddhvā śvabhre viniḥkṣipet
atha-vā vīta-śastrāśma-jane saṃtamase gṛhe /
sarpeṇoddhṛta-daṃṣṭreṇa dāntaiḥ siṃhair gajaiś ca tam // 50 //
trāsayec chastra-hastair vā kirātārāti-taskaraiḥ // 50+(1)ab //
6.50+(1)bv taskaraiḥ śatrubhis tathā
atha-vā rāja-puruṣā bahir nītvā su-saṃyatam /
bhāpayeyur vadhenainaṃ tarjayanto nṛpājñayā // 51 //
deha-duḥkha-bhayebhyo hi paraṃ prāṇa-bhayaṃ matam /
tena yāti śamaṃ tasya sarvato viplutaṃ manaḥ // 52 //
6.52dv sarvato 'pasṛtaṃ manaḥ
siddhā kriyā prayojyeyaṃ deśa-kālādy-apekṣayā /
iṣṭa-dravya-vināśāt tu mano yasyopahanyate // 53 //
6.53av siddhāḥ kriyā prayoktavyā
tasya tat-sadṛśa-prāpti-sāntvāśvāsaiḥ śamaṃ nayet /
kāma-śoka-bhaya-krodha-harṣerṣyā-lobha-saṃbhavān // 54 //
6.54av tasya tat-sadṛśa-prāptiḥ 6.54bv -sāntvāśvāsaiḥ prasādayet 6.54bv
-priyāśvāsaiḥ pradarśayet
6.54bv sāntvāśvāsaiḥ śamaṃ nayet
paras-para-prati-dvandvair ebhir eva śamaṃ nayet /
bhūtānubandham īkṣeta prokta-liṅgādhikākṛtim // 55 //
6.55cv bhūtānubaddham īkṣeta
yady unmāde tataḥ kuryād bhūta-nirdiṣṭam auṣadham /
baliṃ ca dadyāt palalaṃ yāvakaṃ saktu-piṇḍikām // 56 //
6.56av yady unmāde ca tat kuryād
snigdhaṃ madhuram āhāraṃ taṇḍulān rudhirokṣitān /
pakvāmakāni māṃsāni surāṃ maireyam āsavam // 57 //
6.57cv pakvāmāhvāni māṃsāni 6.57dv surā-maireyam āsavam
atimuktasya puṣpāṇi jātyāḥ sahacarasya ca /
catuṣ-pathe gavāṃ tīrthe nadīnāṃ saṃgameṣu ca // 58 //
nivṛttāmiṣa-madyo yo hitāśī prayataḥ śuciḥ /
nijāgantubhir unmādaiḥ sat-tva-vān na sa yujyate // 59 //
6.59av nivṛttāmiṣa-madyo 'pi
prasāda indriyārthānāṃ buddhy-ātma-manasāṃ tathā /
dhātūnāṃ prakṛti-stha-tvaṃ vigatonmāda-lakṣaṇam // 60 //
6.60av indriyāṇāṃ prasanna-tvaṃ 6.60dv gatonmādasya lakṣaṇam
Uttarasthāna
smṛty-apāyo hy apasmāraḥ sa dhī-sat-tvābhisaṃplavāt /
jāyate 'bhihate citte cintā-śoka-bhayādibhiḥ // 1 //
7.1bv sa dhī-sat-tvādi-saṃplavāt
unmāda-vat prakupitaiś citta-deha-gatair malaiḥ /
hate sat-tve hṛdi vyāpte saṃjñā-vāhiṣu kheṣu ca // 2 //
tamo viśan mūḍha-matir bībhatsāḥ kurute kriyāḥ /
dantān khādan vaman phenaṃ hastau pādau ca vikṣipan // 3 //
7.3dv hastau pādau ca kampayan
paśyann a-santi rūpāṇi praskhalan patati kṣitau /
vijihmākṣi-bhruvo doṣa-vege 'tīte vibudhyate // 4 //
kālāntareṇa sa punaś caivam eva viceṣṭate /
apasmāraś catur-bhedo vātādyair nicayena ca // 5 //
rūpam utpatsyamāne 'smin hṛt-kampaḥ śūnya-tā bhramaḥ /
tamaso darśanaṃ dhyānaṃ bhrū-vyudāso 'kṣi-vaikṛtam // 6 //
7.6av rūpam utpadyamāne 'smin
a-śabda-śravaṇaṃ svedo lālā-siṅghāṇaka-srutiḥ /
a-vipāko '-rucir mūrchā kukṣy-āṭopo bala-kṣayaḥ // 7 //
nidrā-nāśo 'ṅga-mardas tṛṭ svapne gānaṃ sa-nartanam /
pānaṃ tailasya madyasya tayor eva ca mehanam // 8 //
tatra vātāt sphurat-sakthiḥ prapataṃś ca muhur muhuḥ /
apasmarati saṃjñāṃ ca labhate vi-svaraṃ rudan // 9 //
7.9bv pratataṃ ca muhur muhuḥ
utpiṇḍitākṣaḥ śvasiti phenaṃ vamati kampate /
āvidhyati śiro dantān daśaty ādhmāta-kandharaḥ // 10 //
parito vikṣipaty aṅgaṃ viṣamaṃ vinatāṅguliḥ /
rūkṣa-śyāvāruṇākṣi-tvaṅ-nakhāsyaḥ kṛṣṇam īkṣate // 11 //
capalaṃ paruṣaṃ rūpaṃ vi-rūpaṃ vikṛtānanam /
apasmarati pittena muhuḥ saṃjñāṃ ca vindati // 12 //
7.12av capalaṃ paramaṃ rūpaṃ 7.12av capalaṃ paruṣaṃ rūkṣaṃ
pīta-phenākṣi-vaktra-tvag āsphālayati medinīm /
bhairavādīpta-ruṣita-rūpa-darśī tṛṣānvitaḥ // 13 //
kaphāc cireṇa grahaṇaṃ cireṇaiva vibodhanam /
ceṣṭālpā bhūyasī lālā śukla-netra-nakhāsya-tā // 14 //
śuklābha-rūpa-darśi-tvaṃ sarva-liṅgaṃ tu varjayet /
athāvṛtānāṃ dhī-citta-hṛt-khānāṃ prāk-prabodhanam // 15 //
tīkṣṇaiḥ kuryād apasmāre karmabhir vamanādibhiḥ /
vātikaṃ vasti-bhūyiṣṭhaiḥ paittaṃ prāyo virecanaiḥ // 16 //
ślaiṣmikaṃ vamana-prāyair apasmāram upācaret /
sarvataḥ su-viśuddhasya samyag āśvāsitasya ca // 17 //
apasmāra-vimokṣārthaṃ yogān saṃśamanāñ chṛṇu /
go-maya-sva-rasa-kṣīra-dadhi-mūtraiḥ śṛtaṃ haviḥ // 18 //
apasmāra-jvaronmāda-kāmalānta-karaṃ pibet /
dvi-pañca-mūla-tri-phalā-dvi-niśā-kuṭaja-tvacaḥ // 19 //
7.19cv dvi-pañca-mūlī-tri-phalā-
saptaparṇam apāmārgaṃ nīlinīṃ kaṭu-rohiṇīm /
śamyāka-puṣkara-jaṭā-phalgu-mūla-durālabhāḥ // 20 //
7.20cv śyoṇāka-puṣkara-jaṭā-
dvi-palāḥ salila-droṇe paktvā pādāvaśeṣite /
bhārgī-pāṭhāḍhakī-kumbha-nikumbha-vyoṣa-rohiṣaiḥ // 21 //
7.21av dvi-palāni jala-droṇe
mūrvā-bhūtika-bhūnimba-śreyasī-śārivā-dvayaiḥ /
madayanty-agni-niculair akṣāṃśaiḥ sarpiṣaḥ pacet // 22 //
7.22av mūrvā-pūtika-bhūnimba-
prasthaṃ tad-vad dravaiḥ pūrvaiḥ pañca-gavyam idaṃ mahat /
jvarāpasmāra-jaṭhara-bhagandara-haraṃ param // 23 //
śophārśaḥ-kāmalā-pāṇḍu-gulma-kāsa-grahāpaham /
brāhmī-rasa-vacā-kuṣṭha-śaṅkhapuṣpī-śṛtaṃ ghṛtam // 24 //
7.24bv -gulma-kāsa-bhramāpaham
purāṇaṃ medhyam unmādā-lakṣmy-apasmāra-pāpma-jit /
taila-prasthaṃ ghṛta-prasthaṃ jīvanīyaiḥ palonmitaiḥ // 25 //
kṣīra-droṇe pacet siddham apasmāra-vimokṣaṇam /
kaṃse kṣīrekṣu-rasayoḥ kāśmarye 'ṣṭa-guṇe rase // 26 //
kārṣikair jīvanīyaiś ca sarpiḥ-prasthaṃ vipācayet /
vāta-pittodbhavaṃ kṣipram apasmāraṃ nihanti tat // 27 //
tad-vat kāśa-vidārīkṣu-kuśa-kvātha-śṛtaṃ payaḥ /
kūṣmāṇḍa-sva-rase sarpir aṣṭā-daśa-guṇe śṛtam // 28 //
7.28bv -kuśa-kvāthe śṛtaṃ payaḥ 7.28bv -kuśa-kvāthaiḥ śṛtaṃ payaḥ
yaṣṭī-kalkam apasmāra-haraṃ dhī-vāk-svara-pradam /
kapilānāṃ gavāṃ pittaṃ nāvane paramaṃ hitam // 29 //
7.29av yaṣṭī-kalkaṃ apasmāraṃ 7.29bv nāvanaṃ paramaṃ hitam 7.29bv
hared dhī-vāk-svara-pradam
śva-śṛgāla-biḍālānāṃ siṃhādīnāṃ ca pūjitam /
godhā-nakula-nāgānāṃ pṛṣatarkṣa-gavām api // 30 //
7.30dv vṛṣabharkṣa-gavām api 7.30dv vṛka-carka-gavām api
pitteṣu sādhitaṃ tailaṃ nasye 'bhyaṅge ca śasyate /
tri-phalā-vyoṣa-pītadru-yava-kṣāra-phaṇijjakaiḥ // 31 //
7.31av pitteṣu sādhayet tailaṃ 7.31bv nasyābhyaṅgeṣu śasyate
śry-āhvāpāmārga-kārañja-bījais tailaṃ vipācitam /
basta-mūtre hitaṃ nasyaṃ cūrṇaṃ vā dhmāpayed bhiṣak // 32 //
7.32av śyāmāpāmārga-kārañja- 7.32bv -bījais tailaṃ prasādhitam 7.32bv
-bījais tailaṃ vipācayet
nakulolūka-mārjāra-gṛdhra-kīṭāhi-kāka-jaiḥ /
tuṇḍaiḥ pakṣaiḥ purīṣaiś ca dhūpam asya prayojayet // 33 //
7.33dv dhūmam asya prayojayet 7.33dv dhūpam asmai prayojayet
śīlayet taila-laśunaṃ payasā vā śatāvarīm /
brāhmī-rasaṃ kuṣṭha-rasaṃ vacāṃ vā madhu-saṃyutām // 34 //
samaṃ kruddhair apasmāro doṣaiḥ śārīra-mānasaiḥ /
yaj jāyate yataś caiṣa mahā-marma-samāśrayaḥ // 35 //
tasmād rasāyanair enaṃ duś-cikitsyam upācaret /
tad-ārtaṃ cāgni-toyāder viṣamāt pālayet sadā // 36 //
7.36av tasmād rasāyanenainaṃ 7.36cv tad-ārtaṃ cāgni-toyādi- 7.36dv -viṣamāt
pālayet sadā
muktaṃ mano-vikāreṇa tvam itthaṃ kṛta-vān iti /
na brūyād viṣayair iṣṭaiḥ kliṣṭaṃ ceto 'sya bṛṃhayet // 37 //
Uttarasthāna
sarva-roga-nidānoktair a-hitaiḥ kupitā malāḥ /
a-cakṣuṣyair viśeṣeṇa prāyaḥ pittānusāriṇaḥ // 1 //
sirābhir ūrdhvaṃ prasṛtā netrāvayavam āśritāḥ /
vartma saṃdhiṃ sitaṃ kṛṣṇaṃ dṛṣṭiṃ vā sarvam akṣi vā // 2 //
rogān kuryuś calas tatra prāpya vartmāśrayāḥ sirāḥ /
suptotthitasya kurute vartma-stambhaṃ sa-vedanam // 3 //
pāṃsu-pūrṇābha-netra-tvaṃ kṛcchronmīlanam aśru ca /
vimardanāt syāc ca śamaḥ kṛcchronmūlaṃ vadanti tat // 4 //
cālayan vartmanī vāyur nimeṣonmeṣaṇaṃ muhuḥ /
karoty a-ruṅ nimeṣo 'sau vartma yat tu nimīlyate // 5 //
vimukta-saṃdhi niś-ceṣṭaṃ hīnaṃ vāta-hataṃ hi tat /
kṛṣṇāḥ pittena bahvyo 'ntar-vartma kumbhīka-bīja-vat // 6 //
8.6cv pittena vartmano 'ntar-jā 8.6dv bahvyaḥ kumbhīka-bīja-vat
ādhmāyante punar bhinnāḥ piṭikāḥ kumbhi-saṃjñitāḥ /
sa-dāha-kleda-nistodaṃ raktābhaṃ sparśanā-kṣamam // 7 //
8.7bv piṭikāḥ kumbhi-saṃjñakāḥ
pittena jāyate vartma pittotkliṣṭam uśanti tat /
karoti kaṇḍūṃ dāhaṃ ca pittaṃ pakṣṃāntam āsthitam // 8 //
8.8dv pittaṃ pakṣṃāntam āśritam
pakṣmaṇāṃ śātanaṃ cānu pakṣma-śātaṃ vadanti tam /
pothakyaḥ piṭikāḥ śvetāḥ sarṣapābhā ghanāḥ kaphāt // 9 //
8.9av pakṣmaṇāṃ śatanaṃ cānu 8.9av pakṣmaṇāṃ sadanaṃ cānu
śophopadeha-ruk-kaṇḍū-picchilāśru-samanvitāḥ /
kaphotkliṣṭaṃ bhaved vartma stambha-kledopadeha-vat // 10 //
granthiḥ pāṇḍura-ruk-pākaḥ kaṇḍū-mān kaṭhinaḥ kaphāt /
kola-mātraḥ sa lagaṇaḥ kiñ-cid alpas tato 'tha-vā // 11 //
8.11dv kiñ-cid alpas tato 'pi vā
raktā raktena piṭikā tat-tulya-piṭikācitā /
utsaṅgākhyā tathotkliṣṭaṃ rājī-mat sparśanā-kṣamam // 12 //
8.12av raktā raktena piṭikās 8.12bv tat-tulya-piṭikācitāḥ 8.12cv utsaṅgākhyās
tathotkliṣṭaṃ
arśo 'dhi-māṃsaṃ vartmāntaḥ stabdhaṃ snigdhaṃ sa-dāha-ruk /
raktaṃ raktena tat-srāvi cchinnaṃ chinnaṃ ca vardhate // 13 //
madhye vā vartmano 'nte vā kaṇḍūṣā-rug-vatī sthirā /
mudga-mātrāsṛjā tāmrā piṭikāñjana-nāmikā // 14 //
doṣair vartma bahiḥ śūnaṃ yad antaḥ sūkṣma-khācitam /
sa-srāvam antar-udakaṃ bisābhaṃ bisa-vartma tat // 15 //
yad vartmotkliṣṭam utkliṣṭam a-kasmān mlāna-tām iyāt /
rakta-doṣa-trayotkleśād bhavaty utkliṣṭa-vartma tat // 16 //
8.16dv vadanty utkliṣṭa-vartma tat
śyāva-vartma malaiḥ sāsraiḥ śyāvaṃ ruk-kleda-śopha-vat /
śliṣṭākhyaṃ vartmanī śliṣṭe kaṇḍū-śvayathu-rāgiṇī // 17 //
vartmano 'ntaḥ kharā rūkṣāḥ piṭikāḥ sikatopamāḥ /
sikatā-vartma kṛṣṇaṃ tu kardamaṃ kardamopamam // 18 //
bahalaṃ bahalair māṃsaiḥ sa-varṇaiś cīyate samaiḥ /
kukūṇakaḥ śiśor eva dantotpatti-nimitta-jaḥ // 19 //
syāt tena śiśur ucchūna-tāmrākṣo vīkṣaṇā-kṣamaḥ /
sa-vartma-śūla-paicchilyaḥ karṇa-nāsākṣi-mardanaḥ // 20 //
8.20bv -tāmrākṣo vīkṣaṇe '-kṣamaḥ
pakṣmoparodhe saṃkoco vartmanāṃ jāyate tathā /
khara-tāntar-mukha-tvaṃ ca romṇām anyāni vā punaḥ // 21 //
8.21bv vartmano jāyate tathā
kaṇṭakair iva tīkṣṇāgrair ghṛṣṭaṃ tair akṣi śūyate /
uṣyate cānilādi-dviḍ alpāhaḥ śāntir uddhṛtaiḥ // 22 //
8.22bv ghṛṣṭaṃ tair akṣi sūyate 8.22cv uṣyate vānilādi-dviḍ 8.22cv uṣyate
cānilādyaiś ca
8.22dv alpāhaṃ śāntir uddhṛtaiḥ
kanīnake bahir-vartma kaṭhino granthir unnataḥ /
tāmraḥ pakvo 'sra-pūya-srud alajy ādhmāyate muhuḥ // 23 //
vartmāntar māṃsa-piṇḍābhaḥ śvayathur grathito '-rujaḥ /
sāsraiḥ syād arbudo doṣair viṣamo bāhyataś calaḥ // 24 //
catur-viṃśatir ity ete vyādhayo vartma-saṃśrayāḥ /
ādyo 'tra bheṣajaiḥ sādhyo dvau tato 'rśaś ca varyajet // 25 //
pakṣmoparodho yāpyaḥ syāc cheṣāñ chastreṇa sādhayet /
kuṭṭayet pakṣma-sadanaṃ chindyāt teṣv api cārbudam // 26 //
8.26cv kuṭṭayet pakṣma-śadanaṃ
bhindyāl lagaṇa-kumbhīkā-bisotsaṅgāñjanālajīḥ /
pothakī-śyāva-sikatā-śliṣṭotkliṣṭa-catuṣṭayam // 27 //
sa-kardamaṃ sa-bahalaṃ vilikhet sa-kukūṇakam // 27ū̆ab //
Uttarasthāna
kṛcchronmīle purāṇājyaṃ drākṣā-kalkāmbu-sādhitam /
sa-sitaṃ yojayet snigdhaṃ nasya-dhūmāñjanādi ca // 1 //
kumbhīkā-vartma-likhitaṃ saindhava-pratisāritam /
yaṣṭī-dhātrī-paṭolīnāṃ kvāthena pariṣecayet // 2 //
nivāte 'dhiṣṭhitasyāptaiḥ śuddhasyottāna-śāyinaḥ /
bahiḥ koṣṇāmbu-taptena sveditaṃ vartma vāsasā // 3 //
nirbhujya vastrāntaritaṃ vāmāṅguṣṭhāṅgulī-ghṛtam /
na sraṃsate calati vā vartmaivaṃ sarvatas tataḥ // 4 //
9.4cv na sraṃsate na calati
maṇḍalāgreṇa tat tiryak kṛtvā śastra-padāṅkitam /
likhet tenaiva pattrair vā śāka-śephālikādi-jaiḥ // 5 //
9.5dv śāka-śephālikādikaiḥ 9.5dv śāka-śephālikādibhiḥ
phenena toya-rāśer vā picunā pramṛjann asṛk /
sthite rakte su-likhitaṃ sa-kṣaudraiḥ pratisārayet // 6 //
yathā-svam uktair anu ca prakṣālyoṣṇena vāriṇā /
ghṛtena siktam abhyaktaṃ badhnīyān madhu-sarpiṣā // 7 //
9.7cv ghṛtenāsiktam abhyaktaṃ
ūrdhvādhaḥ karṇayor dattvā piṇḍīṃ ca yava-saktubhiḥ /
dvitīye 'hani muktasya pariṣekaṃ yathā-yatham // 8 //
kuryāc caturthe nasyādīn muñced evāhni pañcame /
samaṃ nakha-nibhaṃ śopha-kaṇḍū-gharṣādya-pīḍitam // 9 //
vidyāt su-likhitaṃ vartma likhed bhūyo viparyaye /
ruk-pakṣma-vartma-sadana-sraṃsanāny ati-lekhanāt // 10 //
sneha-svedādikas tasminn iṣṭo vāta-haraḥ kramaḥ /
abhyajya nava-nītena śveta-lodhraṃ pralepayet // 11 //
eraṇḍa-mūla-kalkena puṭa-pāke pacet tataḥ /
svinnaṃ prakṣālitaṃ śuṣkaṃ cūrṇitaṃ poṭalī-kṛtam // 12 //
striyāḥ kṣīre chagalyā vā mṛditaṃ netra-secanam /
śāli-taṇḍula-kalkena liptaṃ tad-vat pariṣkṛtam // 13 //
9.13av striyāḥ kṣīre chāgale vā
kuryān netre 'ti-likhite mṛditaṃ dadhi-mastunā /
kevalenāpi vā sekaṃ mastunā jāṅgalāśinaḥ // 14 //
piṭikā vrīhi-vaktreṇa bhittvā tu kaṭhinonnatāḥ /
niṣpīḍayed anu vidhiḥ pariśeṣas tu pūrva-vat // 15 //
9.15av piṭikāṃ vrīhi-vaktreṇa 9.15bv bhittvā tu kaṭhinonnatām
lekhane bhedane cāyaṃ kramaḥ sarva-tra vartmani /
pittāsrotkliṣṭayoḥ svādu-skandha-siddhena sarpiṣā // 16 //
sirā-vimokṣaḥ snigdhasya trivṛc chreṣṭhaṃ virecanam /
likhite sruta-rakte ca vartmani kṣālanaṃ hitam // 17 //
9.17bv trivṛc chreṣṭhā virecane 9.17cv likhite niḥsṛte rakte
yaṣṭī-kaṣāyaḥ sekas tu kṣīraṃ candana-sādhitam /
pakṣmaṇāṃ sadane sūcyā roma-kūpān vikuṭṭayet // 18 //
9.18av yaṣṭī-kvāthena sekas tu
grāhayed vā jalaukobhiḥ payasekṣu-rasena vā /
vamanaṃ nāvanaṃ sarpiḥ śṛtaṃ madhura-śītalaiḥ // 19 //
saṃcūrṇya puṣpa-kāsīsaṃ bhāvayet surasā-rasaiḥ /
tāmre daśāhaṃ paramaṃ pakṣma-śāte tad añjanam // 20 //
pothakīr likhitāḥ śuṇṭhī-saindhava-pratisāritāḥ /
uṣṇāmbu-kṣālitāḥ siñcet khadirāḍhaki-śigrubhiḥ // 21 //
9.21av pothakīṃ likhitaṃ śuṇṭhī- 9.21bv -saindhava-pratisāritām 9.21cv
uṣṇāmbu-kṣālitāṃ siñcet
ap-siddhair dvi-niṣā-śreṣṭhā-madhukair vā sa-mākṣikaiḥ /
kaphotkliṣṭe vilikhite sa-kṣaudraiḥ pratisāraṇam // 22 //
sūkṣmaiḥ saindhava-kāsīsa-manohvā-kaṇa-tārkṣya-jaiḥ /
vamanāñjana-nasyādi sarvaṃ ca kapha-jid dhitam // 23 //
kartavyaṃ lagaṇe 'py etad a-śāntāv agninā dahet /
kukūṇe khadira-śreṣṭhā-nimba-pattra-śṛtaṃ ghṛtam // 24 //
9.24dv -nimba-pattraiḥ śṛtaṃ ghṛtam
svinnāṃ bhittvā viniṣpīḍya bhiṣag añjana-nāmikām /
śilailā-saindhava-nataiḥ sa-kṣaudraiḥ pratisārayet // 24.1+(1) //
9.24.1+(1)av svinnāṃ bhittvā viniṣpīḍyotṃ 9.24.1+(1)bv ṃsaṅgāṃ
cāñjana-nāmikām
pītvā dhātrī vamet kṛṣṇā-yaṣṭī-sarṣapa-saindhavaiḥ /
abhayā-pippalī-drākṣā-kvāthenaināṃ virecayet // 25 //
mustā-dvi-rajanī-kṛṣṇā-kalkenālepayet stanau /
dhūpayet sarṣapaiḥ sājyaiḥ śuddhāṃ kvāthaṃ ca pāyayet // 26 //
paṭola-musta-mṛdvīkā-guḍūcī-tri-phalodbhavam /
śiśos tu likhitaṃ vartma srutāsṛg vāmbu-janmabhiḥ // 27 //
dhātry-aśmantaka-jambūttha-pattra-kvāthena secayet /
prāyaḥ kṣīra-ghṛtāśi-tvād bālānāṃ śleṣma-jā gadāḥ // 28 //
tasmād vamanam evāgre sarva-vyādhiṣu pūjitam /
sindhūttha-kṛṣṇāpāmārga-bījājya-stanya-mākṣikam // 29 //
cūrṇo vacāyāḥ sa-kṣaudro madanaṃ madhukānvitam /
kṣīraṃ kṣīrānnam annaṃ ca bhajataḥ kramataḥ śiśoḥ // 30 //
9.30dv bhajataḥ krama-śaḥ śiśoḥ
vamanaṃ sarva-rogeṣu viśeṣeṇa kukūṇake /
saptalā-rasa-siddhājyaṃ yojyaṃ cobhaya-śodhanam // 31 //
dvi-niśā-lodhra-yaṣṭy-āhva-rohiṇī-nimba-pallavaiḥ /
kukūṇake hitā vartiḥ piṣṭais tāmra-rajo-'nvitaiḥ // 32 //
kṣīra-kṣaudra-ghṛtopetaṃ dagdhaṃ vā loha-jaṃ rajaḥ /
elā-laśuna-kataka-śaṅkhoṣaṇa-phaṇijjakaiḥ // 33 //
9.33bv dagdhaṃ vā lodhra-jaṃ rajaḥ
vartiḥ kukūṇa-pothakyoḥ surā-piṣṭaiḥ sa-kaṭphalaiḥ /
pakṣma-rodhe pravṛddheṣu śuddha-dehasya romasu // 34 //
utsṛjya dvau bhruvo 'dhas-tād bhāgau bhāgaṃ ca pakṣmataḥ /
yava-mātraṃ yavākāraṃ tiryak chittvārdra-vāsasā // 35 //
apaneyam asṛk tasminn alpī-bhavati śoṇite /
sīvyet kuṭilayā sūcyā mudga-mātrāntaraiḥ padaiḥ // 36 //
baddhvā lalāṭe paṭṭaṃ ca tatra sīvana-sūtrakam /
nāti-gāḍha-ślathaṃ sūcyā nikṣiped atha yojayet // 37 //
madhu-sarpiḥ-kavalikāṃ na cāsmin bandham ācaret /
nyagrodhādi-kaṣāyaiś ca sa-kṣīraiḥ secayed ruji // 38 //
pañcame divase sūtram apanīyāvacūrṇayet /
gairikeṇa vraṇaṃ yuñjyāt tīkṣṇaṃ nasyāñjanādi ca // 39 //
9.39dv tīkṣṇa-nasyāñjanādi ca 9.39dv tīkṣṇa-nasyāñjanāni ca 9.39dv
tīkṣṇaṃ nasyāñjanāni ca
dahed a-śāntau nirbhujya vartma-doṣāśrayāṃ valīm /
saṃdaṃśenādhikaṃ pakṣma hṛtvā tasyāśrayaṃ dahet // 40 //
sūcy-agreṇāgni-varṇena dāho bāhyālajeḥ punaḥ /
bhinnasya kṣāra-vahnibhyāṃ su-cchinnasyārbudasya ca // 41 //
Uttarasthāna
vāyuḥ kruddhaḥ sirāḥ prāpya jalābhaṃ jala-vāhinīḥ /
aśru srāvayate vartma-śukla-saṃdheḥ kanīnakāt // 1 //
10.1dv -śukla-saṃdhi-kanīnikāt
tena netraṃ sa-rug-rāga-śophaṃ syāt sa jalāsravaḥ /
kaphāt kaphāsrave śvetaṃ picchilaṃ bahalaṃ sravet // 2 //
10.2cv kaphāt kapha-śrave śvetaṃ 10.2cv kaphāt kapha-srave śvetaṃ
kaphena śophas tīkṣṇāgraḥ kṣāra-budbudakopamaḥ /
pṛthu-mūla-balaḥ snigdhaḥ sa-varṇo mṛdu-picchilaḥ // 3 //
10.3dv sa-varṇa-mṛdu-picchilaḥ
mahān a-pākaḥ kaṇḍū-mān upanāhaḥ sa nī-rujaḥ /
raktād raktāsrāve tāmraṃ bahūṣṇaṃ cāśru saṃsravet // 4 //
10.4cv raktād rakta-srave tāmraṃ 10.4cv raktād raktaṃ sravet tāmraṃ 10.4dv
bahūṣṇaṃ vāśru saṃsravet
vartma-saṃdhy-āśrayā śukle piṭikā dāha-śūlinī /
tāmrā mudgopamā bhinnā raktaṃ sravati parvaṇī // 5 //
pūyāsrave malāḥ sāsrā vartma-saṃdheḥ kanīnakāt /
srāvayanti muhuḥ pūyaṃ sāsraṃ tvaṅ-māṃsa-pākataḥ // 6 //
10.6bv vartma-saṃdhi-kanīnakāt 10.6dv sāsra-tvaṅ-māṃsa-pākataḥ 10.6dv
sāśru-tvaṅ-māṃsa-pākataḥ
pūyālaso vraṇaḥ sūkṣmaḥ śopha-saṃrambha-pūrvakaḥ /
kanīna-saṃdhāv ādhmāyī pūyāsrāvī sa-vedanaḥ // 7 //
kanīnasyāntar alajī śopho ruk-toda-dāha-vān /
apāṅge vā kanīne vā kaṇḍūṣā-pakṣma-poṭa-vān // 8 //
pūyāsrāvī kṛmi-granthir granthiḥ kṛmi-yuto 'rti-mān /
upanāha-kṛmi-granthi-pūyālasaka-parvaṇīḥ // 9 //
śastreṇa sādhayet pañca sālajīn āsravāṃs tyajet /
pittaṃ kuryāt site bindūn asita-śyāva-pītakān // 10 //
malāktādarśa-tulyaṃ vā sarvaṃ śuklaṃ sa-dāha-ruk /
rogo 'yaṃ śuktikā-saṃjñaḥ sa-śakṛd-bheda-tṛḍ-jvaraḥ // 11 //
10.11bv sarvaṃ śuklam a-dāha-ruk
kaphāc chukle samaṃ śvetaṃ cira-vṛddhy-adhi-māṃsakam /
śuklārma śophas tv a-rujaḥ sa-varṇo bahalo '-mṛduḥ // 12 //
guruḥ snigdho 'mbu-bindv-ābho balāsa-grathitaṃ smṛtaṃ /
bindubhiḥ piṣṭa-dhavalair utsannaiḥ piṣṭakaṃ vadet // 13 //
10.13dv balāsa-granthi sa smṛtaḥ
rakta-rājī-tataṃ śuklam uṣyate yat sa-vedanam /
a-śophāśrūpadehaṃ ca sirotpātaḥ sa śoṇitāt // 14 //
10.14cv sa-śothāśrūpadehaṃ ca
upekṣitah sirotpāto rājīs tā eva vardhayan /
kuryāt sāsraṃ sirā-harṣaṃ tenākṣy-udvīkṣaṇā-kṣamam // 15 //
10.15cv kuryāt sāśruṃ sirā-harṣaṃ 10.15dv tenākṣaṃ vīkṣaṇā-kṣamam
sirā-jāle sirā-jālaṃ bṛhad raktaṃ ghanonnatam /
śoṇitārma samaṃ ślakṣṇaṃ padmābham adhi-māṃsakam // 16 //
nī-ruk ślakṣṇo 'rjunaṃ binduḥ śaśa-lohita-lohitaḥ /
mṛdv-āśu-vṛddhy-a-ruṅ-māṃsaṃ prastāri śyāva-lohitam // 17 //
prastāry-arma malaiḥ sāsraiḥ snāvārma snāva-saṃnibham /
śuṣkāsṛk-piṇḍa-vac chyāvaṃ yan māṃsaṃ bahalaṃ pṛthu // 18 //
adhi-māṃsārma tad dāha-gharṣa-vatyaḥ sirāvṛtāḥ /
kṛṣṇāsannāḥ sirā-saṃjñāḥ piṭikāḥ sarṣapopamāḥ // 19 //
10.19av adhi-māṃsārma rug-dāha-
śukti-harṣa-sirotpāta-piṣṭaka-grathitārjunam /
sādhayed auṣadhaiḥ ṣaṭkaṃ śeṣaṃ śastreṇa saptakam // 20 //
10.20av śukti-harṣa-sirotpātān 10.20bv piṣṭaka-grathitārjunam
navotthaṃ tad api dravyair armoktaṃ yac ca pañca-dhā /
tac chedyam asita-prāptaṃ māṃsa-snāva-sirāvṛtam // 21 //
10.21bv armoktaṃ yat tu pañca-dhā
carmoddāla-vad ucchrāyi dṛṣṭi-prāptaṃ ca varjayet /
pittaṃ kṛṣṇe 'tha-vā dṛṣṭau śukraṃ todāśru-rāga-vat // 22 //
10.22bv dṛṣṭi-prāptaṃ tu varjayet 10.22dv śukraṃ todāsra-rāga-vat
chittvā tvacaṃ janayati tena syāt kṛṣṇa-maṇḍalam /
pakva-jambū-nibhaṃ kiñ-cin nimnaṃ ca kṣata-śukrakam // 23 //
tat kṛcchra-sādhyaṃ yāpyaṃ tu dvitīya-paṭala-vyadhāt /
tatra todādi-bāhulyaṃ sūcī-viddhābha-kṛṣṇa-tā // 24 //
tṛtīya-paṭala-cchedād a-sādhyaṃ nicitaṃ vraṇaiḥ /
śaṅkha-śuklaṃ kaphāt sādhyaṃ nāti-ruk śuddha-śukrakam // 25 //
ā-tāmra-picchilāsra-srud ā-tāmra-piṭikāti-ruk /
ajā-viṭ-sadṛśocchrāya-kārṣṇyā varjyāsṛjājakā // 26 //
10.26av ā-tāmra-picchilāśruḥ syād 10.26av ā-tāmra-picchilāsṛk syād 10.26cv
ajā-viṭ-sadṛśocchrāyā
10.26dv kṛṣṇā varjyāsṛjājakā
sirā-śukraṃ malaiḥ sāsrais taj-juṣṭaṃ kṛṣṇa-maṇḍalam /
sa-toda-dāha-tāmrābhiḥ sirābhir avatanyate // 27 //
a-nimittoṣṇa-śītāccha-ghanāsra-sruc ca tat tyajet /
doṣaiḥ sāsraiḥ sakṛt kṛṣṇaṃ nīyate śukla-rūpa-tām // 28 //
10.28bv -ghanāśru syāc ca tat tyajet 10.28bv -ghanāśru-srāvi tat tyajet 10.28bc
-ghanāśru-sruc ca tat tyajet
10.28cv doṣaiḥ sāsraiḥ sa-dṛk kṛṣṇaṃ
dhavalābhropaliptābhaṃ niṣpāvārdha-dalākṛti /
ati-tīvra-rujā-rāga-dāha-śvayathu-pīḍitam // 29 //
pākātyayena tac chukraṃ varjayet tīvra-vedanam /
yasya vā liṅga-nāśo 'ntaḥ śyāvaṃ yad vā sa-lohitam // 30 //
aty-utsedhāvagāḍhaṃ vā sāśru nāḍī-vraṇāvṛtam /
purāṇaṃ viṣamaṃ madhye vicchinnaṃ yac ca śukrakam // 31 //
10.31bv sāsra-nāḍī-vraṇāvṛtam
pañcety uktā gadāḥ kṛṣṇe sādhyā-sādhya-vibhāgataḥ // 31ū̆ab //
Uttarasthāna
upanāhaṃ bhiṣak svinnaṃ bhinnaṃ vrīhi-mukhena ca /
lekhayen maṇḍalāgreṇa tataś ca pratisārayet // 1 //
11.1bv bhinnaṃ vrīhi-mukhena tu
pippalī-kṣaudra-sindhūtthair badhnīyāt pūrva-vat tataḥ /
paṭola-pattrāmalaka-kvāthenāścyotayec ca tam // 2 //
parvaṇī baḍiśenāttā bāhya-saṃdhi-tri-bhāgataḥ /
vṛddhi-pattreṇa vardhyārdhe syād aśru-gatir anya-thā // 3 //
11.3av parvaṇī baḍiśenāntar- 11.3bv -bāhya-saṃdhi-tri-bhāgataḥ 11.3dv syād
asra-gatir anya-thā
11.3dv syād asra-srutir anya-thā
cikitsā cārma-vat kṣaudra-saindhava-pratisāritā /
pūyālase sirāṃ vidhyet tatas tam upanāhayet // 4 //
11.4dv tatas tad upanāhayet
kurvīta cākṣi-pākoktaṃ sarvaṃ karma yathā-vidhi /
saindhavārdraka-kāsīsa-loha-tāmraiḥ su-cūrṇitaiḥ // 5 //
cūrṇāñjanaṃ prayuñjīta sa-kṣaudrair vā rasa-kriyām /
kṛmi-granthiṃ karīṣeṇa svinnaṃ bhittvā vilikhya ca // 6 //
tri-phalā-kṣaudra-kāsīsa-saindhavaiḥ pratisārayet /
pittābhiṣyanda-vac chuktiṃ balāsāhvaya-piṣṭake // 7 //
11.7dv balāsāhvaya-piṣṭakau
kaphābhiṣyanda-van muktvā sirā-vyadham upācaret /
bījapūra-rasāktaṃ ca vyoṣa-kaṭphalam añjanam // 8 //
jātī-mukula-sindhūttha-devadāru-mahauṣadhaiḥ /
piṣṭaiḥ prasannayā vartiḥ śopha-kaṇḍū-ghnam añjanam // 9 //
11.9dv śopha-kaṇḍū-ghnam auṣadham
rakta-syanda-vad utpāta-harṣa-jālārjuna-kriyā /
sirotpāte viśeṣeṇa ghṛta-mākṣikam añjanam // 10 //
sirā-harṣe tu madhunā ślakṣṇa-ghṛṣṭaṃ rasāñjanam /
arjune śarkarā-mastu-kṣaudrair āścyotanaṃ hitam // 11 //
sphaṭikaḥ kuṅkumaṃ śaṅkho madhukaṃ madhunāñjanam /
madhunā cāñjanaṃ śaṅkhaḥ pheno vā sitayā saha // 12 //
11.12av sphaṭikaṃ kuṅkumaṃ śaṅkhaṃ 11.12bv kāsīsaṃ madhunāñjanam
armoktaṃ pañca-dhā tatra tanu dhūmāvilaṃ ca yat /
raktaṃ dadhi-nibhaṃ yac ca śukra-vat tasya bheṣajam // 13 //
uttānasyetarat svinnaṃ sa-sindhūtthena cāñjitam /
rasena bījapūrasya nimīlyākṣi vimardayet // 14 //
itthaṃ saṃroṣitākṣasya pracale 'rmādhi-māṃsake /
ghṛtasya niś-calaṃ mūrdhni vartmanoś ca viśeṣataḥ // 15 //
11.15bv prabale 'rmādhi-māṃsake
apāṅgam īkṣamāṇasya vṛddhe 'rmaṇi kanīnakāt /
valī syād yatra tatrārma baḍiśenāvalambitam // 16 //
nāty-āyataṃ mucuṇḍyā vā sūcyā sūtreṇa vā tataḥ /
samantān maṇḍalāgreṇa mocayed atha mokṣitam // 17 //
11.17av nāty-āyataṃ samutpāṭya
kanīnakam upānīya catur-bhāgāvaśeṣitam /
chindyāt kanīnakaṃ rakṣed vāhinīś cāśru-vāhinīḥ // 18 //
11.18cv chindyāt kanīnakaṃ rakṣan 11.18cv chindyāt kanīnakaṃ rakṣye
kanīnaka-vyadhād aśru nāḍī cākṣṇi pravartate /
vṛddhe 'rmaṇi tathāpāṅgāt paśyato 'sya kanīnakam // 19 //
11.19av kanīnaka-vadhād aśru 11.19av kanīnaka-vadhād āśu 11.19av
kanīnaka-vyadhād a-sru-
11.19bv -nāḍī cākṣṇi pravartate
samyak-chinnaṃ madhu-vyoṣa-saindhava-pratisāritam /
uṣṇena sarpiṣā siktam abhyaktaṃ madhu-sarpiṣā // 20 //
badhnīyāt secayen muktvā tṛtīyādi-dineṣu ca /
karañja-bīja-siddhena kṣīreṇa kvathitais tathā // 21 //
sa-kṣaudrair dvi-niśā-lodhra-paṭolī-yaṣṭi-kiṃśukaiḥ /
kuraṇṭa-mukulopetair muñced evāhni saptame // 22 //
11.22cv koraṇṭa-mukulopetair
samyak-chinne bhavet svāsthyaṃ hīnāti-ccheda-jān gadān /
sekāñjana-prabhṛtibhir jayel lekhana-bṛṃhaṇaiḥ // 23 //
sitā-manaḥśilaileya-lavaṇottama-nāgaram /
ardha-karṣonmitaṃ tārkṣyaṃ palārdhaṃ ca madhu-drutam // 24 //
11.24dv palārdhaṃ ca madhu-plutam
añjanaṃ śleṣma-timira-pilla-śukrārma-śoṣa-jit /
tri-phalaika-tama-dravya-tvacaṃ pānīya-kalkitām // 25 //
11.25bv -pilla-śukrārma-kāca-jit
śarāva-pihitāṃ dagdhvā kapāle cūrṇayet tataḥ /
pṛthak-śeṣauṣadha-rasaiḥ pṛthag eva ca bhāvitā // 26 //
sā maṣī śoṣitā peṣyā bhūyo dvi-lavaṇānvitā /
trīṇy etāny añjanāny āha lekhanāni paraṃ nimiḥ // 27 //
sirā-jāle sirā yās tu kaṭhinā lekhanauṣadhaiḥ /
na sidhyanty arma-vat tāsāṃ piṭikānāṃ ca sādhanam // 28 //
doṣānurodhāc chukreṣu snigdha-rūkṣā varā ghṛtam /
tiktam ūrdhvam asṛk-srāvo reka-sekādi ceṣyate // 29 //
11.29av doṣānubandhāc chukreṣu 11.29bv snigdhā rūkṣā varā ghṛtam
11.29bv snigdha-rūkṣa-varā ghṛtam
11.29cv tiktam ūrdhvam asṛk-srāva- 11.29dv -reka-sekādi ceṣyate
tris trivṛd-vāriṇā pakvaṃ kṣata-śukre ghṛtaṃ pibet /
sirayānu hared raktaṃ jalaukobhiś ca locanāt // 30 //
siddhenotpala-kākolī-drākṣā-yaṣṭī-vidāribhiḥ /
sa-sitenāja-payasā secanaṃ salilena vā // 31 //
rāgāśru-vedanā-śāntau paraṃ lekhanam añjanam /
vartayo jāti-mukula-lākṣā-gairika-candanaiḥ // 32 //
prasādayanti pittāsraṃ ghnanti ca kṣata-śukrakam /
dantair danti-varāhoṣṭra-gavāśvāja-kharodbhavaiḥ // 33 //
11.33av prasādayanti pittāsṛk 11.33dv -go-rāsabha-samudbhavaiḥ
sa-śaṅkha-mauktikāmbho-dhi-phenair marica-pādikaiḥ /
kṣata-śukram api vyāpi danta-vartir nivartayet // 34 //
tamāla-pattraṃ go-danta-śaṅkha-pheno 'sthi gārdabham /
tāmraṃ ca vartir mūtreṇa sarva-śukraka-nāśinī // 35 //
11.35cv tāmraṃ ca basta-mūtreṇa
ratnāni dantāḥ śṛṅgāṇi dhātavas try-ūṣaṇaṃ truṭī /
karañja-bījaṃ laśuno vraṇa-sādi ca bheṣajam // 36 //
sa-vraṇā-vraṇa-gambhīra-tvak-stha-śukra-ghnam añjanam /
nimnam unnamayet sneha-pāna-nasya-rasāñjanaiḥ // 37 //
sa-rujaṃ nī-rujaṃ tṛpti-puṭa-pākena śukrakam /
śuddha-śukre niśā-yaṣṭī-śārivā-śābarāmbhasā // 38 //
11.38dv -śārivā-sādhitāmbhasā
secanaṃ lodhra-poṭalyā koṣṇāmbho-magnayātha-vā /
bṛhatī-mūla-yaṣṭy-āhva-tāmra-saindhava-nāgaraiḥ // 39 //
dhātrī-phalāmbunā piṣṭair lepitaṃ tāmra-bhājanam /
yavājyāmalakī-pattrair bahu-śo dhūpayet tataḥ // 40 //
tatra kurvīta guṭikās tā jala-kṣaudra-peṣitāḥ /
mahā-nīlā iti khyātāḥ śuddha-śukra-harāḥ param // 41 //
sthire śukre ghane cāsya bahu-śo 'pahared asṛk /
śiraḥ-kāya-virekāṃś ca puṭa-pākāṃś ca bhūri-śaḥ // 42 //
kuryān marica-vaidehī-śirīṣa-phala-saindhavaiḥ /
harṣaṇaṃ tri-phalā-kvātha-pītena lavaṇena vā // 43 //
11.43cv gharṣaṇaṃ tri-phalā-kvātha- 11.43cv sarṣapa-tri-phalā-kvātha-
kuryād añjana-yogau vā ślokārdha-gaditāv imau /
śaṅkha-kolāsthi-kataka-drākṣā-madhuka-mākṣikaiḥ // 44 //
surā-dantārṇava-malaiḥ śirīṣa-kusumānvitaiḥ /
dhātrī-phaṇijjaka-rase kṣāro lāṅgalikodbhavaḥ // 45 //
11.45av khara-dantārṇava-malaiḥ 11.45dv kṣāro lāṅgalikā-bhavaḥ 11.45dv
kṣāro lāṅgalikī-bhavaḥ
uṣitaḥ śoṣitaś cūrṇaḥ śukra-harṣaṇam añjanam /
mudgā vā nis-tuṣāḥ piṣṭāḥ śaṅkha-kṣaudra-samāyutāḥ // 46 //
11.46bv śukra-gharṣaṇam añjanam
sāro madhūkān madhu-mān majjā vākṣāt sa-mākṣikā /
go-kharāśvoṣṭra-daśanāḥ śaṅkhaḥ phenaḥ samudra-jaḥ // 47 //
11.47av sāro madhūkāt sa-madhur 11.47av sāro madhūkān madhunā
vartir arjuna-toyena hṛṣṭa-śukraka-nāśinī /
utsannaṃ vā sa-śalyaṃ vā śūkraṃ vālādibhir likhet // 48 //
11.48bv piṣṭā śukraka-nāśinī 11.48bv duṣṭa-śukraka-nāśinī
sirā-śukre tv a-dṛṣṭi-ghne cikitsā vraṇa-śukra-vat /
puṇḍra-yaṣṭy-āhva-kākolī-siṃhī-loha-niśāñjanam // 49 //
kalkitaṃ chāga-dugdhena sa-ghṛtair dhūpitaṃ yavaiḥ /
dhātrī-pattraiś ca paryāyād vartir atrāñjanaṃ param // 50 //
11.50dv vartir atrāñjanaṃ hitam 11.50dv vartir netrāñjanaṃ param
a-śāntāv arma-vac chastram ajakākhye ca yojayet /
ajakāyām a-sādhyāyāṃ śukre 'nya-tra ca tad-vidhe // 51 //
vedanopaśamaṃ sneha-pānāsṛk-srāvaṇādibhiḥ /
kuryād bībhatsa-tāṃ jetuṃ śukrasyotsedha-sādhanam // 52 //
11.52dv śukla-tvotsedha-sādhanam
nārikelāsthi-bhallāta-tāla-vaṃśa-karīra-jam /
bhasmādbhiḥ srāvayet tābhir bhāvayet karabhāsthi-jam // 53 //
cūrṇaṃ śukreṣv a-sādhyeṣu tad vaivarṇya-ghnam añjanam /
sādhyeṣu sādhanāyālam idam eva ca śīlitam // 54 //
ajakāṃ pārśvato viddhvā sūcyā visrāvya codakam /
samaṃ prapīḍyāṅguṣṭhena vasārdreṇānu pūrayet // 55 //
vraṇaṃ go-māṃsa-cūrṇena baddhaṃ baddhaṃ vimucya ca /
sapta-rātrād vraṇe rūḍhe kṛṣṇa-bhāge same sthire // 56 //
snehāñjanaṃ ca kartavyaṃ nasyaṃ ca kṣīra-sarpiṣā /
tathāpi punar-ādhmāne bheda-cchedādikāṃ kriyām // 57 //
11.57cv tathāpi punar-ādhmāte
yuktyā kuryād yathā nāti-cchedena syāt nimajjanam // 57ū̆ab //
11.57ū̆av yuktyā yuñjyād yathā nāti-
nityaṃ ca śukreṣu śṛtaṃ yathā-svaṃ pāne ca marśe ca ghṛtaṃ vidadhyāt /
na hīyate labdha-balā tathāntas tīkṣṇāñjanair dṛk satataṃ prayuktaiḥ // 58 //
11.58dv tīkṣṇāñjanair dṛk pratataṃ prayuktaiḥ
Uttarasthāna
sirānusāriṇi male prathamaṃ paṭalaṃ śrite /
a-vyaktam īkṣate rūpaṃ vyaktam apy a-nimittataḥ // 1 //
12.1bv prathamaṃ paṭalaṃ gate 12.1cv a-vyaktam īkṣyate rūpaṃ
prāpte dvitīyaṃ paṭalaṃ a-bhūtam api paśyati /
bhūtaṃ tu yatnād āsannaṃ dūre sūkṣmaṃ ca nekṣate // 2 //
12.2dv dūraṃ sūkṣmaṃ ca nekṣate
dūrāntika-sthaṃ rūpaṃ ca viparyāsena manyate /
doṣe maṇḍala-saṃsthāne maṇḍalānīva paśyati // 3 //
dvi-dhaikaṃ dṛṣṭi-madhya-sthe bahu-dhā bahu-dhā-sthite /
dṛṣṭer abhyantara-gate hrasva-vṛddha-viparyayam // 4 //
12.4dv hrasva-dīrgha-viparyayam 12.4dv hrasvaṃ bahu viparyayam
nāntika-stham adhaḥ-saṃsthe dūra-gaṃ nopari sthite /
pārśve paśyen na pārśva-sthe timirākhyo 'yam āmayaḥ // 5 //
prāpnoti kāca-tāṃ doṣe tṛtīya-paṭalāśrite /
tenordhvam īkṣate nādhas tanu-cailāvṛtopamam // 6 //
12.6cv tenordhvam īkṣyate nādhas
yathā-varṇaṃ ca rajyeta dṛṣṭir hīyeta ca kramāt /
tathāpy upekṣamāṇasya caturthaṃ paṭalaṃ gataḥ // 7 //
12.7av yathā-doṣaṃ ca rajyeta
liṅga-nāśaṃ malaḥ kurvaṃś chādayed dṛṣṭi-maṇḍalam /
tatra vātena timire vyāviddham iva paśyati // 8 //
calāvilāruṇābhāsaṃ prasannaṃ cekṣate muhuḥ /
jālāni keśān maśakān raśmīṃś copekṣite 'tra ca // 9 //
12.9av dhūmāvilāruṇābhāsaṃ 12.9bv prasannaṃ vīkṣate muhuḥ 12.9dv
raśmīṃś copekṣite 'tra tu
kācī-bhūte dṛg aruṇā paśyaty āsyam a-nāsikam /
candra-dīpādy-aneka-tvaṃ vakram ṛjv api manyate // 10 //
vṛddhaḥ kāco dṛśaṃ kuryād rajo-dhūmāvṛtām iva /
spaṣṭāruṇābhāṃ vistīrṇāṃ sūkṣmāṃ vā hata-darśanām // 11 //
12.11cv sphuṭāruṇābhāṃ vistīrṇāṃ
sa liṅga-nāśo vāte tu saṃkocayati dṛk-sirāḥ /
dṛṅ-maṇḍalaṃ viśaty antar gambhīrā dṛg asau smṛtā // 12 //
pitta-je timire vidyut-khadyota-dyota-dīpitam /
śikhi-tittiri-pattrābhaṃ prāyo nīlaṃ ca paśyati // 13 //
12.13bv -khadyotodyota-dīpitam 12.13cv śikhi-tittiri-picchābhaṃ
kāce dṛg kāca-nīlābhā tādṛg eva ca paśyati /
arkendu-pariveṣāgni-marīcīndra-dhanūṃṣi ca // 14 //
12.14av kāce dṛg kāṃsya-nīlābhā
bhṛṅga-nīlā nir-ālokā dṛk snigdhā liṅga-nāśataḥ /
dṛṣṭiḥ pittena hrasvākhyā sā hrasvā hrasva-darśinī // 15 //
bhavet pitta-vidagdhākhyā pītā pītābha-darśanā /
kaphena timire prāyaḥ snigdhaṃ śvetaṃ ca paśyati // 16 //
12.16bv pītā pītābha-darśinī
śaṅkhendu-kunda-kusumaiḥ kumudair iva cācitam /
kāce tu niṣ-prabhendv-arka-pradīpādyair ivācitam // 17 //
12.17bv kumudair iva vācitam
sitābhā sā ca dṛṣṭiḥ syāl liṅga-nāśe tu lakṣyate /
mūrtaḥ kapho dṛṣṭi-gataḥ snigdho darśana-nāśanaḥ // 18 //
bindur jalasyeva calaḥ padminī-puṭa-saṃsthitaḥ /
uṣṇe saṃkocam āyāti cchāyāyāṃ parisarpati // 19 //
12.19bv padminī-puṭa-saṃśritaḥ 12.19bv padminī-pattra-saṃśritaḥ
śaṅkha-kundendu-kumuda-sphaṭikopama-śuklimā /
raktena timire raktaṃ tamo-bhūtaṃ ca paśyati // 20 //
kācena raktā kṛṣṇā vā dṛṣṭis tādṛk ca paśyati /
liṅga-nāśe 'pi tādṛg dṛṅ niṣ-prabhā hata-darśanā // 21 //
saṃsarga-saṃnipāteṣu vidyāt saṃkīrṇa-lakṣaṇān /
timirādīn a-kasmāc ca taiḥ syād vyaktākulekṣaṇaḥ // 22 //
12.22dv taiḥ syād vakrākulekṣaṇaḥ 12.22dv taiḥ syād vyaktākulekṣaṇam
timire śeṣayor dṛṣṭau citro rāgaḥ prajāyate /
dyotyate nakulasyeva yasya dṛṅ nicitā malaiḥ // 23 //
nakulāndhaḥ sa tatrāhni citraṃ paśyati no niśi /
arke 'sta-mastaka-nyasta-gabhastau stambham āgatāḥ // 24 //
sthagayanti dṛśaṃ doṣā doṣāndhaḥ sa gado 'paraḥ /
divā-kara-kara-spṛṣṭā bhraṣṭā dṛṣṭi-pathān malāḥ // 25 //
vilīna-līnā yacchanti vyaktam atrāhni darśanam /
uṣṇa-taptasya sahasā śīta-vāri-nimajjanāt // 26 //
tri-doṣa-rakta-saṃpṛkto yāty ūṣmordhvaṃ tato 'kṣiṇi /
dāhoṣe malinaṃ śuklam ahany āvila-darśanam // 27 //
rātrāv āndhyaṃ ca jāyeta vidagdhoṣṇena sā smṛtā /
bhṛśam amlāśanād doṣaiḥ sāsrair yā dṛṣṭir ācitā // 28 //
sa-kleda-kaṇḍū-kaluṣā vidagdhāmlena sā smṛtā /
śoka-jvara-śiro-roga-saṃtaptasyānilādayaḥ // 29 //
12.29bv vidagdhāmlena sā matā
dhūmāvilāṃ dhūma-dṛśaṃ dṛśaṃ kuryuḥ sa dhūmaraḥ /
sahasaivālpa-sat-tvasya paśyato rūpam adbhutam // 30 //
12.30av dhūmāvilāṃ dhūma-dṛśāṃ 12.30bv dṛśaṃ kuryuḥ sa dhūsaraḥ 12.30bv
dṛśaṃ kuryuḥ sa dhūmakaḥ
bhāsvaraṃ bhās-karādiṃ vā vātādyā nayanāśritāḥ /
kurvanti tejaḥ saṃśoṣya dṛṣṭiṃ muṣita-darśanām // 31 //
12.31av bhāsuraṃ bhās-karādiṃ vā
vaiḍūrya-varṇāṃ stimitāṃ prakṛti-sthām ivā-vyathām /
aupasargika ity eṣa liṅga-nāśo 'tra varjayet // 32 //
vinā kaphāl liṅga-nāśān gambhīrāṃ hrasva-jām api /
ṣaṭ kācā nakulāndhaś ca yāpyāḥ śeṣāṃs tu sādhayet // 33 //
12.33cv ṣaṭ kācā nakulāndhyaś ca
dvā-daśeti gadā dṛṣṭau nirdiṣṭāḥ sapta-viṃśatiḥ // 33ū̆ab //
Uttarasthāna
timiraṃ kāca-tāṃ yāti kāco 'py āndhyam upekṣayā /
netra-rogeṣv ato ghoraṃ timiraṃ sādhayed drutam // 1 //
tulāṃ paceta jīvantyā droṇe 'pāṃ pāda-śeṣite /
tat-kvāthe dvi-guṇa-kṣīraṃ ghṛta-prasthaṃ vipācayet // 2 //
13.2cv tat-kvāthe dvi-guṇaṃ kṣīraṃ
prapauṇḍarīka-kākolī-pippalī-lodhra-saindhavaiḥ /
śatāhvā-madhuka-drākṣā-sitā-dāru-phala-trayaiḥ // 3 //
kārṣikair niśi tat pītaṃ timirāpaharaṃ param /
drākṣā-candana-mañjiṣṭhā-kākolī-dvaya-jīvakaiḥ // 4 //
13.4bv timirāṇāṃ haraṃ param
sitā-śatāvarī-medā-puṇḍrāhva-madhukotpalaiḥ /
pacej jīrṇa-ghṛta-prasthaṃ sama-kṣīraṃ picūnmitaiḥ // 5 //
13.5cv pacej jīrṇaṃ ghṛta-prasthaṃ
hanti tat kāca-timira-rakta-rājī-śiro-rujaḥ /
paṭola-nimba-kaṭukā-dārvī-sevya-varā-vṛṣam // 6 //
sa-dhanvayāsa-trāyantī-parpaṭaṃ pālikaṃ pṛthak /
prastham āmalakānāṃ ca kvāthayen nalvaṇe 'mbhasi // 7 //
tad-āḍhake 'rdha-palikaiḥ piṣṭaiḥ prasthaṃ ghṛtāt pacet /
musta-bhūnimba-yaṣṭy-āhva-kuṭajodīcya-candanaiḥ // 8 //
13.8av tad-āḍhake 'rdha-palikair 13.8bv ghṛta-prasthaṃ vipācayet
sa-pippalīkais tat sarpir ghrāṇa-karṇāsya-roga-jit /
vidradhi-jvara-duṣṭārur-visarpāpaci-kuṣṭha-nut // 9 //
13.9av sa-vyoṣa-cavyais tat sarpir 13.9bv ghrāṇa-karṇākṣi-roga-jit 13.9cv
vidradhi-jvara-duṣṭāsra-
viśeṣāc chukra-timira-naktāndhyoṣṇāmla-dāha-hṛt /
tri-phalāṣṭa-palaṃ kvāthyaṃ pāda-śeṣaṃ jalāḍhake // 10 //
13.10bv -naktāndhyoṣṇāmla-dāha-nut 13.10dv pāda-śeṣe jalāḍhake
tena tulya-payaskena tri-phalā-pala-kalka-vān /
ardha-prastho ghṛtāt siddhaḥ sitayā mākṣikeṇa vā // 11 //
yuktaṃ pibet tat timirī tad-yuktaṃ vā varā-rasam /
yaṣṭīmadhu-dvi-kākolī-vyāghrī-kṛṣṇāmṛtotpalaiḥ // 12 //
pālikaiḥ sa-sitā-drākṣair ghṛta-prasthaṃ pacet samaiḥ /
ajā-kṣīra-varā-vasā-mārkava-sva-rasaiḥ pṛthak // 13 //
mahā-traiphalam ity etat paraṃ dṛṣṭi-vikāra-jit /
traiphalenātha haviṣā lihānas tri-phalāṃ niśi // 14 //
13.14bv paraṃ dṛṣṭi-vikāra-nut
yaṣṭīmadhuka-saṃyuktāṃ madhunā ca pariplutām /
māsam ekaṃ hitāhāraḥ pibann āmalakodakam // 15 //
sauparṇaṃ labhate cakṣur ity āha bhaga-vān nimiḥ /
tāpyāyo-hema-yaṣṭy-āhva-sitā-jīrṇājya-mākṣikaiḥ // 16 //
saṃyojitā yathā-kāmaṃ timira-ghnī varā varā /
sa-ghṛtaṃ vā varā-kvāthaṃ śīlayet timirāmayī // 17 //
apūpa-sūpa-saktūn vā tri-phalā-cūrṇa-saṃyutān /
pāyasaṃ vā varā-yuktaṃ śītaṃ sa-madhu-śarkaram // 18 //
13.18av apūpa-takra-saktūn vā
prātar bhaktasya vā pūrvam adyāt pathyāṃ pṛthak pṛthak /
mṛdvīkā-śarkarā-kṣaudraiḥ satataṃ timirāturaḥ // 19 //
13.19av prātar bhuktasya vā pūrvam
sroto-jāṃśāṃś catuḥ-ṣaṣṭiṃ tāmrāyo-rūpya-kāñcanaiḥ /
yuktān praty-ekam ekāṃśair andha-mūṣodara-sthitān // 20 //
dhmāpayitvā samāvṛttaṃ tatas tac ca niṣecayet /
rasa-skandha-kaṣāyeṣu sapta-kṛtvaḥ pṛthak pṛthak // 21 //
vaiḍūrya-muktā-śaṅkhānāṃ tribhir bhāgair yutaṃ tataḥ /
cūrṇāñjanaṃ prayuñjīta tat sarva-timirāpaham // 22 //
13.22dv tat sarvaṃ timirāpaham
māṃsī-tri-jātakāyaḥ-kuṅkuma-nīlotpalābhayā-tutthaiḥ /
sita-kāca-śaṅkha-phenaka-maricāñjana-pippalī-madhukaiḥ // 23 //
candre 'śvinī-sa-nāthe su-cūrṇitair añjayed yugalaṃ akṣṇoḥ /
timirārma-rakta-rājī-kaṇḍū-kācādi-śamam icchan // 24 //
marica-vara-lavaṇa-bhāgau bhāgau dvau kaṇa-samudra-phenābhyām /
sauvīra-bhāga-navakaṃ citrāyāṃ cūrṇitaṃ kaphāmaya-jit // 25 //
13.25dv citrā-saṃcūrṇitaṃ kaphāmaya-jit
manohvā-tuttha-kastūrī-māṃsī-malaya-rocanāḥ /
daśa-karpūra-saṃyuktam aśīti-guṇam añjanam // 25+(1) //
13.25+(1)cv dara-karpūra-saṃyuktam
piṣṭaṃ citrāśvinī-puṣye ṣaḍ-vidhe timire hitam /
prasādanaṃ ca dṛṣṭeḥ syāc cakṣuṣeṇāvabhāṣitam // 25+(2) //
drākṣā-mṛṇālī-sva-rase kṣīra-madya-vasāsu ca /
pṛthak divyāpsu sroto-jaṃ sapta-kṛtvo niṣecayet // 26 //
tac cūrṇitaṃ sthitaṃ śaṅkhe dṛk-prasādanam añjanam /
śastaṃ sarvākṣi-rogeṣu videha-pati-nirmitam // 27 //
13.27av tac cūrṇitaṃ ghṛtaṃ śaṅkhe
nirdagdhaṃ bādarāṅgārais tutthaṃ cetthaṃ niṣecitam /
kramād ajā-payaḥ-sarpiḥ-kṣaudre tasmāt pala-dvayam // 28 //
13.28bv tutthaṃ caivaṃ niṣecitam 13.28cv kramāc chāga-payaḥ-sarpiḥ-
kārṣikais tāpya-marica-sroto-ja-kaṭukā-nataiḥ /
paṭu-lodhra-śilā-pathyā-kaṇailāñjana-phenakaiḥ // 29 //
yuktaṃ palena yaṣṭyāś ca mūṣāntar-dhmāta-cūrṇitam /
hanti kācārma-naktāndhya-rakta-rājīḥ su-śīlitaḥ // 30 //
cūrṇo viśeṣāt timiraṃ bhās-karo bhās-karo yathā /
triṃśad-bhāgā bhujaṅgasya gandha-pāṣāṇa-pañcakam // 31 //
śulba-tālakayor dvau dvau vaṅgasyaiko 'ñjanāt trayam /
andha-mūṣī-kṛtaṃ dhmātaṃ pakvaṃ vi-malam añjanam // 32 //
13.32av śulba-tārakayor dvau dvau 13.32cv andha-mūṣā-gataṃ dhmātaṃ
timirānta-karaṃ loke dvitīya iva bhās-karaḥ // 33ab //
13.33av timirāpaharaṃ loke
go-mūtre chagaṇa-rase 'mla-kāñjike ca strī-stanye // 33c //
13.33cv go-mūtre chagala-rase 'mla-kāñjike ca
haviṣi viṣe ca mākṣike ca // 33d //
yat tutthaṃ jvalitam aneka-śo niṣiktaṃ // 33e //
tat kuryād garuḍa-samaṃ narasya cakṣuḥ // 33f //
tutthaṃ sa-kāśaṃ kanakaṃ sa-phalaṃ śaṅkha-śilā-gairikam añjanaṃ ca /
naraḥ kapāla-sahi-kūṅkuḍāṇḍaṃ sapta-dvi-sapta-tri-samayo gataḥ // 33+1 //
bhṛṅgodbhava-sva-rasa-bhāvitam āja-dugdhe mūtre gavām payasi ca tri-phalā-kaṣāye /
drākṣā-rase ca pariśuddham iti krameṇa sauvīram añjanam idaṃ timiraṃ nihanti // 33+2 //
śreṣṭhā-jalaṃ bhṛṅga-rasaṃ sa-viṣājyam ajā-payaḥ /
yaṣṭī-rasaṃ ca yat sīsaṃ sapta-kṛtvaḥ pṛthak pṛthak // 34 //
13.34av śreṣṭhā-rasaṃ bhṛṅga-rasaṃ
taptaṃ taptaṃ pāyitaṃ tac-chalākā netre yuktā sāñjanān-añjanā vā /
taimiryārma-srāva-paicchilya-paillaṃ kaṇḍūṃ jāḍyaṃ rakta-rājīṃ ca hanti // 35 //
rasendra-bhujagau tulyau tayos tulyam athāñjanam /
īṣat-karpūra-saṃyuktam añjanaṃ timirāpaham // 36 //
13.36cv īṣat-karpūra-sahitam 13.36dv añjanaṃ timire varam 13.36dv añjanaṃ
nayanāmṛtam
yo gṛdhras taruṇa-ravi-prakāśa-gallas tasyāsyaṃ samaya-mṛtasya go-śakṛdbhiḥ /
nirdagdhaṃ sama-ghṛtam añjanaṃ ca peṣyaṃ yogo 'yaṃ nayana-balaṃ karoti gārdhram // 37 //
kṛṣṇa-sarpa-vadane sa-haviṣkaṃ dagdham añjana-niḥsṛta-dhūmam /
cūrṇitaṃ nalada-pattra-vimiśraṃ bhinna-tāram api rakṣati cakṣuḥ // 38 //
13.38bv dagdham añjana-nirgata-dhūmam 13.38cv yojitaṃ nalada-pattra-vimiśraṃ
nāgāñjanāśmāla-śilārka-vaṅgais triṃśad-dvi-pañca-dvayam a-dvikaikaiḥ /
andha-mūṣī-kṛtaiś chāga-payo-niṣiktair dṛṣṭer idaṃ bhās-karam añjanaṃ syāt // 38+1 //
sroto-'śma-vīraṃ ... veṣṭyājamodā-vaṭa-cchadaiḥ /
ṣaṭkaṃ timira-jit kliṣṭaṃ mṛl-liptaṃ go-mayāgninā // 38+2 //
tāmrāyas-kānta-gandhāhvā-tārkṣā yat su-cchalaṃ rajaḥ /
lohe bhṛṅgarajo bhṛṣṭaṃ saptāhaṃ dṛṣṭi-roga-jit // 38+3 //
13.38+3bv -tārkṣyā yat su-cchalaṃ rajaḥ
kṛṣṇa-sarpaṃ mṛtaṃ nyasya caturaś cāpi vṛścikān /
kṣīra-kumbhe tri-saptāhaṃ kledayitvā pramanthayet // 39 //
13.39dv kledayitvānu manthayet 13.39dv kledayitvātha manthayet
tatra yan nava-nītaṃ syāt puṣṇīyāt tena kukkuṭam /
andhas tasya puṛīṣeṇa prekṣate dhruvam añjanāt // 40 //
kṛṣṇa-sarpa-vasā śaṅkhaḥ katakāt phalam añjanam /
rasa-kriyeyam a-cirād andhānāṃ darśana-pradā // 41 //
maricāni daśārdha-picus tāpyāt tutthāt palaṃ picur yaṣṭyāḥ /
kṣīrārdra-dagdham añjanam a-pratisārākhyam uttamaṃ timire // 42 //
13.42cv maricāni daśa dvi-palaṃ
akṣa-bīja-maricāmalaka-tvak-tuttha-yaṣṭimadhukair jala-piṣṭaiḥ /
chāyayaiva guṭikāḥ pariśuṣkā nāśayanti timirāṇy a-cireṇa // 43 //
maricāmalaka-jalodbhava-tutthāñjana-tāpya-dhātubhiḥ krama-vṛddhaiḥ /
ṣaṇ-mākṣika iti yogas timirārma-kleda-kāca-kaṇḍū-hantā // 44 //
13.44dv timirārma-kleda-kāca-kaṇḍū-hā 13.44dv
timirārma-kleda-kāca-kaṇḍū-ghnaḥ
ratnāni rūpyaṃ sphaṭikaṃ suvarṇaṃ sroto-'ñjanaṃ tāmram ayaḥ sa-śaṅkhaṃ /
ku-candanaṃ lohita-gairikaṃ ca cūrṇāñjanaṃ sarva-dṛg-āmaya-ghnam // 45 //
tila-tailam akṣa-tailaṃ bhṛṅga-sva-raso 'sanāc ca niryūhaḥ /
āyasa-pātra-vipakvaṃ karoti dṛṣṭer balaṃ nasyam // 46 //
13.46dv karoti dṛṣṭer balaṃ nasyāt
doṣānurodhena ca naika-śas taṃ snehāsra-visrāvaṇa-reka-nasyaiḥ /
upācared añjana-mūrdha-vasti-vasti-kriyā-tarpaṇa-lepa-sekaiḥ // 47 //
sāmānyaṃ sādhanam idaṃ prati-doṣam ataḥ śṛṇu // 48ab //
vāta-je timire tatra daśa-mūlāmbhasā ghṛtam /
kṣīre catur-guṇe śreṣṭhā-kalka-pakvaṃ pibet tataḥ // 49 //
tri-phalā-pañca-mūlānāṃ kaṣāyaṃ kṣīra-saṃyutam /
eraṇḍa-taila-saṃyuktaṃ yojayec ca virecanam // 50 //
13.50cv eraṇḍa-taila-saṃmiśraṃ 13.50dv yojayeta virecanam
sa-mūla-jāla-jīvantī-tulāṃ droṇe 'mbhasaḥ pacet /
aṣṭa-bhāga-sthite tasmiṃs taila-prasthaṃ payaḥ-same // 51 //
13.51dv taila-prasthaṃ payaḥ-samam
balā-tritaya-jīvantī-varī-mūlaiḥ palonmitaiḥ /
yaṣṭī-palaiś caturbhiś ca loha-pātre vipācayet // 52 //
13.52av balā-tri-jāta-jīvantī-
loha eva sthitaṃ māsaṃ nāvanād ūrdhva-jatru-jān /
vāta-pittāmayān hanti tad viśeṣād dṛg-āśrayān // 53 //
13.53av loha-pātra-sthitaṃ māsaṃ 13.53dv tad viśeṣād dṛg-āmayān
keśāsya-kandharā-skandha-puṣṭi-lāvaṇya-kānti-dam /
sitairaṇḍa-jaṭā-siṃhī-phala-dāru-vacā-nataiḥ // 54 //
13.54bv -puṣṭi-lāvaṇya-kānti-kṛt
ghoṣayā bilva-mūlaiś ca tailaṃ pakvaṃ payo-'nvitam /
nasyaṃ sarvordhva-jatrūttha-vāta-śleṣmāmayārti-jit // 55 //
13.55av śatāhvā-bilva-mūlaiś ca
vasāñjane ca vaiyāghrī vārāhī vā praśasyate /
gṛdhrāhi-kukkuṭotthā vā madhukenānvitā pṛthak // 56 //
pratyañjane ca sroto-jaṃ rasa-kṣīra-ghṛte kramāt /
niṣiktaṃ pūrva-vad yojyaṃ timira-ghnam an-uttamam // 57 //
13.57bv rasa-kṣīra-ghṛtaiḥ kramāt
na ced evaṃ śamaṃ yāti tatas tarpaṇam ācaret /
śatāhvā-kuṣṭha-nalada-kākolī-dvaya-yaṣṭibhiḥ // 58 //
prapauṇḍarīka-sarala-pippalī-devadārubhiḥ /
sarpir aṣṭa-guṇa-kṣīraṃ pakvaṃ tarpaṇam uttamam // 59 //
medasas tad-vad aiṇeyād dugdha-siddhāt khajāhatāt /
uddhṛtaṃ sādhitaṃ tejo madhukośīra-candanaiḥ // 60 //
śvāvic-chalyaka-godhānāṃ dakṣa-tittiri-barhiṇām /
pṛthak pṛthag anenaiva vidhinā kalpayed vasām // 61 //
13.61av śvāvic-chalyaka-godhānām 13.61av śvā-viṣkirāka-godhānām 13.61bv
ṛkṣa-tittiri-barhiṇām
prasādanaṃ snehanaṃ ca puṭa-pākaṃ prayojayet /
vāta-pīnasa-vac cātra nirūhaṃ sānuvāsanam // 62 //
13.62dv nirūhaṃ cānuvāsanam
pitta-je timire sarpir jīvanīya-phala-trayaiḥ /
vipācitaṃ pāyayitvā snigdhasya vyadhayet sirām // 63 //
śarkarailā-trivṛc-cūrṇair madhu-yuktair virecayet /
su-śītān seka-lepādīn yuñjyān netrāsya-mūrdhasu // 64 //
śārivā-padmakośīra-muktā-śābara-candanaiḥ /
vartiḥ śastāñjane cūrṇas tathā pattrotpalāñjanaiḥ // 65 //
13.65cv vartiḥ śastāñjanaṃ cūrṇas 13.65dv tathā padmotpalāñjanaiḥ
sa-nāgapuṣpa-karpūra-yaṣṭy-āhva-svarṇa-gairikaiḥ /
sauvīrāñjana-tutthaka-śṛṅgī-dhātrī-phala-sphaṭika-karpūram // 66 //
pañcāṃśaṃ pañcāṃśaṃ try-aṃśam athaikāṃśam añjanaṃ timira-ghnam /
nasyaṃ cājyaṃ śṛtaṃ kṣīra-jīvanīya-sitotpalaiḥ // 67 //
śleṣmodbhave 'mṛtā-kvātha-varā-kaṇa-śṛtaṃ ghṛtam /
vidhyet sirāṃ pīta-vato dadyāc cānu virecanam // 68 //
kvāthaṃ pūgābhayā-śuṇṭhī-kṛṣṇā-kumbha-nikumbha-jam /
hrīvera-dāru-dvi-niśā-kṛṣṇā-kalkaiḥ payo-'nvitaiḥ // 69 //
dvi-pañca-mūla-niryūhe tailaṃ pakvaṃ ca nāvanam /
śaṅkha-priyaṅgu-nepālī-kaṭu-trika-phala-trikaiḥ // 70 //
dṛg-vaimalyāya vi-malā vartiḥ syāt kokilā punaḥ /
kṛṣṇa-loha-rajo-vyoṣa-saindhava-tri-phalāñjanaiḥ // 71 //
13.71bv vartiḥ syāt kaulikā punaḥ
śaśa-go-khara-siṃhoṣṭra-dvi-jā lālāṭam asthi ca /
śveta-go-vāla-marica-śaṅkha-candana-phenakam // 72 //
piṣṭaṃ stanyājya-dugdhābhyāṃ vartis timira-śukra-jit /
rakta-je pitta-vat siddhiḥ śītaiś cāsraṃ prasādayet // 73 //
madhūka-sārāñjana-tāmra-tri-kaṭuka-viḍaṅga-pauṇḍarīkāṇi /
sa-lavaṇa-tuttha-tri-phalā-lodhrāṇi nabho-'mbu-piṣṭāni // 73+1 //
vartiś catur-daśāṅgī nayanāmaya-nāśanī śilā-stambhe /
likhitā hitāya jagatas timirāpaharī viśeṣeṇa // 73+2 //
eka-guṇā māgadhikā dvi-guṇā ca harītakī salila-piṣṭā /
vartir iyaṃ timira-paṭala-kāca-kaṇḍv-asra-harī // 73+3 //
drākṣayā nalada-lodhra-yaṣṭibhiḥ śaṅkha-tāmra-hima-padma-padmakaiḥ /
sotpalaiś chagala-dugdha-vartitair asra-jaṃ timiram āśu naśyati // 74 //
13.74av drākṣayā nalada-lodhra-yaṣṭikā- 13.74bv
-śaṅkha-tāmra-hima-padma-padmakaiḥ
13.74bv -śaṅkha-tāmra-hima-padma-pattrakaiḥ
saṃsarga-saṃnipātotthe yathā-doṣodayaṃ kriyā /
siddhaṃ madhūka-kṛmijin-maricāmaradārubhiḥ // 75 //
sa-kṣīraṃ nāvanaṃ tailaṃ piṣṭair lepo mukhasya ca /
nata-nīlotpalānantā-yaṣṭy-āhva-suniṣaṇṇakaiḥ // 76 //
sādhitaṃ nāvane tailaṃ śiro-vastau ca śasyate /
dadyād uśīra-niryūhe cūrṇitaṃ kaṇa-saindhavam // 77 //
13.77av sādhitaṃ nāvanaṃ tailaṃ
tat srutaṃ sa-ghṛtaṃ bhūyaḥ pacet kṣaudraṃ ghane kṣipet /
śīte cāsmin hitam idaṃ sarva-je timire 'ñjanam // 78 //
13.78av tac chṛtaṃ sa-ghṛtaṃ bhūyaḥ
asthīni majja-pūrṇāni sat-tvānāṃ rātri-cāriṇām /
sroto-jāñjana-yuktāni vahaty ambhasi vāsayet // 79 //
13.79cv sroto-'ñjanena yuktāni
māsaṃ viṃśati-rātraṃ vā tataś coddhṛtya śoṣayet /
sa-meṣaśṛṅgī-puṣpāṇi sa-yaṣṭy-āhvāni tāny anu // 80 //
13.80dv sa-yaṣṭy-āhvāni tāni tu
cūrṇitāny añjanaṃ śreṣṭhaṃ timire sāṃnipātike /
kāce 'py eṣā kriyā muktvā sirāṃ yantra-nipīḍitāḥ // 81 //
13.81dv sirā yantra-nipīḍitāḥ 13.81dv sirāṃ yantra-nipīḍanāt
āndhyāya syur malā dadyāt srāvye tv asre jalaukasaḥ /
guḍaḥ pheno 'ñjanaṃ kṛṣṇā maricaṃ kuṅkumād rajaḥ // 82 //
13.82av āndhyāya syur ato dadyāt
rasa-kriyeyaṃ sa-kṣaudrā kāca-yāpanam añjanam /
nakulāndhe tri-doṣotthe taimirya-vihito vidhiḥ // 83 //
13.83dv taimirya-vidhi-vat kriyāḥ
rasa-kriyā ghṛta-kṣaudra-go-maya-sva-rasa-drutaiḥ /
tārkṣya-gairika-tālīśair niśāndhe hitam añjanam // 84 //
13.84dv niśāndhye hitam añjanam
dadhnā vighṛṣṭaṃ maricaṃ rātry-andhe 'ñjanam uttamam /
karañjikotpala-svarṇa-gairikāmbho-ja-kesaraiḥ // 85 //
13.85bv rātry-andhāñjanam uttamam 13.85cv kārañjikotpala-svarṇa-
piṣṭair go-maya-toyena vartir doṣāndha-nāsinī /
ajā-mūtreṇa vā kauntī-kṛṣṇā-sroto-ja-saindhavaiḥ // 86 //
13.86bv vartir doṣāndhya-nāsinī
kālānusārī-tri-kaṭu-tri-phalāla-manaḥśilāḥ /
sa-phenāś chāga-dugdhena rātry-andhe vartayo hitāḥ // 87 //
13.87dv rātry-āndhye vartayo hitāḥ
saṃniveśya yakṛn-madhye pippalīr a-dahan pacet /
tāḥ śuṣkā madhunā ghṛṣṭā niśāndhe śreṣṭham añjanam // 88 //
13.88dv niśāndhye śreṣṭham añjanam 13.88dv naktāndhye śreṣṭham añjanam
khādec ca plīha-yakṛtī māhiṣe taila-sarpiṣā /
ghṛte siddhāni jīvantyāḥ pallavāni ca bhakṣayet // 89 //
tathātimuktakairaṇḍa-śephāly-abhīru-jāni ca /
bhṛṣṭaṃ ghṛtaṃ kumbhayoneḥ pattraiḥ pāne ca pūjitam // 90 //
13.90cv siddhaṃ ghṛtaṃ kumbha-yoneḥ 13.90dv pattraiḥ pāne 'ti-pūjitam
dhūmarākhyāmla-pittoṣṇa-vidāhe jīrṇa-sarpiṣā /
snigdhaṃ virecayec chītaiḥ śītair dihyāc ca sarvataḥ // 91 //
go-śakṛd-rasa-dugdhājyair vipakvaṃ śasyate 'ñjanam /
svarṇa-gairika-tālīśa-cūrṇāvāpā rasa-kriyā // 92 //
medā-śābarakānantā-mañjiṣṭhā-dārvi-yaṣṭibhiḥ /
kṣīrāṣṭāṃśaṃ ghṛtaṃ pakvaṃ sa-tailaṃ nāvanaṃ hitam // 93 //
tarpaṇaṃ kṣīra-sarpiḥ syād a-śāmyati sirā-vyadhaḥ /
cintābhighāta-bhī-śoka-raukṣyāt sotkaṭakāsanāt // 94 //
13.94dv -rūkṣāmla-kaṭukāśanāt
vireka-nasya-vamana-puṭa-pākādi-vibhramāt /
vidagdhāhāra-vamanāt kṣut-tṛṣṇādi-vidhāraṇāt // 95 //
akṣi-rogāvasānāc ca paśyet timira-rogi-vat /
yathā-svaṃ tatra yuñjīta doṣādīn vīkṣya bheṣajam // 96 //
sūryoparāgānala-vidyud-ādi-vilokanenopahatekṣaṇasya /
saṃtarpaṇaṃ snigdha-himādi kāryaṃ tathāñjanaṃ hema ghṛtena ghṛṣṭam // 97 //
cakṣū-rakṣāyāṃ sarva-kālaṃ manuṣyair yatnaḥ kartavyo jīvite yāvad icchā /
vyartho loko 'yaṃ tulya-rātrin-divānāṃ puṃsām andhānāṃ vidyamāne 'pi vitte // 98 //
tri-phalā rudhira-srutir viśuddhir manaso nirvṛtir añjanaṃ sa-nasyam /
śakunāśana-tā sa-pāda-pūjā ghṛta-pānaṃ ca sadaiva netra-rakṣā // 99 //
13.99bv manaso nirvṛtir añjanaṃ ca nasyam 13.99cv śayanāsana-tā sa-pāda-pūjā
13.99cv śayanāsana-toṣa-pāda-pūjā
a-hitād aśanāt sadā nivṛttir bhṛśa-bhās-vac-cala-sūkṣma-vīkṣaṇāc ca /
muninā niminopadiṣṭam etat paramaṃ rakṣaṇam īkṣaṇasya puṃsām // 100 //
Uttarasthāna
vidhyet su-jātaṃ niṣ-prekṣyaṃ liṅga-nāśaṃ kaphodbhavam /
āvartaky-ādibhiḥ ṣaḍbhir vivarjitam upadravaiḥ // 1 //
so '-saṃjāto hi viṣamo dadhi-mastu-nibhas tanuḥ /
śalākayāvakṛṣṭo 'pi punar ūrdhvaṃ prapadyate // 2 //
14.2dv punar ūrdhvaṃ pravartate
karoti vedanāṃ tīvrāṃ dṛṣṭiṃ ca sthagayet punaḥ /
śleṣmalaiḥ pūryate cāśu so 'nyaiḥ sopadravaś cirāt // 3 //
14.3dv so 'nyaiḥ sopadravaiś cirāt
ślaiṣmiko liṅga-nāśo hi sita-tvāc chleṣmaṇaḥ sitaḥ /
tasyānya-doṣābhibhavād bhavaty ā-nīla-tā gadaḥ // 4 //
14.4dv bhavaty ā-nīla-tā gade 14.4dv bhavaty ā-nīlikā gade
tatrāvarta-calā dṛṣṭir āvartaky aruṇāsitā /
śarkarārka-payo-leśa-niciteva ghanāti ca // 5 //
14.5bv āvartaky aruṇā sitā
rājī-matī dṛṅ nicitā śāli-śūkābha-rājibhiḥ /
viṣama-cchinna-dagdhābhā sa-ruk chinnāṃśukā smṛtā // 6 //
dṛṣṭiḥ kāṃsya-sama-cchāyā candrakī candrakākṛtiḥ /
chattrābhā naika-varṇā ca chattrakī nāma nīlikā // 7 //
na vidhyed a-sirārhāṇāṃ na tṛṭ-pīnasa-kāsinām /
nā-jīrṇi-bhīru-vamita-śiraḥ-karṇākṣi-śūlinām // 8 //
14.8bv na dṛk-pīnasa-kāsinām
atha sādhāraṇe kāle śuddha-saṃbhojitātmanaḥ /
deśe prakāśe pūrvāhṇe bhiṣag jānūcca-pīṭha-gaḥ // 9 //
yantritasyopaviṣṭasya svinnākṣasya mukhānilaiḥ /
aṅguṣṭha-mṛdite netre dṛṣṭau dṛṣṭvotplutaṃ malam // 10 //
svāṃ nāsāṃ prekṣamāṇasya niṣ-kampaṃ mūrdhni dhārite /
kṛṣṇād ardhāṅgulaṃ muktvā tathārdhārdham apāṅgataḥ // 11 //
14.11av sva-nāsāṃ prekṣamāṇasya 14.11dv tad ardhārdham apāṅgataḥ
tarjanī-madhyamāṅguṣṭhaiḥ śalākāṃ niś-calaṃ dhṛtām /
daiva-cchidraṃ nayet pārśvād ūrdhvam āmanthayan iva // 12 //
savyaṃ dakṣiṇa-hastena netraṃ savyena cetarat /
vidhyet su-viddhe śabdaḥ syād a-ruk cāmbu-lava-srutiḥ // 13 //
sāntvayann āturaṃ cānu netraṃ stanyena secayet /
śalākāyās tato 'greṇa nirlikhen netra-maṇḍalam // 14 //
14.14dv nirlikhed dṛṣṭi-maṇḍalam
a-bādhamānaḥ śanakair nāsāṃ prati nudaṃs tataḥ /
ucchiṅghanāc cāpahared dṛṣṭi-maṇḍala-gaṃ kapham // 15 //
14.15cv ucchiṅkhanāc cāpahared
sthire doṣe cale vāti svedayed akṣi bāhyataḥ /
atha dṛṣṭeṣu rūpeṣu śalākām āharec chanaiḥ // 16 //
14.16av sthire doṣe cale vāpi
ghṛtāplutaṃ picuṃ dattvā baddhākṣaṃ śāyayet tataḥ /
viddhād anyena pārśvena tam uttānaṃ dvayor vyadhe // 17 //
14.17cv vyadhād anyena pārśvena
nivāte śayane 'bhyakta-śiraḥ-pādaṃ hite ratam /
kṣavathuṃ kāsam udgāraṃ ṣṭhīvanaṃ pānam ambhasaḥ // 18 //
14.18bv -śiro-gātraṃ hite ratam
adho-mukha-sthitiṃ snānaṃ danta-dhāvana-bhakṣaṇam /
saptāhaṃ nācaret sneha-pīta-vac cātra yantraṇā // 19 //
śaktito laṅghayet seko ruji koṣṇena sarpiṣā /
sa-vyoṣāmalakaṃ vāṭyam aśnīyāt sa-ghṛtaṃ dravam // 20 //
vilepīṃ vā try-ahāc cāsya kvāthair muktvākṣi secayet /
vāta-ghnaiḥ saptame tv ahni sarva-thaivākṣi mocayet // 21 //
yantraṇām anurudhyeta dṛṣṭer ā-sthairya-lābhataḥ /
rūpāṇi sūkṣma-dīptāni sahasā nāvalokayet // 22 //
śopha-rāga-rujādīnām adhimanthasya codbhavaḥ /
a-hitair vedha-doṣāc ca yathā-svaṃ tān upācaret // 23 //
14.23cv a-hitair vedhya-doṣāc ca 14.23dv yathā-svaṃ tān upakramet
kalkitāḥ sa-ghṛtā dūrvā-yava-gairika-śārivāḥ /
mukhālepe prayoktavyā rujā-rāgopaśāntaye // 24 //
sa-sarṣapās tilās tad-van mātuluṅga-rasāplutāḥ /
payasyā-śārivā-pattra-mañjiṣṭhā-madhuyaṣṭibhiḥ // 25 //
ajā-kṣīra-yutair lepaḥ sukhoṣṇaḥ śarma-kṛt param /
lodhra-saindhava-mṛdvīkā-madhukaiś chāgalaṃ payaḥ // 26 //
14.26av ajā-kṣīrānvitair lepaḥ
śṛtam āścyotanaṃ yojyaṃ rujā-rāga-vināśanam /
madhukotpala-kuṣṭhair vā drākṣā-lākṣā-sitānvitaiḥ // 27 //
14.27cv madhukotpala-kuṣṭhailā- 14.27dv drākṣā-lākṣā-rasānvitaiḥ 14.27dv
-drākṣā-lākṣā-sitānvitaiḥ
14.27dv -drākṣā-lākṣā-rasānvitaiḥ
vāta-ghna-siddhe payasi śṛtaṃ sarpiś catur-guṇe /
padmakādi-pratīvāpaṃ sarva-karmasu śasyate // 28 //
sirāṃ tathān-upaśame snigdha-svinnasya mokṣayet /
manthoktāṃ ca kriyāṃ kuryād vedhe rūḍhe 'ñjanaṃ mṛdu // 29 //
14.29dv vyadhe rūḍhe 'ñjanaṃ mṛdu
āḍhakī-mūla-marica-haritāla-rasāñjanaiḥ /
viddhe 'kṣṇi sa-guḍā vartir yojyā divyāmbu-peṣitā // 30 //
jātī-śirīṣa-dhava-meṣaviṣāṇi-puṣpa-vaiḍūrya-mauktika-phalaṃ payasā su-piṣṭam /
ājena tāmram amunā pratanu pradigdhaṃ saptāhataḥ punar idaṃ payasaiva piṣṭam // 31 //
14.31av jātī-śirīṣa-dhava-meṣaviṣāṇa-puṣpa-
piṇḍāñjanaṃ hitam an-ātapa-śuṣkam akṣṇi viddhe prasāda-jananaṃ bala-kṛc ca dṛṣṭeḥ /
sroto-ja-vidruma-śilāmbu-dhi-phena-tīkṣṇair asyaiva tulyam uditaṃ guṇa-kalpanābhiḥ // 32 //
14.32cv sroto-ja-vidruma-śilārṇava-phena-tīkṣṇair
Uttarasthāna
vātena netre 'bhiṣyaṇṇe nāsānāho 'lpa-śopha-tā /
śaṅkhākṣi-bhrū-lalāṭasya toda-sphuraṇa-bhedanam // 1 //
15.1av vātena netre 'bhiṣyande 15.1cv śaṅkhākṣi-bhrū-lalāṭāsya- 15.1dv
-toda-sphuraṇa-bhedanam
śuṣkālpā dūṣikā śītam acchaṃ cāśru calā rujaḥ /
nimeṣonmeṣaṇaṃ kṛcchrāj jantūnām iva sarpaṇam // 2 //
15.2bv accham aśru calā rujaḥ
akṣy ādhmātam ivābhāti sūkṣmaiḥ śalyair ivācitam /
snigdhoṣṇaiś copaśamanaṃ so 'bhiṣyanda upekṣitaḥ // 3 //
15.3cv snigdhoṣṇecchopaśamanaṃ
adhimantho bhavet tatra karṇayor nadanaṃ bhramaḥ /
araṇyeva ca mathyante lalāṭākṣi-bhruvādayaḥ // 4 //
hatādhimanthaḥ so 'pi syāt pramādāt tena vedanāḥ /
aneka-rūpā jāyante vraṇo dṛṣṭau ca dṛṣṭi-hā // 5 //
manyākṣi-śaṅkhato vāyur anyato vā pravartayan /
vyathāṃ tīvrām a-paicchilya-rāga-śophaṃ vilocanam // 6 //
15.6bv anyato vā pravartayet
saṃkocayati pary-aśru so 'nyato-vāta-saṃjñitaḥ /
tad-vaj jihmaṃ bhaven netram ūnaṃ vā vāta-paryaye // 7 //
15.7cv tad-vaj jihmaṃ bhaven netraṃ 15.7cv tad-van netraṃ bhavej jihmam
15.7dv śūnaṃ vā vāta-paryaye
dāho dhūmāyanaṃ śophaḥ śyāva-tā vartmano bahiḥ /
antaḥ-kledo 'śru pītoṣṇaṃ rāgaḥ pītābha-darśanam // 8 //
kṣārokṣita-kṣatākṣi-tvaṃ pittābhiṣyanda-lakṣaṇam /
jvalad-aṅgāra-kīrṇābhaṃ yakṛt-piṇḍa-sama-prabham // 9 //
adhimanthe bhaven netraṃ syande tu kapha-saṃbhave /
jāḍyaṃ śopho mahān kaṇḍūr nidrānnān-abhinandanam // 10 //
sāndra-snigdha-bahu-śveta-picchā-vad-dūṣikāśru-tā /
adhimanthe nataṃ kṛṣṇam unnataṃ śukla-maṇḍalam // 11 //
15.11bv -picchā-vad-dūṣikāsra-tā
praseko nāsikādhmānaṃ pāṃsu-pūrṇam ivekṣaṇam /
raktāśru-rājī-dūṣīkā-rakta-maṇḍala-darśanam // 12 //
15.12cv raktāsra-rājī-dūṣīkā- 15.12dv -śukla-maṇḍala-darśanam
rakta-syandena nayanaṃ sa-pitta-syanda-lakṣaṇam /
manthe 'kṣi tāmra-pary-antam utpāṭana-samāna-ruk // 13 //
rāgeṇa bandhūka-nibhaṃ tāmyati sparśanā-kṣamam /
asṛṅ-nimagnāriṣṭābhaṃ kṛṣṇam agny-ābha-darśanam // 14 //
adhimanthā yathā-svaṃ ca sarve syandādhika-vyathāḥ /
śaṅkha-danta-kapoleṣu kapāle cāti-ruk-karāḥ // 15 //
vāta-pittāturaṃ gharṣa-toda-bhedopadeha-vat /
rūkṣa-dāruṇa-vartmākṣi kṛcchronmīla-nimīlanam // 16 //
15.16av vāta-pittottaraṃ gharṣa-
vikūṇana-viśuṣka-tva-śītecchā-śūla-pāka-vat /
uktaḥ śuṣkādi-pāko yaṃ sa-śophaḥ syāt tribhir malaiḥ // 17 //
15.17av vikūṇanaṃ viśuṣkaṃ ca 15.17av vikūṇena viśuṣka-tvaṃ 15.17bv
śītecchā-śūla-pāka-vat
sa-raktais tatra śopho 'ti-rug-dāha-ṣṭhīvanādi-mān /
pakvodumbara-saṃkāśaṃ jāyate śukla-maṇḍalam // 18 //
aśrūṣṇa-śīta-viśada-picchilāccha-ghanaṃ muhuḥ /
alpa-śophe 'lpa-śophas tu pāko 'nyair lakṣaṇais tathā // 19 //
15.19cv alpa-śopho 'lpa-śophas tu
akṣi-pākātyaye śophaḥ saṃrambhaḥ kaluṣāśru-tā /
kaphopadigdham asitaṃ sitaṃ prakleda-rāga-vat // 20 //
15.20cv kaphena digdham asitaṃ
dāho darśana-saṃrodho vedanāś cān-avasthitāḥ /
anna-sāro 'mla-tāṃ nītaḥ pitta-raktolbaṇair malaiḥ // 21 //
sirābhir netram ārūḍhaḥ karoti śyāva-lohitam /
sa-śopha-dāha-pākāśru bhṛśaṃ cāvila-darśanam // 22 //
amloṣito 'yam ity uktā gadāḥ ṣo-ḍaśa sarva-gāḥ /
hatādhimantham eteṣu sākṣi-pākātyayaṃ tyajet // 23 //
15.23cv hatādhimanthaṃ caiteṣu
vātodbhūtaḥ pañca-rātreṇa dṛṣṭiṃ saptāhena śleṣma-jāto 'dhimanthaḥ /
raktotpanno hanti tad-vat tri-rātrān mithyācārāt paittikaḥ sadya eva // 24 //
15.24bv saptāhena śleṣma-jaś cādhimanthaḥ
Uttarasthāna
prāg-rūpa eva syandeṣu tīkṣṇaṃ gaṇḍūṣa-nāvanam /
kārayed upavāsaṃ ca kopād anya-tra vāta-jāt // 1 //
dāhopadeha-rāgāśru-śopha-śāntyai biḍālakam /
kuryāt sarva-tra pattrailā-marica-svarṇa-gairikaiḥ // 2 //
sa-rasāñjana-yaṣṭy-āhva-nata-candana-saindhavaiḥ /
saindhavaṃ nāgaraṃ tārkṣyaṃ bhṛṣṭaṃ maṇḍena sarpiṣaḥ // 3 //
16.3dv ghṛṣṭaṃ maṇḍena sarpiṣaḥ
badarī-pattra-yaṣṭy-āhva-pathyāmalaka-tutthakam /
antar-dhūmaṃ dahet sadyaḥ kope tac-cūrṇaṃ vāta-je // 3.1+1 //
vāta-je ghṛta-bhṛṣṭaṃ vā yojyaṃ śabara-deśa-jam /
māṃsī-padmaka-kālīya-yaṣṭy-āhvaiḥ pitta-raktayoḥ // 4 //
16.4bv yojyaṃ śābara-deśa-jam 16.4cv māṃsī-padmaka-kākolī-
manohvā-phalinī-kṣaudraiḥ kaphe sarvais tu sarva-je // 5ab //
sita-marica-bhāgam ekaṃ catur-manohvaṃ dvir aṣṭa-śābarakam // 5cd //
saṃcūrṇya vastra-baddhaṃ prakupita-mātre 'vaguṇṭhanaṃ netre // 5ef //
16.5ev saṃcūrṇyam ati-prabaddhaṃ 16.5fv prakupita-mātre 'vaguṇṭhanam idaṃ
netre
dhātu-śuṇṭhy-abhayā-tārkṣyaṃ bahir-lepo 'kṣi-roga-hā // 5.1(1)+1ab //
16.5.1(1)+1av dhātu-śuṇṭhy-abhayā-tārkṣya- 16.5.1(1)
+1bv -bahir-lepo
'kṣi-roga-hā
harītakī-saindhava-tārkṣya-śīlaiḥ sa-gairikaiḥ sva-sva-kara-pramṛṣṭaiḥ /
bahiḥ-pralepaṃ nayanasya kuryāt sarvākṣi-roga-praśamārtham etat // 5.1(2)+1 //
āraṇyāś chagaṇa-rase paṭāvabaddhāḥ su-svinnā nakha-vi-tuṣī-kṛtāḥ kulatthāḥ /
tac-cūrṇaṃ sakṛd avacūrṇanān niśīthe netrāṇāṃ vidhamati sadya eva kopam // 6 //
16.6av āraṇyāś chagaṇa-rase paṭāvanaddhāḥ
ghoṣābhayā-tutthaka-yaṣṭi-lodhrair mūtī su-sūkṣmaiḥ ślatha-vastra-baddhaiḥ /
tāmra-stha-dhānyāmla-nimagna-mūrtir artiṃ jayaty akṣiṇi naika-rūpām // 7 //
16.7av ghoṣābhayā-tutthaka-yaṣṭi-lodhraiḥ 16.7av
vyoṣābhayā-tutthaka-yaṣṭi-lodhrair
16.7bv guṇḍī su-sūkṣmaiḥ ślatha-vastra-baddhaiḥ 16.7bv piṣṭaiḥ su-sūkṣmaiḥ
ślatha-vastra-baddhaiḥ
16.7cv tāmrāccha-dhānyāmla-nimagna-mūrtir
ṣo-ḍaśabhiḥ salila-palaiḥ palaṃ tathaikaṃ kaṭaṅkaṭeryāḥ siddham /
seko 'ṣṭa-bhāga-śiṣṭaḥ kṣaudra-yutaḥ sarva-doṣa-kupite netre // 8 //
16.8dv kṣaudra-yutaḥ sarva-doṣa-prakupite netre
vāta-pitta-kapha-saṃnipāta-jāṃ netrayor bahu-vidhām api vyathām /
śīghram eva jayati prayojitaḥ śigru-pallava-rasaḥ sa-mākṣikaḥ // 9 //
taruṇam urubūka-pattraṃ mūlaṃ ca vibhidya siddham āje kṣīre /
vātābhiṣyanda-rujaṃ sadyo vinihanti saktu-piṇḍikā coṣṇā // 10 //
16.10bv mūlaṃ ca vicūrṇya siddham āje kṣīre
āścyotanaṃ māruta-je kvātho bilvādibhir hitaḥ /
koṣṇaḥ sahairaṇḍa-jaṭā-bṛhatī-madhu-śigrubhiḥ // 11 //
hrīvera-vakra-śārṅgaṣṭodumbara-tvakṣu sādhitam /
sāmbhasā payasājena śūlāścyotanam uttamam // 12 //
16.12bv ṃdumbara-tvak-prasādhitam 16.12bv ṃdumbara-plakṣa-sādhitam
lodhrāmalaka-rasāñja[na]-bimbitikā-pattra-tubarikā-tutthaiḥ /
āścyotanam idam akṣṇoḥ prasahya sadyaḥ prakopa-haram // 12+1 //
mañjiṣṭhā-rajanī-lākṣā-drākṣarddhi-madhukotpalaiḥ /
kvāthaḥ sa-śarkaraḥ śītaḥ secanaṃ rakta-pitta-jit // 13 //
16.13bv -drākṣā-dvi-madhukotpalaiḥ
kaseru-yaṣṭy-āhva-rajas tāntave śithilaṃ sthitam /
apsu divyāsu nihitaṃ hitaṃ syande 'sra-pitta-je // 14 //
16.14bv tāntave śithile sthitam
puṇḍra-yaṣṭī-niśā-mūtī plutā stanye sa-śarkare /
chāga-dugdhe 'tha-vā dāha-rug-rāgāśru-nivartanī // 15 //
śveta-lodhraṃ sa-madhukaṃ ghṛta-bhṛṣṭaṃ su-cūrṇitam /
vastra-sthaṃ stanya-mṛditaṃ pitta-raktābhighāta-jit // 16 //
nāgara-tri-phalā-nimba-vāsā-lodhra-rasaḥ kaphe /
koṣṇam āścyotanaṃ miśrair bheṣajaiḥ sāṃnipātike // 17 //
16.17bv -vāsā-lodhra-rasāḥ kaphe 16.17bv -vāsā-lodhra-rasaṃ kaphe
sarpiḥ purāṇaṃ pavane pitte śarkarayānvitam /
vyoṣa-siddhaṃ kaphe pītvā yava-kṣārāvacūrṇitam // 18 //
16.18bv pitte śarkarayā yutam
srāvayed rudhiraṃ bhūyas tataḥ snigdhaṃ virecayet /
ānūpa-vesavāreṇa śiro-vadana-lepanam // 19 //
uṣṇena śūle dāhe tu payaḥ-sarpir-yutair himaiḥ /
timira-pratiṣedhaṃ ca vīkṣya yuñjyād yathā-yatham // 20 //
ayam eva vidhiḥ sarvo manthādiṣv api śasyate /
a-śāntau sarva-thā manthe bhruvor upari dāhayet // 21 //
rūpyaṃ rūkṣeṇa go-dadhnā limpen nīla-tvam āgate /
śuṣke tu mastunā vartir vātākṣy-āmaya-nāśinī // 22 //
16.22bv liptaṃ nīla-tvam āgate 16.22bv lipte nīla-tvam āgate
sumanaḥ-korakāḥ śaṅkhas tri-phalā madhukaṃ balā /
pitta-raktāpahā vartiḥ piṣṭā divyena vāriṇā // 23 //
16.23av sumanaḥ-kṣārakāḥ śaṅkhas
saindhavaṃ tri-phalā vyoṣaṃ śaṅkhanābhiḥ samudra-jaḥ /
phena aileyakaṃ sarjo vartiḥ śleṣmākṣi-roga-nut // 24 //
prapauṇḍarīkaṃ yaṣṭy-āhvaṃ dārvī cāṣṭa-palaṃ pacet /
jala-droṇe rase pūte punaḥ pakve ghane kṣipet // 25 //
puṣpāñjanād daśa-palaṃ karṣaṃ ca maricāt tataḥ /
kṛtaś cūrṇo 'tha-vā vartiḥ sarvābhiṣyanda-saṃbhavān // 26 //
hanti rāga-rujā-gharṣān sadyo dṛṣṭiṃ prasādayet /
ayaṃ pāśupato yogo rahasyaṃ bhiṣajāṃ param // 27 //
śuṣkākṣi-pāke haviṣaḥ pānam akṣṇoś ca tarpaṇam /
ghṛtena jīvanīyena nasyaṃ tailena vāṇunā // 28 //
16.28dv nasyaṃ tailena cāṇunā
pariṣeko hitaś cātra payaḥ koṣṇaṃ sa-saindhavam /
sarpir-yuktaṃ stanya-piṣṭam añjanaṃ ca mahauṣadham // 29 //
16.29cv sarpir-yuktaṃ stanya-ghṛṣṭam
vasā vānūpa-sat-tvotthā kiñ-cit-saindhava-nāgarā /
ghṛtāktān darpaṇe ghṛṣṭān keśān mallaka-saṃpuṭe // 30 //
16.30av vasā cānūpa-sat-tvotthā
dagdhvājya-piṣṭā loha-sthā sā maṣī śreṣṭham añjanam /
sa-śophe vālpa-śophe ca snigdhasya vyadhayet sirām // 31 //
16.31cv sa-śophe cālpa-śophe ca
rekaḥ snigdhe punar drākṣā-pathyā-kvātha-trivṛd-ghṛtaiḥ /
śveta-lodhraṃ ghṛte bhṛṣṭaṃ cūrṇitaṃ tāntava-sthitam // 32 //
16.32cv śveta-lodhraṃ ghṛta-bhṛṣṭaṃ
uṣṇāmbunā vimṛditaṃ sekaḥ śūla-haraḥ param /
dārvī-prapauṇḍarīkasya kvātho vāścyotane hitaḥ // 33 //
16.33cv dārvyāḥ prapauṇḍarīkasya
yaṣṭī-himotpala-kṣīraiḥ kuryān mūrdhasya lepanam // 33+1ab //
saṃdhāvāṃś ca prayuñjīta gharṣa-rāgāśru-rug-gharān // 33ū̆ab //
tāmraṃ lohe mūtra-ghṛṣṭaṃ prayuktaṃ netre sarpir-dhūpitaṃ vedanā-ghnam /
tāmre ghṛṣṭo gavya-dadhnaḥ saro vā yuktaḥ kṛṣṇā-saindhavābhyāṃ variṣṭhaḥ // 34 //
śaṅkhaṃ tāmre stanya-ghṛṣṭaṃ ghṛtāktaiḥ śamyāḥ pattrair dhūpitaṃ tad yavaiś ca /
netre yuktaṃ hanti saṃdhāva-saṃjñaṃ kṣipraṃ gharṣaṃ vedanāṃ cāti-tīvrām // 35 //
udumbara-phalaṃ lohe ghṛṣṭaṃ stanyena dhūpitam // 36ab //
sājyaiḥ śamī-cchadair dāha-śūla-rāgāśru-harṣa-jit /
śigru-pallava-niryāsaḥ su-ghṛṣṭas tāmra-saṃpuṭe // 37 //
16.37cv śigru-pallava-niryāso 16.37dv ghṛṣṭas tāmrasya saṃpuṭe
dvi-niśā-tri-phalā-mustaiḥ pramadā-dugdha-peṣitaiḥ /
sekaḥ sa-śarkarā-kṣaudrair abhighāta-rujāpahaḥ // 37.1+1 //
16.37.1+1bv pramadā-dugdha-kalkitaiḥ
niṣiktaṃ tutthakaṃ vārān go-jale pañca-viṃśatim /
stanye vā chāga-dugdhe vā sadyaḥ-kope tad añjanam // 37.1+2 //
ghṛtena dhūpito hanti śopha-gharṣāśru-vedanāḥ /
tilāmbhasā mṛt-kapālaṃ kāṃsye ghṛṣṭaṃ su-dhūpitam // 38 //
nimba-pattrair ghṛtābhyaktair gharṣa-śūlāśru-rāga-jit /
saṃdhāvenāñjite netre vigatauṣadha-vedane // 39 //
stanyenāścyotanaṃ kāryaṃ triḥ paraṃ nāñjayec ca taiḥ /
tālīśa-pattra-capalā-nata-loha-rajo-'ñjanaiḥ // 40 //
16.40dv -nata-loha-rasāñjanaiḥ
jātī-mukula-kāsīsa-saindhavair mūtra-peṣitaiḥ /
tāmram ālipya saptāhaṃ dhārayet peṣayet tataḥ // 41 //
mūtreṇaivānu guṭikāḥ kāryāś chāyā-viśoṣitāḥ /
tāḥ stanya-ghṛṣṭā gharṣāśru-śopha-kaṇḍū-vināśanāḥ // 42 //
16.42av mūtreṇa cānu guṭikāḥ 16.42bv kuryāc chāyā-viśoṣitāḥ
vyāghrī-tvaṅ-madhukaṃ tāmra-rajo 'jā-kṣīra-kalkitam /
śamy-āmalaka-pattrājya-dhūpitaṃ śopha-ruk-praṇut // 43 //
16.43bv -rajo 'jā-kṣīra-peṣitam
amloṣite prayuñjīta pittābhiṣyanda-sādhanam /
utkliṣṭāḥ kapha-pittāsra-nicayotthāḥ kukūṇakaḥ // 44 //
pakṣmoparodhaṃ śuṣkākṣi-pākaḥ pūyālaso bisaḥ /
pothaky-amloṣito 'lpākhyaḥ syanda-manthā vinānilāt // 45 //
ete 'ṣṭā-daśa pillākhyā dīrgha-kālānubandhinaḥ /
cikitsā pṛthag eteṣāṃ svaṃ svam uktātha vakṣyate // 46 //
16.46dv svaṃ svam uktātha kathyate
pillī-bhūteṣu sāmānyād atha pillākhya-rogiṇaḥ /
snigdhasya chardita-vataḥ sirā-vyadha-hṛtāsṛjaḥ // 47 //
16.47bv atha pillākṣi-rogiṇaḥ
viriktasya ca vartmānu nirlikhed ā-viśuddhitaḥ /
tutthakasya palaṃ śveta-maricāni ca viṃśatiḥ // 48 //
16.48av viriktasya tu vartmānu 16.48bv vilikhed ā-viśuddhitaḥ
triṃśatā kāñjika-palaiḥ piṣṭvā tāmre nidhāpayet /
pillān a-pillān kurute bahu-varṣotthitān api // 49 //
tat sekenopadehāśru-kaṇḍū-śophāṃś ca nāśayet /
karañja-bījaṃ surasaṃ sumanaḥ-korakāṇi ca // 50 //
16.50dv sumanaḥ-kṣārakāṇi ca
saṃkṣudya sādhayet kvāthe pūte tatra rasa-kriyā /
añjanaṃ pilla-bhaiṣajyaṃ pakṣmaṇāṃ ca prarohaṇam // 51 //
rasāñjanaṃ sarja-raso rīti-puṣpaṃ manaḥśilā /
samudra-pheno lavaṇaṃ gairikaṃ maricāni ca // 52 //
16.52bv jātī-puṣpaṃ manaḥśilā 16.52cv samudra-phenaṃ lavaṇaṃ
añjanaṃ madhunā piṣṭaṃ kleda-kaṇḍū-ghnam uttamam /
abhayā-rasa-piṣṭaṃ vā tagaraṃ pilla-nāśanam // 53 //
bhāvitaṃ basta-mūtreṇa sa-snehaṃ devadāru ca /
saindhava-tri-phalā-kṛṣṇā-kaṭukā-śaṅkhanābhayaḥ // 54 //
16.54bv sa-snehaṃ devadāru vā
sa-tāmra-rajaso vartiḥ pilla-śukraka-nāśinī /
puṣpa-kāsīsa-cūrṇo vā surasā-rasa-bhāvitaḥ // 55 //
tāmre daśāhaṃ tat paillya-pakṣma-śāta-jid añjanam // 55ū̆ab //
alaṃ ca sauvīrakam añjanaṃ ca tābhyāṃ samaṃ tāmra-rajaḥ su-sūkṣmam /
pilleṣu romāṇi niṣevito 'sau cūrṇaḥ karoty eka-śalākayāpi // 56 //
16.56bv tābhyāṃ samaṃ tāmra-rajaś ca sūkṣmam 16.56cv pilleṣu romāṇi
niṣevito 'yaṃ
lākṣā-nirguṇḍī-bhṛṅga-dārvī-rasena śreṣṭhaṃ kārpāsaṃ bhāvitaṃ sapta-kṛtvaḥ /
dīpaḥ prajvālyaḥ sarpiṣā tat-samutthā śreṣṭhā pillānāṃ ropaṇārthe maṣī sā // 57 //
16.57dv śreṣṭhā pillānāṃ ropaṇārthaṃ maṣī sā
vartmāvalekhaṃ bahu-śas tad-vac choṇita-mokṣaṇam // 58ab //
punaḥ punar virekaṃ ca nityam āścyotanāñjanam /
nāvanaṃ dhūma-pānaṃ ca pilla-rogāturo bhajet // 59 //
pūyālase tv a-śānte 'nte dāhaḥ sūkṣma-śalākayā /
catur-ṇavatir ity akṣṇo hetu-lakṣaṇa-sādhanaiḥ // 60 //
16.60av pūyālase tv a-śānte tu 16.60cv catur-ṇavatir ity akṣṇor
paras-param a-saṃkīrṇāḥ kārtsnyena gaditā gadāḥ /
sarva-dā ca niṣeveta svastho 'pi nayana-priyaḥ // 61 //
purāṇa-yava-godhūma-śāli-ṣaṣṭika-kodravān /
mudgādīn kapha-pitta-ghnān bhūri-sarpiḥ-pariplutān // 62 //
śākaṃ caivaṃ-vidhaṃ māṃsaṃ jāṅgalaṃ dāḍimaṃ sitām /
saindhavaṃ tri-phalāṃ drākṣāṃ vāri pāne ca nābhasam // 63 //
ātapa-traṃ pada-trāṇaṃ vidhi-vad doṣa-śodhanam /
varjayed vega-saṃrodham a-jīrṇādhyaśanāni ca // 64 //
16.64dv a-jīrṇādhyaśanādi ca
krodha-śoka-divā-svapna-rātri-jāgaraṇātapān /
vidāhi viṣṭambha-karaṃ yac cehāhāra-bheṣajam // 65 //
16.65bv -niśā-jāgaraṇāni ca 16.65cv vidāha-viṣṭambha-karaṃ 16.65dv yad
yad āhāra-bheṣajam
16.65dv vihārāhāra-bheṣajam
dve pāda-madhye pṛthu-saṃniveśe sire gate te bahu-dhā ca netre /
tā mrakṣaṇodvartana-lepanādīn pāda-prayuktān nayane nayanti // 66 //
16.66av dve pāda-madhye pṛthu-saṃniviṣṭe 16.66dv pāda-prayuktān nayanaṃ
nayanti
malauṣṇya-saṃghaṭṭana-pīḍanādyais tā dūṣayante nayanāni duṣṭāḥ /
bhajet sadā dṛṣṭi-hitāni tasmād upānad-abhyañjana-dhāvanāni // 67 //
16.67av taloṣṇa-saṃghaṭṭana-pīḍanādyais 16.67av
mṛl-loṣṭa-saṃghaṭṭana-pīḍanādyais
Uttarasthāna
pratiśyāya-jala-krīḍā-karṇa-kaṇḍūyanair marut /
mithyā-yogena śabdasya kupito 'nyaiś ca kopanaiḥ // 1 //
prāpya śrotra-sirāḥ kuryāc chūlaṃ srotasi vega-vat /
ardhāvabhedakaṃ stambhaṃ śiśirān-abhinandanam // 2 //
cirāc ca pākaṃ pakvaṃ tu lasīkām alpa-śaḥ sravet /
śrotraṃ śūnyam a-kasmāc ca syāt saṃcāra-vicāra-vat // 3 //
śūlaṃ pittāt sa-dāhoṣā-śītecchā-śvayathu-jvaram /
āśu-pākaṃ prapakvaṃ ca sa-pīta-lasikā-sruti // 4 //
17.4bv -śītecchā-śvayathur jvaraḥ
sā lasīkā spṛśed yad yat tat tat pākam upaiti ca /
kaphāc chiro-hanu-grīvā-gauravaṃ manda-tā rujaḥ // 5 //
kaṇḍūḥ śvayathur uṣṇecchā pākāc chveta-ghana-srutiḥ /
karoti śravaṇe śūlam abhighātādi-dūṣitam // 6 //
17.6bv pākāc chveta-ghanā srutiḥ
raktaṃ pitta-samānārti kiñ-cid vādhika-lakṣaṇam /
śūlaṃ samuditair doṣaiḥ sa-śopha-jvara-tīvra-ruk // 7 //
paryāyād uṣṇa-śītecchāṃ jāyate śruti-jāḍya-vat /
pakvaṃ sitāsitā-rakta-ghana-pūya-pravāhi ca // 8 //
śabda-vāhi-sirā-saṃsthe śṛṇoti pavane muhuḥ /
nādān a-kasmād vividhān karṇa-nādaṃ vadanti tam // 9 //
śleṣmaṇānugato vāyur nādo vā samupekṣitaḥ /
uccaiḥ kṛcchrāc chrutiṃ kuryād badhira-tvaṃ krameṇa ca // 10 //
17.10dv badhira-tvaṃ krameṇa vā
vātena śoṣitaḥ śleṣmā śroto limpet tato bhavet /
rug-gauravaṃ pidhānaṃ ca sa pratīnāha-saṃjñitaḥ // 11 //
kaṇḍū-śophau kaphāc chrotre sthirau tat-saṃjñayā smṛtau /
kapho vidagdhaḥ pittena sa-rujaṃ nī-rujaṃ tv api // 12 //
17.12bv sthirau tat-saṃjñitau smṛtau 17.12dv sa-rujaṃ nī-rujaṃ tv atha
ghana-pūti-bahu-kledaṃ kurute pūti-karṇakam /
vātādi-dūṣitaṃ śrotraṃ māṃsāsṛk-kleda-jā rujam // 13 //
17.13dv māṃsāsṛk-kleda-jāṃ rujam
khādanto jantavaḥ kuryus tīvrāṃ sa kṛmi-karṇakaḥ /
śrotra-kaṇḍūyanāj jāte kṣate syāt pūrva-lakṣaṇaḥ // 14 //
17.14cv śrotaḥ-kaṇḍūyanāj jāte
vidradhiḥ pūrva-vac cānyaḥ śopho 'rśo 'rbudam īritam /
teṣu ruk pūti-karṇa-tvaṃ badhira-tvaṃ ca bādhate // 15 //
17.15bv ṣo-ḍhārśo 'rbudam īritam 17.15dv badhira-tvaṃ ca jāyate
garbhe 'nilāt saṃkucitā śaṣkulī kuci-karṇakaḥ /
eko nī-rug aneko vā garbhe māṃsāṅkuraḥ sthiraḥ // 16 //
17.16bv śaṣkulī kuñci-karṇakaḥ 17.16bv śaṣkulī kūci-karṇakaḥ 17.16dv
garbhe māṃsāṅkuraḥ sthitaḥ
pippalī pippalī-mānaḥ saṃnipātād vidārikā /
sa-varṇaḥ sa-rujaḥ stabdhaḥ śvayathuḥ sa upekṣitaḥ // 17 //
kaṭu-taila-nibhaṃ pakvaḥ sravet kṛcchreṇa rohati /
saṃkocayati rūḍhā ca sā dhruvaṃ karṇa-śaṣkulīm // 18 //
17.18bv sravan kṛcchreṇa rohati
sirā-sthaḥ kurute vāyuḥ pālī-śoṣaṃ tad-āhvayam /
kṛśā dṛḍhā ca tantrī-vat pālī vātena tantrikā // 19 //
su-kumāre cirotsargāt sahasaiva pravardhite /
karṇe śophaḥ sa-ruk pālyām aruṇaḥ paripoṭa-vān // 20 //
paripoṭaḥ sa pavanād utpātaḥ pitta-śoṇitāt /
gurv-ābharaṇa-bhārādyaiḥ śyāvo rug-dāha-pāka-vān // 21 //
śvayathuḥ sphoṭa-piṭikā-rāgoṣā-kleda-saṃyutaḥ /
pālyāṃ śopho 'nila-kaphāt sarvato nir-vyathaḥ sthiraḥ // 22 //
stabdhaḥ sa-varṇaḥ kaṇḍū-mān unmantho galliraś ca saḥ /
dur-viddhe vardhite karṇe sa-kaṇḍū-dāha-pāka-ruk // 23 //
17.23bv unmantho gallikaś ca saḥ
śvayathuḥ saṃnipātotthaḥ sa nāmnā duḥkha-vardhanaḥ /
kaphāsṛk-kṛmi-jāḥ sūkṣmāḥ sa-kaṇḍū-kleda-vedanāḥ // 24 //
lihyuḥ pālīm upekṣitāḥ lehyākhyāḥ piṭikās tā hi /
pippalī sarva-jaṃ śūlaṃ vidārī kuci-karṇakaḥ // 25 //
17.25av lihyākhyāḥ piṭikās tā hi 17.25dv vidārī kūci-karṇakaḥ
eṣām a-sādhyā yāpyaikā tantrikānyāṃs tu sādhayet /
pañca-viṃśatir ity uktāḥ karṇa-rogā vibhāgataḥ // 26 //
Uttarasthāna
karṇa-śūle pavana-je pibed rātrau rasāśitaḥ /
vāta-ghna-sādhitaṃ sarpiḥ karṇaṃ svinnaṃ ca pūrayet // 1 //
pattrāṇāṃ pṛthag aśvattha-bilvārkairaṇḍa-janmanām /
taila-sindhūttha-digdhānāṃ svinnānāṃ puṭa-pākataḥ // 2 //
rasaiḥ kavoṣṇais tad-vac ca mūlakasyāralor api /
gaṇe vāta-hare 'mleṣu mūtreṣu ca vipācitaḥ // 3 //
mahā-sneho drutaṃ hanti su-tīvrām api vedanām /
mahataḥ pañca-mūlasya kāṣṭhāt kṣaumeṇa veṣṭitāt // 4 //
taila-siktāt pradīptāgrāt snehaḥ sadyo rujāpahaḥ /
yojyaś caivaṃ bhadrakāṣṭhāt kuṣṭhāt kāṣṭhāc ca sāralāt // 5 //
18.5bv snehaḥ sadyo rujā-haraḥ
vāta-vyādhi-pratiśyāya-vihitaṃ hitam atra ca /
varjayec chirasā snānaṃ śītāmbhaḥ-pānam ahny api // 6 //
18.6cv varjayec chirasaḥ snānaṃ
pitta-śūle sitā-yukta-ghṛta-snigdhaṃ virecayet /
drākṣā-yaṣṭī-śṛtaṃ stanyaṃ śasyate karṇa-pūraṇam // 7 //
yaṣṭy-anantā-himośīra-kākolī-lodhra-jīvakaiḥ /
mṛṇāla-bisa-mañjiṣṭhā-śārivābhiś ca sādhayet // 8 //
yaṣṭīmadhu-rasa-prastha-kṣīra-dvi-prastha-saṃyutam /
tailasya kuḍavaṃ nasya-pūraṇābhyañjanair idam // 9 //
nihanti śūla-dāhoṣāḥ kevalaṃ kṣaudram eva vā /
yaṣṭy-ādibhiś ca sa-ghṛtaiḥ karṇau dihyāt samantataḥ // 10 //
vāmayet pippalī-siddha-sarpiḥ-snigdhaṃ kaphodbhave /
dhūma-nāvana-gaṇḍūṣa-svedān kuryāt kaphāpahān // 11 //
laśunārdraka-śigrūṇāṃ muraṅgyā mūlakasya ca /
kadalyāḥ sva-rasaḥ śreṣṭhaḥ kad-uṣṇaḥ karṇa-pūraṇe // 12 //
18.12bv suraṅgyā mūlakasya ca 18.12bv bhṛṅgasya mūlakasya ca
arkāṅkurān amla-piṣṭāṃs tailāktāō̃ lavaṇānvitān /
saṃnidhāya snuhī-kāṇḍe korite tac-chadāvṛtān // 13 //
18.13dv korite tac chadāvṛte
svedayet puṭa-pākena sa rasaḥ śūla-jit param /
rasena bījapūrasya kapitthasya ca pūrayet // 14 //
śuktena pūrayitvā vā phenenānv avacūrṇayet /
ajāvi-mūtra-vaṃśa-tvak-siddhaṃ tailaṃ ca pūraṇam // 15 //
18.15dv -siddha-tailena pūrayet
siddhaṃ vā sārṣapaṃ tailaṃ hiṅgu-tumburu-nāgaraiḥ /
rakta-je pitta-vat kāryaṃ sirāṃ cāśu vimokṣayet // 16 //
pakve pūya-vahe karṇe dhūma-gaṇḍūṣa-nāvanam /
yuñjyān nāḍī-vidhānaṃ ca duṣṭa-vraṇa-haraṃ ca yat // 17 //
srotaḥ pramṛjya digdhaṃ tu dvau kālau picu-vartibhiḥ /
pureṇa dhūpayitvā tu mākṣikeṇa prapūrayet // 18 //
surasādi-gaṇa-kvātha-phāṇitāktāṃ ca yojayet /
picu-vartiṃ su-sūkṣmaiś ca tac-cūrṇair avacūrṇayet // 19 //
18.19bv -phāṇitāktāṃ ca śīlayet 18.19bv -phāṇitāktāṃ prayojayet 18.19bv
-phāṇitāktāṃ niyojayet
śūla-kleda-guru-tvānāṃ vidhir eṣa nivartakaḥ /
priyaṅgu-madhukāmbaṣṭhā-dhātaky-utpala-parṇibhiḥ // 20 //
mañjiṣṭhā-lodhra-lākṣābhiḥ kapitthasya rasena ca /
pacet tailaṃ tad āsrāvaṃ nigṛhṇāty āśu pūraṇāt // 21 //
nāda-bādhiryayoḥ kuryād vāta-śūloktam auṣadham /
śleṣmānubandhe śleṣmāṇam prāg jayed vamanādibhiḥ // 22 //
eraṇḍa-śigru-varuṇa-mūlakāt pattra-je rase /
catur-guṇe pacet tailaṃ kṣīre cāṣṭa-guṇonmite // 23 //
18.23av eraṇḍa-śigru-taruṇa-
yaṣṭy-āhvā-kṣīra-kākolī-kalka-yuktaṃ nihanti tat /
nāda-bādhirya-śūlāni nāvanābhyaṅga-pūraṇaiḥ // 24 //
18.24bv -kalka-yuktaṃ hinasti tat
pakvaṃ prativiṣā-hiṅgu-miśi-tvak-svarjikoṣaṇaiḥ /
sa-śuktaiḥ pūraṇāt tailaṃ ruk-srāvā-śruti-nāda-nut // 25 //
18.25dv ruk-srāva-śruti-nāda-nut
karṇa-nāde hitaṃ tailaṃ sarṣapotthaṃ ca pūraṇe /
śuṣka-mūlaka-khaṇḍānāṃ kṣāro hiṅgu mahauṣadham // 26 //
śatapuṣpā-vacā-kuṣṭha-dāru-śigru-rasāñjanam /
sauvarcala-yava-kṣāra-svarjikaudbhida-saindhavam // 27 //
bhūrja-granthi-viḍaṃ mustā madhu-śuktaṃ catur-guṇam /
mātuluṅga-rasas tad-vat kadalī-sva-rasaś ca taiḥ // 28 //
pakvaṃ tailaṃ jayaty āśu su-kṛcchrān api pūraṇāt /
kaṇḍūṃ kledaṃ ca bādhirya-pūti-karṇa-tva-ruk-kṛmīn // 29 //
18.29cv kaṇḍū-kṣveḍana-bādhirya- 18.29cv kaṇḍū-jvalana-bādhirya-
kṣāra-tailam idaṃ śreṣṭhaṃ mukha-dantāmayeṣu ca /
atha suptāv iva syātāṃ karṇau raktaṃ haret tataḥ // 30 //
18.30dv karṇau raktaṃ haret tayoḥ
sa-śopha-kledayor manda-śruter vamanam ācaret /
bādhiryaṃ varjayed bāla-vṛddhayoś cira-jaṃ ca yat // 31 //
pratīnāhe parikledya sneha-svedair viśodhayet /
karṇa-śodhanakenānu karṇaṃ tailasya pūrayet // 32 //
18.32dv karṇaṃ tailena pūrayet
sa-śukta-saindhava-madhor mātuluṅga-rasasya vā /
śodhanād rūkṣa-totpattau ghṛta-maṇḍasya pūraṇam // 33 //
18.33av sa-śukta-saindhavenāśu 18.33bv mātuluṅga-rasena vā 18.33dv
ghṛta-maṇḍena pūraṇam
kramo 'yaṃ mala-pūrṇe 'pi karṇe kaṇḍvāṃ kaphāpaham /
nasyādi tad-vac chophe 'pi kaṭūṣṇaiś cātra lepanam // 34 //
18.34dv kaṭūṣṇaiś cānu lepanam
karṇa-srāvoditaṃ kuryāt pūti-kṛmiṇa-karṇayoḥ /
pūraṇaṃ kaṭu-tailena viśeṣāt kṛmi-karṇake // 35 //
18.35bv pūti-kṛmila-karṇayoḥ 18.35bv pūti-kṛmika-karṇayoḥ
vami-pūrvā hitā karṇa-vidradhau vidradhi-kriyā /
pittottha-karṇa-śūloktaṃ kartavyaṃ kṣata-vidradhau // 36 //
18.36av vamiḥ pūrvaṃ hitā karṇa-
arśo-'rbudeṣu nāsā-vad āmā karṇa-vidārikā /
karṇa-vidradhi-vat sādhyā yathā-doṣodayena ca // 37 //
pālī-śoṣe 'nila-śrotra-śūla-van nasya-lepanam /
svedaṃ ca kuryāt svinnāṃ ca pālīm udvartayet tilaiḥ // 38 //
priyāla-bīja-yaṣṭy-āhva-hayagandhā-yavānvitaiḥ /
tataḥ puṣṭi-karaiḥ snehair abhyaṅgaṃ nityam ācaret // 39 //
śatāvarī-vājigandhā-payasyairaṇḍa-jīvakaiḥ /
tailaṃ vipakvaṃ sa-kṣīraṃ pālīnāṃ puṣṭi-kṛt param // 40 //
kalkena jīvanīyena tailaṃ payasi pācitam /
ānūpa-māṃsa-kvāthe ca pālī-poṣaṇa-vardhanam // 41 //
18.41cv ānūpa-māṃsa-kvāthena
pālīṃ chittvāti-saṃkṣīṇāṃ śeṣāṃ saṃdhāya poṣayet /
yāpyaivaṃ tantrikākhyāpi paripoṭe 'py ayaṃ vidhiḥ // 42 //
utpāte śītalair lepo jalauko-hṛta-śoṇite /
jambv-āmra-pallava-balā-yaṣṭī-lodhra-tilotpalaiḥ // 43 //
sa-dhānyāmlaiḥ sa-mañjiṣṭhaiḥ sa-kadambaiḥ sa-śārivaiḥ /
siddham abhyañjane tailaṃ visarpokta-ghṛtāni ca // 44 //
18.44cv siddham abhyañjanaṃ tailaṃ
unmanthe 'bhyañjanaṃ tailaṃ godhā-karka-vasānvitam /
tālapattry-aśvagandhārka-vākucī-phala-saindhavaiḥ // 45 //
18.45bv godhā-karki-vasānvitam 18.45dv -vākucī-tila-saindhavaiḥ
surasā-lāṅgalībhyāṃ ca siddhaṃ tīkṣṇaṃ ca nāvanam /
dur-viddhe 'śmanta-jambv-āmra-pattra-kvāthena secitām // 46 //
18.46bv siddhaṃ tīkṣṇaṃ tu nāvanam
tailena pālīṃ sv-abhyaktāṃ su-ślakṣṇair avacūrṇayet /
cūrṇair madhuka-mañjiṣṭhā-prapuṇḍrāhva-niśodbhavaiḥ // 47 //
18.47dv -prapauṇḍrāhva-niśodbhavaiḥ 18.47dv -pauṇḍarīka-niśodbhavaiḥ
lākṣā-viḍaṅga-siddhaṃ ca tailam abhyañjane hitam /
svinnāṃ go-maya-jaiḥ piṇḍair bahu-śaḥ parilehikām // 48 //
viḍaṅga-sārair ālimped urabhrī-mūtra-kalkitaiḥ /
kauṭajeṅguda-kārañja-bīja-śamyāka-valkalaiḥ // 49 //
atha-vābhyañjanaṃ tair vā kaṭu-tailaṃ vipācayet /
sa-nimba-pattra-marica-madanair lehikā-vraṇe // 50 //
chinnaṃ tu karṇaṃ śuddhasya bandham ālocya yaugikam /
śuddhāsraṃ lāgayel lagne sadyaś-chinne viśodhanam // 51 //
18.51dv samyak-chinne viśodhanam
atha grathitvā keśāntaṃ kṛtvā chedana-lekhanam /
niveśya saṃdhiṃ suṣamaṃ na nimnaṃ na samunnatam // 52 //
abhyajya madhu-sarpirbhyāṃ picu-plotāvaguṇṭhitam /
sūtreṇā-gāḍha-śithilaṃ baddhvā cūrṇair avākiret // 53 //
śoṇita-sthāpanair vraṇyam ācāraṃ cādiśet tataḥ /
saptāhād āma-tailāktaṃ śanair apanayet picum // 54 //
18.54av śoṇitāsthāpanair vraṇyam
su-rūḍhaṃ jāta-romāṇaṃ śliṣṭa-saṃdhiṃ samaṃ sthiram /
su-varṣmāṇam a-rogaṃ ca śanaiḥ karṇaṃ vivardhayet // 55 //
18.55cv su-varṣmāṇaṃ su-romaṃ ca
jala-śūkaḥ svayaṅguptā rajanyau bṛhatī-phalam /
aśvagandhā-balā-hasti-pippalī-gaura-sarṣapāḥ // 56 //
mūlaṃ kośātakāśvaghna-rūpikā-saptaparṇa-jam /
chucchundarī kāla-mṛtā gṛhaṃ madhu-karī-kṛtam // 57 //
jatūkā jala-janmā ca tathā śabarakandakam /
ebhiḥ kalkaiḥ kharaṃ pakvaṃ sa-tailaṃ māhiṣaṃ ghṛtam // 58 //
18.58bv tathā śabarakandakaḥ
hasty-aśva-mūtreṇa param abhyaṅgāt karṇa-vardhanam /
atha kuryād vayaḥ-sthasya cchinnāṃ śuddhasya nāsikām // 59 //
chindyān nāsā-samaṃ pattraṃ tat-tulyaṃ ca kapolataḥ /
tvaṅ-māṃsaṃ nāsikāsanne rakṣaṃs tat tanu-tāṃ nayet // 60 //
sīvyed gaṇḍaṃ tataḥ sūcyā sevinyā picu-yuktayā /
nāsā-cchede 'tha likhite parivartyopari tvacam // 61 //
18.61cv nāsā-cchede su-likhite
kapola-vadhraṃ saṃdadhyāt sīvyen nāsāṃ ca yatnataḥ /
nāḍībhyām utkṣiped antaḥ sukhocchvāsa-pravṛttaye // 62 //
18.62av kapola-bandhaṃ saṃdadhyāt 18.62av kapola-vadhrīṃ saṃdadhyāt
āma-tailena siktvānu pattaṅga-madhukāñjanaiḥ /
śoṇita-sthāpanaiś cānyaiḥ su-ślakṣṇair avacūrṇayet // 63 //
18.63bv pataṅga-madhukāñjanaiḥ 18.63cv śoṇitāsthāpanaiś cānyaiḥ
tato madhu-ghṛtābhyaktaṃ baddhvācārikam ādiśet /
jñātvāvasthāntaraṃ kuryāt sadyo-vraṇa-vidhiṃ tataḥ // 64 //
18.64bv baddhvācāram athādiśet
chindyād rūḍhe 'dhikaṃ māṃsaṃ nāsopāntāc ca carma tat /
sīvyet tataś ca su-ślakṣṇaṃ hīnaṃ saṃvardhayet punaḥ // 65 //
18.65bv nāsopāntāc ca carma-vat
niveśite yathā-nyāsaṃ sadyaś-chinne 'py ayaṃ vidhiḥ /
nāḍī-yogād vinauṣṭhasya nāsā-saṃdhāna-vad vidhiḥ // 66 //
18.66bv sadyaś-chede 'py ayaṃ vidhiḥ
Uttarasthāna
avaśyāyānila-rajo-bhāṣyāti-svapna-jāgaraiḥ /
nīcāty-uccopadhānena pītenānyena vāriṇā // 1 //
aty-ambu-pāna-ramaṇa-cchardi-bāṣpa-grahādibhiḥ /
kruddhā vātolbaṇā doṣā nāsāyāṃ styāna-tāṃ gatāḥ // 2 //
19.2cv kṣubdhā vātolbaṇā doṣā 19.2cv vṛddhā vātolbaṇā doṣā
janayanti pratiśyāyaṃ vardhamānaṃ kṣaya-pradam /
tatra vātāt pratiśyāye mukha-śoṣo bhṛśaṃ kṣavaḥ // 3 //
ghrāṇoparodha-nistoda-danta-śaṅkha-śiro-vyathāḥ /
kīṭikā iva sarpantīr manyate parito bhruvau // 4 //
19.4cv kīṭakā iva sarpanti
svara-sādaś cirāt pākaḥ śiśirāccha-kapha-srutiḥ /
pittāt tṛṣṇā-jvara-ghrāṇa-piṭikā-saṃbhava-bhramāḥ // 5 //
19.5cv pittāt tṛṣṇā-jvaro ghrāṇe 19.5dv piṭikā-saṃbhava-bhramāḥ
nāsāgra-pāko rūkṣoṣṇa-tāmra-pīta-kapha-srutiḥ /
kaphāt kāso '-ruciḥ śvāso vamathur gātra-gauravam // 6 //
mādhuryaṃ vadane kaṇḍūḥ snigdha-śukla-kapha-srutiḥ /
sarva-jo lakṣaṇaiḥ sarvair a-kasmād vṛddhi-śānti-mān // 7 //
19.7bv snigdha-śukla-ghana-srutiḥ 19.7bv snigdha-śukla-ghanā srutiḥ
duṣṭaṃ nāsā-sirāḥ prāpya pratiśyāyaṃ karoty asṛk /
urasaḥ supta-tā tāmra-netra-tvaṃ śvāsa-pūti-tā // 8 //
kaṇḍūḥ śrotrākṣi-nāsāsu pittoktaṃ cātra lakṣaṇam /
sarva eva pratiśyāyā duṣṭa-tāṃ yānty upekṣitāḥ // 9 //
19.9bv pittotthaṃ cātra lakṣaṇam
yathoktopadravādhikyāt sa sarvendriya-tāpanaḥ /
sāgni-sāda-jvara-śvāsa-kāsoraḥ-pārśva-vedanaḥ // 10 //
kupyaty a-kasmād bahu-śo mukha-daurgandhya-śopha-kṛt /
nāsikā-kleda-saṃśoṣa-śuddhi-rodha-karo muhuḥ // 11 //
19.11bv mukha-daurgandhya-śoṣa-kṛt
pūyopamāsitā-rakta-grathita-śleṣma-saṃsrutiḥ /
mūrchanti cātra kṛmayo dīrgha-snigdha-sitāṇavaḥ // 12 //
19.12av pūyopamāsitā raktā 19.12bv -grathitā śleṣma-saṃsrutiḥ 19.12bv
grathita-śleṣma-saṃsrutiḥ
pakva-liṅgāni teṣv aṅga-lāghavaṃ kṣavathoḥ śamaḥ /
śleṣmā sa-cikkaṇaḥ pīto '-jñānaṃ ca rasa-gandhayoḥ // 13 //
19.13dv jñānaṃ ca rasa-gandhayoḥ
tīkṣṇāghrāṇopayogārka-raśmi-sūtra-tṛṇādibhiḥ /
vāta-kopibhir anyair vā nāsikā-taruṇāsthani // 14 //
19.14av tīkṣṇa-ghrāṇopayogārka-
vighaṭṭite 'nilaḥ kruddho ruddhaḥ śṛṅgāṭakaṃ vrajet /
nivṛttaḥ kurute 'ty-arthaṃ kṣavathuṃ sa bhṛśa-kṣavaḥ // 15 //
19.15bv ruddhaḥ śṛṅgāṭakaṃ vrajan 19.15dv kṣavathuṃ sa bhṛśaṅ-kṣavaḥ
śoṣayan nāsikā-srotaḥ kaphaṃ ca kurute 'nilaḥ /
śūka-pūrṇābha-nāsā-tvaṃ kṛcchrād ucchvasanaṃ tataḥ // 16 //
19.16av śoṣayen nāsikā-srotaḥ 19.16cv śūka-pūrṇābha-kaṇṭha-tvaṃ 19.16cv
śūka-pūrṇābha-nāsa-tvaṃ
smṛto 'sau nāsikā-śoṣo nāsānāhe tu jāyate /
naddha-tvam iva nāsāyāḥ śleṣma-ruddhena vāyunā // 17 //
niḥśvāsocchvāsa-saṃrodhāt srotasī saṃvṛte iva /
pacen nāsā-puṭe pittaṃ tvaṅ-māṃsaṃ dāha-śūla-vat // 18 //
sa ghrāṇa-pākaḥ srāvas tu tat-saṃjñaḥ śleṣma-saṃbhavaḥ /
accho jalopamo 'jasraṃ viśeṣān niśi jāyate // 19 //
kaphaḥ pravṛddho nāsāyāṃ ruddhvā srotāṃsy a-pīnasam /
kuryāt sa-ghurghura-śvāsaṃ pīnasādhika-vedanam // 20 //
19.20bv ruddhaḥ srotaḥsu pīnasam
aver iva sravaty asya praklinnā tena nāsikā /
ajasraṃ picchilaṃ pītaṃ pakvaṃ siṅghāṇakaṃ ghanam // 21 //
raktena nāsā dagdheva bāhyāntaḥ-sparśanā-sahā /
bhaved dhūmopamocchvāsā sā dīptir dahatīva ca // 22 //
tālu-mūle malair duṣṭair māruto mukha-nāsikāt /
śleṣmā ca pūtir nirgacchet pūti-nāsaṃ vadanti tam // 23 //
nicayād abhighātād vā pūyāsṛṅ nāsikā sravet /
tat pūya-raktam ākhyātaṃ śiro-dāha-rujā-karam // 24 //
pitta-śleṣmāvaruddho 'ntar nāsāyāṃ śoṣayen marut /
kaphaṃ sa śuṣkaḥ puṭa-tāṃ prāpnoti puṭakaṃ tu tat // 25 //
19.25cv kaphaṃ sa śuṣka-puṭa-tāṃ
arśo-'rbudāni vibhajed doṣa-liṅgair yathā-yatham /
sarveṣu kṛcchrocchvasanaṃ pīnasaḥ pratataṃ kṣutiḥ // 26 //
19.26dv pīnasaḥ pratataṃ kṣavaḥ 19.26dv pīnasaḥ satataṃ kṣutiḥ
sānunāsika-vādi-tvaṃ pūti-nāsaḥ śiro-vyathā /
aṣṭā-daśānām ity eṣāṃ yāpayed duṣṭa-pīnasam // 27 //
19.27bv pūti-nāsā śiro-vyathā 19.27bv pūtir nāsā śiro-vyathā 19.27cv
aṣṭā-daśānām eteṣāṃ
19.27dv yāpayed duṣṭa-pīnasān 19.27dv varjayed duṣṭa-pīnasam
Uttarasthāna
sarveṣu pīnaseṣv ādau nivātāgāra-go bhajet /
snehana-sveda-vamana-dhūma-gaṇḍūṣa-dhāraṇam // 1 //
20.1bv nivātāgāra-go bhavet
vāso gurūṣṇaṃ śirasaḥ su-ghanaṃ pariveṣṭanam /
laghv-amla-lavaṇaṃ snigdham uṣṇaṃ bhojanam a-dravam // 2 //
20.2cv laghv-amla-lavaṇa-snigdham 20.2cv laghv amlaṃ lavaṇaṃ snigdham
dhanva-māṃsa-guḍa-kṣīra-caṇaka-tri-kaṭūtkaṭam /
yava-godhūma-bhūyiṣṭhaṃ dadhi-dāḍima-sārikam // 3 //
20.3dv dadhi-dāḍima-sādhitam
bāla-mūlaka-jo yūṣaḥ kulatthotthaś ca pūjitaḥ /
kavoṣṇaṃ daśa-mūlāmbu jīrṇāṃ vā vāruṇīṃ pibet // 4 //
jighrec coraka-tarkārī-vacājājy-upakuñcikāḥ /
vyoṣa-tālīśa-cavikā-tintiḍīkāmla-vetasam // 5 //
manaḥśilā-viḍaṅgāla-vacā-tri-kaṭu-hiṅgubhiḥ /
cūrṇī-kṛtya samāghrātaḥ pratiśyāyo vinaśyati // 5.1+1 //
tad-vad doraka-vally-elā-lavā-tārkṣya-dvi-jīrakaiḥ // 5.1+2ab //
sāgny-ajāji dvi-palikaṃ tvag-elā-pattra-pādikam /
jīrṇād guḍāt tulārdhena pakvena vaṭakī-kṛtam // 6 //
pīnasa-śvāsa-kāsa-ghnaṃ ruci-svara-karaṃ param /
śatāhvā-tvag-balā mūlaṃ śyoṇākairaṇḍa-bilva-jam // 7 //
sāragvadhaṃ pibed dhūmaṃ vasājya-madanānvitam /
atha-vā sa-ghṛtān saktūn kṛtvā mallaka-saṃpuṭe // 8 //
tyajet snānaṃ śucaṃ krodhaṃ bhṛśaṃ śayyāṃ himaṃ jalam /
pibed vāta-pratiśyāye sarpir vāta-ghna-sādhitam // 9 //
paṭu-pañcaka-siddhaṃ vā vidāry-ādi-gaṇena vā /
sveda-nasyādikāṃ kuryāt cikitsām arditoditām // 10 //
pitta-raktotthayoḥ peyaṃ sarpir madhurakaiḥ śṛtam /
pariṣekān pradehāṃś ca śītaiḥ kurvīta śītalān // 11 //
dhava-tvak-tri-phalā-śyāmā-śrīparṇī-yaṣṭi-tilvakaiḥ /
kṣīre daśa-guṇe tailaṃ nāvanaṃ sa-niśaiḥ pacet // 12 //
20.12bv -śrīparṇī-yaṣṭi-bilvakaiḥ
kapha-je laṅghanaṃ lepaḥ śiraso gaura-sarṣapaiḥ /
sa-kṣāraṃ vā ghṛtam pītvā vamet piṣṭais tu nāvanam // 13 //
20.13cv sa-kṣāraṃ ca ghṛtaṃ pītvā 20.13cv sa-kṣāraṃ tu ghṛtaṃ pītvā
bastāmbunā paṭu-vyoṣa-vella-vatsaka-jīrakaiḥ /
kaṭu-tīkṣṇair ghṛtair nasyaiḥ kavaḍaiḥ sarva-jaṃ jayet // 14 //
yakṣma-kṛmi-kramaṃ kurvan yāpayed duṣṭa-pīnasam /
vyoṣorubūka-kṛmijid-dāru-mādrī-gadeṅgudam // 15 //
20.15av yakṣma-kṛmi-kramaṃ kuryāt 20.15dv -dāru-mādry-ambudeṅgudam
vārtāka-bījaṃ trivṛtā siddhārthaḥ pūti-matsyakaḥ /
agnimanthasya puṣpāṇi pīlu-śigru-phalāni ca // 16 //
aśva-viḍ-rasa-mūtrābhyāṃ hasti-mūtreṇa caikataḥ /
kṣauma-garbhāṃ kṛtāṃ vartiṃ dhūmaṃ ghrāṇāsyataḥ pibet // 17 //
kṣavathau puṭakākhye ca tīkṣṇaiḥ pradhamanaṃ hitam /
śuṇṭhī-kuṣṭha-kaṇā-vella-drākṣā-kalka-kaṣāya-vat // 18 //
sādhitaṃ tailam ājyaṃ vā nasyaṃ kṣava-puṭa-praṇut /
nāsā-śoṣe balā-tailaṃ pānādau bhojanaṃ rasaiḥ // 19 //
snigdho dhūmas tathā svedo nāsānāhe 'py ayaṃ vidhiḥ /
pāke dīptau ca pitta-ghnaṃ tīkṣṇaṃ nasyādi saṃsrutau // 20 //
20.20dv tīkṣṇaṃ nasyādi śasyate
kapha-pīnasa-vat pūti-nāsā-pīnasayoḥ kriyā /
lākṣā-karañja-marica-vella-hiṅgu-kaṇā-guḍaiḥ // 21 //
avi-mūtra-drutair nasyaṃ kārayed vamane kṛte /
śigru-siṃhī-nikumbhānāṃ bījaiḥ sa-vyoṣa-saindhavaiḥ // 22 //
sa-vella-surasais tailaṃ nāvanaṃ paramaṃ hitam /
pūya-rakte nave kuryād rakta-pīnasa-vat kramam // 23 //
20.23dv rakta-pīnasa-vat kriyām
ati-pravṛddhe nāḍī-vad dagdheṣv arśo-'rbudeṣu ca /
nikumbha-kumbha-sindhūttha-manohvāla-kaṇāgnikaiḥ // 24 //
20.24bv dagdheṣv arśo-'rbudeṣu tu
kalkitair ghṛta-madhv-aktāṃ ghrāṇe vartiṃ praveśayet /
śigrv-ādi-nāvanaṃ cātra pūti-nāsoditaṃ bhajet // 25 //
20.25av kalkitair ghṛta-madhv-āktāṃ
Uttarasthāna
mātsya-māhiṣa-vārāha-piśitāmaka-mūlakam /
māṣa-sūpa-dadhi-kṣīra-śuktekṣu-rasa-phāṇitam // 1 //
21.1av matsya-māhiṣa-vārāha-
avāk-śayyāṃ ca bhajato dviṣato danta-dhāvanam /
dhūma-cchardana-gaṇḍūṣān ucitaṃ ca sirā-vyadham // 2 //
kruddhāḥ śleṣmolbaṇā doṣāḥ kurvanty antar mukhaṃ gadān /
tatra khaṇḍauṣṭha ity ukto vātenauṣṭho dvi-dhā kṛtaḥ // 3 //
21.3bv kurvanty antar-mukhe gadān
oṣṭha-kope tu pavanāt stabdhāv oṣṭhau mahā-rujau /
dālyete paripāṭyete paruṣāsita-karkaśau // 4 //
pittāt tīkṣṇa-sahau pītau sarṣapākṛtibhiś citau /
piṭikābhir bahu-kledāv āśu-pākau kaphāt punaḥ // 5 //
21.5cv piṭikābhir mahā-kledāv
śītā-sahau gurū śūnau sa-varṇa-piṭikācitau /
saṃnipātād anekābhau dur-gandhāsrāva-picchilau // 6 //
21.6dv dur-gandha-srāva-picchilau 21.6dv dur-gandhāv ati-picchilau
a-kasmān mlāna-saṃśūna-rujau viṣama-pākinau /
raktopasṛṣṭau rudhiraṃ sravataḥ śoṇita-prabhau // 7 //
kharjūra-sadṛśaṃ cātra kṣīṇe rakte 'rbudaṃ bhavet /
māṃsa-piṇḍopamau māṃsāt syātāṃ mūrchat-kṛmī kramāt // 8 //
tailābha-śvayathu-kledau sa-kaṇḍvau medasā mṛdū /
kṣata-jāv avadīryete pāṭyete cā-sakṛt punaḥ // 9 //
21.9bv sa-kaṇḍū medasā mṛdū 21.9dv pāṭyete vā-sakṛt punaḥ
grathitau ca punaḥ syātāṃ kaṇḍūlau daśana-cchadau /
jala-budbuda-vad vāta-kaphād oṣṭhe jalārbudam // 10 //
gaṇḍālajī sthiraḥ śopho gaṇḍe dāha-jvarānvitaḥ /
vātād uṣṇa-sahā dantāḥ śīta-sparśe 'dhika-vyathāḥ // 11 //
dālyanta iva śūlena śītākhyo dālanaś ca saḥ /
danta-harṣe pravātāmla-śīta-bhakṣā-kṣamā dvi-jāḥ // 12 //
21.12dv -śīta-bhakṣyā-sahā dvi-jāḥ
bhavanty amlāśaneneva sa-rujāś calitā iva /
danta-bhede dvi-jās toda-bheda-ruk-sphuṭanānvitāḥ // 13 //
21.13bv sa-rujaś calitā iva 21.13dv -bheda-ruk-vedanānvitāḥ
cālaś caladbhir daśanair bhakṣaṇād adhika-vyathaiḥ /
karālas tu karālānāṃ daśanānāṃ samudgamaḥ // 14 //
21.14dv daśanānāṃ samudbhavaḥ 21.14dv daśanānāṃ samudbhave
danto 'dhiko 'dhi-dantākhyaḥ sa coktaḥ khalu vardhanaḥ /
jāyamāne 'ti-rug dante jāte tatra tu śāmyati // 15 //
21.15cv jāyate jāyamāne 'ti 21.15dv rug jāte tatra śāmyati
a-dhāvanān malo dante kapho vā vāta-śoṣitaḥ /
pūti-gandhiḥ sthirī-bhūtaḥ śarkarā sāpy upekṣitā // 16 //
21.16cv pūti-gandhaḥ sthirī-bhūtaḥ 21.16dv śarkarā so 'py upekṣitaḥ
śātayaty aṇu-śo dantāt kapālāni kapālikā /
śyāvaḥ śyāva-tvam āyāto rakta-pittānilair dvi-jaḥ // 17 //
21.17av śātayaty aṇu-śo danta- 21.17bv -kapālāni kapālikā 21.17cv śyāvaḥ
śyāva-tvam āyātā
21.17dv rakta-pittānilair dvi-jāḥ
sa-mūlaṃ dantam āśritya doṣair ulbaṇa-mārutaiḥ /
śoṣite majjñi suṣire dante 'nna-mala-pūrite // 18 //
pūti-tvāt kṛmayaḥ sūkṣmā jāyante jāyate tataḥ /
a-hetu-tīvrārti-śamaḥ sa-saṃrambho 'sitaś calaḥ // 19 //
pralūnaḥ pūya-rakta-srut sa coktaḥ kṛmi-dantakaḥ /
śleṣma-raktena pūtīni vahanty asram a-hetukam // 20 //
21.20av prabhūta-pūya-rakta-srut
śīryante danta-māṃsāni mṛdu-klinnāsitāni ca /
śītādo 'sāv upa-kuśaḥ pākaḥ pittāsṛg-udbhavaḥ // 21 //
danta-māṃsāni dahyante raktāny utsedha-vanty ataḥ /
kaṇḍū-manti sravanty asram ādhmāyante 'sṛji sthite // 22 //
calā manda-rujo dantāḥ pūti vaktraṃ ca jāyate /
dantayos triṣu vā śopho badarāsthi-nibho ghanaḥ // 23 //
kaphāsrāt tīvra-ruk śīghraṃ pacyate danta-puppuṭaḥ /
danta-māṃse malaiḥ sāsrair bāhyāntaḥ śvayathur guruḥ // 24 //
sa-rug-dāhaḥ sraved bhinnaḥ pūyāsraṃ danta-vidradhiḥ /
śvayathur danta-mūleṣu rujā-vān pitta-rakta-jaḥ // 25 //
21.25bv pūyāsre danta-vidradhiḥ
lālā-srāvī sa suṣiro danta-māṃsa-praśātanaḥ /
sa saṃnipātāj jvara-vān sa-pūya-rudhira-srutiḥ // 26 //
21.26cv sa saṃnipāta-jvara-vān
mahā-suṣira ity ukto viśīrṇa-dvi-ja-bandhanaḥ /
dantānte kīla-vac chopho hanu-karṇa-rujā-karaḥ // 27 //
21.27bv viśīrṇa-rada-bandhanaḥ
pratihanty abhyavahṛtim śleṣmaṇā so 'dhi-māṃsakaḥ /
ghṛṣṭeṣu danta-māṃseṣu saṃrambho jāyate mahān // 28 //
yasmiṃś calanti dantāś ca sa vidarbho 'bhighāta-jaḥ /
danta-māṃsāśritān rogān yaḥ sādhyān apy upekṣate // 29 //
21.29bv sa vaidarbho 'bhighāta-jaḥ
antas tasyāsravan doṣaḥ sūkṣmāṃ saṃjanayed gatim /
pūyaṃ muhuḥ sā sravati tvaṅ-māṃsāsthi-prabhedinī // 30 //
tāḥ punaḥ pañca vijñeyā lakṣaṇaiḥ svair yathoditaiḥ /
śāka-pattra-kharā suptā sphuṭitā vāta-dūṣitā // 31 //
jihvā pittāt sa-dāhoṣā raktair māṃsāṅkuraiś citā /
śālmalī-kaṇṭakābhais tu kaphena bahalā guruḥ // 32 //
21.32dv kaphena bahulā guruḥ
kapha-pittād adhaḥ śopho jihvā-stambha-kṛd unnataḥ /
matsya-gandhir bhavet pakvaḥ so 'laso māṃsa-śātanaḥ // 33 //
prabandhane 'dho jihvāyāḥ śopho jihvāgra-saṃnibhaḥ /
sāṅkuraḥ kapha-pittāsrair lāloṣā-stambha-vān kharaḥ // 34 //
21.34av pralambano 'dho jihvāyāḥ
adhi-jihvaḥ sa-ruk-kaṇḍur vākyāhāra-vighāta-kṛt /
tādṛg evopa-jihvas tu jihvāyā upari sthitaḥ // 35 //
tālu-māṃse 'nilād duṣṭe piṭikāḥ sa-rujaḥ kharāḥ /
bahvyo ghanāḥ srāva-yutās tās tālu-piṭikāḥ smṛtāḥ // 36 //
21.36bv piṭikāḥ sa-rujāḥ kharāḥ 21.36cv bahvyo ghanāḥ srāva-yuktās
tālu-mūle kaphāt sāsrān matsya-vasti-nibho mṛduḥ /
pralambaḥ picchilaḥ śopho nāsayāhāram īrayan // 37 //
kaṇṭhoparodha-tṛṭ-kāsa-vami-kṛt gala-śuṇḍikā /
tālu-madhye ni-ruṅ māṃsaṃ saṃhataṃ tālu-saṃhatiḥ // 38 //
padmākṛtis tālu-madhye raktāc chvayathur arbudam /
kacchapaḥ kacchapākāraś cira-vṛddhiḥ kaphād a-ruk // 39 //
kolābhaḥ śleṣma-medobhyāṃ puppuṭo nī-rujaḥ sthiraḥ /
pittena pākaḥ pākākhyaḥ pūyāsrāvī mahā-rujaḥ // 40 //
vāta-pitta-jvarāyāsais tālu-śoṣas tad-āhvayaḥ /
jihvā-prabandha-jāḥ kaṇṭhe dāruṇā mārga-rodhinaḥ // 41 //
māṃsāṅkurāḥ śīghra-cayā rohiṇī śīghra-kāriṇī /
kaṇṭhāsya-śoṣa-kṛd vātāt sā hanu-śrotra-ruk-karī // 42 //
21.42bv rohiṇī sāśu-kāriṇī
pittāj jvaroṣā-tṛṇ-moha-kaṇṭha-dhūmāyanānvitā /
kṣipra-jā kṣipra-pākāti-rāgiṇī sparśanā-sahā // 43 //
kaphena picchilā pāṇḍur asṛjā sphoṭakācitā /
taptāṅgāra-nibhā karṇa-ruk-karī pitta-jākṛtiḥ // 44 //
gambhīra-pākā nicayāt sarva-liṅga-samanvitā /
doṣaiḥ kapholbaṇaiḥ śophaḥ kola-vad grathitonnataḥ // 45 //
śūka-kaṇṭaka-vat kaṇṭhe śālūko mārga-rodhanaḥ /
vṛndo vṛttonnato dāha-jvara-kṛd gala-pārśva-gaḥ // 46 //
hanu-saṃdhy-āśritaḥ kaṇṭhe kārpāsī-phala-saṃnibhaḥ /
picchilo manda-ruk śophaḥ kaṭhinas tuṇḍikerikā // 47 //
21.47bv karpāsī-phala-saṃnibhaḥ
bāhyāntaḥ śvayathur ghoro gala-mārgārgalopamaḥ /
galaugho mūrdha-guru-tā-tandrā-lālā-jvara-pradaḥ // 48 //
valayaṃ nāti-ruk śophas tad-vad evāyatonnataḥ /
māṃsa-kīlo gale doṣair eko 'neko 'tha-vā 'lpa-ruk // 49 //
kṛcchrocchvāsābhyavahṛtiḥ pṛthu-mūlo gilāyukaḥ /
bhūri-māṃsāṅkura-vṛtā tīvra-tṛḍ-jvara-mūrdha-ruk // 50 //
21.50bv pṛthu-mūlo galāyukaḥ
śata-ghnī nicitā vartiḥ śata-ghnīvāti-ruk-karī /
vyāpta-sarva-galaḥ śīghra-janma-pāko mahā-rujaḥ // 51 //
21.51av śata-ghnī-nicitevāntaḥ 21.51bv śata-ghnī cāti-ruk-karī
pūti-pūya-nibha-srāvī śvayathur gala-vidradhiḥ /
jihvāvasāne kaṇṭhādāv a-pākaṃ śvayathuṃ malāḥ // 52 //
janayanti sthiraṃ raktaṃ nī-rujaṃ tad galārbudam // 53ab //
21.53bv nī-rujaṃ taṃ galārbudam
pavana-śleṣma-medobhir gala-gaṇḍo bhaved bahiḥ // 53cd //
vardhamānaḥ sa kālena muṣka-val lambate 'ti-ruk // 53ef //
21.53fv muṣka-val lambate ni-ruk
kṛṣṇo 'ruṇo vā todāḍhyaḥ sa vātāt kṛṣṇa-rāji-mān /
vṛddhas tālu-gale śoṣaṃ kuryāc ca vi-rasāsya-tām // 54 //
sthiraḥ sa-varṇaḥ kaṇḍū-mān śīta-sparśo guruḥ kaphāt /
vṛddhas tālu-gale lepaṃ kuryāc ca madhurāsya-tām // 55 //
21.55cv vṛddhas tālu-gale śophaṃ
medasaḥ śleṣma-vad dhāni-vṛddhyoḥ so 'nuvidhīyate /
dehaṃ vṛddhaś ca kurute gale śabdaṃ svare 'lpa-tām // 56 //
śleṣma-ruddhānila-gatiḥ śuṣka-kaṇṭho hata-svaraḥ /
tāmyan prasaktaṃ śvasiti yena sa svara-hānilāt // 57 //
karoti vadanasyāntar vraṇān sarva-saro 'nilaḥ /
saṃcāriṇo 'ruṇān rūkṣān oṣṭhau tāmrau cala-tvacau // 58 //
jihvā śītā-sahā gurvī sphuṭitā kaṇṭakācitā /
vivṛṇoti ca kṛcchreṇa mukhaṃ pāko mukhasya saḥ // 59 //
21.59dv mukhaṃ pāko mukhasya ca
adhaḥ pratihato vāyur arśo-gulma-kaphādibhiḥ /
yāty ūrdhvaṃ vaktra-daurgandhyaṃ kurvann ūrdhva-gudas tu saḥ // 60 //
21.60dv kurvann ūrdhva-gadas tu saḥ
mukhasya pitta-je pāke dāhoṣe tikta-vaktra-tā /
kṣārokṣita-kṣata-samā vraṇās tad-vac ca rakta-je // 61 //
kapha-je madhurāsya-tvaṃ kaṇḍū-mat-picchilā vraṇāḥ /
antaḥ-kapolam āśritya śyāva-pāṇḍu kapho 'rbudam // 62 //
21.62dv śyāvaṃ pāṇḍu kapho 'rbudam
kuryāt tad ghaṭṭitaṃ chinnaṃ mṛditaṃ ca vivardhate /
mukha-pāko bhavet sāsraiḥ sarvaiḥ sarvākṛtir malaiḥ // 63 //
21.63av kuryāt tat pāṭitaṃ chinnaṃ 21.63av kuryāt tad vyadhitaṃ chinnaṃ
pūty-āsya-tā ca tair eva danta-kāṣṭhādi-vidviṣaḥ /
oṣṭhe gaṇḍe dvi-je mūle jihvāyāṃ tāluke gale // 64 //
vaktre sarva-tra cety uktāḥ pañca-saptatir āmayāḥ /
ekā-daśaiko daśa ca trayo-daśa tathā ca ṣaṭ // 65 //
aṣṭāv aṣṭā-daśāṣṭau ca kramāt teṣv an-upakramāḥ /
karālo māṃsa-raktauṣṭhāv arbudāni jalād vinā // 66 //
21.66bv kramād eṣv an-upakramāḥ
kacchapas tālu-piṭikā galaughaḥ suṣiro mahān /
svara-ghnordhva-guda-śyāva-śata-ghnī-valayālasāḥ // 67 //
21.67cv svara-ghnordhva-gada-śyāva-
nāḍy-oṣṭha-kopau nicayād raktāt sarvaiś ca rohiṇī /
daśane sphuṭite danta-bhedaḥ pakvopa-jihvikā // 68 //
gala-gaṇḍaḥ svara-bhraṃśī kṛcchrocchvāso 'ti-vatsaraḥ /
yāpyas tu harṣo bhedaś ca śeṣāñ chastrauṣadhair jayet // 69 //
21.69av gala-gaṇḍaḥ svara-bhraṃśaḥ
Uttarasthāna
khaṇḍauṣṭhasya vilikhyāntau syūtvā vraṇa-vad ācaret /
yaṣṭī-jyotiṣmatī-lodhra-śrāvaṇī-śārivotpalaiḥ // 1 //
paṭolyā kākamācyā ca tailam abhyañjanaṃ pacet /
nasyaṃ ca tailaṃ vāta-ghna-madhura-skandha-sādhitam // 2 //
mahā-snehena vātauṣṭhe siddhenāktaḥ picur hitaḥ /
deva-dhūpa-madhūcchiṣṭa-guggulv-amaradārubhiḥ // 3 //
yaṣṭy-āhva-cūrṇa-yuktena tenaiva pratisāraṇam /
nāḍy-oṣṭhaṃ svedayed dugdha-siddhair eraṇḍa-pallavaiḥ // 4 //
22.4av yaṣṭy-āhva-cūrṇa-yuktais tu 22.4bv tair eva pratisāraṇam
khaṇḍauṣṭha-vihitaṃ nasyaṃ tasya mūrdhni ca tarpaṇam /
pittābhighāta-jāv oṣṭhau jalaukobhir upācaret // 5 //
lodhra-sarja-rasa-kṣaudra-madhukaiḥ pratisāraṇam /
guḍūcī-yaṣṭi-pattaṅga-siddham abhyañjane ghṛtam // 6 //
pitta-vidradhi-vac cātra kriyā śoṇita-je 'pi ca /
idam eva nave kāryaṃ karmauṣṭhe tu kaphāture // 7 //
22.7cv idam eva bhavet kāryaṃ 22.7dv karmauṣṭhe tu kaphottare
pāṭhā-kṣāra-madhu-vyoṣair hṛtāsre pratisāraṇam /
dhūma-nāvana-gaṇḍūṣāḥ prayojyāś ca kapha-cchidaḥ // 8 //
svinnaṃ bhinnaṃ vi-medaskaṃ dahen medo-jam agninā /
priyaṅgu-lodhra-tri-phalā-mākṣikaiḥ pratisārayet // 9 //
sa-kṣaudrā gharṣaṇaṃ tīkṣṇā bhinna-śuddhe jalārbude /
avagāḍhe 'ti-vṛddhe vā kṣāro 'gnir vā pratikriyā // 10 //
22.10av sa-kṣaudrair gharṣaṇaṃ tīkṣṇair 22.10dv kṣāro vahniḥ pratikriyā
āmādy-avasthāsv alajīṃ gaṇḍe śopha-vad ācaret /
svinnasya śīta-dantasya pālīṃ vilikhitāṃ dahet // 11 //
tailena pratisāryā ca sa-kṣaudra-ghana-saindhavaiḥ /
dāḍima-tvag-varā-tārkṣya-kāntā-jambv-asthi-nāgaraiḥ // 12 //
kavaḍaḥ kṣīriṇāṃ kvāthair aṇu-tailaṃ ca nāvanam /
danta-harṣe tathā bhede sarvā vāta-harā kriyā // 13 //
22.13cv danta-bhede tathā harṣe 22.13dv sarvā vāta-harāḥ kriyāḥ
tila-yaṣṭīmadhu-śṛtaṃ kṣīraṃ gaṇḍūṣa-dhāraṇam /
sa-snehaṃ daśa-mūlāmbu gaṇḍūṣaḥ pracalad-dvi-je // 14 //
22.14cv sa-sneha-daśa-mūlāmbu- 22.14dv -gaṇḍūṣāḥ pracale dvi-je
tuttha-lodhra-kaṇā-śreṣṭhā-pattaṅga-paṭu-gharṣaṇam /
snigdhāḥ śīlyā yathāvasthaṃ nasyānna-kavaḍādayaḥ // 15 //
22.15dv gaṇḍūṣa-kavaḍādayaḥ
adhi-dantakam āliptaṃ yadā kṣāreṇa jarjaram /
kṛmi-dantam ivotpāṭya tad-vac copacaret tadā // 16 //
an-avasthita-rakte ca dagdhe vraṇa iva kriyā /
a-hiṃsan danta-mūlāni dantebhyaḥ śarkarāṃ haret // 17 //
kṣāra-cūrṇair madhu-yutais tataś ca pratisārayet /
kapālikāyām apy evaṃ harṣoktaṃ ca samācaret // 18 //
jayed visrāvaṇaiḥ svinnam a-calaṃ kṛmi-dantakam /
snigdhaiś cālepa-gaṇḍūṣa-nasyāhāraiś calāpahaiḥ // 19 //
22.19bv a-balaṃ kṛmi-dantakam
guḍena pūrṇaṃ suṣiraṃ madhūcchiṣṭena vā dahet /
saptacchadārka-kṣīrābhyāṃ pūraṇaṃ kṛmi-śūla-jit // 20 //
hiṅgu-kaṭphala-kāsīsa-svarjikā-kuṣṭha-vella-jam /
rajo rujaṃ jayaty āśu vastra-sthaṃ daśane ghṛtam // 21 //
22.21dv vastra-sthaṃ daśanair ghṛtam
alaktakaṃ vā sindhūtthaṃ vella-dhūmaṃ sa-hiṅgu vā /
dhānyāmla-siddhaṃ śevālaṃ koṣṇaṃ vā daśana-sthitam // 21+1 //
22.21+1bv veśma-dhūmaṃ sa-hiṅgu vā
varāhakarṇī-mūlaṃ vā śarapuṅkhā-jaṭātha-vā /
vartir vāvalguja-phalair bījapūra-jaṭānvitaiḥ // 21+2 //
gaṇḍūṣaṃ grāhayet tailam ebhir eva ca sādhitam /
kvāthair vā yuktam eraṇḍa-dvi-vyāghrī-bhūkadamba-jaiḥ // 22 //
22.22av gaṇḍūṣaṃ dhārayet tailam 22.22dv -vyāghrī-bhūrja-kadambakaiḥ
kriyā-yogair bahu-vidhair ity a-śānta-rujaṃ bhṛśam /
dṛḍham apy uddhared dantaṃ pūrvaṃ mūlād vimokṣitam // 23 //
saṃdaṃśakena laghunā danta-nirghātanena vā /
tailaṃ sa-yaṣṭy-āhva-rajo gaṇḍūṣo madhu vā tataḥ // 24 //
22.24dv gaṇḍūṣo madhunā tataḥ
tato vidāri-yaṣṭy-āhva-śṛṅgāṭaka-kaserubhiḥ /
tailaṃ daśa-guṇa-kṣīraṃ siddhaṃ yuñjīta nāvanam // 25 //
kṛśa-dur-bala-vṛddhānāṃ vātārtānāṃ ca noddharet /
noddharec cottaraṃ dantaṃ bahūpadrava-kṛd dhi saḥ // 26 //
eṣām apy uddhṛtau snigdha-svādu-śīta-kramo hitaḥ /
visrāvitāsre śītāde sa-kṣaudraiḥ pratisāraṇam // 27 //
22.27av eṣām apy uddhṛtaiḥ snigdha-
mustārjuna-tvak-tri-phalā-phalinī-tārkṣya-nāgaraiḥ /
tat-kvāthaḥ kavaḍo nasyaṃ tailaṃ madhura-sādhitam // 28 //
danta-māṃsāny upa-kuśe svinnāny uṣṇāmbu-dhāraṇaiḥ /
maṇḍalāgreṇa śākādi-pattrair vā bahu-śo likhet // 29 //
tataś ca pratisāryāṇi ghṛta-maṇḍa-madhu-drutaiḥ /
lākṣā-priyaṅgu-pattaṅga-lavaṇottama-gairikaiḥ // 30 //
22.30bv ghṛta-maṇḍa-madhu-plutaiḥ
sa-kuṣṭha-śuṇṭhī-marica-yaṣṭīmadhu-rasāñjanaiḥ /
sukhoṣṇo ghṛta-maṇḍo 'nu tailaṃ vā kavaḍa-grahaḥ // 31 //
22.31dv tailaṃ vā kavaḍa-grahe
ghṛtaṃ ca madhuraiḥ siddhaṃ hitaṃ kavaḍa-nasyayoḥ /
danta-puppuṭake svinna-cchinna-bhinna-vilekhite // 32 //
22.32av ghṛtaṃ vā madhuraiḥ siddhaṃ
yaṣṭy-āhva-svarjikā-śuṇṭhī-saindhavaiḥ pratisāraṇam /
vidradhau kaṭu-tīkṣṇoṣṇa-rūkṣaiḥ kavaḍa-lepanam // 33 //
gharṣaṇaṃ kaṭukā-kuṣṭha-vṛścikālī-yavodbhavaiḥ /
rakṣet pākaṃ himaiḥ pakvaḥ pāṭyo dāhyo 'vagāḍhakaḥ // 34 //
suṣire chinna-likhite sa-kṣaudraiḥ pratisāraṇam /
lodhra-musta-miśi-śreṣṭhā-tārkṣya-pattaṅga-kiṃśukaiḥ // 35 //
22.35av sauṣire chinna-likhite
sa-kaṭphalaiḥ kaṣāyaiś ca teṣāṃ gaṇḍūṣa iṣyate /
yaṣṭī-lodhrotpalānantā-śārivāguru-candanaiḥ // 36 //
22.36av sa-kaṭphalaiḥ kaṣāyaś ca
sa-gairika-sitā-puṇḍraiḥ siddhaṃ tailaṃ ca nāvanam /
chittvādhi-māṃsakaṃ cūrṇaiḥ sa-kṣaudraiḥ pratisārayet // 37 //
vacā-tejovatī-pāṭhā-svarjikā-yava-śūka-jaiḥ /
paṭola-nimba-tri-phalā-kaṣāyaḥ kavaḍo hitaḥ // 38 //
22.38bv -svarjikā-yāva-śūka-jaiḥ
vidarbhe danta-mūlāni maṇḍalāgreṇa śodhayet /
kṣāraṃ yuñjyāt tato nasyaṃ gaṇḍūṣādi ca śītalam // 39 //
saṃśodhyobhayataḥ kāyaṃ śiraś copacaret tataḥ /
nāḍīṃ dantānugāṃ dantaṃ samuddhṛtyāgninā dahet // 40 //
kubjāṃ naika-gatiṃ pūrṇāṃ guḍena madanena vā /
dhāvanaṃ jāti-madana-khadira-svādukaṇṭakaiḥ // 41 //
22.41av nyubjāṃ naika-gatiṃ pūrṇāṃ 22.41bv guḍena madhunātha-vā
kṣīri-vṛkṣāmbu-gaṇḍūṣo nasyaṃ tailaṃ ca tat-kṛtam /
kuryād vātauṣṭha-kopoktaṃ kaṇṭakeṣv anilātmasu // 42 //
jihvāyāṃ pitta-jāteṣu ghṛṣṭeṣu rudhire srute /
pratisāraṇa-gaṇḍūṣa-nāvanaṃ madhurair hitam // 43 //
tīkṣṇaiḥ kaphottheṣv evaṃ ca sarṣapa-try-ūṣaṇādibhiḥ /
nave jihvālase 'py evaṃ taṃ tu śastreṇa na spṛśet // 44 //
22.44av tīkṣṇaiḥ kaphottheṣv apy evaṃ 22.44av tīkṣṇaiḥ kaphottheṣv evaṃ tu
unnamya jihvām ākṛṣṭāṃ baḍiśenādhi-jihvikām /
chedayen maṇḍalāgreṇa tīkṣṇoṣṇair gharṣaṇādi ca // 45 //
upa-jihvāṃ parisrāvya yava-kṣāreṇa gharṣayet /
kapha-ghnaiḥ śuṇḍikā sādhyā nasya-gaṇḍūṣa-gharṣaṇaiḥ // 46 //
ervāru-bīja-pratimaṃ vṛddhāyām a-sirā-tatam /
agraṃ niviṣṭaṃ jihvāyā baḍīśādy-avalambitam // 47 //
22.47cv agraṃ niviṣṭaṃ jihvāyāṃ 22.47cv agre niviṣṭaṃ jihvāyā
chedayen maṇḍalāgreṇa nāty-agre na ca mūlataḥ /
chede 'ty asṛk-kṣayān mṛtyur hīne vyādhir vivardhate // 48 //
22.48bv nāty-agre nāti-mūlataḥ
maricātiviṣā-pāṭhā-vacā-kuṣṭha-kuṭannaṭaiḥ /
chinnāyāṃ sa-paṭu-kṣaudrair gharṣaṇaṃ kavaḍaḥ punaḥ // 49 //
kaṭukātiviṣā-pāṭhā-nimba-rāsnā-vacāmbubhiḥ /
saṃghāte puppuṭe kūrme vilikhyaivaṃ samācaret // 50 //
a-pakve tālu-pāke tu kāsīsa-kṣaudra-tārkṣya-jaiḥ /
gharṣaṇaṃ kavaḍaḥ śīta-kaṣāya-madhurauṣadhaiḥ // 51 //
22.51cv gharṣaṇaṃ kavaḍaḥ śītaḥ 22.51dv kaṣāya-madhurauṣadhaiḥ
pakve 'ṣṭā-pada-vad bhinne tīkṣṇoṣṇaiḥ pratisāraṇam /
vṛṣa-nimba-paṭolādyais tiktaiḥ kavaḍa-dhāraṇam // 52 //
tālu-śoṣe tv a-tṛṣṇasya sarpir uttara-bhaktikam /
kaṇā-śuṇṭhī-śṛtaṃ pānam amlair gaṇḍūṣa-dhāraṇam // 53 //
22.53av tālu-śoṣe tṛṣārtasya
dhanva-māṃsa-rasāḥ snigdhāḥ kṣīra-sarpiś ca nāvanam /
kaṇṭha-rogeṣv asṛṅ-mokṣas tīkṣṇair nasyādi karma ca // 54 //
kvāthaḥ pānaṃ ca dārvī-tvaṅ-nimba-tārkṣya-kaliṅga-jaḥ /
harītakī-kaṣāyo vā peyo mākṣika-saṃyutaḥ // 55 //
śreṣṭhā-vyoṣa-yava-kṣāra-dārvī-dvīpi-rasāñjanaiḥ /
sa-pāṭhā-tejinī-nimbaiḥ śukta-go-mūtra-sādhitaiḥ // 56 //
kavaḍo guṭikā vātra kalpitā pratisāraṇam /
niculaṃ kaṭabhī mustaṃ devadāru mahauṣadham // 57 //
22.57av kavaḍo guṭikā cātra 22.57cv niculaṃ kaṭabhī mustā
vacā dantī ca mūrvā ca lepaḥ koṣṇo 'rti-śopha-hā /
athāntar-bāhyataḥ svinnāṃ vāta-rohiṇikāṃ likhet // 58 //
aṅgulī-śastrakeṇāśu paṭu-yukta-nakhena vā /
pañca-mūlāmbu kavaḍas tailaṃ gaṇḍūṣa-nāvanam // 59 //
visrāvya pitta-saṃbhūtāṃ sitā-kṣaudra-priyaṅgubhiḥ /
gharṣet sa-lodhra-pattaṅgaiḥ kavaḍaḥ kvathitaiś ca taiḥ // 60 //
drākṣā-parūṣaka-kvātho hitaś ca kavaḍa-grahe /
upācared evam eva pratyākhyāyāsra-saṃbhavām // 61 //
sāgāra-dhūmaiḥ kaṭukaiḥ kapha-jāṃ pratisārayet /
nasya-gaṇḍūṣayos tailaṃ sādhitaṃ ca praśasyate // 62 //
apāmārga-phala-śvetā-dantī-jantughna-saindhavaiḥ /
tad-vac ca vṛnda-śālūka-tuṇḍikerī-gilāyuṣu // 63 //
22.63dv -tuṇḍikerī-galāyuṣu
vidradhau srāvite śreṣṭhā-rocanā-tārkṣya-gairikaiḥ /
sa-lodhra-paṭu-pattaṅga-kaṇair gaṇḍūṣa-gharṣaṇe // 64 //
22.64dv -kaṇair gaṇḍūṣa-dhāraṇam 22.64dv -kaṇair gaṇḍūṣa-gharṣaṇam
gala-gaṇḍaḥ pavana-jaḥ svinno niḥsruta-śoṇitaḥ /
tilair bījaiś ca laṭvomā-priyāla-śaṇa-saṃbhavaiḥ // 65 //
22.65bv svinno visruta-śoṇitaḥ
upanāhyo vraṇe rūḍhe pralepyaś ca punaḥ punaḥ /
śigru-tilvaka-tarkārī-gaja-kṛṣṇā-punarnavaiḥ // 66 //
kālāmṛtārka-mūlaiś ca puṣpaiś ca karahāṭa-jaiḥ /
ekaiṣīkānvitaiḥ piṣṭaiḥ surayā kāñjikena vā // 67 //
22.67av tāla-mūlārka-mūlaiś ca 22.67bv puṣpaiś ca karaghāṭa-jaiḥ
guḍūcī-nimba-kuṭaja-haṃsapadī-balā-dvayaiḥ /
sādhitaṃ pāyayet tailaṃ sa-kṛṣṇā-devadārubhiḥ // 68 //
kartavyaṃ kapha-je 'py etat sveda-vimlāpane tv ati /
lepo 'jagandhātiviṣā-viśalyāḥ sa-viṣāṇikāḥ // 69 //
guñjālābu-śukāhvāś ca palāśa-kṣāra-kalkitāḥ /
mūtra-srutaṃ haṭha-kṣāraṃ paktvā kodrava-bhuk pibet // 70 //
22.70cv mūtra-śṛtaṃ yava-kṣāraṃ 22.70cv mūtra-srutaṃ yava-kṣāraṃ 22.70cv
sūtra-srutaṃ yava-kṣāraṃ
sādhitaṃ vatsakādyair vā tailaṃ sa-paṭu-pañcakaiḥ /
kapha-ghnān dhūma-vamana-nāvanādīṃś ca śīlayet // 71 //
22.71cv kapha-ghnān dhūma-gaṇḍūṣān 22.71dv vamanādīṃś ca śīlayet
medo-bhave sirāṃ vidhyet kapha-ghnaṃ ca vidhiṃ bhajet /
asanādi-rajaś cainaṃ prātar mūtreṇa pāyayet // 72 //
a-śāntau pācayitvā ca sarvān vraṇa-vad ācaret /
mukha-pākeṣu sa-kṣaudrā prayojyā mukha-dhāvanāḥ // 73 //
22.73av a-śāntau pāṭayitvā ca 22.73dv prayojyā mukha-pāvanāḥ
kvathitās tri-phalā-pāṭhā-mṛdvīkā-jāti-pallavāḥ /
niṣṭhevyā bhakṣayitvā vā kuṭherādir gaṇo 'tha-vā // 74 //
22.74cv nighṛṣṭavyā bhakṣayitvā
mukha-pāke 'nilāt kṛṣṇā-paṭv-elāḥ pratisāraṇam /
tailaṃ vāta-haraiḥ siddhaṃ hitaṃ kavaḍa-nasyayoḥ // 75 //
pittāsre pitta-rakta-ghnaḥ kapha-ghnaś ca kaphe vidhiḥ /
likhec chākādi-pattraiś ca piṭikāḥ kaṭhināḥ sthirāḥ // 76 //
22.76av pittāsre rakta-pitta-ghnaḥ
yathā-doṣodayaṃ kuryāt saṃnipāte cikitsitam /
nave 'rbude tv a-saṃvṛddhe chedite pratisāraṇam // 77 //
svarjikā-nāgara-kṣaudraiḥ kvātho gaṇḍūṣa iṣyate /
guḍūcī-nimba-kalkottho madhu-taila-samanvitaḥ // 78 //
yavānna-bhuk tīkṣṇa-taila-nasyābhyaṅgāṃs tathācaret /
vamite pūti-vadane dhūmas tīkṣṇaḥ sa-nāvanaḥ // 79 //
samaṅgā-dhātakī-lodhra-phalinī-padmakair jalam /
dhāvanaṃ vadanasyāntaś cūrṇitair avacūrṇitam // 80 //
22.80dv cūrṇitair avacūrṇanam
śītādopa-kuśoktaṃ ca nāvanādi ca śīlayet // 81ab //
phala-traya-dvīpi-kirātatikta-yaṣṭy-āhva-siddhārtha-kaṭu-trikāṇi // 81cd //
mustā-haridrā-dvaya-yāva-śūka-vṛkṣāmlakāmlāgrima-vetasāś ca // 81ef //
aśvattha-jambv-āmra-dhanañjaya-tvak tvak cāhimārāt khadirasya sāraḥ /
kvāthena teṣāṃ ghana-tāṃ gatena tac-cūrṇa-yuktā guṭikā vidheyāḥ // 82 //
tā dhāritā ghnanti mukhena nityaṃ kaṇṭhauṣṭha-tālv-ādi-gadān su-kṛcchrān /
viśeṣato rohiṇikāsya-śoṣa-gandhān videhādhipati-praṇītāḥ // 83 //
khadira-tulām ambu-ghaṭe paktvā toyena tena piṣṭaiś ca /
candana-joṅgaka-kuṅkuma-paripelava-vālakośīraiḥ // 84 //
surataru-lodhra-drākṣā-mañjiṣṭhā-coca-padmaka-viḍaṅgaiḥ /
spṛkkā-nata-nakha-kaṭphala-sūkṣmailā-dhyāmakaiḥ sa-pattaṅgaiḥ // 85 //
taila-prasthaṃ vipacet karṣāṃśaiḥ pāna-nasya-gaṇḍūṣais tat /
hatvāsye sarva-gadān janayati gārdhrīṃ dṛśaṃ śrutiṃ ca vārāhīm // 86 //
22.86bv karṣāṃśaiḥ pāna-nasya-gaṇḍūṣaiḥ 22.86cv hanty āsye sarva-gadān
udvartitaṃ ca prapunāṭa-lodhra-dārvībhir abhyaktam anena vaktram /
nir-vyaṅga-nīlī-mukha-dūṣikādi saṃjāyate candra-samāna-kānti // 87 //
22.87cv nir-vyaṅga-nīlī-mukha-dūṣikaṃ ca
pala-śataṃ bāṇāt toya-ghaṭe paktvā rase 'smiṃś ca palārdhikaiḥ /
khadira-jambū-yaṣṭyānantāmrair ahimāra-nīlotpalānvitaiḥ // 88 //
22.88cv khadira-jambū-yaṣṭyānantā-lodhrair
taila-prasthaṃ pācayec chlakṣṇa-piṣṭair ebhir dravyair dhāritaṃ tan mukhena /
rogān sarvān hanti vaktre viśeṣāt sthairyaṃ dhatte danta-paṅkteś calāyāḥ // 89 //
22.89av taila-prasthaṃ pācayet sūkṣma-piṣṭair 22.89bv ebhir dravyair dhāritaṃ
tat sukhena
khadira-sārād dve tule paced valkāt tulāṃ cārimedasaḥ /
ghaṭa-catuṣke pāda-śeṣe 'smin pūte punaḥ kvathanād ghane // 90 //
22.90av khadira-sārād dve tule vipaced 22.90bv valka-tulāṃ cārimedasaḥ
22.90bv valkala-tulāṃ cārimedasaḥ 22.90bv valkala-tulāṃ cārimedataḥ
22.90dv 'smin pūte punaḥ kvāthanād ghane 22.90dv 'smin pūte punaḥ kvāthayed
ghane
ākṣikaṃ kṣipet su-sūkṣmaṃ rajaḥ sevyāmbu-pattaṅga-gairikam /
candana-dvaya-lodhra-puṇḍrāhva-yaṣṭy-āhva-lākṣāñjana-dvayam // 91 //
22.91av ākṣikaṃ kṣipet su-sūkṣma-rajaḥ 22.91av ākṣikaṃ ca kṣipet
sūkṣma-rajaḥ
22.91av kārṣikaṃ kṣipet su-sūkṣma-rajaḥ 22.91cv
candana-dvaya-śyāmā-puṇḍrāhva-
dhātakī-kaṭphala-dvi-niśā-tri-phalā-catur-jāta-joṅgakam /
musta-mañjiṣṭhā-nyagrodha-praroha-māṃsī-yavāsakam // 92 //
22.92dv ṃdha-praroha-vacā-māṃsī-yavāsakam
padmakailā-samaṅgāś ca śīte tasmiṃs tathā pālikāṃ pṛthak /
jātīpattrikāṃ sa-jāti-phalāṃ saha-lavaṅga-kaṇkollakām // 93 //
22.93av padmakaileya-samaṅgāś ca 22.93bv śīte tathā pālikāṃ pṛthak
22.93dv saha-nakha-lavaṅga-kaṅkollakām
sphaṭika-śubhra-surabhi-karpūra-kuḍavaṃ ca tatrāvapet tataḥ /
kārayed guṭikāḥ sadā caitā dhāryā mukhe tad-gadāpahāḥ // 94 //
22.94cv kārayed guṭikāś caitā 22.94cv kāryāś caitā guṭikā
kvāthyauṣadha-vyatyaya-yojanena tailaṃ pacet kalpanayānayaiva /
sarvāsya-rogoddhṛtaye tad āhur danta-sthira-tve tv idam eva mukhyam // 95 //
22.95av kvāthauṣadha-vyatyaya-yojanena 22.95cv sarvāsya-roga-praśamārtham
uktaṃ
22.95cv sarvāsya-roge vyayanaṃ tad āhur
khadireṇaitā guṭikās tailam idaṃ cārimedasā prathitam /
anuśīlayan prati-dinaṃ svastho 'pi dṛḍha-dvi-jo bhavati // 96 //
22.96dv vṛddho 'pi dṛḍha-dvi-jo bhavati
kṣudrā-guḍūcī-sumanaḥ-pravāla-dārvī-yavāsa-tri-phalā-kaṣāyaḥ /
kṣaudreṇa yuktaḥ kavaḍa-graho 'yaṃ sarvāmayān vaktra-gatān nihanti // 97 //
22.97av drākṣā-guḍūcī-sumanaḥ-pravāla-
pāṭhā-dārvī-tvak-kuṣṭha-mustā-samaṅgā-tiktā-pītāṅgī-lodhra-tejovatīnām /
cūrṇaḥ sa-kṣaudro danta-māṃsārti-kaṇḍū-pāka-srāvāṇāṃ nāśano gharṣaṇena // 98 //
gṛha-dhūma-tārkṣya-pāṭhā-vyoṣa-kṣārāgny-ayo-varā-tejo-hvaiḥ /
mukha-danta-gala-vikāre sa-kṣaudraḥ kālako vidhāryaś cūrṇaḥ // 99 //
22.99dv sa-kṣaudraḥ kāliko vidhāryaś cūrṇaḥ
dārvī-tvak-sindhūdbhava-manaḥśilā-yāva-śūka-haritālaiḥ /
dhāryaḥ pītaka-cūrṇo dantāsya-galāmaye sa-madhv-ājyaḥ // 100 //
dvi-kṣāra-dhūmaka-varā-pañca-paṭu-vyoṣa-vella-giri-tārkṣyaiḥ /
go-mūtreṇa vipakvā galāmaya-ghnī rasa-kriyā eṣā // 101 //
22.101av dvi-kṣāra-gṛha-dhūmaka-varā- 22.101cv go-mūtreṇa piban kvāthaṃ
go-mūtra-kvathana-vilīna-vigrahāṇāṃ pathyānāṃ jala-miśi-kuṣṭha-bhāvitānām /
attāraṃ naram aṇavo 'pi vaktra-rogāḥ śrotāraṃ nṛpam iva na spṛśanty an-arthāḥ // 102 //
saptacchadośīra-paṭola-musta-harītakī-tiktaka-rohiṇībhiḥ /
yaṣṭy-āhva-rājadruma-candanaiś ca kvāthaṃ pibet pāka-haraṃ mukhasya // 103 //
paṭola-śuṇṭhī-tri-phalā-viśālā-trāyanti-tiktā-dvi-niśāmṛtānām /
pītaḥ kaṣāyo madhunā nihanti mukhe sthitaś cāsya-gadān a-śeṣān // 104 //
22.104dv mukhotthitāṃś cāśu gadān a-śeṣān
sva-rasaḥ kvathito dārvyā ghanī-bhūtaḥ sa-gairikaḥ /
āsya-sthaḥ sa-madhur vaktra-pāka-nāḍī-vraṇāpahaḥ // 105 //
paṭola-nimba-yaṣṭy-āhva-vāsā-jāty-arimedasām /
khadirasya varāyāś ca pṛthag evaṃ prakalpanā // 106 //
khadirāyo-varā-pārtha-madayanty-ahimārakaiḥ /
gaṇḍūṣo 'mbu-śṛtair dhāryo dur-bala-dvi-ja-śāntaye // 107 //
mukha-danta-mūla-gala-jāḥ prāyo rogāḥ kaphāsra-bhūyiṣṭhāḥ /
tasmāt teṣām a-sakṛd rudhiraṃ visrāvayed duṣṭam // 108 //
kāya-śirasor vireko vamanaṃ kavaḍa-grahāś ca kaṭu-tiktāḥ /
prāyaḥ śastaṃ teṣāṃ kapha-rakta-haraṃ tathā karma // 109 //
yava-tṛṇa-dhānyaṃ bhaktaṃ vidalaiḥ kṣāroṣitair apa-snehāḥ /
yūṣā bhakṣyāś ca hitā yac cānyac chleṣma-nāśāya // 110 //
22.110av yava-tṛṇa-dhānyaṃ bhuktaṃ 22.110bv vidalaiḥ kṣāroṣitair apa-sneham
prāṇānila-patha-saṃsthāḥ śvasitam api nirundhate pramāda-vataḥ /
kaṇṭhāmayāś cikitsitam ato drutaṃ teṣu kurvīta // 111 //
Uttarasthāna
dhūmātapa-tuṣārāmbu-krīḍāti-svapna-jāgaraiḥ /
utsvedādhi-puro-vāta-bāṣpa-nigraha-rodanaiḥ // 1 //
23.1cv unmādādhi-puro-vāta-
aty-ambu-madya-pānena kṛmibhir vega-dhāraṇaiḥ /
upadhāna-mṛjābhyaṅga-dveṣādhaḥ-pratatekṣaṇaiḥ // 2 //
a-sātmya-gandha-duṣṭāma-bhāṣyādyaiś ca śiro-gatāḥ /
janayanty āmayān doṣās tatra māruta-kopataḥ // 3 //
23.3av a-sātmya-gandha-duṣṭāmbu-
nistudyete bhṛśaṃ śaṅkhau ghāṭā saṃbhidyate tathā /
bhruvor madhyaṃ lalāṭaṃ ca patatīvāti-vedanam // 4 //
23.4cv bhruvor madhye lalāṭaṃ ca
bādhyete svanataḥ śrotre niṣkṛṣyete ivākṣiṇī /
ghūrṇatīva śiraḥ sarvaṃ saṃdhibhya iva mucyate // 5 //
sphuraty ati sirā-jālaṃ kandharā-hanu-saṃgrahaḥ /
prakāśā-saha-tā ghrāṇa-srāvo '-kasmād vyathā-śamau // 6 //
mārdavaṃ mardana-sneha-sveda-bandhaiś ca jāyate /
śiras-tāpo 'yam ardhe tu mūrdhnaḥ so 'rdhāvabhedakaḥ // 7 //
pakṣāt kupyati māsād vā svayam eva ca śāmyati /
ati-vṛddhas tu nayanaṃ śravaṇaṃ vā vināśayet // 8 //
śiro-'bhitāpe pittotthe śiro-dhūmāyanaṃ jvaraḥ /
svedo 'kṣi-dahanaṃ mūrchā niśi śītaiś ca mārdavam // 9 //
a-ruciḥ kapha-je mūrdhno guru-stimita-śīta-tā /
sirā-niṣpanda-tālasyaṃ ruṅ mandāhny adhikā niśi // 10 //
tandrā śūnākṣi-kūṭa-tvaṃ karṇa-kaṇḍūyanaṃ vamiḥ /
raktāt pittādhika-rujaḥ sarvaiḥ syāt sarva-lakṣaṇaḥ // 11 //
saṃkīrṇair bhojanair mūrdhni kledite rudhirāmiṣe /
kopite saṃnipāte ca jāyante mūrdhni jantavaḥ // 12 //
śirasas te pibanto 'sraṃ ghorāḥ kurvanti vedanāḥ /
citta-vibhraṃśa-jananīr jvaraḥ kāso bala-kṣayaḥ // 13 //
raukṣya-śopha-vyadha-ccheda-dāha-sphuraṇa-pūti-tāḥ /
kapāle tālu-śirasoḥ kaṇḍūḥ śoṣaḥ pramīlakaḥ // 14 //
23.14av raukṣya-śophe vyadha-ccheda- 23.14bv -dāha-sphuṭana-pūti-tāḥ
23.14dv kaṇḍūḥ śophaḥ pramīlakaḥ 23.14dv kaṇḍūḥ śopho '-pramīlakaḥ
tāmrāccha-siṅghāṇaka-tā karṇa-nādaś ca jantu-je /
vātolbaṇāḥ śiraḥ-kampaṃ tat-saṃjñaṃ kurvate malāḥ // 15 //
pitta-pradhānair vātādyaiḥ śaṅkhe śophaḥ sa-śoṇitaiḥ /
tīvra-dāha-rujā-rāga-pralāpa-jvara-tṛḍ-bhramāḥ // 16 //
tiktāsyaḥ pīta-vadanaḥ kṣipra-kārī sa śaṅkhakaḥ /
tri-rātrāj jīvitaṃ hanti sidhyaty apy āśu sādhitaḥ // 17 //
23.17dv sidhyaty āśu su-sādhitaḥ
pittānubaddhaḥ śaṅkhākṣi-bhrū-lalāṭeṣu mārutaḥ /
rujaṃ sa-spandanāṃ kuryād anu-sūryodayodayām // 18 //
23.18av pittānubandhaḥ śaṅkhākṣi-
ā-madhyāhnaṃ vivardhiṣṇuḥ kṣud-vataḥ sā viśeṣataḥ /
a-vyavasthita-śītoṣṇa-sukhā śāmyaty ataḥ param // 19 //
sūryāvartaḥ sa ity uktā daśa rogāḥ śiro-gatāḥ /
śirasy eva ca vakṣyante kapāle vyādhayo nava // 20 //
kapāle pavane duṣṭe garbha-sthasyāpi jāyate /
sa-varṇo nī-rujaḥ śophas taṃ vidyād upa-śīrṣakam // 21 //
yathā-doṣodayaṃ brūyāt piṭikārbuda-vidradhīn /
kapāle kleda-bahulāḥ pittāsṛk-śleṣma-jantubhiḥ // 22 //
kaṅgu-siddhārthaka-nibhāḥ piṭikāḥ syur arūṃṣikāḥ /
kaṇḍū-keśa-cyuti-svāpa-raukṣya-kṛt sphuṭanaṃ tvacaḥ // 23 //
23.23dv -rūkṣa-kṛt sphuṭanaṃ tvacaḥ
su-sūkṣmaṃ kapha-vātābhyāṃ vidyād dāruṇakaṃ tu tat /
roma-kūpānugaṃ pittaṃ vātena saha mūrchitam // 24 //
23.24bv vidyād dāruṇakaṃ ca tat
pracyāvayati romāṇi tataḥ śleṣmā sa-śoṇitaḥ /
roma-kūpān ruṇaddhy asya tenānyeṣām a-saṃbhavaḥ // 25 //
tad indra-luptaṃ rujyāṃ ca prāhuś cāceti cāpare /
khalater api janmaivaṃ śātanaṃ tatra tu kramāt // 26 //
23.26av tad indra-luptaṃ tajjāṃ ca 23.26av tad indra-luptaṃ tajhjhāṃ ca 23.26av
tad indra-luptaṃ tahnāś ca
23.26av tad indra-luptaṃ rūḍhyāṃ ca 23.26dv śatanaṃ tatra tu kramāt 23.26dv
śadanaṃ tatra tu kramāt
23.26dv sadanaṃ tatra tu kramāt
sā vātād agni-dagdhābhā pittāt svinna-sirāvṛtā /
kaphād ghana-tvag varṇāṃś ca yathā-svaṃ nirdiśet tvaci // 27 //
23.27bv pittāt snigdha-sirāvṛtā 23.27bv pittāt snigdhā sirāvṛtā 23.27bv pittāt
pīta-sirāvṛtā
doṣaiḥ sarvākṛtiḥ sarvair a-sādhyā sā nakha-prabhā /
dagdhāgnineva nī-romā sa-dāhā yā ca jāyate // 28 //
23.28dv sa-dāhoṣā ca jāyate
śoka-śrama-krodha-kṛtaḥ śarīroṣmā śiro-gataḥ /
keśān sa-doṣaḥ pacati palitaṃ saṃbhavaty ataḥ // 29 //
tad vātāt sphuṭitaṃ śyāvaṃ kharaṃ rūkṣaṃ jala-prabham /
pittāt sa-dāhaṃ pītābhaṃ kaphāt snigdhaṃ vivṛddhi-mat // 30 //
sthūlaṃ su-śuklaṃ sarvais tu vidyād vyāmiśra-lakṣaṇam /
śiro-rujodbhavaṃ cānyad vi-varṇaṃ sparśanā-saham // 31 //
23.31av sthūlaṃ sa-śuklaṃ sarvais tu
a-sādhyā saṃnipātena khalatiḥ palitāni ca /
śarīra-pariṇāmotthāny apekṣante rasāyanam // 32 //
Uttarasthāna
śiro-'bhitāpe 'nila-je vāta-vyādhi-vidhiṃ caret /
ghṛtam akta-śirā rātrau pibed uṣṇa-payo-'nupaḥ // 1 //
24.1cv ghṛtam akta-śiro rātrau 24.1cv ghṛtābhyakta-śiro rātrau 24.1dv pibet
sarpiḥ payo-'nupaḥ
māṣān kulatthān mudgān vā tad-vat khāded ghṛtānvitān /
tailaṃ tilānāṃ kalkaṃ vā kṣīreṇa saha pāyayet // 2 //
piṇḍopanāha-svedāś ca māṃsa-dhānya-kṛtā hitāḥ /
vāta-ghna-daśa-mūlādi-siddha-kṣīreṇa secanam // 3 //
snigdhaṃ nasyaṃ tathā dhūmaḥ śiraḥ-śravaṇa-tarpaṇam /
varaṇādau gaṇe kṣuṇṇe kṣīram ardhodakaṃ pacet // 4 //
24.4cv varuṇādau gaṇe kṣuṇṇe
kṣīrāvaśiṣṭaṃ tac chītaṃ mathitvā sāram āharet /
tato madhurakaiḥ siddhaṃ nasyaṃ tat pūjitaṃ haviḥ // 5 //
varge 'tra pakvaṃ kṣīre ca peyaṃ sarpiḥ sa-śarkaram /
kārpāsa-majjā tvaṅ mustā sumanaḥ-korakāṇi ca // 6 //
24.6av tasmin vipakvaṃ kṣīre ca 24.6cv kārpāsa-majjā tvaṅ mustaṃ 24.6dv
sumanaḥ-kṣārakāṇi ca
nasyam uṣṇāmbu-piṣṭāni sarva-mūrdha-rujāpaham /
śarkarā-kuṅkuma-śṛtaṃ ghṛtaṃ pittāsṛg-anvaye // 7 //
pralepaiḥ sa-ghṛtaiḥ kuṣṭha-kuṭilotpala-candanaiḥ /
vātodreka-bhayād raktaṃ na cāsminn avasecayet // 8 //
ity a-śāntau cale dāhaḥ kaphe ceṣṭo yathoditaḥ /
ardhāvabhedake 'py eṣā tathā doṣānvayāt kriyā // 9 //
24.9bv kaphe coṣṇaṃ yathoditam 24.9dv yathā-doṣānvayā kriyā 24.9dv
yathā-doṣānvaye kriyā
śirīṣa-bījāpāmārga-mūlaṃ nasyaṃ viḍānvitam /
sthirā-raso vā lepe tu prapunnāṭo 'mla-kalkitaḥ // 10 //
24.10cv sthirā-raso vā lepo 'tra
sūryāvarte 'pi tasmiṃs tu sirayāpahared asṛk /
śiro-'bhitāpe pittotthe snigdhasya vyadhayet sirām // 11 //
24.11av sūryāvarte tu tasmiṃs tu
śītāḥ śiro-mukhālepa-seka-śodhana-vastayaḥ /
jīvanīya-śṛte kṣīra-sarpiṣī pāna-nasyayoḥ // 12 //
kartavyaṃ rakta-je 'py etat pratyākhyāya ca śaṅkhake /
śleṣmābhitāpe jīrṇājya-snehitaiḥ kaṭukair vamet // 13 //
sveda-pralepa-nasyādyā rūkṣa-tīkṣṇoṣṇa-bheṣajaiḥ /
śasyante copavāso 'tra nicaye miśram ācaret // 14 //
24.14cv śasyate copavāso 'tra
kṛmi-je śoṇitaṃ nasyaṃ tena mūrchanti jantavaḥ /
mattāḥ śoṇita-gandhena niryānti ghrāṇa-vaktrayoḥ // 15 //
24.15dv niryānti ghrāṇa-vaktrataḥ
su-tīkṣṇa-nasya-dhūmābhyāṃ kuryān nirharaṇaṃ tataḥ /
viḍaṅga-svarjikā-dantī-hiṅgu-go-mūtra-sādhitam // 16 //
kaṭu-nimbeṅgudī-pīlu-tailaṃ nasyaṃ pṛthak pṛthak /
ajā-mūtra-drutaṃ nasyaṃ kṛmijit kṛmi-jit param // 17 //
24.17cv ajā-mūtra-drutaṃ nasye
pūti-matsya-yutaiḥ kuryād dhūmaṃ nāvana-bheṣajaiḥ /
kṛmibhiḥ pīta-rakta-tvād raktam atra na nirhared // 18 //
pūti-matsyaḥ kṛmīn hatvā dur-gandha-tvāt tu vāta-je // 18.1+1ab //
vātābhitāpa-vihitaḥ kampe dāhād vinā kramaḥ /
nave janmottaraṃ jāte yojayed upa-śīrṣake // 19 //
vāta-vyādhi-kriyāṃ pakve karma vidradhi-coditam /
āma-pakve yathā-yogyaṃ vidradhi-piṭikārbude // 20 //
arūṃṣikā jalaukobhir hṛtāsrā nimba-vāriṇā /
siktā prabhūta-lavaṇair limped aśva-śakṛd-rasaiḥ // 21 //
paṭola-nimba-pattrair vā sa-haridraiḥ su-kalkitaiḥ /
go-mūtra-jīrṇa-piṇyāka-kṛkavāku-malair api // 22 //
kapāla-bhṛṣṭaṃ kuṣṭhaṃ vā cūrṇitaṃ taila-saṃyutam /
rūṃṣikālepanaṃ kaṇḍū-kleda-dāhārti-nāśanam // 23 //
mālatī-citrakāśvaghna-naktamāla-prasādhitam /
cācārūṃṣikayos tailam abhyaṅgaḥ kṣura-ghṛṣṭayoḥ // 24 //
24.24dv abhyaṅge kṣura-ghṛṣṭayoḥ 24.24dv abhyaṅgaḥ kṣura-mṛṣṭayoḥ
a-śāntau śirasaḥ śuddhyai yateta vamanādibhiḥ /
vidhyet sirāṃ dāruṇake lālāṭyāṃ śīlayen mṛjām // 25 //
nāvanaṃ mūrdha-vastiṃ ca lepayec ca sa-mākṣikaiḥ /
priyāla-bīja-madhuka-kuṣṭha-māṣaiḥ sa-sarṣapaiḥ // 26 //
24.26av nāvanaṃ mūrdhni vastiṃ ca
lākṣā-śamyāka-pattraiḍagaja-dhātrī-phalais tathā /
koradūṣa-tṛṇa-kṣāra-vāri-prakṣālanaṃ hitam // 27 //
24.27dv -vāri prakṣālane hitam
indra-lupte yathāsannaṃ sirāṃ viddhvā pralepayet /
pracchāya gāḍhaṃ kāsīsa-manohvā-tutthakoṣaṇaiḥ // 28 //
24.28bv sirāṃ viddhvā pralepanam
vanyāmaratarubhyāṃ vā guñjā-mūla-phalais tathā /
tathā lāṅgalikā-mūlaiḥ karavīra-rasena vā // 29 //
24.29av kuṭannaṭa-marubhyāṃ vā 24.29av dhānyāmaratarubhyāṃ vā
sa-kṣaudra-kṣudra-vārtāka-sva-rasena rasena vā /
dhattūrakasya pattrāṇāṃ bhallātaka-rasena vā // 30 //
24.30av sa-kṣaudra-kṣudra-bṛhatī- 24.30dv bhallātaka-phalena vā
atha-vā mākṣika-havis-tila-puṣpa-trikaṇṭakaiḥ /
tailāktā hasti-dantasya maṣī cācauṣadhaṃ param // 31 //
24.31dv maṣī vāpy auṣadhaṃ param 24.31dv maṣī vā cauṣadhaṃ param
śukla-romodgame tad-van maṣī meṣa-viṣāṇa-jā /
varjayed vāriṇā sekaṃ yāvad roma-samudbhavaḥ // 32 //
24.32dv yāvad roma-samudgamaḥ 24.32dv yāvad roma-punar-bhavaḥ
khalatau palite valyāṃ harid-romni ca śodhitam /
nasya-vaktra-śiro-'bhyaṅga-pradehaiḥ samupācaret // 33 //
siddhaṃ tailaṃ bṛhaty-ādyair jīvanīyaiś ca nāvanam /
māsaṃ vā nimba-jaṃ tailaṃ kṣīra-bhuṅ nāvayed yatiḥ // 34 //
nīlī-śirīṣa-koraṇṭa-bhṛṅga-sva-rasa-bhāvitam /
śelv-akṣa-tila-rāmāṇāṃ bījaṃ kākāṇḍakī-samam // 35 //
piṣṭvāja-payasā lohāl liptād arkāṃśu-tāpitāt /
tailaṃ srutaṃ kṣīra-bhujo nāvanāt palitānta-kṛt // 36 //
24.36av piṣṭvāja-payasā loha- 24.36bv -liptād arkāṃśu-tāpitāt
kṣīrāt sāhacarād bhṛṅgarajasaḥ saurasād rasāt /
prasthais tailasya kuḍavaḥ siddho yaṣṭī-palānvitaḥ // 37 //
24.37av kṣīrāt sahacarād bhṛṅgaṃ 24.37av kṣīrāt sāhacarād bhṛṅga- 24.37bv
ṃrājataḥ saurasād rasāt
24.37bv -rasataḥ saurasād rasāt
nasyaṃ śailāsane bhāṇḍe śṛṅge meṣasya vā sthitaḥ /
kṣīreṇa ślakṣṇa-piṣṭau vā dugdhikā-karavīrakau // 38 //
24.38av nasyaṃ śilā-maye bhāṇḍe 24.38av nasyaṃ śailodbhave bhāṇḍe
utpāṭya palitaṃ deyāv āśaye palitāpahau /
kṣīraṃ priyālaṃ yaṣṭy-āhvaṃ jīvanīyo gaṇas tilāḥ // 39 //
kṛṣṇāḥ pralepo vaktrasya harid-roma-valī-hitaḥ /
tilāḥ sāmalakāḥ padma-kiñjalko madhukaṃ madhu // 40 //
24.40bv hari-lopa-valī-hitaḥ
bṛṃhayed rañjayec caitat keśān mūrdha-pralepanāt /
māṃsī kuṣṭhaṃ tilāḥ kṛṣṇāḥ śārivā nīlam utpalam // 41 //
24.41av bṛṃhayec ca rajec caitat 24.41bv keśān mūrdhnaḥ pralepanāt
kṣaudraṃ ca kṣīra-piṣṭāni keśa-saṃvardhanam param /
ayo-rajo bhṛṅgarajas tri-phalā kṛṣṇa-mṛttikā // 42 //
sthitam ikṣu-rase māsaṃ sa-mūlaṃ palitaṃ rajet /
māṣa-kodrava-dhānyāmlair yavāgūṃs tri-dinoṣitā // 43 //
24.43cv yava-kodrava-dhānyāmlair
loha-śuklotkaṭā piṣṭā balākām api rañjayet /
prapauṇḍarīka-madhuka-pippalī-candanotpalaiḥ // 44 //
24.44av loha-kuṣṭhotkaṭā piṣṭā 24.44av loha-śuktotkaṭā piṣṭā 24.44av lohe
śuktotkaṭā piṣṭā
24.44av lauhe śuklotkaṭā piṣṭā
bhṛṅgarajas-tri-phalotpala-sāri-loha-purīṣa-samanvita-kāri /
tailam idaṃ paca dāruṇa-hāri luñcita-keśa-ghana-sthira-kāri // 44.1+1 //
24.44.1+1bv -loha-purīṣa-samanvita-dhāri
siddhaṃ dhātrī-rase tailaṃ nasyenābhyañjanena ca /
sarvān mūrdha-gadān hanti palitāni ca śīlitam // 45 //
madhūka-yaṣṭī-kṛmijid-viśva-bhṛṅgaiḥ śṛtaṃ haviḥ /
ṣaḍ-bindu-dānāt tan nasyaṃ sarva-mūrdha-gadāpaham // 45+1 //
24.45+1cv ṣaḍ-bindu-nāma tan nasyaṃ 24.45+1cv ṣaḍ-bindu-nāmnā tan nasyaṃ
varī-jīvanti-niryāsa-payobhir yamakaṃ pacet /
jīvanīyaiś ca tan nasyaṃ sarva-jatrūrdhva-roga-jit // 46 //
24.46av varī-jīvanti-niryāsaiḥ 24.46bv -payobhir yad ghṛtaṃ pacet 24.46bv
sa-payobhir ghṛtaṃ pacet
mayūraṃ pakṣa-pittāntra-pāda-viṭ-tuṇḍa-varjitam /
daśa-mūla-balā-rāsnā-madhukais tri-palair yutam // 47 //
24.47bv -śakṛt-pāt-tuṇḍa-varjitam 24.47dv -madhukais tri-palaiḥ saham
jale paktvā ghṛta-prasthaṃ tasmin kṣīra-samaṃ pacet /
kalkitair madhura-dravyaiḥ sarva-jatrūrdhva-roga-jit // 48 //
tad abhyāsī-kṛtaṃ pāna-vasty-abhyañjana-nāvanaiḥ /
etenaiva kaṣāyeṇa ghṛta-prasthaṃ vipācayet // 49 //
catur-guṇena payasā kalkair ebhiś ca kārṣikaiḥ /
jīvantī-tri-phalā-medā-mṛdvīkarddhi-parūṣakaiḥ // 50 //
samaṅgā-cavikā-bhārgī-kāśmarī-karkaṭāhvayaiḥ /
ātmaguptā-mahāmedā-tāla-kharjūra-mastakaiḥ // 51 //
24.51dv -tāla-kharjūra-mustakaiḥ
mṛṇāla-bisa-kharjūra-yaṣṭīmadhuka-jīvakaiḥ /
śatāvarī-vidārīkṣu-bṛhatī-śārivā-yugaiḥ // 52 //
24.52dv -bṛhatī-śrāvaṇī-yugaiḥ
mūrvā-śvadaṃṣṭrarṣabhaka-śṛṅgāṭaka-kaserukaiḥ /
rāsnā-sthirā-tāmalakī-sūkṣmailā-śaṭhi-pauṣkaraiḥ // 53 //
24.53av dūrvā-śvadaṃṣṭraṣabhaka-
punarnavā-tavakṣīrī-kākolī-dhanvayāsakaiḥ /
madhūkākṣoṭa-vātāma-muñjātābhiṣukair api // 54 //
24.54cv madhukākṣoṭa-vātāma-
mahā-māyūram ity etan māyūrād adhikaṃ guṇaiḥ /
dhātv-indriya-svara-bhraṃśa-śvāsa-kāsārditāpaham // 55 //
yony-asṛk-śukra-doṣeṣu śastaṃ vandhyā-suta-pradam /
ākhubhiḥ kukkuṭair haṃsaiḥ śaśaiś ceti prakalpayet // 56 //
24.56cv ākhubhiḥ karkaṭair haṃsaiḥ
jatrūrdhva-jānāṃ vyādhīnām eka-triṃśac-chata-dvayam /
paras-param a-saṃkīrṇaṃ vistareṇa prakāśitam // 57 //
24.57bv eka-triṃśaṃ śata-dvayam
ūrdhva-mūlam adhaḥ-śākham ṛṣayaḥ puruṣaṃ viduḥ /
mūla-prahāriṇas tasmād rogāñ chīghra-taraṃ jayet // 58 //
sarvendriyāṇi yenāsmin prāṇā yena ca saṃśritāḥ /
tena tasyottamāṅgasya rakṣāyām ādṛto bhavet // 59 //
nīlotpalaṃ sotpala-kuṣṭha-yuktaṃ sa-pippalīkaṃ madhukaṃ śatāhvam /
sa-śṛṅgaveraṃ śirasaḥ pralepaḥ sadyaḥ śiro-roga-vināśanāya // 59+1 //
Uttarasthāna
vraṇo dvi-dhā nijāgantu-duṣṭa-śuddha-vibhedataḥ /
nijo doṣaiḥ śarīrotthair āgantur bāhya-hetu-jaḥ // 1 //
25.1dv āgantur bāhya-hetubhiḥ
doṣair adhiṣṭhito duṣṭaḥ śuddhas tair an-adhiṣṭhitaḥ /
saṃvṛta-tvaṃ vivṛta-tā kāṭhinyaṃ mṛdu-tāti vā // 2 //
25.2dv kāṭhinyaṃ mṛdu-tāpi vā 25.2dv kāṭhinyaṃ mṛdu-tāpi ca
aty-utsannāvasanna-tvam aty-auṣṇyam ati-śīta-tā /
rakta-tvaṃ pāṇḍu-tā kārṣṇyaṃ pūti-pūya-parisrutiḥ // 3 //
pūti-māṃsa-sirā-snāyu-cchanna-totsaṅgi-tāti-ruk /
saṃrambha-dāha-śvayathu-kaṇḍv-ādibhir upadrutaḥ // 4 //
dīrgha-kālānubandhaś ca vidyād duṣṭa-vraṇākṛtim /
sa pañca-daśa-dhā doṣaiḥ sa-raktais tatra mārutāt // 5 //
25.5cv sa pañca-dhā pṛthag doṣaiḥ
śyāvaḥ kṛṣṇo 'ruṇo bhasma-kapotāsthi-nibho 'pi vā /
mastu-māṃsa-pulākāmbu-tulya-tanv-alpa-saṃsrutiḥ // 6 //
25.6bv -kapotāsthi-nibho 'tha-vā
nir-māṃsas toda-bhedāḍhyo rūkṣaś caṭacaṭāyate /
pittena kṣipra-jaḥ pīto nīlaḥ kapila-piṅgalaḥ // 7 //
25.7cv pittād vahni-prabhaḥ pīto
mūtra-kiṃśuka-bhasmāmbu-tailābhoṣṇa-bahu-srutiḥ /
kṣārokṣita-kṣata-sama-vyatho rāgoṣma-pāka-vān // 8 //
kaphena pāṇḍuḥ kaṇḍū-mān bahu-śveta-ghana-srutiḥ /
sthūlauṣṭhaḥ kaṭhinaḥ snāyu-sirā-jāla-tato 'lpa-ruk // 9 //
pravāla-rakto raktena sa-raktaṃ pūyam udgiret /
vāji-sthāna-samo gandhe yukto liṅgaiś ca paittikaiḥ // 10 //
25.10bv sa-raktaṃ pūyam īrayet 25.10cv vāji-sthāna-samo gandhair 25.10cv
vāji-sthāna-samo gandho
dvābhyāṃ tribhiś ca sarvaiś ca vidyāl lakṣaṇa-saṃkarāt /
jihvā-prabho mṛduḥ ślakṣṇaḥ śyāvauṣṭha-piṭikaḥ samaḥ // 11 //
25.11dv śyāvauṣṭho '-piṭikaḥ samaḥ
kiñ-cid-unnata-madhyo vā vraṇaḥ śuddho 'n-upadravaḥ /
tvag-āmiṣa-sirā-snāyu-saṃdhy-asthīni vraṇāśayāḥ // 12 //
koṣṭho marma ca tāny aṣṭau duḥ-sādhyāny uttarottaram /
su-sādhyaḥ sat-tva-māṃsāgni-vayo-bala-vati vraṇaḥ // 13 //
25.13dv -vayo-bala-vatāṃ vraṇaḥ
vṛtto dīrghas tri-puṭakaś catur-aśrākṛtiś ca yaḥ /
tathā sphik-pāyu-meḍhrauṣṭha-pṛṣṭhāntar-vaktra-gaṇḍa-gaḥ // 14 //
25.14dv -pṛṣṭhāntar-vaktra-gaṇḍa-jaḥ 25.14dv -pṛṣṭhāntar-vaktra-gaṇḍayoḥ
kṛcchra-sādhyo 'kṣi-daśana-nāsikāpāṅga-nābhiṣu /
sevanī-jaṭhara-śrotra-pārśva-kakṣā-staneṣu ca // 15 //
phena-pūyānila-vahaḥ śalya-vān ūrdhva-nirvamī /
bhagandaro 'ntar-vadanas tathā kaṭy-asthi-saṃśritaḥ // 16 //
kuṣṭhināṃ viṣa-juṣṭānāṃ śoṣiṇāṃ madhu-mehināṃ /
vraṇāḥ kṛcchreṇa sidhyanti yeṣāṃ ca syur vraṇe vraṇāḥ // 17 //
25.17dv yeṣāṃ cāpi vraṇe vraṇāḥ
naiva sidhyanti vīsarpa-jvarātīsāra-kāsinām /
pipāsūnām a-nidrāṇāṃ śvāsinām a-vipākinām // 18 //
25.18cv pipāsūnāṃ sa-nidrāṇāṃ
bhinne śiraḥ-kapāle vā mastuluṅgasya darśane /
snāyu-kledāt sirā-chedād gāmbhīryāt kṛmi-bhakṣaṇāt // 19 //
asthi-bhedāt sa-śalya-tvāt sa-viṣa-tvād a-tarkitāt /
mithyā-bandhād ati-snehād raukṣyād romādi-ghaṭṭanāt // 20 //
kṣobhād a-śuddha-koṣṭha-tvāt sauhityād ati-karśanāt /
madya-pānād divā-svapnād vyavāyād rātri-jāgarāt // 21 //
25.21cv madya-pānād divā-svāpād
vraṇo mithyopacārāc ca naiva sādhyo 'pi sidhyati /
kapota-varṇa-pratimā yasyāntaḥ kleda-varjitāḥ // 22 //
25.22bv naiva sādhyo 'pi rohati
sthirāś cipiṭikā-vanto rohatīti tam ādiśet /
athātra śophāvasthāyāṃ yathāsannaṃ viśodhanam // 23 //
25.23av sthirāś ca piṭikā-vanto
yojyaṃ śopho hi śuddhānāṃ vraṇaś cāśu praśāmyati /
kuryāc chītopacāraṃ ca śophāvasthasya saṃtatam // 24 //
25.24cv kuryāc chītopacāraṃ tu
doṣāgnir agni-vat tena prayāti sahasā śamam /
śophe vraṇe ca kaṭhine vi-varṇe vedanānvite // 25 //
viṣa-yukte viśeṣeṇa jala-jādyair hared asṛk /
duṣṭāsre 'pagate sadyaḥ śopha-rāga-rujāṃ śamaḥ // 26 //
25.26bv jalaukādyair hared asṛk
hṛte hṛte ca rudhire su-śītaiḥ sparśa-vīryayoḥ /
su-ślakṣṇais tad-ahaḥ-piṣṭaiḥ kṣīrekṣu-sva-rasa-dravaiḥ // 27 //
25.27dv kṣīrekṣu-sva-rasa-drutaiḥ
śata-dhauta-ghṛtopetair muhur anyair a-śoṣibhiḥ /
pratilomaṃ hito lepaḥ sekābhyaṅgāś ca tat-kṛtāḥ // 28 //
nyagrodhodumbarāśvattha-plakṣa-vetasa-valkalaiḥ /
pradeho bhūri-sarpirbhiḥ śopha-nirvāpaṇaḥ param // 29 //
25.29cv pradeho bhūri-sarpiś ca
vātolbaṇānāṃ stabdhānāṃ kaṭhinānāṃ mahā-rujām /
srutāsṛjāṃ ca śophānāṃ vraṇānām api cedṛśām // 30 //
ānūpa-vesavārādyaiḥ svedaḥ somās tilāḥ punaḥ /
bhṛṣṭā nirvāpitāḥ kṣīre tat-piṣṭā dāha-rug-harāḥ // 31 //
sthirān manda-rujaḥ śophān snehair vāta-kaphāpahaiḥ /
abhyajya svedayitvā ca veṇu-nāḍyā śanaiḥ śanaiḥ // 32 //
vimlāpanārthaṃ mṛdnīyāt talenāṅguṣṭhakena vā /
yava-godhūma-mudgaiś ca siddha-piṣṭaiḥ pralepayet // 33 //
25.33dv siddhaiḥ piṣṭaiḥ pralepayet 25.33dv siddhaṃ piṣṭaṃ pralepayet
25.33dv dugdha-piṣṭaiḥ pralepayet
vilīyate sa cen naivaṃ tatas tam upanāhayet /
a-vidagdhas tathā śāntiṃ vidagdhaḥ pākam aśnute // 34 //
sa-kola-tila-vallomā dadhy-amlā saktu-piṇḍikā /
sa-kiṇva-kuṣṭha-lavaṇā koṣṇā śastopanāhane // 35 //
25.35av sa-kola-tila-vallūra- 25.35bv -dadhy-amlā saktu-piṇḍikā
su-pakve piṇḍite śophe pīḍanair upapīḍite /
dāraṇaṃ dāraṇārhasya su-kumārasya ceṣyate // 36 //
guggulv-atasi-go-danta-svarṇakṣīrī-kapota-viṭ /
kṣārauṣadhāni kṣārāś ca pakva-śopha-vidāraṇam // 37 //
25.37cv kṣārauṣadhāni kṣāraś ca
pūya-garbhān aṇu-dvārān sotsaṅgān marma-gān api /
niḥ-snehaiḥ pīḍana-dravyaiḥ samantāt pratipīḍayet // 38 //
śuṣyantaṃ samupekṣeta pralepaṃ pīḍanaṃ prati /
na mukhe cainam ālimpet tathā doṣaḥ prasicyate // 39 //
kalāya-yava-godhūma-māṣa-mudga-hareṇavaḥ /
dravyāṇāṃ picchilānāṃ ca tvaṅ-mūlāni prapīḍanam // 40 //
25.40cv dravyāṇāṃ picchilānāṃ tu 25.40cv dravyāṇāṃ picchilānāṃ vā
saptasu kṣālanādyeṣu surasāragvadhādikau /
bhṛśaṃ duṣṭe vraṇe yojyau meha-kuṣṭha-vraṇeṣu ca // 41 //
atha-vā kṣālanaṃ kvāthaḥ paṭolī-nimba-pattra-jaḥ /
a-viśuddhe viśuddhe tu nyagrodhādi-tvag-udbhavaḥ // 42 //
25.42av atha-vā kṣālane kvāthaḥ
paṭolī-tila-yaṣṭy-āhva-trivṛd-dantī-niśā-dvayam /
nimba-pattrāṇi cālepaḥ sa-paṭur vraṇa-śodhanaḥ // 43 //
25.43dv sa-paṭur vraṇa-śodhanam
vraṇān viśodhayed vartyā sūkṣmāsyān saṃdhi-marma-gān /
kṛtayā trivṛtā-dantī-lāṅgalī-madhu-saindhavaiḥ // 44 //
vātābhibhūtān sāsrāvān dhūpayed ugra-vedanān /
yavājya-bhūrja-madana-śrīveṣṭaka-surāhvayaiḥ // 45 //
nirvāpayed bhṛśaṃ śītaiḥ pitta-rakta-viṣolbaṇān /
śuṣkālpa-māṃse gambhīre vraṇa utsādanaṃ hitam // 46 //
nyagrodha-padmakādibhyām aśvagandhā-balā-tilaiḥ /
adyān māṃsāda-māṃsāni vidhinopahitāni ca // 47 //
25.47dv vihitopahitāni ca 25.47dv vidhānopahitāni ca
māṃsaṃ māṃsāda-māṃsena vardhate śuddha-cetasaḥ /
utsanna-mṛdu-māṃsānāṃ vraṇānām avasādanam // 48 //
25.48bv vardhate śuddha-tejasaḥ
jātī-mukula-kāsīsa-manohvāla-purāgnikaiḥ /
utsanna-māṃsān kaṭhinān kaṇḍū-yuktāṃś cirotthitān // 49 //
vraṇān su-duḥkha-śodhyāṃś ca śodhayet kṣāra-karmaṇā /
sravanto 'śmarī-jā mūtraṃ ye cānye rakta-vāhinaḥ // 50 //
25.50av vraṇān su-duḥkha-sādhyāṃś ca 25.50bv yojayet kṣāra-karmaṇā
25.50dv ye cānye kṣata-vāhinaḥ
chinnāś ca saṃdhayo yeṣāṃ yathoktair ye ca śodhanaiḥ /
śodhyamānā na śudhyanti śodhyāḥ syus te 'gni-karmaṇā // 51 //
25.51bv yathoktair ye ca sādhanaiḥ 25.51cv sādhyamānā na sidhyanti 25.51dv
sādhyāḥ syus te 'gni-karmaṇā
25.51dv sādhyās te cāgni-karmaṇā
śuddhānāṃ ropaṇaṃ yojyam utsādāya yad īritam /
aśvagandhā ruhā lodhraṃ kaṭphalaṃ madhuyaṣṭikā // 52 //
25.52av śuddhānāṃ ropaṇe yojyam
samaṅgā dhātakī-puṣpaṃ paramaṃ vraṇa-ropaṇam /
apeta-pūti-māṃsānāṃ māṃsa-sthānām a-rohatām // 53 //
kalkaṃ saṃrohaṇaṃ kuryāt tilānāṃ madhukānvitam /
snigdhoṣṇa-tikta-madhura-kaṣāya-tvaiḥ sa sarva-jit // 54 //
25.54av kalkaṃ saṃrohaṇe kuryāt 25.54av kalkaḥ saṃrohaṇaṃ kuryāt 25.54bv
tilānāṃ madhukānvitaḥ
25.54dv -kaṣāyair eṣa sarva-jit
sa kṣaudra-nimba-pattrābhyāṃ yuktaḥ saṃśodhanaṃ param /
pūrvābhyāṃ sarpiṣā cāsau yuktaḥ syād āśu ropaṇaḥ // 55 //
25.55bv yuktaḥ saṃśodhanaḥ param 25.55dv yuktaḥ syād api ropaṇaḥ
tila-vad yava-kalkaṃ tu ke-cid icchanti tad-vidaḥ /
sāsra-pitta-viṣāgantu-gambhīrān soṣmaṇo vraṇān // 56 //
kṣīra-ropaṇa-bhaiṣajya-śṛtenājyena ropayet /
ropaṇauṣadha-siddhena tailena kapha-vāta-jān // 57 //
kācchī-lodhrābhayā-sarja-sindūrāñjana-tutthakam /
cūrṇitaṃ taila-madanair yuktaṃ ropaṇam uttamam // 58 //
25.58av kākṣī-lodhrābhayā-sarja- 25.58av kāṅkṣī-lodhrābhayā-sarja-
samānāṃ sthira-māṃsānāṃ tvak-sthānāṃ cūrṇa iṣyate /
kakubhodumbarāśvattha-jambū-kaṭphala-lodhra-jaiḥ // 59 //
25.59bv tvak-sthānāṃ cūrṇam iṣyate
tvak-cūrṇaiś cūrṇitā vraṇāḥ tvak-cūrṇaiś cūrṇitā vraṇāḥ /
lākṣā-manohvā-mañjiṣṭhā-haritāla-niśā-dvayaiḥ // 60 //
25.60av tvacam āśu nigṛhṇāti 25.60bv tvak-cūrṇaiś cūrṇito vraṇaḥ
pralepaḥ sa-ghṛta-kṣaudras tvag-viśuddhi-karaḥ param /
kālīyaka-latāmrāsthi-hema-kālā-rasottamaiḥ // 61 //
25.61av pralepaḥ sa-ghṛta-kṣaudrais
lepaḥ sa-go-maya-rasaḥ sa-varṇa-karaṇaḥ param /
dagdho vāraṇa-danto 'ntar-dhūmaṃ tailaṃ rasāñjanam // 62 //
25.62bv sa-varṇa-karaṇo bhavet 25.62dv -dhūmas tailaṃ rasāñjanam
roma-saṃjanano lepas tad-vat taila-pariplutā /
catuṣ-pān-nakha-romāsthi-tvak-śṛṅga-khura-jā maṣī // 63 //
vraṇinaḥ śastra-karmoktaṃ pathyā-pathyānnam ādiśet /
dve pañca-mūle vargaś ca vāta-ghno vātike hitaḥ // 64 //
25.64av vraṇināṃ śastra-karmoktaṃ 25.64bv yat pathyā-pathyam ādiśet
nyagrodha-padmakādyau tu tad-vat pitta-pradūṣite /
āragvadhādiḥ śleṣma-ghnaḥ kaphe miśrās tu miśra-je // 65 //
25.65dv kaphe miśras tu miśra-je 25.65dv kaphe miśrās tu miśrake
ebhiḥ prakṣālanaṃ lepo ghṛtaṃ tailaṃ rasa-kriyā /
cūrṇo vartiś ca saṃyojya vraṇe sapta yathā-yatham // 66 //
25.66av ebhiḥ prakṣālanālepa- 25.66bv -ghṛta-taila-rasa-kriyāḥ
jātī-nimba-paṭola-pattra-kaṭukā-dārvī-niśā-śārivā- // 67a //
-mañjiṣṭhābhaya-siktha-tuttha-madhukair naktāhva-bījānvitaiḥ // 67b //
25.67bv -mañjiṣṭhābhaya-siktha-tuttha-madhukair naktāhva-bījais tathā
sarpiḥ sādhyam anena sūkṣma-vadanā marmāśritāḥ kledino // 67c //
25.67cv sarpiḥ sādhyam anena sūkṣma-vadanā marmāśritāḥ srāviṇo
25.67cv sarpiḥ siddham anena sūkṣma-vadanā marmāśritāḥ kledino
gambhīrāḥ sa-rujo vraṇāḥ sa-gatayaḥ śudhyanti rohanti ca // 67d //
25.67dv gambhīrāḥ sa-rujo vraṇāḥ sa-gatikāḥ śudhyanti rohanti ca
sādhitaṃ sva-rase tailaṃ kākamācyāś catur-guṇe /
gati-bhājām api hitaṃ vraṇānāṃ ropaṇaṃ param // 67+1 //
25.67+1cv gati-bhājām api varaṃ
Uttarasthāna
sadyo-vraṇā ye sahasā saṃbhavanty abhighātataḥ /
an-antair api tair aṅgam ucyate juṣṭam aṣṭa-dhā // 1 //
ghṛṣṭāvakṛtta-vicchinna-pravilambita-pātitam /
viddhaṃ bhinnaṃ vidalitaṃ tatra ghṛṣṭaṃ lasīkayā // 2 //
26.2bv -pravilambi-nipātitam
rakta-leśena vā yuktaṃ sa-ploṣaṃ chedanāt sravet /
avagāḍhaṃ tataḥ kṛttaṃ vicchinnaṃ syāt tato 'pi ca // 3 //
pravilambi sa-śeṣe 'sthni patitaṃ pātitaṃ tanoḥ /
sūkṣmāsya-śalya-viddhaṃ tu viddhaṃ koṣṭha-vivarjitam // 4 //
26.4av pravilambi sa-śeṣāsthi
bhinnam anyad vidalitaṃ majja-rakta-pariplutam /
prahāra-pīḍanotpeṣāt sahāsthnā pṛthu-tāṃ gatam // 5 //
26.5cv prahāra-pīḍanotpātaiḥ 26.5cv prahāra-pīḍanāt teṣāṃ
sadyaḥ sadyo-vraṇaṃ siñced atha yaṣṭy-āhva-sarpiṣā /
tīvra-vyathaṃ kavoṣṇena balā-tailena vā punaḥ // 6 //
kṣatoṣmaṇo nigrahārthaṃ tat-kālaṃ visṛtasya ca /
kaṣāya-śīta-madhura-snigdhā lepādayo hitāḥ // 7 //
sadyo-vraṇeṣv āyateṣu saṃdhānārthaṃ viśeṣataḥ /
madhu-sarpiś ca yuñjīta pitta-ghnīś ca himāḥ kriyāḥ // 8 //
26.8cv madhu-sarpiḥ prayuñjīta
sa-saṃrambheṣu kartavyam ūrdhvaṃ cādhaś ca śodhanam /
upavāso hitaṃ bhuktaṃ pratataṃ rakta-mokṣaṇam // 9 //
26.9cv upavāso hitas tatra
ghṛṣṭe vidalite caiṣa su-tarām iṣyate vidhiḥ /
tayor hy alpaṃ sravaty asraṃ pākas tenāśu jāyate // 10 //
aty-artham asraṃ sravati prāya-śo 'nya-tra vikṣate /
tato rakta-kṣayād vāyau kupite 'ti-rujā-kare // 11 //
26.11av aty-artham asraṃ vamati 26.11bv prāya-śo 'nya-tra ca kṣate
sneha-pāna-parīṣeka-sveda-lepopanāhanam /
sneha-vastiṃ ca kurvīta vāta-ghnauṣadha-sādhitam // 12 //
26.12dv snehair vastiṃ ca kurvīta 26.12dv vāta-ghnauṣadha-sādhitaiḥ
iti sāptāhikaḥ proktaḥ sadyo-vraṇa-hito vidhiḥ /
saptāhād gata-vege tu pūrvoktaṃ vidhim ācaret // 13 //
26.13av iti saptāhikaḥ proktaḥ
prāyaḥ sāmānya-karmedaṃ vakṣyate tu pṛthak pṛthak /
ghṛṣṭe rujaṃ nigṛhyāśu vraṇe cūrṇāni yojayet // 14 //
kalkādīny avakṛtte tu vicchinna-pravilambinoḥ /
sīvanaṃ vidhinoktena bandhanaṃ cānu pīḍanam // 15 //
26.15dv bandhanaṃ cāśu pīḍanam
a-sādhyaṃ sphuṭitaṃ netram a-dīrṇaṃ lambate tu yat /
saṃniveśya yathā-sthānam a-vyāviddha-siraṃ bhiṣak // 16 //
26.16bv udīrṇaṃ lambate tu yat 26.16cv saṃniveśya yathā-sthānaṃ 26.16dv
sūcyā vidhyet sirāṃ bhiṣak
pīḍayet pāṇinā padma-palāśāntaritena tat /
tato 'sya secane nasye tarpaṇe ca hitaṃ haviḥ // 17 //
26.17dv tarpaṇe kathitaṃ haviḥ
vipakvam ājaṃ yaṣṭy-āhva-jīvakarṣabhakotpalaiḥ /
sa-payaskaiḥ paraṃ tad dhi sarva-netrābhighāta-jit // 18 //
gala-pīḍāvasanne 'kṣṇi vamanotkāsana-kṣavāḥ /
prāṇāyāmo 'tha-vā kāryaḥ kriyā ca kṣata-netra-vat // 19 //
26.19av gala-pīḍo 'vasanne 'kṣṇi 26.19bv vamanotkleśana-kṣavāḥ
karṇe sthānāc cyute syūte śrotas tailena pūrayet /
kṛkāṭikāyāṃ chinnāyāṃ nirgacchaty api mārute // 20 //
26.20av karṇe sthāna-cyute syūte 26.20bv srotas tailena pūrayet
samaṃ niveśya badhnīyāt syūtvā śīghraṃ nir-antaram /
ājena sarpiṣā cātra pariṣekaḥ praśasyate // 21 //
26.21av samāṃ niveśya badhnīyāt 26.21cv ājena sarpiṣā tatra
uttāno 'nnāni bhuñjīta śayīta ca su-yantritaḥ /
ghātaṃ śākhāsu tiryak-sthaṃ gātre samyaṅ-niveśite // 22 //
syūtvā vellita-bandhena badhnīyād ghana-vāsasā /
carmaṇā goṣ-phaṇā-bandhaḥ kāryaś cā-saṃgate vraṇe // 23 //
26.23dv kāryaś cāṃsa-gate vraṇe 26.23dv kāryaś cāṃśa-gate vraṇe
pādau vilambi-muṣkasya prokṣya netre ca vāriṇā /
praveśya vṛṣaṇau sīvyet sevanyā tunna-saṃjñayā // 24 //
26.24dv sevanyā picu-yuktayā 26.24dv sīvanyā picu-yuktayā
kāryaś ca goṣ-phaṇā-bandhaḥ kaṭyām āveśya paṭṭakam /
sneha-sekaṃ na kurvīta tatra klidyati hi vraṇaḥ // 25 //
26.25dv tatra klidyanti hi vraṇāḥ 26.25dv tena klidyanti hi vraṇāḥ
kālānusāry-agurv-elā-jātī-candana-parpaṭaiḥ /
śilā-dārvy-amṛtā-tutthaiḥ siddhaṃ tailaṃ ca ropaṇam // 26 //
26.26bv -jātī-candana-padmakaiḥ
chinnāṃ niḥśeṣataḥ śākhāṃ dagdhvā tailena yuktitaḥ /
badhnīyāt kośa-bandhena tato vraṇa-vad ācaret // 27 //
26.27bv dagdhvā tailena yuktibhiḥ
kāryā śalyāhṛte viddhe bhaṅgād vidalite kriyā /
śiraso 'pahṛte śalye vāla-vartiṃ praveśayet // 28 //
mastuluṅga-sruteḥ kruddho hanyād enaṃ calo 'nya-thā /
vraṇe rohati caikaikaṃ śanair apanayet kacam // 29 //
26.29av mastuluṅga-srute kruddho
mastuluṅga-srutau khāden mastiṣkān anya-jīva-jān /
śalye hṛte 'ṅgād anyasmāt sneha-vartiṃ nidhāpayet // 30 //
dūrāvagāḍhāḥ sūkṣmāsyā ye vraṇāḥ sruta-śoṇitāḥ /
secayec cakra-tailena sūkṣma-netrārpitena tān // 31 //
bhinne koṣṭhe 'sṛjā pūrṇe mūrchā-hṛt-pārśva-vedanāḥ /
jvaro dāhas tṛḍ ādhmānaṃ bhaktasyān-abhinandanam // 32 //
saṅgo viṇ-mūtra-marutāṃ śvāsaḥ svedo 'kṣi-rakta-tā /
loha-gandhi-tvam āsyasya syād gātre ca vi-gandha-tā // 33 //
āmāśaya-sthe rudhire rudhiraṃ chardayaty api /
ādhmānenāti-mātreṇa śūlena ca viśasyate // 34 //
26.34dv śūlena ca vinaśyati 26.34dv śūlena ca viśiṣyate
pakvāśaya-sthe rudhire sa-śūlaṃ gauravaṃ bhavet /
nābher adhas-tāc chīta-tvaṃ khebhyo raktasya cāgamaḥ // 35 //
a-bhinno 'py āśayaḥ sūkṣmaiḥ srotobhir abhipūryate /
asṛjā syandamānena pārśve mūtreṇa vasti-vat // 36 //
tatrāntar-lohitaṃ śīta-pādocchvāsa-karānanam /
raktākṣaṃ pāṇdu-vadanam ānaddhaṃ ca vivarjayet // 37 //
āmāśaya-sthe vamanaṃ hitaṃ pakvāśayāśrite /
virecanaṃ nirūhaṃ ca niḥ-snehoṣṇair viśodhanaiḥ // 38 //
26.38bv hitaṃ pakvāśayāśraye 26.38bv hitaṃ pakvāśaya-sthite 26.38dv
niḥ-snehoṣṇair viśodhanam
yava-kola-kulatthānāṃ rasaiḥ sneha-vivarjitaiḥ /
bhuñjītānnaṃ yavāgūṃ vā pibet saindhava-saṃyutām // 39 //
26.39dv pibet saindhava-saṃyutam
ati-niḥsruta-raktas tu bhinna-koṣṭhaḥ pibed asṛk /
kliṣṭa-cchinnāntra-bhedena koṣṭha-bhedo dvi-dhā smṛtaḥ // 40 //
26.40av ati-niḥsṛta-raktas tu 26.40cv klinna-bhinnāntra-bhedena 26.40cv
śliṣṭa-cchinnāntra-bhedena
mūrchādayo 'lpāḥ prathame dvitīye tv ati-bādhakāḥ /
kliṣṭāntraḥ saṃśayī dehī chinnāntro naiva jīvati // 41 //
26.41cv klinnāntraḥ saṃśayī dehī 26.41cv kliṣṭāntraḥ saṃśaye dehī 26.41cv
śliṣṭāntraḥ saṃśayī dehī
26.41dv bhinnāntro naiva jīvati
yathā-svaṃ mārgam āpannā yasya viṇ-mūtra-mārutāḥ /
vy-upadravaḥ sa bhinne 'pi koṣṭhe jīvaty a-saṃśayam // 42 //
a-bhinnam antraṃ niṣkrāntaṃ praveśyaṃ na tv ato 'nya-thā /
utpaṅgila-śiro-grastaṃ tad apy eke vadanti tu // 43 //
26.43cv urogala-śiro-grastaṃ 26.43cv uroṅgila-śiro-grastaṃ 26.43cv
pupuṅgala-śiro-grastaṃ
26.43cv vayaṅgila-śiro-grastaṃ
prakṣālya payasā digdhaṃ tṛṇa-śoṇita-pāṃsubhiḥ /
praveśayet kḷpta-nakho ghṛtenāktaṃ śanaiḥ śanaiḥ // 44 //
kṣīreṇārdrī-kṛtaṃ śuṣkaṃ bhūri-sarpiḥ-pariplutam /
aṅgulyā pramṛśet kaṇṭhaṃ jalenodvejayed api // 45 //
tathāntrāṇi viśanty antas tat-kālaṃ pīḍayanti ca /
vraṇa-saukṣmyād bahu-tvād vā koṣṭham antram an-āviśat // 46 //
26.46bv tat-kālaṃ pīḍayeta ca
tat-pramāṇena jaṭharaṃ pāṭayitvā praveśayet /
yathā-sthānaṃ sthite samyak antre sīvyed anu vraṇam // 47 //
26.47cv yathā-sthāna-sthite samyag
sthānād apetam ādatte jīvitaṃ kupitaṃ ca tat /
veṣṭayitvānu paṭṭena ghṛtena pariṣecayet // 48 //
26.48bv jīvitaṃ kupitaṃ ca yat
cūrṇair yathoktaiḥ saṃdhānaṃ kṛtvā kṣaudra-ghṛta-plutaiḥ /
tataḥ kavalikāṃ dattvā veṣṭayed anu-pūrva-śaḥ // 48.1+1 //
pāyayeta tataḥ koṣṇaṃ citrā-taila-yutaṃ payaḥ /
mṛdu-kriyārthaṃ śakṛto vāyoś cādhaḥ-pravṛttaye // 49 //
26.49av pāyayet taṃ tataḥ koṣṇaṃ 26.49bv citra-taila-yutaṃ payaḥ
anuvarteta varṣaṃ ca yathoktaṃ vraṇa-yantraṇām /
udarān medaso vartiṃ nirgatāṃ bhasmanā mṛdā // 50 //
26.50bv yathoktaṃ vraṇa-yantraṇam
avakīrya kaṣāyair vā ślakṣṇair mūlais tataḥ samam /
dṛḍhaṃ baddhvā ca sūtreṇa vardhayet kuśalo bhiṣak // 51 //
26.51bv ślakṣṇair mūle tataḥ samam 26.51bv ślakṣṇaiś cūrṇais tataḥ samam
tīkṣṇenāgni-prataptena śastreṇa sakṛd eva tu /
syād anya-thā rug āṭopo mṛtyur vā chidyamānayā // 52 //
sa-kṣaudre ca vraṇe baddhe su-jīrṇe 'nne ghṛtaṃ pibet /
kṣīraṃ vā śarkarā-citrā-lākṣā-gokṣurakaiḥ śṛtam // 53 //
26.53av sa-kṣaudre tu vraṇe baddhe 26.53bv su-jīrṇānno ghṛtaṃ pibet
rug-dāha-jit sa-yaṣṭy-āhvaiḥ paraṃ pūrvodito vidhiḥ /
medo-granthy-uditaṃ tatra tailam abhyañjane hitam // 54 //
26.54cv medo-granthy-uditaṃ cātra
tālīśaṃ padmakaṃ māṃsī hareṇv-aguru-candanam /
haridre padma-bījāni sośīraṃ madhukaṃ ca taiḥ // 55 //
pakvaṃ sadyo-vraṇeṣūktaṃ tailaṃ ropaṇam uttamam /
gūḍha-prahārābhihate patite viṣamoccakaiḥ // 56 //
26.56cv mūḍha-prahārābhihate
kāryaṃ vātāsra-jit tṛpti-mardanābhyañjanādikam /
viśliṣṭa-dehaṃ mathitaṃ kṣīṇaṃ marmāhataṃ hatam // 57 //
26.57av kuryād vātāsṛg-uktaṃ hi 26.57bv -mardanābhyaṅga-śodhanam 26.57bv
mardanābhyaṅga-śodhanam
26.57dv kṣīṇaṃ marmāhatāhatam 26.57dv kṣīṇaṃ marmāhataṃ ca tam
vāsayet taila-pūrṇāyāṃ droṇyāṃ māṃsa-rasāśinam // 57ū̆ab //
Uttarasthāna
pāta-ghātādibhir dve-dhā bhaṅgo 'sthnāṃ saṃdhy-a-saṃdhitaḥ /
prasāraṇākuñcanayor a-śaktiḥ saṃdhi-mukta-tā // 1 //
27.1bv bhaṅgo 'sthnaḥ saṃdhy-a-saṃdhi-gaḥ 27.1bv bhaṅgo 'sthnaḥ
saṃdhy-a-saṃdhitaḥ
itarasmin bhṛśaṃ śophaḥ sarvāvasthāsv ati-vyathā /
a-śaktiś ceṣṭite 'lpe 'pi pīḍyamāne sa-śabda-tā // 2 //
27.2bv sarvāvasthāsv ati-vyathaḥ
samāsād iti bhaṅgasya lakṣaṇaṃ bahu-dhā tu tat /
bhidyate bhaṅga-bhedena tasya sarvasya sādhanam // 3 //
yathā syād upayogāya tathā tad upadekṣyate /
prājyāṇu-dāri yat tv asthi sparśe śabdaṃ karoti yat // 4 //
27.4cv prājyāṇu-dāri yac cāsthi
yatrāsthi-leśaḥ praviśen madhyam asthno vidāritaḥ /
bhagnaṃ yac cābhighātena kiñ-cid evāvaśeṣitam // 5 //
27.5cv bhagnaṃ yad abhighātena 27.5cv bhagnaṃ yad vābhighātena
unnamyamānaṃ kṣata-vad yac ca majjani majjati /
tad duḥ-sādhyaṃ kṛśā-śakta-vātalālpāśinām api // 6 //
bhinnaṃ kapālaṃ yat kaṭyāṃ saṃdhi-muktaṃ cyutaṃ ca yat /
jaghanaṃ prati piṣṭaṃ ca bhagnaṃ yat tad vivarjayet // 7 //
27.7av bhinnaṃ kapālaṃ yat kaṭyāḥ
a-saṃśliṣṭa-kapālaṃ ca lalāṭaṃ cūrṇitaṃ tathā /
yac ca bhagnaṃ bhavec chaṅkha-śiraḥ-pṛṣṭha-stanāntare // 8 //
samyag-yamitam apy asthi dur-nyāsād dur-nibandhanāt /
saṃkṣobhād api yad gacched vi-kriyāṃ tad vivarjayet // 9 //
27.9dv vi-kriyāṃ tac ca varjayet
ādito yac ca dur-jātam asthi saṃdhir athāpi vā /
taruṇāsthīni bhujyante bhajyante nalakāni tu // 10 //
27.10cv taruṇāsthīni namyante 27.10dv bhajyante nalakāni ca
kapālāni vibhidyante sphuṭanty anyāni bhūyasā /
athāvanatam unnamyam unnataṃ cāvapīḍayet // 11 //
27.11av kapālāsthīni bhidyante
āñched atikṣiptam adho-gataṃ copari vartayet /
āñchanotpīḍanonnāma-carma-saṃkṣepa-bandhanaiḥ // 12 //
27.12av āñched a-vikṣiptam adho-
saṃdhīñ charīra-gān sarvāṃś calān apy a-calān api /
ity etaiḥ sthāpanopāyaiḥ samyak saṃsthāpya niś-calam // 13 //
27.13dv samyak saṃsthāpya niś-calān
paṭṭaiḥ prabhūta-sarpirbhiḥ veṣṭayitvā sukhais tataḥ /
kadambodumbarāśvattha-sarjārjuna-palāśa-jaiḥ // 14 //
vaṃśodbhavair vā pṛthubhis tanubhiḥ su-niveśitaiḥ /
su-ślakṣṇaiḥ sa-pratistambhair valkalaiḥ śakalair api // 15 //
27.15cv su-ślakṣṇaiḥ sa-pratistambhair
kuśāhvayaiḥ samaṃ bandhaṃ paṭṭasyopari yojayet /
śithilena hi bandhena saṃdhi-sthairyaṃ na jāyate // 16 //
27.16dv saṃdheḥ sthairyaṃ na jāyate
gāḍhenāti rujā-dāha-pāka-śvayathu-saṃbhavaḥ /
try-ahāt try-ahād ṛtau gharme saptāhān mokṣayed dhime // 17 //
27.17av gāḍhenāpi rujā-dāha-
sādhāraṇe tu pañcāhād bhaṅga-doṣa-vaśena vā /
nyagrodhādi-kaṣāyeṇa tataḥ śītena secayet // 18 //
27.18bv bhagna-doṣa-vaśena vā 27.18bv bhaṅge doṣa-vaśena vā
taṃ pañca-mūla-pakvena payasā tu sa-vedanam /
sukhoṣṇaṃ vāvacāryaṃ syāc cakra-tailaṃ vijānatā // 19 //
27.19av pañca-mūla-vipakvena 27.19cc sukhoṣṇam avacāryaṃ syāc
vibhajya deśaṃ kālaṃ ca vāta-ghnauṣadha-saṃyutam /
pratataṃ seka-lepāṃś ca vidadhyād bhṛśa-śītalān // 20 //
27.20av vibhajya deśa-kālau ca 27.20bv vāta-ghnauṣadha-sādhitam
gṛṣṭi-kṣīraṃ sa-sarpiṣkaṃ madhurauṣadha-sādhitam /
prātaḥ prātaḥ pibed bhagnaḥ śītalaṃ lākṣayā yutam // 21 //
sa-vraṇasya tu bhagnasya vraṇo madhu-ghṛtottaraiḥ /
kaṣāyaiḥ pratisāryo 'tha śeṣo bhaṅgoditaḥ kramaḥ // 22 //
27.22cv kaṣāyaiḥ pratisāryo vā
lambāni vraṇa-māṃsāni pralipya madhu-sarpiṣā /
saṃdadhīta vraṇān vaidyo bandhanaiś copapādayet // 23 //
tān samān su-sthitāñ jñātvā phalinī-lodhra-kaṭphalaiḥ /
samaṅgā-dhātakī-yuktaiś cūrṇitair avacūrṇayet // 24 //
dhātakī-lodhra-cūrṇair vā rohanty āśu tathā vraṇāḥ /
iti bhaṅga upakrāntaḥ sthira-dhātor ṛtau hime // 25 //
māṃsalasyālpa-doṣasya su-sādhyo dāruṇo 'nya-thā /
pūrva-madhyānta-vayasām eka-dvi-tri-guṇaiḥ kramāt // 26 //
27.26bv su-sādho dāruṇo 'nya-thā
māsaiḥ sthairyaṃ bhavet saṃdher yathoktaṃ bhajatāṃ vidhim /
kaṭī-jaṅghoru-bhagnānāṃ kapāṭa-śayanaṃ hitam // 27 //
27.27bv yathoktaṃ bhajato vidhim
yantraṇārthaṃ tathā kīlāḥ pañca kāryā nibandhanāḥ /
jaṅghorvoḥ pārśvayor dvau dvau tala ekaś ca kīlakaḥ // 28 //
śroṇyāṃ vā pṛṣṭha-vaṃśe vā vakṣasy akṣakayos tathā /
vimokṣe bhagna-saṃdhīnāṃ vidhim evaṃ samācaret // 29 //
27.29bv vakṣasy aṃśakayos tathā 27.29bv vaktrasyākṣakayos tathā 27.29dv
vidhim enaṃ samācaret
saṃdhīṃś cira-vimuktāṃs tu snigdha-svinnān mṛdū-kṛtān /
uktair vidhānair buddhyā ca yathā-svaṃ sthānam ānayet // 30 //
27.30av saṃdhīṃś cira-vimuktāṃś ca 27.30cv uktair vidhānair yuktyā ca
27.30cv uktair vidhānair yuktyā vā
a-saṃdhi-bhagne rūḍhe tu viṣamolbaṇa-sādhite /
āpothya bhaṅgaṃ yamayet tato bhagna-vad ācaret // 31 //
27.31av a-saṃdhi-bhagne rūḍhe ca 27.31bv viṣamolbaṇa-sādhanaiḥ
bhagnaṃ naiti yathā pākaṃ prayateta tathā bhiṣak /
pakva-māṃsa-sirā-snāyuḥ saṃdhiḥ śleṣaṃ na gacchati // 32 //
27.32av bhaṅgo naiti yathā pākaṃ
vāta-vyādhi-vinirdiṣṭān snehān bhagnasya yojayet /
catuṣ-prayogān balyāṃś ca vasti-karma ca śīlayet // 33 //
śāly-ājya-rasa-dugdhādyaiḥ pauṣṭikair a-vidāhibhiḥ /
mātrayopacared bhagnaṃ saṃdhi-saṃśleṣa-kāribhiḥ // 34 //
glānir na śasyate tasya saṃdhi-viśleṣa-kṛd dhi sā // 35ab //
lavaṇaṃ kaṭukaṃ kṣāram amlaṃ maithunam ātapam // 35cd //
vyāyāmaṃ ca na seveta bhagno rūkṣaṃ ca bhojanam // 35ef //
kṛṣṇāṃs tilān vi-rajaso dṛḍha-vastra-baddhān sapta kṣapā vahati vāriṇi vāsayet /
saṃśoṣayed anu-dinaṃ pravisārya caitān kṣīre tathaiva madhuka-kvathite ca toye // 36 //
27.36cv saṃśoṣayed anu-dinaṃ pratisārya caitān 27.36cv saṃśoṣayed anu-dinaṃ
pravibhāvya caitān
punar api pīta-payaskāṃs tān pūrva-vad eva śoṣitān bāḍham /
vigata-tuṣān a-rajaskān saṃcūrṇya su-cūrṇitair yuñjyāt // 37 //
27.37dv saṃcūrṇya vicūrṇitair yuñjyāt
nalada-vālaka-lohitayaṣṭikā-nakha-miśi-plava-kuṣṭha-balā-trayaiḥ /
aguru-kuṅkuma-candana-śārivā-sarala-sarja-rasāmaradārubhiḥ // 38 //
padmakādi-gaṇopetais tila-piṣṭaṃ tataś ca tat /
samasta-gandha-bhaiṣajya-siddha-dugdhena pīḍayet // 39 //
27.39bv tila-piṣṭaṃ tataś ca tam
śaileya-rāsnāṃśumatī-kaseru-kālānusārī-nata-pattra-lodhraiḥ /
sa-kṣīraśuklaiḥ sa-payaḥ sa-dūrvais tailaṃ pacet tan naladādibhiś ca // 40 //
27.40cv tvak-kṣīra-yuktaiḥ payasā sa-dūrvais 27.40cv sa-kṣīra-yuktais payasā
sa-dūrvais
27.40cv sa-kṣīra-yuktais sa-payaḥ sa-dūrvais
gandha-tailam idam uttamam asthi-sthairya-kṛj jayati cāśu vikārān /
vāta-pitta-janitān ati-vīryān vyāpino 'pi vividhair upayogaiḥ // 41 //
27.41cv vāta-pitta-janitān ati-vīryaṃ 27.41cv vāta-pitta-janitān ati-vīrya-
27.41dv -vyāpino 'pi vividhair upayogaiḥ
Uttarasthāna
hasty-aśva-pṛṣṭha-gamana-kaṭhinotkaṭakāsanaiḥ /
arśo-nidānābhihitair aparaiś ca niṣevitaiḥ // 1 //
28.1bv -kaṭhinotkaṭukāsanaiḥ
an-iṣṭā-dṛṣṭa-pākena sadyo vā sādhu-garhaṇaiḥ /
prāyeṇa piṭikā-pūrvo yo 'ṅgule dvy-aṅgule 'pi vā // 2 //
28.2av an-iṣṭa-diṣṭa-pākena
pāyor vraṇo 'ntar bāhyo vā duṣṭāsṛṅ-māṃsa-go bhavet /
vasti-mūtrāśayābhyāsa-gata-tvāt syandanātmakaḥ // 3 //
28.3av pāyau vraṇo 'ntar bāhyo vā
bhagandaraḥ sa sarvāṃś ca dārayaty a-kriyā-vataḥ /
bhaga-vasti-gudāṃs teṣu dīryamāṇeṣu bhūribhiḥ // 4 //
28.4av bhagandaraḥ sa sarvaś ca 28.4av bhagandaraḥ sa sarvasya
vāta-mūtra-śakṛc-chukraṃ khaiḥ sūkṣmair vamati kramāt /
doṣaiḥ pṛthag yutaiḥ sarvair āgantuḥ so 'ṣṭamaḥ smṛtaḥ // 5 //
28.5dv āgantuś cāṣṭamaḥ smṛtaḥ
a-pakvaṃ piṭikāṃ āhuḥ pāka-prāptaṃ bhagandaram /
gūḍha-mūlāṃ sa-saṃrambhāṃ rug-āḍhyāṃ rūḍha-kopinīm // 6 //
bhagandara-karīṃ vidyāt piṭikāṃ na tv ato 'nya-thā /
tatra śyāvāruṇā toda-bheda-sphuraṇa-ruk-karī // 7 //
piṭikā mārutāt pittād uṣṭra-grīvā-vad ucchritā /
rāgiṇī tanur ūṣmāḍhyā jvara-dhūmāyanānvitā // 8 //
28.8cv rāgiṇī tanu-sūkṣmā ca
sthirā snigdhā mahā-mūlā pāṇḍuḥ kaṇḍū-matī kaphāt /
śyāvā tāmrā sa-dāhoṣā ghora-rug vāta-pitta-jā // 9 //
28.9cv śyāva-tāmrā sa-dāhoṣā
pāṇḍurā kiñ-cid-ā-śyāvā kṛcchra-pākā kaphānilāt /
pādāṅguṣṭha-samā sarvair doṣair nānā-vidha-vyathā // 10 //
śūlā-rocaka-tṛḍ-dāha-jvara-cchardir-upadrutā /
vraṇa-tāṃ yānti tāḥ pakvāḥ pramādāt tatra vāta-jā // 11 //
cīyate 'ṇu-mukhaiś chidraiḥ śata-ponaka-vat kramāt /
acchaṃ sravadbhir āsrāvam ajasraṃ phena-saṃyutam // 12 //
28.12av dīryate 'ṇu-mukhaiś chidraiḥ 28.12bv śata-ponaka-vaktra-vat
śata-ponaka-saṃjño 'yam uṣṭra-grīvas tu pitta-jaḥ /
bahu-picchā-parisrāvī parisrāvī kaphodbhavaḥ // 13 //
vāta-pittāj parikṣepī parikṣipya gudaṃ gatiḥ /
jāyate paritas tatra prākāraṃ parikheva ca // 14 //
28.14dv prākāra-parikheva ca
ṛjur vāta-kaphād ṛjvyā gudo gatyātra dīryate /
kapha-pitte tu pūrvotthaṃ dur-nāmāśritya kupyataḥ // 15 //
28.15bv gudo gatyā tu dīryate 28.15bv gudo gatyā nu dīryate 28.15cv
kapha-pitte tu pūrvoktaṃ
arśo-mūle tataḥ śophaḥ kaṇḍū-dāhādi-mān bhavet /
sa śīghraṃ pakva-bhinno 'sya kledayan mūlam arśasaḥ // 16 //
sravaty ajasraṃ gatibhir ayam arśo-bhagandaraḥ /
sarva-jaḥ śambukāvartaḥ śambūkāvarta-saṃnibhaḥ // 17 //
gatayo dārayanty asmin rug-vegair dāruṇair gudam /
asthi-leśo 'bhyavahṛto māṃsa-gṛddhyā yadā gudam // 18 //
kṣiṇoti tiryaṅ nirgacchann un-mārgaṃ kṣatato gatiḥ /
syāt tataḥ pūya-dīrṇāyāṃ māṃsa-kothena tatra ca // 19 //
28.19av kṣaṇoti tiryaṅ nirgacchan 28.19cv syāt tadā pūya-dīrṇāyāṃ
jāyante kṛmayas tasya khādantaḥ parito gudam /
vidārayanti na cirād un-mārgī kṣata-jaś ca saḥ // 20 //
28.20av jāyante kṛmayas tebhyaḥ 28.20dv un-mārgī kṣata-jas tu saḥ
teṣu rug-dāha-kaṇḍv-ādīn vidyād vraṇa-niṣedhataḥ /
ṣaṭ kṛcchra-sādhanās teṣāṃ nicaya-kṣata-jau tyajet // 21 //
28.21bv vidyād vraṇa-vibhaktitaḥ
pravāhiṇīṃ valīṃ prāptaṃ sevanīṃ vā samāśritam /
athāsya piṭikām eva tathā yatnād upācaret // 22 //
śuddhy-asṛk-sruti-sekādyair yathā pākaṃ na gacchati /
pāke punar upasnigdhaṃ sveditaṃ cāvagāhataḥ // 23 //
yantrayitvārśasam iva paśyet samyag bhagandaram /
arvācīnaṃ parācīnam antar-mukha-bahir-mukham // 24 //
28.24cv avācīnaṃ parācīnam
athāntar-mukham eṣitvā samyak śastreṇa pāṭayet /
bahir-mukhaṃ ca niḥśeṣaṃ tataḥ kṣāreṇa sādhayet // 25 //
agninā vā bhiṣak sādhu kṣāreṇaivoṣṭra-kandharam /
nāḍīr ekāntarāḥ kṛtvā pāṭayec chata-ponakam // 26 //
28.26cv nāḍīm ekāntaraṃ kṛtvā 28.26dv pāṭayec chata-ponake
tāsu rūḍhāsu śeṣāś ca mṛtyur dīrṇe gude 'nya-thā /
parikṣepiṇi cāpy evaṃ nāḍy-uktaiḥ kṣāra-sūtrakaiḥ // 27 //
arśo-bhagandare pūrvam arśāṃsi pratisādhayet /
tyaktvopacaryaḥ kṣata-jaḥ śalyaṃ śalya-vatas tataḥ // 28 //
28.28bv arśāṃsi pratisārayet
āharec ca tathā dadyāt kṛmi-ghnaṃ lepa-bhojanam /
piṇḍa-nāḍy-ādayaḥ svedāḥ su-snigdhā ruji pūjitāḥ // 29 //
28.29av āhareta tathā dadyāt 28.29av āharet tat tathā dadyāt 28.29av āharet
tu tathā dadyāt
sarva-tra ca bahu-cchidre chedān ālocya yojayet /
go-tīrtha-sarvato-bhadra-dala-lāṅgala-lāṅgalān // 30 //
28.30av sarva-trāpi bahu-cchidre
pārśvaṃ gatena śastreṇa cchedo go-tīrthako mataḥ /
sarvataḥ sarvato-bhadraḥ pārśva-cchedo 'rdha-lāṅgalaḥ // 31 //
28.31av pārśva-gatena śastreṇa 28.31av pārśvāgatena śastreṇa
pārśva-dvaye lāṅgalakaḥ samastāṃś cāgninā dahet /
āsrāva-mārgān niḥśeṣaṃ naivaṃ vikurute punaḥ // 32 //
28.32cv āsrāva-mārgān niḥśeṣān
yateta koṣṭha-śuddhau ca bhiṣak tasyāntarāntarā /
lepo vraṇe biḍālāsthi tri-phalā-rasa-kalkitam // 33 //
28.33av yateta koṣṭha-śuddhyai ca 28.33av yateta koṣṭha-saṃśuddhau
28.33dv tri-phalā-rasa-kalkitaḥ
jyotiṣmatī-malayu-lāṅgali-śelu-pāṭhā-kumbhāgni-sarja-karavīra-vacā-sudhārkaiḥ /
abhyañjanāya vipaceta bhagandarāṇāṃ tailaṃ vadanti paramaṃ hitam etad eṣām // 34 //
28.34bv -kumbhāgni-sarji-karavīra-vacā-sudhārkaiḥ
28.34dv tailaṃ vadanti paramaṃ hitam etad eva
madhuka-lodhra-kaṇā-truṭi-reṇukā-dvi-rajanī-phalinī-paṭu-śārivāḥ /
kamala-kesara-padmaka-dhātakī-madana-sarja-rasāmaya-rodikāḥ // 35 //
28.35dv -madana-sarja-rasāmaya-lodhrakāḥ
sa-bījapūra-cchadanair ebhis tailaṃ vipācitam /
bhagandarāpacī-kuṣṭha-madhu-meha-vraṇāpaham // 36 //
madhu-taila-yutā viḍaṅga-sāra-tri-phalā-māgadhikā-kaṇāś ca līḍhāḥ /
kṛmi-kuṣṭha-bhagandara-prameha-kṣata-nāḍī-vraṇa-ropaṇā bhavanti // 37 //
28.37bv -tri-phalā-māgadhikoṣaṇāś ca līḍhāḥ 28.37dv
-kṣata-nāḍī-vraṇa-rohaṇā bhavanti
amṛtā-truṭi-vella-vatsakaṃ kali-pathyāmalakāni gugguluḥ /
krama-vṛddham idaṃ madhu-drutaṃ piṭikā-sthaulya-bhagandarāñ jayet // 38 //
28.38cv krama-vṛddham idaṃ madhu-plutaṃ
māgadhikāgni-kaliṅga-viḍaṅgair bilva-ghṛtaiḥ sa-varā-pala-ṣaṭkaiḥ /
guggulunā sadṛśena sametaiḥ kṣaudra-yutaiḥ sakalāmaya-nāśaḥ // 39 //
28.39av māgadhikāgni-kaliṅga-viḍaṅgais 28.39bv tulya-ghṛtaiḥ
sa-varā-pala-ṣaṭkaiḥ
guggulu-pañca-palaṃ palikāṃśā māgadhikā tri-phalā ca pṛthak syāt /
tvak-truṭi-karṣa-yutaṃ madhu-līḍhaṃ kuṣṭha-bhagandara-gulma-gati-ghnam // 40 //
śṛṅgavera-rajo-yuktaṃ tad eva ca su-bhāvitam /
kvāthena daśa-mūlasya viśeṣād vāta-roga-jit // 41 //
uttamā-khadira-sāra-jaṃ rajaḥ śīlayann asana-vāri-bhāvitam /
hanti tulya-mahiṣākṣa-mākṣikaṃ kuṣṭha-meha-piṭikā-bhagandarān // 42 //
28.42bv śīlayed anala-vāri-bhāvitam 28.42bv śīlayed asana-vāri-bhāvitam
28.42cv hanti tulya-mahiṣākhya-mākṣikaṃ
bhagandareṣv eṣa viśeṣa uktaḥ śeṣāṇi tu vyañjana-sādhanāni /
vraṇādhikārāt pariśīlanāc ca samyag viditvaupayikaṃ vidadhyāt // 43 //
28.43dv samyag viditvauṣadhikaṃ vidadhyāt
aśva-pṛṣṭha-gamanaṃ cala-rodhaṃ madya-maithunam a-jīrṇam a-sātmyam /
sāhasāni vividhāni ca rūḍhe vatsaraṃ parihared adhikaṃ vā // 44 //
28.44dv vatsaraṃ parihared adhikaṃ ca
Uttarasthāna
kapha-pradhānāḥ kurvanti medo-māṃsāsra-gā malāḥ /
vṛttonnataṃ yaṃ śvayathuṃ sa granthir grathanāt smṛtaḥ // 1 //
29.1dv sa granthir granthanāt smṛtaḥ
doṣāsra-māṃsa-medo-'sthi-sirā-vraṇa-bhavā nava /
te tatra vātād āyāma-toda-bhedānvito 'sitaḥ // 2 //
sthānāt sthānāntara-gatir a-kasmād dhāni-vṛddhi-mān /
mṛdur vastir ivānaddho vibhinno 'cchaṃ sravaty asṛk // 3 //
pittāt sa-dāhaḥ pītābho rakto vā pacyate drutam /
bhinno 'sram uṣṇaṃ sravati śleṣmaṇā nī-rujo ghanaḥ // 4 //
śītaḥ sa-varṇaḥ kaṇḍū-mān pakvaḥ pūyaṃ sraved ghanam /
doṣair duṣṭe 'sṛji granthir bhaven mūrchatsu jantuṣu // 5 //
sirā-māṃsaṃ ca saṃśritya sa-svāpaḥ pitta-lakṣaṇaḥ /
māṃsalair dūṣitaṃ māṃsam āhārair granthim āvahet // 6 //
snigdhaṃ mahāntaṃ kaṭhinaṃ sirā-naddhaṃ kaphākṛtim /
pravṛddhaṃ medurair medo nītaṃ māṃse 'tha-vā tvaci // 7 //
vāyunā kurute granthiṃ bhṛśaṃ snigdhaṃ mṛduṃ calam /
śleṣma-tulyākṛtiṃ deha-kṣaya-vṛddhi-kṣayodayam // 8 //
sa vibhinno ghanaṃ medas tāmrāsita-sitaṃ sravet /
asthi-bhaṅgābhighātābhyām unnatāvanataṃ tu yat // 9 //
29.9av sa vibhinno ghanaṃ medaḥ 29.9bv pūyaṃ tāmrāsitaṃ sravet 29.9cv
asthi-bhagnābhighātābhyām
so 'sthi-granthiḥ padātes tu sahasāmbho-'vagāhanāt /
vyāyāmād vā pratāntasya sirā-jālaṃ sa-śoṇitam // 10 //
vāyuḥ saṃpīḍya saṃkocya vakrī-kṛtya viśoṣya ca /
niḥ-sphuraṃ nī-rujaṃ granthiṃ kurute sa sirāhvayaḥ // 11 //
29.11av vāyuḥ prapīḍya saṃkocya
a-rūḍhe rūḍha-mātre vā vraṇe sarva-rasāśinaḥ /
sārdre vā bandha-rahite gātre 'śmābhihate 'tha-vā // 12 //
vāto 'sram a-srutaṃ duṣṭaṃ saṃśoṣya grathitaṃ vraṇam /
kuryāt sa-dāhaḥ kaṇḍū-mān vraṇa-granthir ayaṃ smṛtaḥ // 13 //
29.13av vāyuḥ prakupitaḥ kṣipraṃ 29.13bv prāpya marmāśritaṃ vraṇam
sādhyā doṣāsra-medo-jā na tu sthūla-kharāś calāḥ /
marma-kaṇṭhodara-sthāś ca mahat tu granthito 'rbudam // 14 //
29.14bv na tu sthūlāḥ kharāś calāḥ 29.14dv mahāṃs tu granthito 'rbudam
tal-lakṣaṇaṃ ca medo-'ntaiḥ ṣo-ḍhā doṣādibhis tu tat /
prāyo medaḥ-kaphāḍhya-tvāt sthira-tvāc ca na pacyate // 15 //
sirā-sthaṃ śoṇitaṃ doṣaḥ saṃkocyāntaḥ prapīḍya ca /
pācayeta tad ānaddhaṃ sāsrāvaṃ māṃsa-piṇḍitam // 16 //
29.16bv saṃkocyānu prapīḍya ca 29.16bv saṃkocyānu prapīḍya vā 29.16bv
saṃkocyāntaḥ prapīḍya vā
29.16dv sa-srāvaṃ māṃsa-piṇḍa-tām
māṃsāṅkuraiś citaṃ yāti vṛddhiṃ cāśu sravet tataḥ /
ajasraṃ duṣṭa-rudhiraṃ bhūri tac choṇitārbudam // 17 //
29.17bv vṛddhaṃ cāśu sravet tataḥ
teṣv asṛṅ-māṃsa-je varjye catvāry anyāni sādhayet /
prasthitā vaṅkṣaṇorv-ādim adhaḥ-kāyaṃ kapholbaṇāḥ // 18 //
doṣā māṃsāsra-gāḥ pādau kālenāśritya kurvate /
śanaiḥ śanair ghanaṃ śophaṃ ślīpadaṃ tat pracakṣate // 19 //
29.19dv ślīpadaṃ tat pracakṣyate
paripoṭa-yutaṃ kṛṣṇam a-nimitta-rujaṃ kharam /
rūkṣaṃ ca vātāt pittāt tu pītaṃ dāha-jvarānvitam // 20 //
29.20cv rūkṣaṃ ca vātāt pittāc ca 29.20cv rūkṣaṃ ca ślīpadaṃ vātāt 29.20dv
pittād dāha-jvarānvitam
kaphād guru snigdham a-ruk citaṃ māṃsāṅkurair bṛhat /
tat tyajed vatsarātītaṃ su-mahat su-parisruti // 21 //
29.21bv citaṃ māṃsāṅkurair mahat
pāṇi-nāsauṣṭha-karṇeṣu vadanty eke tu pāda-vat /
ślīpadaṃ jāyate tac ca deśe 'nūpe bhṛśaṃ bhṛśam // 22 //
29.22bv vadanty anye tu pāda-vat
meda-sthāḥ kaṇṭha-manyākṣa-kakṣā-vaṅkṣaṇa-gā malāḥ /
sa-varṇān kaṭhinān snigdhān vārtākāmalakākṛtīn // 23 //
29.23av meda-sthāḥ kaṇṭha-manyākṣi-
avagāḍhān bahūn gaṇḍāṃś cira-pākāṃś ca kurvate /
pacyante 'lpa-rujas te 'nye sravanty anye 'ti-kaṇḍurāḥ // 24 //
29.24cv pacyante 'lpa-rujas tv anye 29.24dv sravanty anye 'ti-kaṇḍulāḥ
naśyanty anye bhavanty anye dīrgha-kālānubandhinaḥ /
gaṇḍa-mālāpacī ceyaṃ dūrveva kṣaya-vṛddhi-bhāk // 25 //
tāṃ tyajet sa-jvara-cchardi-pārśva-ruk-kāsa-pīnasām /
a-bhedāt pakva-śophasya vraṇe cā-pathya-sevinaḥ // 26 //
29.26bv -pārśva-ruk-śvāsa-pīnasām 29.26dv vraṇe vā-pathya-sevinaḥ
anupraviśya māṃsādīn dūraṃ pūyo 'bhidhāvati /
gatiḥ sā dūra-gamanān nāḍī nāḍīva saṃsruteḥ // 27 //
nāḍy ekān-ṛjur anyeṣāṃ saivāneka-gatir gatiḥ /
sā doṣaiḥ pṛthag eka-sthaiḥ śalya-hetuś ca pañcamī // 28 //
29.28cv doṣaiḥ pṛthak samastaiś ca
vātāt sa-ruk sūkṣma-mukhī vi-varṇā phenilodvamā /
sravaty abhyadhikaṃ rātrau pittāt tṛḍ-jvara-dāha-kṛt // 29 //
pītoṣṇa-pūti-pūya-srud divā cāti niṣiñcati /
ghana-picchila-saṃsrāvā kaṇḍūlā kaṭhinā kaphāt // 30 //
29.30av pītoṣṇa-pūti-pūyaṃ tu 29.30av pītoṣṇa-pūti-pūyāśru 29.30av
pītoṣṇa-pūti-pūyāsrur
niśi cābhyadhika-kledā sarvaiḥ sarvākṛtiṃ tyajet // 31ab //
29.31bv sarvaiḥ sarvākṛtis tyajet
antaḥ-sthitaṃ śalyam an-āhṛtaṃ tu karoti nāḍīṃ vahate ca sāsya // 31cd //
29.31dv karoti nāḍīṃ vahate ca sāsyāt
phenānuviddhaṃ tanum alpam uṣṇaṃ sāsraṃ ca pūyaṃ sa-rujaṃ ca nityam // 31ef //
29.31ev phenānuviddhaṃ tanum accham uṣṇaṃ
Uttarasthāna
granthiṣv āmeṣu kartavyā yathā-svaṃ śopha-vat kriyā /
bṛhatī-citraka-vyāghrī-kaṇā-siddhena sarpiṣā // 1 //
snehayec chuddhi-kāmaṃ ca tīkṣṇaiḥ śuddhasya lepanam /
saṃsvedya bahu-śo granthiṃ vimṛdnīyāt punaḥ punaḥ // 2 //
eṣa vāte viśeṣeṇa kramaḥ pittāsra-je punaḥ /
jalaukaso himaṃ sarvaṃ kapha-je vātiko vidhiḥ // 3 //
tathāpy a-pakvaṃ chittvainaṃ sthite rakte 'gninā dahet /
sādhv a-śeṣaṃ sa-śeṣo hi punar āpyāyate dhruvam // 4 //
30.4dv punar ānahyate drutam
māṃsa-vraṇodbhavau granthī yāpayed evam eva ca /
kāryaṃ medo-bhave 'py etat taptaiḥ phalādibhiś ca tam // 5 //
30.5bv pāṭayed evam eva ca
pramṛdyāt tila-digdhena cchannaṃ dvi-guṇa-vāsasā /
śastreṇa pāṭayitvā vā dahen medasi sūddhṛte // 6 //
30.6av pramṛjyāt tila-digdhena 30.6dv dahen medasi tūddhṛte
sirā-granthau nave peyaṃ tailaṃ sāhacaraṃ tathā /
upanāho 'nila-harair vasti-karma sirā-vyadhaḥ // 7 //
arbude granthi-vat kuryāt yathā-svaṃ su-tarāṃ hitam /
ślīpade 'nila-je vidhyet snigdha-svinnopanāhite // 8 //
ajā-śakṛc-chigru-mūla-lākṣā-surasa-kāñjikaiḥ // 8.1+(1)ab //
30.8.1+(1)bv -lākṣā-rasa-sa-kāñjikaiḥ 30.8.1+(1)
bv -lavaṇa-kṣāra-kāñjikaiḥ
upodakā-pattra-piṇḍyā chadair ācchāditaṃ ghanam /
niveśya paṭṭaṃ badhnīyāc chāmyaty evaṃ navārbudam // 8.1+(2) //
30.8.1+(2)av upodakārka-piṇyāka- 30.8.1+(2)
bv -cchadair ācchāditaṃ ghanam
jīrṇe cārka-cchada-sudhā-sāmudra-guḍa-kāñjikaiḥ /
pracchāne piṇḍikā baddhā granthy-arbuda-vilāyanī // 8.1+(3) //
30.8.1+(3)av jīrṇārdrārka-cchada-sudhā- 30.8.1+(3)
bv -sāmudraṃ tulyakāmbubhiḥ
30.8.1+(3)cv pracchanne piṭikāṃ baddhvā 30.8.1+(3)
cv pracchānair piṇḍikāṃ
baddhvā
30.8.1+(3)dv granthy-arbuda-vilāyanam
sirām upari gulphasya dvy-aṅgule pāyayec ca tam /
māsam eraṇḍa-jaṃ tailaṃ go-mūtreṇa samanvitam // 9 //
jīrṇe jīrṇānnam aśnīyāc chuṇṭhī-śṛta-payo-'nvitam /
traivṛtaṃ vā pibed evam a-śāntāv agninā dahet // 10 //
gulphasyādhaḥ sirā-mokṣaḥ paitte sarvaṃ ca pitta-jit /
sirām aṅguṣṭhake viddhvā kapha-je śīlayed yavān // 11 //
sa-kṣaudrāṇi kaṣāyāṇi vardhamānās tathābhayāḥ /
limpet sarṣapa-vārtākī-mūlābhyāṃ dhanvayātha-vā // 12 //
30.12dv -mūlābhyāṃ dhānyayātha-vā
ūrdhvādhaḥ-śodhanaṃ peyam apacyāṃ sādhitaṃ ghṛtam /
dantī-dravantī-trivṛtā-jālinī-devadālibhiḥ // 13 //
śīlayet kapha-medo-ghnaṃ dhūma-gaṇḍūṣa-nāvanam /
sirayāpahared raktaṃ piben mūtreṇa tārkṣya-jam // 14 //
palam ardha-palaṃ vāpi karṣaṃ vāpy uṣṇa-vāriṇā /
kāñcanāra-tvacaṃ pītvā gaṇḍa-mālāṃ vyapohati // 14+(1) //
30.14+(1)bv karṣaṃ voṣṇena vāriṇā
granthīn a-pakvān ālimpen nākulī-paṭu-nāgaraiḥ /
svinnān lavaṇa-poṭalyā kaṭhinān anu mardayet // 15 //
śamī-mūlaka-śigrūṇāṃ bījaiḥ sa-yava-sarṣapaiḥ /
lepaḥ piṣṭo ṇmla-takreṇa granthi-gaṇḍa-vilāyanaḥ // 16 //
30.16av śamī-mūlaka-śigrūttha- 30.16av śamī-mūlaka-śigrūmā- 30.16bv -bījaḥ
sa-yava-sarṣapaiḥ
30.16bv -bījaiḥ sa-yava-sarṣapaiḥ
kṣuṇṇāni nimba-pattrāṇi kḷptair bhallātakaiḥ saha /
śarāva-saṃpuṭe dagdhvā sārdhaṃ siddhārthakaiḥ samaiḥ // 16+(1) //
30.16+(1)av jīrṇāni nimba-pattrāṇi 30.16+(1)
bv klinnair bhallātakaiḥ saha
30.16+(1)bv kṣiprair bhallātakaiḥ saha
etac chāgāmbunā piṣṭaṃ gaṇḍa-mālā-pralepanam // 16+(2)ab //
30.16+(2)bv gaṇḍa-mālā-vilepanam
pākon-mukhān srutāsrasya pitta-śleṣma-harair jayet /
a-pakvān evo voddhṛtya kṣārāgnibhyām upācaret // 17 //
kākādanī-lāṅgalikā-nahikottuṇḍikī-phalaiḥ /
jīmūta-bīja-karkoṭī-viśālā-kṛtavedhanaiḥ // 18 //
30.18bv -nalikottuṇḍikī-phalaiḥ 30.18bv -nalikottuṇḍakī-phalaiḥ 30.18bv
-nahikottaiṇḍukī-phalaiḥ
pāṭhānvitaiḥ palārdhāṃśair viṣa-karṣa-yutaiḥ pacet /
prasthaṃ karañja-tailasya nirguṇḍī-sva-rasāḍhake // 19 //
30.19av pathyānvitaiḥ palārdhāṃśair
anena mālā gaṇḍānāṃ cira-jā pūya-vāhinī /
sidhyaty a-sādhya-kalpāpi pānābhyañjana-nāvanaiḥ // 20 //
tailaṃ lāṅgalikī-kanda-kalka-pādaṃ catur-guṇe /
nirguṇḍī-sva-rase pakvaṃ nasyādyair apacī-praṇut // 21 //
30.21bv -kalka-pāde catur-guṇe
bhadraśrī-dāru-marica-dvi-haridrā-trivṛd-ghanaiḥ /
manaḥśilāla-nalada-viśālā-karavīrakaiḥ // 22 //
30.22ac bhadra-śrīdāru-marica- 30.22cv manaḥśilāla-madana-
go-mūtra-piṣṭaiḥ palikair viṣasyārdha-palena ca /
brāhmī-rasārka-ja-kṣīra-go-śakṛd-rasa-saṃyutam // 23 //
prasthaṃ sarṣapa-tailasya siddham āśu vyapohati /
pānādyaiḥ śīlitaṃ kuṣṭha-duṣṭa-nāḍī-vraṇāpacīḥ // 24 //
30.24cv pānādyaiḥ śīlitaṃ kuṣṭhaṃ 30.24dv duṣṭa-nāḍī-vraṇāpacīḥ
vacā-harītakī-lākṣā-kaṭu-rohiṇi-candanaiḥ /
tailaṃ prasādhitaṃ pītaṃ sa-mūlām apacīṃ jayet // 25 //
śarapuṅkhodbhavaṃ mūlaṃ piṣṭaṃ taṇḍula-vāriṇā /
nasyāl lepāc ca duṣṭārur-apacī-viṣa-jantu-jit // 26 //
mūlair uttamakāraṇyāḥ pīluparṇyāḥ sahācarāt /
sa-lodhrābhaya-yaṣṭy-āhva-śatāhvā-dvīpi-dārubhiḥ // 27 //
30.27av mūlair uttamavāruṇyāḥ 30.27av mūlair uttaravāruṇyāḥ 30.27av
mūlair uttaravāriṇyāḥ
tailaṃ kṣīra-samaṃ siddhaṃ nasye 'bhyaṅge ca pūjitam /
go-'vy-ajāśva-khurā dagdhāḥ kaṭu-tailena lepanam // 28 //
30.28cv go-gajāśva-khurā dagdhāḥ
aiṅgudena tu kṛṣṇāhir vāyaso vā svayaṃ mṛtaḥ /
ity a-śāntau gadasyānya-pārśva-jaṅghā-samāśritam // 29 //
30.29cv ity a-śāntau gade cānya- 30.29dv -pārśve jaṅghā-samāśritam
vaster ūrdhvam adhas-tād vā medo hṛtvāgninā dahet /
sthitasyordhvaṃ padaṃ mitvā tan-mānena ca pārṣṇitaḥ // 30 //
tata ūrdhvaṃ hared granthīn ity āha bhaga-vān nimiḥ // 31ab //
pārṣṇiṃ prati dvā-daśa cāṅgulāni muktvendra-vastiṃ ca gadānya-pārśve // 31cd //
vidārya matsyāṇḍa-nibhāni madhyāj jālāni karṣed iti suśrutoktiḥ // 31ef //
ā-gulpha-karṇāt su-mitasya jantos tasyāṣṭa-bhāgaṃ khuḍakād vibhajya /
ghrāṇārjave 'dhaḥ sura-rāja-vaster bhittvākṣa-mātraṃ tv apare vadanti // 32 //
30.32cv ghoṇārjave 'dhaḥ sura-rāja-vaster 30.32dv bhittvākṣa-mātrām apare
vadanti
upanāhyānilān nāḍīṃ pāṭitāṃ sādhu lepayet /
pratyakpuṣpī-phala-yutais tailaiḥ piṣṭaiḥ sa-saindhavaiḥ // 33 //
paittīṃ tu tila-mañjiṣṭhā-nāgadantī-niśā-dvayaiḥ /
ślaiṣmikīṃ tila-saurāṣṭrī-nikumbhāriṣṭa-saindhavaiḥ // 34 //
śalya-jāṃ tila-madhv-ājyair lepayec chinna-śodhitām /
a-śastra-kṛtyām eṣiṇyā bhittvānte samyag-eṣitām // 35 //
kṣāra-pītena sūtreṇa bahu-śo dārayed gatim /
vraṇeṣu duṣṭa-sūkṣmāsya-gambhīrādiṣu sādhanam // 36 //
30.36bv bahu-śo pūrayed gatim
yā vartyo yāni tailāni tan nāḍīṣv api śasyate /
piṣṭaṃ cañcu-phalaṃ lepān nāḍī-vraṇa-haraṃ param // 37 //
ghoṇṭā-phala-tvak lavaṇaṃ sa-lākṣaṃ būkasya pattraṃ vanitā-payaś ca /
snug-arka-dugdhānvita eṣa kalko vartī-kṛto hanty a-cireṇa nāḍīm // 38 //
30.38bv cukrasya pattraṃ vanitā-payaś ca 30.38bv vṛṣasya pattraṃ vanitā-payaś ca
sāmudra-sauvarcala-sindhu-janma-su-pakva-ghoṇṭā-phala-veśma-dhūmāḥ /
āmrāta-gāyatri-ja-pallavāś ca kaṭaṅkaṭeryāv atha cetakī ca // 39 //
30.39dv kaṭaṅkaṭeryāv atha ketakī ca 30.39dv kaṭaṅkaṭeryāv atha dīnikā ca
kalke 'bhyaṅge cūrṇe vartyāṃ caiteṣu śīlyamāneṣu /
a-gatir iva naśyati gatiś capalā capaleṣu bhūtir iva // 40 //
30.40bv vartyāṃ caiteṣu sevyamāneṣu
Uttarasthāna
snigdhā sa-varṇā grathitā nī-rujā mudga-saṃnibhā /
piṭikā kapha-vātābhyāṃ bālānām ajagallikā // 1 //
31.1av snigdhāḥ sa-varṇā grathitā 31.1cv piṭikāḥ kapha-vātābhyāṃ 31.1dv
nī-rujā mudga-saṃmitā
31.1dv nī-rujā mudga-saṃnibhāḥ
yava-prakhyā yava-prakhyā tābhyāṃ māṃsāśritā ghanā /
a-vaktrā cālajī vṛttā stoka-pūyā ghanonnatā // 2 //
31.2av yava-prakhyā yavākārā 31.2cv a-vaktrāś cālajī-vṛttāḥ 31.2dv
stoka-pūyā ghanonnatāḥ
granthayaḥ pañca vā ṣaḍ vā kacchapī kacchaponnatāḥ /
karṇasyordhvaṃ samantād vā piṭikā kaṭhinogra-ruk // 3 //
31.3bv kacchapī kacchaponnatā
śālūkābhā panasikā śophas tv alpa-rujaḥ sthiraḥ /
hanu-saṃdhi-samudbhūtas tābhyāṃ pāṣāṇa-gardabhaḥ // 4 //
śālmalī-kaṇṭakākārāḥ piṭikāḥ sa-rujo ghanāḥ /
medo-garbhā mukhe yūnāṃ tābhyāṃ ca mukha-dūṣikāḥ // 5 //
31.5dv tābhyāṃ ca mukha-dūṣakāḥ
te padma-kaṇṭakā jñeyā yaiḥ padmam iva kaṇṭakaiḥ /
cīyate nī-rujaiḥ śvetaiḥ śarīraṃ kapha-vāta-jaiḥ // 6 //
pittena piṭikā vṛttā pakvodumbara-saṃnibhā /
mahā-dāha-jvara-karī vivṛtā vivṛtānanā // 7 //
gātreṣv antaś ca vaktrasya dāha-jvara-rujānvitāḥ /
masūra-mātrās tad-varṇās tat-saṃjñāḥ piṭikā ghanāḥ // 8 //
tataḥ kaṣṭa-tarāḥ sphoṭā visphoṭākhyā mahā-rujāḥ /
yā padma-karṇikākārā piṭikā piṭikācitā // 9 //
sā viddhā vāta-pittābhyāṃ tābhyām eva ca gardabhī /
maṇḍalā vipulotsannā sa-rāga-piṭikācitā // 10 //
kakṣeti kakṣāsanneṣu prāyo deśeṣu sānilāt /
pittād bhavanti piṭikāḥ sūkṣmā lājopamā ghanāḥ // 11 //
31.11dv sūkṣmā jālopamā ghanāḥ
tādṛśī mahatī tv ekā gandha-nāmeti kīrtitā /
gharma-sveda-parīte 'ṅge piṭikāḥ sa-rujo ghanāḥ // 12 //
rājīkā-varṇa-saṃsthāna-pramāṇā rājikāhvayāḥ /
doṣaiḥ pittolbaṇair mandair visarpati visarpa-vat // 13 //
śopho '-pākas tanus tāmro jvara-kṛj jāla-gardabhaḥ /
malaiḥ pittolbaṇaiḥ sphoṭā jvariṇo māṃsa-dāraṇāḥ // 14 //
31.14dv jvariṇo māṃsa-dāruṇāḥ 31.14dv jvariṇo māṃsa-dāriṇaḥ
kakṣā-bhāgeṣu jāyante ye 'gny-ābhāḥ sāgni-rohiṇī /
pañcāhāt sapta-rātrād vā pakṣād vā hanti jīvitam // 15 //
tri-liṅgā piṭikā vṛttā jatrūrdhvam irivellikā /
vidārī-kanda-kaṭhinā vidārī kakṣa-vaṅkṣaṇe // 16 //
medo-'nila-kaphair granthiḥ snāyu-māṃsa-sirāśrayaiḥ /
bhinno vasājya-madhv-ābhaṃ sravet tatrolbaṇo 'nilaḥ // 17 //
māṃsaṃ viśoṣya grathitāṃ śarkarāṃ upapādayet /
dur-gandhaṃ rudhiraṃ klinnaṃ nānā-varṇaṃ tato malāḥ // 18 //
31.18cv dur-gandhi rudhiraṃ klinnaṃ
tāṃ srāvayanti nicitāṃ vidyāt tac charkarārbudam /
pāṇi-pāda-tale saṃdhau jatrūrdhvaṃ vopacīyate // 19 //
31.19av tāṃ srāvayanti nicitā 31.19dv jatrūrdhvaṃ copacīyate
valmīka-vac chanair granthis tad-vad bahv-aṇubhir mukhaiḥ /
rug-dāha-kaṇḍū-kledāḍhyair valmīko 'sau samasta-jaḥ // 20 //
31.20cv rug-dāha-kaṇḍū-kledāḍhyo
śarkaronmathite pāde kṣate vā kaṇṭakādibhiḥ /
granthiḥ kīla-vad utsanno jāyate kadaraṃ tu tat // 21 //
vega-saṃdhāraṇād vāyur apāno 'pāna-saṃśrayam /
aṇū-karoti bāhyāntar-mārgam asya tataḥ śakṛt // 22 //
31.22bv apāno 'pāna-saṃśrayaḥ
kṛcchrān nirgacchati vyādhir ayaṃ ruddha-gudo mataḥ /
kuryāt pittānilaṃ pākaṃ nakha-māṃse sa-rug-jvaram // 23 //
cipyam a-kṣata-rogaṃ ca vidyād upa-nakhaṃ ca tam /
kṛṣṇo 'bhighātād rūkṣaś ca kharaś ca ku-nakho nakhaḥ // 24 //
31.24bv vidyād upa-nakhaṃ ca tat
duṣṭa-kardama-saṃsparśāt kaṇḍū-kledānvitāntarāḥ /
aṅgulyo 'lasam ity āhus tilābhāṃs tila-kālakān // 25 //
kṛṣṇān a-vedanāṃs tvak-sthān māṣāṃs tān eva connatān /
maṣebhyas tūnnata-tarāṃś carma-kīlān sitāsitān // 26 //
tathā-vidho jatu-maṇiḥ saha-jo lohitas tu saḥ /
kṛṣṇaṃ sitaṃ vā saha-jaṃ maṇḍalaṃ lāñchanaṃ samam // 27 //
31.27bv sa-rujo lohitas tu saḥ
śoka-krodhādi-kupitād vāta-pittān mukhe tanu /
śyāmalaṃ maṇḍalaṃ vyaṅgaṃ vaktrād anya-tra nīlikā // 28 //
paruṣaṃ paruṣa-sparśaṃ vyaṅgaṃ śyāvaṃ ca mārutāt /
pittāt tāmrāntam ā-nīlaṃ śvetāntaṃ kaṇḍu-mat kaphāt // 29 //
31.29cv pittāt tāmraṃ tathā nīlaṃ 31.29dv śvetābhaṃ kaṇḍu-mat kaphāt
raktād raktāntam ā-tāmraṃ sauṣaṃ cimicimāyate /
vāyunodīritaḥ śleṣmā tvacaṃ prāpya viśuṣyati // 30 //
31.30bv mukhaṃ cimicimāyate
tatas tvag jāyate pāṇduḥ krameṇa ca vi-cetanā /
alpa-kaṇḍūr a-vikledā sā prasuptiḥ prasuptitaḥ // 31 //
31.31cv alpa-kaṇḍūr apa-kledā
a-samyag-vamanodīrṇa-pitta-śleṣmānna-nigrahaiḥ /
maṇḍalāny ati-kaṇḍūni rāga-vanti bahūni ca // 32 //
utkoṭhaḥ so 'nubaddhas tu koṭha ity abhidhīyate /
proktāḥ ṣaṭ-triṃśad ity ete kṣudra-rogā vibhāga-śaḥ // 33 //
31.33av utkoṭhaḥ so 'nubandhas tu
yān a-vijñāya muhyeta cikitsāyāṃ cikitsakaḥ // 33+(1)ab //
Uttarasthāna
visrāvayej jalaukobhir a-pakvām ajagallikām /
svedayitvā yava-prakhyāṃ vilayāya pralepayet // 1 //
dāru-kuṣṭha-manohvālair ity ā-pāṣāṇa-gardabhāt /
vidhis tāṃś cācaret pakvān vraṇa-vat sājagallikān // 2 //
lodhra-kustumburu-vacāḥ pralepo mukha-dūṣike /
vaṭa-pallava-yuktā vā nārikelottha-śuktayaḥ // 3 //
32.3av lodhra-kustumburu-vacā- 32.3bv -pralepo mukha-dūṣike
a-śāntau vamanaṃ nasyaṃ lalāṭe ca sirā-vyadhaḥ /
nimbāmbu-vānto nimbāmbu-sādhitaṃ padma-kaṇṭake // 4 //
pibet kṣaudrānvitaṃ sarpir nimbāragvadha-lepanam // 5ab //
32.5bv nimbāragvadha-lepanaḥ
vivṛtādīṃs tu jālāntāṃś cikitset serivellikān // 5cd //
32.5dv cikitsed irivellikām
pitta-visarpa-vat tad-vat pratyākhyāyāgni-rohiṇīm // 5ef //
vilaṅghanaṃ rakta-vimokṣaṇaṃ ca virūkṣaṇaṃ kāya-viśodhanaṃ ca /
dhātrī-prayogāñ chiśira-pradehān kuryāt sadā jālaka-gardabhasya // 6 //
32.6bv virūkṣaṇaṃ kāya-virecanaṃ ca 32.6cv dhātrī-pradehāñ chiśira-prayogān
vidārikāṃ hṛte rakte śleṣma-granthi-vad ācaret /
medo-'rbuda-kriyāṃ kuryāt su-tarāṃ śarkarārbude // 7 //
pravṛddhaṃ su-bahu-cchidraṃ sa-śophaṃ marmaṇi sthitam /
valmīkaṃ hasta-pāde ca varjayed itarat punaḥ // 8 //
32.8dv varjayed itaraṃ punaḥ
śuddhasyāsre hṛte limpet sa-paṭv-ārevatāmṛtaiḥ /
śyāmā-kulatthikā-mūla-dantī-palala-saktubhiḥ // 9 //
32.9bv sa-paṭv-āragvadhāmṛtaiḥ
pakve tu duṣṭa-māṃsāni gatīḥ sarvāś ca śodhayet /
śastreṇa samyag anu ca kṣāreṇa jvalanena vā // 10 //
śastreṇotkṛtya niḥ-śeṣaṃ snehena kadaraṃ dahet /
niruddha-maṇi-vat kāryaṃ ruddha-pāyoś cikitsitam // 11 //
32.11av śastreṇoddhṛtya niḥ-śeṣaṃ
cipyaṃ śuddhyā jitoṣmāṇaṃ sādhayec chastra-karmaṇā /
duṣṭaṃ ku-nakham apy evaṃ caraṇāv alase punaḥ // 12 //
dhānyāmla-siktau kāsīsa-paṭolī-rocanā-tilaiḥ /
sa-nimba-pattrair ālimped dahet tu tila-kālakān // 13 //
maṣāṃś ca sūrya-kāntena kṣāreṇa yadi vāgninā /
tad-vad utkṛtya śastreṇa carma-kīla-jatū-maṇī // 14 //
lāñchanādi-traye kuryād yathāsannaṃ sirā-vyadham /
lepayet kṣīra-piṣṭaiś ca kṣīri-vṛkṣa-tvag-aṅkuraiḥ // 15 //
32.15av nyacchādi-tritaye kuryād
vyaṅgeṣu cārjuna-tvag vā mañjiṣṭhā vā sa-mākṣikā /
lepaḥ sa-nava-nītā vā śvetāśva-khura-jā maṣī // 16 //
32.16av vyaṅgeṣu vārjuna-tvag vā
rakta-candana-mañjiṣṭhā-kuṣṭha-lodhra-priyaṅgavaḥ /
vaṭāṅkurā masūrāś ca vyaṅga-ghnā mukha-kānti-dāḥ // 17 //
dve jīrake kṛṣṇa-tilāḥ sarṣapāḥ payasā saha /
piṣṭāḥ kurvanti vaktrendum apāsta-vyaṅga-lāñchanam // 18 //
kṣīra-piṣṭā ghṛta-kṣaudra-yuktā vā bhṛṣṭa-nis-tuṣāḥ /
masūrāḥ kṣīra-piṣṭā vā tīkṣṇāḥ śālmali-kaṇṭakāḥ // 19 //
sa-guḍaḥ kola-majjā vā śaśāsṛk-kṣaudra-kalkitaḥ /
saptāhaṃ mātuluṅga-sthaṃ kuṣṭhaṃ vā madhunānvitam // 20 //
32.20dv kuṣṭhaṃ vā madhukānvitam
piṣṭā vā chāga-payasā sa-kṣaudrā mausalī jaṭā /
gor asthi musalī-mūla-yuktaṃ vā sājya-mākṣikam // 21 //
jambv-āmra-pallavā mastu haridre dve navo guḍaḥ /
lepaḥ sa-varṇa-kṛt piṣṭaṃ sva-rasena ca tindukam // 22 //
utpalam utpala-kuṣṭhaṃ priyaṅgu-kālīyakaṃ badara-majjā /
idam udvartanam āsyaṃ karoti śatapattra-saṃkāśam // 23 //
32.23av utpala-pattraṃ tagaraṃ 32.23dv karoti śatapattrakākāram
ebhir evauṣadhaiḥ piṣṭair mukhābhyaṅgāya sādhayet /
yathā-doṣartukān snehān madhuka-kvātha-saṃyutaiḥ // 24 //
yavān sarja-rasaṃ lodhram uśīraṃ madanaṃ madhu /
ghṛtaṃ guḍaṃ ca go-mūtre paced ā-darvi-lepanāt // 25 //
32.25bv uśīraṃ candanaṃ madhu
tad abhyaṅgān nihanty āśu nīlikā-vyaṅga-dūṣikān /
mukhaṃ karoti padmābhaṃ pādau padma-dalopamau // 26 //
32.26bv nīlikā-vyaṅga-dūṣakān
kuṅkumośīra-kālīya-lākṣā-yaṣṭy-āhva-candanam /
nyagrodha-pādāṃs taruṇān padmakaṃ padma-kesaram // 27 //
sa-nīlotpala-mañjiṣṭhaṃ pālikaṃ salilāḍhake /
paktvā pādāvaśeṣeṇa tena piṣṭaiś ca kārṣikaiḥ // 28 //
lākṣā-pattaṅga-mañjiṣṭhā-yaṣṭīmadhuka-kuṅkumaiḥ /
ajā-kṣīraṃ dvi-guṇitaṃ tailasya kuḍavaṃ pacet // 29 //
32.29cv ajā-kṣīra-dvi-guṇitaṃ
nīlikā-palita-vyaṅga-valī-tilaka-dūṣikān /
hanti tan nasyam abhyastaṃ mukhopacaya-varṇa-kṛt // 30 //
mañjiṣṭhā śabarodbhavas tubarikā lākṣā haridrā-dvayaṃ // 31a //
nepālī haritāla-kuṅkuma-gadā go-rocanā gairikam // 31b //
32.31bv nepālī haritāla-kuṅkuma-gadaṃ go-rocanā gairikam
pattraṃ pāṇḍu vaṭasya candana-yugaṃ kālīyakaṃ pāradaṃ // 31c //
pattaṅgaṃ kanaka-tvacaṃ kamala-jaṃ bījaṃ tathā kesaram // 31d //
sikthaṃ tutthaṃ padmakādyo vasājyaṃ majjā kṣīraṃ kṣīri-vṛkṣāmbu cāgnau /
siddhaṃ siddhaṃ vyaṅga-nīly-ādi-nāśe vaktre chāyām aindavīṃ cāśu dhatte // 32 //
mārkava-sva-rasa-kṣīra-toyānīṣṭāni nāvane /
prasuptau vāta-kuṣṭhoktaṃ kuryād dāhaṃ ca vahninā // 33 //
32.33bv -toya-piṣṭāni nāvane
utkoṭhe kapha-pittoktaṃ koṭhe sarvaṃ ca kauṣṭhikam // 33ū̆ab //
Uttarasthāna
strī-vyavāya-nivṛttasya sahasā bhajato 'tha-vā /
doṣādhyuṣita-saṃkīrṇa-malināṇu-rajaḥ-pathām // 1 //
33.1av strīṃ vyavāya-nivṛttasya
anya-yonim an-icchantīm a-gamyāṃ nava-sūtikām /
dūṣitaṃ spṛśatas toyaṃ ratānteṣv api naiva vā // 2 //
vivardhayiṣayā tīkṣṇān pralepādīn prayacchataḥ /
muṣṭi-danta-nakhotpīḍā-viṣa-vac-chūka-pātanaiḥ // 3 //
33.3dv -viṣa-val-lūka-pātanaiḥ
vega-nigraha-dīrghāti-khara-sparśa-vighaṭṭanaiḥ /
doṣā duṣṭā gatā guhyaṃ trayo-viṃśatim āmayān // 4 //
33.4bv -khara-sparśādi-ghaṭṭanaiḥ 33.4bv -khara-śaṣpādi-ghaṭṭanaiḥ
janayanty upadaṃśādīn upadaṃśo 'tra pañca-dhā /
pṛthag doṣaiḥ sa-rudhiraiḥ samastaiś cātra mārutāt // 5 //
33.5av janayanty avadaṃśādīn 33.5bv avadaṃśo 'tra pañca-dhā
meḍhre śopho rujaś citrāḥ stambhas tvak-paripoṭanam /
pakvodumbara-saṃkāśaḥ pittena śvayathur jvaraḥ // 6 //
33.6av meḍhra-śopho rujaś citrāḥ
śleṣmaṇā kaṭhinaḥ snigdhaḥ kaṇḍū-māñ chītalo guruḥ /
śoṇitenāsita-sphoṭa-saṃbhavo 'sra-srutir jvaraḥ // 7 //
sarva-je sarva-liṅga-tvaṃ śvayathur muṣkayor api /
tīvrā rug āśu-pacanaṃ daraṇaṃ kṛmi-saṃbhavaḥ // 8 //
33.8dv dāraṇaṃ kṛmi-saṃbhavaḥ
yāpyo raktodbhavas teṣāṃ mṛtyave saṃnipāta-jaḥ /
jāyante kupitair doṣair guhyāsṛk-piśitāśrayaiḥ // 9 //
antar bahir vā meḍhrasya kaṇḍūlā māṃsa-kīlakāḥ /
picchilāsra-sravā yonau tad-vac ca cchattra-saṃnibhāḥ // 10 //
te 'rśāṃsy upekṣayā ghnanti meḍhra-puṃs-tvaṃ bhagārtavaṃ /
guhyasya bahir antar vā piṭikāḥ kapha-rakta-jāḥ // 11 //
33.11bv meḍhra-puṃs-tva-bhagārtavaṃ 33.11bv meḍhraṃ puṃso bhagārtavaṃ
sarṣapā-māna-saṃsthānā ghanāḥ sarṣapikāḥ smṛtāḥ /
piṭikā bahavo dīrghā dīryante madhyataś ca yāḥ // 12 //
so 'vamanthaḥ kaphāsṛgbhyāṃ vedanā-roma-harṣa-vān /
kumbhīkā rakta-pittotthā jāmbavāsthi-nibhāśu-jā // 13 //
33.13dv jāmbavāsthi-nibhā-śubhā
alajīṃ meha-vad vidyād uttamāṃ pitta-rakta-jām /
piṭikāṃ māṣa-mudgābhāṃ piṭikā piṭikācitā // 14 //
33.14bv uttamāṃ rakta-pitta-jām
karṇikā puṣkarasyeva jñeyā puṣkariketi sā /
pāṇibhyāṃ bhṛśa-saṃvyūḍhe saṃvyūḍha-piṭikā bhavet // 15 //
mṛditaṃ mṛditaṃ vastra-saṃrabdhaṃ vāta-kopataḥ /
viṣamā kaṭhinā bhugnā vāyunāṣṭhīlikā smṛtā // 16 //
33.16av mṛditaṃ mṛditaṃ yat tu 33.16av mṛditaṃ mṛditaṃ vastu 33.16bv
saṃrabdhaṃ vāta-kopataḥ
vimardanādi-duṣṭena vāyunā carma meḍhra-jam /
nivartate sa-rug-dāhaṃ kva-cit pākaṃ ca gacchati // 17 //
33.17dv kva-cit pākaṃ na gacchati
piṇḍitaṃ granthitaṃ carma tat pralambam adho maṇeḥ /
nivṛtta-saṃjñaṃ sa-kaphaṃ kaṇḍū-kāṭhinya-vat tu tat // 18 //
33.18av piṇḍitaṃ granthitaṃ tac ca 33.18bv vipralambam adho maṇeḥ 33.18bv
pravilambam adho maṇeḥ
dur-ūḍhaṃ sphuṭitaṃ carma nirdiṣṭam avapāṭikā /
vātena dūṣitaṃ carma maṇau saktaṃ ruṇaddhi cet // 19 //
33.19av duḥ-sahaṃ sphuṭitaṃ carma 33.19bv maṇau saktaṃ ruṇaddhi tat
sroto mūtraṃ tato 'bhyeti manda-dhāram a-vedanam /
maṇer vikāśa-rodhaś ca sa niruddha-maṇir gadaḥ // 20 //
liṅgaṃ śūkair ivāpūrṇaṃ grathitākhyaṃ kaphodbhavam /
śūka-dūṣita-raktotthā sparśa-hānis tad-āhvayā // 21 //
chidrair aṇu-mukhair yat tu mehanaṃ sarvataś citam /
vāta-śoṇita-kopena taṃ vidyāc chata-ponakam // 22 //
pittāsṛgbhyāṃ tvacaḥ pākas tvak-pāko jvara-dāha-vān /
māṃs-pākaḥ sarva-jaḥ sarva-vedano māṃsa-śātanaḥ // 23 //
sa-rāgair asitaiḥ sphoṭaiḥ piṭikābhiś ca pīḍitam /
mehanaṃ vedanā cogrā taṃ vidyād asṛg-arbudam // 24 //
māṃsārbudaṃ prāg uditaṃ vidradhiś ca tri-doṣa-jaḥ /
kṛṣṇāni bhūtvā māṃsāni viśīryante samantataḥ // 25 //
pakvāni saṃnipātena tān vidyāt tila-kālakān /
māṃsottham arbudaṃ pākaṃ vidradhiṃ tila-kālakān // 26 //
caturo varjayed eṣāṃ śeṣāñ chīghram upācaret /
viṃśatir vyāpado yoner jāyante duṣṭa-bhojanāt // 27 //
viṣama-sthāṅga-śayana-bhṛśa-maithuna-sevanaiḥ /
duṣṭārtavād apadravair bīja-doṣeṇa daivataḥ // 28 //
33.28cv duṣṭārtavād upadravair
yonau kruddho 'nilaḥ kuryād ruk-todāyāma-supta-tāḥ /
pipīlikā-sṛptim iva stambhaṃ karkaśa-tāṃ svanam // 29 //
33.29cv pipīlikā-gatim iva
phenilāruṇa-kṛṣṇālpa-tanu-rūkṣārtava-srutim /
sraṃsaṃ vaṅkṣaṇa-pārśvādau vyathāṃ gulmaṃ krameṇa ca // 30 //
33.30cv ūru-vaṅkṣaṇa-pārśvādau 33.30cv bhṛśaṃ vaṅkṣaṇa-pārśvādau
tāṃs tāṃś ca svān gadān vyāpad vātikī nāma sā smṛtā /
saivāti-caraṇā śopha-saṃyuktāti-vyavāyataḥ // 31 //
33.31av tāṃs tāṃś ca sva-gadān vyāpad 33.31av tāṃs tān svāṃs svān gadān
vyāpad
maithunād ati-bālāyāḥ pṛṣṭha-jaṅghoru-vaṅkṣaṇam /
rujan saṃdūṣayed yoniṃ vāyuḥ prāk-caraṇeti sā // 32 //
vegodāvartanād yoniṃ prapīḍayati mārutaḥ /
sā phenilaṃ rajaḥ kṛcchrād udāvṛttaṃ vimuñcati // 33 //
33.33av vegenāvartanād yoniṃ 33.33dv udāvartaṃ vimuñcati 33.33dv
udāvartya vimuñcati
iyaṃ vyāpad udāvṛttā jāta-ghnī tu yadānilaḥ /
jātaṃ jātaṃ sutaṃ hanti raukṣyād duṣṭārtavodbhavam // 34 //
33.34av iyaṃ vyāpad udāvartā
aty-āśitāyā viṣamaṃ sthitāyāḥ su-rate marut /
annenotpīḍito yoneḥ sthitaḥ srotasi vakrayet // 35 //
sāsthi-māṃsaṃ mukhaṃ tīvra-rujam antar-mukhīti sā /
vātalāhāra-sevinyāṃ jananyāṃ kupito 'nilaḥ // 36 //
33.36bv -rujaṃ vakra-mukhīti sā
striyo yonim aṇu-dvārāṃ kuryāt sūcī-mukhīti sā /
vega-rodhād ṛtau vāyur duṣṭo viṇ-mūtra-saṃgraham // 37 //
karoti yoneḥ śoṣaṃ ca śuṣkākhyā sāti-vedanā /
ṣaḍ-ahāt sapta-rātrād vā śukraṃ garbhāśayān marut // 38 //
vamet sa-ruṅ nī-rujo vā yasyāḥ sā vāminī matā /
yonau vātopataptāyāṃ strī-garbhe bīja-doṣataḥ // 39 //
33.39av vamet sa-ruṅ nī-rujo vā hy 33.39bv yasyāṃ sā vāminī matā 33.39bv
asyāṃ sā vāminī matā
nṛ-dveṣiṇy a-stanī ca syāt ṣaṇḍha-saṃjñān-upakramā /
duṣṭo viṣṭabhya yony-āsyaṃ garbha-koṣṭhaṃ ca mārutaḥ // 40 //
kurute vivṛtāṃ srastāṃ vātikīm iva duḥkhitām /
utsanna-māṃsāṃ tām āhur mahā-yoniṃ mahā-rujām // 41 //
yathā-svair dūṣaṇair duṣṭaṃ pittaṃ yonim upāśritam /
karoti dāha-pākoṣā-pūti-gandhi-jvarānvitām // 42 //
33.42dv -pūti-gandha-jvarānvitām 33.42dv -pūti-gandhāṃ jvarānvitām
bhṛśoṣṇa-bhūri-kuṇapa-nīla-pītāsitārtavām /
sā vyāpat paittikī rakta-yony-ākhyāsṛg-ati-sruteḥ // 43 //
kapho 'bhiṣyandibhiḥ kruddhaḥ kuryād yonim a-vedanām /
śītalāṃ kaṇḍulāṃ pāṇḍu-picchilāṃ tad-vidha-srutim // 44 //
sā vyāpac chlaiṣmikī vāta-pittābhyāṃ kṣīyate rajaḥ /
sa-dāha-kārśya-vaivarṇyaṃ yasyāḥ sā lohita-kṣayā // 45 //
33.45dv yasyāṃ sā lohita-kṣayā
pittalāyā nṛ-saṃvāse kṣavathūdgāra-dhāraṇāt /
pitta-yuktena marutā yonir bhavati dūṣitā // 46 //
śūnā sparśā-sahā sārtir nīla-pītāsra-vāhinī /
vasti-kukṣi-guru-tvātīsārā-rocaka-kāriṇī // 47 //
śroṇi-vaṅkṣaṇa-ruk-toda-jvara-kṛt sā pariplutā /
vāta-śleṣmāmaya-vyāptā śveta-picchila-vāhinī // 48 //
upaplutā smṛtā yonir viplutākhyā tv a-dhāvanāt /
saṃjāta-jantuḥ kaṇḍūlā kaṇḍvā cāti-rati-priyā // 49 //
a-kāla-vāhanād vāyuḥ śleṣma-rakta-vimūrchitaḥ /
karṇikāṃ janayed yonau rajo-mārga-nirodhinīm // 50 //
sā karṇinī tribhir doṣair yoni-garbhāśayāśritaiḥ /
yathā-svopadrava-karair vyāpat sā sāṃnipātikī // 51 //
iti yoni-gadā nārī yaiḥ śukraṃ na pratīcchati /
tato garbhaṃ na gṛhṇāti rogāṃś cāpnoti dāruṇān // 52 //
asṛg-darārśo-gulmādīn ābādhāṃś cānilādibhiḥ // 52ū̆ab //
33.52ū̆bv ābādhāś cānilādibhiḥ
Uttarasthāna
meḍhra-madhye sirāṃ vidhyed upadaṃśe navotthite /
śītāṃ kuryāt kriyāṃ śuddhiṃ virekeṇa viśeṣataḥ // 1 //
34.1bv avadaṃśe navotthite
tila-kalka-ghṛta-kṣaudrair lepaḥ pakve tu pāṭite /
jambv-āmra-sumano-nīpa-śveta-kāmbojikāṅkurān // 2 //
śallakī-badarī-bilva-palāśa-tiniśodbhavāḥ /
tvacaḥ kṣīri-drumāṇāṃ ca tri-phalāṃ ca pacej jale // 3 //
sa kvāthaḥ kṣālanaṃ tena pakvaṃ tailaṃ ca ropaṇam /
tuttha-gairika-lodhrailā-manohvāla-rasāñjanaiḥ // 4 //
34.4av sa kvāthaḥ kṣālane tena
hareṇu-puṣpa-kāsīsa-saurāṣṭrī-lavaṇottamaiḥ /
lepaḥ kṣaudra-drutaiḥ sūkṣmair upadaṃśa-vraṇāpahaḥ // 5 //
34.5dv avadaṃśa-vraṇāpahaḥ
kapāle tri-phalā dagdhā sa-ghṛtā ropaṇaṃ param /
sāmānyaṃ sādhanam idaṃ prati-doṣaṃ tu śopha-vat // 6 //
na ca yāti yathā pākaṃ prayateta tathā bhṛśam /
pakvaiḥ snāyu-sirā-māṃsaiḥ prāyo naśyati hi dhvajaḥ // 7 //
arśasāṃ chinna-dagdhānāṃ kriyā kāryopadaṃśa-vat /
sarṣapā likhitāḥ sūkṣmaiḥ kaṣāyair avacūrṇayet // 8 //
34.8bv kriyā kāryāvadaṃśa-vat 34.8cv sarṣapāṃ likhitāṃ sūkṣmaiḥ
tair evābhyañjanaṃ tailaṃ sādhayed vraṇa-ropaṇam /
kriyeyam avamanthe 'pi raktaṃ srāvyaṃ tathobhayoḥ // 9 //
kumbhīkāyāṃ hared raktaṃ pakvāyāṃ śodhite vraṇe /
tinduka-tri-phalā-lodhrair lepas tailaṃ ca ropaṇam // 10 //
alajyāṃ sruta-raktāyām ayam eva kriyā-kramaḥ /
uttamākhyāṃ tu piṭikāṃ saṃchidya baḍiśoddhṛtām // 11 //
kalkaiś cūrṇaiḥ kaṣāyāṇāṃ kṣaudra-yuktair upācaret /
kramaḥ pitta-visarpoktaḥ puṣkara-vyūḍhayor hitaḥ // 12 //
tvak-pāke sparśa-hānyāṃ ca secayed mṛditaṃ punaḥ /
balā-tailena koṣṇena madhuraiś copanāhayet // 13 //
34.13av tvak-pāke sparśa-hānyau vā
aṣṭhīlikāṃ hṛte rakte śleṣma-granthi-vad ācaret /
nivṛttaṃ sarpiṣābhyajya svedayitvopanāhayet // 14 //
tri-rātraṃ pañca-rātraṃ vā su-snigdhaiḥ śālvaṇādibhiḥ /
svedayitvā tato bhūyaḥ snigdhaṃ carma samānayet // 15 //
34.15dv snigdhaṃ carma samāharet
maṇiṃ prapīḍya śanakaiḥ praviṣṭe copanāhanam /
maṇau punaḥ punaḥ snigdhaṃ bhojanaṃ cātra śasyate // 16 //
ayam eva prayojyaḥ syād avapāṭyām api kramaḥ /
nāḍīm ubhayato-dvārāṃ niruddhe jatunā sṛtām // 17 //
34.17dv niruddhe jatunā śṛtām 34.17dv niruddhe jatunā kṛtām
snehāktāṃ srotasi nyasya siñcet snehaiś calāpahaiḥ /
try-ahāt try-ahāt sthūla-tarāṃ nyasya nāḍīṃ vivardhayet // 18 //
sroto-dvāram a-siddhau tu vidvān śastreṇa pāṭayet /
sevanīṃ varjayan yuñjyāt sadyaḥ-kṣata-vidhiṃ tataḥ // 19 //
34.19av sroto-dvāram a-siddhau vā
granthitaṃ sveditaṃ nāḍyā snigdhoṣṇair upanāhayet /
limpet kaṣāyaiḥ sa-kṣaudrair likhitvā śata-ponakam // 20 //
rakta-vidradhi-vat kāryā cikitsā śoṇitārbude /
vraṇopacāraṃ sarveṣu yathāvasthaṃ prayojayet // 21 //
yoni-vyāpatsu bhūyiṣṭhaṃ śasyate karma vāta-jit /
snehana-sveda-vasty-ādi vāta-jāsu viśeṣataḥ // 22 //
na hi vātād ṛte yonir vanitānāṃ praduṣyati /
ato jitvā tam anyasya kuryād doṣasya bheṣajam // 23 //
34.23cv ato '-jitvā tam anyac ca 34.23cv ato '-jitvā tam anyasya 34.23dv na
kuryād doṣa-bheṣajam
pāyayeta balā-tailaṃ miśrakaṃ su-kumārakam /
snigdha-svinnāṃ tathā yoniṃ duḥ-sthitāṃ sthāpayet samām // 24 //
34.24av pāyayec ca balā-tailaṃ 34.24av pāyayet tāṃ balā-tailaṃ 34.24av
pāyayed vā balā-tailaṃ
pāṇinā namayej jihmāṃ saṃvṛtāṃ vyadhayet punaḥ /
praveśayen niḥsṛtāṃ ca vivṛtāṃ parivartayet // 25 //
34.25av pāṇinā nāmayej jihmāṃ 34.25av pāṇinonnamayej jihmāṃ 34.25bv
saṃvṛtāṃ vyāsayet punaḥ
sthānāpavṛttā yonir hi śalya-bhūtā striyo matā /
karmabhir vamanādyaiś ca mṛdubhir yojayet striyam // 26 //
34.26av sthānāpavartā yonir hi
sarvataḥ su-viśuddhāyāḥ śeṣaṃ karma vidhīyate /
vasty-abhyaṅga-parīṣeka-pralepa-picu-dhāraṇam // 27 //
34.27av sarvatas tu viśuddhāyāḥ
kāśmarya-tri-phalā-drākṣā-kāsamarda-niśā-dvayaiḥ /
guḍūcī-sairyakābhīru-śukanāsā-punarnavaiḥ // 28 //
34.28cv guḍūcī-gairikābhīru-
parūṣakaiś ca vipacet prastham akṣa-samair ghṛtāt /
yoni-vāta-vikāra-ghnaṃ tat pītaṃ garbha-daṃ param // 29 //
34.29av parūṣakaiś ca vipaced 34.29bv prastham akṣa-samair ghṛtam 34.29bv
akṣaiḥ prastha-samaṃ ghṛtam
vacopakuñcikājājī-kṛṣṇā-vṛṣaka-saindhavam /
ajamodā-yava-kṣāra-śarkarā-citrakānvitam // 30 //
piṣṭvā prasannayāloḍya khādet tad ghṛta-bharjitam /
yoni-pārśvārti-hṛd-roga-gulmārśo-vinivṛttaye // 31 //
34.31dv -gulmārśo-'rti-nivṛttaye
vṛṣakaṃ mātuluṅgasya mūlāni madayantikām /
piben madyaiḥ sa-lavaṇais tathā kṛṣṇopakuñcike // 32 //
34.32av vṛṣasya mātuluṅgasya 34.32dv tathā kṛṣṇopakuñcikā
rāsnā-śvadaṃṣṭrā-vṛṣakaiḥ śṛtaṃ śūla-haraṃ payaḥ /
guḍūcī-tri-phalā-dantī-kvāthaiś ca pariṣecanam // 33 //
nata-vārtākinī-kuṣṭha-saindhavāmaradārubhiḥ /
tailāt prasādhitād dhāryaḥ picur yonau rujāpahaḥ // 34 //
pittalānāṃ tu yonīnāṃ sekābhyaṅga-picu-kriyāḥ /
śītāḥ pitta-jitaḥ kāryāḥ snehanārthaṃ ghṛtāni ca // 35 //
34.35av pittalānāṃ ca yonīnāṃ
śatāvarī-mūla-tulā-catuṣkāt kṣuṇṇa-pīḍitāt /
rasena kṣīra-tulyena pācayeta ghṛtāḍhakam // 36 //
jīvanīyaiḥ śatāvaryā mṛdvīkābhiḥ parūṣakaiḥ /
piṣṭaiḥ priyālaiś cākṣāṃśair dvi-balā-madhukānvitaiḥ // 37 //
34.37dv madhukarddhi-balānvitaiḥ
siddha-śīte tu madhunaḥ pippalyāś ca palāṣṭakam /
śarkarāyā daśa-palaṃ kṣipel lihyāt picuṃ tataḥ // 38 //
yony-asṛk-śukra-doṣa-ghnaṃ vṛṣyaṃ puṃ-savanaṃ param /
kṣataṃ kṣayam asṛk-pittaṃ kāsaṃ śvāsaṃ halīmakam // 39 //
34.39cv kṣata-kṣayam asṛk-pittaṃ
kāmalāṃ vāta-rudhiraṃ visarpaṃ hṛc-chiro-graham /
apasmārārditāyāma-madonmādāṃś ca nāśayet // 40 //
34.40cv apasmārārditāyāmān 34.40dv madonmādāṃś ca nāśayet
evam eva payaḥ-sarpir jīvanīyopasādhitam /
garbha-daṃ pitta-jānāṃ ca rogāṇāṃ paramaṃ hitam // 41 //
balā-droṇa-dvaya-kvāthe ghṛta-tailāḍhakaṃ pacet /
kṣīre catur-guṇe kṛṣṇā-kākanāsā-sitānvitaiḥ // 42 //
jīvantī-kṣīra-kākolī-sthirā-vīrarddhi-jīvakaiḥ /
payasyā-śrāvaṇī-mudga-pīlu-māṣākhya-parṇibhiḥ // 43 //
34.43bv -sthirā-vīrarddhi-jīrakaiḥ 34.43bv -sthirā-vīrā-dvi-jīvakaiḥ 34.43dv
-pīlu-māṣākhukarṇibhiḥ
vāta-pittāmayān hatvā pānād garbhaṃ dadhāti tat /
rakta-yonyām asṛg-varṇair anubandham avekṣya ca // 44 //
34.44bv pānād garbhaṃ dadāti tat
yathā-doṣodayaṃ yuñjyād rakta-sthāpanam auṣadham /
pāṭhāṃ jambv-āmrayor asthi śilodbhedaṃ rasāñjanam // 45 //
mañjiṣṭhāguru-kaṭphala-musta-priyaṅgu-miśi-kuṣṭhaiḥ /
kaṭvaṅga-kuṭaja-śābara-kakubha-tvaṅ-madhuka-padmaka-madhūkaiḥ // 45.1+1 //
34.45.1+1av mañjiṣṭhā-madhu-kaṭphala-
kuṅkuma-bilvātiviṣā-mākṣīka-rasāñjanaiḥ sa-kiñjalkaiḥ /
piṣṭair ghṛtaṃ vipakvaṃ dvi-guṇāja-kṣīra-saṃyuktam // 45.1+2 //
strīṇām apatya-jananaṃ yoni-rujā-doṣa-jit sadā yuñjyāt /
uttara-vastiṣu sarpir yojyaṃ kalyāṇakaṃ nāma // 45.1+3 //
ambaṣṭhāṃ śālmalī-picchāṃ samaṅgāṃ vatsaka-tvacam /
bāhlīka-bilvātiviṣā-lodhra-toyada-gairikam // 46 //
34.46bv samaṅgāṃ vatsaka-tvacām
śuṇṭhī-madhūka-mācīka-rakta-candana-kaṭphalam /
kaṭvaṅga-vatsakānantā-dhātakī-madhukārjunam // 47 //
34.47av śuṇṭhī-madhuka-mācīka- 34.47av śuṇṭhī-madhuka-mādhvīka-
34.47av śuṇṭhī-madhuka-mārdvīka-
34.47av śuṇṭhī-madhuka-mārdvīkā- 34.47av śuṇṭhī-madhūka-mṛdvīkā-
34.47dv -dhātakī-madhukāñjanam
puṣye gṛhītvā saṃcūrṇya sa-kṣaudraṃ taṇḍulāmbhasā /
pibed arśaḥsv atīsāre raktaṃ yaś copaveśyate // 48 //
34.48bv sa-kṣaudraṃ taṇḍulāmbunā
doṣā jantu-kṛtā ye ca bālānāṃ tāṃś ca nāśayet /
yoni-doṣaṃ rajo-doṣaṃ śyāva-śvetāruṇāsitam // 49 //
34.49av doṣā danta-kṛtā ye ca
cūrṇaṃ puṣyānugaṃ nāma hitam ātreya-pūjitam /
yonyāṃ balāsa-duṣṭāyāṃ sarvaṃ rūkṣoṣṇam auṣadham // 50 //
dhātaky-āmalakī-pattra-sroto-ja-madhukotpalaiḥ /
jambv-āmra-sāra-kāsīsa-lodhra-kaṭphala-tindukaiḥ // 51 //
saurāṣṭrikā-dāḍima-tvag-udumbara-śalāṭubhiḥ /
akṣa-mātrair ajā-mūtre kṣīre ca dvi-guṇe pacet // 52 //
taila-prasthaṃ tad abhyaṅga-picu-vastiṣu yojayet /
tena śūnonnatā stabdhā picchilā srāviṇī tathā // 53 //
34.53cv śūnottānonnatā stabdhā
viplutopaplutā yoniḥ sidhyet sa-sphoṭa-śūlinī /
yavānnam abhayāriṣṭaṃ sīdhu tailaṃ ca śīlayet // 54 //
34.54bv sidhyeta sphoṭa-śūlinī
pippaly-ayo-rajaḥ-pathyā-prayogāṃś ca sa-mākṣikān /
kāsīsaṃ tri-phalā kāṅkṣī sāmra-jambv-asthi dhātakī // 55 //
34.55cv kāsīsaṃ tri-phalā kācchī
paicchilye kṣaudra-saṃyuktaś cūrṇo vaiśadya-kārakaḥ /
palāśa-dhātakī-jambū-samaṅgā-moca-sarja-jaḥ // 56 //
dur-gandhe picchile klede stambhanaś cūrṇa iṣyate /
āragvadhādi-vargasya kaṣāyaḥ pariṣecanam // 57 //
34.57dv kaṣāyaḥ pariṣecane
stabdhānāṃ karkaśānāṃ ca kāryaṃ mārdava-kārakam /
dhāraṇaṃ vesavārasya kṛśarā-pāyasasya ca // 58 //
dur-gandhānāṃ kaṣāyaḥ syāt tailaṃ vā kalka eva vā /
cūrṇo vā sarva-gandhānāṃ pūti-gandhāpakarṣaṇaḥ // 59 //
34.59dv pūti-gandhy-apakarṣaṇaḥ
śleṣmalānāṃ kaṭu-prāyāḥ sa-mūtrā vastayo hitāḥ /
pitte sa-madhuka-kṣīrā vāte tailāmla-saṃyutāḥ // 60 //
saṃnipāta-samutthāyāḥ karma sādhāraṇaṃ hitam /
evaṃ yoniṣu śuddhāsu garbhaṃ vindanti yoṣitaḥ // 61 //
34.61av saṃnipāta-samutthāyāṃ 34.61dv garbho bhavati yoṣitām
candano natayośīra-tiktā-padmebha-kesaraiḥ /
kuṭaja-tvak-phalaṃ mustaṃ jambv-āmrāsthi rasāñjanam // 61.1+1 //
34.61.1+1bv -tiktā-padmebha-kesaram
padmakotpala-bilvābda-kaṭphalaiḥ sādhitā niśā /
dhātaky-ativiṣā-māṃsī-pāṭhā-moca-rasodakam // 61.1+2 //
madhūkaṃ madhukānantā-śārivā-dāḍima-[tva]cam /
mṛl-lodhrārjuna-śaileya-samaṅgā nāgarāḥ samāḥ // 61.1+3 //
cūrṇaṃ śreṣṭhāmbunā pītaṃ hanti lohita-mehinam /
mūrchā-tṛṣṇā-jvarārtāya raktātīsāra-mehinām // 61.1+4 //
strīṇām asṛg-daraṃ yāti garbha-saṃsthāpanaṃ param // 61.1+5ab //
a-duṣṭe prākṛte bīje jīvopakramaṇe sati /
pañca-karma-viśuddhasya puruṣasyāpi cendriyam // 62 //
parīkṣya varṇair doṣāṇāṃ duṣṭaṃ tad-ghnair upācaret /
mañjiṣṭhā-kuṣṭha-tagara-tri-phalā-śarkarā-vacāḥ // 63 //
rasaṃ śirīṣa-pattrāṇāṃ kalkaṃ ca ṣaḍ-ahaḥ pibet /
kṣīropanāśinā yoṣid ṛtu-snātā sutārthinī // 63.1+1 //
dve niśe madhukaṃ medāṃ dīpyakaṃ kaṭu-rohiṇīm /
payasyā-hiṅgu-kākolī-vājigandhā-śatāvarīḥ // 64 //
34.64av dve niśe madhukaṃ medā 34.64bv dīpyakaḥ kaṭu-rohiṇī 34.64cv
payasyā hiṅgu kākolī
34.64dv vājigandhā śatāvarī
piṣṭvākṣāṃśā ghṛta-prasthaṃ pacet kṣīra-catur-guṇam /
yoni-śukra-pradoṣeṣu tat sarveṣu praśasyate // 65 //
34.65av piṣṭvākṣāṃśair ghṛta-prasthaṃ 34.65bv pacet kṣīraṃ catur-guṇam
34.65bv pacet kṣīre catur-guṇe
34.65dv tat sarveṣu ca śasyate
āyuṣyaṃ pauṣṭikaṃ medhyaṃ dhanyaṃ puṃ-savanaṃ param /
phala-sarpir iti khyātaṃ puṣpe pītaṃ phalāya yat // 66 //
mriyamāṇa-prajānāṃ ca garbhiṇīnāṃ ca pūjitam /
etat paraṃ ca bālānāṃ graha-ghnaṃ deha-vardhanam // 67 //
Uttarasthāna
mathyamāne jala-nidhāv amṛtārthaṃ surāsuraiḥ /
jātaḥ prāg amṛtotpatteḥ puruṣo ghora-darśanaḥ // 1 //
dīpta-tejāś catur-daṃṣṭro hari-keśo 'nalekṣaṇaḥ /
jagad viṣaṇṇaṃ taṃ dṛṣṭvā tenāsau viṣa-saṃjñitaḥ // 2 //
35.2bv harit-keśo 'nalekṣaṇaḥ 35.2dv tenāsau viṣa-saṃjñakaḥ
huṅ-kṛto brahmaṇā mūrtī tataḥ sthāvara-jaṅgame /
so 'dhyatiṣṭhan nijaṃ rūpam ujjhitvā vañcanātmakam // 3 //
35.3av huṅ-kṛto brahmaṇā mūrtas 35.3av huṅ-kṛto brahmaṇā mūrtīs 35.3bv
tataḥ sthāvara-jaṅgamam
35.3bv tataḥ sthāvara-jaṅgamam 35.3bv tataḥ sthāvara-jaṅgamāt 35.3bv tataḥ
sthāvara-jaṅgamāḥ
35.3dv ujjhitvā vañcanātmakaḥ
sthiram ity ulbaṇaṃ vīrye yat kandeṣu pratiṣṭhitam /
kālakūṭendravatsākhya-śṛṅgī-hālāhalādikam // 4 //
sarpa-lūtādi-daṃṣṭrāsu dāruṇaṃ jaṅgamaṃ viṣam /
sthāvaraṃ jaṅgamaṃ ceti viṣaṃ proktam a-kṛtrimam // 5 //
kṛtrimaṃ gara-saṃjñaṃ tu kriyate vividhauṣadhaiḥ /
hanti yoga-vaśenāśu cirāc cira-tarāc ca tat // 6 //
śopha-pāṇḍūdaronmāda-dur-nāmādīn karoti vā /
tīkṣṇoṣṇa-rūkṣa-viśadaṃ vyavāyy āśu-karaṃ laghu // 7 //
35.7bv -dur-nāmādīn karoti ca
vikāṣi sūkṣmam a-vyakta-rasaṃ viṣama-pāki ca /
ojaso viparītaṃ tat tīkṣṇādyair anvitaṃ guṇaiḥ // 8 //
35.8av vikāśi sūkṣmam a-vyakta- 35.8av vikāsi sūkṣmam a-vyakta- 35.8bv
-rasair yuktam a-pāki ca
35.8cv ojaso viparītaṃ tu
vāta-pittottaraṃ nṝṇāṃ sadyo harati jīvitam /
viṣaṃ hi dehaṃ saṃprāpya prāg dūṣayati śoṇitam // 9 //
kapha-pittānilāṃś cānu samaṃ doṣān sahāśayān /
tato hṛdayam āsthāya dehocchedāya kalpate // 10 //
35.10bv sama-doṣaṃ sahāśayān 35.10bv samaṃ doṣān sahāya-vat 35.10bv
sama-doṣaṃ sahāya-vat
35.10bv sama-doṣaṃ sahāśrayam 35.10dv deha-cchedāya kalpate
sthāvarasyopayuktasya vege pūrve prajāyate /
jihvāyāḥ śyāva-tā stambho mūrchā trāsaḥ klamo vamiḥ // 11 //
35.11bv vegaḥ pūrvaṃ prajāyate 35.11bv vege pūrve ca jāyate
dvitīye vepathuḥ svedo dāhaḥ kaṇṭhe ca vedanā /
viṣaṃ cāmāśayaṃ prāptaṃ kurute hṛdi vedanām // 12 //
tālu-śoṣas tṛtīye tu śūlaṃ cāmāśaye bhṛśam /
dur-bale harite śūne jāyete cāsya locane // 13 //
35.13cv dur-varṇe harite śūne 35.13cv dur-varṇe harite śūnye
pakvāśaya-gate toda-hidhmā-kāsāntra-kūjanam /
caturthe jāyate vege śirasaś cāti-gauravam // 14 //
35.14av pakvāśaya-gate todo 35.14bv hidhmā kāsāntra-kūjanam
kapha-praseko vaivarṇyaṃ parva-bhedaś ca pañcame /
sarva-doṣa-prakopaś ca pakvādhāne ca vedanā // 15 //
ṣaṣṭhe saṃjñā-praṇāśaś ca su-bhṛśaṃ cātisāryate /
skandha-pṛṣṭha-kaṭī-bhaṅgo bhaven mṛtyuś ca saptame // 16 //
prathame viṣa-vege tu vāntaṃ śītāmbu-secinam /
sarpir-madhubhyāṃ saṃyuktam a-gadaṃ pāyayed drutam // 17 //
35.17av prathame viṣa-vege 'tha
dvitīye pūrva-vad vāntaṃ viriktaṃ cānupāyayet /
tṛtīye '-gada-pānaṃ tu hitaṃ nasyaṃ tathāñjanam // 18 //
caturthe sneha-saṃyuktam a-gadaṃ pratiyojayet /
pañcame madhuka-kvātha-mākṣikābhyāṃ yutaṃ hitam // 19 //
ṣaṣṭhe 'tīsāra-vad siddhir avapīḍaś tu saptame /
mūrdhni kāka-padaṃ kṛtvā sāsṛg vā piśitaṃ kṣipet // 20 //
35.20bv avapīḍaś ca saptame
kośātaky agnikaḥ pāṭhā sūryavally-amṛtābhayāḥ /
śeluḥ śirīṣaḥ kiṇihī haridre kṣaudra-sāhvayā // 21 //
35.21bv sūryavally amṛtābhayā 35.21dv haridre kṣaudra-sāhvayam
punarnave tri-kaṭukaṃ bṛhatyau śārive balā /
eṣāṃ yavāgūṃ niryūhe śītāṃ sa-ghṛta-mākṣikām // 22 //
35.22av punarnavā tri-kaṭukaṃ 35.22bv bṛhatyau śārive bale
yuñjyād vegāntare sarva-viṣa-ghnīṃ kṛta-karmaṇaḥ /
tad-van madhūka-madhuka-padma-kesara-candanaiḥ // 23 //
añjanaṃ tagaraṃ kuṣṭhaṃ haritālaṃ manaḥśilā /
phalinī tri-kaṭu spṛkkā nāgapuṣpaṃ sa-kesaram // 24 //
hareṇur madhukaṃ māṃsī rocanā kākamālikā /
śrīveṣṭakaṃ sarja-rasaḥ śatāhvā kuṅkumaṃ balā // 25 //
35.25bv rocanā kālamālikā 35.25bv rocanā kālamañjikā
tamāla-pattra-tālīśa-bhūrjośīra-niśā-dvayam /
kanyopavāsinī snātā śukla-vāsā madhu-drutaiḥ // 26 //
35.26av tamāla-pattraṃ tālīśaṃ 35.26bv bhūrjośīraṃ niśā-dvayam 35.26dv
śukla-vāsā madhu-plutaiḥ
dvi-jān abhyarcya taiḥ puṣye kalpayed a-gadottamam /
vaidyaś cātra tadā mantraṃ prayatātmā paṭhed imam // 27 //
35.27av dvi-jān abhyarcya puṣyarkṣe 35.27cv vaidyaś cāśu tadā mantraṃ
namaḥ puruṣa-siṃhāya namo nārāyaṇāya ca /
yathāsau nābhijānāti raṇe kṛṣṇa-parājayam // 28 //
35.28dv raṇe kṛṣṇaḥ parājayam
etena satya-vākyena a-gado me prasidhyatu /
namo vaiḍūryamāte hulu hulu rakṣa māṃ sarva-viṣebhyaḥ // 29 //
35.29dv hulu kulu rakṣa māṃ sarva-viṣebhyaḥ
gauri gāndhāri cāṇḍāli mātaṅgi svāhā piṣṭe ca dvitīyo mantraḥ // 30ab //
35.30av gauri gāndhāri caṇḍāli mātaṅgi svāhā
harimāyi svāhā // 30c //
35.30cv hāritamāyi svāhā
a-śeṣa-viṣa-vetāla-graha-kārmaṇa-pāpmasu /
maraka-vyādhi-dur-bhikṣa-yuddhāśani-bhayeṣu ca // 31 //
pāna-nasyāñjanālepa-maṇi-bandhādi-yojitaḥ /
eṣa candrodayo nāma śānti-svasty-ayanaṃ param // 32 //
35.32dv śāntiḥ svasty-ayanaṃ param
vāsavo vṛtram avadhīt samāliptaḥ kilāmunā // 32+(1)ab //
35.32+(1)bv samālipto 'munā kila
jīrṇaṃ viṣa-ghnauṣadhibhir hataṃ vā dāvāgni-vātātapa-śoṣitaṃ vā /
sva-bhāvato vā na guṇaiḥ su-yuktaṃ dūṣī-viṣākhyāṃ viṣam abhyupaiti // 33 //
35.33cv sva-bhāvato vā su-guṇair na yuktaṃ 35.33cv sva-bhāvato vā sva-guṇair
na yuktaṃ
35.33dv dūṣī-viṣākhyaṃ viṣam abhyupaiti
vīryālpa-bhāvād a-vibhāvyam etat kaphāvṛtaṃ varṣa-gaṇānubandhi /
tenārdito bhinna-purīṣa-varṇo duṣṭāsra-rogī tṛḍ-a-rocakārtaḥ // 34 //
mūrchan vaman gadgada-vāg vimuhyan bhavec ca dūṣyodara-liṅga-juṣṭaḥ /
āmāśaya-sthe kapha-vāta-rogī pakvāśaya-sthe 'nila-pitta-rogī // 35 //
bhaven naro dhvasta-śiro-ruhāṅgo vilūna-pakṣaḥ sa yathā vihaṅgaḥ /
sthitaṃ rasādiṣv atha-vā vicitrān karoti dhātu-prabhavān vikārān // 36 //
prāg-vātā-jīrṇa-śītābhra-divā-svapnā-hitāśanaiḥ /
duṣṭaṃ dūṣayate dhātūn ato dūṣī-viṣaṃ smṛtam // 37 //
35.37cv duṣṭaṃ dūṣayate dhātuṃ 35.37dv tato dūṣī-viṣaṃ smṛtam
dūṣī-viṣārtaṃ su-svinnam ūrdhvaṃ cādhaś ca śodhitam /
dūṣī-viṣārim a-gadaṃ lehayen madhunāplutam // 38 //
pippalyo dhyāmakaṃ māṃsī lodhram elā suvarcikā /
kuṭannaṭaṃ nataṃ kuṣṭhaṃ yaṣṭī candana-gairikam // 39 //
dūṣī-viṣārir nāmnāyaṃ na cānya-trāpi vāryate /
viṣa-digdhena viddhas tu pratāmyati muhur muhuḥ // 40 //
vi-varṇa-bhāvaṃ bhajate viṣādaṃ cāśu gacchati /
kīṭair ivāvṛtaṃ cāsya gātraṃ cimicimāyate // 41 //
śroṇi-pṛṣṭha-śiraḥ-skandha-saṃdhayaḥ syuḥ sa-vedanāḥ /
kṛṣṇa-duṣṭāsra-visrāvī tṛṇ-mūrchā-jvara-dāha-vān // 42 //
dṛṣṭi-kāluṣya-vamathu-śvāsa-kāsa-karaḥ kṣaṇāt /
ā-rakta-pīta-pary-antaḥ śyāva-madhyo 'ti-rug vraṇaḥ // 43 //
śūyate pacyate sadyo gatvā māṃsaṃ ca kṛṣṇa-tām /
praklinnaṃ śīryate 'bhīkṣṇaṃ sa-picchila-parisravam // 44 //
kuryād a-marma-viddhasya hṛdayāvaraṇaṃ drutam /
śalyam ākṛṣya taptena lohenānu dahed vraṇam // 45 //
atha-vā muṣkaka-śvetā-soma-tvak-tāmravallitaḥ /
śirīṣād gṛdhranakhyāś ca kṣāreṇa pratisārayet // 46 //
śukanāsā-prativiṣā-vyāghrī-mūlaiś ca lepayet /
kīṭa-daṣṭa-cikitsāṃ ca kuryāt tasya yathārhataḥ // 47 //
vraṇe tu pūti-piśite kriyā pitta-visarpa-vat /
saubhāgyārthaṃ striyo bhartre rājñe vā-rati-coditāḥ // 48 //
35.48dv rājñe cā-rati-coditāḥ
garam āhāra-saṃpṛktaṃ yacchanty āsanna-vartinaḥ /
nānā-prāṇy-aṅga-śamala-viruddhauṣadhi-bhasmanām // 49 //
35.49cv nānā-prāṇy-aṅga-sa-mala-
viṣāṇāṃ cālpa-vīryāṇāṃ yogo gara iti smṛtaḥ /
tena pāṇduḥ kṛśo 'lpāgniḥ kāsa-śvāsa-jvarārditaḥ // 50 //
35.50av viṣāṇāṃ manda-vīryāṇāṃ
vāyunā pratilomena svapna-cintā-parāyaṇaḥ /
mahodara-yakṛt-plīhī dīna-vāg dur-balo 'lasaḥ // 51 //
35.51cv mehodara-yakṛt-plīhī 35.51dv hīna-vāg dur-balo 'lasaḥ
śopha-vān satatādhmātaḥ śuṣka-pāda-karaḥ kṣayī /
svapne gomāyu-mārjāra-nakula-vyāla-vānarān // 52 //
prāyaḥ paśyati śuṣkāṃś ca vanaspati-jalāśayān /
manyate kṛṣṇam ātmānaṃ gauro gauraṃ ca kālakaḥ // 53 //
vi-karṇa-nāsā-nayanaṃ paśyet tad-vihatendriyaḥ /
etair anyaiś ca bahubhiḥ kliṣṭo ghorair upadravaiḥ // 54 //
35.54bv paśyet tu vihatendriyaḥ
garārto nāśam āpnoti kaś-cit sadyo '-cikitsitaḥ /
garārto vānta-vān bhuktvā tat pathyaṃ pāna-bhojanam // 55 //
śuddha-hṛc chīlayed dhema sūtra-sthāna-vidheḥ smaran /
śarkarā-kṣaudra-saṃyuktaṃ cūrṇaṃ tāpya-suvarṇayoḥ // 56 //
35.56bv sūtra-sthāna-vidhiṃ smaran
lehaḥ praśamayanty ugraṃ sarva-yoga-kṛtaṃ viṣam /
mūrvāmṛtā-nata-kaṇā-paṭolī-cavya-citrakān // 57 //
vacā-musta-viḍaṅgāni takra-koṣṇāmbu-mastubhiḥ /
pibed rasena vāmlena garopahata-pāvakaḥ // 58 //
35.58cv pibed rasena cāmlena
pārāvatāmiṣa-śaṭhī-puṣkarāhva-śṛtaṃ himam /
gara-tṛṣṇā-rujā-kāsa-śvāsa-hidhmā-jvarāpaham // 59 //
35.59bv -puṣkarāhvaṃ śṛtaṃ himam
try-ūṣaṇaṃ pañca-lavaṇaṃ mañjiṣṭhāṃ rajanī-dvayam /
sūkṣmailāṃ trivṛtāṃ pattraṃ viḍaṅgānīndravāruṇīm // 59+1 //
madhukaṃ ceti sa-kṣaudraṃ go-viṣāṇe nidhāpayet /
tasmād uṣṇāmbunā mātrāṃ prāg-bhaktaṃ yojayet tathā // 59+2 //
viṣaṃ bhuktaṃ jarāṃ yāti nir-viṣe 'pi na doṣa-kṛt /
lākṣā-priyaṅgu-mañjiṣṭhāḥ sa-mṛṇāla-hareṇukāḥ // 59+3 //
sa-yaṣṭy-āhvā madhu-yutā basta-pittena kalpitāḥ /
nikhaned go-viṣāṇa-sthāḥ sapta-rātraṃ mahī-tale // 59+4 //
tatra kṛtvā maṇiṃ hemnā baddhaṃ hastena dhārayet /
saṃspṛṣṭaṃ sa-viṣaṃ tena sadyo bhavati nir-viṣam // 59+5 //
viṣa-prakṛti-kālānna-doṣa-dūṣyādi-saṃgame /
viṣa-saṃkaṭam uddiṣṭaṃ śatasyaiko 'tra jīvati // 60 //
kṣut-tṛṣṇā-gharma-daurbalya-krodha-śoka-bhaya-śramaiḥ /
a-jīrṇa-varco-drava-tā-pitta-māruta-vṛddhibhiḥ // 61 //
tila-puṣpa-phalāghrāṇa-bhū-bāṣpa-ghana-garjitaiḥ /
hasti-mūṣika-vāditra-niḥsvanair viṣa-saṃkaṭaiḥ // 62 //
35.62bv -bhū-bāṣpa-ghana-garjanaiḥ
puro-vātotpalāmoda-madanair vardhate viṣam /
varṣāsu cāmbu-yoni-tvāt saṃkledaṃ guḍa-vad gatam // 63 //
35.63cv varṣāsu vāmbu-yoni-tvāt
visarpati ghanāpāye tad agastyo hinasti ca /
prayāti manda-vīrya-tvaṃ viṣaṃ tasmād ghanātyaye // 64 //
iti prakṛti-sātmyartu-sthāna-vega-balā-balam /
ālocya nipuṇaṃ buddhyā karmān-antaram ācaret // 65 //
ślaiṣmikaṃ vamanair uṣṇa-rūkṣa-tīkṣṇaiḥ pralepanaiḥ /
kaṣāya-kaṭu-tiktaiś ca bhojanaiḥ śamayed viṣam // 66 //
paittikaṃ sraṃsanaiḥ seka-pradehair bhṛśa-śītalaiḥ /
kaṣāya-tikta-madhurair ghṛta-yuktaiś ca bhojanaiḥ // 67 //
vātātmakaṃ jayet svādu-snigdhāmla-lavaṇānvitaiḥ /
sa-ghṛtair bhojanair lepais tathaiva piśitāśanaiḥ // 68 //
35.68bv -snigdhāmla-lavaṇāyutaiḥ
nā-ghṛtaṃ sraṃsanaṃ śastaṃ pralepo bhojyam auṣadham /
sarveṣu sarvāvasthāsu viṣeṣu na ghṛtopamam // 69 //
vidyate bheṣajaṃ kiñ-cid viśeṣāt prabale 'nile /
a-yatnāc chleṣma-gaṃ sādhyaṃ yatnāt pittāśayāśrayam // 70 //
35.70av a-yatnāc chlaiṣmikaṃ sādhyaṃ 35.70cv a-yatnāc chleṣmakaṃ sādhyaṃ
35.70dv yatnāt pittāśayāśritam
su-duḥ-sādhyam a-sādhyaṃ vā vātāśaya-gataṃ viṣam // 70ū̆ab //
jatu-sarja-rasośīra-sarṣapā-pattra-vālakaiḥ /
sa-vaillāruṣkara-puraiḥ kusumair arjunasya ca // 70ū̆+1 //
35.70ū̆+1cv sa-vailla-puṣkara-puraiḥ
dhūpo vāsa-gṛhe hanti viṣaṃ sthāvara-jaṅgamam /
na tatra kīṭāḥ sa-viṣā nondurā na sarīsṛpāḥ // 70ū̆+2 //
na kṛtyāḥ kārmaṇādyāś ca dhūpo 'yaṃ yatra dahyate // 70ū̆+3ab //
Uttarasthāna
darvī-karā maṇḍalino rājī-mantaś ca pannagāḥ /
tri-dhā samāsato bhaumā bhidyante te tv aneka-dhā // 1 //
vyāsato yoni-bhedena nocyante 'n-upayoginaḥ /
viśeṣād rūkṣa-kaṭukam amloṣṇaṃ svādu-śītalam // 2 //
36.2bv nocyante 'n-upayogataḥ
viṣaṃ darvī-karādīnāṃ kramād vātādi-kopanam /
tāruṇya-madhya-vṛddha-tve vṛṣṭi-śītātapeṣu ca // 3 //
viṣolbaṇā bhavanty ete vyantarā ṛtu-saṃdhiṣu /
rathāṅga-lāṅgala-cchattra-svastikāṅkuśa-dhāriṇaḥ // 4 //
phaṇinaḥ śīghra-gatayaḥ sarpā darvī-karāḥ smṛtāḥ /
jñeyā maṇḍalino '-bhogā maṇḍalair vividhaiś citāḥ // 5 //
36.5bv sarpā darvī-karā matāḥ
prāṃśavo manda-gamanā rājī-mantas tu rājibhiḥ /
snigdhā vicitra-varṇābhis tiryag ūrdhvaṃ ca citritāḥ // 6 //
36.6bv rājī-mantaś ca rājibhiḥ 36.6cv snigdhābhir bahu-varṇābhis
godhā-sutas tu gaudhero viṣe darvī-karaiḥ samaḥ /
catuṣ-pād vyantarān vidyād eteṣām eva saṃkarāt // 7 //
36.7av godhā-sutas tu gaudheyo
vyāmiśra-lakṣaṇās te hi saṃnipāta-prakopaṇāḥ /
āhārārthaṃ bhayāt pāda-sparśād ati-viṣāt krudhaḥ // 8 //
pāpa-vṛtti-tayā vairād devarṣi-yama-codanāt /
daśanti sarpās teṣūktaṃ viṣādhikyaṃ yathottaram // 9 //
36.9av pāpa-vṛtta-tayā vairād 36.9bv devarṣi-yama-nodanāt
ādiṣṭāt kāraṇaṃ jñātvā pratikuryād yathā-yatham /
vyantaraḥ pāpa-śīla-tvān mārgam āśritya tiṣṭhati // 10 //
36.10av āviṣṭāt kāraṇaṃ jñātvā 36.10dv mārgam āvṛtya tiṣṭhati
yatra lālā-parikleda-mātraṃ gātre pradṛśyate /
na tu daṃṣṭrā-kṛtaṃ daṃśaṃ tat tuṇḍāhatam ādiśet // 11 //
36.11bv -mātraṃ gātreṣu dṛśyate 36.11cv na tu daṃṣṭrā-kṣataṃ daṃśaṃ
36.11cv na tu daṃṣṭrā-kṣataṃ daṃśe
36.11dv taṃ tuṇḍāhataṃ ādiśet
ekaṃ daṃṣṭrā-padaṃ dve vā vyālīḍhākhyam a-śoṇitam /
daṃṣṭrā-pade sa-rakte dve vyāluptaṃ trīṇi tāni tu // 12 //
36.12dv vyāluptaṃ trīṇi tāni ca
māṃsa-cchedād a-vicchinna-rakta-vāhīni daṣṭakam /
daṃṣṭrā-padāni catvāri tad-vad daṣṭa-nipīḍitam // 13 //
nir-viṣaṃ dvayam atrādyam a-sādhyaṃ paścimaṃ vadet /
viṣaṃ nāheyam a-prāpya raktaṃ dūṣayate vapuḥ // 14 //
raktam aṇv api tu prāptaṃ vardhate tailam ambu-vat /
bhīros tu sarpa-saṃsparśād bhayena kupito 'nilaḥ // 15 //
36.15av raktam aṇv api tat prāptaṃ 36.15bv vardhate taila-bindu-vat
kadā-cit kurute śophaṃ sarpāṅgābhihataṃ tu tat /
dur-gāndha-kāre viddhasya kena-cid daṣṭa-śaṅkayā // 16 //
36.16cv dur-ge 'ndhakāre viddhasya
viṣodvego jvaraś chardir mūrchā dāho 'pi vā bhavet /
glānir moho 'tisāro vā tac chaṅkā-viṣam ucyate // 17 //
36.17av viṣa-vegāj jvaraś chardir 36.17av viṣodreko jvaraś chardir 36.17av
viṣodvegāj jvaraś chardir
tudyate sa-viṣo daṃśaḥ kaṇḍū-śopha-rujānvitaḥ /
dahyate grathitaḥ kiñ-cid viparītas tu nir-viṣaḥ // 18 //
36.18av tudyate viṣa-jo daṃśaḥ
pūrve darvī-kṛtāṃ vege duṣṭaṃ śyāvī-bhavaty asṛk /
śyāva-tā tena vaktrādau sarpantīva ca kīṭakāḥ // 19 //
36.19bv duṣṭaṃ śyāvaṃ bhavaty asṛk 36.19cv śyāva-tā netra-vaktrādau
dvitīye granthayo vege tṛtīye mūrdhni gauravam /
dṛg-rodho daṃśa-vikledaś caturthe ṣṭhīvanaṃ vamiḥ // 20 //
36.20bv tṛtīye mūrdha-gauravam 36.20cv dṛg-bādhā daṃśa-vikledaś 36.20dv
caturthe ṣṭhevanaṃ vamiḥ
saṃdhi-viśleṣaṇaṃ tandrā pañcame parva-bhedanam /
dāho hidhmā ca ṣaṣṭhe tu hṛt-pīḍā gātra-gauravam // 21 //
36.21cv dāho hidhmā ca ṣaṣṭhe ca
mūrchā-vipāko 'tīsāraḥ prāpya śukraṃ tu saptame /
skandha-pṛṣṭha-kaṭī-bhaṅgaḥ sarva-ceṣṭā-nivartanam // 22 //
36.22bv prāpya śukraṃ ca saptame
atha maṇḍali-daṣṭasya duṣṭaṃ pītī-bhavaty asṛk /
tena pītāṅga-tā dāho dvitīye śvayathūdbhavaḥ // 23 //
36.23bv duṣṭaṃ pītaṃ bhavaty asṛk
tṛtīye daṃśa-vikledaḥ svedas tṛṣṇā ca jāyate /
caturthe jvaryate dāhaḥ pañcame sarva-gātra-gaḥ // 24 //
36.24bv svedas tṛṣṇā prajāyate
daṣṭasya rājilair duṣṭaṃ pāṇḍu-tāṃ yāti śoṇitam /
pāṇḍu-tā tena gātrāṇāṃ dvitīye guru-tāti ca // 25 //
tṛtīye daṃśa-vikledo nāsikākṣi-mukha-sravāḥ /
caturthe garimā mūrdhno manyā-stambhaś ca pañcame // 26 //
gātra-bhaṅgo jvaraḥ śītaḥ śeṣayoḥ pūrva-vad vadet /
kuryāt pañcasu vegeṣu cikitsāṃ na tataḥ param // 27 //
36.27bv śeṣayoḥ pūrva-vad bhavet
jalāplutā rati-kṣīṇā bhītā nakula-nirjitāḥ /
śīta-vātātapa-vyādhi-kṣut-tṛṣṇā-śrama-pīḍitāḥ // 28 //
tūrṇaṃ deśāntarāyātā vimukta-viṣa-kañcukāḥ /
kuśauṣadhi-kaṇṭaka-vad ye caranti ca kānanam // 29 //
deśaṃ ca divyādhyuṣitaṃ sarpās te 'lpa-viṣā matāḥ /
śmaśāna-citi-caityādau pañcamī-pakṣa-saṃdhiṣu // 30 //
36.30av deśaṃ ca vidyādhyuṣitaṃ
aṣṭamī-navamī-saṃdhyā-madhya-rātri-dineṣu ca /
yāmyāgneya-maghāśleṣā-viśākhā-pūrva-nairṛte // 31 //
nairṛtākhye muhūrte ca daṣṭaṃ marmasu ca tyajet /
daṣṭa-mātraḥ sitāsyākṣaḥ śīryamāṇa-śiro-ruhaḥ // 32 //
36.32cv daṣṭa-mātras tu tāmrākṣaḥ
stabdha-jihvo muhur mūrchan śītocchvāso na jīvati /
hidhmā śvāso vamiḥ kāso daṣṭa-mātrasya dehinaḥ // 33 //
36.33bv śītocchvāsī na jīvati
jāyante yuga-pad yasya sa hṛc-chūlī na jīvati /
phenaṃ vamati niḥ-saṃjñaḥ śyāva-pāda-karānanaḥ // 34 //
nāsāvasādo bhaṅgo 'ṅge viḍ-bhedaḥ ślatha-saṃdhi-tā /
viṣa-pītasya daṣṭasya digdhenābhihatasya ca // 35 //
36.35av nāsāvasādo ruk vāṅge
bhavanty etāni rūpāṇi saṃprāpte jīvita-kṣaye /
na nasyaiś cetanā tīkṣṇair na kṣatāt kṣata-jāgamaḥ // 36 //
36.36bv prāpte jīvita-saṃkṣaye
daṇḍāhatasya no rājī prayātasya yamāntikam /
ato 'nya-thā tu tvarayā pradīptāgāra-vad bhiṣak // 37 //
36.37bv prayāti sa yamāntikam
rakṣan kaṇṭha-gatān prāṇān viṣam āśu śamaṃ nayet /
mātrā-śataṃ viṣaṃ sthitvā daṃśe daṣṭasya dehinaḥ // 38 //
dehaṃ prakramate dhātūn rudhirādīn pradūṣayan /
etasminn antare karma daṃśasyotkartanādikam // 39 //
36.39bv rudhirādīn pradūṣayet
kuryac chīghraṃ yathā dehe viṣa-vallī na rohati /
daṣṭa-mātro daśed āśu tam eva pavanāśinam // 40 //
36.40dv tam eva pavanāśanam
loṣṭaṃ mahīṃ vā daśanaiś chittvā cānu sa-saṃbhramam /
niṣṭhīvena samālimped daṃśaṃ karṇa-malena vā // 41 //
36.41bv chittvā cāśu sa-saṃbhramam
daṃśasyopari badhnīyād ariṣṭāṃ catur-aṅgule /
kṣaumādibhir veṇikayā siddhair mantraiś ca mantra-vit // 42 //
ambu-vat setu-bandhena bandhena stabhyate viṣam /
na vahanti sirāś cāsya viṣaṃ bandhābhipīḍitāḥ // 43 //
36.43cv na vahanti sirās tasya 36.43dv viṣaṃ bandhana-pīḍitāḥ
niṣpīḍyānūddhared daṃśaṃ marma-saṃdhy-a-gataṃ tathā /
na jāyate viṣād vego bīja-nāśād ivāṅkuraḥ // 44 //
36.44av niṣpīḍya coddhared daṃśaṃ 36.44cv na jāyate viṣāvego
daṃśaṃ maṇḍalināṃ muktvā pittala-tvād athāparam /
prataptair hema-lohādyair dahed āśūlmukena vā // 45 //
karoti bhasma-sāt sadyo vahniḥ kiṃ nāma tu kṣatam /
ācūṣet pūrṇa-vaktro vā mṛd-bhasmā-gada-go-mayaiḥ // 46 //
36.46bv vahniḥ kiṃ nāma na kṣaṇāt 36.46bv vahniḥ kiṃ nāma na kṣaṇam
pracchāyāntar ariṣṭāyāṃ māṃsalaṃ tu viśeṣataḥ /
aṅgaṃ sahaiva daṃśena lepayed a-gadair muhuḥ // 47 //
candanośīra-yuktena salilena ca secayet /
viṣe pravisṛte vidhyet sirāṃ sā paramā kriyā // 48 //
rakte nirhriyamāṇe hi kṛtsnaṃ nirhriyate viṣam /
dur-gandhaṃ sa-viṣaṃ raktam agnau caṭacaṭāyate // 49 //
36.49cv dur-gandhi sa-viṣaṃ raktam
yathā-doṣaṃ viśuddhaṃ ca pūrva-val lakṣayed asṛk /
sirāsv a-dṛśyamānāsu yojyāḥ śṛṅga-jalaukasaḥ // 50 //
śoṇitaṃ sruta-śeṣaṃ ca pravilīnaṃ viṣoṣmaṇā /
lepa-sekaiḥ su-bahu-śaḥ stambhayed bhṛśa-śītalaiḥ // 51 //
a-skanne viṣa-vegād dhi mūrchāya-mada-hṛd-dravāḥ /
bhavanti tān jayec chītair vījec cā-roma-harṣataḥ // 52 //
36.52dv vījayed roma-harṣataḥ
skanne tu rudhire sadyo viṣa-vegaḥ praśāmyati /
viṣaṃ karṣati tīkṣṇa-tvād dhṛdayaṃ tasya guptaye // 53 //
pibed ghṛtaṃ ghṛta-kṣaudram a-gadaṃ vā ghṛtāplutam /
hṛdayāvaraṇe cāsya śleṣmā hṛdy upacīyate // 54 //
36.54cv hṛdayāvaraṇenāsya
pravṛtta-gauravotkleśa-hṛl-lāsaṃ vāmayet tataḥ /
dravaiḥ kāñjika-kaulattha-taila-madyādi-varjitaiḥ // 55 //
vamanair viṣa-hṛdbhiś ca naivaṃ vyāpnoti tad vapuḥ /
bhujaṅga-doṣa-prakṛti-sthāna-vega-viśeṣataḥ // 56 //
su-sūkṣmaṃ samyag ālocya viśiṣṭāṃ cācaret kriyām /
sindhuvārita-mūlāni śvetā ca girikarṇikā // 57 //
36.57bv viśiṣṭāṃ vācaret kriyām
pānaṃ darvī-karair daṣṭe nasyaṃ madhu sa-pākalam /
kṛṣṇa-sarpeṇa daṣṭasya limped daṃśaṃ hṛte 'sṛji // 58 //
36.58bv nasyaṃ sa-madhu pākalam 36.58bv nasyaṃ sa-madhu vālakam
36.58bv nasyaṃ madhu sa-vālakam
cāraṭī-nākulībhyāṃ vā tīkṣṇa-mūla-viṣeṇa vā /
pānaṃ ca kṣaudra-mañjiṣṭhā-gṛha-dhūma-yutaṃ ghṛtam // 59 //
36.59cv pāne ca kṣaudra-mañjiṣṭhā-
taṇḍulīyaka-kāśmarya-kiṇihī-girikarṇikāḥ /
mātuluṅgī sitā śeluḥ pāna-nasyāñjanair hitaḥ // 60 //
36.60cv mātuluṅgaiḥ śiphā śeluḥ
a-gadaḥ phaṇināṃ ghore viṣe rājī-matām api /
samāḥ sugandhā-mṛdvīkā-śvetākhyā-gajadantikāḥ // 61 //
36.61cv samāḥ sugandhā mṛdvīkā 36.61dv śvetākhyā gajamṛttikā 36.61dv
śvetākhyā gajavṛttikā
ardhāṃśaṃ saurasaṃ pattraṃ kapitthaṃ bilva-dāḍimam /
sa-kṣaudro maṇḍali-viṣe viśeṣād a-gado hitaḥ // 62 //
pañca-valka-varā-yaṣṭī-nāgapuṣpailavālukam /
jīvakarṣabhakau śītaṃ sitā padmakam utpalam // 63 //
36.63av pañca-valka-balā-yaṣṭī- 36.63av pañca-valka-vacā-yaṣṭī- 36.63cv
jīvakarṣabhakośīraṃ
sa-kṣaudro himavān nāma hanti maṇḍalināṃ viṣam /
lepāc chvayathu-vīsarpa-visphoṭa-jvara-dāha-hā // 64 //
kāśmaryaṃ vaṭa-śuṅgāni jīvakarṣabhakau sitā /
mañjiṣṭhā madhukaṃ ceti daṣṭo maṇḍalinā pibet // 65 //
36.65av kāśmaryaṃ vaṭa-śṛṅgāni
vaṃśa-tvag-bīja-kaṭukā-pāṭalī-bīja-nāgaram /
śirīṣa-bījātiviṣe mūlaṃ gāvedhukaṃ vacā // 66 //
36.66bv -pāṭalā-bīja-nāgaram 36.66dv mūlaṃ gāvedhukaṃ vacām 36.66dv
mūlaṃ śrīveṣṭakaṃ vacām
piṣṭo go-vāriṇāṣṭāṅgo hanti gonasa-jaṃ viṣam /
kaṭukātiviṣā-kuṣṭha-gṛha-dhūma-hareṇukāḥ // 67 //
sa-kṣaudra-vyoṣa-tagarā ghnanti rājī-matāṃ viṣam /
nikhanet kāṇḍa-citrāyā daṃśaṃ yāma-dvayaṃ bhuvi // 68 //
uddhṛtya pracchitaṃ sarpir-dhānya-mṛdbhyāṃ pralepayet /
pibet purāṇaṃ ca ghṛtaṃ varā-cūrṇāvacūrṇitam // 69 //
36.69av uddhṛtya prasthitaṃ sarpir- 36.69dv varā-cūrṇa-vicūrṇitam
jīrṇe virikto bhuñjīta yavānnaṃ sūpa-saṃskṛtam /
karavīrārka-kusuma-mūla-lāṅgalikā-kaṇāḥ // 70 //
36.70av jīrṇe virikte bhuñjīta 36.70dv -mūlaṃ lāṅgalikā kaṇā
kalkayed āranālena pāṭhā-marica-saṃyutāḥ /
eṣa vyantara-daṣṭānām a-gadaḥ sārvakārmikaḥ // 71 //
śirīṣa-puṣpa-sva-rase saptāhvaṃ maricaṃ sitam /
bhāvitaṃ sarpa-daṣṭānāṃ pāna-nasyāñjane hitam // 72 //
36.72dv pāna-nasyāñjanair hitam 36.72dv pāne nasye 'ñjane hitam
dvi-palaṃ nata-kuṣṭhābhyāṃ ghṛta-kṣaudraṃ catuḥ-palam /
api takṣaka-daṣṭānāṃ pānam etat sukha-pradam // 73 //
36.73bv ghṛta-kṣaudra-catuḥ-palam 36.73cv api tārkṣaka-daṣṭānāṃ
atha darvī-kṛtāṃ vege pūrve visrāvya śoṇitam /
a-gadaṃ madhu-sarpirbhyāṃ saṃyuktaṃ tvaritaṃ pibet // 74 //
dvitīye vamanaṃ kṛtvā tad-vad evā-gadaṃ pibet /
viṣāpahe prayuñjīta tṛtīye 'ñjana-nāvane // 75 //
36.75cv viṣāpahaiḥ prayuñjīta
pibec caturthe pūrvoktāṃ yavāgūṃ vamane kṛte /
ṣaṣṭha-pañcamayoḥ śītair digdhaṃ siktam abhīkṣṇa-śaḥ // 76 //
pāyayed vamanaṃ tīkṣṇaṃ yavāgūṃ ca viṣāpahaiḥ /
a-gadaṃ saptame tīkṣṇaṃ yuñjyād añjana-nasyayoḥ // 77 //
kṛtvāvagāḍhaṃ śastreṇa mūrdhni kāka-padaṃ tataḥ /
māṃsaṃ sa-rudhiraṃ tasya carma vā tatra nikṣipet // 78 //
tṛtīye vamitaḥ peyāṃ vege maṇḍalināṃ pibet /
a-tīkṣṇam a-gadaṃ ṣaṣṭhe gaṇaṃ vā padmakādikam // 79 //
36.79av tṛtīye vāmitaḥ peyāṃ
ādye 'vagāḍhaṃ pracchāya vege daṣṭasya rājilaiḥ /
alābunā hared raktaṃ pūrva-vac cā-gadaṃ pibet // 80 //
ṣaṣṭhe 'ñjanaṃ tīkṣṇa-tamam avapīḍaṃ ca yojayet /
an-ukteṣu ca vegeṣu kriyāṃ darvī-karoditām // 81 //
garbhiṇī-bāla-vṛddheṣu mṛduṃ vidhyet sirāṃ na ca /
tvaṅ manohvā niśe vakraṃ rasaḥ śārdūla-jo nakhaḥ // 82 //
36.82av gurviṇī-bāla-vṛddheṣu 36.82bv mṛdu vidhyet sirāṃ na ca 36.82cv
tvaṅ manohvā niśe vaktraṃ
tamālaḥ kesaraṃ śītaṃ pītaṃ taṇḍula-vāriṇā /
hanti sarva-viṣāṇy etad vajraṃ vajram ivāsurān // 83 //
36.83cv hanti sarva-viṣāṇy etac 36.83dv chakra-vajram ivāsurān 36.83dv
vajri-vajram ivāsurān
bilvasya mūlaṃ surasasya puṣpaṃ phalaṃ karañjasya nataṃ surāhvam /
phala-trikaṃ vyoṣa-niśā-dvayaṃ ca bastasya mūtreṇa su-sūkṣma-piṣṭam // 84 //
36.84cv phala-trayaṃ vyoṣa-niśā-dvayaṃ ca
bhujaṅga-lūtondura-vṛścikādyair viṣūcikā-jīrṇa-gara-jvaraiś ca /
ārtān narān bhūta-vidharṣitāṃś ca svasthī-karoty añjana-pāna-nasyaiḥ // 85 //
36.85cv ārtān narān bhūta-vimarditāṃś ca
pralepādyaiś ca niḥśeṣaṃ daṃśād apy uddhared viṣam /
bhūyo vegāya jāyeta śeṣaṃ dūṣī-viṣāya vā // 86 //
36.86dv śeṣaṃ dūṣī-viṣaṃ yathā 36.86dv śeṣaṃ dūṣī-viṣāya ca
viṣāpāye 'nilaṃ kruddhaṃ snehādibhir upācaret /
taila-madya-kulatthāmla-varjyaiḥ pavana-nāśanaiḥ // 87 //
pittaṃ pitta-jvara-haraiḥ kaṣāya-sneha-vastibhiḥ /
sa-mākṣikeṇa vargeṇa kapham āragvadhādinā // 88 //
sitā vaigandhiko drākṣā payasyā madhukaṃ madhu /
pānaṃ sa-mantra-pūtāmbu prokṣaṇaṃ sāntva-harṣaṇam // 89 //
36.89av sitā vaigandhako drākṣā
sarpāṅgābhihate yuñjyāt tathā śaṅkā-viṣārdite /
karketanaṃ marakataṃ vajraṃ vāraṇa-mauktikam // 90 //
vaiḍūryaṃ gardabha-maṇiṃ picukaṃ viṣa-mūṣikām /
himavad-giri-saṃbhūtāṃ somarājīṃ punarnavām // 91 //
36.91av vaiḍūrya-gardabha-maṇiṃ 36.91bv picukaṃ viṣa-dūṣikām
tathā droṇāṃ mahā-droṇāṃ mānasīṃ sarpa-jaṃ maṇim /
viṣāṇi viṣa-śānty-arthaṃ vīrya-vanti ca dhārayet // 92 //
36.92av tathā droṇaṃ mahā-droṇaṃ
chattrī jharjhara-pāṇiś ca cared rātrau viśeṣataḥ /
tac-chāyā-śabda-vitrastāḥ praṇaśyanti bhujaṅgamāḥ // 93 //
36.93av chattrī jarjara-pāṇiś ca 36.93av chattrī jarjhara-pāṇiś ca 36.93av
chattrī jharjara-pāṇiś ca
36.93bv cared rātrau ca sarva-dā 36.93dv vidravanti bhujaṅgamāḥ
vāri-guñjā-phalośīraṃ netrayor viṣa-duṣṭayoḥ /
añjanaṃ vāriṇā piṣṭaṃ gāruḍaṃ garuḍopamam // 93+1 //
Uttarasthāna
sarpāṇām eva viṇ-mūtra-śukrāṇḍa-śava-kotha-jāḥ /
doṣair vyastaiḥ samastaiś ca yuktāḥ kīṭāś catur-vidhāḥ // 1 //
daṣṭasya kīṭair vāyavyair daṃśas toda-rujolbaṇaḥ /
āgneyair alpa-saṃsrāvo dāha-rāga-visarpa-vān // 2 //
pakva-pīlu-phala-prakhyaḥ kharjūra-sadṛśo 'tha-vā /
kaphādhikair manda-rujaḥ pakvodumbara-saṃnibhaḥ // 3 //
srāvāḍhyaḥ sarva-liṅgas tu vivarjyaḥ sāṃnipātikaiḥ /
vegāś ca sarpa-vac chopho vardhiṣṇur visra-rakta-tā // 4 //
37.4bv vivarjyaḥ sāṃnipātikaḥ
śiro-'kṣi-gauravaṃ mūrchā bhramaḥ śvāso 'ti-vedanā /
sarveṣāṃ karṇikā śopho jvaraḥ kaṇḍūr a-rocakaḥ // 5 //
37.5bv bhramaḥ śvāso 'ti-vedanāḥ
vṛścikasya viṣaṃ tīkṣṇam ādau dahati vahni-vat /
ūrdhvam ārohati kṣipraṃ daṃśe paścāt tu tiṣṭhati // 6 //
37.6dc daṃśe paścāc ca tiṣṭhati
daṃśaḥ sadyo 'ti-ruk śyāvas tudyate sphuṭatīva ca /
te gavādi-śakṛt-kothād digdha-daṣṭādi-kothataḥ // 7 //
sarpa-kothāc ca saṃbhūtā manda-madhya-mahā-viṣāḥ /
mandāḥ pītāḥ sitāḥ śyāvā rūkṣāḥ karbura-mecakāḥ // 8 //
37.8dv rūkṣa-karbura-mecakāḥ
romaśā bahu-parvāṇo lohitāḥ pāṇḍurodarāḥ /
dhūmrodarās tri-parvāṇo madhyās tu kapilāruṇāḥ // 9 //
piśaṅgāḥ śabarāś citrāḥ śoṇitābhā mahā-viṣāḥ /
agny-ābhā dvy-eka-parvāṇo raktāsita-sitodarāḥ // 10 //
tair daṣṭaḥ śūna-rasanaḥ stabdha-gātro jvarārditaḥ /
khair vamañ choṇitaṃ kṛṣṇam indriyārthān a-saṃvidan // 11 //
svidyan mūrchan viśuṣkāsyo vihvalo vedanāturaḥ /
viśīryamāṇa-māṃsaś ca prāya-śo vijahāty asūn // 12 //
ucciṭiṅgas tu vaktreṇa daśaty abhyadhika-vyathaḥ /
sādhyato vṛścikāt stambhaṃ śephaso hṛṣṭa-roma-tām // 13 //
37.13av ucciṭaṅgas tu vaktreṇa 37.13cv so 'dhamo vṛścikāt stambhaṃ
karoti sekam aṅgānāṃ daṃśaḥ śītāmbuneva ca /
uṣṭra-dhūmaḥ sa evokto rātri-cārāc ca rātrikaḥ // 14 //
37.14bv daṃśe śītāmbuneva ca
vāta-pittottarāḥ kīṭāḥ ślaiṣmikāḥ kaṇabhondurāḥ /
prāyo vātolbaṇa-viṣā vṛścikāḥ soṣṭra-dhūmakāḥ // 15 //
yasya yasyaiva doṣasya liṅgādhikyaṃ pratarkayet /
tasya tasyauṣadhaiḥ kuryād viparīta-guṇaiḥ kriyām // 16 //
37.16bv liṅgādhikyaṃ pravartayet
hṛt-pīḍordhvānila-stambhaḥ sirāyāmo 'sthi-parva-ruk /
ghūrṇanodveṣṭanaṃ gātra-śyāva-tā vātike viṣe // 17 //
saṃjñā-nāśoṣṇa-niśvāsau hṛd-dāhaḥ kaṭukāsya-tā /
māṃsāvadaraṇaṃ śopho rakta-pītaś ca paittike // 18 //
37.18dv raktaḥ pītaś ca paittike
chardy-a-rocaka-hṛl-lāsa-prasekotkleśa-pīnasaiḥ /
sa-śaitya-mukha-mādhuryair vidyāc chleṣmādhikaṃ viṣam // 19 //
piṇyākena vraṇālepas tailābhyaṅgaś ca vātike /
svedo nāḍī-pulākādyair bṛṃhaṇaś ca vidhir hitaḥ // 20 //
paittikaṃ stambhayet sekaiḥ pradehaiś cāti-śītalaiḥ /
lekhana-cchedana-sveda-vamanaiḥ ślaiṣmikaṃ jayet // 21 //
kīṭānāṃ tri-prakārāṇāṃ traividhyena kriyā hitā /
svedālepana-sekāṃs tu koṣṇān prāyo 'vacārayet // 22 //
37.22bv traividhyena kriyā hitāḥ 37.22dv kavoṣṇān pravicārayet
anya-tra mūrchitād daṃśa-pākataḥ kothato 'tha-vā /
nṛ-keśāḥ sarṣapāḥ pītā guḍo jīrṇaś ca dhūpanam // 23 //
viṣa-daṃśasya sarvasya kāśyapaḥ param abravīt /
viṣa-ghnaṃ ca vidhiṃ sarvaṃ kuryāt saṃśodhanāni ca // 24 //
37.24bv kaśyapaḥ param abravīt
sādhayet sarpa-vad daṣṭān viṣograiḥ kīṭa-vṛścikaiḥ /
taṇḍulīyaka-tulyāṃśāṃ trivṛtāṃ sarpiṣā pibet // 25 //
yāti kīṭa-viṣaiḥ kampaṃ na kailāsa ivānilaiḥ /
kṣīri-vṛkṣa-tvag-ālepaḥ śuddhe kīṭa-viṣāpahaḥ // 26 //
muktā-lepo varaḥ śopha-toda-dāha-jvara-praṇut /
vacā-hiṅgu-viḍaṅgāni saindhavaṃ gaja-pippalī // 27 //
pāṭhā prativiṣā vyoṣaṃ kāśyapena vinirmitam /
daśāṅgam a-gadaṃ pītvā sarva-kīṭa-viṣaṃ jayet // 28 //
sadyo vṛścika-jaṃ daṃśaṃ cakra-tailena secayet /
vidārigandhā-siddhena kavoṣṇenetareṇa vā // 29 //
lavaṇottama-yuktena sarpiṣā vā punaḥ punaḥ /
siñcet koṣṇāranālena sa-kṣīra-lavaṇena vā // 30 //
37.30dv sa-kṣāra-lavaṇena vā
upanāho ghṛte bhṛṣṭaḥ kalko 'jājyāḥ sa-saindhavaḥ /
ādaṃśaṃ sveditaṃ cūrṇaiḥ pracchāya pratisārayet // 31 //
37.31av upanāhe ghṛta-bhṛṣṭaḥ 37.31av upanāho ghṛta-bhṛṣṭaḥ
rajanī-saindhava-vyoṣa-śirīṣa-phala-puṣpa-jaiḥ /
mātuluṅgāmla-go-mūtra-piṣṭaṃ ca surasāgra-jam // 32 //
37.32cv mātuluṅgaṃ tu go-mūtra- 37.32dv -piṣṭaḥ sa-surasārjakaḥ
lepaḥ sukhoṣṇaś ca hitaḥ piṇyāko go-mayo 'pi vā /
pāne sarpir madhu-yutaṃ kṣīraṃ vā bhūri-śarkaram // 33 //
37.33bv piṇyāko go-mayena vā
pārāvata-śakṛt pathyā tagaraṃ viśva-bheṣajam /
bījapūra-rasonmiśraḥ paramo vṛścikā-gadaḥ // 34 //
37.34dv paramo vṛścike '-gadaḥ 37.34dv paramo vṛściko '-gadaḥ
sa-śaivaloṣṭra-daṃṣṭrā ca hanti vṛścika-jaṃ viṣam /
hiṅgunā haritālena mātuluṅga-rasena ca // 35 //
37.35av sa-saindhavoṣṭra-daṃṣṭrā ca 37.35dv mātuluṅga-rasena vā
lepāñjanābhyāṃ guṭikā paramaṃ vṛścikāpahā /
karañjārjuna-śelūnāṃ kaṭabhyāṃ kuṭajasya ca // 36 //
śirīṣasya ca puṣpāṇi mastunā daṃśa-lepanam /
yo muhyati praśvasiti pralapaty ugra-vedanaḥ // 37 //
tasya pathyā-niśā-kṛṣṇā-mañjiṣṭhātiviṣoṣaṇam /
sālābu-vṛntaṃ vārtāka-rasa-piṣṭaṃ pralepanam // 38 //
37.38cv śalāṭu-vṛntaṃ vārtāka-
sarva-tra cogrāli-viṣe pāyayed dadhi-sarpiṣī // 39ab //
vidhyet sirāṃ vidadhyāc ca vamanāñjana-nāvanam // 39cd //
uṣṇa-snigdhāmla-madhuraṃ bhojanaṃ cānilāpaham // 39ef //
nāgaraṃ gṛha-kapota-purīṣaṃ bījapūraka-raso haritālam /
saindhavaṃ ca vinihanty a-gado 'yaṃ lepato 'li-kula-jaṃ viṣam āśu // 40 //
ante vṛścika-daṣṭānāṃ samudīrṇe bhṛśaṃ viṣe /
viṣeṇālepayed daṃśam ucciṭiṅge 'py ayaṃ vidhiḥ // 41 //
nāga-purīṣa-cchattraṃ rohiṣa-mūlaṃ ca śelu-toyena /
kuryād guṭikāṃ lepād iyam ali-viṣa-nāśanī śreṣṭhā // 42 //
arkasya dugdhena śirīṣa-bījaṃ trir bhāvitaṃ pippali-cūrṇa-miśram /
eṣo '-gado hanti viṣāṇi kīṭa-bhujaṅga-lūtondura-vṛścikānām // 43 //
śirīṣa-puṣpaṃ sa-karañja-bījaṃ kāśmīra-jaṃ kuṣṭha-manaḥśile ca /
eṣo '-gado rātrika-vṛścikānāṃ saṃkrānti-kārī kathito jinena // 44 //
37.44av śirīṣa-bījaṃ sa-karañja-bījaṃ
kīṭebhyo dāruṇa-tarā lūṭāḥ ṣo-ḍaśa tā jaguḥ /
aṣṭā-viṃśatir ity eke tato 'py anye tu bhūyasīḥ // 45 //
sahasra-raśmy-anucarā vadanty anye sahasra-śaḥ /
bahūpadrava-rūpā tu lūtaikaiva viṣātmikā // 46 //
rūpāṇi nāmatas tasyā dur-jñeyāny ati-saṃkarāt /
nāsti sthāna-vyavasthā ca doṣato 'taḥ pracakṣate // 47 //
kṛcchra-sādhyā pṛthag-doṣair a-sādhyā nicayena sā /
tad-daṃśaḥ paittiko dāha-tṛṭ-sphoṭa-jvara-moha-vān // 48 //
bhṛśoṣṃā rakta-pītābhaḥ kledī drākṣā-phalopamaḥ /
ślaiṣmikaḥ kaṭhinaḥ pāṇḍuḥ parūṣaka-phalākṛtiḥ // 49 //
37.49av bhṛśoṣṃa-rakta-pītābhaḥ
nidrāṃ śīta-jvaraṃ kāsaṃ kaṇḍūṃ ca kurute bhṛśam /
vātikaḥ paruṣaḥ śyāvaḥ parva-bheda-jvara-pradaḥ // 50 //
tad-vibhāgaṃ yathā-svaṃ ca doṣa-liṅgair vibhāvayet /
a-sādhyāyāṃ tu hṛn-moha-śvāsa-hidhmā-śiro-grahāḥ // 51 //
37.51dv -śvāsa-hidhmā-śiro-rujāḥ
śveta-pītāsitā-raktāḥ piṭikāḥ śvayathūdbhavaḥ /
vepathur vamathur dāhas tṛḍ āndhyaṃ vakra-nāsa-tā // 52 //
37.52av śveta-pītāsitā-rakta- 37.52bv -piṭikā-śvayathūdbhavaḥ 37.52dv tṛḍ
āndhyaṃ vakra-nāsikā
śyāvauṣṭha-vaktra-danta-tvaṃ pṛṣṭha-grīvāvabhañjanam /
pakva-jambū-sa-varṇaṃ ca daṃśāt sravati śoṇitam // 53 //
sarvāpi sarva-jā prāyo vyapadeśas tu bhūyasā /
tīkṣṇa-madhyāvara-tvena sā tri-dhā hanty upekṣitā // 54 //
37.54dv sā tri-dhā hanty upekṣayā
saptāhena daśāhena pakṣeṇa ca paraṃ kramāt /
lūtā-daṃśaś ca sarvo 'pi dadrū-maṇḍala-saṃnibhaḥ // 55 //
37.55cv lūtā-daṃśas tu sarvo 'pi
sito 'sito 'ruṇaḥ pītaḥ śyāvo vā mṛdur unnataḥ /
madhye kṛṣṇo 'tha-vā śyāvaḥ pary-ante jālakāvṛtaḥ // 56 //
37.56av sitāsito 'ruṇaḥ pītaḥ
visarpa-vāṃś chopha-yutas tapyate bahu-vedanaḥ /
jvarāśu-pāka-vikleda-kothāvadaraṇānvitaḥ // 57 //
kledena yat spṛśaty aṅgaṃ tatrāpi kurute vraṇam /
śvāsa-daṃṣṭrā-śakṛn-mūtra-śukra-lālā-nakhārtavaiḥ // 58 //
aṣṭābhir udvamaty eṣā viṣaṃ vaktrād viśeṣataḥ /
lūtā nābher daśaty ūrdhvam ūrdhvaṃ cādhaś ca kīṭakāḥ // 59 //
37.59av aṣṭābhir udvamanty etā 37.59bv viṣaṃ vaktrair viśeṣataḥ 37.59cv
lūtā nābher daśanty ūrdhvam
37.59dv ūrdhvaṃ vādhaś ca kīṭakāḥ 37.59dv ūrdhvaṃ cādhaś ca kīṭakaḥ
37.59dv adhaś ca viṣa-kīṭakāḥ
tad-dūṣitaṃ ca vastrādi dehe pṛktaṃ vikāra-kṛt /
dinārdhaṃ lakṣyate naiva daṃśo lūtā-viṣodbhavaḥ // 60 //
sūcī-vyadha-vad ābhāti tato 'sau prathame 'hani /
a-vyakta-varṇaḥ pracalaḥ kiñ-cit-kaṇḍū-rujānvitaḥ // 61 //
37.61av sūcī-viddha-vad ābhāti
dvitīye 'bhyunnato 'nteṣu piṭikair iva vācitaḥ /
vyakta-varṇo nato madhye kaṇḍū-mān granthi-saṃnibhaḥ // 62 //
37.62av dvitīye 'ty-unnato 'nteṣu 37.62bv piṭikair iva cācitaḥ
tṛtīye sa-jvaro roma-harṣa-kṛd rakta-maṇḍalaḥ /
śarāva-rūpas todāḍhyo roma-kūpeṣu sāsravaḥ // 63 //
37.63dv roma-kūpeṣu sa-sravaḥ
mahāṃś caturthe śvayathus tāpa-śvāsa-bhrama-pradaḥ /
vikārān kurute tāṃs tān pañcame viṣa-kopa-jān // 64 //
ṣaṣṭhe vyāpnoti marmāṇi saptame hanti jīvitam /
iti tīkṣṇaṃ viṣaṃ madhyaṃ hīnaṃ ca vibhajed ataḥ // 65 //
37.65av ṣaṣṭhe prāpnoti marmāṇi
eka-viṃśati-rātreṇa viṣaṃ śāmyati sarva-thā /
athāśu lūtā-daṣṭasya śastreṇādaṃśam uddharet // 66 //
37.66dv daṃśaṃ śastreṇa coddharet
dahec ca jāmbavauṣṭhādyair na tu pittottaraṃ dahet /
karkaśaṃ bhinna-romāṇaṃ marma-saṃdhy-ādi-saṃśritam // 67 //
prasṛtaṃ sarvato daṃśaṃ na cchindīta dahen na ca /
lepayed dagdham a-gadair madhu-saindhava-saṃyutaiḥ // 68 //
37.68bv na cchindīta dahen na vā
su-śītaiḥ secayec cānu kaṣāyaiḥ kṣīri-vṛkṣa-jaiḥ /
sarvato 'pahared raktaṃ śṛṅgādyaiḥ sirayāpi vā // 69 //
seka-lepās tataḥ śītā bodhi-śleṣmātakākṣakaiḥ /
phalinī-dvi-niśā-kṣaudra-sarpirbhiḥ padmakāhvayaḥ // 70 //
37.70av sekālepās tataḥ śītā 37.70bv bodhi-śleṣmātakākṣikaiḥ 37.70bv
bodhi-śleṣmātakākṣa-jaiḥ
37.70cv phalinī-dvi-niśā-śreṣṭhā-
a-śeṣa-lūtā-kīṭānām a-gadaḥ sārvakārmikaḥ /
haridrā-dvaya-pattaṅga-mañjiṣṭhā-nata-kesaraiḥ // 71 //
sa-kṣaudra-sarpiḥ pūrvasmād adhikaś campakāhvayaḥ /
tad-vad go-maya-niṣpīḍa-śarkarā-ghṛta-mākṣikaiḥ // 72 //
37.72cv tad-vad go-maya-niṣpīḍā-
apāmārga-mano'hvāla-dārvī-dhyāmaka-gairikaiḥ /
natailā-kuṣṭha-marica-yaṣṭy-āhva-ghṛta-mākṣikaiḥ // 73 //
a-gado mandaro nāma tathānyo gandha-mādanaḥ /
nata-lodhra-vacā-kaṭvī-pāṭhailā-pattra-kuṅkumaiḥ // 74 //
mañjiṣṭhā-śleṣmātaka-rajanī-suvahā-śirīṣa-pālindyaḥ /
sa-sindhuvārā viṣaṃ ghnanti sailā-candana-kanakāḥ // 74+1 //
viṣa-ghnaṃ bahu-doṣeṣu prayuñjīta viśodhanam /
yaṣṭy-āhva-madanāṅkolla-jālinī-sindhuvārikāḥ // 75 //
37.75av viṣa-ghnair bahu-doṣeṣu 37.75dv -jālinī-sindhuvāritān 37.75dv
-jālinī-sindhuvāritam
kaphe jyeṣṭhāmbunā pītvā viṣam āśu samudvamet /
śirīṣa-pattra-tvaṅ-mūla-phalaṃ vāṅkolla-mūla-vat // 76 //
37.76dv -phalaṃ cāṅkolla-mūla-vat
virecayec ca tri-phalā-nīlinī-trivṛtādibhiḥ /
nivṛtte dāha-śophādau karṇikāṃ pātayed vraṇāt // 77 //
37.77bv -phalinī-trivṛtādibhiḥ
kusumbha-puṣpaṃ go-dantaḥ svarṇakṣīrī kapota-viṭ /
trivṛtā saindhavaṃ dantī karṇikā-pātanaṃ tathā // 78 //
37.78av kusumbha-puṣpa-go-danta- 37.78bv -svarṇakṣīrī-kapota-viṭ 37.78dv
karṇikā-pātanaṃ param
mūlam uttaravāruṇyā vaṃśa-nirlekha-saṃyutam /
tad-vac ca saindhavaṃ kuṣṭhaṃ dantī kaṭuka-daugdhikam // 79 //
rāja-kośātakī-mūlaṃ kiṇvo vā mathitodbhavaḥ /
karṇikā-pāta-samaye bṛṃhayec ca viṣāpahaiḥ // 80 //
37.80bv kiṭṭo vā mathitodbhavaḥ 37.80bv kiṇo vā mathitodbhavaḥ 37.80dv
bṛṃhayeta viṣāpahaiḥ
sneha-kāryam a-śeṣaṃ ca sarpiṣaiva samācaret /
viṣasya vṛddhaye tailam agner iva tṛṇolupam // 81 //
37.81cv viṣam āvardhayet tailam 37.81dv agner iva tṛṇolapam
hrīvera-vaikaṅkata-gopakanyā-mustā-śamī-candana-ṭuṇṭukāni /
śaivāla-nīlotpala-vakra-yaṣṭī-tvaṅ-nākulī-padmaka-rāṭha-madhyam // 82 //
37.82bv -mustā-śamī-candana-tindukāni
rajanī-ghana-sarpalocanā-kaṇa-śuṇṭhī-kaṇa-mūla-citrakāḥ /
varuṇāguru-bilva-pāṭalī-picumandāmaya-śelu-kesaram // 83 //
37.83cv varuṇāguru-bilva-pāṭalā-
bilva-candana-natotpala-śuṇṭhī-pippalī-nicula-vetasa-kuṣṭham /
śukti-śāka-vara-pāṭali-bhārgī-sindhuvāra-karaghāṭa-varāṅgam // 84 //
37.84cv śukti-śābaraka-pāṭali-bhārgī- 37.84dv -sindhuvāra-karahāṭa-varāṅgam
pitta-kaphānila-lūtāḥ pānāñjana-nasya-lepa-sekena /
a-gada-varā vṛtta-sthāḥ ku-gatīr iva vārayanty ete // 85 //
37.85dv ku-gatīr iva dārayanty ete 37.85dv ku-matīr iva dārayanty ete
37.85dv ku-matīr iva vārayanty ete
lodhraṃ sevyaṃ padmakaṃ padma-reṇuḥ kālīyākhyaṃ candanaṃ yac ca raktam /
kāntā-puṣpaṃ dugdhinīkā mṛṇālaṃ lūtāḥ sarvā ghnanti sarva-kriyābhiḥ // 86 //
Uttarasthāna
lālanaś capalaḥ putro hasiraś cikkiro 'jiraḥ /
kaṣāya-dantaḥ kulakaḥ kokilaḥ kapilo 'sitaḥ // 1 //
38.1bv hasiraś cikriro 'janaḥ 38.1bv hasiraś cikkiro 'jaraḥ 38.1bv hasiraś cikilo
'jiraḥ
aruṇaḥ śabaraḥ śvetaḥ kapotaḥ palitonduraḥ /
chucchundaro rasālākhyo daśāṣṭau ceti mūṣikāḥ // 2 //
38.2bv kapotaḥ palitonduruḥ 38.2cv chucchundaro balāsākhyo 38.2cv
chucchundaro rasālākṣo
38.2dv daśa cāṣṭau ca mūṣikāḥ
śukraṃ patati yatraiṣāṃ śukra-digdhaiḥ spṛśanti vā /
yad aṅgam aṅgais tatrāsre dūṣite pāṇḍu-tāṃ gate // 3 //
granthayaḥ śvayathuḥ koṭho maṇḍalāni bhramo '-ruciḥ /
śīta-jvaro 'ti-ruk sādo vepathuḥ parva-bhedanam // 4 //
38.4av granthayaḥ śvayathuḥ kotho
roma-harṣaḥ srutir mūrchā dīrgha-kālānubandhanam /
śleṣmānubaddha-bahv-ākhu-potaka-cchardanaṃ sa-tṛṭ // 5 //
38.5cv śleṣmānubandha-bahv-ākhu- 38.5cv śleṣmānuviddha-bahv-ākhu-
38.5dv -potaka-cchardanaṃ sakṛt
vyavāyy ākhu-viṣaṃ kṛcchraṃ bhūyo bhūyaś ca kupyati /
mūrchāṅga-śopha-vaivarṇya-kleda-śabdā-śruti-jvarāḥ // 6 //
śiro-guru-tvaṃ lālāsṛk-chardiś cā-sādhya-lakṣaṇam /
śūna-vastiṃ vi-varṇauṣṭham ākhv-ābhair granthibhiś citam // 7 //
chucchundara-sa-gandhaṃ ca varjayed ākhu-dūṣitam /
śunaḥ śleṣmolbaṇā doṣāḥ saṃjñāṃ saṃjñā-vahāśritāḥ // 8 //
muṣṇantaḥ kurvate kṣobhaṃ dhātūnām ati-dāruṇam /
lālā-vān andha-badhiraḥ sarvataḥ so 'bhidhāvati // 9 //
srasta-puccha-hanu-skandhaḥ śiro-duḥkhī natānanaḥ /
daṃśas tena vidaṣṭasya suptaṃ kṛṣṇaṃ kṣaraty asṛk // 10 //
hṛc-chiro-rug-jvara-stambha-tṛṣṇā-mūrchodbhavo 'nu ca /
anenānye 'pi boddhavyā vyālā daṃṣṭrā-prahāriṇaḥ // 11 //
38.11av hṛc-chiro-rug-jvara-stambhas 38.11av hṛc-chiro-rug jvaraḥ stambhas
38.11bv tṛṣṇā-mūrchodbhavo 'nu ca 38.11bv tṛṣṇā mūrchodbhavo 'nu ca
38.11cv vyāla-daṃṣṭrā-prahāriṇaḥ
śṛgālāśvatarāśvarkṣa-dvīpi-vyāghra-vṛkādayaḥ /
kaṇḍū-nistoda-vaivarṇya-supti-kleda-jvara-bhramāḥ // 12 //
vidāha-rāga-ruk-pāka-śopha-granthi-vikuñcanam /
daṃśāvadaraṇaṃ sphoṭāḥ karṇikā maṇḍalāni ca // 13 //
sarva-tra sa-viṣe liṅgaṃ viparītaṃ tu nir-viṣe /
daṣṭo yena tu tac-ceṣṭā-rutaṃ kurvan vinaśyati // 14 //
paśyaṃs tam eva cā-kasmād ādarśa-salilādiṣu /
yo 'dbhyas trasyed a-daṣṭo 'pi śabda-saṃsparśa-darśanaiḥ // 15 //
38.15dv śabda-sparśa-nidarśanaiḥ
jala-saṃtrāsa-nāmānaṃ daṣṭaṃ tam api varjayet /
ākhunā daṣṭa-mātrasya daṃśaṃ kāṇḍena dāhayet // 16 //
darpaṇenātha-vā tīvra-rujā syāt karṇikānya-thā /
dagdhaṃ visrāvayed daṃśaṃ pracchitaṃ ca pralepayet // 17 //
38.17cv dagdhvā visrāvayed daṃśaṃ 38.17dv pracchinnaṃ ca pralepayet
śirīṣa-rajanī-vakra-kuṅkumāmṛtavallibhiḥ /
agāra-dhūma-mañjiṣṭhā-rajanī-lavaṇottamaiḥ // 18 //
lepo jayaty ākhu-viṣaṃ karṇikāyāś ca pātanaḥ /
tato 'mlaiḥ kṣālayitvānu toyair anu ca lepayet // 19 //
38.19dv piṣṭair anu ca lepayet
pālindī-śveta-kaṭabhī-bilva-mūla-guḍūcibhiḥ /
anyaiś ca viṣa-śopha-ghnaiḥ sirāṃ vā mokṣayed drutam // 20 //
38.20dv sirāṃ vā mocayed drutam
chardanaṃ nīlinī-kvāthaiḥ śukākhyāṅkollayor api /
kośātakyāḥ śukākhyāyāḥ phalaṃ jīmūtakasya ca // 21 //
38.21cv kośavatyāḥ śukākhyāyāḥ
madanasya ca saṃcūrṇya dadhnā pītvā viṣaṃ vamet /
vacā-madana-jīmūta-kuṣṭhaṃ vā mūtra-peṣitam // 22 //
pūrva-kalpena pātavyaṃ sarvondura-viṣāpaham /
virecanaṃ trivṛn-nīlī-tri-phalā-kalka iṣyate // 23 //
38.23cv virecane trivṛn-nīlī-
śiro-virecane sāraḥ śirīṣasya phalāni ca /
añjanaṃ go-maya-raso vyoṣa-sūkṣma-rajo-'nvitaḥ // 24 //
38.24cv añjane go-maya-raso 38.24dv vyoṣa-sūkṣma-rajo-'nvitaḥ
kapittha-go-maya-raso madhu-mān avalehanam /
taṇḍulīyaka-mūlena siddhaṃ pāne hitaṃ ghṛtam // 25 //
38.25bv madhu-mān avalehane
dvi-niśā-kaṭabhī-raktā-yaṣṭy-āhvair vāmṛtānvitaiḥ /
āsphota-mūla-siddhaṃ vā pañca-kāpittham eva vā // 26 //
sindhuvāraṃ nataṃ śigru-bilva-mūlaṃ punarnavā /
vacā-śvadaṃṣṭrā-jīmūtam eṣāṃ kvāthaṃ sa-mākṣikam // 27 //
38.27av sindhuvāra-nataṃ śigru- 38.27bv -bilva-mūlaṃ punarnavam
pibec chāly-odanaṃ dadhnā bhuñjāno mūṣikārditaḥ /
takreṇa śarapuṅkhāyā bījaṃ saṃcūrṇya vā pibet // 28 //
aṅkolla-mūla-kalko vā basta-mūtreṇa kalkitaḥ /
pānālepanayor yuktaḥ sarvākhu-viṣa-nāśanaḥ // 29 //
38.29cv pāna-lepanayor yuktaḥ
kapittha-madhya-tilaka-tilāṅkolla-jaṭāḥ pibet /
gavāṃ mūtreṇa payasā mañjarīṃ tilakasya vā // 30 //
38.30av kapittha-madhya-tilakaṃ 38.30av kapittha-madhyaṃ tilakaṃ 38.30bv
-tilāṅkolla-jaṭāṃ pibet
38.30bv tilāṅkolla-jaṭāḥ pibet 38.30dv mañjarīs tilakasya vā
atha-vā sairyakān mūlaṃ sa-kṣaudraṃ taṇḍulāmbunā /
kaṭukālābu-vinyastaṃ pītaṃ vāmbu niśoṣitam // 31 //
38.31dv pibed vāmbu niśoṣitam 38.31dv pibec cāmbu niśoṣitam
sindhuvārasya mūlāni biḍālāsthi viṣaṃ natam /
jala-piṣṭo '-gado hanti nasyādyair ākhu-jaṃ viṣam // 32 //
sa-śeṣaṃ mūṣika-viṣaṃ prakupyaty abhra-darśane /
yathā-yathaṃ vā kāleṣu doṣāṇāṃ vṛddhi-hetuṣu // 33 //
38.33ac sa-śeṣaṃ mūṣaka-viṣaṃ
tatra sarve yathāvasthaṃ prayojyāḥ syur upakramāḥ /
yathā-svaṃ ye ca nirdiṣṭās tathā dūṣī-viṣāpahāḥ // 34 //
daṃśaṃ tv alarka-daṣṭasya dagdham uṣṇena sarpiṣā /
pradihyād a-gadais tais taiḥ purāṇaṃ ca ghṛtaṃ pibet // 35 //
arka-kṣīra-yutaṃ cāsya yojyam āśu virecanam /
aṅkollottara-mūlāmbu tri-palaṃ sa-haviḥ-palam // 36 //
38.36ac arka-kṣīra-yutaṃ vāsya
pibet sa-dhattūra-phalāṃ śvetāṃ vāpi punarnavām /
aikadhyaṃ palalaṃ tailaṃ rūpikāyāḥ payo guḍaḥ // 37 //
38.37bv śvetāṃ cāpi punarnavām 38.37dv rūyikāyāḥ payo guḍaḥ 38.37dv
rūṣikāyāḥ payo guḍaḥ
bhinatti viṣam ālarkaṃ ghana-vṛndam ivānilaḥ /
sa-mantraṃ sauṣadhī-ratnaṃ snapanaṃ ca prayojayet // 38 //
catuṣ-pādbhir dvi-pādbhir vā nakha-danta-parikṣatam /
śūyate pacyate rāga-jvara-srāva-rujānvitam // 39 //
38.39dv -jvarāsrāva-rujānvitam
somavalko 'śvakarṇaś ca gojihvā haṃsapādikā /
rajanyau gairikaṃ lepo nakha-danta-viṣāpahaḥ // 40 //
Uttarasthāna
dīrgham āyuḥ smṛtiṃ medhām ārogyaṃ taruṇaṃ vayaḥ /
prabhā-varṇa-svaraudāryaṃ dehendriya-balodayam // 1 //
vāk-siddhiṃ vṛṣa-tāṃ kāntim avāpnoti rasāyanāt /
lābhopāyo hi śastānāṃ rasādīnāṃ rasāyanam // 2 //
39.2cv lābhopāyo hi saptānāṃ
pūrve vayasi madhye vā tat prayojyaṃ jitātmanaḥ /
snigdhasya sruta-raktasya viśuddhasya ca sarva-thā // 3 //
a-viśuddhe śarīre hi yukto rāsāyano vidhiḥ /
vājī-karo vā maline vastre raṅga ivā-phalaḥ // 4 //
39.4dv vastre rāga ivā-phalaḥ
rasāyanānāṃ dvi-vidhaṃ prayogam ṛṣayo viduḥ /
kuṭī-prāveśikaṃ mukhyaṃ vātātapikam anya-thā // 5 //
pure prāpyopakaraṇe harmya-nir-vāta-nir-bhaye /
diśy udīcyāṃ śubhe deśe tri-garbhāṃ sūkṣma-locanām // 6 //
39.6av nir-vāte nir-bhaye dharmye 39.6av nir-vāte nir-bhaye harmye
39.6bv prāpyopakaraṇe pure 39.6cv diśy aiśānyāṃ śubhe deśe
dhūmātapa-rajo-vyāla-strī-mūrkhādya-vilaṅghitām /
sajja-vaidyopakaraṇāṃ su-mṛṣṭāṃ kārayet kuṭīm // 7 //
atha puṇye 'hni saṃpūjya pūjyāṃs tāṃ praviśec chuciḥ /
tatra saṃśodhanaiḥ śuddhaḥ sukhī jāta-balaḥ punaḥ // 8 //
brahma-cārī dhṛti-yutaḥ śrad-dadhāno jitendriyaḥ /
dāna-śīla-dayā-satya-vrata-dharma-parāyaṇaḥ // 9 //
devatānusmṛtau yukto yukta-svapna-prajāgaraḥ /
priyauṣadhaḥ peśala-vāg ārabheta rasāyanam // 10 //
39.10cv priyauṣadhaḥ peśala-vāk 39.10dv prārabheta rasāyanam
harītakīm āmalakaṃ saindhavaṃ nāgaraṃ vacām /
haridrāṃ pippalīṃ vellaṃ guḍaṃ coṣṇāmbunā pibet // 11 //
snigdha-svinno naraḥ pūrvaṃ tena sādhu viricyate /
tataḥ śuddha-śarīrāya kṛta-saṃsarjanāya ca // 12 //
39.12av snigdhaḥ svinno naraḥ pūrvaṃ 39.12bv tena sādhu viśudhyati
tri-rātraṃ pañca-rātraṃ vā saptāhaṃ vā ghṛtānvitam /
dadyād yāvakam ā-śuddheḥ purāṇa-śakṛto 'tha-vā // 13 //
itthaṃ saṃskṛta-koṣṭhasya rasāyanam upāharet /
yasya yad yaugikaṃ paśyet sarvam ālocya sātmya-vit // 14 //
pathyā-sahasraṃ tri-guṇa-dhātrī-phala-samanvitam /
pañcānāṃ pañca-mūlānāṃ sārdhaṃ pala-śata-dvayam // 15 //
jale daśa-guṇe paktvā daśa-bhāga-sthite rase /
āpothya kṛtvā vy-asthīni vijayāmalakāny atha // 16 //
vinīya tasmin niryūhe yojayet kuḍavāṃśakam /
tvag-elā-musta-rajanī-pippaly-aguru-candanam // 17 //
maṇḍūkaparṇī-kanaka-śaṅkhapuṣpī-vacā-plavam /
yaṣṭy-āhvayaṃ viḍaṅgaṃ ca cūrṇitaṃ tulayādhikam // 18 //
sitopalārdha-bhāraṃ ca pātrāṇi trīṇi sarpiṣaḥ /
dve ca tailāt pacet sarvaṃ tad agnau leha-tāṃ gatam // 19 //
avatīrṇaṃ himaṃ yuñjyād viṃśaiḥ kṣaudra-śatais tribhiḥ /
tataḥ khajena mathitaṃ nidadhyād ghṛta-bhājane // 20 //
yā noparundhyād āhāram ekaṃ mātrāsya sā smṛtā /
ṣaṣṭikaḥ payasā cātra jīrṇe bhojanam iṣyate // 21 //
39.21bv ekā mātrāsya sā smṛtā
vaikhānasā bālakhilyās tathā cānye tapo-dhanāḥ /
brahmaṇā vihitaṃ dhanyam idaṃ prāśya rasāyanam // 22 //
39.22av vaikhānasā bālikhilyās
tandrā-śrama-klama-valī-palitāmaya-varjitāḥ /
medhā-smṛti-balopetā babhūvur a-mitāyuṣaḥ // 23 //
abhayāmalaka-sahasraṃ nir-āmayaṃ pippalī-sahasra-yutam /
taruṇa-palāśa-kṣāra-dravī-kṛtaṃ sthāpayed bhāṇḍe // 24 //
upayukte ca kṣāre chāyā-saṃśuṣka-cūrṇitaṃ yojyam /
pādāṃśena sitāyāś catur-guṇābhyāṃ madhu-ghṛtābhyām // 25 //
39.25av upayukte ca kvāthe
tad ghṛta-kumbhe bhūmau nidhāya ṣaṇ-māsa-saṃstham uddhṛtya /
prāhṇe prāśya yathānalam ucitāhāro bhavet satatam // 26 //
39.26bv nikhāya ṣaṇ-māsa-saṃstham uddhṛtya 39.26cv prāhṇe prāśya
yathā-balam
ity upayuñjyā-śeṣaṃ varṣa-śatam an-āmayo jarā-rahitaḥ /
jīvati bala-puṣṭi-vapuḥ-smṛti-medhādy-anvito viśeṣeṇa // 27 //
39.27av ity upayojyā-śeṣaṃ
nī-rujārdra-palāśasya cchinne śirasi tat kṣatam /
antar dvi-hastaṃ gambhīraṃ pūryam āmalakair navaiḥ // 28 //
39.28bv cchinne śirasi takṣitam
ā-mūlaṃ veṣṭitaṃ darbhaiḥ padminī-paṅka-lepitam /
ādīpya go-mayair vanyair nir-vāte svedayet tataḥ // 29 //
svinnāni tāny āmalakāni tṛptyā khāden naraḥ kṣaudra-ghṛtānvitāni /
kṣīraṃ śṛtaṃ cānu pibet pra-kāmaṃ tenaiva varteta ca māsam ekam // 30 //
varjyāni varjyāni ca tatra yatnāt spṛśyaṃ ca śītāmbu na pāṇināpi /
ekā-daśāhe 'sya tato vyatīte patanti keśā daśanā nakhāś ca // 31 //
39.31bv spṛśen na śītāmbu ca pāṇināpi
athālpakair eva dinaiḥ su-rūpaḥ strīṣv a-kṣayaḥ kuñjara-tulya-vīryaḥ /
viśiṣṭa-medhā-bala-buddhi-sat-tvo bhavaty asau varṣa-sahasra-jīvī // 32 //
daśa-mūla-balā-musta-jīvakarṣabhakotpalam /
parṇinyau pippalī śṛṅgī medā tāmalakī truṭī // 33 //
jīvantī joṅgakaṃ drākṣā pauṣkaraṃ candanaṃ śaṭhī /
punarnavarddhi-kākolī-kākanāsāmṛtā-dvayam // 34 //
39.34cv punarnavā-dvi-kākolī- 39.34dv -kākanāsāmṛtāhvayāḥ
vidārī vṛṣa-mūlaṃ ca tad aikadhyaṃ palonmitam /
jala-droṇe pacet pañca dhātrī-phala-śatāni ca // 35 //
pāda-śeṣaṃ rasaṃ tasmād vy-asthīny āmalakāni ca /
gṛhītvā bharjayet taila-ghṛtād dvā-daśabhiḥ palaiḥ // 36 //
39.36av pāda-śeṣe rase tasmin
matsyaṇḍikā-tulārdhena yuktaṃ tal leha-vat pacet /
snehārdhaṃ madhu siddhe tu tavakṣīryāś catuḥ-palam // 37 //
39.37cv snehārdhaṃ madhunaḥ śīte
pippalyā dvi-palaṃ dadyāc catur-jātaṃ kaṇārdhitam /
ato 'valehayen mātrāṃ kuṭī-sthaḥ pathya-bhojanaḥ // 38 //
39.38bv catur-jātaṃ kaṇārdhikam 39.38bv catur-jātaṃ kaṇārdhakam 39.38dv
kuṭī-sthaṃ pathya-bhojinam
ity eṣa cyavana-prāśo yaṃ prāśya cyavano muniḥ /
jarā-jarjarito 'py āsīn nārī-nayana-nandanaḥ // 39 //
kāsaṃ śvāsaṃ jvaraṃ śoṣaṃ hṛd-rogaṃ vāta-śoṇitam /
mūtra-śukrāśrayān doṣān vaisvaryaṃ ca vyapohati // 40 //
bāla-vṛddha-kṣata-kṣīṇa-kṛśānām aṅga-vardhanaḥ // 41ab //
medhāṃ smṛtiṃ kāntim an-āmaya-tvam āyuḥ-prakarṣaṃ pavanānulomyam // 41cd //
strīṣu praharṣaṃ balam indriyāṇām agneś ca kuryād vidhinopayuktaḥ // 41ef //
madhukena tavakṣīryā pippalyā sindhu-janmanā /
pṛthag lohaiḥ suvarṇena vacayā madhu-sarpiṣā // 42 //
sitayā vā samā yuktā samāyuktā rasāyanam /
tri-phalā sarva-roga-ghnī medhāyuḥ-smṛti-buddhi-dā // 43 //
39.43av sitayātha samāyuktā 39.43bv raupya-yuktā rasāyanī
maṇḍūkaparṇyāḥ sva-rasaṃ yathāgni kṣīreṇa yaṣṭīmadhukasya cūrṇam /
rasaṃ guḍūcyās saha-mūla-puṣpyāḥ kalkaṃ prayuñjīta ca śaṅkhapuṣpyāḥ // 44 //
āyuḥ-pradāny āmaya-nāśanāni balāgni-varṇa-svara-vardhanāni /
medhyāni caitāni rasāyanāni medhyā viśeṣeṇa tu śaṅkhapuṣpī // 45 //
39.45dv medhyā viśeṣeṇa ca śaṅkhapuṣpī
naladaṃ kaṭu-rohiṇī payasyā madhukaṃ candana-śārivogragandhāḥ /
tri-phalā kaṭuka-trayaṃ haridre sa-paṭolaṃ lavaṇaṃ ca taiḥ su-piṣṭaiḥ // 46 //
tri-guṇena rasena śaṅkhapuṣpyāḥ sa-payaskaṃ ghṛta-nalvaṇaṃ vipakvam /
upayujya bhavej jaḍo 'pi vāṅmī śruta-dhārī pratibhāna-vān a-rogaḥ // 47 //
39.47dv śruti-dhārī pratibhāna-vān a-rogaḥ 39.47dv śruti-dhārī pratibhāna-vān
a-rogī
peṣyair mṛṇāla-bisa-kesara-pattra-bījaiḥ siddhaṃ sa-hema-śakalaṃ payasā ca sarpiḥ /
pañcāravindam iti tat prathitaṃ pṛthivyāṃ prabhraṣṭa-pauruṣa-bala-pratibhair niṣevyam // 48 //
39.48cv pañcāravindam iti sarpir udāra-vīryaṃ
yan nāla-kanda-dala-kesara-vad vipakvaṃ nīlotpalasya tad api prathitaṃ dvitīyam /
sarpiś catuṣ-kuvalayaṃ sa-hiraṇya-pattraṃ medhyaṃ gavām api bhavet kim u mānuṣāṇām // 49 //
brāhmī-vacā-saindhava-śaṅkhapuṣpī-matsyākṣaka-brahmasuvarcalaindryaḥ /
vaidehikā ca tri-yavāḥ pṛthak syur yavau suvarṇasya tilo viṣasya // 50 //
sarpiṣaś ca palam ekata etad yojayet pariṇate ca ghṛtāḍhyam /
bhojanaṃ sa-madhu vatsaram evaṃ śīlayann adhika-dhī-smṛti-medhaḥ // 51 //
39.51dv śīlayann adhika-dhī-smṛti-veṣaḥ
atikrānta-jarā-vyādhi-tandrālasya-śrama-klamaḥ /
jīvaty abda-śataṃ pūrṇaṃ śrī-tejaḥ-kānti-dīpti-mān // 52 //
39.52dv śrī-tejaḥ-kānti-mūrti-mān
viśeṣataḥ kuṣṭha-kilāsa-gulma-viṣa-jvaronmāda-garodarāṇi /
atharva-mantrādi-kṛtāś ca kṛtyāḥ śāmyanty anenāti-balāś ca vātāḥ // 53 //
śaran-mukhe nāgabalāṃ puṣya-yoge samuddharet /
akṣa-mātraṃ tato mūlāc cūrṇitāt payasā pibet // 54 //
39.54cv akṣa-mātraṃ tato mūlaṃ 39.54dv cūrṇitaṃ payasā pibet
lihyān madhu-ghṛtābhyāṃ vā kṣīra-vṛttir an-anna-bhuk /
evaṃ varṣa-prayogena jīved varṣa-śataṃ balī // 55 //
phalon-mukho gokṣurakaḥ sa-mūlaś chāyā-viśuṣkaḥ su-vicūrṇitāṅgaḥ /
su-bhāvitaḥ svena rasena tasmān mātrāṃ parāṃ prāsṛtikīṃ pibed yaḥ // 56 //
39.56dv mātrāṃ paraṃ prāsṛtikīṃ pibed yaḥ
kṣīreṇa tenaiva ca śālim aśnan jīrṇe bhavet sa dvi-tulopayogāt /
śaktaḥ su-rūpaḥ su-bhagaḥ śatāyuḥ kāmī kakud-mān iva go-kula-sthaḥ // 57 //
vārāhī-kandam ārdrārdraṃ kṣīreṇa kṣīra-paḥ pibet /
māsaṃ nir-anno māsaṃ ca kṣīrānnādo jarāṃ jayet // 58 //
tat-kanda-ślakṣṇa-cūrṇaṃ vā sva-rasena su-bhāvitam /
ghṛta-kṣaudra-plutaṃ lihyāt tat-pakvaṃ vā ghṛtaṃ pibet // 59 //
39.59cv ghṛta-kṣaudra-yutaṃ lihyāt
tad-vad vidāry-atibalā-balā-madhuka-vāyasīḥ /
śreyasī-śreyasī-yuktā-pathyā-dhātrī-sthirāmṛtāḥ // 60 //
39.60cv jīvantī-śreyasī-yuktā-
maṇḍūkī-śaṅkhakusumā-vājigandhā-śatāvarīḥ /
upayuñjīta medhā-dhī-vayaḥ-sthairya-bala-pradāḥ // 61 //
39.61cv upayuñjīta dhī-medhā- 39.61cv upayuñjīta medhāvī 39.61dv
vayaḥ-sthairya-bala-pradāḥ
yathā-svaṃ citrakaḥ puṣpair jñeyaḥ pīta-sitāsitaiḥ /
yathottaraṃ sa guṇa-vān vidhinā ca rasāyanam // 62 //
chāyā-śuṣkaṃ tato mūlaṃ māsaṃ cūrṇī-kṛtaṃ lihan /
sarpiṣā madhu-sarpirbhyāṃ piban vā payasā yatiḥ // 63 //
ambhasā vā hitānnāśī śataṃ jīvati nī-rujaḥ /
medhāvī bala-vān kānto vapuṣ-mān dīpta-pāvakaḥ // 64 //
tailena līḍho māsena vātān hanti su-dus-tarān /
mūtreṇa śvitra-kuṣṭhāni pītas takreṇa pāyu-jān // 65 //
39.65bv vātān hanti su-dāruṇān
bhallātakāni puṣṭāni dhānya-rāśau nidhāpayet /
grīṣme saṃgṛhya hemante svādu-snigdha-himair vapuḥ // 66 //
39.66dv svādu-snigdha-himaiḥ punaḥ
saṃskṛtya tāny aṣṭa-guṇe salile 'ṣṭau vipācayet /
aṣṭāṃśa-śiṣṭaṃ tat-kvāthaṃ sa-kṣīraṃ śītalaṃ pibet // 67 //
39.67cv aṣṭāṃśa-śiṣṭaṃ taṃ kvāthaṃ
vardhayet praty-ahaṃ cānu tatraikaikam aruṣkaram /
sapta-rātra-trayaṃ yāvat trīṇi trīṇi tataḥ param // 68 //
ā-catvāriṃśatas tāni hrāsayed vṛddhi-vat tataḥ /
sahasram upayuñjīta saptāhair iti saptabhiḥ // 69 //
39.69dv saptāhair api saptabhiḥ
yantritātmā ghṛta-kṣīra-śāli-ṣaṣṭika-bhojanaḥ /
tad-vat tri-guṇitaṃ kālaṃ prayogānte 'pi cācaret // 70 //
39.70dv prayogānte 'py upācaret
āśiṣo labhate '-pūrvā vahner dīptiṃ viśeṣataḥ /
prameha-kṛmi-kuṣṭhārśo-medo-doṣa-vivarjitaḥ // 71 //
39.71av āśiṣo labhate pūrvā
piṣṭa-svedanam a-rujaiḥ pūrṇaṃ bhallātakair vijarjaritaiḥ /
bhūmi-nikhāte kumbhe pratiṣṭhitaṃ kṛṣṇa-mṛl-liptam // 72 //
39.72bv pūrṇaṃ bhallātakaiḥ su-jarjaritaiḥ
parivāritaṃ samantāt pacet tato go-mayāgninā mṛdunā /
tat-sva-raso yaś cyavate gṛhṇīyāt taṃ dine 'nyasmin // 73 //
39.73bv pacet tad go-mayāgninā mṛdunā
amum upayujya sva-rasaṃ madhv-aṣṭama-bhāgikaṃ dvi-guṇa-sarpiḥ /
pūrva-vidhi-yantritātmā prāpnoti guṇān sa tān eva // 74 //
39.74av amum upayuñjyāt sva-rasaṃ
puṣṭāni pākena paricyutāni bhallātakāny āḍhaka-saṃmitāni /
ghṛṣṭveṣṭikā-cūrṇa-kaṇair jalena prakṣālya saṃśoṣya ca mārutena // 75 //
jarjarāṇi vipacej jala-kumbhe pāda-śeṣa-ghṛta-gālita-śītam /
tad-rasaṃ punar api śrapayeta kṣīra-kumbha-sahitaṃ caraṇa-sthe // 76 //
39.76bv pāda-śeṣa-ghṛta-gālita-śeṣam 39.76bv pāda-śeṣa-ghṛta-gālita-śīte
39.76bv pāda-śeṣam avatārita-śītam 39.76cv taṃ rasaṃ punar api śrapayeta
39.76dv kṣīra-kumbha-sahitaṃ caraṇa-stham
sarpiḥ pakvaṃ tatra tulya-pramāṇaṃ yuñjyāt svecchaṃ śarkarayā rajobhiḥ /
ekī-bhūtaṃ tat khaja-kṣobhaṇena sthāpyaṃ dhānye sapta-rātraṃ su-guptam // 77 //
39.77av sarpiḥ pakvaṃ tena tulya-pramāṇaṃ 39.77bv yuñjyāt prasthaṃ śarkarayā
rajobhiḥ
39.77bv yuñjyāt svacchaṃ śarkarayā rajobhiḥ 39.77cv ekī-bhūtaṃ taṃ
khaja-kṣobhaṇena
tam amṛta-rasa-pākaṃ yaḥ prage prāśam aśnann anupibati yatheṣṭaṃ vāri dugdhaṃ rasaṃ vā /
smṛti-mati-bala-medhā-sat-tva-sārair upetaḥ kanaka-nicaya-gauraḥ so 'śnute dīrgham āyuḥ // 78 //
droṇe 'mbhaso vraṇakṛtāṃ tri-śatād vipakvāt kvāthāḍhake pala-samais tila-taila-pātram /
tiktā-viṣā-dvaya-varā-girijanma-tārkṣyaiḥ siddhaṃ paraṃ nikhila-kuṣṭha-nibarhaṇāya // 79 //
39.79av droṇe 'mbhaso vraṇakṛtāṃ tri-śatāni paktvā 39.79cv
tiktā-niśā-dvaya-vacā-girijanma-tārkṣyaiḥ
39.79cv tiktā-niśā-dvaya-varā-girijanma-tārkṣyaiḥ 39.79cv
tiktā-viṣā-dvaya-vacā-girijanma-tārkṣyaiḥ
39.79cv tiktā-viṣā-dvaya-varā-girijāta-tārkṣyaiḥ
sahāmalaka-śuktibhir dadhi-sareṇa tailena vā // 80a //
guḍena payasā ghṛtena yava-saktubhir vā saha // 80b //
tilena saha mākṣikeṇa palalena sūpena vā // 80c //
vapuṣ-karam aruṣkaraṃ parama-medhyam āyuṣ-karam // 80d //
bhallātakāni tīkṣṇāni pākīny agni-samāni ca /
bhavanty amṛta-kalpāni prayuktāni yathā-vidhi // 81 //
39.81dv kalpitāni yathā-vidhi
kapha-jo na sa rogo 'sti na vibandho 'sti kaś-ca-na /
yaṃ na bhallātakaṃ hanyāc chīghram agni-bala-pradam // 82 //
39.82dv chīghraṃ vahni-bala-pradam
vātātapa-vidhāne 'pi viśeṣeṇa vivarjayet /
kulattha-dadhi-śuktāni tailābhyaṅgāgni-sevanam // 83 //
vṛkṣās tubarakā nāma paścimārṇava-tīra-jāḥ /
vīcī-taraṅga-vikṣobha-mārutoddhūta-pallavāḥ // 84 //
tebhyaḥ phalāny ādadīta su-pakvāny ambu-dāgame /
majjñaḥ phalebhyaś cādāya śoṣayitvāvacūrṇya ca // 85 //
39.85cv majjāṃ phalebhyaś cādāya 39.85cv majjāḥ phalebhyaś cādāya 39.85dv
śoṣayitvā vicūrṇya ca
tila-vat pīḍayed droṇyāṃ kvāthayed vā kusumbha-vat /
tat-tailaṃ saṃbhṛtaṃ bhūyaḥ paced ā-salila-kṣayāt // 86 //
39.86cv tat-tailaṃ sa-ghṛtaṃ bhūyaḥ 39.86cv tat-tailaṃ saṃsṛtaṃ bhūyaḥ 39.86cv
tat-tailaṃ saṃhṛtaṃ bhūyaḥ
avatārya karīṣe ca pakṣa-mātraṃ nidhāpayet /
snigdha-svinno hṛta-malaḥ pakṣād uddhṛtya tat tataḥ // 87 //
39.87dv pakṣād uddhṛtya yatna-vān
caturtha-bhaktāntaritaḥ prātaḥ pāṇi-talaṃ pibet /
mantreṇānena pūtasya tailasya divase śubhe // 88 //
majja-sāra mahā-vīrya sarvān dhātūn viśodhaya /
śaṅkha-cakra-gadā-pāṇis tvām ājñāpayate '-cyutaḥ // 89 //
39.89av majjā-sāra mahā-vīrya 39.89dv tvām ājñāpayate '-cyuta
tenāsyordhvam adhas-tāc ca doṣā yānty a-sakṛt tataḥ /
sāyam a-sneha-lavaṇāṃ yavāgūṃ śītalāṃ pibet // 90 //
39.90bv doṣā yānty a-sakṛt-sakṛt
pañcāhāni pibet tailam itthaṃ varjyān vivarjayan /
pakṣaṃ mudga-rasānnāśī sarva-kuṣṭhair vimucyate // 91 //
39.91bv itthaṃ varjyāni varjayet
tad eva khadira-kvāthe tri-guṇe sādhu sādhitam /
nihitaṃ pūrva-vat pakṣaṃ piben māsaṃ su-yantritaḥ // 92 //
tenābhyakta-śarīraś ca kurvann āhāram īritam /
anenāśu prayogeṇa sādhayet kuṣṭhinaṃ naram // 93 //
bhinna-svaraṃ rakta-netraṃ śīrṇāṅgaṃ kṛmi-bhakṣitam // 93.1+(1)ab //
39.93.1+(1)av bhagna-svaraṃ rakta-netraṃ 39.93.1+(1)
bv śīrṇāṅgaṃ kṛmibhiś
citam
sarpir-madhu-yutaṃ pītaṃ tad eva khadirād vinā /
pakṣaṃ māṃsa-rasāhāraṃ karoti dvi-śatāyuṣam // 94 //
39.94cv pakva-māṃsa-rasāhāraṃ 39.94cv pakvaṃ māṃsa-rasāhāraṃ
tad eva nasye pañcāśad divasān upayojitam /
vapuṣ-mataṃ śruta-dharaṃ karoti tri-śatāyuṣam // 95 //
39.95cv vapuṣ-mataṃ śruti-dharaṃ
valī-palita-nirmuktaṃ sthira-smṛti-kaca-dvi-jam // 95.1+(1)ab //
pañcāṣṭau sapta daśa vā pippalīr madhu-sarpiṣā /
rasāyana-guṇānveṣī samām ekāṃ prayojayet // 96 //
39.96dv māsam ekaṃ prayojayet
tisras tisras tu pūrvāhṇe bhuktvāgre bhojanasya ca /
pippalyaḥ kiṃśuka-kṣāra-bhāvitā ghṛta-bharjitāḥ // 97 //
39.97bv bhuktvāgre bhojanasya tu
prayojyā madhu-saṃmiśrā rasāyana-guṇaiṣiṇā /
krama-vṛddhyā daśāhāni daśa-paippalikaṃ dinam // 98 //
39.98cv daśa-vṛddhyā daśāhāni 39.98dv daśa-pippalikaṃ dinam
vardhayet payasā sārdhaṃ tathaivāpanayet punaḥ /
jīrṇauṣadhaś ca bhuñjīta ṣaṣṭikaṃ kṣīra-sarpiṣā // 99 //
pippalīnāṃ sahasrasya prayogo 'yaṃ rasāyanam /
piṣṭās tā balibhiḥ peyāḥ śṛtā madhya-balair naraiḥ // 100 //
śītī-kṛtā hīna-balair vīkṣya doṣāmayān prati // 100+(1)ab //
39.100+(1)av śītī-kṛtā kṣīṇa-balair 39.100+(1)
bv vīkṣya doṣān prayojayet
tad-vac ca cchāga-dugdhena dve sahasre prayojayet /
ebhiḥ prayogaiḥ pippalyaḥ kāsa-śvāsa-gala-grahān // 101 //
yakṣma-meha-grahaṇy-arśaḥ-pāṇḍu-tva-viṣama-jvarān /
ghnanti śophaṃ vamiṃ hidhmāṃ plīhānaṃ vāta-śoṇitam // 102 //
bilvārdha-mātreṇa ca pippalīnāṃ pātraṃ pralimped ayaso niśāyām /
prātaḥ pibet tat salilāñjalibhyāṃ varṣaṃ yatheṣṭāśana-pāna-ceṣṭaḥ // 103 //
śuṇṭhī-viḍaṅga-tri-phalā-guḍūcī- yaṣṭī-haridrātibalā-balāś ca /
mustā-surāhvāguru-citrakāś ca saugandhikaṃ paṅka-jam utpalāni // 104 //
39.104cv mustā-śatāhvāguru-citrakāś ca
dhavāśvakarṇāsana-bālapattra-sārās tathā pippali-vat prayojyāḥ /
lohopaliptāḥ pṛthag eva jīvet samāḥ śataṃ vyādhi-jarā-vimuktaḥ // 105 //
39.105bv -sārās tathā pippali-vat prayuñjyāḥ 39.105cv loha-pralepāt pṛthag eva
jīvet
39.105cv lohopalepāt pṛthag eva jīvet
kṣīrāñjalibhyāṃ ca rasāyanāni yuktāny amūny āyasa-lepanāni /
kurvanti pūrvokta-guṇa-prakarṣam āyuḥ-prakarṣaṃ dvi-guṇaṃ tataś ca // 106 //
asana-khadira-yūṣair bhāvitāṃ somarājīṃ madhu-ghṛta-śikhi-pathyā-loha-cūrṇair upetām /
śaradam avalihānaḥ pāriṇāmān vikārāṃs tyajati mita-hitāśī tad-vad āhāra-jātān // 107 //
39.107bv madhu-ghṛta-gada-pathyā-loha-cūrṇair upetām
tīvreṇa kuṣṭhena parīta-mūrtir yaḥ somarājīṃ niyamena khādet /
saṃvatsaraṃ kṛṣṇa-tila-dvitīyāṃ sa somarājīṃ vapuṣātiśete // 108 //
ye somarājyā vi-tuṣī-kṛtāyāś cūrṇair upetāt payasaḥ su-jātāt /
uddhṛtya sāraṃ madhunā lihanti takraṃ tad evānupibanti cānte // 109 //
kuṣṭhinaḥ śīryamāṇāṅgās te jātāṅguli-nāsikāḥ /
bhānti vṛkṣā iva punaḥ prarūḍha-nava-pallavāḥ // 110 //
39.110av kuṣṭhinaḥ kuthyamānāṅgās
śīta-vāta-hima-dagdha-tanūnāṃ stabdha-bhagna-kuṭila-vyathitāsthnām /
bheṣajasya pavanopahatānāṃ vakṣyate vidhir ato laśunasya // 110+(1) //
39.110+(1)av śīta-vāta-paridagdha-tanūnāṃ 39.110+(1)bv
stabdha-bhugna-kuṭila-vyathitāsthnām
39.110+(1)cv bheṣajaṃ ca pavanopahatānāṃ
rāhor amṛta-cauryeṇa lūnād ye patitā galāt /
amṛtasya kaṇā bhūmau te laśuna-tvam āgatāḥ // 111 //
39.111av rāhor acyuta-cakreṇa
dvi-jā nāśnanti tam ato daitya-deha-samudbhavam /
sākṣād amṛta-saṃbhūter grāmaṇīḥ sa rasāyanam // 112 //
śīlayel laśunaṃ śīte vasante 'pi kapholbaṇaḥ /
ghanodaye 'pi vātārtaḥ sadā vā grīṣma-līlayā // 113 //
39.113bv vasante ca kapholbaṇaḥ
snigdha-śuddha-tanuḥ śīta-madhuropaskṛtāśayaḥ /
tad-uttaṃsāvataṃsābhyāṃ carcitānucarājiraḥ // 114 //
tasya kandān vasantānte himavac-chaka-deśa-jān /
apanīta-tvaco rātrau timayen madirādibhiḥ // 115 //
39.115cv apanīya tvaco rātrau 39.115dv tīmayen madirādibhiḥ 39.115dv
peṣayen madirādibhiḥ
tat-kalka-sva-rasaṃ prātaḥ śuci-tāntava-pīḍitam /
madirāyāḥ su-rūḍhāyās tri-bhāgena samanvitam // 116 //
madyasyānyasya takrasya mastunaḥ kāñjikasya vā /
tat-kāla eva vā yuktaṃ yuktam ālocya mātrayā // 117 //
39.117av madyasyānyasya tailasya
taila-sarpir-vasā-majja-kṣīra-māṃsa-rasaiḥ pṛthak /
kvāthena vā yathā-vyādhi rasaṃ kevalam eva vā // 118 //
39.118bv kṣīra-sarpir-vasā-majja- 39.118bv -dhanva-māṃsa-rasaiḥ pṛthak
39.118bv -dhanva-māṃsaiḥ pṛthak pṛthak
pibed gaṇḍūṣa-mātraṃ prāk kaṇṭha-nālī-viśuddhaye /
pratataṃ svedanaṃ cānu vedanāyāṃ praśasyate // 119 //
39.119cv pratataṃ svedanaṃ cātra
śītāmbu-sekaḥ sahasā vami-mūrchāyayor mukhe /
śeṣaṃ pibet klamāpāye sthira-tāṃ gata ojasi // 120 //
vidāha-parihārāya paraṃ śītānulepanaḥ /
dhārayet sāmbu-kaṇikā muktā-karpūra-mālikāḥ // 121 //
39.121cv dhārayet sāmbu-kaṇikāṃ 39.121dv muktāṃ karpūra-mālikām
39.121dv muktā-karpūra-mālikām
kuḍavo 'sya parā mātrā tad-ardhaṃ kevalasya tu /
palaṃ piṣṭasya tan-majjñaḥ sa-bhaktaṃ prāk ca śīlayet // 122 //
jīrṇa-śāly-odanaṃ jīrṇe śaṅkha-kundendu-pāṇḍuram /
bhuñjīta yūṣair payasā rasair vā dhanva-cāriṇām // 123 //
madyam ekaṃ pibet tatra tṛṭ-prabandhe jalānvitam /
a-madya-pas tv āranālaṃ phalāmbu parisikthakām // 124 //
39.124av madyam ekaṃ pibet tv atra 39.124bv tṛṭ-[pra]vṛddhe jalānvitam
39.124bv tṛḍ-vibandhe jalānvitam
39.124dv phalāmbu parisikthikām 39.124dv phalāmbu parisitthikām 39.124dv
phalāmbu parisikthikam
39.124dv phalāmbu-pariṣecitam
tat-kalkaṃ vā sama-ghṛtaṃ ghṛta-pātre khajāhatam /
sthitaṃ daśāhād aśnīyāt tad-vad vā vasayā samam // 125 //
39.125dv tad-vad vā payasā samam
vi-kañcuka-prājya-rasona-garbhān sa-śūlya-māṃsān vividhopadaṃśān /
nimardakān vā ghṛta-śukta-yuktān pra-kāmam adyāl laghu tuccham aśnan // 126 //
39.126cv vimardakān vā ghṛta-śukta-yuktān 39.126dv pra-kāmam adyāl laghu
tuttham aśnan
pitta-rakta-vinirmukta-samastāvaraṇāvṛte /
śuddhe vā vidyate vāyau na dravyaṃ laśunāt param // 127 //
39.127av pitta-rakta-vinirmukte 39.127bv samastāvaraṇāvṛte
priyāmbu-guḍa-dugdhasya māṃsa-madyāmla-vidviṣaḥ /
a-titikṣor a-jīrṇaṃ ca laśuno vyāpade dhruvam // 128 //
39.128bv māṃsa-madyādi-vidviṣaḥ 39.128cv a-tityakṣor a-jīrṇam ca 39.128cv
ati-rūkṣair a-jīrṇe ca
pitta-kopa-bhayād ante yuñjyān mṛdu virecanam /
rasāyana-guṇān evaṃ paripūrṇān samaśnute // 129 //
grīṣme 'rka-taptā girayo jatu-tulyaṃ vamanti yat /
hemādi-ṣaḍ-dhātu-rasaṃ procyate tac chilā-jatu // 130 //
sarvaṃ ca tikta-kaṭukaṃ nāty-uṣṇaṃ kaṭu pākataḥ /
chedanaṃ ca viśeṣeṇa lauhaṃ tatra praśasyate // 131 //
go-mūtra-gandhi kṛṣṇaṃ guggulv-ābhaṃ vi-śarkaraṃ mṛtsnam /
snigdham an-amla-kaṣāyaṃ mṛdu guru ca śilā-jatu śreṣṭham // 132 //
vyādhi-vyādhita-sātmyaṃ samanusmaran bhāvayed ayaḥ-pātre /
prāk kevala-jala-dhautaṃ śuṣkaṃ kvāthais tato bhāvyam // 133 //
sama-girijam aṣṭa-guṇite niḥkvāthyaṃ bhāvanauṣadhaṃ toye /
tan-niryūhe 'ṣṭāṃśe pūtoṣṇe prakṣiped girijam // 134 //
tat sama-rasa-tāṃ yātaṃ saṃśuṣkaṃ prakṣiped rase bhūyaḥ /
svaiḥ svair evaṃ kvāthair bhāvyaṃ vārān bhavet sapta // 135 //
atha snigdhasya śuddhasya ghṛtaṃ tiktaka-sādhitam /
try-ahaṃ yuñjīta girijam ekaikena tathā try-aham // 136 //
39.136av atha snigdha-viśuddhasya
phala-trayasya yūṣeṇa paṭolyā madhukasya ca /
yogaṃ yogyaṃ tatas tasya kālāpekṣaṃ prayojayet // 137 //
39.137cv yoga-yogyaṃ tatas tasya 39.137cv yoge yojyaṃ tatas tasya 39.137dv
kālāpekṣaṃ tu yojayet
śilā-jam evaṃ dehasya bhavaty aty-upakārakam /
guṇān samagrān kurute sahasā vyāpadaṃ na ca // 138 //
eka-tri-sapta-saptāhaṃ karṣam ardha-palaṃ palam /
hīna-madhyottamo yogaḥ śilā-jasya kramān mataḥ // 139 //
saṃskṛtaṃ saṃskṛte dehe prayuktaṃ girijāhvayam /
yuktaṃ vyastaiḥ samastair vā tāmrāyo-rūpya-hemabhiḥ // 140 //
kṣīreṇāloḍitaṃ kuryāc chīghraṃ rāsāyanaṃ phalam /
kulatthān kākamācīṃ ca kapotāṃś ca sadā tyajet // 141 //
na so 'sti rogo bhuvi sādhya-rūpo jatv aśma-jaṃ yaṃ na jayet prasahya /
tat-kāla-yogair vidhi-vat prayuktaṃ svasthasya corjāṃ vipulāṃ dadhāti // 142 //
39.142bv jatv aśma-jaṃ yaṃ na haret prasahya 39.142dv svasthasya corjāṃ
vipulāṃ dadāti
kuṭī-praveśaḥ kṣaṇināṃ paricchada-vatāṃ hitaḥ /
ato 'nya-thā tu ye teṣāṃ saurya-mārutiko vidhiḥ // 143 //
39.143av kuṭī-praveśaḥ kṣamiṇāṃ 39.143av kuṭī-praveśaḥ kṣīṇānāṃ
39.143dv sūrya-mārutiko vidhiḥ
vātātapa-sahā yogā vakṣyante 'to viśeṣataḥ /
sukhopacārā bhraṃśe 'pi ye na dehasya bādhakāḥ // 144 //
śītodakaṃ payaḥ kṣaudraṃ ghṛtam ekaika-śo dvi-śaḥ /
tri-śaḥ samastam atha-vā prāk pītaṃ sthāpayed vayaḥ // 145 //
guḍena madhunā śuṇṭhyā kṛṣṇayā lavaṇena vā /
dve dve khādan sadā pathye jīved varṣa-śataṃ sukhī // 146 //
harītakīṃ sarpiṣi saṃpratāpya samaśnatas tat pibato ghṛtaṃ ca /
bhavec cira-sthāyi balaṃ śarīre sakṛt kṛtaṃ sādhu yathā kṛta-jñe // 147 //
39.147bv samaśnute cet pibato ghṛtaṃ ca 39.147cv bhavec cira-sthāyi-balaṃ
śarīraṃ
39.147dv sakṛt kṛtaṃ sādhu yathā kṛta-jñāḥ
dhātrī-rasa-kṣaudra-sitā-ghṛtāni hitāśanānāṃ lihatāṃ narāṇām /
praṇāśam āyānti jarā-vikārā granthā viśālā iva dur-gṛhītāḥ // 148 //
39.148bv hitāśināṃ vai lihatāṃ narāṇām
dhātrī-kṛmighnāsana-sāra-cūrṇaṃ sa-taila-sarpir-madhu-loha-reṇu /
niṣevamāṇasya bhaven narasya tāruṇya-lāvaṇyam a-vipraṇaṣṭam // 149 //
39.149dv tāruṇya-lāvaṇyam ati-pratiṣṭham 39.149dv tāruṇya-lāvaṇyam api
praṇaṣṭam
lauhaṃ rajo vella-bhavaṃ ca sarpiḥ-kṣaudra-drutaṃ sthāpitam abda-mātram /
samudgake bījaka-sāra-kḷpte lihan balī jīvati kṛṣṇa-keśaḥ // 150 //
39.150av lohaṃ rajo vella-bhavaṃ ca sarpiḥ- 39.150av lohād rajo vella-bhavaṃ ca
sarpiḥ-
39.150cv samudgake bījaka-sāra-lipte 39.150cv sāmudgake bījaka-kṣāra-kḷpte
viḍaṅga-bhallātaka-nāgarāṇi ye 'śnanti sarpir-madhu-saṃyutāni /
jarā-nadīṃ roga-taraṅgiṇīṃ te lāvaṇya-yuktāḥ puruṣās taranti // 151 //
khadirāsana-yūṣa-bhāvitāyās tri-phalāyā ghṛta-mākṣika-plutāyāḥ /
niyamena narā niṣevitāro yadi jīvanty a-rujaḥ kim atra citram // 152 //
39.152bv tri-phalāyā ghṛta-mākṣikānvitāyāḥ 39.152dv yadi jīvanty a-jarāḥ kim
atra citram
bījakasya rasam aṅguli-hāryaṃ śarkarāṃ madhu ghṛtaṃ tri-phalāṃ ca /
śīlayatsu puruṣeṣu jarat-tā sv-āgatāpi vinivartata eva // 153 //
39.153bv śarkarā-madhu-ghṛtaṃ tri-phalāṃ ca 39.153bv śarkarā-madhu-yutaṃ
tri-phalāṃ ca
punarnavasyārdha-palaṃ navasya piṣṭaṃ pibed yaḥ payasārdha-māsam /
māsa-dvayaṃ tat-tri-guṇaṃ samāṃ vā jīrṇo 'pi bhūyaḥ sa punar-navaḥ syāt // 154 //
mūrvā-bṛhaty-aṃśumatī-balānām uśīra-pāṭhāsana-śārivāṇām /
kālānusāryāguru-candanānāṃ vadanti paunarnavam eva kalpam // 155 //
śatāvarī-kalka-kaṣāya-siddhaṃ ye sarpir aśnanti sitā-dvitīyam /
tāñ jīvitādhvānam abhiprapannān na vipralumpanti vikāra-caurāḥ // 156 //
pītāśvagandhā payasārdha-māsaṃ ghṛtena tailena sukhāmbunā vā /
kṛśasya puṣṭiṃ vapuṣo vidhatte bālasya sasyasya yathā su-vṛṣṭiḥ // 157 //
39.157bv ghṛtena tailena su-sūkṣma-piṣṭā 39.157dv bālasya vṛkṣasya
yathāmbu-vṛṣṭiḥ
dine dine kṛṣṇa-tila-prakuñcaṃ samaśnatāṃ śīta-jalānu-pānam /
poṣaḥ śarīrasya bhavaty an-alpo dṛḍhī-bhavanty ā-maraṇāc ca dantāḥ // 158 //
39.158bv samaśnataḥ śīta-jalānu-pānam
cūrṇaṃ śvadaṃṣṭrāmalakāmṛtānāṃ lihan sa-sarpir madhu-bhāga-miśram /
vṛṣaḥ sthiraḥ śānta-vikāra-duḥkhaḥ samāḥ śataṃ jīvati kṛṣṇa-keśaḥ // 159 //
39.159bv lihan sa-sarpir madhunā prayuktam 39.159bv lihan sa-sarpir
madhu-bhāga-yuktam
sārdhaṃ tilair āmalakāni kṛṣṇair akṣāṇi saṃkṣudya harītakīr vā /
ye 'dyur mayūrā iva te manuṣyā ramyaṃ parīṇāmam avāpnuvanti // 160 //
śilā-jatu-kṣaudra-viḍaṅga-sarpir-lohābhayā-pārada-tāpya-bhakṣaḥ /
āpūryate dur-bala-deha-dhātus tri-pañca-rātreṇa yathā śaśāṅkaḥ // 161 //
ye māsam ekaṃ sva-rasaṃ pibanti dine dine bhṛṅgarajaḥ-samuttham /
kṣīrāśinas te bala-vīrya-yuktāḥ samāḥ śataṃ jīvitam āpnuvanti // 162 //
39.162dv samā-śataṃ jīvitam āpnuvanti
māsaṃ vacām apy upasevamānāḥ kṣīreṇa tailena ghṛtena vāpi /
bhavanti rakṣobhir a-dhṛṣya-rūpā medhāvino nir-mala-mṛṣṭa-vākyāḥ // 163 //
maṇḍūkaparṇīm api bhakṣayanto bhṛṣṭāṃ ghṛte māsam an-anna-bhakṣāḥ /
jīvanti kālaṃ vipulaṃ pragalbhās tāruṇya-lāvaṇya-guṇodaya-sthāḥ // 164 //
39.164av maṇḍūkaparṇīṃ paribhakṣayanto 39.164bv bhṛṣṭāṃ ghṛte māsam
an-anna-bhakṣyāḥ
lāṅgalī-tri-phalā-loha-pala-pañcāśatā kṛtam /
mārkava-sva-rase ṣaṣṭyā guṭikānāṃ śata-trayam // 165 //
39.165bv -pala-pañcāśataḥ kṛtāt 39.165bv -pala-pañcāśatī-kṛtam 39.165cv
mārkava-sva-rase piṣṭād
39.165cv mārkava-sva-rase piṣṭvā 39.165dv guṭikānāṃ śata-trayāt
chāyā-viśuṣkaṃ guṭikārdham adyāt pūrvaṃ samastām api tāṃ krameṇa /
bhajed viriktaḥ krama-śaś ca maṇḍaṃ peyāṃ vilepīṃ rasakaudanaṃ ca // 166 //
39.166av chāyā-viśuṣkād guṭikārdham adyāt
sarpiḥ-snigdhaṃ māsam ekaṃ yatātmā māsād ūrdhvaṃ sarva-thā svaira-vṛttiḥ /
varjyaṃ yatnāt sarva-kālaṃ tv a-jīrṇaṃ varṣeṇaivaṃ yogam evopayuñjyāt // 167 //
39.167bv māsād ūrdhvaṃ sarva-śaḥ svaira-vṛttiḥ 39.167dv varṣeṇaivaṃ yogam
evopayuñjya
bhavati vigata-rogo yo 'py a-sādhyāmayārtaḥ prabala-puruṣa-kāraḥ śobhate yo 'pi vṛddhaḥ /
upacita-pṛthu-gātra-śrotra-netrādi-yuktas taruṇa iva samānāṃ pañca jīvec chatāni // 168 //
gāyatrī-śikhi-śiṃśipāsana-śivā-vellākṣakāruṣkarān // 169a //
39.169av gāyatrī-śikhi-śiṃśipāsana-śivā-vellākṣakāruṣkaraṃ
piṣṭvāṣṭā-daśa-saṃguṇe 'mbhasi dhṛtān khaṇḍaiḥ sahāyo-mayaiḥ // 169b //
39.169bv piṣṭvāṣṭā-daśa-saṃguṇe 'mbhasi dhṛtān khaṇḍaiḥ sahāyo-malaiḥ
39.169bv piṣṭvāṣṭā-daśa-saṃguṇe 'mbhasi dhṛtaṃ khaṇḍaiḥ sahāyo-mayaiḥ
39.169bv piṣṭvāṣṭau daśa-ṣaḍ-guṇe 'mbhasi dhṛtaṃ khaṇḍaiḥ sahāyo-mayaiḥ
pātre loha-maye try-ahaṃ ravi-karair āloḍayan pācayed // 169c //
39.169cv pātre loha-kṛte try-ahaṃ ravi-karair āloḍayan pācayed
agnau cānu mṛdau sa-loha-śakalaṃ pāda-sthitaṃ tat pacet // 169d //
pūtasyāṃśaḥ kṣīrato 'ṃśas tathāṃśau bhārgān niryāsād dvau varāyās trayo 'ṃśāḥ /
aṃśāś catvāraś ceha haiyaṅgavīnād ekī-kṛtyaitat sādhayet kṛṣṇa-lauhe // 170 //
39.170bv bhārgī-niryāsād dvau varāyās trayo 'ṃśāḥ 39.170cv aṃśāś catvāraś caiva
haiyaṅgavīnād
vi-mala-khaṇḍa-sitā-madhubhiḥ pṛthag yutam a-yuktam idaṃ yadi vā ghṛtam /
sva-ruci-bhojana-pāna-viceṣṭito bhavati nā pala-śaḥ pariśīlayan // 171 //
39.171av vi-malayā sitayā madhunātha-vā 39.171dv bhavati nā pala-śaḥ
pariśīlayet
śrī-mān nirdhūta-pāpmā vana-mahiṣa-balo vāji-vegaḥ sthirāṅgaḥ // 172a //
keśair bhṛṅgāṅga-nīlair madhu-surabhi-mukho naika-yoṣin-niṣevī // 172b //
39.172bv keśair bhṛṅgāti-nīlair madhu-surabhi-mukho naika-yoṣin-niṣevī
vāṅ-medhā-dhī-samṛddhaḥ su-paṭu-huta-vaho māsa-mātropayogād // 172c //
39.172cv vāṅ-medhāvī samṛddhaḥ su-paṭu-huta-vaho māsa-mātropayogād
dhatte 'sau nārasiṃhaṃ vapur anala-śikhā-tapta-cāmīkarābham // 172d //
attāraṃ nārasiṃhasya vyādhayo na spṛśanty api /
cakrojjvala-bhujaṃ bhītā nārasiṃham ivāsurāḥ // 173 //
39.173cv cakrojjvala-bhujā bhītā
bhṛṅga-pravālān amunaiva bhṛṣṭān ghṛtena yaḥ khādati yantritātmā /
viśuddha-koṣṭho 'sana-sāra-siddha-dugdhānupas tat-kṛta-bhojanārthaḥ // 174 //
māsopayogāt sa sukhī jīvaty abda-śata-trayam /
gṛhṇāti sakṛd apy uktam a-vilupta-smṛtīndriyaḥ // 175 //
39.175bv jīvaty abda-śata-dvayam
anenaiva ca kalpena yas tailam upayojayet /
tān evāpnoti sa guṇān kṛṣṇa-keśaś ca jāyate // 176 //
uktāni śakyāni phalānvitāni yugānurūpāṇi rasāyanāni /
mahānuśaṃsāny api cāparāṇi prāpty-ādi-kaṣṭāni na kīrtitāni // 177 //
39.177cv mahānubhāvāny api cāparāṇi 39.177cv mahānuśaṃsyāny api cāparāṇi
rasāyana-vidhi-bhraṃśāj jāyeran vyādhayo yadi /
yathā-svam auṣadhaṃ teṣāṃ kāryaṃ muktvā rasāyanam // 178 //
satya-vādinam a-krodham adhy-ātma-pravaṇendriyam /
śāntaṃ sad-vṛtta-nirataṃ vidyān nitya-rasāyanam // 179 //
guṇair ebhiḥ samuditaḥ sevate yo rasāyanam /
sa nivṛttātmā dīrghāyuḥ para-treha ca modate // 180 //
39.180av guṇair etaiḥ samuditaiḥ 39.180cv sa nirvṛtātmā dīrghāyuḥ
śāstrānusāriṇī caryā citta-jñāḥ pārśva-vartinaḥ /
buddhir a-skhalitārtheṣu paripūrṇaṃ rasāyanam // 181 //
Uttarasthāna
vājī-karaṇam anvicchet satataṃ viṣayī pumān /
tuṣṭiḥ puṣṭir apatyaṃ ca guṇa-vat tatra saṃśritam // 1 //
apatya-saṃtāna-karaṃ yat sadyaḥ saṃpraharṣaṇam /
vājīvāti-balo yena yāty a-pratihato 'ṅganāḥ // 2 //
bhavaty ati-priyaḥ strīṇāṃ yena yenopacīyate /
tad vājī-karaṇaṃ tad dhi dehasyorjas-karaṃ param // 3 //
40.3dv dehasyaujas-karaṃ param
dharmyaṃ yaśasyam āyuṣyaṃ loka-dvaya-rasāyanam /
anumodāmahe brahma-caryam ekānta-nirmalam // 4 //
40.4av dhanyaṃ yaśasyam āyuṣyaṃ 40.4bv loka-dvaya-sukhāvaham 40.4bv
loka-dvaya-hitāvaham
alpa-sat-tvasya tu kleśair bādhyamānasya rāgiṇaḥ /
śarīra-kṣaya-rakṣārthaṃ vājī-karaṇam ucyate // 5 //
40.5av alpa-sat-tvasya ca kleśair 40.5av alpa-sat-tvasya cotkleśair 40.5bv
bādhyamānasya rogiṇaḥ
kalyasyodagra-vayaso vājī-karaṇa-sevinaḥ /
sarveṣv ṛtuṣv ahar ahar vyavāyo na nivāryate // 6 //
40.6av kalpasyodagra-vayaso
atha snigdha-viśuddhānāṃ nirūhān sānuvāsanān /
ghṛta-taila-rasa-kṣīra-śarkarā-kṣaudra-saṃyutān // 7 //
yoga-vid yojayet pūrvaṃ kṣīra-māṃsa-rasāśinām /
tato vājī-karān yogān śukrāpatya-bala-pradān // 8 //
40.8dv śukrāpatya-vivardhanān
a-cchāyaḥ pūti-kusumaḥ phalena rahito drumaḥ /
yathaikaś caika-śākhaś ca nir-apatyas tathā naraḥ // 9 //
skhalad-gamanam a-vyakta-vacanaṃ dhūli-dhūsaram /
api lālāvila-mukhaṃ hṛdayāhlāda-kārakam // 10 //
40.10dv hṛdayāhlāda-kāriṇam
apatyaṃ tulya-tāṃ kena darśana-sparśanādiṣu /
kiṃ punar yad yaśo-dharma-māna-śrī-kula-vardhanam // 11 //
40.11av apatyaṃ tulya-tā kena 40.11cv kiṃ punar yo yaśo-dharma- 40.11dv
-māna-śrī-kula-vardhanaḥ
40.11dv -māna-śrī-kula-vardhanāt
śuddha-kāye yathā-śakti vṛṣya-yogān prayojayet /
śarekṣu-kuśa-kāśānāṃ vidāryā vīraṇasya ca // 12 //
40.12av śuddhe kāye yathā-śakti
mūlāni kaṇṭakāryāś ca jīvakarṣabhakau balām /
mede dve dve ca kākolyau śūrpaparṇyau śatāvarīm // 13 //
aśvagandhām atibalāṃ ātmaguptāṃ punarnavām /
vīrāṃ payasyāṃ jīvantīm ṛddhiṃ rāsnāṃ trikaṇṭakam // 14 //
madhukaṃ śāliparṇīṃ ca bhāgāṃs tri-palikān pṛthak /
māṣāṇām āḍhakaṃ caitad dvi-droṇe sādhayed apām // 15 //
rasenāḍhaka-śeṣeṇa pacet tena ghṛtāḍhakam /
dattvā vidārī-dhātrīkṣu-rasānām āḍhakāḍhakam // 16 //
ghṛtāc catur-guṇaṃ kṣīraṃ peṣyāṇīmāni cāvapet /
vīrāṃ svaguptāṃ kākolyau yaṣṭīṃ phalgūni pippalīm // 17 //
40.17dv yaṣṭikaṃ gaja-pippalīm
drākṣāṃ vidārīṃ kharjūraṃ madhukāni śatāvarīm /
tat siddha-pūtaṃ cūrṇasya pṛthak prasthena yojayet // 18 //
śarkarāyās tugāyāś ca pippalyāḥ kuḍavena ca /
maricasya prakuñcena pṛthag ardha-palonmitaiḥ // 19 //
tvag-elā-kesaraiḥ ślakṣṇaiḥ kṣaudra-dvi-kuḍavena ca /
pala-mātraṃ tataḥ khādet praty-ahaṃ rasa-dugdha-bhuk // 20 //
40.20bv kṣaudrād dvi-kuḍavena ca 40.20dv praty-ahaṃ madhu-dugdha-bhuk
tenārohati vājīva kuliṅga iva hṛṣyati /
vidārī-pippalī-śāli-priyālekṣurakād rajaḥ // 21 //
pṛthak svaguptā-mūlāc ca kuḍavāṃśaṃ tathā madhu /
tulārdhaṃ śarkarā-cūrṇāt prasthārdhaṃ nava-sarpiṣaḥ // 22 //
so 'kṣa-mātram ataḥ khādet yasya rāmā-śataṃ gṛhe /
sātmaguptā-phalān kṣīre godhūmān sādhitān himān // 23 //
40.23bv yasya kāntā-śataṃ gṛhe
māṣān vā sa-ghṛta-kṣaudrān khādan gṛṣṭi-payo-'nupaḥ /
jāgarti rātriṃ sakalām a-khinnaḥ khedayan striyaḥ // 24 //
bastāṇḍa-siddhe payasi bhāvitān a-sakṛt tilān /
yaḥ khādet sa-sitān gacchet sa strī-śatam a-pūrva-vat // 25 //
40.25bv bhāvitān bahu-śas tilān
cūrṇaṃ vidāryā bahu-śaḥ sva-rasenaiva bhāvitam /
kṣaudra-sarpir-yutaṃ līḍhvā pramadā-śatam ṛcchati // 26 //
40.26dv pramadā daśa gacchati
kṛṣṇā-dhātrī-phala-rajaḥ sva-rasena su-bhāvitam /
śarkarā-madhu-sarpirbhir līḍhvā yo 'nu payaḥ pibet // 27 //
40.27av kṛṣṇa-dhātrī-phala-rajaḥ
sa naro 'śīti-varṣo 'pi yuveva parihṛṣyati /
karṣaṃ madhuka-cūrṇasya ghṛta-kṣaudra-samanvitam // 28 //
40.28dv ghṛta-kṣaudra-samāṃśakam
payo-'nu-pānaṃ yo lihyān nitya-vegaḥ sa nā bhavet /
kulīraśṛṅgyā yaḥ kalkam āloḍya payasā pibet // 29 //
sitā-ghṛta-payo-'nnāśī sa nārīṣu vṛṣāyate /
yaḥ payasyāṃ payaḥ-siddhāṃ khāden madhu-ghṛtānvitām // 30 //
pibed bāṣkayaṇaṃ cānu kṣīraṃ na kṣayam eti saḥ /
svayaṅguptekṣurakayor bīja-cūrṇaṃ sa-śarkaram // 31 //
40.31av pibed bāṣkayiṇaṃ cānu
dhāroṣṇena naraḥ pītvā payasā rāsabhāyate /
uccaṭā-cūrṇam apy evaṃ śatāvaryāś ca yojayet // 32 //
candra-śubhraṃ dadhi-saraṃ sa-sitā-ṣaṣṭikaudanam /
paṭe su-mārjitaṃ bhuktvā vṛddho 'pi taruṇāyate // 33 //
40.33cc paṭe su-bhāvitaṃ bhuktvā
śvadaṃṣṭrekṣura-māṣātmaguptā-bīja-śatāvarīḥ /
piban kṣīreṇa jīrṇo 'pi gacchati pramadā-śatam // 34 //
40.34cv pibet kṣīreṇa jīrṇo 'pi
yat kiñ-cin madhuraṃ snigdhaṃ bṛṃhaṇaṃ bala-vardhanam /
manaso harṣaṇaṃ yac ca tat sarvaṃ vṛṣyam ucyate // 35 //
dravyair evaṃ-vidhais tasmād darpitaḥ pramadāṃ vrajet /
ātma-vegena codīrṇaḥ strī-guṇaiś ca praharṣitaḥ // 36 //
40.36bv bhāvitaḥ pramadāṃ vrajet
sevyāḥ sarvendriya-sukhā dharma-kalpa-drumāṅkurāḥ /
viṣayātiśayāḥ pañca śarāḥ kusuma-dhanvanaḥ // 37 //
40.37dv śarāḥ kusuma-dhanvinaḥ
iṣṭā hy ekaika-śo 'py arthā harṣa-prīti-karāḥ param /
kiṃ punaḥ strī-śarīre ye saṃghātena pratiṣṭhitāḥ // 38 //
40.38cv kiṃ punaḥ strī-śarīreṣu
nāmāpi yasyā hṛdayotsavāya yāṃ paśyatāṃ tṛptir an-āpta-pūrvā /
sarvendriyākarṣaṇa-pāśa-bhūtā kāntānuvṛtti-vrata-dīkṣitā yā // 39 //
40.39bv yāṃ paśyatas tṛptir an-āpta-pūrvā
kalā-vilāsāṅga-vayo-vibhūṣā śuciḥ sa-lajjā rahasi pragalbhā /
priyaṃ-vadā tulya-manaḥ-śayā yā sā strī vṛṣya-tvāya paraṃ narasya // 40 //
40.40cv priyaṃ-vadā tulya-manaḥ-sva-bhāvā
ācarec ca sakalāṃ rati-caryāṃ kāma-sūtra-vihitām an-a-vadyām /
deśa-kāla-bala-śakty-anurodhād vaidya-tantra-samayokty-a-viruddhām // 41 //
40.41bv kāma-śāstra-vihitām an-a-vadyām
abhyañjanodvartana-seka-gandha-srak-citra-vastrābharaṇa-prakārāḥ /
gāndharva-kāvyādi-kathā-pravīṇāḥ sama-sva-bhāvā vaśa-gā vayasyāḥ // 42 //
40.42bv -srag-anna-vastrābharaṇa-prakārāḥ 40.42cv
gandharva-kanyādi-kathā-pravīṇāḥ
dīrghikā sva-bhavanānta-niviṣṭā padma-reṇu-madhu-matta-vihaṅgā /
nīla-sānu-giri-kūṭa-nitambe kānanāni pura-kaṇṭha-gatāni // 43 //
40.43av dīrghikāḥ sva-bhavanānta-niviṣṭāḥ 40.43bv
padma-reṇu-madhu-matta-vihaṅgāḥ
40.43cv nīla-sānu-giri-kūṭa-nitambāḥ
dṛṣṭi-sukhā vividhā taru-jātiḥ śrotra-sukhaḥ kala-kokila-nādaḥ /
aṅga-sukhartu-vaśena vibhūṣā citta-sukhaḥ sakalaḥ parivāraḥ // 44 //
40.44bv śrotra-sukhāḥ kala-kokila-nādāḥ 40.44cv aṅga-sukhartu viśeṣa-vibhūṣā
tāmbūlam accha-madirā kāntā kāntā niśā śaśāṅkāṅkā /
yad yac ca kiñ-cid iṣṭaṃ manaso vājī-karaṃ tat tat // 45 //
40.45bv kāntāḥ kāntā niśāḥ śaśāṅkāṅkāḥ 40.45dv manaso vājī-karaṃ hi tat
madhu mukham iva sotpalaṃ priyāyāḥ kala-raṇanā parivādinī priyeva /
kusuma-caya-mano-ramā ca śayyā kisalayinī latikeva puṣpitāgrā // 46 //
40.46bv kala-raṇanā priya-vādinī priyeva 40.46cv kusuma-caya-mano-harā ca
śayyā
deśe śarīre ca na kā-cid artir artheṣu nālpo 'pi mano-vidhānaḥ /
vājī-karāḥ saṃnihitāś ca yogāḥ kāmasya kāmaṃ paripūrayanti // 47 //
40.47av deśe śarīre na kadā-cid artir 40.47bv artheṣu nālpo 'pi mano-'bhighātaḥ
mustā parpaṭakaṃ jvare tṛṣi jalaṃ mṛd-bhṛṣṭa-loṣṭodbhavaṃ // 48a //
lājāś chardiṣu vasti-jeṣu girijaṃ meheṣu dhātrī-niśe // 48b //
pāṇḍau śreṣṭham ayo 'bhayānila-kaphe plīhāmaye pippalī // 48c //
saṃdhāne kṛmijā viṣe śukatarur medo-'nile gugguluḥ // 48d //
vṛṣo 'sra-pitte kuṭajo 'tisāre bhallātako 'rśaḥsu gareṣu hema /
sthūleṣu tārkṣyaṃ kṛmiṣu kṛmighnaṃ śoṣe surā chāga-payo 'tha māṃsam // 49 //
40.49bv bhallātam arśaḥsu gareṣu hema
akṣy-āmayeṣu tri-phalā guḍūcī vātāsra-roge mathitaṃ grahaṇyām /
kuṣṭheṣu sevyaḥ khadirasya sāraḥ sarveṣu rogeṣu śilāhvayaṃ ca // 50 //
unmādaṃ ghṛtam a-navaṃ śokaṃ madyaṃ vyapasmṛtiṃ brāhmī /
nidrā-nāśaṃ kṣīraṃ jayati rasālā pratiśyāyam // 51 //
40.51bv śokaṃ madyaṃ visaṃsmṛtiṃ brāhmī
māṃsaṃ kārśyaṃ laśunaḥ prabhañjanaṃ stabdha-gātra-tāṃ svedaḥ /
guḍamañjaryāḥ khapuro nasyāt skandhāṃsa-bāhu-rujam // 52 //
40.52dv nasyaṃ skandhāṃsa-bāhu-rujam
nava-nīta-khaṇḍa-marditam auṣṭraṃ mūtraṃ payaś ca hanty udaram /
nasyaṃ mūrdha-vikārān vidradhim a-cirotthitam asra-visrāvaḥ // 53 //
40.53bv auṣṭrī-mūtraṃ payaś ca hanty udaram 40.53cv nasyaṃ cordhva-vikārān
40.53cv nasyaṃ mūrdhni vikārān
nasyaṃ kavaḍo mukha-jān nasyāñjana-tarpaṇāni netra-rujaḥ /
vṛddhasya kṣīra-ghṛte mūrchāṃ śītāmbu-māruta-cchāyāḥ // 54 //
40.54av nasyaṃ kavaḍaṃ mukha-gadān 40.54av nasyaṃ kevalaṃ mukha-gadān
40.54av nasyaṃ kavaḍaṃ mukha-jān
sama-śuktārdraka-mātrā mande vahnau śrame surā snānam /
duḥkha-saha-tve sthairye vyāyāmo gokṣurur hitaḥ kṛcchre // 55 //
40.55av sama-śuṣkārdraka-mātrā 40.55bv mande vahnau śrame surā-pānam
40.55cv duḥkha-saha-tvaṃ sthairye 40.55cv duḥkha-saha-tvaṃ sthaulye
kāse nidigdhikā pārśva-śūle puṣkara-jā jaṭā /
vayasaḥ sthāpane dhātrī tri-phalā guggulur vraṇe // 56 //
40.56av kāse nidigdhikā-pānaṃ 40.56bv pārśva-śūle ca pauṣkaram 40.56cv
vayaḥ-saṃsthāpane dhātrī
vastir vāta-vikārān paittān rekaḥ kaphodbhavān vamanam /
kṣaudraṃ jayati balāsaṃ sarpiḥ pittaṃ samīraṇaṃ tailam // 57 //
ity agryaṃ yat proktaṃ rogāṇām auṣadhaṃ śamāyālam /
tad deśa-kāla-balato vikalpanīyaṃ yathā-yogam // 58 //
ity ātreyād āgamayyārtha-sūtraṃ tat-sūktānāṃ peśalānām a-tṛptaḥ /
bheḍādīnāṃ saṃmato bhakti-namraḥ papracchedaṃ saṃśayāno 'gniveśaḥ // 59 //
40.59av ity ātreyād āgamād ārtha-sūkṣmaṃ 40.59av ity ātreyād
āgamayyārtha-sūkṣmaṃ
40.59bv tat-sūktīnāṃ peśalānām a-tṛptaḥ
dṛśyante bhaga-van ke-cid ātma-vanto 'pi rogiṇaḥ /
dravyopasthātṛ-saṃpannā vṛddha-vaidya-matānugāḥ // 60 //
kṣīyamāṇāmaya-prāṇā viparītās tathā 'pare /
hitā-hita-vibhāgasya phalaṃ tasmād a-niścitam // 61 //
kiṃ śāsti śāstram asmin iti kalpayato 'gniveśa-mukhyasya /
śiṣya-gaṇasya punarvasur ācakhyau kārtsnyatas tat-tvam // 62 //
40.62dv ācakṣe kārtsnyatas tat-tvam
na cikitsā-cikitsā ca tulyā bhavitum arhati /
vināpi kriyayā svāsthyaṃ gacchatāṃ ṣo-ḍaśāṃśayā // 63 //
ātaṅka-paṅka-magnānāṃ hastālambo bhiṣag-jitam /
jīvitaṃ mriyamāṇānāṃ sarveṣām eva nauṣadhāt // 64 //
40.64dv sarveṣām eva nauṣadham
na hy upāyam apekṣante sarve rogā na cānya-thā /
upāya-sādhyāḥ sidhyanti nā-hetur hetu-mān yataḥ // 65 //
40.65dv no '-hetur hetu-māṃs tataḥ
yad uktaṃ sarva-saṃpatti-yuktayāpi cikitsayā /
mṛtyur bhavati tan naivaṃ nopāye 'sty an-upāya-tā // 66 //
40.66dv nopāyeṣv an-upāya-tā
api copāya-yuktasya dhī-mato jātu cit kriyā /
na sidhyed daiva-vaiguṇyān na tv iyaṃ ṣo-ḍaśātmikā // 67 //
40.67av apy evopāya-yuktasya 40.67cv na siddhir daiva-vaiguṇyān 40.67dv
na nv iyaṃ ṣo-ḍaśātmikā
kasyā-siddho 'gni-toyādiḥ sveda-stambhādi-karmaṇi /
na prīṇanaṃ karṣaṇaṃ vā kasya kṣīraṃ gavedhukam // 68 //
40.68cv na prīṇanaṃ karśanaṃ vā 40.68dv kasya kṣīra-gavedhukam
kasya māṣātmaguptādau vṛṣya-tve nāsti niścayaḥ /
viṇ-mūtra-karaṇākṣepau kasya saṃśayitau yave // 69 //
40.69av kasya māṣātmaguptādyair 40.69bv vṛṣa-tve nāsti niścayaḥ
viṣaṃ kasya jarāṃ yāti mantra-tantra-vivarjitam /
kaḥ prāptaḥ kalya-tāṃ pathyād ṛte rohiṇikādiṣu // 70 //
40.70cv kaḥ prāptaḥ kalpa-tāṃ pathyād
api cā-kāla-maraṇaṃ sarva-siddhānta-niścitam /
mahatāpi prayatnena vāryatāṃ katham anya-thā // 71 //
candanādy api dāhādau rūḍham āgama-pūrvakam /
śāstrād eva gataṃ siddhiṃ jvare laṅghana-bṛṃhaṇam // 72 //
catuṣ-pād-guṇa-saṃpanne samyag ālocya yojite /
mā kṛthā vyādhi-nirghātaṃ vicikitsāṃ cikitsite // 73 //
40.73av catuṣ-pād-guṇa-saṃpūrṇe 40.73cv mā kṛthā vyādhi-nirghāte
etad dhi mṛtyu-pāśānām a-kāṇḍe chedanaṃ dṛḍham /
rogottrāsita-bhītānāṃ rakṣā-sūtram a-sūtrakam // 74 //
etat tad amṛtaṃ sākṣāj jagad-āyāsa-varjitam /
yāti hālāhala-tvaṃ tu sadyo dur-bhājana-sthitam // 75 //
40.75av etad vedāmṛtaṃ sākṣāj 40.75bv jagaty āyāsa-varjitam 40.75cv yāti
hālāhala-tvaṃ ca
a-jñāta-śāstra-sad-bhāvāñ chāstra-mātra-parāyaṇān /
tyajed dūrād bhiṣak-pāśān pāśān vaivasvatān iva // 76 //
40.76cv vivarjayed bhiṣak-pāśān
bhiṣajāṃ sādhu-vṛttānāṃ bhadram āgama-śālinām /
abhyasta-karmaṇāṃ bhadraṃ bhadraṃ bhadrābhilāṣiṇām // 77 //
40.77bv bahu-dhāgama-śālinām 40.77bv bhadram āgama-śīlinām 40.77cv
abhyasta-karmaṇāṃ siddhir
iti tantra-guṇair yuktaṃ tantra-doṣair vivarjitam /
cikitsā-śāstram a-khilaṃ vyāpya yat paritaḥ sthitam // 78 //
40.78bv tantra-doṣa-vivarjitam 40.78dv vyāpaṭhya paritaḥ sthitam
vipulā-mala-vijñāna-mahā-muni-matānugam /
mahā-sāgara-gambhīra-saṃgrahārthopalakṣaṇam // 79 //
40.79av vipulā-mala-vijñānaṃ 40.79cv mahā-sāgara-gambhīraṃ 40.79cv
mahā-muni-matānugam
40.79dv saṃgrahārthopalakṣaṇam 40.79dv saṃgrahārthopalakṣakam
aṣṭāṅga-vaidyaka-mahodadhi-manthanena yo 'ṣṭāṅga-saṃgraha-mahāmṛta-rāśir āptaḥ /
tasmād an-alpa-phalam alpa-samudyamānāṃ prīty-artham etad uditaṃ pṛthag eva tantram // 80 //
40.80bv yo 'ṣṭāṅga-saṃgraha-mahāmṛta-sāra-tulyaḥ 40.80dv prīty-artham evam
uditaṃ pṛthag eva tantram
idam āgama-siddha-tvāt pratyakṣa-phala-darśanāt /
mantra-vat saṃprayoktavyaṃ na mīmāṃsyaṃ kathañ-ca-na // 81 //
40.81av idam āgama-śuddha-tvāt 40.81dv na mīmāṃsyaṃ kadā-ca-na
dīrgha-jīvitam ārogyaṃ dharmam arthaṃ sukhaṃ yaśaḥ /
pāṭhāvabodhānuṣṭhānair adhigacchaty ato dhruvam // 82 //
40.82av dīrghaṃ jīvitam ārogyaṃ
etat paṭhan saṃgraha-bodha-śaktaḥ sv-abhyasta-karmā bhiṣag a-prakampyaḥ /
ākampayaty anya-viśāla-tantra-kṛtābhiyogān yadi tan na citram // 83 //
40.83cv yaḥ kampayaty anya-viśāla-tantra-
yadi carakam adhīte tad dhruvaṃ suśrutādi-praṇigadita-gadānāṃ nāma-mātre 'pi bāhyaḥ /
atha caraka-vihīnaḥ prakriyāyām a-klinnaḥ kim iva khalu karotu vyādhitānāṃ varākaḥ // 84 //
40.84bv -praṇigadita-gadānāṃ nāma-mātreṇa bāhyaḥ 40.84bv
-pratigadita-gadānāṃ nāma-mātre 'pi bāhyaḥ
40.84dv kim iha khalu karotu vyādhitānāṃ varākaḥ
abhiniveśa-vaśād abhiyujyate su-bhaṇite 'pi na yo dṛḍha-mūḍhakaḥ /
paṭhatu yatna-paraḥ puruṣāyuṣaṃ sa khalu vaidyakam ādyam a-nirvidaḥ // 85 //
vāte pitte śleṣma-śāntau ca pathyaṃ tailaṃ sarpir mākṣikaṃ ca krameṇa /
etad brahmā bhāṣatāṃ brahma-jo vā kā nir-mantre vaktṛ-bhedokti-śaktiḥ // 86 //
40.86cv etad brahmā bhāṣate brahma-jo vā
abhidhātṛ-vaśāt kiṃ vā dravya-śaktir viśiṣyate /
ato matsaram utsṛjya mādhyasthyam avalambyatām // 87 //
40.87av abhidhātur vaśāt kiñ-cid
ṛṣi-praṇīte prītiś cen muktvā caraka-suśrutau /
bheḍādyāḥ kiṃ na paṭhyante tasmād grāhyaṃ su-bhāṣitam // 88 //
hṛdayam iva hṛdayam etat sarvāyur-veda-vāṅ-maya-payo-dheḥ /
kṛtvā yac chubham āptaṃ śubham astu paraṃ tato jagataḥ // 89 //
