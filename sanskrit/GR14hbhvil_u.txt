 GauravaVilasa
haribhaktivilāsaḥ
prathamo vilāsaḥ
atha maṅgalācaraṇam
caitanyadevaṃ bhagavantam āśraye
śrīvaiṣṇavānāṃ pramude'ñjasā likhan 
āvaśyakaṃ karma vicārya sādhubhiḥ
sārdhaṃ samāhṛtya samastaśāstrataḥ  Hbhv 
bhakter vilāsāṃś cinute prabodhā
nandasya śiṣyo bhagavatpriyasya 
gopālabhaṭṭo raghunāthadāsaṃ
santoṣayan rūpasanātanau ca  Hbhv 
mathurānāthapādābjapremabhaktivilāsataḥ 
jātaṃ bhaktivilāsākhyaṃ tadbhaktāḥ śīlayantv imam  Hbhv 
jīyāsur ātyantikabhaktiniṣṭhāḥ śrīvaiṣṇavā māthuramaṇḍale'tra 
kāśīśvaraḥ kṛṣṇavane cakāstu śrīkṛṣṇadāsaś ca salokanāthaḥ  Hbhv 
tatra lekhyapratijñā
ādau sakāraṇaṃ lekhyaṃ śrīgurvāśrayaṇaṃ tataḥ 
guruḥ śiṣyaḥ parīkṣādir bhagavān manavo 'sya ca  Hbhv 
mantrādhikārī siddhyādiśodhanaṃ mantrasaṃskriyāḥ 
dīkṣā nityaṃ brāhmakāle śubhotthānaṃ pavitratā 
prātaḥ smṛtyādi kṛṣṇasya vādyādaiś ca prabodhanam  Hbhv 
nirmālyottāraṇādyādau maṅgalārātrikaṃ tataḥ 
maitrādikṛtyaṃ śaucācamanaṃ dantasya dhāvanam  Hbhv 
snānaṃ tāntrikasandhyādi devasadmādisaṃskriyā  Hbhv 
tulasyādyāhṛtir gehasnānam uṣṇodakādikam 
vastraṃ pīṭhaṃ cordhvapuṇḍraṃ śrīgopīcandanādikam  Hbhv 
cakrādimudrā mālā ca gṛhasandhyārcanaṃ guroḥ 
māhātmyaṃ cātha kṛṣṇasya dvāraveśmāntarārcanam  Hbhv 
pūjārthāsanam arghyādisthāpanaṃ vighnavāraṇam 
śrīgurvādinatir bhūtaśuddhiḥ prāṇaviśodhanam  Hbhv 
nyāsamudrāpañcakaṃ ca kṛṣṇadhyānāntarārcane 
pūjā padāni śrīmūrtiśālagrāmaśilās tathā  Hbhv 
dvārakodbhavacakrāṇi śuddhayaḥ pīṭhapūjanam 
āvāhanādi tanmudrā āsanādisamarpaṇam  Hbhv 
snapanaṃ śaṅkhaghaṇṭādivādyaṃ nāmasahasrakam 
purāṇapāṭho vasanam upavītaṃ vibhūṣaṇam  Hbhv 
gandhaḥ śrītulasīkāṣṭhacandanaṃ kusumāni ca 
patrāṇi tulasī cāṅgopāṅgāvaraṇapūjanam  Hbhv 
dhūpo dīpaś ca naivedyaṃ pānaṃ homo balikriyā 
avagaṇḍūṣādyāsyavāso divyagandhādikaṃ punaḥ  Hbhv 
rājopacārā gītādi mahānīrājanaṃ tathā 
śaṅkhādivādanaṃ sāmbuśaṅkhanīrājanaṃ stutiḥ  Hbhv 
natiḥ pradakṣiṇā karmādyarpaṇaṃ japa yācane 
āgaḥkṣamāpaṇaṃ nānāgāṃsi nirmālyadhāraṇam  Hbhv 
śaṅkhāmbutīrthaṃ tulasīpūjā tanmṛttikādi ca 
dhātrīsnānaniṣedhasya kālo vṛtter upārjanam  Hbhv 
madhyāhne vaiśadevādiśrāddhaṃ cānarpyam acyute 
vinārcām aśane doṣās tathānarpitabhojane  Hbhv 
naivedyabhakṣaṇaṃ santaḥ satsaṅgo 'sadasaṅgatiḥ 
asadgatir vaiṣṇavopahāsanindādiduṣphalam  Hbhv 
satāṃ bhaktir viṣṇuśāstraṃ śrīmadbhāgavataṃ tathā 
līlākathā ca bhagavaddharmāḥ sāyaṃ nijakriyāḥ  Hbhv 
karmapātaparīhāras trikālārcā viśeṣataḥ 
naktaṃ kṛtyānyatho pūjāphalasiddhyādidarśanam  Hbhv 
viṣṇvarthadānaṃ vividhopacārā nyūnapūraṇam 
śayanaṃ mahimārcāyāḥ śrīmannāmnas tathādbhutaḥ  Hbhv 
nāmāparādhā bhaktiś ca premāthāśrayaṇādayaḥ 
pakṣeṣv ekādaśī sāṅgā śrīdvādaśyaṣṭakaṃ mahat  Hbhv 
kṛtyāni mārgaśīrṣādimāseṣu dvādśeṣv api 
puraścaraṇakṛtyāni mantraṃ siddhasya lakṣaṇam  Hbhv 
mūrtyāvirbhāvanaṃ mūrtipratiṣṭhā kṛṣṇamandiram 
jīrṇoddhṛtiḥ śrītulasīvivāho 'nanyakarma ca  Hbhv 
tatra śrīgurūpasattikāraṇam
kṛpayā kṛṣṇadevasya tadbhaktajanasaṅgataḥ 
bhakter māhātmyam ākarṇya tām icchan sadguruṃ bhajet  Hbhv 
atrānubhūyate nityaṃ duḥkhaśreṇī paratra ca 
duḥsahā śrūyate śāstrāt titīrṣed api tāṃ sudhīḥ  Hbhv 
tathā coktam ekādaśaskandhe BhP 
labdhvā sudurlabham idaṃ bahusambhavānte
mānuṣyam arthadam anityam apīha dhīraḥ 
tūrṇaṃ yateta na pated anumṛtyu yāvan
niḥśreyasāya viṣayaḥ khalu sarvataḥ syāt  Hbhv 
svayaṃ śrībhagavatā ca BhP 
nṛdeham ādyaṃ sulabhaṃ sudurlabhaṃ
plavaṃ sukalpaṃ gurukarṇadhāram 
mayānukūlena nabhasvateritaṃ
pumān bhavābdhiṃ na taret sa ātmahā  Hbhv 
atha śrīgurūpasattiḥ
tatraiva śrīprabuddhayogeśvaroktau BhP 
tasmād guruṃ prapadyeta jijñāsuḥ śreya uttamam 
śābde pare ca niṣṇātaṃ brahmaṇy upaśamāśrayam  Hbhv 
svayaṃ śrībhagavaduktau BhP 
madabhijñaṃ guruṃ śāntam upāsīta madātmakam  Hbhv 
kramadīpikāyāṃ  ca 
vipraṃ pradhvastakāmaprabhṛtiripughaṭaṃ nirmalāṅgaṃ gariṣṭhāṃ
bhaktiṃ kṛṣṇāṅghripaṅkeruhayugalarajorāgiṇīm udvahantam 
vettāraṃ vedaśāstāgamavimalapathāṃ sammataṃ satsu dāntaṃ
vidyāṃ yaḥ saṃvivitsuḥ pravaṇatanumanā deśikaṃ saṃśrayeta  Hbhv 
śrutāv api MuṇḍU  ChāU  
tadvijñānārthaṃ sa gurum evābhigacchet samitpāṇiḥ śrotriyaṃ brahmaniṣṭham 
ācāryavān puruṣo veda  Hbhv 
atha gurūpasattinityatā
śrībhāgavate daśamaskandhe śrutistutau BhP 
vijitahṛṣīkavāyubhir adāntamanas turagaṃ
ya iha yatanti yantum atilolam upāyakhidaḥ 
vyasanaśatānvitāḥ samavahāya guroś caraṇaṃ
vaṇija ivāja santy akṛtakarṇadharā jaladhau  Hbhv 
śrutau ca KaṭhU 
naiṣā tarkeṇa matir āpaneyā
proktānyenaiva sujñānāya preṣṭha  Hbhv 
atha viśeṣataḥ śrīguror lakṣaṇāni
mantramuktāvalyām 
avadātānvayaḥ śuddhaḥ svocitācāratatparaḥ 
āśramī krodharahito vedavit sarvaśāstravit  Hbhv 
śraddhāvān anasūyaś ca priyavāk priyadarśanaḥ 
śuciḥ suveśas taruṇaḥ sarvabhūtahite rataḥ  Hbhv 
dhīmān anuddhatamatiḥ pūrṇo 'hantā vimarśakaḥ 
saguṇo 'rcāsu kṛtadhīḥ kṛtajñaḥ śiṣyavatsalaḥ  Hbhv 
nigrahānugrahe śakto homamantraparāyaṇaḥ 
ūhāpohaprakārajñaḥ śuddhātmā yaḥ kṛpālayaḥ 
ity ādilakṣaṇair yukto guruḥ syād garimānidhiḥ  Hbhv 
agastyasaṃhitāyāṃ ca 
devatopāsakaḥ śānto viṣayeṣv api niḥspṛhaḥ 
adhyātmavid brahmavādī vedaśāstrārthakovidaḥ  Hbhv 
uddhartuṃ caiva saṃhartuṃ samartho brāhmaṇottamaḥ 
tattvajño yantramantrāṇāṃ marmabhettā rahasyavit  Hbhv 
puraścaraṇakṛd dhomamantrasiddhaḥ prayogavit 
tapasvī satyavādī ca gṛhastho gurur ucyate  Hbhv 
viṣṇusmṛtau 
paricaryāyaśolābhalipsuḥ śiṣyād gurur nahi 
kṛpāsindhuḥ susampūrṇaḥ sarvasattvopakārakaḥ  Hbhv 
niḥspṛhaḥ sarvataḥ siddhaḥ sarvavidyāviśāradaḥ 
sarvasaṃśayasaṃchettā nālaso gurur āhṛtaḥ  Hbhv 
śrīnāradapañcarātre śrībhagavannāradasaṃvāde 
brāhmaṇaḥ sarvakālajñaḥ kuryāt sarveṣv anugraham 
tadabhāvād dvijaśreṣṭhaḥ śāntātmā bhagavanmayaḥ  Hbhv 
bhāvitātmā ca sarvajñaḥ śāstrajñaḥ satkriyāparaḥ 
siddhitrayam āyukta ācāryatve'bhiṣecitaḥ  Hbhv 
kṣatraviṭśūdrajātīnāṃ kṣatriyo 'nugrahe kṣamaḥ 
kṣatriyasyāpi ca guror bhāvād īdṛśo yadi  Hbhv 
vaiśyaḥ syāt tena kāryaś ca dvaye nityam anugrahaḥ 
sajātīyena śūdreṇa tādṛśena mahāmate 
anugrahābhiṣekau ca kāryau śūdrasya sarvadā  Hbhv 
kiṃ ca 
varṇottam'tha ca gurau sati yā viśrute'pi ca 
svadeśato 'that vānyatra nedaṃ kāryaṃ śubhārthinā  Hbhv 
vidyamāne tu yaḥ kuryāt yatra tatra viparyayam 
tasyehāmutra nāśaḥ syāt tasmāc chāstroktam ācaret 
kṣatraviṭśūdrajātīyaḥ prātilomyaṃ na dīkṣayet  Hbhv 
pādme ca PadmaP 
mahābhāgavataḥ śreṣṭho brāhmaṇo vai gurur nṛṇām 
sarveṣām eva lokānām asau pūjyo yathā hariḥ  Hbhv 
mahākūlaprasūto 'pi sarvayajñeṣu dīkṣitaḥ 
sahasraśākhādhyāyī ca na guruḥ syād avaiṣṇavaḥ  Hbhv  iti
gṛhītaviṣṇudīkṣāko viṣṇupūjāparo naraḥ 
vaiṣṇavo 'bhihito 'bhijñair itaro 'smād avaiṣṇavaḥ  Hbhv 
tattvasāgare
bahvāśī dīrghasūtrī ca viṣayādiṣu lolupaḥ 
hetuvādarato duṣṭo 'vāgvādī guṇanindakaḥ  Hbhv 
aromā bahuromā ca ninditāśramasevakaḥ 
kāladanto 'sitauṣṭhaś ca durgandhiśvāsavāhakaḥ  Hbhv 
duṣṭalakṣaṇasampanno yadyapi svayam īśvaraḥ 
bahupratigrhāsakta ācāryaḥ śrīkṣayāvahaḥ  Hbhv 
atha śiṣyalakṣaṇāni
mantramuktāvalyām
śiṣyaḥ śuddhānvayaḥ śrīmān vinītaḥ priyadarśanaḥ 
satyavāk puṇyacarito 'dabhradhīr dambhavarjitaḥ  Hbhv 
kāmakrodhaparityāgī bhaktaś ca gurupādayoḥ 
devatāpravaṇaḥ kāyamanovāgbhir divāniśam  Hbhv 
nīrujo nirjitāśeṣapātakaḥ śraddhyānvitaḥ 
dvijadevapitṝṇāṃ ca nityam arcāparāyaṇaḥ  Hbhv 
yuvā viniyatāśeṣakaraṇaḥ karuṇālayaḥ 
ity ādilakṣaṇair yuktaḥ śiṣyo dīkṣādhikāravān  Hbhv 
ekādaśaskandhe ca BhP  
amāny amatsaro dakṣo nirmamo dṛṭhasauhṛdaḥ 
asatvaro 'rthajijñāsur anasūyur amoghavāk  Hbhv 
athāpekṣyāḥ
agastyasaṃhitāyām
alasā malināḥ kliṣṭā dāmbhikāḥ kṛpaṇās tathā 
daridrā rogiṇo ruṣṭā rāgiṇo bhogalālasāḥ  Hbhv 
asūyāmatsaragrastāḥ śaṭhāḥ paruṣavādinaḥ 
anyāyopārjitadhanāḥ paradāraratāś ca ye  Hbhv 
viduṣāṃ vairiṇaś caiva ajñāḥ paṇḍitamāninaḥ 
bhraṣṭavratāś ca ye kaṣṭavṛttayaḥ piśunāḥ khalāḥ  Hbhv 
bahvāśinaḥ krūraceṣṭā durātmanaś ca nindita 
ity evam ādayo 'py anye pāpiṣṭhāḥ puruṣādhamāḥ  Hbhv 
akṛtyebhyo 'nivāryāś ca guruśikṣāsahiṣṇavaḥ 
evambhūtāḥ parityājyāḥ śiṣyatve nopakalpitāḥ  Hbhv 
yady ete hy upakalperan devatākrośabhājanāḥ 
bhavantīha dardrās te putradāravivarjitāḥ  Hbhv 
nārakāś caiva dehānte tiryañcaḥ prabhavanti te  Hbhv 
hayaśīrṣapañcarātre
jaiminiḥ sugataś caiva nāstiko nagna eva ca 
kapilaś cākṣapādaś ca ṣaḍ ete hetuvādinaḥ  Hbhv 
etanmatānusāreṇa vartante ye narādhamāḥ 
te hetuvādinaḥ proktās tebhyas tantraṃ na dāpayet  Hbhv  iti
tayoḥ parīkṣā cānyo 'nyam ekābdaṃ sahavāsataḥ 
vyavahārasvabhāvānubhavenaivābhijāyate  Hbhv 
atha parīkṣaṇam
mantramuktāvalyāṃ
tayor vatsaravāsena jñātānyonyasvabhāvayoḥ 
gurutā śiṣyatā ceti nānyathaiveti niścayaḥ  Hbhv 
śrutiś ca
nāsaṃvatsaravāsine deyāt  Hbhv 
sārasaṅgrahe'pi
sadguruḥ svāśritaṃ śiṣyaṃ varṣm ekaṃ parīkṣayet  Hbhv 
rājñi cāmātyajā doṣāḥ patnīpāpaṃ svabhartari 
tathā śiṣyārjitaṃ pāpaṃ guruḥ prāpnoti niścitam  Hbhv 
kramadīpikāyāṃ tu  
santoṣayed akuṭilādretarāntarātmā
taṃ svair dhanaiś ca vapuṣāpy anukūlavāṇyā 
abdatrayaṅkamalanābhadhiyā'tidhīras
tuṣṭe vivakṣatu gurāv atha mantradīkṣām  Hbhv 
atha viśeṣataḥ śrīgurusevāvidhiḥ
kaurme śrīvyāsagītāyām
udakumbhaṃ kuśān puṣpaṃ samidho 'syāharet sadā 
mārjanaṃ lepanaṃ nityam aṅgānāṃ vāsasāṃ caret  Hbhv 
nāsya nirmālyaśayanaṃ pādukopāsanahāv api 
ākrāmed āsanaṃ chyāyām āsandīṃ vā kadācana  Hbhv 
sādhayed dantakāṣṭhādīn kṛtyaṃ cāsmai nivedayeet  Hbhv 
anāpṛcchya na gantavyaṃ bhavet priyahite rasaḥ 
na pādau sārayed asya sannidhāne kadācana  Hbhv 
jṛmbhāhāsyādikaṃ caiva kaṇṭhaprāvaraṇaṃ tathā 
varjayet sannidhau nityam athāsphoṭanam eva ca  Hbhv 
kiṃ ca
śreyas tu guruvad vṛttir nityam eva samācaret 
guruputreṣu dāreṣu guroś caiva svabandhuṣu  Hbhv 
utsādanaṃ vai gātrāṇāṃ snāpanocchiṣṭabhojane 
na kuryād guruputrasya pādayoḥ śaucam eva ca  Hbhv 
guruvat paripūjyāś ca savarṇā guruyoṣitaḥ 
asavarṇās tu sampūjyāḥ pratyutthānābhivādanaiḥ  Hbhv 
abhyañjanaṃ snāpanaṃ ca gātrotsādanam eva ca 
gurupatnyā ca kāryāṇi keśānāṃ ca prasādhanam  Hbhv 
devyāgame śrīśivoktau
guruśayyāsanaṃ yānaṃ pāduke pādapīṭhakam 
snānodakaṃ tathā chāyāṃ laṅghayen na kadācana  Hbhv 
guror agre pṛthakpūjām advaitaṃ ca parityajet 
dīkṣāṃ vyākhyāṃ prabhutvaṃ ca guror agre vivarjayet  Hbhv 
śrīnāradoktau
yatra yatra guruṃ paśyet tatra tatra kṛtāñjali 
praṇamet daṇḍavad bhūmau chinnamūla iva drumaḥ  Hbhv 
guror vākyāsanaṃ yānaṃ pādukopānahau tathā 
vastraṃ chāyāṃ tathā śiṣyo laṅghayen na kadācana  Hbhv 
śrīmanusmṛtau not found
nodāhared guror nāma parokṣam api kevalam 
na caivāsyānukurvīta gatibhāṣaṇaceṣṭitam  Hbhv 
guror gurau sannihite guruvad dhṛtim ācaret 
na cāvisṛṣṭo guruṇā svān gurūn abhivādayet  Hbhv 
śrīnāradapañcarātre
yathā tathā yatra tatra na gṛhṇīyāc ca kevalam 
abhaktyā na guror nāma gṛhṇīyāc ca yatātmavān  Hbhv 
praṇavaḥ śrīs tato nāma viṣṇuśabdād anantaram 
pādaśabdasametaṃ ca natamūrdhāñjalīyutaḥ  Hbhv 
kiṃ ca
na tam ājñāpayen mohāt tasyājñāṃ na ca laṅghayet 
nānivedya guroḥ kiñcid bhoktavyaṃ vā guros tathā  Hbhv 
anyatra ca
āyāntam agrato gacched gacchantaṃ tam anuvrajet 
āsane śayane vāpi na tiṣṭhed agrato guroḥ  Hbhv 
yat kiñcid annapānādi priyaṃ dravyaṃ manoramam 
samarpya gurave paścāt svayaṃ bhuñjīta pratyaham  Hbhv 
śrīviṣṇusmṛtau
na guror apriyaṃ kuryāt tāḍitaḥ pīḍito 'pi vā 
nāvamanyeta tadvākyaṃ nāpriyaṃ hi samācaret  Hbhv 
ācāryasya priyaṃ kuryāt prāṇair api dhanair api 
karmaṇā manasā vācā sa yāti paramāṃ gatim  Hbhv 
śrīnāradapañcarātre 
yo vakti nyāyarahitam anyāyena śṛṇoti yaḥ 
tāv ubhau narakaṃ ghoraṃ vrajataḥ kālam akṣayam  Hbhv 
vaiṣṇavatantre 
trāyasva bho jagannātha guro saṃsāravahninā 
dagdhaṃ māṃ kāladaṣṭaṃ ca tvām ahaṃ śaraṇaṃ gataḥ  Hbhv  iti
tatra śrīvāsudevasya sarvadevaśiromaṇeḥ 
pādāmbujaikabhāg eva dīkṣā grāhyā manīṣibhiḥ  Hbhv 
prathamaskandhe BhP  
sattvaṃ rajas tama iti prakṛter guṇās tair
yuktaḥ paramapuruṣa eka ihāsya dhatte 
sthityādaye hariviriñcihareti saṃjñāḥ
śreyāṃsi tatra khalu sattvatanor nṝṇāṃ syuḥ  Hbhv 
kiṃ ca BhP  
athāpi yatpādanakhāvasṛṣṭaṃ
jagad viriñcopahṛtārhaṇāmbhaḥ 
seśaṃ punāty anyatamo mukundāt
ko nāma loke bhagavatpadārthaḥ  Hbhv 
śrīdaśamaskandhe BhP  
tan niśamyātha munayo vismitā muktasaṃśayāḥ 
bhūyāṃsaṃ śraddadhur viṣṇuṃ yataḥ śāntir yato 'bhayam  Hbhv 
pādme vaiśākhamāhātmye yamabrāhmaṇasaṃvāde PadmaP  
vyāmohāya carācarasya jagatas te te purāṇāgamās
tāṃ tām eva hi devatāṃ paramikāṃ jalpantu kalpāvadhi 
siddhānte punar eka eva bhagavān viṣṇuḥ samastāgama
vyāpāreṣu vivecanavyatikaraṃ nīteṣu niścīyate  Hbhv 
nārasiṃhe 
satyaṃ satyaṃ punaḥ satyam utkṣipya bhujam ucyate 
vedāc chāstraṃ paraṃ nāsti na devaḥ keśavāt paraḥ  Hbhv 
yataḥ pādme 
arir mitraṃ viṣṃ pathyam adharmo dharmatāṃ vrajet 
suprasanne hṛṣīkeśe viparīte viparyayaḥ  Hbhv 
tatraiva śrībhagavadvākyam
mannimittaṃ kṛtaṃ pāpam api dharmāya kalpate 
mām anādṛtya dharmo 'pi pāpaṃ syān matprabhāvataḥ  Hbhv 
ataevoktaṃ skānde śrībrahmanāradasaṃvāde 
vāsudevaṃ parityajya yo 'nyaṃ devam upāsate 
svamātaraṃ parityajya śvapacīṃ vandate hi saḥ  Hbhv 
tatraivānyatra 
vāsudevaṃ parityajya yo 'nyaṃ devam upāsate 
tyaktvāmṛtaṃ sa mūḍhātmā bhuṅkte halāhalaṃ viṣam  Hbhv 
mahābhārate 
yas tu viṣṇuṃ parityajya mohād anyam upāsate 
sa hemarāśim utsṛjya pāṃśurāśiṃ jighṛkṣati  Hbhv 
anādṛtya tu yo viṣṇum anyadevaṃ samāśrayet 
gaṅgāmbhasaḥ sa tṛṣṇārto mṛgatṛṣṇāṃ pradhāvati  Hbhv 
pañcarātre 
yo mohād viṣṇum anyena hīnadevena durmatiḥ 
sādhāraṇaṃ sakṛd brūte so 'ntyajo nāntyajo 'ntyajaḥ  Hbhv 
vaiṣṇavatantre 
na labheyuḥ punar bhaktiṃ harer aikāntikīṃ jaṅāḥ 
ekāgramanasaś cāpi viṣṇusāmānyadarśinaḥ  Hbhv 
anyatra ca 
yas tu nārāyaṇaṃ devaṃ brahmarudrādidaivataiḥ 
samatvenaiva vīkṣeta sa pāṣaṇḍī bhaved dhruvam  Hbhv  iti
sahasranāmastotrādau ślokaughāḥ santi cedṛśāḥ 
viśeṣataḥ sattvaniṣṭhaiḥ sevoy viṣṇur na cāparaḥ  Hbhv 
tathā ca śrīharivaṃśe śivavākyam 
harir eva sadārādhyo bhavadbhiḥ sattvasaṃsthitaiḥ 
viṣṇumantraṃ sadā viprāḥ paṭhadhvaṃ dhyāta keśavam  Hbhv  iti
īdṛṅmāhātmyavākyeṣu saṅgṛhīteṣu sarvataḥ 
granthabāhulyadoṣaḥ syāl likhyante'pekṣitāni tat  Hbhv 
atha śrīvaiṣṇavamantramāhātmyam
āgame
mantrān śrīmantrarājādīn vaiṣṇavān gurvanugrahāt 
sarvaiśvaryaṃ japan prāpya yāti viṣṇoḥ paraṃ padam  Hbhv 
puṇyaṃ varṣasahasrair yaiḥ kṛtaṃ suvipulaṃ tapaḥ 
japanti vaiṣṇavān mantrān narās te lokapāvanāḥ  Hbhv 
vaiṣṇave ca
prajapan vaiṣṇavān mantrān yaṃ yaṃ paśyati cakṣuṣā 
padā vā saṃspṛśet sadyo mucyate'sau mahābhayāt  Hbhv  iti
likhyate viṣṇumantrāṇāṃ mahimātha viśeṣataḥ 
tātparyataḥ śrīgopālamantramāhātmyapuṣṭaye  Hbhv 
tatra dvādaśākṣarāṣṭākṣarayor māhātmyam
padmapurāṇe devadūtavikuṇḍalasaṃvāde
sāṅgaṃ samudraṃ sanyāsaṃ saṛṣidaivatam 
sadīkṣāvidhi sadhyānaṃ sayantraṃ dvādaśākṣaram  Hbhv 
aṣṭākṣaraṃ ca mantreśaṃ ye japanti narottamāḥ 
tān dṛṣṭvā brahmahā śudhyete yato viṣṇavaḥ svayam  Hbhv 
śaṅkhinaś cakriṇo bhūtvā brahmāyur vanamālinaḥ 
vasanti vaiṣṇave loke viṣṇurūpeṇa te narāḥ  Hbhv 
tatraiva dvādaśākṣarayas caturthaskandhe BhP  
japaś ca paramo guhyaḥ śrūyatāṃ me nṛpātmaja 
yaṃ saptarātraṃ prapaṭhan pumān paśyati khecarān  Hbhv 
śrīviṣṇupurāṇe ViP 
gatvā gatvā nivartante candrasūryādayo grahāḥ 
adyāpi na nivartante dvādaśākṣaracintakāḥ  Hbhv 
aṣṭākṣarasya
yathā nāradapañcarātre
trayo vedāḥ ṣaḍaṅgāni chandāṃsi vividhāḥ surāḥ 
sarvam aṣṭākṣarāntaḥsthaṃ yac cānyad api vāṅmayam  Hbhv 
sarvavedāntasārārthaṃ saṃsārārṇavatāraṇaḥ 
gatir aṣṭākṣaro nṝṇāṃ na punar bhavakāṅkṣiṇām  Hbhv 
yatrāṣṭākṣarasaṃsiddho mahābhāgo mahīyate 
na tatra sañcariṣyanti vyādhidurbhikṣataskarāḥ  Hbhv 
devadānavagandharvāḥ siddhavidyādharādayaḥ 
praṇamanti mahātmānam aṣṭākṣaravidaṃ naram  Hbhv 
vyaktaṃ hi bhagavān eva sākṣān nārāyaṇaḥ svayam 
aṣṭākṣarasvarūpeṇa mukheṣu parivartate  Hbhv 
pādmottarakhaṇḍe PadmaP  
evam aṣṭākṣaro mantro jñeyaḥ sarvārthasādhakaḥ 
sarvaduḥkhaharaḥ śrīmān sarvamantrātmakaḥ śubhaḥ  Hbhv 
liṅgapurāṇe
kim anyair bahubhir mantraiḥ kim anyair bahubhir vrataiḥ 
namo nārāyaṇeti mantraḥ sarvārthasādhakaḥ  Hbhv 
tasmāt sarveṣu kāleṣu namo nārāyaṇeti yaḥ 
japet sa yāti viprendra viṣṇulokaṃ sabāndhavaḥ  Hbhv 
bhaviṣyapurāṇe
aṣṭākṣaro mahāmantraḥ sarvapāpaharaḥ paraḥ 
sarveṣāṃ viṣṇumantrāṇāṃ rājatve parikīrtitaḥ  Hbhv 
śrīśukavyāsasaṃvāde ca
namo nārāyaṇāyeti mantraḥ sarvārthasādhakaḥ 
bhaktānāṃ japatāṃ tāta svargamokṣaphalapradaḥ  Hbhv 
eṣa eva paro mokṣa eṣa svarga udāhṛtaḥ 
sarvavedarahasyebhyaḥ sāra eṣa samuddhṛtaḥ  Hbhv 
viṣṇunā vaiṣṇavānāṃ tu hitāya manunā purā 
kīrtitaḥ sarvapāpaghnaḥ sarvakāmapradāyakaḥ  Hbhv 
nārāyaṇāya nama ity ayam eva satyaṃ
saṃsāraghoraviṣasaṃharaṇāya mantraḥ 
śṛṇvantu satyamatayo muditās tarāgā
uccais tarām upadiśāmy aham ūrdhvabāhuḥ  Hbhv 
bhūtvordhvabāhur adyāhaṃ satyapūrvaṃ bravīmi vaḥ 
he putraśiṣyāḥ śṛṇuta na mantro 'ṣṭākṣarāt paraḥ  Hbhv 
ataevoktaṃ gāruḍe
āsīno vā śayāno vā tiṣṭhāno yatra tatra vā 
namo nārāyaṇeti mantraikaśaraṇo bhavet  Hbhv 
tāpanīśrutiṣu NṛsiṃhaTU 
devā ha vai prajāpatim abruvann ānuṣṭubhasya mantrarājasya nārasiṃhasya phalaṃ no
brūhi bhagava iti sa hovāca prajāpatirya etaṃ mantrarājaṃ nārasiṃham ānuṣṭubhaṃ
nityam adhīte so 'gnipūto bhavati sa vāyupūto bhavati sa ādityapūto bhavati sa
somapūto bhavati sa satyapūto bhavati sa brahmapūto bhavati sa viṣṇupūto bhavati
sa rudrapūto bhavati sa sarvapūto bhavati sa sarvapūto bhavati  Hbhv 
tatraivānte NṛsiṃhaTU 
anupanītaśatam ekam ekenopanītena tatsamam 
upanītaśatam ekam ekena gṛhasthena tatsamam 
gṛhasthaśatam ekam ekena vānaprasthena tat samaṃ 
vānaprasthaśatam ekam ekena yatinā tat samaṃ 
yatīnāṃ tu śataṃ pūrṇam ekam ekena rudrajāpakena tatsamam 
rudrajāpakaśatam ekam ekena atharvaśiraḥśikhādhyāpakena tatsamam 
tad vā etat paramaṃ dhāma mantrarājādhyāpakasya yatra na sūryas tapati yatra na
vāyur vāti yatra na candramā bhāti yatra na nakṣatrāṇi bhānti yatra nāgnir dahati
yatra na mṛtyuḥ praviśati yatra na duḥkhaṃ sadānandaṃ paramānandaṃ śāntaṃ śāśvataṃ
sadāśivaṃ brahmādivanditaṃ yogidhyeyaṃ paramaṃ padaṃ yatra gatvā na nivartante yoginaḥ 
tad etad ṛcābhyuktam 
tad viṣṇoḥ paramaṃ padaṃ sadā paśyanti sūrayaḥ 
divīva cakṣur ātatam 
tad viprāso vipanyavo jāgṛvāṃsaḥ samindhate 
viṣṇor yat paramaṃ padam  Hbhv 
atha śrīrāmamantrāṇāṃ māhātmyam
agastyasaṃhitāyām 
sarveṣu mantravargeṣu śreṣṭhaṃ vaiṣṇavam ucyate 
gāṇapatyeṣu śaiveṣu śāktasaureṣv abhīṣṭadam  Hbhv 
vaiṣṇaveṣv api mantreṣu rāmamantrāḥ phalādhikāḥ 
gāṇapatyādimantrebhyaḥ koṭikoṭiguṇādhikāḥ  Hbhv 
vinaiva dīkṣāṃ viprendra puraścaryāṃ vinaiva hi 
vinaiva nyāsavidhinā japamātreṇa siddhidāḥ  Hbhv 
mantreṣv aṣṭasv anāyāsaphalado 'yaṃ ṣaḍakṣaraḥ 
ṣaḍakṣaro 'yaṃ mantras tu mahāghaughanivāraṇaḥ  Hbhv 
mantrarāja iti proktaḥ sarveṣām uttamottamaḥ 
dainandinaṃ tu duritaṃ pakṣamāsartuvarṣajam  Hbhv 
sarvaṃ dahati niḥśeṣaṃ tūlācalam ivānalaḥ 
brahmahatyāsahasrāṇi jñānājñānakṛtāni ca  Hbhv 
svarṇas teyasurāpānagurutalpayutāni ca 
koṭikoṭisahasrāṇi hyupapāpāni yāny api 
sarvāṇy api praṇaśyanti rāmamantrānukīrtanāt  Hbhv 
tāpanīśrutiṣu ca 
ya etattārakaṃ brāhmaṇo nityam adhīte
sa pāpmānaṃ tarati
sa mṛtyuṃ tarati
sa bhrūhatyāṃ tarati
sa sarvahatyāṃ tarati
sa saṃsāraṃ tarati
sa sarvaṃ tarati
sa vimuktāśrito bhavati
so 'mṛtatvaṃ ca gacchati  Hbhv 
atha gopāladevamantramāhātmyam
mantrās tu kṛṣṇadevasya sākṣād bhagavato hareḥ 
sarvāvatārabījasya sarvato vīryavattamāḥ  Hbhv 
tathā ca bṛhadgautamīye śrīgovindavṛndāvanākhye 
sarveṣāṃ mantravaryāṇāṃ śreṣṭho vaiṣṇava ucyate 
viśeṣāt kṛṣṇamanavo bhogamokṣaikasādhanam  Hbhv 
yasya yasya ca mantrasya yo yo devas tathā punaḥ 
abhedāt tanmanūnāṃ ca devatā saiva bhāṣyate  Hbhv 
kṛṣṇa eva paraṃ brahma saccidānandavigrahaḥ 
smṛtimātreṇa teṣāṃ vai bhuktimuktiphalapradaḥ  Hbhv  iti
tatrāpi bhagavattāṃ svāṃ tanvato gopalīlayā 
tasya śreṣṭhatamā mantrās teṣv apy aṣṭādaśākṣaraḥ  Hbhv 
tāpanīśrutiṣu 
oṃ munayo ha vai brahmāṇam ūcuḥ 
kaḥ paramo devaḥ 
kuto mṛtyur bibheti 
kasya jñānenākhilaṃ jñātaṃ bhavati 
kenedaṃ viśvaṃ saṃsaratīti 
tān u hovāca brāhmaṇaḥ  kṛṣṇo vai paramaṃ daivatam 
govindān mṛtyur bibheti 
gopījanavallabhajñānenākhilaṃ jñātaṃ bhavati 
svāhayedaṃ saṃsaratīti 
tam u hocuḥ 
kaḥ kṛṣṇo govindaḥ ko 'sau gopījanavallabhaḥ kaḥ kā svāheti 
tān uvāca brāhmaṇaḥ pāpakarṣaṇo gobhūmivedavidito veditā gopījanāvidyākalāprerakas tanmāyā ceti 
sakalaṃ paraṃ brahmaiva tat 
yo dhyāyati rasati bhajati so 'mṛto bhavati so 'mṛto bhavatīti 
te hocuḥ  kiṃ tadrūpaṃ kiṃ rasanaṃ kathaṃ vāho tadbhajanaṃ 
tat sarvaṃ vividiṣatām ākhyāhīti 
tad u hovāca hairaṇyaḥ  gopaveśam abhrābhaṃ taruṇaṃ kalpadrumāśritam  Hbhv 
GTU 
kiṃ ca tatraivāgre 
bhaktir asya bhajanam 
tad ihāmutropādhinairāsyenaivāmuṣmin manaḥkalpanam 
etad eva ca naiṣkarmyam 
kṛṣṇaṃ taṃ viprā bahudhā yajanti
govindaṃ santaṃ bahudhārādhayanti 
gopījanavallabho bhuvanāni dadhre
svāhāśrito jagad ejayjat svaretāḥ  Hbhv 
GTU 
vāyur yathaiko bhuvanaṃ praviṣṭo
janye janye pañcarūpo babhūva 
kṛṣṇas tathaiko 'pi jagaddhitārthaṃ
śabdenāsau pañcapado vibhāti  Hbhv  iti
GTU 
kiṃ ca tatraivopāsanavidhikathanānantaram 
eko vaśī sarvagaḥ kṛṣṇa īḍya
eko 'pi san bahudhā yo vibhāti 
taṃ pīṭhasthaṃ ye'nubhajanti dhīrās
teṣāṃ sukhaṃ śāśvataṃ netareṣām  Hbhv 
GTU
nityo nityānāṃ cetanaś cetanānām
eko bahūnāṃ yo vidadhāti kāmān 
taṃ pīṭhagaṃ ye'nubhajanti dhīrās
teṣāṃ siddhiḥ śāśvatī netareṣām  Hbhv 
etad viṣṇoḥ paramaṃ padaṃ ye
nityamuktāḥ saṃyajante na kāmān 
teṣām asau goparūpaḥ prayatnāt
prakāśayed ātmapadaṃ tadaiva  Hbhv 
yo brahmāṇaṃ vidadhāti pūrvaṃ
yo vidyās tasmai gopāyati sma kṛṣṇaḥ 
taṃ ha daivam ātmabuddhiprakāśaṃ
mumukṣur vai śaraṇam anuvrajeta  Hbhv 
oṃkāreṇāntaritaṃ ye japanti
govindasya pañcapadaṃ manum 
teṣām asau darśayed ātmarūpaṃ
tasmān mumukṣur abhyasen nityaśāntyai  Hbhv 
tasmād anye pañcapadād abhūvan
govindasya manavo mānavānām 
daśārṇādyās te'pi saṅkrandanādyair
abhyasyante bhūtikāmair yathāvat  Hbhv 
kiṃ ca tatraiva 
tad u hovāca brāhmaṇo 'sāv anavarataṃ me dhyātaḥ stutaḥ parārdhānte so 'budhyata 
gopaveśo me puruṣaḥ purastād āvirbabhūva 
tataḥ praṇatena mayā'nukūlena hṛdā mahyam aṣṭādaśārṇaṃ svarūpaṃ sṛṣṭaye dattvāntarhitaḥ 
punaḥ sisṛkṣā me prādurabhūt 
teṣv akṣareṣu bhaviṣyajjagadrūpaṃ prakāśayat 
tad iha kād āpo 
lāt pṛthivī 
īto 'gniḥ 
bindor induḥ 
tannādād arka iti klīṃkārād asṛjam 
kṛṣṇād ākāśaṃ yad vāyur ity uttarāt surabhiṃ vidyāṃ prādurakārṣam 
taduttarāt taduttarāt strīpumādi cedaṃ sakalam idaṃ iti  Hbhv 
tathā ca gautamīyatantre 
klīṃkārād asṛjad viśvam iti prāha śruteḥ śiraḥ 
lakārāt pṛthivī jātā kakārāj jalasambhavaḥ  Hbhv 
īkārād vahnir utpanno nādād āyur ajāyata 
bindor ākāśasambhūtir iti bhūtātmako manuḥ 
svāśabdena ca kṣetrajño heti citprakṛtiḥ parā 
tayor aikyasamudbhūtir mukhaveṣṭanavarṇakaḥ 
ataeva hi viśvasya layaḥ svāhārṇake bhavet  Hbhv 
punaś ca sā śrutiḥ 
etasyaiva yajanena candradhvajo gatamoham ātmānaṃ vedayitvā oṃkārāntarālakaṃ manum āvartayat saṅgarahito 'bhyānayat 
tad viṣṇoḥ paramaṃ padaṃ sadā paśyanti sūrayaḥ 
divīva cakṣur ātatam 
tasmād enaṃ nityam abhyaset  Hbhv 
ity ādi
tatraivāgre 
yasya pūrvapadād bhūmir dvitīyāt salilodbhavaḥ 
tṛtīyāt teja udbhūtaṃ caturthād gandhavāhanaḥ  Hbhv 
pañcamād ambarotpattis tam evaikaṃ samabhyaset 
candradhvajo 'gamad viṣṇuḥ paramaṃ padam avyayam  Hbhv 
tato viśuddhaṃ vimalaṃ
viśokam aśeṣalobhādinirastasaṅgam 
yat tat padaṃ pañcapadaṃ tad eva
sa vāsudevo na yato 'nyad asti  Hbhv 
 tam ekaṃ govindaṃ saccidānandavigraham pañcapadaṃ vṛndāvanasurabhūruhatalāsīnaṃ satataṃ samarudgaṇo 'haṃ paramayā stutyā toṣayāmi  
 Hbhv  iti 
kiṃ ca stutyanantaram 
amuṃ pañcapadaṃ mantram āvartayed yaḥ sa yāty anāyāsataḥ kevalaṃ tat padaṃ tat 
anejad ekaṃ manaso javīyo naitad devā āpnuvan pūrvam arśāt  Hbhv 
tasmāt kṛṣṇa eva paro devas taṃ dhyāyet taṃ raset taṃ yajed iti oṃ tat sad iti  Hbhv 
trailokyasaṃmohanatantre ca
devīṃ prati śrīmahādevoktāṣṭādaśākṣaraprasaṅga eva 
dharmārthakāmamokṣāṇām īśvaro jagadīśvaraḥ 
santi tasya mahābhāgā avatārāḥ sahasraśaḥ  Hbhv 
teṣāṃ madhye'vatārāṇāṃ bālatvam atidurlabham 
amānuṣāṇi karmāṇi tāni tāni kṛtāni ca  Hbhv 
śāpānugrahakartṛtve yena sarvaṃ pratiṣṭhitam 
tasya matnraṃ pravakṣyāmi sāṅgopāṅgam anuttamam  Hbhv 
yasya vijñānamātreṇa naraḥ sarvajñatām iyāt 
putrārthī putram āpnoti dharmārthī labhate dhanam  Hbhv 
sarvaśāstrārthapārajño bhavaty eva na saṃśayaḥ 
trailokyaṃ ca vaśīkuryāt vyākulīkurute jagat  Hbhv 
mohayet sakalaṃ so 'pi mārayet sakalān ripūn 
bahunā kim ihoktena mumukṣur mokṣam āpnuyāt  Hbhv 
yathā cintāmaṇiḥ śreṣṭho yathā gauś ca yathā satī 
yathā dvijo yathā gaṅgā tathāsau mantra uttamaḥ  Hbhv 
yathāvad akhilaśreṣṭhaṃ yathā śāstraṃ tu vaiṣṇavam 
yathā susaṃskṛtā vāṇī tathāsau mantra uttamaḥ  Hbhv 
kiṃ ca 
ato mayā sureśāni pratyahaṃ japyate manuḥ 
naitena sadṛśaḥ kaścid jagaty asmin caracare  Hbhv 
sanatkumārakalpe'pi 
gopālaviṣayā mantrās trayastriṃśat prabhedataḥ 
teṣu sarveṣu mantreṣu mantrarājam imaṃ śṛṇu  Hbhv 
suprasannam imaṃ mantraṃ tantre sammohanāhvaye 
gopanīyas tvayā mantro yatnena munipuṅgava  Hbhv 
anena mantrarājena mahendratvaṃ purandaraḥ 
jagāma devadeveśo viṣṇunā dattam añjasā  Hbhv 
durvāsasaḥ purā śāpād asaubhāgyena pīḍitaḥ 
sa eva subhagavatvaṃ vai tenaiva punar āptavān  Hbhv 
bahunā kim ihoktena puraścaraṇasādhanaiḥ 
vināpi japamātreṇa labhate sarvam īpsitam  Hbhv 
prabhuṃ śrīkṛṣṇacaitanyaṃ taṃ nato 'smi gurūttamam 
kathañcid āśrayād yasya prākṛto 'py uttamo bhavet  Hbhv 
athādhikāranirṇayaḥ
tāntrikeṣu ca mantreṣu dīkṣāyāṃ yoṣitām api 
sādhvīnām adhikāro 'sti śūdrādīnāṃ ca saddhiyām  Hbhv 
tathā ca smṛtyarthasāre pādme ca vaiśākhamāhātmye PadmaP 
 śrīnāradāmbarīṣasaṃvāde 
āgamoktena mārgeṇa strīśūdrair api pūjanam 
kartavyaṃ śraddhayā viṣṇoś cintayitvā patiṃ hṛdi  Hbhv 
śūdrāṇāṃ caiva bhavati nāmnā vai devatārcanam 
sarve 'py āgamamārgeṇa kuryur vedānukāriṇā  Hbhv 
strīṇām apy adhikāro 'sti viṣṇor ārādhanādiṣu 
patipriyaratānāṃ ca śrutir eṣā sanātanī  Hbhv 
agastyasaṃhitāyāṃ śrīrāmamantrarājam uddiśya 
śucivratatamāḥ śūdrā dhārmikā dvijasevakāḥ 
striyaḥ pativratāś cānye pratilomānulomajāḥ
lokāś cāṇḍālaparyantāḥ sarve'py atrādhikāriṇaḥ  Hbhv  iti
guruś ca siddhasādhyādimantradāne vicārayet 
svakulāny akulatvaṃ ca bālaprauḍhatvam eva ca  Hbhv 
strīpuṃnapuṃsakatvaṃ ca rāśinakṣatramelanam 
suptaprabodhakālaṃ ca tathā ṛṇadhanādikam  Hbhv 
atha siddhasādhyādiśodhanam
saradātilake 
prāk pratyag agrā rekhāḥ syuḥ pañca yāmyottarāgragāḥ 
tāvatyaś ca catuṣkoṣṭhacatuṣkaṃ maṇḍalaṃ bhavet  Hbhv 
indvagnirudranavanetrayugena dikṣu
ṛtvaṣṭaṣaḍaśacaturdaśabhautikeṣu 
pātālapañcadaśavahnihimāṃśukoṣṭhe
varṇāṃl likhel lipibhavān kramaśas tu dhīmān  Hbhv 
janmarkṣākṣaratau yāvanmantrādimākṣaram 
caturbhiḥ koṣṭhakais tv ekam iti koṣṭhacatuṣṭaye  Hbhv 
punaḥ koṣṭhakakoṣṭheṣu savyato janmabhākṣarāt 
siddhasādhyasusiddhārikramāj jñeyā vicakṣṇaiḥ  Hbhv 
siddhaḥ sidhyati kālena sādhyas tu japahomataḥ 
susiddho grahamātreṇa arir mūlanikṛntanaḥ  Hbhv 
siddhasiddho yathoktena dviguṇāt siddhasādhakaḥ 
siddhasusiddho 'rdhajapāt siddhārir hanti bāndhavān  Hbhv 
sādhyasiddho dviguṇikaḥ sādhyasādhyo hy anarthakaḥ 
tatsusiddhas triguṇitāt sādhyārir hanti gotrajān  Hbhv 
susiddhasiddhordhajapāt tatsādhyas tu guṇādhikāt 
tatsusiddho grahād eva susiddhāriḥ svagotrahā  Hbhv 
arisiddhaḥ sutān hanyād arisādhyas tu kanyakāḥ 
tatsusiddhas tu patnīghnas tadarir hanti sādhakam  Hbhv 
tathā ca tantre
asya ca mantraviśeṣe'pavādaḥ 
nṛsiṃhārkavarāhāṇāṃ prāsādapraṇavasya ca 
vaidikasya ca mantrasya siddhādīn naiva śodhayet  Hbhv 
svapnalabdhe striyā datte mālāmantre ca tryakṣare 
ekākṣare tathā mantre siddhādīn naiva śodhayet  Hbhv 
svakulāny akulatvādi vijñeyaṃ cāgamāntarāt 
na vistarabhayād atra vyarthatvād api likhyate  Hbhv 
śrīmadgopāladevasya sarvaiśvaryapradarśinaḥ 
tādṛkśaktiṣu mantreṣu nahi kiñcid vicāryate  Hbhv 
tathā ca kramadīpikāyām 
sarveṣu varṇeṣu tathāśrameṣu
nārīṣu nānāhvayajanmabheṣu
dātā phalānām abhivāñchitānāṃ
drāg eva gopālakamantra eṣaḥ  Hbhv 
trailokyasaṃmohanatantre ca
aṣṭādaśākṣaramantram adhikṛtya śrīśivenoktam 
na cātra śātravā doṣā narṇasvādivicāraṇā 
ṛkṣarāśivicāro vā na kartavyo manau priye  Hbhv 
kecic chinnāś ca ruddhāś ca kecin madasamuddhatāḥ 
malināḥ stambhitāḥ kecit kīlitā dūṣitā api 
etair doṣair yuto nāyaṃ yatas tribhunottamaḥ  Hbhv  iti
sāmānyataś ca yathā bṛhadgautamīye 
atha kṛṣṇamanūn vakṣye dṛṣṭādṛṣṭaphalapradān 
yān vai vijñāya munayo lebhire muktim añjasā  Hbhv 
gṛhasthā vanagāś caiva yatayo brahmacāriṇaḥ 
striyaḥ śūdrādayaś caiva sarve yatrādhikāriṇaḥ  Hbhv 
nātra cintyo 'riśuddhyādir nārimitrādilakṣaṇam 
na vā prayāsabāhulyaṃ sādhane na pariśramaḥ  Hbhv 
ajñānatūlarāśeś ca analaḥ kṣaṇamātrataḥ 
siddhasādhyasusiddhārirūpā nātra vicāraṇā  Hbhv 
sarveṣāṃ siddhamantrāṇāṃ yato brahmākṣaro manuḥ 
prajāpatir avāpāgryaṃ devarājyaṃ śacīpatiḥ 
avāpus tridaśāḥ svargaṃ vāgīśatvaṃ bṛhaspatiḥ  Hbhv 
ity ādi
tatraivāntare 
viṣṇubhaktyā viśeṣeṇa kiṃ na sidhyati bhūtale 
kīṭādibrahmaparyantaṃ govindānugrahān mune  Hbhv 
sarvasampattinilayāḥ sarvatrāpy akutobhayāḥ 
ity ādi kathitaṃ kiñcin māhātmyaṃ vo munīśvarāḥ  Hbhv 
ākāśe tārakā yadvat sindhoḥ saikatasṛṣṭivat 
etadvijñānamātreṇa labhen muktiṃ caturvidhām  Hbhv 
etadanyeṣu mantreṣu doṣāḥ santi pare ca ye 
tadarthaṃ mantrasaṃskārā lipyante tantrato daśa  Hbhv 
saradātilake 
jananaṃ jīvanaṃ ceti tāḍanaṃ rodhanaṃ tathā 
athābhiṣeko vimalīkaraṇāpyāyane punaḥ 
tarpaṇaṃ dīpanaṃ guptir daśaitā mantrasaṃskriyāḥ  Hbhv 
mantrāṇāṃ mātṛkāmadhyād uddhāro jananaṃ smṛtam 
praṇavāntaritān kṛtvā mantravarṇān japet sudhīḥ  Hbhv 
etaj jīvanam ity āhur mantratantraviśāradāḥ 
manor varṇān samālikhya tāḍayec candanāmbhasā  Hbhv 
pratyekaṃ vāyunā mantrī tāḍanaṃ tad udāhṛtam 
vilikhya mantraṃ taṃ mantrī prasūnaiḥ karavīrajaiḥ  Hbhv 
tanmantrākṣarasaṅkhyātair hanyād yat tena rodhanam 
svatantroktavidhānena mantrī mantrārṇasaṅkhyayā  Hbhv 
aśvatthapallavair mantram abhiṣiñced viśuddhaye 
saṃcintya manasā mantraṃ yotir mantreṇa nirdahet  Hbhv 
mantre mūlatrayaṃ mantrī vimalīkaraṇaṃ tv idam 
tāravyomāgnimanuyugadaṇḍī jyotir manur mataḥ 
kuśodakena japtena pratyarṇaṃ prokṣaṇaṃ manoḥ  Hbhv 
tena mantreṇa vidhivad etad āpyāyanaṃ smṛtam 
mantreṇa vāriṇā yantre tarpaṇaṃ tarpaṇaṃ smṛtam  Hbhv 
tāramāyāramāyogo manor dīpanam ucyate 
japyamānasya mantrasya gopanaṃ tv aprakāśanam  Hbhv 
balitvāt kṛṣṇamantrāṇāṃ saṃskārāpekṣaṇaṃ nahi 
sāmānyoddeśamātreṇa tathāpy etad udīritam  Hbhv 
iti śrīgopālabhaṭṭavilikhite śrībhagavadbhaktivilāse
gauravo nāma prathamo vilāsaḥ 
 DaiksikaVilasa
dvitīyo vilāsaḥ
daikṣikaḥ
taṃ śrīmatkṛṣṇacaitanyaṃ vande jagadgurum 
yasyānukampayā śvāpi mahābdhiṃ santaret sukham  Hbhv 
atha dīkṣāvidhiḥ
dīkṣāvidhir likhyate'trānusṛtya kramadīpikām 
vinā dīkṣāṃ hi pūjāyāṃ nādhikāro 'sti karhicit  Hbhv 
āgame 
dvijānām anupetānāṃ svakarmādhyayanādiṣu 
yathādhikāro nāstīha syāc copanayanād anu  Hbhv 
tathātrādīkṣitānāṃ tu mantradevārcanādiṣu 
nādhikāro 'sty ataḥ kuryād ātmānaṃ śivasaṃstutam  Hbhv 
skānde kārttikaprasaṅge śrībrahmanāradasaṃvāde 
te narāḥ paśavo loke kiṃ teṣāṃ jīvane phalam 
yair na labdhā harer dīkṣā nārcito vā janārdanaḥ  Hbhv 
tatraiva śrīrukmāṅgadamohinīsaṃvāde
viṣṇuyāmale ca 
adikṣitasya vāmoru kṛtaṃ sarvaṃ nirarthakam 
paśuyonim avāpnoti dīkṣāvirahito janaḥ  Hbhv 
viśeṣato viṣṇuyāmale 
snehād vā lobhato vāpi yo gṛhṇīyād adīkṣayā 
tasmin gurau saśiṣye tu devatāśāpa āpatet  Hbhv 
viṣṇurahasye ca 
avijñāya vidhānoktaṃ haripūjāvidhikriyām 
kurvan bhaktyā samāpnoti śatabhāgaṃ vidhānataḥ  Hbhv 
divyaṃ jñānaṃ yato dadyāt kuryāt pāpasya saṅkṣayam 
tasmād dīkṣeti sā proktā deśikais tattvakovidaiḥ  Hbhv 
ato guruṃ praṇamyaivaṃ sarvasvaṃ vinivedya ca 
gṛhṇīyād vaiṣṇavaṃ mantraṃ dīkṣāpūrvaṃ vidhānataḥ  Hbhv 
skānde tatraiva śrībrahmanāradasaṃvāde 
tapasvinaḥ karmaniṣṭhāḥ śreṣṭhās te vai narā bhuvi 
prāptā yais tu harer dīkṣā sarvaduḥkhavimocinī  Hbhv 
tantrasāgare ca 
yathā kāñcanatāṃ yāti kāṃsyaṃ rasavidhānataḥ 
tathā dīkṣāvidhānena dvijatvaṃ jāyate nṛṇām  Hbhv 
atha dīkṣākālaḥ  tatra māsaśuddhiḥ
āgame 
mantrasvīkaraṇaṃ caitre bahuduḥhaphalapradam 
vaiśākhe ratnalābhaḥ syāj jyaiṣṭhe tu maraṇaṃ dhruvam  Hbhv 
āṣāḍhe bandhunāśāya śrāvaṇe tu bhayāvaham 
prajāhānir bhādrapade sarvatra śubham āśvine  Hbhv 
kārttike dhanavṛddhiḥ syān mārgaśīrṣe śubhapradam 
pauṣe tu jñānahāniḥ syān māghe medhāvivardhanam 
phālgune sarvavaśyatvam ācāryaiḥ parikīrtitam  Hbhv 
kvacic ca 
samṛddhiḥ śrāvaṇe nūnaṃ jñānaṃ syāt kārttike tathā 
phālgune'pi samṛddhiḥ syān malamāsaṃ parityajet  Hbhv 
gautamīye
mantrārambhas tu caitre syāt samastapuruṣārthadaḥ 
vaiśākhe ratnalābhaḥ syāt jyaiṣṭhe tu maraṇaṃ dhruvam  Hbhv 
āṣāḍhe bandhunāśaḥ syāt pūrṇāyuḥ śrāvaṇe bhavet 
prajānāśo bhaved bhādre āśvine ratnasañcayaḥ  Hbhv 
kārttike mantrasiddhiḥ syāt mārgaśīrṣe tathā bhavet 
pauṣe tu śatrupīḍā syāt māghe medhāvivardhanam 
phālgune sarvakāmāḥ syur malamāsaṃ parityajet  Hbhv 
skānde tatraiva śrīrukmāṅgadamohinīsaṃvāde
kārttike tu kṛtā dīkṣā nṝṇāṃ janmanikṛntanī 
tasmāt sarvaprayatnena dīkṣāṃ kurvīta kārttike  Hbhv 
śrīmadgopālamantrāṇāṃ dīkṣāyāṃ tu na duṣyati 
caitramāse yad uktā tad dīkṣā tatraiva deśikaiḥ  Hbhv 
atha bāraśuddhiḥ
ravau gurau tathā some kartavyaṃ budhaśukrayoḥ  Hbhv 
atha nakṣatraśuddhiḥ
nāradatantre
rohiṇī śravaṇārdrā ca dhaniṣṭhā cottarātrayaḥ 
puṣyaṃ śatabhiṣaś caiva dīkṣānakṣatram ucyate  Hbhv 
kvacic ca
aśvinīrohiṇīsvātiviśākhāhastabheṣu ca 
jyeṣṭhottarātrayeṣv eva kuryān mantrābhiṣecanam  Hbhv 
atha tithiśuddhiḥ
sārasaṅgrahe
dvitīyā pañcamī caiva ṣaṣṭhī caiva viśeṣataḥ 
dvādaśyām api kartavyaṃ trayodaśyām athāpi ca  Hbhv 
kvacic ca
pūrṇimā pañcamī caiva dvitīyā saptamī tathā 
trayodaśī ca daśamī praśastā sarvakāmadā  Hbhv 
 iti 
evaṃ śuddhe dine śuklapakṣe śukragurūdaye 
sallagne candratārānukūle dīkṣā praśasyate  Hbhv 
athātrāpavādaḥ viśeṣavidhiḥ
rudrayāmale
sattīrthe'rkavidhugrāse tantudāmanaparvaṇoḥ 
mantradīkṣāṃ prakurvīta māsarkṣādi na śodhayet  Hbhv 
sulagnacandratārādibalam atra sadaiva hi 
labdho 'tra mantor dīrghāyuḥsampatsantativardhanaḥ  Hbhv 
sūryagrahaṇakālena samāno nāsti kaścana 
yatra yad yat kṛtaṃ sarvam anantaphaladaṃ bhavet 
na māsatithivārādiśodhanaṃ sūryaparvaṇi  Hbhv 
tattvasāgare ca
durlabhe sadgurūṇāṃ ca sakṛt saṅga upasthite 
tadanujñā yadā labdhā sa dīkṣāvasaro mahān  Hbhv 
grāme vā yadi vāraṇye kṣetre vā divase niśi 
āgacchati gurur daivād yadā dīkṣā tadājñayā  Hbhv 
yadaivecchā tadā dīkṣā guror ājñānurūpataḥ 
na tīrthaṃ na vrataṃ homo na snānaṃ na japakriyā 
dīkṣāyāḥ karaṇaṃ kintu svecchāprāpte tu sadgurau  Hbhv 
atha maṇḍapanirmāṇavidhiḥ
kriyāvatyādibhedena bhaved dīkṣā caturvidhā 
tatra kriyāvatī dīkṣā saṅkṣepeṇaiva likhyate  Hbhv 
bhūmiṃ saṃskṛtya tasyāṅ cārcayitvā vāstudevatāḥ 
saptahastamitaṃ kuryān maṇḍapaṃ ramyavedikam  Hbhv 
aṣṭadhvajaṃ caturdhāraṃ kṣīrapādapatoraṇam 
triguṇīkṛtasūtrāḍhyaṃ kuśamālābhiveṣṭitam  Hbhv 
atha kuṇḍanirmāṇavidhiḥ
tasmiṃś ca diśi kauveryāṃ catuṣkoṇaṃ trimekhalam 
kuṇḍe kuryāc caturviṃśatyaṅgulipramitaṃ budhah  Hbhv 
khātaṃ trimekhalocchrāyasahitaṃ tāvad ācaret 
tasmāt khātād bahiḥ kuryāt kaṇṭham ekāṅgulaṃ dhruvam  Hbhv 
tatrādymekhalocchrāyavistārau caturaṅgulau 
tryaṅgulau tau dvitīyāyās tṛtīyāyā yugāṅgulau  Hbhv 
yoniṃ ca paścime bhāge mekhalātritayopari 
ṣaḍaṅgulāṃ ca vistāre dairghye ca dvādaśāṅgulām  Hbhv 
ekāṅgulāṃ tathocchrāye madhye chidrasamanvitām 
gadādharākṛtiṃ kuryād vidhivan mekhalānvitām  Hbhv 
śatārdhahome kuṇḍaṃ syād ūrdhvamuṣṭikaronmitam  Hbhv 
śatahome'ratnimātram sahasre pāṇinā mitam 
lakṣe caturbhir hastaiś ca koṭau tair aṣṭabhir mitam 
caturasraṃ kuṇḍakhātaṃ kurvītādhaś ca tādṛśam  Hbhv 
homas tv adhikasaṅkhākaḥ kuṇḍe vai nyūnasaṅkhyayā 
kṛte kāryo na c anyūnasaṅkhyākaḥ saṅkhayādhike  Hbhv 
yathāvidhy eva kartavyaṃ kuṇḍaṃ yatnena dhīmatā 
anyathā bahavo doṣā bhaveyur bahuduḥkhadāḥ  Hbhv 
tad uktaṃ tāntrikaiḥ
evaṃ lakṣaṇasaṃyuktaṃ kuṇḍam iṣṭaphalapradam 
anekadoṣadaṃ kuṇḍaṃ yatra nyūnādhikām bhavet  Hbhv 
tasmāt samyak parīkṣyaiva kartavyaṃ śubham icchatā 
hastamātraṃ sthaṇḍilaṃ vā saṃkṣipte homakarmaṇi  Hbhv 
hārītenāpi 
vistārādhikyahīnatve alpāyur jāyate dhruvam 
khātādhikye bhaved yogī hīne tu dhanasaṃkṣayaḥ 
kuṇḍe vakre ca santāpo maraṇaṃ chinnamekhale  Hbhv 
śokas tu mekhalonatve tadādhikye paśukṣayaḥ 
bhāryānāśo yonihīne kaṇṭhahīne śubhakṣayaḥ  Hbhv 
aṅguliparimāṇaṃ coktam
tiryagyavodarāṇyaṣṭāv ūrdhvā vā brīhayas trayaḥ 
jñeyam aṅgulimānaṃ tu madhyamā madhyaparvaṇā  Hbhv 
 iti 
viśeṣo 'pekṣito 'nyatra sraksruvaprakriyādikaḥ 
jñeyo granthāntarāt so 'trādhikyabhītyā na likhyate  Hbhv 
atha dīkṣāmaṇḍalavidhiḥ
athokṣite pañcagavyair gandhāmbhobhiś ca maṇḍape 
yathāvidhi likhed dīkṣāmaṇḍalaṃ vedikopari  Hbhv 
tanmadhye cāṣṭapatrābjaṃ bahir vṛttatrayaṃ tataḥ 
tato rāśīṃs tataḥ pīṭhaṃ catuṣpādasamanvitam  Hbhv 
tasmād bahiś caturdikṣu likhed vīthīcatuṣṭayam 
śobhāpaśobhākoṇāḍhyaṃ tato dvāracatuṣṭayam  Hbhv 
atha dīkṣāṅgapūjā
prātaḥkṛtyaṃ guruḥ kṛtvā yathāsthānaṃ nyaset tataḥ 
śaṅkhaṃ pūjopacārāṃś ca purolekhyaprakārataḥ  Hbhv 
tatrādau kumbhasthāpanavidhiḥ
gurūn gaṇeśaṃ cābhyarcya pīṭhapūjāṃ vidhāya ca 
padmamadhye nyaset śālīṃs taṇḍulāṃś ca kuśāṃs tathā  Hbhv 
vahner daśakalā yādivarṇādyāś ca kuśopari 
nyasyābhyarcya japaṃs tāraṃ nyaset kumbhaṃ yathoditam  Hbhv 
tāś coktāḥ
dhūmrārcir uṣmā jvalanī jvālinī visphuliṅinī 
suśrīḥ surūpā kapilā havyakavyavahe api  Hbhv 
 iti 
kādyaṣṭhāntair yutā bhādyair ḍāntaiś cārṇair vilomagaiḥ 
sūryasya ca kalāḥ kumbhe dvādaśa nyasya pūjayet  Hbhv 
adhunā tasmin kuṇḍe sūryakalānāṃ nyāsādikaṃ likhatikādyair iti 
kakārādyaiṣ ṭhakārāntair arṇair varṇair yutā dvādaśāpi kalāḥ 
cakāraḥ samuccaye 
bhakārādyair ḍakārāntair varṇair api yutāḥ 
nanu bhakārādīnāṃ dvādaśavarṇānāṃ ḍakārāntatā kathaṃ syāt 
krameṇa kṣakārāntatāprāptes tatrāhavilomagaiḥ vyutkramaprāptaiḥ 
 ayam arthaḥanulomapaṭhitakakārādyaikaikam akṣaraṃ pratilomapaṭhitabhakārādyekaikākṣareṇa sahitam ādau sūryakalāsu saṃyojya nyāsādikaṃ  
kuryād iti  
prayogaś ca kaṃ bhaṃ tapanyai nama ity ādi  Hbhv 
tāś coktāḥ
tapanī tāpanī dhūmrā bhrāmarī jvālinī ruciḥ 
suṣumṇā bhogadā viśvā bodhinī dhāriṇī kṣamā  Hbhv 
 iti 
kubmhāntar nikṣipen mūlamantreṇa kusumaṃ sitam 
sākṣataṃ sasitaṃ svarṇaṃ saratnaṃ ca kuśāṃs tathā  Hbhv 
tataś coktaprakāreṇādhārarūpam agniṃ kumbharūpaṃ sūryaṃ ca vicintya kumbhasya tasya antar madhye śuklakusumādikaṃ kṣipet 
sasitaṃ saśarkaram  tad uktam
prottolayitvā tanmadhye śuklapuṣpaṃ sitāyutam 
svarṇaṃ ratnaṃ ca kūrcaṃ ca mūlenaiva vinikṣipet 
 iti 
yac ca mūlagranthārthād adhikaṃ kiṃcil likhate
tat pūrvagatasya yathoditam ity asyānuvartanād iti jñeyam  Hbhv 
kumbhaṃ ca vidhinā tīrthāmbunā śuddhena pūrayet 
jale cendukulā nyasya sasvarāḥ ṣoḍaśārcayet  Hbhv 
tāś coktāḥ
amṛtā mānadā pūṣā tuṣṭiḥ puṣṭī ratir dhṛtiḥ 
śaśinī candrikā kāntir jyotsnā śrīḥ prītir aṅgadā 
pūrṇā pūrṇāmṛtā ca  Hbhv 
 iti 
śuddhāmbupūrite śaṅkhe kṣiptvā gandhāṣṭakaṃ kalāḥ 
āvāhya sarvās tāḥ prāṇapratiṣṭhām ācaret kramāt  Hbhv 
gandhāṣṭakaṃ coktam
uśīraṃ kuṅkumaṃ kuṣṭhaṃ bālakaṃ cāgurur murā 
jaṭāmāṃsī candanaṃ cetīṣṭaṃ gandhāṣṭakaṃ hareḥ  Hbhv 
 iti 
kaiścic candanakarpūrāgurukuṅkumarocanāḥ 
kakkolakapimāṃsyaś ca gandhāṣṭakam idaṃ matam  Hbhv 
tathaivākārajā varṇaiḥ kādibhir daśabhir daśa 
ukārajāṣṭakārādyaiḥ pakārādyair makārajāḥ  Hbhv 
catasro bindujāḥ ṣādyaiś caturbhir nādajāḥ kalāḥ 
svaraiḥ ṣoḍaśabhir yuktā nyasec chaṅkhe ca ṣoḍaśa  Hbhv 
tāś coktāḥ
sṛṣṭir ṛddhiḥ smṛtir medhā kāntir lakṣmīr dhṛitḥ sthirā 
sthitiḥ siddhir akārotthāḥ kalā daśa samīritaḥ  Hbhv 
jarā ca pālinī śāntir aiśvarī ratikāmike 
varadā hlādinī prītir dīrghā cokārajāḥ kalāḥ  Hbhv 
tīkṣṇā raudrā bhayā nidrā tantīr kṣut krodhanī kriyā 
utkārī caiva mṛtyuś ca makārākṣarajāḥ kalāḥ  Hbhv 
nivṛttiś ca pratiṣṭhā ca vidyā śāntis tathaiva ca 
indhikā dīpikā caiva recikā mocikā parā  Hbhv 
sūkṣmā sūkṣmāmṛtā jñānājñānā cāpy āyanī tathā 
vyāpinī vyomarūpā ca anantā nādasambhavāḥ  Hbhv 
 iti 
nyāsaṃ kalānāṃ sarvāsāṃ kuryād ekaikaśaḥ kramāt 
nāmoccārya caturthāntaṃ tattadvarṇair namo 'ntakam  Hbhv 
pūrvaṃ prāṇapratiṣṭhāyās tāsām āvāhanāt param 
ṛcaḥ pañca yathāsthānaṃ paṭhet tāś cārcayet kalāḥ  Hbhv 
haṃśaḥ śuciṣad ity ādau pratad viṣṇus tataḥ param 
tryambakaṃ tat savitur viṣṇur yonim iti kramāt  Hbhv 
tac ca śaṅkhodakaṃ kumbhe mūlamantreṇa nikṣipet 
pidadhyāt tan mukhaṃ śakravallīcūtādipallavaiḥ  Hbhv 
śarāVenātha puṣpādiyuktenācchādya tat punaḥ 
saṃveṣṭya vastrayugmena tataḥ kumbhaṃ ca maṇḍayet  Hbhv 
atha kumbhe śrībhagavatpūjāvidhiḥ
tasminn āvāhya kalase paraṃ tejo yathāvidhi 
sakalīkṛtya cācāryaḥ pūjayed āsanādibhiḥ  Hbhv 
sakalīkaraṇaṃ coktam
devatāṅge ṣaḍaṅgānāṃ nyāsaḥ syāt sakalīkṛtiḥ  Hbhv 
kecic cāhuḥ karanyāsau vinākhilaiḥ 
nyāsais tattejasaḥ sāṅgīkaraṇaṃ sakalīkṛtaḥ  Hbhv 
evaṃ ca kumbhe taṃ sāṅgopāṅgaṃ sāvaraṇaṃ prabhum 
agrato lekhyavidhinārcayed bhojyārpaṇāvadhi  Hbhv 
naivedyārpaṇataḥ paścān maṇḍalasya ca sarvataḥ 
sadīpān paiṣṭikān nyasyet sabījāṅkurabhājanāt  Hbhv 
atha dīkṣāhomavidhiḥ
tato dīkṣāṅgahomārthaṃ kuṇḍalasya ca sarvataḥ 
saṃmārjya darbhamārjanyā yathāvidhy upalepayet  Hbhv 
vikīrya sarṣapāṃs tatra gavyaiḥ samprokṣya pañcabhiḥ 
madhye sampūjayed vāstupuruṣaṃ dikṣu tatpatīn  Hbhv 
śoṣaṇādīni kuṇḍasya kṛtvā prokṣya kuśāmbubhiḥ 
ullikhya cāsmin yonyādisahitaṃ maṇḍalaṃ likhet  Hbhv 
śrībījaṃ madhyayonau ca vilikhyābhukṣya pūjayet 
nidhāya tatra puṣpādiviṣṭaraṃ sādhu kalpayet  Hbhv 
tatra lakṣmīmṛtyusnānāṃ viṣṇuṃ cāvāhya pūjayet 
tāmrādipātreṇānīyāgrato 'gniṃ sthāpayec chubhram  Hbhv 
gandhādināgnim abhyarcya viṣṇoḥ sakrīḍataḥ śriyā 
retorūpaṃ vicintyāmuṃ kuṇḍaṃ tāreṇa cārcayet  Hbhv 
vaiśvānareti mantreṇācchācyāgniṃ taṃ sadindhanaiḥ 
citpiṅgaleti prajvālyopatiṣṭhed agnim ity amum  Hbhv 
jihvā nyasyet sapta tsminn apy aṅgeṣv aṅgadevatāḥ 
ṣaṭsu ṣaṭ nyasya mūrtīś ca nyasyāṣṭābhyarcayec ca tāḥ  Hbhv 
saptajihvāś coktāḥ
hiraṇyā gaganā raktā tathā kṛṣṇā ca suprabhā 
bahurūpātirūpā ca sapta jihvā vasor imāḥ  Hbhv 
athāṅgadevatāḥ
sahasrārciḥ svastipūrṇa uttiṣṭhapuruṣas tathā 
dhūmavyāpī saptajihvo dhanurdhara iti smṛtaḥ  Hbhv 
aṣṭamūrtayaś ca
jātavedāḥ saptajihvo havyavāhana eva ca 
aśvodarajasaṃjñaś ca tathā vaiśvānaro 'paraḥ 
kaumāratejāś ca tathā viśvadevamukhāhvayau  Hbhv 
 iti 
tato vahniṃ paristīrya saṃskṛtājyaṃ yathāvidhi 
hutvā ca vyāhṛtīḥ paścāt trīn vārān juhuyāt punaḥ  Hbhv 
tato 'sya garbhadhānādīn vivhāntān yathākramam 
saṃskārān ācared uktamantreṇāṣṭāhutais tathā  Hbhv 
itthaṃ hi saṃskṛte vahnau pīṭham abhyarcya tatra ca 
devam āvāhya gandhādidīpāntavidhinārcayet  Hbhv 
taṃ cāgniṃ devarasanāṃ saṃkalpyāṣṭottaraṃ budhaḥ 
sahasraṃ juhuyāt sarpiḥśarkarāpāyasair yutaiḥ  Hbhv 
hutvājyenātha mahatīvyāhṛtīr vidhinā kṛtī 
graharkṣakaraṇādibhyo baliṃ dadyād yathoditam  Hbhv 
atha homadravyādiparimāṇam
karṣamātraṃ ghṛtaṃ home śuktimātraṃ payaḥ smṛtam 
uktāni pañcagavyāni tatsamāni manīṣibhiḥ  Hbhv 
tatsamaṃ madhudugdhānnam akṣamātram udāhṛtam 
dadhi prasṛtimātraṃ syāt lājāḥ syuḥ muṣṭisaṃmitāḥ  Hbhv 
 ity ādi 
atha natvāmbupānārthaṃ pradāyācamanāni ca 
ātmārpaṇāntam abhyarcya lekhyena vidhinācaret  Hbhv 
atha guruśiṣyaniyamādiḥ
vratasthaṃ vāgyataṃ śiṣyaṃ praveśyātha yathāvidhi 
taddehe mātṛkāṃ sāṅgāṃ nyasyāthopadiśec ca tām  Hbhv 
devaṃ sāvaraṇaṃ kumbhagataṃ cānusmaran guruḥ 
japtvāṣṭottarasāhasraṃ śayīta prāśya kiṃcana  Hbhv 
darbhoparyajine tvaiṇe niviṣṭo mātṛkāṃ smaran 
guruṃ ca śiṣyo nidrāṇaṃ tāṃ śayīta japan vratī  Hbhv 
iti pūrvadinakṛtyam 
atha taddinakṛtyāni
prātaḥkṛtyaṃ guruḥ kṛtvā kumbhaṃ cābhyarcya pūrvavat 
hutvā dattvā baliṃ karmānyat kuryāt svārpaṇāvadhi  Hbhv 
saṃhāramudrayā kṛṣṇe saṃyojyāvṛttidevatāḥ 
tam cāmṛtamayaṃ dhyātvā svasmiṃś cāgniṃ vilāpayet  Hbhv 
dhvajatoraṇadikkumbhamaṇḍapādyadhidevatāḥ 
sarvā vibhāvya cidrūpāḥ kumbhe saṃyojya pūjayet  Hbhv 
ato guruṃ gaṇeśaṃ ca viṣvaksenaṃ ca pūjayet 
udvāsya kalasaṃ spṛṣṭvā śatam aṣṭottaraṃ japet  Hbhv 
kṛtopavāsaḥ śiṣyo 'that prātaḥkṛtyaṃ vidhāya saḥ 
śuklavastraḥ suveśaḥ san viprān dravyeṇa toṣayet  Hbhv 
guruṃ ca bhagavaddṛṣṭyā parikramya praṇamya ca 
dattvoktāṃ dakṣiṇāṃ tasmai svaśarīraṃ samarpayet  Hbhv 
atha dīkṣāṅgapūjā
tathā ca daśamaskandhe BhP  
iyad eva hi sacchiṣyaiḥ kartavyaṃ guruniṣkṛtam 
yad vai viśuddhabhāvena sarvārthātmārpaṇaṃ gurau  Hbhv 
athābhiṣecanavidhiḥ
yāgālayād uttarasyām āśāyāṃ snānamaṇḍape 
pīṭhe niveśya taṃ śiṣyaṃ kārayec choṣaṇādikam  Hbhv 
pīṭhanyāsāntam akhilaṃ mātṛkānyāsapūrvakam 
nyāsaṃ śiṣyatanau kṛtvā pīṭhamantreṇa pūjayet  Hbhv 
sadūrvākṣatapuṣpāṃ ca mūrdhni śiṣyasya rocanām 
nidhāya kalasaṃ tasyāntike vādyādinā nayet  Hbhv 
śrīkṛṣṇam atha samprārthya guruḥ kumbhasya vāsasā 
nīrājya śiṣyaṃ tanmūrdhni nyaset tatpallavādikam  Hbhv 
tad uktam
vidhivat kumbham uddhṛtya tanmukhasthān suradrumān 
śiśoḥ śirasi vinyasya mātṛkāṃ manasā japet  Hbhv 
tataḥ kumbhāmbhasā śiṣyaṃ prokṣya trir mūlamantrataḥ 
viprāśīr maṅgalodghoṣair abhiṣiñcen manūn paṭhan  Hbhv 
athābhiṣekamantrāḥ
vaśiṣṭhasaṃhitāyām
surās tvām abhiṣiñcyaṃ tu brahmaviṣṇumaheśvarāḥ 
vāsudevo jagannāthas tathā saṅkarṣaṇo vibhuḥ  Hbhv 
pradyumnaś cāniruddhaś ca bhavantu vibhavāya te 
ākhaṇḍalo 'gnir bhagavān yamo vai nirṛtis tathā  Hbhv 
varuṇaḥ pavanaś caiva dhanādhyakṣas tathā śivaḥ 
brahmaṇā sahitā hy ete dikpālāḥ pāntu vaḥ sadā  Hbhv 
kīrtir lakṣmīr dhṛtir medhā puṣṭiḥ śraddhā kriyā gatiḥ 
buddhir lajjā vapuḥ śāntir māyā nidrā ca bhāvanā  Hbhv 
etās tvām abhiṣiñcantu rāhuḥ ketuś ca pūjitāḥ 
devadānavagandharvā yakṣarākṣasapannagāḥ  Hbhv 
ṛṣayo munayo gāvo devamātara eva ca 
devapatnyo dhruvā nāgā daityā apsarasāṃ gaṇāḥ  Hbhv 
astrāṇi sarvaśastrāṇi rājāno vāhanāni ca 
auṣadhāni ca ratnāni kālasyāvayavāś ca ye  Hbhv 
saritaḥ sāgarāḥ śailās tīrthāni jaladā nadāḥ 
ete tvām abhiṣiñcantu dharmakāmārthasiddhaye  Hbhv 
atha mantrakathanavidhiḥ
paridhāyāṃśuke śiṣya ācānto yāgamaṇḍape 
gatvā bhaktyā guruṃ natvā guror āsīta dakṣiṇe  Hbhv 
guruḥ samarpya gandhādīn puruṣāhārasaṃmitam 
nivedya pāyasaṃ kṛṣṇe kuryāt puṣpāñjaliṃ tataḥ  Hbhv 
sāmpradāyikamudrādibhūṣitaṃ taṃ kṛtāñjalim 
pañcāṅgapramukhair nyāsaiḥ kuryāt śrīkṛṣṇasācchiśum  Hbhv 
nyasya pāṇitalaṃ mūrdhni tasya karṇe ca dakṣiṇe 
ṛṣyādiyuktaṃ vidhavan mantraṃ vāratrayaṃ vadet  Hbhv 
dīrghamantraṃ ca śiṣyasya yāvad āgrahaṇaṃ paṭhet 
gurudaivatamantraikyaṃ śiṣyas taṃ bhāvayan paṭhet  Hbhv 
sākṣataṃ gurur ādāya vāri śiṣyasya dakṣiṇe 
kare'rpayed vadan mantro 'yaṃ samo 'stv āvayor iti  Hbhv 
svasmāj jyotirmayīṃ vidyāṃ gacchantīṃ bhāvayed guruḥ 
āgatāṃ bhāvayec chiṣyo dhanyo 'smīti viśeṣataḥ  Hbhv 
mahāprasādaṃ śiṣyāya dattvā tatpāyasaṃ guruḥ 
nidadhyād akṣatān mūrdhni tasya yacchan śubhāśiṣam  Hbhv 
guruṇā kṛpayā dattaṃ śiṣyaś cāvāpya taṃ manum 
aṣṭottaraśataṃ japtvā samayān śṛṇuyāt tataḥ  Hbhv 
atha samayāḥ
śrīnāradapañcarātre
svamantro nopadeṣṭavyo vaktavyaś ca na saṃsadi 
gopanīyaṃ tathā śāstraṃ rakṣaṇīyaṃ śarīravat  Hbhv 
vaiṣṇavānāṃ parā bhaktir ācāryāṇāṃ viśeṣataḥ 
pūjanaṃ ca yathāśakti tān āpannāṃś ca pālayet  Hbhv 
prāptam āyatanād viṣṇoḥ śirasāṃ praṇato vahet 
nikṣiped ambhasi tato na pated avanau yathā  Hbhv 
somasūryāntarasthaṃ ca gavāśvatthāgnimadhyagam 
bhāvayed daivataṃ viṣṇuṃ guruvipraśarīragam  Hbhv 
yatra yatra parivādo mātsaryāc chrūyate guroḥ 
tatra tatra na vastavyaṃ niryāyāt saṃsmaran harim  Hbhv 
yaiḥ kṛtā ca guror nindā vibhoḥ śāstrasya nārada 
nāpi taiḥ saha vastavyaṃ vaktavyaṃ vā kathañcana  Hbhv 
pradakṣiṇe prayāṇe ca pradāne ca viśeṣataḥ 
prabhāte ca pravāse ca svamantraṃ bahuśaḥ smaret  Hbhv 
svapne vākṣisamakṣaṃ vā āścaryam atiharṣadam 
akasmād yadi jāyeta na khyātavyaṃ guror vinā  Hbhv 
pañcarātrāntare
samayāṃś ca pravakṣyāmi saṃkṣepāt pañcarātrakāt 
na bhakṣayen matsyamāṃsaṃ kūrmaśūkarakāṃs tathā  Hbhv 
kāṃsyapātre na bhuñjīta na plakṣabaṭapatrayoḥ 
devāgāre na niṣṭhīvet kṣutaṃ cātra vivarjayet 
na sopānatkacaraṇaḥ praviśed antaraṃ kvacit  Hbhv 
ekādaśyāṃ na cāśnīyāt pakṣayor ubhayor api 
jāgaraṃ niśi kurvīta viśeṣāc cārcayed vibhum  Hbhv 
sammohanatantre ca
gopayed devatām iṣṭāṃ gopayed gurum ātmanaḥ 
gopayec ca nijaṃ mantraṃ gopayen nijamālikām  Hbhv 
 iti 
caturyukśatasaṅkhyeṣu prāg guroḥ samayeṣu ca 
śiṣyeṇāṅgīkṛteṣv eva dīkṣā kaiścana manyate  Hbhv 
tathā ca viṣṇuyāmale
guruḥ parīkṣayec chiṣyaṃ saṃvatsaram atandritaḥ 
niyamān vihitān varjyān śrāvayec ca catuḥśatam  Hbhv 
brāhme muhūrta utthānaṃ mahāviṣṇoḥ prabodhanam 
nīrājanaṃ ca vādyena prātaḥsnānaṃ vidhānataḥ  Hbhv 
viśuddhāhatayug vastradhāraṇaṃ devatārcanam 
gopīcandanamṛtsnāyāḥ sarvadā corddhvapuṇḍrakam  Hbhv 
pañcāyudhānāṃ vidhṛtiś caraṇāmṛtasevanam 
tulasīmaṇimālādibhūṣādhāraṇam anvaham  Hbhv 
śālagrāmaśilāpūjā pratimāsu ca bhaktitaḥ 
nirmālyatulasībhakṣas tulasyavacayo vidheḥ  Hbhv 
vidhinā tāntrikī sandhyā śikhābandho hi karmaṇi 
viṣṇupādodakenaiva pitṝṇāṃ tarpaṇakriyā 
mahārājopacāraiś ca śaktyāṃ sampūjanaṃ hareḥ  Hbhv 
viṣṇubhaktyavirodhena nityanaimittikī kriyā 
bhūtaśuddhyādikaraṇaṃ nyāsāḥ sarve yathāvidhi  Hbhv 
navīnaphalapuṣpāder bhaktitaḥ saṃnivedanam 
tulasīpūjanaṃ nityaṃ śrībhāgavatapūjanam  Hbhv 
trikālaṃ viṣṇupūjā ca purāṇaśrutir anvaham 
viṣṇor niveditānāṃ vai vastrādīnāṃ ca dhāraṇam  Hbhv 
sarveṣāṃ puṇyakāryāṇāṃ svāmidṛṣṭyā pravartanam 
gurvājñāgrahaṇaṃ tatra viśvāso guruṇodite  Hbhv 
yathāsvamudrāracanaṃ gītanṛtyādi bhaktitaḥ 
śaṅkhādidhvanimāṅgalyalīlādyabhinayo hareḥ 
nityahomavidhānaṃ ca balidānaṃ yathāvidhi  Hbhv 
sādhūnāṃ svāgataṃ pūjā śeṣanaivedyabhojanam 
tāmbūlaśeṣagrahaṇaṃ vaiṣṇavaiḥ saha saṅgamaḥ  Hbhv 
viśiṣṭadharmajijñāsā daśamyādidinatraye 
vrate niyamataḥ svāsthyaṃ santoṣo yena kena vai  Hbhv 
parvayātrādikaraṇaṃ vāsarāṣṭakasadvidhiḥ 
viṣṇoḥ sarvartucaryā ca mahārājopacārataḥ  Hbhv 
sarveṣāṃ vaiṣṇavānāṃ ca vratānāṃ paripālanam 
gurāv īśvarabhāvaś ca tulasīsaṅgrahaḥ sadā  Hbhv 
śayanādyupacāraś ca rāmādīnāṃ ca cintanam  Hbhv 
sandhyayoḥ śayanaṃ naiva na śaucaṃ mṛttikāṃ vinā 
tiṣṭhatācamanaṃ naiva tathā gurvāsanāsanam  Hbhv 
gurvagre pādavistāracchāyāyā laṅghanaṃ guroḥ 
śaktau snānakriyāhānir devatārcanalopanam  Hbhv 
devatānāṃ gurūṇāṃ ca pratyutthānādyabhāvanam 
guroḥ purastāt pāṇḍityaṃ prauḍhapādakriyā tathā  Hbhv 
amantratilakācāmo nīlīvastravidhāraṇam 
abhaktaiḥ saha maitryādi asacchāstraparigrahaḥ 
tucchasaṅgasukhāsaktir madyamāṃsaniṣevaṇam  Hbhv 
mādakauṣadhasevā ca masurādyannabhojanam 
śākaṃ tumbī kalañjādi tathābhaktānnasaṅgrahaḥ 
avaiṣṇavavratārambhas tathā japyam avaiṣṇavam  Hbhv 
abhicārādikaraṇaṃ śaktyā gauṇopacārakam 
śokādipāravaśyaṃ ca digviddhaikādaśīvratam  Hbhv 
śuklākṛṣṇāvibhedaś cāsadvyāpāro vrate tathā 
śaktau phalādibhuktiś ca śrāddhaṃ caikādaśīdine  Hbhv 
dvādaśyāṃ ca divāsvāpas tulasyāvacayas tathā 
tatra viṣṇor divāsnānaṃ śrāddhaṃ haryaniveditaiḥ  Hbhv 
vṛddhāv atulasīśrāddhaṃ tathā śrāddham avaiṣṇavam 
caraṇāmṛtapāne'pi śuddhyarthācamanakriyā  Hbhv 
kāṣṭhāsanopaviṣṭena vāsudevasya pūjanam 
pūjākāle'sadālāpaḥ karavīrādipūjanam  Hbhv 
āyasaṃ dhūpapātrādi tiryakpuṇḍraṃ pramādataḥ 
pūjā cāsaṃskṛtair dravyais tathā cañcalacittataḥ  Hbhv 
ekahastapraṇāmādi akāle svāmidarśanam 
paryuṣitādiduṣṭānām annādīnāṃ nivedanam  Hbhv 
saṅkhyāṃ vinā mantrajapas tathā mantraprakāśanam 
sadā śaktyāṃ mukhyalopo gauṇakālaparigrahaḥ  Hbhv 
prasādāgrahaṇaṃ viṣṇor varjayed vaiṣṇavaḥ sadā 
catuḥśataṃ vidhīn etān niṣedhān śrāvayed guruḥ  Hbhv 
aṅgīkāre kṛte bāḍhaṃ tannīrājanapūrvakam 
devapūjāṃ kārayitvā dakṣakarṇe mantraṃ japet  Hbhv 
 iti 
tataś cotthāya pūrṇātmā daṇḍavat praṇamed gurum 
tatpādapaṅkajaṃ śiṣyaḥ pratiṣṭhāpya svamūrdhani  Hbhv 
atha nyāsān guruḥ svasmin kṛtvāntaryajanaṃ tathā 
sāṣṭaṃ sahasraṃ tanmantraṃ svaśaktyakṣataye japet  Hbhv 
śiṣyaḥ kumbhādi tat sarvaṃ dravam anyac ca śaktitaḥ 
dattvābhyarcya guruṃ natvā viprān saṃpūjya bhojayet  Hbhv 
śrīguror brāhmaṇānāṃ ca śubhāśīrbhiḥ samedhitaḥ 
tān anujñāpya gurvādīn bhuñjīta saha bandhubhiḥ  Hbhv 
iti dīkṣāvidhānena yo mantraṃ labhate guroḥ 
sa bhāgyavān cirañjīvī kṛtakṛtyaś ca jāyate  Hbhv 
tathā ca saṃmohanatantre śrīśivomāsaṃvāde
evaṃ yaḥ kurute martyaḥ kare tasya vibhūtayaḥ 
ataḥ paraṃ mahābhāge nānyat karmāsti bhūtale 
yasyācaraṇamātreṇa sākṣāt kṛṣṇaḥ prasīdati  Hbhv 
prāyaḥ prapañcasārādāv ukto 'yaṃ tāntriko vidhiḥ 
dīkṣāyā likhyate divyo vidhiḥ paurāṇiko 'dhunā  Hbhv 
atha varāhapurāṇoktadīkṣāvidhiḥ
idānīṃ śṛṇu me devi pañcapātakanāśanam 
yajanaṃ devadevasya viṣṇoḥ putravasupradam  Hbhv 
iha janmani dāridryavyādhikuṣṭhādipīḍitaḥ 
alakṣmīvān aputras tu yo bhavet puruṣo bhuvi 
tasya sadyo bhavel lakṣmīr āyur vittaṃ sutāḥ sukham  Hbhv 
dṛṣṭvā tu maṇḍale devi devaṃ devyā samanvitam 
nārāyaṇaṃ paraṃ devaṃ yaḥ paśyati vidhānataḥ  Hbhv 
pūjitaṃ navanābhe tu ṣoḍaśābjadale tathā 
ācāryadarśitaṃ devaṃ mantramūrtim ayonijam  Hbhv 
kārttike māsi śuddhāyāṃ dvādaśyāṃ tu viśeṣataḥ 
sarvāsu ca yajed devaṃ dvādaśīṣu vidhānataḥ  Hbhv 
saṅkrāntau ca mahābhāge candrasūryagrahe'pi vā 
yaḥ paśyati hariṃ devaṃ pūjitaṃ guruṇā śubhe 
tasya sadyo bhavet tuṣṭiḥ pāpadhvaṃso 'py aśeṣataḥ  Hbhv 
sa sāmānyo hi devānāṃ bhavatīti na saṃśayaḥ  Hbhv 
brāhmaṇakṣatriyaviśāṃ śūdrāṇāṃ ca parīkṣaṇam 
saṃvatsaraṃ guruḥ kuryāj jātiśaucakriyādibhiḥ  Hbhv 
upasannāṃs tato jñātvā hṛdayenāvadhārayet 
te'pi bhaktimato jñātvā ātmanaḥ parameśvaram 
saṃvatsaraṃ guror bhaktiṃ kuryur viṣṇāv ivācalām  Hbhv 
saṃvatsaraṃ tataḥ pūrṇe guruṃ caiva prasādayet  Hbhv 
bhagavaṃs tvatprasādena saṃsārārṇavatāraṇam 
icchāmas tv aihikīṃ lakṣmīṃ viśeṣeṇa tapodhana  Hbhv 
evam abhyarthya medhāvī guruṃ viṣṇum ivāgrataḥ 
abhyarcya tadanujñāto daśamyāṃ kārttikasya tu  Hbhv 
kṣīravṛkṣasamudbhūtaṃ mantritaṃ parameṣṭhinā 
bhakṣayitvā śayītorvyāṃ devadevasya sannidhau  Hbhv 
svapnān dṛṣṭvā guror agre śrāvayeta vicakṣaṇaḥ 
tataḥ śubhāśubhaṃ tadvad ālapet paramo guruḥ 
ekādaśyām upoṣyātha snātvā devālayaṃ vrajet  Hbhv 
guruś ca maṇḍalaṃ bhūmau kalptāyāṃ tu vartayet 
lakṣaṇair vividhair bhūmiṃ lakṣayitvā vidhānataḥ  Hbhv 
ṣoḍaśāraṃ likhec cakraṃ navanābham athāpi vā 
aṣṭapatram atho vāpi likhitvā darśayed budhaḥ  Hbhv 
netrabandhaṃ prakurvīta sitavastreṇa yatnataḥ 
varṇānukramataḥ śiṣyān purṣpahastān praveśayet  Hbhv 
navanābhaṃ yadā kuryān maṇḍalaṃ varṇakair budhaḥ 
tadānīṃ pūrvato devam indram aindryāṃ tu pūjayet  Hbhv 
lokapālam athāgneyyām agniṃ sampūjayed dvijaḥ 
yamaṃ tad anu yāmyāyāṃ nairṛtyāṃ nirṛtiṃ nyaset 
vāruṇyāṃ varuṇaṃ caiva vāyavyāṃ pavanaṃ yajet  Hbhv 
dhanadaṃ cottare nyasya rudram aiśānagocare 
sampūjyaivaṃ vidhānena dikpatreṣu viśeṣataḥ 
adhaḥpatre tathā viṣṇum arcayet parameśvaram  Hbhv 
pūrvapatre balaṃ pūjya pradyumnaṃ dakṣiṇe tathā 
aniruddhaṃ tathā pūjya paścime cottare tathā 
pūjayed vāsudevaṃ tu sarvapātakaśāntidam  Hbhv 
aiśānyāṃ vinyasec chaṅkham āgneyyāṃ cakram eva ca 
saumyāyāṃ tu gadā pūjyā vāyavyāṃ padmam eva ca  Hbhv 
nairṛtyāṃ muṣalaṃ pūjyaṃ dakṣiṇe garuḍaṃ tathā 
vāmato vinyasel lakṣmīṃ devadevasya buddhimān  Hbhv 
dhanuś caiva ca khaḍgaṃ ca devasya purato nyaset 
śrīvatsaṃ kaustubhaṃ caiva devasya purato 'rcayet  Hbhv 
evaṃ pūjya yathānyāyaṃ devadevaṃ janārdanam 
diṅmaṇḍale ca vinyasya cāṣṭau kumbhān vidhānataḥ 
vaiṣṇavaṃ kalasaṃ caiva navamaṃ tatra kalpayet  Hbhv 
snāpayen muktikāmāṃs tu vaiṣṇavena ghaṭena tu 
śrīkāmān snāpayet tadvad aindreṇātha ghaṭena tu  Hbhv 
jayapratāpakāmāṃs tu āgneyenābhiṣecayet 
mṛtyuñjayavidhānena yāmyena snāpanaṃ tathā  Hbhv 
duṣṭapradhvaṃsnāyālaṃ nairṛtena vidhīyate 
śāntaye vāruṇyenātha pāpanāśāya vāyavam  Hbhv 
dravyasampattikāmasya kauvareṇa vidhīyate 
raudreṇa jñānahetus tu lokapālaghaṭās tv ime  Hbhv 
ekaikena naraḥ snātaḥ sarvapāpavarjitaḥ 
bhaved avyāhatajñānaḥ śrīmāṃś ca puruṣaḥ sadā  Hbhv 
kiṃ punar navabhiḥ snāto naraḥ pātakavarjitaḥ 
jāyate viṣṇusadṛśaḥ sadyo rājāthavā punaḥ  Hbhv 
athavā dikṣu sarvāsu yathāsaṅkhyena lokapān 
pūjayet svasvanāmnā tu ṣaḍbhinnena vidhānataḥ  Hbhv 
evaṃ sampūjya devāṃs tu lokapālān prasannadhīḥ 
paścāt parīkṣitān śiṣyān baddhanetrān praveśayet  Hbhv 
āgneyadhāraṇādagdhān vāyunā vidhūtāṃs tataḥ 
somenāpy āyitān paścāc chrāvayen niyamān budhaḥ  Hbhv 
na ninded abrāhmaṇān devān viṣṇuṃ brāhmaṇam eva ca 
rudram ādiyam agniṃ ca lokapālān grahāṃs tathā 
vandeta vaiṣṇavaṃ cāpi puruṣaṃ pūrvadīkṣitam  Hbhv 
evaṃ tu samayān śrāvya paścād dhomaṃ tu kārayet 
tattvāni śiṣyadeheṣu vinyasya ca viśodhayet  Hbhv 
oṃ namo bhagavate viṣṇave sarvarūpiṇe huṃ svāhā  Hbhv 
ṣoḍaśākṣaramantreṇa homayej jvalitānalaḥ 
garbhādhānādikāś caiva kriyāḥ sarvāś ca kārayet  Hbhv 
tribhis tribhir āhutibhir devadevasya sannidhau 
tato 'panīya dṛgbandhaṃ puraḥ śiṣyaṃ niveśya ca 
prāyaḥ pūrvoktavidhinā mantraṃ tasmai gurur diśet  Hbhv 
homānte dīkṣitaḥ paścād dāpayed gurudakṣiṇām 
hastyaśvaratnakaṭakaṃ hemagrāmādikaṃ nṛpaḥ  Hbhv 
dāpayed gurave prājño madhyamo madhyamāṃ tathā 
dāpayed itaro yugmaṃ sahiraṇyaṃ yathāvidhi  Hbhv 
evaṃ kṛte tu yat puṇyaṃ māhātmyaṃ jāyate dhare 
tad aśakyaṃ tu gaditum api varṣaśatair api  Hbhv 
dīkṣitātmā guror bhūtvā vārāhaṃ śṛṇuyād yadi 
tena vedāḥ purāṇāni sarve mantrāḥ susaṅgrahāḥ  Hbhv 
japtāḥ syuḥ puṣkare tīrthe prayāge sindhusāgare 
devahūte kurukṣetre vārāṇasyāṃ viśeṣataḥ  Hbhv 
graheṇa viṣuve caiva yat phalaṃ japatāṃ bhavet 
tat phalaṃ dviguṇaṃ tasya dīkṣito yaḥ śṛṇoti ca  Hbhv 
devā api tapaḥ kṛtvā dhyāyanti ca vadanti ca 
kadā me bhārate varṣe janma syād bhūtadhāriṇi  Hbhv 
dīkṣitāś ca bhaviṣyāmo vārāhaṃ śṛṇumaḥ kadā 
vārāhaṃ ṣoḍaśātmānaṃ yuktā dehe kadācana 
paśyāmaḥ paramaṃ sthānaṃ yad gatvā na punar bhavet  Hbhv 
evaṃ jalpanti vibudhā manasā cintayanti ca 
vārāhayāgaṃ kārttikyāṃ kadā drakṣyāmahe dhare  Hbhv 
eṣa te vidhir uddiṣṭo mayā te bhūtadhāriṇi 
devagandharvayakṣāṇāṃ sarvathā durlabho hy asau  Hbhv 
evaṃ yo vetti tattvena yaś ca paśyati maṇḍalam 
yaś cemaṃ śṛṇuyād devi sarve muktā iti śrutiḥ  Hbhv 
atha saṅkṣiptadīkṣā
saṅkṣiptaś cātha dīkṣāyā vidhir eṣa vilikhyate 
mukhyakalpe hy aśaktasya janasya syād dhitāya ca  Hbhv 
sumuhūrte'tha samprāpte sarvatobhadramaṇḍale 
nūtanaṃ gandhapuṣpādimaṇḍitaṃ kalasaṃ nyaset  Hbhv 
vastrāvṛtaṃ payaḥ pūrṇaṃ pañcapallavasaṃyutam 
sarvauṣadhipañcaratnamṛtsnāsaptakagarbhitam  Hbhv 
mṛttikāś ca saptoktāḥ
aśvasthānād gajasthānād valmīkāc ca catuṣpathāt 
rājadvārāc ca goṣṭhāc ca nadyāḥ kūlān mṛdaḥ smṛtāḥ  Hbhv 
 iti 
kṛṣṇam abhyarcya taṃ kumbhaṃ kuśakūrcena deśikaḥ 
deyamantreṇa sāṣṭaṃ tu sahasram abhimantrayet  Hbhv 
tadadbhiḥ pūrvavac chiṣyam abhiṣicya diśen manum 
śiṣyo 'rcayed guruṃ bhaktyā yathāśakti dvijān api  Hbhv 
athopadeśas tattvasāgare
atrāpy aśaktaḥ kaścic ced abjam abhyarcya sākṣatam 
tadambhasābhiṣicyāṣṭa vārān mūlena ke karam  Hbhv 
nidhāyāmuṃ japet karṇe upadeśeṣv ayaṃ vidhiḥ 
candrasūryagrahe tīrthe siddhakṣetre śivālaye 
mantramātraprakathanam upadeśaḥ sa ucyate  Hbhv 
tatra tatraiva viśeṣaḥ śrīnāradapañcarātre 
vittalobhād vimuktasya svalpavittasya dehinaḥ 
saṃsārabhayabhītasya viṣṇubhaktasya tattvataḥ  Hbhv 
agnāv ājyānvite bījaiḥ salilaiḥ kevalaiś ca vā 
dravyahīnasya kurvīta vacasānugrahaṃ guruḥ  Hbhv 
yaḥ samaḥ sarvabhūteṣu virāgo vītamatsaraḥ 
jitendriyaḥ śucir dakṣaḥ sarvāṅgāvayavānvitaḥ  Hbhv 
karmaṇā manasā vācā bhīte cābhayadaḥ sadā 
samabuddhipadaṃ prāptas tatrāpi bhagavanmayaḥ  Hbhv 
pañcakālaparaś caiva pañcarātrārthavit tathā 
viṣṇutattvaṃ parijñāya ekaṃ cānekabhedagam 
vīkṣayen medinīṃ sarvāṃ kiṃ punaś copasannatān  Hbhv 
atha mantradānamāhātmyam
skānde brahmanāradasaṃvāde 
iha kīrtiṃ vadānyatvaṃ prajāvṛddhiṃ dhanaṃ sukham 
vidyādānena labhate sāttviko nātra saṃśayaḥ  Hbhv 
yathā surāṇāṃ sarveṣāṃ paramaḥ parameśvaraḥ 
tathaiva sarvadānānāṃ vidyādānaṃ paraṃ smṛtam  Hbhv 
yāvac ca pātakaṃ tena kṛtaṃ janmaśatair api 
tat sarvaṃ nāśam āpnoti vidyādānena dehinām  Hbhv 
vidyādānāt paraṃ dānaṃ na bhūtaṃ na bhaviṣyati 
yena dattena cāpnoti śivaṃ paramakāraṇam  Hbhv 
iti śrīgopālabhaṭṭavilikhite śrībhagavadbhaktivilāse
daikṣiko nāma dvitīyo vilāsaḥ  
 SauciyaVilasa
tṛtīyavilāsaḥ
śaucīyaḥ
vande'nantādbhutaiśvaryaṃ śrīcaitanyaṃ mahāprabhum 
nīco 'pi yatprasādāt syāt sadācārapravartakaḥ  Hbhv 
puṃso gṛhītadīkṣasya śrīkṛṣṇaṃ pūjayiṣyataḥ 
ācāro likhyate kṛtyaṃ śrutismṛtyanusārataḥ  Hbhv 
atha dīkṣitasya pūjāyā nityatā
labdhvā mantraṃ tu yo nityaṃ nārcayen mantradevatām 
sarvakarmaphalaṃ tasyāniṣṭaṃ yacchati devatā  Hbhv 
atha sadācāraḥ
na kiñcit kasyacit sidhyet sadācāraṃ vinā yataḥ 
tasmād avaśyaṃ sarvatra sadācāro hy apekṣyate  Hbhv 
viṣṇupurāṇe ViP  
vaṛṇāśramācaravatā puruṣeṇa paraḥ pumān 
viṣṇur ārādhyate panthā nānyat tattoṣakāraṇam  Hbhv 
atha sadācārasya nityatā
mārkaṇḍeyapurāṇe śrīmadālasālarkasaṃvāde
gṛhasthena sadā kāryam ācāraparipālanam 
na hy ācāravihīnasya sukham atra paratra ca  Hbhv 
yajñadānatapāṃsīha puruṣasya na bhūtaye 
bhavanti yaḥ sadācāraṃ samullaṅghya pravartate  Hbhv 
bhaviṣyottare ca śrīkṛṣṇayudhiṣṭhirasaṃvāde
ācārahīnaṃ na punanti vedāḥ
yadyapy adhītāḥ saha ṣaḍbhir aṅgaiḥ 
chandāṃsy enaṃ mṛtyukāle tyajanti
nīḍaṃ śakuntā iva jātapakṣāḥ  Hbhv 
kapālasthaṃ yathā toyaṃ śvadṛtau vā yathā payaḥ 
duṣṭaṃ syāt sthānadoṣeṇa vṛttahīne tathāśubham 
ācārarahito rājan neha nāmutra nindati  Hbhv 
 iti 
lekhyena smaraṇādīnāṃ nityatvenaiva setsyati 
smaraṇādyātmakasyāpi sadācārasya nityatā  Hbhv 
viṣṇupurāṇe  tatraiva gṛhidharmaprasaṅge 
sadācāravatā puṃsā jitau lokāv ubhāv api  Hbhv 
sādhavaḥ kṣīṇadoṣās tu sacchabdaḥ sādhuvācakaḥ 
teṣām ācaraṇaṃ yat tu sadācāraḥ sa ucyate  Hbhv 
kāśīkhaṇḍe skandāgastyasaṃvāde
anadhyayanaśīlaṃ ca sadācāravilaṅghinam 
sālasyaṃ ca durannādaṃ brāhmaṇaṃ bādhate'ntakaḥ  Hbhv 
tato 'bhyaset prayatnena sadācāraṃ sadā dvijaḥ 
tīrthāny apy abhilaṣyanti sadācārasamāgamam  Hbhv 
bhaviṣyottare ca tatraiva
ācāraprabhavo dharmaḥ santaś cācāralakṣaṇāḥ 
sādhūnāṃ ca yathā vṛttaṃ sa sadācāra iṣyate  Hbhv 
tasmāt kuryāt sadācāraṃ ya icched gatim ātmanaḥ 
sarvalakṣaṇahīno 'pi samucācāravān nṛpa 
śraddadhāno 'nasūyaś ca sarvān kāmān avāpnuyāt  Hbhv 
kiṃ ca
ācāra eva dharmasya mūlaṃ rājan kulasya ca 
ācārād vicyuto jantur na kulīno na dhārmikaḥ  Hbhv 
kiṃ ca
ācāro bhūtijanana ācāraḥ kīrtivardhanaḥ 
ācārād vardhate hy āyur ācāro hanty alakṣaṇam  Hbhv 
ācāra eva nṛpapuṅgava sevyamāno
dharmārthakāmaphalado bhaviteha puṃsām 
tasmāt sadaiva viduṣāvahitena rājan
śāstrodito hy anudinaṃ paripālanīyaḥ  Hbhv 
atha tatra nityakṛtyāni
brāhme muhūrta utthāya kṛṣṇa kṛṣṇeti kīrtayan 
prakṣālya pāṇipādau ca dantadhāvanam ācaret  Hbhv 
ācamya vasanaṃ rātres tyaktvānyat paridhāya ca 
punar ācamane kuryāl lekhyena vidhināgrataḥ  Hbhv 
athecchan paramāṃ śuddhiṃ mūrdhni dhyātvā guroḥ padau 
stutvā ca kīrtayan kṛṣṇaṃ smaraṃś caitad udīrayet  Hbhv 
atha prātaḥsmaraṇakīrtane
jayati jananivāso devakījanmavādo
yaduvarapariṣat svair dorbhir asyann adharmam 
sthiracaravṛjinaghnaḥ susmita śrīmukhena
vrajapuravanitānāṃ vardhayan kāmadevam  Hbhv 
BhP 
smṛte sakalakalyāṇabhājanaṃ yatra jāyate 
puruṣas tam ajaṃ nityaṃ vrajāmi śaraṇaṃ harim  Hbhv 
vidagdhagopālavilāsinīnāṃ
sambhogacihnāṅkitasarvagātram 
pavitram āmnāyagirām agamyaṃ
brahma prapadye navanītacauram  Hbhv 
daśamaskandhe BhP  
udgāyatīnām aravindalocanaṃ
vrajāṅganānāṃ divam aspṛśad dhvaniḥ 
dadhnaś ca nirmanthanaśabdamiśrito
nirasyate yena diśām amaṅgalam  Hbhv 
 iti 
paṭhet punaś ca sādhūnāṃ sampradāyānusārataḥ 
catuḥślokīm imāṃ sarvadoṣaśāntyai śubhāptaye  Hbhv 
prātaḥ smarāmi bhavabhītimahārtiśāntyai
nārāyaṇaṃ garuḍavāhanam abjanābham 
grāhābhibhūtavaravārivāraṇamuktihetuṃ
cakrāyudhaṃ taruṇavārijapatranetram  Hbhv 
prātar namāmi manasā vacasā ca mūrdhnā
pādāravindayugalaṃ paramasya puṃsaḥ 
nārāyaṇasya narakārṇavatāraṇasya
pārāyaṇapravaṇavipraparāyaṇasya  Hbhv 
prātar bhajāmi bhajatām abhayaṅkaraṃ taṃ
prāk sarvajanmakṛtapāpabhayāvahatyai 
yo grāhavaktrapatitāṅghrigajendraghora
śokapraṇāśam akarod dhṛtaśaṅkhacakraḥ  Hbhv 
ślokatrayam idaṃ puṇyaṃ prātaḥ prātaḥ paṭhet tu yaḥ 
lokatrayagurus tasmai dadyād ātmapadaṃ hariḥ  Hbhv 
 iti 
tad etal likhitaṃ kutra kutracid vyavahārataḥ 
kintu svābhīṣṭarūpādi śrīkṛṣṇasya vicintayet  Hbhv 
itthaṃ vidadhyād bhagavatkīrtanasmaraṇādikam 
sarvatīrthābhiṣekaṃ vai bahir antarviśodhanam  Hbhv 
tathā ca skānde skandaṃ prati śrīśivoktau
sakṛn nārāyaṇaety uktvā pumān kalpaśatatrayam 
gaṅgādisarvatīrtheṣu snāto bhavati putraka  Hbhv 
anyatra ca
śayanād utthito yas tu kīrtayen madhusūdanam 
kīrtanāt tasya pāpasya nāśam āyāty aśeṣataḥ  Hbhv 
 iti 
māhātmyaṃ kīrtanasyāgre lekhyaṃ mukhyaprasaṅgataḥ 
smaraṇasya tu māhātmyam adhunā likhyate kiyat  Hbhv 
tatrādau tasya nityatā
pādme bṛhatsahasranāmni stotre 
smartavyaḥ satataṃ viṣṇur vismartavyo na jātucit 
sarve vidhiniṣedhāḥ syur etayor eva kiṅkarāḥ  Hbhv 
skānde kārttikaprasaṅge śrīmadagastyoktau
sā hānis tan mahac chidraṃ sa mohaḥ sa ca vibhramaḥ 
yanmuhūrtaṃ kṣaṇaṃ vāpi vāsudevo na cintyate  Hbhv 
kāśīkhaṇḍe ca śrīdhruvacarite
iyam eva parā hānir upasargo 'yam eva ca 
abhāgyaṃ paramaṃ caitad vāsudevaṃ na yat smaret  Hbhv 
ye muhūrtāḥ kṣaṇā ye ca yāḥ kāṣṭhā ye nimeṣakāḥ 
ṛte viṣṇusmṛter yātās teṣu muṣṭo yamena saḥ  Hbhv 
 iti 
nityatve'py asya māhātmyaṃ vicitraphaladānataḥ 
jñeyaṃ śāstroditaṃ darśapūrṇamāsādivad budhaiḥ  Hbhv 
atha smaraṇamāhātmyam
tatra sarvatīrthasnānādhikatvam
uktaṃ ca smārtair api
māntraṃ pārthivam āgneyaṃ vāyavyaṃ divyam eva ca 
vāruṇaṃ mānasaṃ ceti snānaṃ saptavidhaṃ smṛtam  Hbhv 
śaṃ na āpas tu vai māntraṃ mṛdālambhaṃ tu pārthivam 
bhasmanā snānam āgneyaṃ snānaṃ gorajasānilam  Hbhv 
ātape sati yā vṛṣṭir divyaṃ snānaṃ tad ucyate 
bahir nadyādiṣu snānaṃ vāruṇaṃ procyate budhaiḥ 
dhyānaṃ yan manasā viṣṇor mānasaṃ tat prakīrtanam  Hbhv 
kiṃ ca
asāmarthyena kāyasya kāladeśādyapekṣayā 
tulyaphalāni sarvāṇi syur ity āha parāśaraḥ  Hbhv 
snānānāṃ mānasaṃ snānaṃ manvādyaiḥ paramaṃ smṛtam 
kṛtena yena mucyante gṛhasthā api vai dvijāḥ  Hbhv 
paramaśodhaktavam
gāruḍe śrīnāradoktau
viṣṇudharme ca pulasytyoktau 
apavitraḥ pavitro vā sarvāvasthāṃ gato 'pi vā 
yaḥ smaret puṇḍarīkākṣaṃ sa bāhyābhyantaraḥ śuciḥ  Hbhv 
yadyapy upahataḥ pāpair manasāyantadustaraiḥ 
tathāpi saṃsmaran viṣṇuṃ sa bāhyābhyantaraḥ śuciḥ  Hbhv 
śrīviṣṇupurāṇe ViP  
prāyaścittāny aśeṣāṇi tapaḥ karmātmakāni vai 
yāni teṣām aśeṣāṇāṃ kṛṣṇānusmaraṇaṃ param  Hbhv 
kṛte pāpe'nutāpo vai yasya puṃsaḥ prajāyate 
prāyaścittaṃ tu tasyaikaṃ harisaṃsmaraṇaṃ param  Hbhv 
kiṃ ca ViP  
kalikalmaṣam atyugraṃ narakārtipradaṃ nṝṇām 
prayāti vilayaṃ sadyaḥ sakṛd yatrānusaṃsmṛte  Hbhv 
bṛhannāradīye ṇārP  śukrabalisaṃvāde 
harir harati pāpāni duṣṭacittair api smṛtaḥ 
anicchayāpi saṃspṛṣṭo dahaty eva hi pāvakaḥ  Hbhv 
tatraiva ṇārP  prāyaścittaprasaṅgānte
mahāpātakayukto vā yukto vā sarvapātakaiḥ 
sa vai vimucyate sadyo yasya viṣṇuparaṃ manaḥ  Hbhv 
brahmavaivarte 
karmaṇā manasā vācā yaḥ kṛtaḥ pāpasañcayaḥ 
so 'py aśeṣaḥ kṣayaṃ yāti smṛtvā kṛṣṇāṅghrapaṅkajam  Hbhv 
ataevoktaṃ skānde kārttikaprasaṅge śrīparāśareṇa 
yamamārgaṃ mahāghoraṃ narakāṃś ca yamaṃ tathā 
svapne'pi na naraḥ paśyed yaḥ smared garuḍadhvajam  Hbhv 
ṣaṣṭhaskandhe BhP  śrīśukena 
sakṛn manaḥ kṛṣṇapadāravindayor
niveśitaṃ tadguṇarāgi yair iha 
na te yamaṃ pāśabhṛtaś ca tadbhaṭān
svapne 'pi paśyanti hi cīrṇaniṣkṛtāḥ  Hbhv 
sarvāpadvimocakatvam
śrīviṣṇupurāṇe ViP  śrīprahlādoktau 
dantā gajānāṃ kulśāgraniṣṭhurāḥ
śīrṇā yad ete na balaṃ mamaitat 
mahāvipatpātavināśano 'yaṃ
janārdanānusmaraṇānubhāvaḥ  Hbhv 
vāmanapurāṇe ca 
viṣṭayo vyatipātāś ca ye'nye durnītisambhavāḥ 
te sarve smaraṇād viṣṇor nāśam āyānty upadravāḥ  Hbhv 
pādme māghamāhātmye devadyutistutau 
yasya smaraṇamātreṇa na moho na ca durgatiḥ 
na rogo na ca duḥkhāni tam anantaṃ namāmy aham  Hbhv 
durvāsanonmūlanatvam
dvādaśaskandhe BhP  
yathā hemni sthito vahnir durvarṇaṃ hanti dhātujam 
evam ātmagato viṣṇur yoginām aśubhāśayam  Hbhv 
sarvamaṅgalakāritvam
pāṇḍavagītāyām
lābhas teṣāṃ jayas teṣāṃ kutas teṣāṃ parābhavaḥ 
yeṣām indīvaraśyāmo hṛdayasthajanārdanaḥ  Hbhv 
sarvasatkarmaphaladatvam
skānde kārttikaprasaṅge'gastyoktau
deveṣu yajñeṣu tapaḥsu caiva
dāneṣu tīrtheṣu vrateṣu caiva 
iṣṭeṣu pūrteṣu ca yat pradiṣṭaṃ
nṝṇāṃ smṛte tatphalam acyute ca  Hbhv 
karmasādguṇyakāritvam
bṛhannāradīye ṇārP 
nyūnātiriktatā siddhā kalau vedoktakarmaṇām 
harisaṃsmaraṇam evātra sampūrṇaphaladāyakam  Hbhv 
smṛtau ca
pramādāt kurvatāṃ karma pracyavetādhvareṣu yat 
smaraṇād eva tad viṣṇoḥ sampūrṇaṃ syād iti śrutiḥ  Hbhv 
sarvakarmādhikatvam
bṛhannāradīye kaliprasaṅge ṇārP 
tulāpuruṣadānānāṃ rājasūyāśvamedhayoḥ 
phalaṃ viṣṇoḥ smṛtisamaṃ na jātu dvijasattama  Hbhv 
dvādaśaskandhe BhP 
vidyātapaḥprāṇanirodhamaitrī
tīrthābhiṣekavratadānajapyaiḥ 
nātyantaśuddhiṃ labhate 'ntarātmā
yathā hṛdisthe bhagavaty anante  Hbhv 
viṣṇupurāṇe ViP  hiraṇyakaśipuṃ prati śrīprahlādoktau 
bhayaṃ bhayānām apahāriṇi sthite
manasy anante mama kutra tiṣṭhati 
yasmin smṛte janmajarodbhavāni
bhayāni sarvāṇy apayānti tāta  Hbhv 
tatraivānyatra ViP  
viṣṇusaṃsmaraṇāt kṣīṇasamastakleśasaṃcayaḥ 
muktiṃ prayāti svargāptis tasya vighno 'numīyate  Hbhv 
bṛhannāradīye ṇārP  
varaṃ vareṇyaṃ varadaṃ purāṇaṃ
nijaprabhābhāvitasarvalokam 
saṅkalpitārthapradam ādidevaṃ
smṛtvā vrajen muktipadaṃ manuṣyaḥ  Hbhv 
skānde
yasya smaraṇamātreṇa janmasaṃsārabandhanāt 
vimucyate namas tasmai viṣṇave prabhaviṣṇave  Hbhv 
tatraiva kārttikaprasaṅge śrīparāśaroktau
tadaiva puruṣo mukto janmaduḥkhajarādibhiḥ 
bhaktyā tu parayā nūnaṃ yadaiva smarate harim  Hbhv 
bhagavatprasādanam
bṛhannāradīye ṇārP  
yena kenāpy upāyena smṛto nārāyaṇo 'vyayaḥ 
api pātakayuktasya prasannaḥ syān na saṃśayaḥ  Hbhv 
śrīvaikuṇṭhalokaprāpakatvam
vāmanapurāṇe
anādyanantam ajarāmaraṃ hariṃ
ye saṃsmaranty aharahar niyataṃ narā bhuvi 
tat sarvagaṃ brahma paraṃ purāṇaṃ
te yānti vaiṣṇavapadaṃ dhurvam avyayaṃ ca  Hbhv 
pādme  devadūtavikuṇḍalasaṃvāde yamasya dūtānuśāsane
smaranti ye sakṛd bhūtāḥ prasaṅgenāpi keśavam 
te vidhvastākhilāghaughā yanti viṣṇoḥ paraṃ padam  Hbhv 
brahmapurāṇe viṣṇurahasye 
śāṭhyenāpi narā nityaṃ ye smaranti janārdanam 
te 'pi yānti tanuṃ tyaktvā viṣṇulokam anāmayam  Hbhv 
viṣṇudharmottare
nirāśīr nirmamo yas tu viṣṇor dhyānaparo bhavet 
tatpadaṃ samavāpnoti yatra gatvā na śocati  Hbhv 
sārūpyaprāpaṇam
kāśīkhaṇḍe śrībindumādhavaprasaṅge agnibindustutau
ye tvāṃ trivikrama sadā hṛdi śīlayanti
kādambinīrucir arociṣam ambujākṣa 
saudāminīvilasitāṃśukavītamūrte
te'pi spṛśanti tava kāntim acintyarūpām  Hbhv 
śrībhagavadgītāsu ṅītā  
antakāle ca mām eva smaran muktvā kalevaram 
yaḥ prayāti sa madbhāvaṃ yāti nāsty atra saṃśayaḥ  Hbhv 
daśamaskandhe BhP  pṛthukopākhyāne 
smarataḥ pādakamalam ātmānam api yacchati 
kiṃ nv arthakāmān bhajato nātyabhīṣṭān jagadguruḥ  Hbhv 
vaiṣṇave
vāsudeve mano yasya japahomārcanādiṣu 
tasyāntarāyo maitreya devendratvādi satphalam  Hbhv 
gāruḍe
mahatas tapaso mūlaṃ prasavaḥ puṇyasantateḥ 
jīvitasya phalaṃ svādu niyataṃ smaraṇaṃ hareḥ  Hbhv 
dvitīyaskandhe BhP  
etāvān sāṅkhyayogābhyāṃ svadharmapariniṣṭhayā 
janmalābhaḥ paraḥ puṃsām ante nārāyaṇasmṛtiḥ  Hbhv 
ataeva jarāsandhaniruddhanṛpavargaiḥ prārthitaṃ daśamaskandhe BhP  
taṃ naḥ samādiśopāyaṃ yena te caraṇābjayoḥ 
smṛtir yathā na viramed api saṃsaratām iha  Hbhv 
śrīnāradenāpi BhP  
dṛṣṭaṃ tavāṅghriyugalaṃ janatāpavargaṃ
brahmādibhir hṛdi vicintyam agādhabodhaiḥ 
saṃsārakūpapatitottaraṇāvalambaṃ
dhyāyaṃś carāmy anugṛhāṇa yathā smṛtiḥ syāt  Hbhv 
 iti 
kṛṣṇasmaraṇamāhātmyamahābdhir dustaro dhiyā 
yo yiyāsati tatpāraṃ sa hi caitanyavañcitaḥ  Hbhv 
tataḥ pādodakaṃ kiñcit prāk pītvā tulasīdalaiḥ 
gṛhītenācaret tena svamūrdhany abhiṣecanam  Hbhv 
athādau śrīguruṃ natvā śrīkṛṣṇasya padābjayoḥ 
kiñcid vijñāpayan sarvasvakṛtyāny arpayen namet  Hbhv 
atha prātaḥ praṇāmaḥ
vāmanapurāṇe 
sarvamaṅgalamaṅgalyaṃ vareṇyaṃ varadaṃ śivam 
nārāyaṇaṃ namaskṛtya sarvakarmāṇi kārayet  Hbhv 
atha vijñāpanam
viṣṇudharmottare 
yadutsavādikaṃ karma tat tvayā prerito hare 
kariṣyāmi tvayā jñeyam iti vijñāpanaṃ mama  Hbhv 
prātaḥ prabodhito viṣṇo hṛṣīkeśena yat tvayā 
yad yat kārayasīśāna tat karomi tavājñayā  Hbhv 
trailokyacaitanyamayādideva
śrīnātha viṣṇo bhavadājñayaiva 
prātaḥ samutthāya tava priyārthaṃ
saṃsārayātrām anuvartayiṣye  Hbhv 
saṃsārayātrām anuvartamānaṃ
tvadājñayā śrīnṛhare'ntarātman 
spardhātiraskārakalipramāda
bhayāni mā mābhibhavantu bhūman  Hbhv 
jānāmi dharmaṃ na ca me pravṛttir
jānāmy adharmaṃ na ca me nivṛttiḥ 
tvayā hṛṣīkeśa hṛdi sthitena
yathā niyukto 'smi tathā karomi  Hbhv 
atha praṇāmavākyāni
mahābhārate 
namo brahmaṇyadevāya gobrāhmaṇahitāya ca 
jagaddhitāya kṛṣṇāya govindāya namo namaḥ  Hbhv 
garuḍapurāṇe
asuravibudhasiddhair jñāyate yasya nāntaḥ
sakalamunibhir antaś cintyate yo viśuddhaḥ 
nikhilahṛdi niviṣṭo vetti yaḥ sarvasākṣī
tam ajam amṛtam īśaṃ vāsudevaṃ nato 'smi  Hbhv 
viṣṇupurāṇe ViP 
yajñibhir yajñapuruṣo vāsudevaś ca sātvataḥ 
vedāntavedibhir viṣṇuḥ procyate yo nato 'smi tam  Hbhv 
evaṃ vijñāpayan dhyāyan kīrtayaṃś ca yathāvidhi 
praṇāmānācarec chaktyā catuḥsaṅkhyāvarān budhaḥ  Hbhv 
śrīgopīcandanenordhvapuṇḍraṃ kṛtvā yathāvidhi 
āsīta prāṅmukho bhūtvā śuddhasthāne śubhāsane  Hbhv 
tathā ca nāradīyapañcarātre
nirgatyācamya vidhivat praviśya ca punaḥ sudhīḥ 
āsane prāṅmukho bhūtvā vihite copaviśya vai  Hbhv 
sampradāyānusāreṇa bhūtaśuddhiṃ vidhāya ca 
prāṇāyāmāṃś ca vidhivat kṛṣṇaṃ dhyāyet yathoditam  Hbhv 
tathā coktam
upapātakeṣu sarveṣu pātakeṣu mahatsu ca 
praviśya rajanīpādaṃ viṣṇudhyānaṃ samācaret  Hbhv 
vaihāyasapañcarātre ca
tathaiva rātriśeṣaṃ tu kālaṃ sūryodayāvadhi 
kartavyaṃ sajapaṃ dhyānaṃ nityam ārādhakena vai  Hbhv 
vibhajya pañcadhā rātriṃ śeṣe devārcanādikam 
japaṃ homaṃ tathā dhyānaṃ nityaṃ kurvīta sādhakaḥ  Hbhv 
ataeva viṣṇusmṛtau
rātres tu paścime yāme muhūrtau brāhmya ucyate  Hbhv 
 iti 
pādodapānādīnāṃ ca sa vidhir mahimāgrataḥ 
lekhyo 'dhunā tu dhyānasya sa saṅkṣepeṇa likhyate  Hbhv 
tāpanīyaśrutiṣu ṅṭū  
satpuṇḍarīkanayanaṃ meghābhaṃ vaidyutāmbaram 
dvibhujaṃ jñānamudrāḍhyaṃ vanamālinam īśvaram  Hbhv 
gopagopīgavāvītaṃ suradrumatalāśritam 
dviyālaṅkaraṇopetaṃ ratnapaṅkajamadhyagam  Hbhv 
kālindījalakallolasaṅgimārutasevitam 
cintayaṃś cetasā kṛṣṇaṃ mukto bhavati saṃsṛteḥ  Hbhv 
mṛtyuñjayasaṃhitānusāroditasāradātilake ca 
smared vṛndāvane ramye mohayantam anāratam 
govindaṃ puṇḍarīkākṣaṃ gopakanyāḥ sahasraśaḥ  Hbhv 
ātmano vadanāmbhojapreritākṣimadhuvratāḥ 
kāmabāṇena vivaśāś ciram āśleṣeṇotsukāḥ  Hbhv 
muktāhāralasatpīnottuṅgastanabharānatāḥ 
srastadhammillavasanā madaskhalitabhāṣaṇāḥ  Hbhv 
dantapaṅktiprabhodbhāsispandamānādharāñcitāḥ 
vilobhayantīr vividhair vibhramair bhāvagarbhitaiḥ  Hbhv 
phullendīvarakāntim induvadanaṃ barhāvataṃsapriyaṃ
śrīvatsāṅkam udārakaustubhadharaṃ pītāmbaraṃ sundaram 
gopīnāṃ nayanotpalārcitatanuṃ gogopasaṅghāvṛtaṃ
govindaṃ kalaveṇuvādanaparaṃ divyāṅgabhūṣaṃ bhaje  Hbhv 
 iti 
śrīgautamīyatantrādau taddhyānaṃ prathitaṃ param 
agrato 'trāpi saṃlekhyaṃ yad iṣṭaṃ tatra tad bhajet  Hbhv 
bṛhatśātātāpasmṛtau
pakṣopavāsād yat pāpaṃ puruṣasya praṇaśyati 
prāṇāyāmaśatenaiva yat pāpaṃ naśyate nṝṇām  Hbhv 
prāṇāyāmasahasreṇa yat pāpaṃ naśyate nṝṇām 
kṣaṇamātreṇa tat pāpaṃ harer dhyānāt praṇaśyati  Hbhv 
viṣṇudharme
sarvapāpaprasakto 'pi dhyāyan nimiṣam acyutam 
bhūtas tapasvī bhavati paṅktipāvanapāvanaḥ  Hbhv 
viṣṇupurāṇe  ca
dhyāyen nārāyaṇaṃ devaṃ snānādiṣu ca karmasu 
prāyaścittaṃ hi sarvasya duṣkṛtasyeti niścitam  Hbhv 
kalidoṣaharatvam
bṛhannāradīye kaliprasaṅge ṇārP  
samastajagadādhāraṃ paramārthasvarūpiṇam 
ghore kaliyuge prāpte viṣṇuṃ dhyāyan na sīdati  Hbhv 
sarvadharmādhikāritvam
skānde kārttikamāhātmye agastyoktau
kintv asya bahubhis tīrthaiḥ kiṃ tasya bahubhir vrataiḥ 
yo nityaṃ dhyāyate devaṃ nārāyaṇam ananyadhīḥ  Hbhv 
mokṣapradatvam
bṛhannāradīye kaliprasaṅge ṇārP  
ye mānavā vigatarāgaparāvarajñā
nārāyaṇaṃ suraguruṃ satataṃ smaranti 
dhyānena tena hata kilbiṣacetanās te
mātuḥ payodhararasaṃ na punaḥ pibanti  Hbhv 
śrīvaikuṇṭhaprāpakatvam
skānde śrībrahmoktau
muhūrtam api yo dhyāyen nārāyaṇam atandritaḥ 
so 'pi sadgatim āpnoti kiṃ punas tatparāyaṇaḥ  Hbhv 
pādme vaiśākhamāhātmye yamabrāhmaṇasaṃvāde PadmaP 
dhyāyanti puruṣaṃ divyam acyutaṃ ye smaranti ca 
labhante te'cyutasthānaṃ śrutir eṣā purātanī  Hbhv 
sārūpyaprāpaṇam
ekādaśaskandhe BhP  
vaireṇa yaṃ nṛpatayaḥ śiśupālapauṇḍra
śālvādayo gativilāsavilokanādyaiḥ 
dhyāyanta ākṛtadhiyaḥ śayanāsanādau
tatsāmyam āpur anuraktadhiyāṃ punaḥ kim  Hbhv 
svataḥ paramaphalatvam
caturthaskandhe BhP  śrīpṛthūktau 
bhajanty atha tvām ata eva sādhavo
vyudastamāyāguṇavibhramodayam 
bhavatpadānusmaraṇād ṛte satāṃ
nimittam anyad bhagavan na vidmahe  Hbhv 
skandapurāṇe brahmoktau ca 
āloḍya sarvaśāstrāṇi vicārya ca punaḥ punaḥ 
idame eva suniṣpannaṃ dhyeyo nārāyaṇaḥ sadā  Hbhv 
ataevoktaṃ hāyaśīrṣapañcarātre nārāyaṇavyūhastave 
ye tyaktalokadharmārthā viṣṇubhaktivaśaṃ gatāḥ 
dhyāyanti paramātmānaṃ tebhyo 'pīha namo namaḥ  Hbhv 
 iti 
smaraṇe yat tan māhātmyaṃ taddhyāne'py akhilaṃ viduḥ 
bhedaḥ kalpyeta sāmānyaviśeṣābhyāṃ tayoḥ kiyān  Hbhv 
atha śrībhagavatprabodhanam
tato devālaye gatvā ghaṇṭādyudghoṣapūrvakam 
prabodhya stutibhiḥ kṛṣṇaṃ nīrājyaṃ prārthayed idam  Hbhv 
tṛtīyaskandhe BhP  
so 'sāv adabhrakaruṇo bhagavān vivṛddha
premasmitena nayanāmburuhaṃ vijṛmbhan 
utthāya viśvavijayāya ca no viṣādaṃ
mādhvyā girāpanayatāt puruṣaḥ purāṇaḥ  Hbhv 
devaprapannārtihara prasādaṃ kuru keśava 
avalokanadānena bhūyo māṃ pārayācyuta  Hbhv 
 iti 
devālayaṃ praviśyātha stotrāṇīṣṭāni kīrtayan 
kṛṣṇasya tulasīvarjaṃ nirmālyam apasārayet  Hbhv 
atha nirmālyottāraṇam
atrismṛtau
prātaḥkāle sadā kuryān nirmālyottāraṇaṃ budhaḥ 
tṛṣitāḥ paśavo baddhāḥ kanyakā ca rajasvalā 
devatā ca sanirmālyā hanti puṇyaṃ purākṛtam  Hbhv 
nārasiṃhe śrīyamoktau
devamālyāpanayanaṃ devāgāre samūhanam 
snāpanaṃ sarvadevānāṃ gopradānasamaṃ smṛtam  Hbhv 
nāradapañcarātre
yaḥ prātar utthāya vidhāya nityaṃ
nirmālyam īśasya nirākaroti 
na tasya duḥkhaṃ na daridratā ca
nākālamṛtyur na ca rogamātram  Hbhv 
aruṇodayavelāyāṃ nirmālyaṃ śalyatāṃ vrajet 
prātas tu syān mahāśalyaṃ ghaṭikāmātrayogataḥ  Hbhv 
atiśalyaṃ vijānīyāt tato vajraprahāravat 
aruṇodayavelāyāṃ śalyaṃ tat kṣamate hariḥ  Hbhv 
ghaṭikāyām atikrāntau kṣudraṃ pātakam āvahet 
muhūrte samatikrānte pūrṇaṃ pātakam ucyate  Hbhv 
atipātakam ev syāt ghaṭikānāṃ catuṣṭaye 
muhūrtatritaye pūrṇe mahāpātakam ucyate  Hbhv 
tataḥ paraṃ brahmavadho mahāpātakapañcakam 
prahare pūrṇatāṃ yāte prāyaścittaṃ tato na hi  Hbhv 
nirmālyasya vilambe tu prāyaścittam athocyate 
atikrānte muhūrtārdhe sahasraṃ japam ācaret  Hbhv 
pūrṇe muhūrte sañjāte sahasraṃ sārdham ucyate 
sahasradvitīyaṃ kuryāt ghaṭikānāṃ catuṣṭaye  Hbhv 
muhūrtatritaye'tīte ayutaṃ japam ācaret 
prahare pūrṇatāṃ yāte puraścaraṇam ucyate 
prahare samatikrānte prāyaścittaṃ na vidyate  Hbhv 
atha śrīmukhaprakṣālanam
śrīhastāṅghrimukhāmbhojakṣālanāya ca tadgṛhe 
gaṇḍūṣāṇi jalair dattvā dantakāṣṭhaṃ samarpayet  Hbhv 
jihvollekhanikāṃ dattvā pāduke śuddhamṛttikām 
salilaṃ ca punar dadyād vāso 'pi mukhamārjanam  Hbhv 
tataḥ śrītulasīṃ puṇyām arpayet bhagavatpriyām 
tanmāhātmyaṃ ca tanmukhyaprasaṅge lekhyam agrataḥ  Hbhv 
atha dantakāṣṭhārpaṇamāhātmyam
viṣṇudharmottare
dantakāṣṭhapradānena dantasaubhāgyam ṛcchati 
jihvollekhanikāṃ dattvā virogas tv abhijāyate  Hbhv 
pādukāyāḥ pradānena gatim iṣṭām avāpnuyāt 
mṛdbhāgadānād devasya bhūmim āpnoty anuttamām  Hbhv 
atha maṅgalanīrājanam
paṭhitvātha priyān ślokān mahāvāditranisvanaiḥ 
prabhor nīrājanaṃ kuryān maṅgalākhyaṃ jagaddhitam  Hbhv 
nīrājanaṃ tv idaṃ sarvaiḥ kartavyaṃ śucivigrahaiḥ 
paramaśraddhayotthāya draṣṭavyaṃ ca sadā naraiḥ  Hbhv 
strīṇāṃ puṃsāṃ ca sarveṣām etat sarveṣṭapūrakam 
samastadainyadāridryaduritādyupaśāntikṛt  Hbhv 
atha prātaḥsnānārthodyamaḥ
tato 'ruṇodayasyānte snānārthaṃ niḥsared bahiḥ 
kīrtayan kṛṣṇanāmāni tīrthaṃ gacched anantaram  Hbhv 
tathā ca śukrasmṛtau
brāhme muhūrte cotthāya śucir bhūtvā samāhitaḥ 
svastikādyāsanaṃ baddhvā dhyātvā kṛṣṇapādāmbujam  Hbhv 
tato nirgatya nilayānnāmānīmāni kīrtayet 
śrīvāsudevāniruddhapradyumnādhokṣajācyuta 
śrīkṛṣṇānanta govinda saṅkarṣaṇa namo 'stu te  Hbhv 
gatvā tīrthādikaṃ tatra nikṣipya snānasādhanam 
vidhinācarya maitryādikṛtyaṃ śaucaṃ vidhāya ca 
ācamya khāni saṃmārjya snānaṃ kuryāt yathocitam  Hbhv 
atha maitryādikṛtyavidhiḥ
śrīviṣṇupurāṇe ViP  aurvasagarasaṃvāde gṛhidharmakathane
tataḥ kalye samutthāya kuryān mūtraṃ nareśvara 
nairṛtyām iṣuvikṣepam atītyādhikaṃ gṛhāt  Hbhv 
dūrādāvasathān mūtraṃ purīṣaṃ ca samutsṛjet 
pādāv asecanocchiṣṭe prakṣipen na gṛhāṅgaṇe  Hbhv 
ātmacchāyāṃ taroś chāyāṃ gosūryāgnyanilāṃs tathā 
guruṃ dvijādīṃś ca budho na meheta kadācana  Hbhv 
na kṛṣṭe śasyamadhye vā govraje janasaṃsadi 
na vartmani na nadyāditīrtheṣu puruṣarṣabha  Hbhv 
nāpsu naivāmbhasas tīre na śmaśāne samācaret 
utsargaṃ vai purīṣasya mūtrasya ca visarjanam  Hbhv 
udaṅmukho divotsargaṃ viparītamukho niśi 
kurvītānāpadi prājño mūtrotsargaṃ ca pārthiva  Hbhv 
tṛṇair ācchādya vasudhāṃ vastraprāvṛtamastakaḥ 
tiṣṭhen nāticiraṃ tatra naiva kiñcid udīrayet  Hbhv 
tathā kaurme vyāsagītāyām
nidhāya dakṣiṇe karṇe brahmasūtram udaṅmukhaḥ 
antardhāpya mahīṃ kāṣṭhaiḥ patrair loṣṭrais tṛṇena vā  Hbhv 
prāvṛtya tu śiraḥ kuryād vinmūtrasya visarjanam 
na caivābhimukhaḥ strīṇāṃ gurubrāhmaṇayor gavām 
na devadevālayor nāpām api kadācana  Hbhv 
nadīṃ jyotīṃṣi vīkṣitvā na vāyvagnimukho 'pi vā 
prayādityaṃ pratyanalaṃ pratisomaṃ tathaiva ca  Hbhv 
kāśīkāṇḍe śrīskandāgastyasaṃvāde
tataś cāvaśyakaṃ kartuṃ nairṛtīṃ diśam āśrayet 
grāmād dhanuḥśataṃ gacchen nagarāc ca caturguṇam  Hbhv 
karṇopavītyudagvaktro divase sandhyayor api 
vinmūtre visṛjen maunī niśāyāṃ dakṣiṇāmukhaḥ  Hbhv 
nālokayed diśo bhāgān jyotiś cakraṃ nabho 'malam 
vāmena pāṇinā śiśnaṃ dhṛtvottiṣṭhet prayatnavān  Hbhv 
tatraivāgre
na mūtraṃ govraje kuryān na valmīke na bhasmani 
na garteṣu sasattveṣu na tiṣṭhan na vrajann api  Hbhv 
yathāsukhamukho rātrau divā chāyāndhakārayoḥ 
bhītiṣu prāṇabādhāyāṃ kuryān malavisarjanam  Hbhv 
viṣṇupurāṇe BhP  tatraiva
valmīkamūṣikotkhātāṃ mṛdaṃ nāntarjalāt tathā 
śaucāvaśiṣṭāṃ gehāc ca na dadyāl lepasambhavām  Hbhv 
antaḥprāṇyavapannāṃ ca halotkhātāṃ ca pārthiva 
parityajen mṛdaś caitāḥ sakalāḥ śaucasādhane  Hbhv 
ekā liṅge gude tisras daśa vāmakare nṛpa 
hastadvaye saptānyā mṛdaḥ śaucopapādikāḥ  Hbhv 
yamasmṛtau
tisras tu pādayor deyāḥ śuddhikāmena nityaśaḥ  Hbhv 
kiṃ ca
tisras tu mṛttikā deyāḥ kṛtvā tu nakhaśodhanam  Hbhv 
kāśīkhaṇḍe ca tatraiva
guhye dadyān mṛdaṃ caikāṃ pāyau pañcāmbusāntarāḥ 
daśa vāmakare cāpi sapta pāṇidvaye mṛdaḥ  Hbhv 
ekaikāṃ pādayor dadyāt tisraḥ pāṇyor mṛdaḥ smṛtāḥ 
itthaṃ śaucaṃ gṛhī kuryād gandhalepakṣayāvadhi  Hbhv 
kramād dviguṇam etat tu brahmacaryādiṣu triṣu 
divā vihitaśaucāc ca rātrāv ardhaṃ samācaret  Hbhv 
rujārdhaṃ ca tadardhaṃ ca pathi caurādipīḍite 
tadardhayoṣitāṃ cāpi svāsthye nyūnaṃ na kārayet 
ārdradhātrīphalonmānā mṛdaḥ śauce prakīrtitāḥ  Hbhv 
śaṅkhasmṛtau
mṛttikā tu samuddiṣṭā triparvī pūryate yayā  Hbhv 
dakṣasmṛtau
ardhaprasṛtimātrā tu prathamā mṛttikā smṛtā 
dvitīyā ca tṛtīyā ca tadardhaṃ parikīrtitā  Hbhv 
atha kevalamūtrotsarge
dakṣaḥ
ekā liṅge tu savye trir ubhayor mṛddvayaṃ smṛtam  Hbhv 
brāhme
pādayor dve gṛhītvā ca suprakṣālitapāṇinā 
ācamya tu tataḥ śuddhaḥ smṛtvā viṣṇuṃ sanātanam  Hbhv 
viṣṇupurāṇe BhP  tatraiva
acchenāgandhaphenena jalenābudbudena ca 
ācāmeta mṛdaṃ bhūyas tathā dadyāt samāhitaḥ  Hbhv 
niṣpāditāṅghriśaucas tu pāpāv abhyukṣya vai punaḥ 
triḥ pibet salilaṃ tena tathā dviḥ parimārjayet  Hbhv 
śīrṣaṇyāni tataḥ khāni mūrdhānaṃ ca mṛdā labhet 
bāhū nābhiṃ ca toyena hṛdayaṃ cāpi saṃspṛśet  Hbhv 
atra ca viśeṣo dakṣeṇoktaḥ
prakṣālya hastau pādau ca triḥ pibed ambu vīkṣitam 
saṃvṛttāṅguṣṭhamūlena dviḥ pramṛjyāt tato mukham  Hbhv 
saṃhatya tisṛbhiḥ pūrvam āsyam evam upaspṛśet 
aṅguṣṭhena pradeśinyā ghrāṇaṃ paścād anantaram  Hbhv 
aṅguṣṭhānāmikābhyāṃ tu cakṣuḥśrotre punaḥ punaḥ 
kaniṣṭhāṅguṣṭhayor nābhiṃ hṛdayaṃ tu talena vai 
sarvābhis tu śiraḥ paścād bāhū cāgreṇa saṃspṛśet  Hbhv 
tathā kāśīkhaṇḍe tatraiva
prāg āsya udagāsyo vā sūpaviṣṭaḥ śucau bhuvi 
upaspṛśed vihīnāyāṃ tuṣāṅgārāsthibhasmabhiḥ  Hbhv 
anuṣṇābhir aphenābhir adbhir hṛdgābhir atvaraḥ 
brāhmaṇo brahmatīrthena dṛṣṭipūtanābhir ācamet  Hbhv 
kaṇṭhagābhir nṛpaḥ śudhyet tālugābhis tathorujaḥ 
strīśūdrāvāsyasaṃsparśamātreṇāpi visudhyataḥ  Hbhv 
yājñavalkyasmṛtau
pādakṣālanaśeṣeṇa nācāmet vāriṇā dvijaḥ 
yady ācamet srāvayitvā bhūmau baudhāyano 'bravīt  Hbhv 
bharadvājasmṛtau
pāṇinā dakṣiṇenaiva saṃhatāṅgulinācamet 
muktāṅguṣṭhakaniṣṭhena nakaspṛṣṭā apas tyajet  Hbhv 
kaurme ca vyāsagītāyām
bhuktvā pītvā ca suptvā ca snātvā rathyopasarpaṇe 
auṣṭhau vilomakau spṛṣṭvā vāso viparidhāya ca  Hbhv 
retomūtrapurīṣāṇām utsarge'nṛtabhāṣaṇe 
ṣthīvitvādhyayanārambhe kāśaśvāsāgame tathā  Hbhv 
catvaraṃ vā śmaśānaṃ vā samabhyasya dvijottamaḥ 
sandhyor ubhayos tadvad ācānto 'py ācamet punaḥ  Hbhv 
kiṃ ca
śiraḥ prāvṛtya kaṇṭhaṃ vā muktakacchaśikho 'pi vā 
akṛtvā pādayoḥ śaucam ācānto 'py aśucir bhavet  Hbhv 
sopānatkau jalastho vā noṣṇīṣī cācamed budhaḥ 
na caiva varṣadhārābhir hastocchiṣṭe tathā budhaḥ  Hbhv 
naikahastārpiuttajalair vinā sūtreṇa vā punaḥ 
na pādukāsanastho vā bahir jānur athāpi vā  Hbhv 
atha vaiṣṇavācamanam
triḥpāne keśavaṃ nārāyaṇaṃ mādhavam apy atha 
prakṣālane dvayoḥ pāṇyor govindaṃ viṣṇum apy ubhau  Hbhv 
madhusūdanam ekaṃ ca mārjane'nyaṃ trivikramam  Hbhv 
unmārjane'py adharayor vāmanaśrīdharāv ubhau  Hbhv 
prakṣālane punaḥ pāṇyor hṛṣīkeśaṃ ca pādayoḥ 
padmanābhaṃ prokṣaṇe tu mūrdhno dāmodaraṃ tataḥ  Hbhv 
vāsudevaṃ mukhe saṅkarṣaṇaṃ pradyumnam ity ubhau 
nāsayor netrayugale'niruddhaṃ puruṣottamam 
adhokṣajaṃ nṛsiṃhaṃ ca karṇayor nābhito 'cyutam  Hbhv 
janārdanaṃ ca hṛdaye upendraṃ mastake tataḥ 
dakṣiṇe tu hariṃ bāhau vāme kṛṣṇaṃ yathāvidhi 
namo 'nantaṃ ca caturthyantam ācāmet kramato japan  Hbhv 
aśaktaḥ kevalam dakṣaṃ spṛśet karṇaṃ tathā ca vāk 
kurvītālabhanaṃ vāpi dakṣiṇaśravaṇasya vai  Hbhv 
atha dantadhāvanavidhiḥ
tatra kātyāyanaḥ
utthāya netraṃ prakṣālya śucir bhūtvā samāhitaḥ 
parijapya ca mantreṇa bhakṣayed dantadhāvanam  Hbhv 
mantraś cāyam
āyur balaṃ yaśo varcaḥ prajā paśuvasūni ca 
brahma prajñāṃ ca medhāṃ ca tvaṃ no dhehi vanaspate  Hbhv 
tasya nityatā
kāśīkhaṇḍe
atho mukhaviśuddhyarthaṃ gṛhṇīyād dantadhāvanam 
ācānto 'py aśucir yasmād akṛtvā dantadhāvanam  Hbhv 
vārāhe ca
dantakāṣṭham akhāditvā yas tu mām upasarpati 
sarvakālakṛtaṃ karma tena caikena naśyati  Hbhv 
atha dantakāṣṭhaniṣiddhadināni
manuḥ
caturdaśyaṣṭamīdarśapaurṇamāsyarkasaṅkramaḥ 
eṣu strītailamāṃsāni dantakāṣṭhāni varjayet  Hbhv 
saṃvartakaḥ
ādye tithau navamyāṃ ca kṣaye candramasas tathā 
ādityvāre śaure ca varjayed dantadhāvanam  Hbhv 
kātyāyanaḥ
pratipaddarśaṣaṣṭhīṣu navamyāṃ ca viśeṣataḥ 
dantānāṃ kāṣṭhasaṃyogo dahaty āsaptamaṃ kulam  Hbhv 
vṛddhavaśiṣṭhaḥ
upavāse tathā śrāddhena khāded dantadhāvanam 
dantānāṃ kāṣṭhasaṃyogo hanti saptakulāni vai  Hbhv 
anyatra ca
pratipaddaraṣaṣṭhīṣu navamyekādaśīravau 
dantānāṃ kāṣṭhasaṃyogo hanti puṇyaṃ purākṛtam  Hbhv 
atha tatra pratinidhiḥ
dinaeṣv eteṣu kāṣṭhair hi dantānāṃ dhāvanasya tu 
niṣiddhatvāt tṛṇaiḥ kuryāt tathā kāṣṭhetaraiś ca tat  Hbhv 
tathā ca vyāsaḥ
pratipaddarśaṣaṣṭhīṣu navamyāṃ dantadhāvanam 
parṇair anyatra kāṣṭhaiś ca jīvollekhhaḥ sadaiva hi  Hbhv 
paiṭhīnasiḥ
alābhe ca niṣedhe vā kāṣṭhānāṃ dantadhāvanam 
parṇādinā viśuddhena jihvollekhaḥ sadaiva hi  Hbhv 
atha tatraivāpavādaḥ
kāṣṭhaiḥ pratipadādau yan niṣiddhaṃ dantadhāvanam 
tṛṇaparṇais tu tat kuryād amām ekādaśīṃ vinā  Hbhv 
ata eva vyāsasya vacanāntaram
alābhe dantakāṣṭhānāṃ niṣiddhāyāṃ tathā tithau 
apāṃ dvādaśagaṇḍūṣair vidadhyād dantadhāvanam  Hbhv 
kāśīkhaṇḍe tatraiva
mukhe paryuṣite yasmād bhaved aśucibhāg naraḥ 
tataḥ kuryāt prayatnena śuddhyarthaṃ dantadhāvanam  Hbhv 
upavāse'pi no duṣyed dantadhāvanam añjanam 
gandhālaṅkārasadvastrapuṣpamālānulepanam  Hbhv 
atha dantakāṣṭhāni
smṛtau
sarva kaṇṭakinaḥ puṇyāḥ āyurdāḥ kṣīriṇaḥ smṛtāḥ 
kaṭutiktakaṣāyāś ca balārogyasukhapradāḥ  Hbhv 
kiṃ ca
palāśānāṃ dantakāṣṭhaṃ pāduke caiva varjayet 
varjayec ca prayatnena baṭaṃ vāśvattham eva ca  Hbhv 
kaurme śrīvyāsagītāyām
madhyāṅgulisamasthaulyaṃ dvādaśāṅgulasammitam 
satvacaṃ dantakāṣṭhaṃ yat tadagre na tu dhārayet  Hbhv 
kṣīrivṛkṣasamudbhūtaṃ mālatīsambhavaṃ śubham 
apāmārgaṃ ca bilvaṃ vā karavīraṃ viśeṣatah  Hbhv 
varjayitvā ninitāni gṛhītvaikaṃ yathoditam 
parihṛtya dinaṃ pāpaṃ bhakṣayed vai vidhānavit  Hbhv 
na pāṭayet dantakāṣṭhaṃ nāṅgulyagreṇa dhārayet 
prakṣālya bhuktvā taj jahyāt śucau deśe samāhitaḥ  Hbhv 
kāśīkhaṇḍe ca tatraiva
kaniṣṭhāgraparīṇāhaṃ satvacaṃ nirvraṇaṃ ṛjum 
dvādaśāṅgulamānaṃ ca sārdraṃ syād dantadhāvanam 
jihvollekhanikām vāpi kuryāc cāpākṛtiṃ śubhām  Hbhv 
rāmārcanacandrikāyām ca
dantollekho vitastyā bhavati parimitād annam ity ādimantrāt
prātaḥ kṣīryādikāṣṭhād vaṭakhadirapalāśair vinārkāmrabilvaiḥ 
bhuktvā gaṇḍūṣaṣaṭkaṃ dvir api kuśam ṛte deśinīm aṅgulībhir
nandābhūtāṣṭaparvaṇy api na khalu navamyarkasaṅkrāntipāte  Hbhv 
atha keśaprasādhanādiḥ
tataś cācamya vidhivat kṛtvā keśaprasādhanam 
smṛtvā praṇavagāyatryau nibadhnīyāc chikhāṃ dvijaḥ  Hbhv 
tathā coktaṃ
na dakṣiṇāmukho nordhvaṃ kuryāt keśaprasādhanam 
smṛtvoṅkāraṃ ca gāyatrīṃ nibadhnīyāc cikhāntataḥ  Hbhv 
atha snānam
viṣṇupurāṇe BhP  tatraiva
nadīnadataḍāgeṣu devakhātajaleṣu ca 
nityakriyārthaṃ snāyīta giriprasravaṇeṣu ca  Hbhv 
kūpeṣūddhṛtatoyena snānaṃ kurvīta vā bhuvi 
snāyītoddhṛtatoyena athavā bhuvy asambhave  Hbhv 
atha snānanityatā
tatra kātyāyanaḥ
yathāhani tathā prātar nityaṃ snāyād anāturaḥ 
atyantamalinaḥ kāyo navacchidrasamanvitaḥ 
sravat eva divārātrau prātaḥsnānaṃ viśodhanam  Hbhv 
dakṣaḥ
prātar madhyāhnayoḥ snānaṃ vānaprasthagṛhasthayoḥ 
yates trisavanaṃ snānaṃ sakṛt tu brahmacāriṇaḥ  Hbhv 
sarve cāpi sakṛt kuryur aśaktau codakaṃ vinā  Hbhv 
kiṃ ca
aśiraskaṃ bhavet snānam aśaktau karmiṇāṃ sadā 
ārdreṇa vāsasā vāpi pāṇinā vāpi mārjanam  Hbhv 
śaṅkhaś ca
asnātas tu pumān nārho japādihavanādiṣu  Hbhv 
kaurme vyāsagītāyām
prātaḥsnānaṃ vinā puṃsāṃ pāpitvaṃ karmasu smṛtam 
home jape viśeṣeṇa tasmāt snānaṃ samācaret  Hbhv 
kāśīkhaṇḍe
prasvedalālasādyāklinno nidrādhīno yato naraḥ 
prātaḥsnānāt tato 'rhaḥ syān mantrastotrajapādiṣu  Hbhv 
pādme ca devahūtivikuṇḍalasaṃvāde PadmaP  
snānaṃ vinā tu yo bhuṅkte malāśī sa sadā naraḥ 
asnāyino 'śuces tasya vimukhāḥ pitṛdevatāḥ  Hbhv 
snānahīno naraḥ pāpaḥ snānahīno naro 'śuciḥ 
asnāyī narakaṃ bhuṅkte puṃskīṭādiṣu jāyate  Hbhv 
atha snānamāhātmyam
mahābhārate  udyogaparvaṇi śrīviduroktau
guṇā daśa snānaśīlaṃ bhajante
balaṃ rūpaṃ svaravarṇapraśuddhiḥ 
sparśaś ca gandhaś ca viśuddhatā ca
śrīḥ saukumāryaṃ pravarāś ca nāryaḥ  Hbhv 
pādme ca  tatraiva
yāmyaṃ hi yātanāduḥkhaṃ nityasnāyī na paśyati 
nityasnānena pūyante api pāpakṛto narāḥ  Hbhv 
prātaḥsnānaṃ hared vaiśya bāhyābhyantarajaṃ malam 
prātaḥsnānena niṣpāpo naro na nirayaṃ vrajet  Hbhv 
ye punaḥ srotasi snānam ācarantīha parvaṇi 
tenaiva narakaṃ yānti na jāyante kuyoniṣu  Hbhv 
duḥsvapnā duṣṭacintāś ca bandhyā bhavanti sarvadā 
prātaḥsnānena śuddhānāṃ puruṣāṇāṃ viśāṃ vara  Hbhv 
atrismṛtau
snāne manaḥprasādaḥ syād devā abhimukhāḥ sadā 
saubhāgyaṃ śrīḥ sukhaṃ puṣṭiḥ puṇyaṃ vidyā yaśo dhṛtiḥ  Hbhv 
mahāpāpāny alakṣmīṃ ca duritaṃ durvicintitam 
śokaduḥkhādi harate prātaḥsnānaṃ viśeṣataḥ  Hbhv 
kaurme tatraiva
prātaḥsnānaṃ praśaṃsanti dṛṣṭādṛṣṭakaraṃ hi tat 
prātaḥsnānena pāpāni pūyante nātra saṃśayaḥ  Hbhv 
kāśīkhaṇḍe ca
prātaḥsnānāt yataḥ śudhyet kāyo 'yaṃ malinaḥ sadā 
chidrito navabhiś chidraiḥ sravaty eva divāniśam  Hbhv 
utsāhamedhāsaubhāgyarūpasampatpravartakam 
manaḥprasannatāhetuḥ prātaḥsnānaṃ praśasyate  Hbhv 
prātaḥ prātas tu yat snānaṃ saṃjāte cāruṇodvaye 
prājāpatyasamaṃ prāhus tan mahāghavighātakṛt  Hbhv 
prātaḥsnānaṃ haret pāpam alakṣmīṃ glānim eva ca 
aśucitvaṃ ca duḥsvapnaṃ tuṣṭiṃ puṣṭiṃ prayacchati  Hbhv 
nopasarpanti vai duṣṭāḥ prātaḥsnāyijanaṃ kvacit 
dṛṣṭādṛṣṭaphalaṃ tasmāt prātaḥsnānaṃ samācaret  Hbhv 
snānamātraṃ tathā prātaḥsnānaṃ cātra niyojitam 
yadyapy anyo 'nyamilite pṛthag jñeye tathāpy amū  Hbhv 
atha snānavidhiḥ
atha tīrthagatas tatra dhautavastraṃ kuśāṃs tathā 
mṛttikāṃ ca taṭe nyasya snāyāt svasvavidhānataḥ  Hbhv 
adhautena tu vastreṇa nityanaimittikīṃ kriyām 
kurvan na phalam āpnoti kṛtā cen niṣphalā bhavet  Hbhv 
dhautāṅghripāṇir ācāntaḥ kṛtvā saṅkalpam ādarāt 
gaṅgādismaraṇaṃ kṛtvā tīrthāyārghyaṃ samarpayet  Hbhv 
sāgarasvananirghoṣadaṇḍahastāsurāntaka 
jagatsraṣṭar jaganmardin namāmi tvāṃ sureśvara  Hbhv 
imaṃ mantraṃ samuccārya tīrthasnānaṃ samācaret 
anyathā tatphalasyārdhaṃ tīrtheśo harati svayam  Hbhv 
natvātha tīrthaṃ snānārtham anujñāṃ prārthayed imām 
devadeva jagannātha śaṅkhacakragadādhara 
dehi viṣṇo mamānujñāṃ tava tīrthaniṣevaṇe  Hbhv 
 iti 
vidhivan mṛdam ādāya tīrthatoye praviśya ca 
pravāhābhimukho nadyāṃ syād anyatrārkasammukhaḥ  Hbhv 
digbandhaṃ vidhinācarya tīrthāni parikalpya ca 
āvāhayed bhagavatīṃ gaṅgām ādityamaṇḍalāt  Hbhv 
darbhapāṇiḥ kṛtaprāṇāyāmaḥ kṛṣṇapadāmbujam 
dhyātvā tannāma saṅkīrtya nimajjet puṇyavāriṇi  Hbhv 
ācamya mūlamantraṃ ca saprāṇāyāmakaṃ japan 
kṛṣṇaṃ dhyāyan jale bhūyo nimajjya snānam ācaret  Hbhv 
kṛtvāghamarṣaṇāntaṃ ca nāmabhiḥ keśavādibhiḥ 
tatra dvādaśadhā toye nimajjya snānam ācaret  Hbhv 
tatra viśeṣaḥ
śrīnāradapañcarātre
prasiddheṣu ca tīrtheṣu yady anyasyābhidhāṃ smaret 
snātakaṃ taṃ tu tat tīrtham abhiśapya kṣaṇād vrajet  Hbhv 
 iti 
iti vaidikatāntrikamiśrito vidhiḥ 
pādme vaiśākhyamāhātmye PadmaP 
 śrīnāradāmbarīṣasaṃvāde 
evam uccārya tattīrthe pādau prakṣālya vāg yataḥ 
smaran nārāyaṇaṃ devaṃ snānaṃ kuryād vidhānataḥ  Hbhv 
tīrthaṃ prakalpayed dhīmān mūlamantram imaṃ paṭhan 
auṃ namo nārāyaṇāya mūlamantra udāhṛtaḥ  Hbhv 
darbhapāṇis tu vidhivad ācāntaḥ praṇato bhuvi 
caturhastasamāyuktaṃ caturasraṃ samantataḥ  Hbhv 
prakalpyāvāhayed gaṅgāṃ mantreṇānena mānavaḥ 
viṣṇupādaprasūtāsi vaiṣṇavī viṣṇudevatā 
trāhi nas tvenasas tasmād ājanmamaraṇāntikāt  Hbhv 
 ityādi 
saptavārābhijaptena karasampuṭayojite 
mūrdhni kṛtvā jalaṃ bhūpaś catur vā pañca sapta vā 
snānaṃ kṛtvā mṛdā tadvad āmantrya tu vidhānataḥ  Hbhv 
aśvakrānte rathakrānte viṣṇukrānte vasundhare 
mṛttike hara me pāpaṃ yan mayā duṣkṛtaṃ kṛtam  Hbhv 
uddhṛtāsi varāheṇa viṣṇunā śatabāhunā 
namas te sarvalokānāṃ prabhavāraṇi suvrate  Hbhv 
 iti 
guroḥ sannihitasyātha pitroś ca caraṇodakaiḥ 
viprāṇāṃ ca padāmbhodhiḥ kuryān mūrdhany abhiṣecanam  Hbhv 
tathā ca pādme
guroḥ pādodakaṃ putra tīrthakoṭiphalapradam  Hbhv 
kiṃ ca
viprapādodakaklinnaṃ yasya tiṣṭhati vai śiraḥ 
tasya bhāgīrathīsnānam ahany ahani jāyate  Hbhv 
tathā gautamīyatantre
pṛthivyāṃ yāni tīrthāni tāni tīrthāni sāgare 
sasāgarāṇi tīrthāni pāde viprasya dakṣiṇe  Hbhv 
 iti 
śaṅkhe vasanti sarvāṇi tīrthāni ca viśeṣataḥ 
śaṅkhena mūlamantreṇābhiṣekaṃ punar ācaret  Hbhv 
tathaiva tulasīmiśraśālagrāmaśilāmbhasā 
abhiṣekaṃ vidadhyāc ca pītvā tat kiṃcid agrataḥ  Hbhv 
tad uktaṃ gautamīyatantre
śālagrāmaśilātoyaṃ tulasīgandhamiśritam 
kṛtvā śaṅkhe bhrāmayaṃs triḥ prakṣipen nijamūrdhani  Hbhv 
śālagrāmaśilātoyam apītvā yas tu mastake 
prekṣepaṇaṃ prakurvīta brahmahā sa nigadyate  Hbhv 
viṣṇupādodakān pūrvaṃ viprapādodakaṃ pibet 
viruddham ācaran mohād brahmahā sa nigadyate  Hbhv 
śrīcaraṇāmṛtadhāraṇamantraḥ
akālamṛtyuharaṇaṃ sarvavyādhivināśanam 
viṣṇoḥ pādodakaṃ pītvā śirasā dhārayāmy aham  Hbhv 
 iti 
lekhyo 'grye kṛṣṇapādābjatīrthadhāraṇapānayoḥ 
mahimātra tu tattīrthenābhiṣekasya likhyate  Hbhv 
atha śrīcaraṇodakābhiṣekamāhātmyam
padmapurāṇe  
sa snātaḥ sarvatīrtheṣu sarvayajñeṣu dīkṣitaḥ 
śālagrāmaśilātoyair yo 'bhiṣekaṃ samācaret  Hbhv 
gaṅgā godāvarī revā nadyo muktipradās tu yāḥ 
nivasanti satīrthās tāḥ śālagrāmaśilājale  Hbhv 
koṭitīrthasahasrais tu sevitaiḥ kiṃ prayojanam 
tīrthaṃ yadi bhavet puṇyaṃ śālagrāmaśilodbhavam  Hbhv 
tatraiva śrīgautamāmbarīṣasaṃvāde
yeṣāṃ dhautāni gātrāṇi hareḥ pādodakena vai 
ambarīṣa kule teṣāṃ dāso 'smi vaśagaḥ sadā  Hbhv 
rājante tāni tāvac ca tīrthāni bhuvanatraye 
yāvan na prāpyate toyaṃ śālagrāmābhiṣekajam  Hbhv 
skānde kārttikamāhātmye
gṛhe'pi vasatas tasya gaṅgāsnānaṃ dine dine 
śālagrāmaśilātoyair yo 'biṣiñcati mānavaḥ  Hbhv 
tatraivānyatra ca
yāni kāni ca tīrthāni brahmādyā devatās tathā 
viṣṇupādodakasyaite kalāṃ nārhanti ṣoḍaśīm  Hbhv 
śālagrāmodbhvao devo devo dvāravatībhavaḥ 
ubhayoḥ snānatoyena brahmahatyā nivartate  Hbhv 
kiṃ ca
sa vai cāvabhṛtasnātaḥ sa ca gaṅgājalāplutaḥ 
viṣṇupādodakaṃ kṛtvā śaṅkheyaḥ snāti mānavaḥ  Hbhv 
śrīnṛsiṃhapurāṇe
gaṅgāprayāgagayanaimiṣapuṣkarāṇi
puṇyāni yāni kurujāṅgalayāmunāni 
kālena tīrthasalilāni punanti pāpaṃ
pādodakaṃ bhagavataḥ prapunāti sadyaḥ  Hbhv 
smṛtau ca
trirātriphaladā nadyo yāḥ kāścid asamudragāḥ 
samudragāś ca pakṣasya māsasya saritāṃ patiḥ  Hbhv 
ṣaṇmāsaphaladā godā vatsarasya tu jāhnavī 
pādodakaṃ bhagavato dvādaśābdaphalapradam  Hbhv 
tannityatā
garuḍapurāṇe
jalaṃ ca yeṣāṃ tulasīvimiśritaṃ
pādodakaṃ cakraśilāsamudbhavam 
nityaṃ trisandhyaṃ plavate na gātraṃ
khagendra te dharmabahiṣkṛtā narāḥ  Hbhv 
 iti 
tato jalāñjalīn kṣiptvā mūrdhni trīn kumbhamudrayā 
mūlenāthāviśeṣeṇa kuryād devāditarpaṇam  Hbhv 
atha sāmānyato devāditarpaṇam
tac ca vaidikeṣu prasiddham eva
brahmādayo ye devās tān devān tarpayāmi 
bhūrdevāṃs tarpayāmi 
bhuvardevāṃs tarpayāmi 
svardevāṃs tarpayāmi 
bhūrbhuvaḥsvardevāṃs tarpayāmi  Hbhv 
 ity ādi 
ācāmyāṅgāni saṃmārjya snānavastrāṇyavāsasā 
paridhāyāṃśuke śukle niviśyācamanaṃ caret  Hbhv 
vidhivat tilakaṃ kṛtvā punaś cācamya vaiṣṇavaḥ 
vidhāya vaidikīṃ sandhyām athopāsīta tāntrikīm  Hbhv 
atha vaidikī sandhyā
kaurme tatraiva
prākkuleṣu tataḥ sthitvā darbheṣu susamāhitaḥ 
prāṇāyāmatrayaṃ kṛtvā dhyāyet sandhyām iti śrutiḥ  Hbhv 
manusmṛtau 
brāhmaṇāḥ śāktikāḥ sarve na śaivā na ca vaiṣṇavāḥ 
yata upāsate devīṃ gāyatrīṃ vedamātaram  Hbhv 
yā ca sandhyā jagatsūtir māyātītā hi niṣkalā 
aiśvarī kevalā śaktis tattvatrayasamudbhavā  Hbhv 
dhyātvārkamaṇḍalagatāṃ sāvitrīṃ tāṃ japed budhaḥ 
prāṅmukhaḥ satataṃ vipraḥ sandhyopāsanam ācaret  Hbhv 
kiṃ ca
sahasraparamāṃ nityaṃ śatamadhyāṃ daśāvarām 
sāvitrīṃ vai japed vidvān prāṅmukhaḥ prayataḥ sthitaḥ  Hbhv 
kiṃ ca
sandhyāhīno 'śucir nityam anarhaḥ sarvakarmasu 
yad anyat kurute kiñcin na tasya phalam apnuyāt  Hbhv 
yo 'nyatra kurute yatnaṃ dharmakārye dvijottamaḥ 
vihāya sandhyāpraṇatiṃ sa yāti narakāyutam  Hbhv 
ananyacetasaḥ śāntā brāhmaṇā vedapāragāḥ 
upāsya vidhivat sandhyāṃ prāptāḥ pūrve parāṃ gatim  Hbhv 
atha tāntrikī sandhyā
tataḥ sampūjya salile nijāṃ śrīmantradevatām 
tarpayed vidhinā tasya tathivāvaraṇāni ca  Hbhv 
tathā ca bodhāyanasmṛtau
haviṣāgnau jale puṣpair dhyānena hṛdaye harim 
arcanti sūrayo nityaṃ japena ravimaṇḍale  Hbhv 
pādme ca tatraiva
sūrye cābhyarhaṇaṃ śreṣṭhaṃ salile salilādibhiḥ  Hbhv 
atha tadvidhiḥ
mūlamantram athoccārya dhyāyan kṛṣṇāṅghripaṅkaje 
śrīkṛṣṇaṃ tarpayāmīti triḥ samyak tarpayet kṛtī  Hbhv 
dhyānoddiṣṭasvarūpāya sūryamaṇḍalavartine 
kṛṣṇāya kāmagāyatryā dadyād arghyam anantaram  Hbhv 
atha kāmagāyatrī
śrīsanatkumārakalpe
ādau manmatham uddhṛtya kāmadevapadaṃ vadet 
āyānte vidmahe puṣpabāṇāyeti padaṃ vadet 
dhīmahīti tathoktvātha tan no 'naṅgaḥ pracodayāt  Hbhv 
 iti 
athārkamaṇḍale kṛṣṇaṃ dhyātvaitāṃ daśadhā japet 
kṣamasveti tam udvāsya dadyād arghyaṃ vivasvate  Hbhv 
vidhis tāntirkasandhyāyā jale'rcāyāś ca kaścana 
yo 'nyo manyeta so 'py atra tadviśeṣāya likhyate  Hbhv 
atha matāntaratāntrikasandhyāvidhiḥ
ādau dakṣiṇahastena gṛhṇīyād vāri vaiṣṇavaḥ 
tato hṛdayamantreṇa vāmapāṇitale'rpayet  Hbhv 
tadaṅgulīviniryātāmbhaḥkaṇair dakṣapāṇinā 
mastake netramantreṇa kuryāt samprokṣaṇaṃ tataḥ  Hbhv 
śiṣṭaṃ tac cāstramantreṇādāyāmbho dakṣapāṇinā 
adhaḥ kṣipet punaś caivam iti vāracatuṣṭayam  Hbhv 
punar hṛdayamantreṇādāyāmbho dakṣapāṇinā 
nāsāpuṭena vāmenāghrāyānyena visarjayet  Hbhv 
athāmbho 'ñjalim ādāya sūryamaṇḍalavartine 
arghyaṃ gopālagāyatryā kṛṣṇāya trir nivedayet  Hbhv 
sā coktā
brūyād gopījanaṃ ṅe'ntaṃ vidmahe ity ataḥ param 
punar gopījanaṃ tadvad dhīmahīti tataḥ param 
tan naḥ kṛṣṇa iti prānte prapūrvaṃ codayād iti  Hbhv 
mūrdhni nyaset tadaṅgāni lalāṭe netrayor dvayoḥ 
bhujayoḥ pādayoś caiva sarvāṅgeṣu tathā kramāt  Hbhv 
tāni coktāni
pañcabhiś ca tirbhiś caiva pañcabhiś ca tribhiḥ punaḥ 
caturbhiś ca caturbhiś ca kuryād aṅgāni varṇakiḥ  Hbhv 
 iti 
rāsakrīḍārataṃ kṛṣṇaṃ dhyātvā cādityamaṇḍale 
tatsammukhotkṣiptabhujo gāyatrīṃ tāṃ japet kṣaṇam  Hbhv 
atha tatra jale śrībhagavatpūjāvidhiḥ
aṅganyāsaṃ svamantreṇa kṛtvāthābjaṃ jalāntare 
sañcintya pīṭhamantreṇa tarpayec ca sakṛt sakṛt  Hbhv 
tasmiṃś ca kṛṣṇam āvāhya sakalīkṛtya mānasān 
pañcopacārāt dattvāpsu dhenumudrāṃ pradarśayet  Hbhv 
tajjalaṃ cāmṛtaṃ dhyātvā svamantreṇābhimantrya ca 
aṣṭottaraśataṃ kṛṣṇottamāṅge tarpayet kṛtī  Hbhv 
tataś ca mūlamantreṇa vārān vai pañcaviṃśatim 
abhijaptenodakenācamanaṃ vidhinā caret  Hbhv 
atha viśeṣato devāditarpaṇam
pādme  tatraiva
brahmāṇaṃ tarpayet pūrvaṃ viṣṇuṃ rudraṃ prajāpatīn 
devā yakṣās tathā nāgā gandharvāpsarasāṃ gaṇāḥ  Hbhv 
krūrāḥ sarpāḥ suparṇāś ca taravo jambhakādayaḥ 
vidyādharā jaladharās tathaivākāśagāminaḥ  Hbhv 
nirādhārāś ca ye jīvā pāpadharmaratāś ca ye 
teṣām āpyāyanāyaitad dīyate salilaṃ mayā  Hbhv 
kṛtopavīto devebhyo nivītī ca bhavet tataḥ 
manuṣyāṃs tarpayed bhaktyā ṛṣiputrān ṛṣīṃs tathā  Hbhv 
sanakaś ca sanandaś ca tṛtīyaś ca sanātanaḥ 
kapilaś cāsuriś caiva voḍhuḥ pañcaśikhas tathā 
sarve te tṛptim āyāntu maddattenāmbunā sadā  Hbhv 
marīcim atryaṅgirasau pulastyaṃ pulahaṃ kratum 
pracetasaṃ vasiṣṭhaṃ ca bhṛguṃ nāradam eva ca 
devabrahmaṛṣīn sarvāṃs tarpayet sākṣatodakaiḥ  Hbhv 
apasavyaṃ tataḥ kṛtvāsavyaṃ jānu ca bhūtale 
agniṣv āttās tathā saumyā bahiṣmantas tathoṣmapāḥ  Hbhv 
kavyānalau barhiṣadas tathā caivājyapāḥ punaḥ 
tarpayet pitṛbhaktyā ca satilokdakacandanaiḥ  Hbhv 
yamāya dharmarājāya mṛtyave cāntakāya ca 
vaivasvatāya kālāya sarvabhūtākṣayāya ca  Hbhv 
auḍumbarāya dadhnāya nīlāya parameṣṭhine 
vṛkodarāya citrāya citraguptāya vai namaḥ  Hbhv 
darbhapāṇiḥ suprayataḥ pitṝn svān tarpayet tataḥ  Hbhv 
pitrādīn nāmagotreṇa tathā mātāmahān api 
santarpya vidhinā sarvān imaṃ mantram udīrayet  Hbhv 
ye'bāndhavā bāndhavā vā ye'nyajanmani bāndhavāḥ 
te tṛptim akhilāṃ yāntu ye cāsmattoyakāṅkṣiṇaḥ  Hbhv 
 iti 
sandhyopāsanataḥ pūrvaṃ kecid devāditarpaṇam 
manyante sakṛd evedaṃ purāṇoktānusārataḥ  Hbhv 
tathā ca pādme
snāne mṛdgrahaṇānantaram
evaṃ snātvā tataḥ paścād ācamya suvidhānataḥ 
utthāya vāsasī śukle śuddhe tu paridhāya vai 
tatas tu tarpaṇaṃ kuryāt trailokyāpyāyanāya vai  Hbhv 
ata eva śrīrāmārcanacandrikāyām
niṣpīḍayitvā vastraṃ tu paścāt sandhyāṃ samācaret 
anyathā kurute yas tu snānaṃ tasyāphalaṃ bhavet  Hbhv 
kiṃ ca
vastraṃ triguṇitaṃ yas tu niṣpīḍayati mūḍhadhīḥ 
vṛthā snānaṃ bhavet tasya niṣpīḍayati cāmbuni  Hbhv 
kāśīkāṇḍe
api sarvanadītoyair mṛtkūṭaiś cātha gorasaiḥ 
āpātam ācarec chaucaṃ bhāvaduṣṭo na śuddhibhāk  Hbhv 
naktaṃ dinaṃ nimajjyāpsu kaivartāḥ kim u pāvanāḥ 
śataśo 'pi tathā snātā na śuddhā bhāvadūṣitāḥ  Hbhv 
pādme vaiśākhamāhātmye 
 śrīnāradāmbarīṣasaṃvāde
puṇyena gāṅgena jalena kāle
deśe'pi yaḥ snānaparo 'pi bhūpa 
ājanmato bhāvahato 'pi dātā na
śuddhyatīty eva mataṃ mamaitat  Hbhv 
prajvālya vahniṃ ghṛtatailasiktaṃ
pradakṣiṇāvartaśikhaṃ svakāle 
praviśya dagdhaḥ kila bhāvaduṣṭo
na svargam āpnoti phalaṃ na cānyat  Hbhv 
ataeva bhaviṣyottare
yasya hastau ca pādau ca vāṅ manaś ca susaṃyatam 
vidyātapaś ca kīrtiś ca sa tīrthaphalam āpnuyāt  Hbhv 
aśraddadhānaḥ pāpātmā nāstiko 'cchinnasaṃśayaḥ 
hetuniṣṭhaś ca pañcaite na tīrthaphalabhāginaḥ  Hbhv 
iti śrīgopālabhaṭṭavilikhite śrībhagavadbhaktivilāse
śaucīyo nāma tṛtīyo vilāsaḥ  
 VaisnavalamkaraVilasa
caturtho vilāsaḥ
śrīvaiṣṇavālaṅkāraḥ
snātvā śrīkṛṣṇacaitanyanāmatīrthottame sakṛt 
nityāśuciḥ śucīndraḥ san svadharmaṃ vaktum arhati  Hbhv 
atha svagṛham āgacched ādau natveṣṭadevatām 
gurūn jyeṣṭhāṃś ca puṣpaidhaḥkuśāmbhodhāraketarān  Hbhv 
tathā ca śrīnṛsiṃhapurāṇe
jale devaṃ namaskṛtya tato gacched gṛhaṃ pumān 
pauruṣeṇa tu sūktena tato viṣṇuṃ samarcayet  Hbhv 
atha śrībhagavanmandirasaṃskāraḥ
mandiraṃ mārjayed viṣṇor vidhāyācamanādikam 
kṛṣṇaṃ paśyan kīrtayaṃś ca dāsyenātmānam arpayet  Hbhv 
śuddhaṃ gomayam ādāya tato mṛtsnāṃ jalaṃ tathā 
bhaktyā tat parito limped abhukṣec ca tadaṅganam  Hbhv 
tathā ca navamaskandhe BhP  śrīmadambarīṣopākhyāne 
sa vai manaḥ kṛṣṇapadāravindayor
vacāṃsi vaikuṇṭhaguṇānuvarṇane
karau harer mandiramārjanādiṣu
śrutiṃ cakārācyutasatkathodaye  Hbhv 
ekādaśaskandhe BhP  śrībhagavaduddhavasaṃvāde bhagavaddharmakathane 
sammārjanopalepābhyāṃ sekamaṇḍalavartanaiḥ 
gṛhaśuśrūṣaṇaṃ mahyaṃ dāsavad yad amāyayā  Hbhv 
atha tatra saṃmārjanamāhātmyam
śrīnṛsiṃhapurāṇe 
narasiṃhagṛhe nityaṃ yaṃ sammārjanam ācaret 
samastapāpanirmukto viṣṇuloke sa modate  Hbhv 
śrīviṣṇudharmottare
saṃmārjanaṃ tu yaḥ kuryāt puruṣaḥ keśavālaye 
rajastamobhyāṃ nirmuktaḥ sa bhaven nātra saṃśayaḥ  Hbhv 
pāṃśūnāṃ yāvatāṃ rājan kuryāt saṃmārjanaṃ naraḥ
tāvanty abdāni sa sukhī nākam āsādya modate  Hbhv 
śrīvārāhe
yāvatkāni prahārāṇi bhūmisaṃmārjane daduḥ 
tāvadvarṣasahasrāṇi śākadvīpe mahīyate  Hbhv 
jāyate mama bhaktaś ca sarvadharmasamanvitaḥ 
śucir bhāgavataḥ śuddho hy aparādhavivarjitaḥ  Hbhv 
tato bhuktvā sarvabhogān tīrtvā saṃsārasāgaram 
śākadvīpāt paribhraṣṭaḥ svargalokaṃ sa gacchati  Hbhv 
nandanaṃ vanam āśritya modate cāpsaraiḥ saha 
nandanāc ca paribhraṣṭo mama karmavyavasthitaḥ 
sarvasaṅgāt parityajya mama lokaṃ tu gacchati  Hbhv 
athopalepanamāhātmyam
tatraiva
gomayaṃ gṛhya vai bhūmiṃ mama veśmopalepayet 
yāvatas tu padāṃs tatra samantād upalepayet 
tāvadvarṣasahasrāṇi madbhakto jāyate tathā  Hbhv 
samīpe yadi vā dūre yaś cālayati gomayam 
yāvat tasya padāgrāṇi tāvat svarge mahīyate  Hbhv 
śālmalau tatparibhraṣṭo rājā bhavati dhārmikaḥ 
madbhaktaś caiva jāyate sarvaśāstraviśāradaḥ  Hbhv 
yaś cālepayate bhūmiṃ gomayena dṛḍhavrataḥ 
tasya dṛṣṭvānulepaṃ tu mama tuṣṭiḥ prajāyate  Hbhv 
goś ca yasyāḥ purīṣeṇa kriyate bhūmilepanam 
ekenaiva tu lepena goyonyā vipramucyate  Hbhv 
sthānopalepane bhūme salilaṃ yo dadāti me 
tasya puṇyaṃ mahābhāge śṛṇu tattvena niṣkalam  Hbhv 
yāvanti jalabindūni lipyamānasya sundari 
tāvadvarṣasahasrāṇi svargaloke mahīyate  Hbhv 
yāvanto bindavaḥ kecit pānīyasya vasundhare 
tāvad varṣasahasrāṇi krauñcadvīpe mahīyate  Hbhv 
krauñcadvīpāt paribhraṣṭaḥ sarvadharmaparāyaṇaḥ 
sarvasaṅgān parityajya mama lokaṃ ca gacchati  Hbhv 
śrīviṣṇudharmottare
kṛtvopalepanaṃ viṣṇor naras tv āyatane sadā 
gomayena śubhān lokān ayatnād eva gacchati  Hbhv 
hastapramāṇaṃ bhūbhāgam upalipya narādhipa 
devarāmāśataṃ nāke labhate satataṃ naraḥ  Hbhv 
nārasiṃhe
gomayena mṛdā toyair yaḥ kuryād upalepanam 
cāndrāyaṇaphalaṃ prāpya viṣṇuloke mahīyate  Hbhv 
tatraiva śrīdharmarājasya dūtānuśāsane
saṃmārjanaṃ yaḥ kurute gomayenopalepanam 
karoti bhavane viṣṇos tyājyaṃ teṣāṃ kulatrayam  Hbhv 
athābhukṣaṇamāhātmyam
śrīviṣṇudharmottare
abhyukṣaṇaṃ tu yaḥ kuryāt pānīyena surālaye 
sa śāntatāpo bhavati nātra kāryā vicāraṇā  Hbhv 
abhyukṣaṇaṃ tu yaḥ kuryād devadevājire naraḥ 
sarvapāpavinirmukto vāruṇaṃ lokam aśnute  Hbhv 
sarvatobhadrapadmādīn abhijñaḥ svastikāni ca 
viracayya vicitrāṇi maṇḍayed dharimandiram  Hbhv 
tathā ca nārasiṃhe
saṃmārjanopalepābhyāṃ raṅgapadmādiśobhanam 
kuryāt sthānaṃ mahāviṣṇoḥ sojjvalāṅgaṃ mudānvitaḥ  Hbhv 
atha maṇḍalamāhātmyam
skandapurāṇe kārttikaprasaṅge
agamyagamane pāpam abhakṣyasya ca bhakṣaṇe 
sarvaṃ tannāśam āpnoti maṇḍayitvā harer gṛham  Hbhv 
aṇumātraṃ tu yaḥ kuryān maṇḍalaṃ keśavāgrataḥ 
mṛdā dhātuvikāraiś ca divi kalpaśataṃ vaset  Hbhv 
śālagrāmaśilāgre tu yaḥ kuryāt svastikaṃ śubham 
kārttike tu viśeṣeṇa punāty āsaptamaṃ kulam  Hbhv 
maṇḍalaṃ kurute nityaṃ yā nārī keśavāgrataḥ 
saptajanmāni vaidhavyaṃ na prāpnoti kadācana  Hbhv 
gṛhītvā gomayaṃ yā tu maṇḍalaṃ keśavāgrataḥ 
bhartur viyogaṃ nāpnoti santateś ca dhanasya ca  Hbhv 
prāṅgaṇaṃ varṇakopetaṃ svastikaiś ca samanvitam 
devasya kurute yas tu krīḍate bhuvanatraye  Hbhv 
nāradīye
mṛdā dhātuvikārair vā varṇakair gomayena vā 
viṣṇuloke'tha tatra rathaiḥ saspṛhaṃ vīkṣyate sukhī  Hbhv 
haribhaktisudhodaye
upalipyālayaṃ viṣṇoś citrayitvātha varṇakaiḥ 
viṣṇuloke'tha tatrasthaiḥ saspṛhaṃ vīkṣyate sukhī  Hbhv 
atha svastikalakṣaṇam
āgame
vidiggatacatuṣkāṇi bhittvā ṣoḍaśadhā sudhīḥ 
mārjayet svastikākāraṃ śvetapītāruṇāsitaiḥ  Hbhv 
tatra ca pañcarātravacanam
rajāṃsi pañcavarṇāni maṇḍalārthaṃ hi kārayet 
śālitaṇḍulacūrṇena śuklaṃ vā yavasambhavam  Hbhv 
raktakuṅkumasindūragairikādisamudbhavam 
haritālodbhavaṃ pītaṃ rajanīsambhavaṃ kvacit 
kṛṣṇaṃ dagdhair haridyavair haritpītair vimiśritam  Hbhv 
atha tatra dhvajapatākādyāropaṇam
tato dhvajapatākādi vinyasya harimandire 
vicitraṃ bhūṣayet tac ca bhagavadbhaktimān naraḥ  Hbhv 
atha dhvarāropaṇamāhātmyam
dhvajam āropayed yas tu prāsādopari bhaktitaḥ 
tasya brahmapade vāsaḥ krīḍate brahmaṇā saha  Hbhv 
bṛhannāradīye  
yaḥ kuryād viṣṇubhavane dhvajāropaṇam uttamam 
saṃpūjyate viriñcyādyaiḥ kim anyair bahubhāṣitaiḥ  Hbhv 
tatraivāgre ca ṇārP  
paṭo dhvajasya viprendra yāvac calati vāyunā 
tāvanti pāpajālāni naśyanty eva na saṃśayaḥ  Hbhv 
mahāpātakayukto vā yukto vā sarvapātakaiḥ 
dhvajaṃ viṣṇugṛhe kṛtvā mucyate sarvapātakaiḥ  Hbhv 
āropitaṃ dhvajaṃ dṛṣṭvā ye'bhinandanti dhārmikāḥ 
te'pi sarve pramucyante mahāpātakakoṭibhiḥ  Hbhv 
iti
evaṃ bṛhannāradīye khyātaṃ yac cānyad adbhutam 
dhvajāropaṇamāhātmyaṃ tad draṣṭavyam ihākhilam  Hbhv 
atha patādāropaṇamāhātmyam
dvārakāmāhātmye
kṛṣṇālayaṃ yaḥ kurute patākābhiś ca śobhitam 
sadaiva tasya loke tu vāsas tasya na cānyataḥ  Hbhv 
viṣṇudharmottare
patākāṃ ca śubhāṃ dattvā tathā keśavaveśmani 
vāyulokam avāpnoti bahūn abdagaṇān dvijaḥ  Hbhv 
dodhūyate yathā sā tu vāyunā keśavālaye 
tathā tasyāpi sakalaṃ dehāt pāpaṃ vidhūyate  Hbhv 
atha vandanamālākadalīstambhāropaṇamāhātmyam
dvārakāmāhātmye tatraiva
bhūpa vandanamālāṃ tu kurute kṛṣṇaveśmani 
devakanyāvṛtair lakṣaiḥ sevyate suranāyakaiḥ  Hbhv 
yaḥ kuryāt kṛṣṇabhavanaṃ kadalīstambhaśobhitam 
nandate cāpsaroyuktaḥ svāgataṃ tasya devarāṭ  Hbhv 
atha pīṭhapātravastrādisaṃskāraḥ
tatra tāmrādipātraṃ yat prabhor vastrādikaṃ ca yat 
pīṭhādikaṃ ca tat sarvaṃ yathoktaṃ ca viśodhayet  Hbhv 
tatra pīṭhasya saṃskāraḥ
nārasiṃhe
pādapīṭhaṃ ca kṛṣṇasya bilvapatreṇa dharṣayet 
uṣṇāmbunā ca prakṣālya sarvapāpaiḥ pramucyate  Hbhv 
atha taijasādipātrāṇāṃ saṃskāraḥ
mārkaṇḍeyapurāṇe
uḍumbarāṇām amlena kṣāreṇa trapusīsayoḥ 
bhasmāmbubhiś ca kāmsyānāṃ śuddhiḥ plāvo dravasya ca  Hbhv 
vāyupurāṇe ca
maṇivajrapravālānāṃ muktāśaṅkhopalasya ca 
siddhārthakānāṃ kalkena tilakalkena vā punaḥ  Hbhv 
brāhme
suvarṇarūpyaśaṅkhāśmaśuktiratnamayāni ca 
kāṃsyāyastāmraraityāni trapusīsamayāni ca  Hbhv 
nirlepāni tu śudhyanti kevalenodakena tu 
śūdrocchiṣṭhāni śodhyāni tridhā kṣārāmlavāribhiḥ  Hbhv 
iti
atiduṣṭaṃ tu pātrādi viśodhyātithyakarmaṇe 
yuñjyāt tatparivartāya prabhukarmāntarāya vā  Hbhv 
etasya parivartena prabhave'nyat samarpayet 
ity ayaṃ sarvato loke sadācāro virājate  Hbhv 
manuḥ 
tāmrāyaḥkāṃsyaraityānāṃ trapuṇaḥ sīsakasya ca 
śaucaṃ yathārhaṃ kartavyaṃ kṣārāmlodakavāribhiḥ  Hbhv 
śaṅkhaḥ
amlodakena tāmrasya sīsasya trapuṇas tathā 
kṣāreṇa śuddhiṃ kāṃsyasya lauhasya ca vinirdiśet  Hbhv 
kiṃ ca
sūtikocchiṣṭhabhāṇḍasya surādyupahatasya ca 
triḥsaptamārjanāc chuddhir na tu kāṃsyasya tāpanam  Hbhv 
anyatra ca
tāmram amlena śudhyena na cedāmiṣalepanam 
āmiṣeṇa tu yal liptaṃ punar dāhena śudhyanti  Hbhv 
brāhme
sūtikāśavaviṇmūtrarajaḥsvalahatāni ca 
prakṣeptavyāni tāny agnau yac ca yāvat sahed api  Hbhv 
ata eva devalaḥ
lohānāṃ dahanāc chuddhir bhasmanā gomayena vā 
dahanāt khananād vāpi śailānām ambhasāpi vā  Hbhv 
kāṣṭhānāṃ takṣaṇāc chuddhir mṛdgomayajalair api 
mṛṇmayānāṃ tu pātrāṇāṃ dahanāc chuddhir iṣyate  Hbhv 
manuḥ 
madyair mūtraiḥ purīṣair vā ṣṭhīvanaih pūyaśoṇitaiḥ 
saṃspṛṣṭaṃ naiva śuddhyeta punaḥpākena mṛnmayam  Hbhv 
vṛddhaśātātapaḥ
saṃhatānāṃ tu pātrāṇāṃ yad ekam upahanyate 
tasyaivaṃ śodhanaṃ proktaṃ sāmānyadravyaśuddhikṛt  Hbhv 
atha vastrādīnāṃ saṃskāraḥ
tatra śaṅkhaḥ
tāntavaṃ malinaṃ pūrvam adbhiḥ kṣāraiś ca śodhayet 
aṃśubhiḥ śoṣayitvā vā vāyunā vā samāharet  Hbhv 
ūrṇāpaṭṭāṃśukakṣaumadukūlāvikacarmaṇām 
alpāśauce bhavec chuddhiḥ śoṣaṇaprokṣaṇādibhiḥ  Hbhv 
tāny evāmedhyaliptāni nenijyād gaurasarṣapaiḥ 
dhānyakalkaiḥ parṇakalkaiḥ rasaiś ca phalabalkalaiḥ  Hbhv 
tulikādyupadhānāni puṣparatnāmbarāṇi ca 
śodhayitvātape kiṃcit karair unmārjayen muhuḥ  Hbhv 
paścāc ca vāriṇā prokṣya śucīty evam udāharet 
tāny apy atimalāktāni yathāvat pariśodhayet  Hbhv 
śātātapaḥ
kusumbhakuṅkumāraktās tathā lākṣārasena ca 
prakṣālanena śudhyanti caṇḍālasparśane tathā  Hbhv 
yamaḥ
kṛṣṇājinānāṃ vātaiś ca bālānāṃ mṛdbhir ambhasā 
gomūtreṇāsthidantānāṃ kṣaumāṇāṃ gaurasarṣapaiḥ  Hbhv 
śaṅkhaḥ
siddhārthakānāṃ kalkena dantaśṛṅgamayasya ca 
gobālaiḥ phalapātrāṇām asthnāṃ syāc chṛṅgavat tathā  Hbhv 
kiṃ ca
niryāsānāṃ guḍānāṃ ca lavaṇānāṃ tathaiva ca 
kusumbhakusumānāṃ ca ūrṇākārpāsayos tathā 
prokṣaṇāt kathitā śuddhir ity āha bhagavān yamaḥ  Hbhv 
manuḥ  
adbhis tu prokṣaṇaṃ śaucaṃ bahūnāṃ dhānyavāsasām 
prakṣālanena tv alpānām adbhiḥ śaucaṃ vidhīyate  Hbhv 
cailavatcarmaṇāṃ śuddhir vaidalānāṃ tathāeva ca 
śākamūlaphalānāṃ ca dhānyavatśuddhir iṣyate  Hbhv 
prokṣaṇāt tṛṇakāṣṭhaṃ ca palālaṃ caiva śudhyati 
mārjanaupāñjanair veśma punaḥpākena mṛtmayam  Hbhv 
kiṃ ca manu 
yāvan nāpaity amedhyāktād gandho lepaś ca tatkṛtaḥ 
tāvan mṛdvāri cādeyaṃ sarvāsu dravyaśuddhiṣu  Hbhv 
bṛhaspatiḥ
vastravaidalacarmādeḥ śuddhiḥ prakṣālanaṃ smṛtam 
atiduṣṭasya tanmātraṃ tyajec chittvā tu śuddhaye  Hbhv 
viṣṇuḥ
mṛtparṇatṛṇakāṣṭhānāṃ śvāsthicāṇḍālavāyasaiḥ 
sparśane vihitaṃ śaucaṃ somasūryāṃśumārutaiḥ  Hbhv 
baudhāyanaḥ
āsanaṃ śayanaṃ yānaṃ nāvaḥ panthās tṛṇāni ca 
mārutārkeṇa śudhyanti pakveṣṭaracitāni ca  Hbhv 
atha dhānyādīnāṃ saṃskāraḥ
tatra baudhāyanaḥ
vrīhayaḥ prokṣaṇād adbhiḥ śākamūlaphalāni ca 
tanmātrasyāpahārād vā nistuṣīkaraṇena ca  Hbhv 
śaṅkhaḥ
śrapaṇaṃ ghṛtatailānāṃ plāvanaṃ gorasasya ca 
bhāṇḍāni plāvayed adbhiḥ śākamūlaphalāni ca  Hbhv 
brāhme
dravadravyāṇi bhūrīṇi pariplāvyāni cāmbhasā  Hbhv 
śasyāni vrīhayaś caiva śākamūlaphalāni ca 
tyaktvā tu dūṣitaṃ bhāgaṃ plāvyāny atha jalena tu  Hbhv 
bṛhaspatiḥ
tāpanaṃ ghṛtatailānāṃ plāvanaṃ gorasasya ca 
tanmātram uddhṛtaṃ śudhyet kaṭhinaṃ tu payodadhi  Hbhv 
avilīnaṃ tathā sarpir vilīnaṃ śrapaṇena tu 
ādhāradoṣe tu nayet pātrāt pātrāntaraṃ dravam  Hbhv 
ghṛtaṃ ca pāyasaṃ kṣīraṃ tathaikṣavaraso guḍaḥ 
śūdrabhāṇḍasthitaṃ takraṃ tathā madhu na duṣyati  Hbhv 
kiṃ ca manuḥ 
ucchiṣṭena tu saṃspṛṣṭo dravyahastaḥ kathaṃ cana 
anidhāyaiva tad dravyam ācāntaḥ śucitām iyāt  Hbhv 
iti
anye'pi śuddhividhayo dravyāṇāṃ smṛtiśāstrataḥ 
apekṣyā vaiṣṇavair jñeyās tattadvistāraṇair alam  Hbhv 
atha pūjārthatulasīpuṣpādyāharaṇam
praṇamyātha mahāviṣṇuṃ prārthyānujñāṃ tu vaiṣṇavaḥ 
samāharet śrītulasīṃ puṣpādi ca yathoditam  Hbhv 
yac ca hārītavacanam
snānaṃ kṛtvā tu ye kecit puṣpaṃ gṛhṇanti vai dvijāḥ 
devatās tan na gṛhṇanti bhasmībhavati kāṣṭhavat  Hbhv 
iti
tac ca madhyāhnasnānaviṣayam
yata uktaṃ pādme  vaiśākhamāhātmye
asnātvā tulasīṃ chittvā devārthaṃ pitṛkarmaṇi 
tat sarvaṃ niṣphalaṃ yāti pañcagavyena śudhyati  Hbhv 
atha gṛhasnānavidhiḥ
svagṛhe vācaran snānaṃ prakṣālyāṅghrī karau tathā 
ācamyāyamya ca prāṇān kṛtanyāso hariṃ smaret  Hbhv 
tato gaṅādikaṃ smṛtvā tulasīmiśritair jalaiḥ 
pūrṇe pātre samastāni tīrthāny āvāhayet kṛtī  Hbhv 
āvāhanamantraś cāyam
gaṅge ca yamune caiva godāvari sarasvati 
narmade sindhu kāveri jale'smin sannidhiṃ kuru  Hbhv 
iti 
athavā jāhnavīm eva sarvatīrthamayīṃ budhaḥ 
āvāhayed dvādaśabhir nāmabhir jalabhājane  Hbhv 
dvādaśanāmāni
nalinī nandinī sītā mālinī ca mahāpagā 
viṣṇupādārghyasambhūtā gaṅgā tripathagāminī 
bhāgīrathī bhogavatī jāhnavī tridaśeśvarī  Hbhv 
padmapurāṇe  ca vaiśākhamāhātmye
nandinīty eva te nāma vedeṣu nalinīti ca 
dakṣā pṛthvī ca vihagā viśvagāthā śivapriyā  Hbhv 
vidyādharī mahādevī tathā lokaprasādinī 
kṣemaṃkarī jāhnavī ca śāntā śāntipradāyinī  Hbhv 
athācamya guruṃ smṛtānujñāṃ prārthya ca pūrvavat 
kṛṣṇapādābjato gaṅgāṃ patantīṃ mūrdhni cintayet  Hbhv 
tathā coktaṃ śrīnāradapañcarātre
svasthitaṃ puṇḍarīkākṣaṃ mantramūrtiṃ prabhuṃ smaret 
anantādityasaṅkāśaṃ vāsudevaṃ caturbhujam  Hbhv 
śaṅkhacakragadāpadmadharaṃ pītāmbarāvṛtam 
śyāmalaṃ śāntavadanaṃ prasannaṃ varadekṣaṇam  Hbhv 
divyacandanaliptāṅgaṃ cārahāsamukhāmbujam 
anekaratnasaṃchannajvalanmakarakuṇḍalam  Hbhv 
vanamālāparivṛtaṃ nāradādibhir arcitam 
keyūravalayopetaṃ suvarṇamukuṭojjvalam 
sarvāṅgasundaraṃ devaṃ sarvābharaṇabhūṣitam  Hbhv 
tatpādapaṅkajād dhārāṃ nipatantīṃ svamūrdhani 
cintayed brahmarandhreṇa praviśantīṃ svakāṃ tanum 
tayā saṃkṣālayet sarvam antardehagataṃ malam  Hbhv 
tatkṣaṇād virajā mantrī jāyate sphaṭikopamaḥ 
idaṃ snānāntaraṃ māntrāt sahasram adhikaṃ smṛtam  Hbhv 
iti
sakṛn nārāyaṇety ādi vacanaṃ tatra kīrtayet 
snānakāle tu tannāma saṃsmarec ca mahāprabhum  Hbhv 
tathā ca kūrmapurāṇe
āpo nārāyaṇodbhūtās tā evāsyāyanaṃ yathaḥ 
tasmān nārāyaṇaṃ devaṃ snānakāle smared budhaḥ  Hbhv 
iti
snāyād uṣṇodakenāpi śakto 'py āmalakais tathā 
tilais tailaiś ca saṃvarjya pratiṣiddhadināni tu  Hbhv 
athoṣṇodakasnānam
ṣaṭtriṃśanmate
āpaḥ svabhāvato medhyā viśeṣād agniyogataḥ 
tena santaḥ praśaṃsanti snānam uṣṇena vāriṇā  Hbhv 
yamaś ca
āpaḥ svayaṃ sadā pūtā vahnitaptā viśeṣataḥ 
tasmāt sarveṣu kāleṣu uṣṇāmbhaḥ pāvanaṃ smṛtam  Hbhv 
yac coktaṃ śaṅkhena
snātasya vahnitaptena tathaivātapavāriṇā 
śarīraśuddhir vijñeyā na tu snānaphalaṃ bhavet  Hbhv 
iti
tat tu kāmyanaimittikaviṣayam 
ata evoktaṃ gargeṇa
kuryān naimittikaṃ snānaṃ śītādbhiḥ kāmyam eva ca 
nityaṃ yādṛcchikaṃ caiva yathāruci samācaret  Hbhv 
atha tatra niṣiddhadināni
tatra yamaḥ
putrajanmani saṅkrāntau grahaṇe candrasūryayoḥ 
aspṛśyasparśane caiva na snāyād uṣṇavāriṇā  Hbhv 
vṛddhamanuḥ
paurṇamāsyāṃ tathā darśe yaḥ snāyād uṣṇavāriṇā 
sa gohatyākṛtaṃ pāpaṃ prāpnotīha na saṃśayaḥ  Hbhv 
athāmalakasnānam
tatra mārkaṇḍeyaḥ
tuṣyaty āmalakair viṣṇur ekādaśyāṃ viśeṣataḥ 
śrīkāmaḥ sarvadā snānaṃ kurvītāmalakair naraḥ  Hbhv 
saptamyāṃ na spṛśet tailaṃ nīlīvastraṃ na dhārayet 
na cāpy āmalakaṃ snāyān na kuryāt kalahaṃ naraḥ  Hbhv 
bhṛguḥ
amāṃ ṣaṣṭhīṃ saptamīṃ ca navamīṃ ca trayodaśīm 
saṅkrāntau ravivāre ca snānamālakais tyajet  Hbhv 
yājñavalkyaḥ
dhātrīphalair amāvasyāsaptamīnavamīṣu ca 
yaḥ snāyāt tasya hīyante tejaś cāyurdhanaṃ sutāḥ  Hbhv 
atha tilasnānam
tatra bṛhaspatiḥ
sarvakālaṃ tilaiḥ snānaṃ punar vyāso 'bravīn muniḥ  Hbhv 
ṣaṭtriṃśanmate
tathā saptamyamāvasyāsaṅkrāntigrahaṇeṣu ca 
dhanaputrakalatrārthī tilaspṛṣṭaṃ na saṃspṛśet  Hbhv 
atha tailasnānam
tatraiva
ṣaṣṭhyāṃ tailam anāyuṣyaṃ caturthīṣv api ca parvasu  Hbhv 
yogīyājñavalkyaḥ
daśamyāṃ tailam apṛṣṭvā yaḥ snāyād avicakṣaṇaḥ 
catvāri tasya naśyanti āyuḥ prajñā yaśodhanam  Hbhv 
mohāt pratipadaṃ ṣaṣṭhīṃ kuhūṃ riktātithiṃ tathā 
tailenābhyañjayed yas tu caturbhiḥ parihīyate  Hbhv 
pañcadaśyāṃ caturdaśyāṃ saptamyāṃ ravisaṅkrame 
dvādaśyāṃ saptamīṃ ṣaṣṭhīṃ tailasparśaṃ vivarjayet  Hbhv 
anyac ca
saptamyāṃ na spṛśet tailaṃ navamyāṃ pratipady api 
aṣṭamyāṃ ca caturdaśyāṃm amāvasyāṃ viśeṣataḥ  Hbhv 
kiṃ ca
snāne vā yadi vāsnāne pakkatailaṃ na duṣyati  Hbhv 
kiṃ ca atrismṛtau
tailābhyukto ghṛtābhyakto viṇmūtre kurute dvijaḥ 
ahorātroṣito bhūtvā pañcagavyena śudhyati  Hbhv 
athāṅgam alam uttārya snātvā vidhivad ācaret 
nāsālagnena culukodakenaivāghamarṣaṇam  Hbhv 
tato gurvādipādodaiḥ prāgvat kṛtvābhiṣecanam 
kāryo 'bhiṣekaḥ śaṅkhena tulasīmiśritair jalaiḥ  Hbhv 
atha tulasījalābhiṣekamāhatmyam
gāruḍe
mārjayaty abhiṣeke tu tulasyā vaiṣṇavo naraḥ 
sarvatīrthamayaṃ dehaṃ tatkṣaṇāt dvija jāyate  Hbhv 
tulasīdalajasnāne ekādaśyāṃ viśeṣataḥ 
mucyate sarvapāpebhyo yadyapi brahmahā bhavet  Hbhv 
tanmūlamṛttikābhyaṅgaṃ kṛtvā snāti dine dine 
daśāśvamedhāvabhṛtaṃ labhate snānajaṃ phalam  Hbhv 
tulasīdalasaṃmiśraṃ toyaṃ gaṅgāsamaṃ viduḥ 
yo vahec chirasā nityaṃ dhṛtā bhavati jāhnavī  Hbhv 
pādodakaṃ tāmrapātre kṛtvā satulasīdalam 
śaṅkhaṃ kṛtvābhiṣiñceta mūlenaiva svamūrdhani  Hbhv 
tanmāhātmye coktaṃ pādme kārttikamāhātmye
dvārakācakrasaṃyuktaśālagrāmaśilājalam 
śaṅkhe kṛtvā tu nikṣiptaṃ snānārthaṃ tāmrabhājane 
tulasīdalasaṃyuktaṃ brahmahatyāvināśanam  Hbhv 
iti
snānaśāṭītareṇaiva vāsasāmbhāṃsi gātrataḥ 
saṃmārjya vāsasī dadhyāt paridhānottarīyake  Hbhv 
atha vastradhāraṇavidhiḥ
tatrātriḥ
adhautaṃ kārudhautaṃ vā paredyudhautam eva vā 
kāṣāyaṃ malinaṃ vastraṃ kaupīnaṃ ca parityajet  Hbhv 
na cārdram eva vasanaṃ paridadhyāt kadācana  Hbhv 
nagno malinavastraḥ syāt nagnaś cārdhapaṭas tathā 
nagno dviguṇavastraḥ syān nagno raktapaṭas tathā  Hbhv 
nagnaś ca syūtavastraḥ syān nagnaḥ snigdhapaṭas tathā 
dvikaccho 'nuttarīyaś ca nagnaś cāvastra eva ca  Hbhv 
śrautaṃ smārtaṃ tathā karma na nagnaś cintayed api 
mohāt kurvann adho gacchet tad bhaved āsuraṃ smṛtam  Hbhv 
japahomopavāseṣu dhautavastradharo bhavet 
alaṅkṛtaḥ śucir maunī śrāddhādau ca jitendriyaḥ  Hbhv 
gobhilaḥ
ekavastro na bhuñjīta na kuryād devanārcanam  Hbhv 
trailokyasammohanapañcarātre
śuklavāso bhaven nityaṃ raktaṃ caiva vivarjayet  Hbhv 
aṅgirāḥ
śaucaṃ sahasraromāṇāṃ vāyvagnyarkenduraśmibhiḥ 
retaḥspṛṣṭaṃ śavaspṛṣṭam āvikaṃ naiva duṣyati  Hbhv 
anyatra ca
chinnaṃ vā sandhitaṃ dagdhm āvikaṃ na praduṣyati 
āvikena tu vastreṇa mānavaḥ śrāddham ācaret 
gayāśrāddhasamaṃ proktaṃ pitṛbhyo dattam akṣayam  Hbhv 
na kuryāt sandhitaṃ vastraṃ devakarmaṇi bhūmipa 
na dagdhaṃ na ca vai chinnaṃ pārakyaṃ na tu dhārayet  Hbhv 
kākaviṣṭhāsamaṃ hy uktam avidhautaṃ ca yad bhavet 
rajakād āhṛtaṃ yac ca na tad vastraṃ bhavec chuci  Hbhv 
kīṭaspṛṣṭaṃ tu yad vastraṃ purīṣaṃ yena kāritam 
mūtraṃ vā maithunaṃ vāpi tad vastraṃ parivarjayet  Hbhv 
āvikaṃ tu sadā vastraṃ pavitraṃ rājasattama 
pitṛdevamanuṣyāṇāṃ kriyāyāṃ ca praśasyate  Hbhv 
dhautādhautaṃ tathā dagdhaṃ sandhitaṃ rajakāhṛtam 
śukramūtraraktaliptaṃ tathāpi paramaṃ śuci  Hbhv 
agnir āvikavastraṃ ca brahmaṇāś ca tathā kuśāḥ 
caturṇāṃ na kṛto doṣo brahmaṇā parameṣṭhinā  Hbhv 
kiṃ cānyatra
dhārayed vāsasī śuddhe paridhānottarīyake 
acchinnasudaśe śukle ācāmet pīṭhasaṃsthitaḥ  Hbhv 
atha pīṭham
bahvṛcapariśiṣṭe
yatīnām āsanaṃ śuklaṃ kūrmākāraṃ tu kārayet 
anyeṣāṃ tu catuṣpādaṃ caturasraṃ tu kārayet  Hbhv 
gośakṛnmayaṃ bhinnaṃ tathā palāśapaippalam 
lohabaddhaṃ sadaivārkaṃ varjayed āsanaṃ budhaḥ  Hbhv 
athāsanavidhiḥ
tatraiva
dānam ācamanaṃ homaṃ bhojanaṃ devatārcanam 
prauḍhapādo na kurvīta svādhyāyaṃ caiva tarpaṇam  Hbhv 
āsanārūḍhapādas tu jānunor vātha jaṅghayoḥ 
kṛtāvaskthiko yas tu prauḍhapādaḥ sa ucyate  Hbhv 
iti
tato bhūmigatāṅghriḥ san niviśyācamya darbhabhṛt 
ūrdhvapuṇḍrādikaṃ kuryāt śrīgopīcandanādinā  Hbhv 
tatrādāv anulepena bhagavaccaraṇābjayoḥ 
nirmālyena prasādena sarvāṇy aṅgāni mārjayet  Hbhv 
tad uktaṃ brāhme śrībhagavatā
śālagrāmaśilālagnaṃ candanaṃ dhārayet sadā 
sarvāṅgeṣu mahāśuddhisiddhaye kamalāsana  Hbhv 
iti
tato dvādaśabhiḥ kuryān nāmabhiḥ keśavādibhiḥ 
dvādaśāṅgeṣu vidhivad ūrdhvapuṇḍrāṇi vaiṣṇavaḥ  Hbhv 
atha dvādaśatilakavidhiḥ
padmapurāṇe uttarakhaṇḍe 
lalāṭe keśavaṃ dhyāyen nārāyaṇam athodare 
vakṣaḥsthale mādhavaṃ tu govindaṃ kaṇṭhakūpake  Hbhv 
viṣṇuṃ ca dakṣiṇe kukṣau bāhau ca madhusūdanam 
trivikramaṃ kandhare tu vāmanaṃ vāmapārśvake  Hbhv 
śrīdharaṃ vāmabāhau tu hṛṣīkeśaṃ tu kandhare 
pṛṣṭhe tu padmanābhaṃ ca kaṭyāṃ dāmodaraṃ nyaset  Hbhv 
tatprakṣālanatoyaṃ tu vāsudeveti mūrdhani  Hbhv 
kiṃ ca 
ūrdhvapuṇḍraṃ lalāṭe tu sarveṣāṃ prathamaṃ smṛtam 
lalāṭādikrameṇaiva dhāraṇaṃ tu vidhīyate  Hbhv 
iti
evaṃ nyāsaṃ samācarya sampradāyānusārataḥ 
nyaset kirīṭamantraṃ ca mūrdhni sarvārthasiddhaye  Hbhv 
atha kirīṭamantraḥ
oṃ śrīkirīṭakeyūrahāramakarakuṇḍalacakraśaṅkhagadāpadmahastapītāmbaradhara
śrīvatsāṅkitavakṣaḥsthala śrībhūmisahitasvātmajyotir dīptikarāya sahasrādityatejase
namo namaḥ  Hbhv 
iti
athordhvapuṇḍranityatā
pādme śrībhagavaduktau
matpriyārthaṃ śubhārthaṃ vā rakṣārthe caturānana 
matpūjāhomakāle ca sāyaṃ prātaḥ samāhitaḥ 
madbhakto dhārayen nityam ūrdhvapuṇḍraṃ bhayāpaham  Hbhv 
tatraiva śrīnāradoktau
yajño dānaṃ tapo homaḥ svādhyāyaḥ pitṛtarpaṇam 
vyarthaṃ bhavati tat sarvam ūrdhvapuṇḍraṃ vinā kṛtam  Hbhv 
tatraivottarakhaṇḍe
ūrdhvapuṇḍrair vihīnas tu kiṃcit karma karoti yaḥ 
iṣṭāpūrtādikaṃ sarvaṃ niṣphalaṃ syān na saṃśayaḥ  Hbhv 
ūrdhvapuṇḍrair vihīnas tu sandhyākarmādikaṃ caret 
tat sarvaṃ rākṣasaṃ nityaṃ narakaṃ cādhigacchati  Hbhv 
anyac ca
ūrdhvapuṇḍre tripuṇḍraṃ yaḥ kurute narādhamaḥ 
bhaṅktvā viṣṇugṛhaṃ puṇḍraṃ sa yāti narakaṃ dhruvam  Hbhv 
ata eva pādme śrīnāradoktau
yac charīraṃ manuṣyāṇām ūrdhvapuṇḍraṃ vinā kṛtam 
draṣṭavyaṃ naiva tat tāvat śmaśānasadṛśaṃ bhavet  Hbhv 
padmapurāṇe
ūrdhvapuṇḍraṃ mṛdā saumyaṃ lalāṭe yasya dṛśyate 
sa cāṇḍālo 'pi śuddhātmā pūjya eva na saṃśayaḥ  Hbhv 
skānde
tiryakpuṇḍraṃ na kurvīta samprāpte maraṇe'pi ca 
naivānyan nāma ca brūyāt pumān nārārāyaṇād ṛte  Hbhv 
dhārayed viṣṇunirmālyaṃ dhūpaśeṣaṃ vilepanam 
vaiṣṇavaṃ kārayet puṇḍraṃ gopīcandanasambhavam  Hbhv 
tatraiva kārttikaprasaṅge
yasyordhvapuṇḍraṃ dṛśyeta lalāṭe no narasya hi 
taddarśanaṃ na kartavyaṃ dṛṣṭvā sūryaṃ nirīkṣayet  Hbhv 
anyatrāpi
vaiṣṇavānāṃ brāhmaṇānām ūrdhvapuṇḍraṃ vidhīyate 
anyeṣāṃ tu tripuṇḍraṃ syād iti brahmavido viduḥ  Hbhv 
tripuṇḍraṃ yasya viprasya ūrdhvapuṇḍraṃ na dṛśyate 
taṃ spṛṣṭvāpy athavā dṛṣṭvā sacelaṃ snānam ācaret  Hbhv 
ūrdhvapuṇḍre na kurvīta vaiṣṇavānāṃ tripuṇḍrakam 
kṛtatripuṇḍramartyasya kriyā na prītaye hareḥ  Hbhv 
ataevottarakhaṇḍe
aśvatthapatrasaṅkāśo veṇupatrākṛtis tathā 
padmakuṭmalasaṅkāśo mohanaṃ tritayaṃ smṛtam  Hbhv 
athordhvapuṇḍramāhātmyam
skānde kārttikaprasaṅge
ūrdhvapuṇḍro mṛdā śubhro lalāṭe yasya dṛśyate 
caṇḍālo 'pi viśuddhātmā yāti braham sanātanam  Hbhv 
ūrdhvapuṇḍre sthitā lakṣmīr ūrdhvapuṇḍre sthitaṃ yaśaḥ 
ūrdhvapuṇḍre sthitā muktir ūrdhvapuṇḍre sthito hariḥ  Hbhv 
padmapurāṇe
ūrdhvapuṇḍraṃ mudā saumyaṃ lalāṭe yasya dṛśyate 
sa cāṇḍālo 'pi śuddhātmā pūjya eva na saṃśayaḥ  Hbhv 
tatraivottarakhaṇḍe śivomāsaṃvāde  
ūrdhvapuṇḍrasya madhye tu viśāle sumanohare 
lakṣmyā sārdhaṃ samāsīno devadevo janārdanaḥ  Hbhv 
tasmād yasya śarīre tu ūrdhvapuṇḍraṃ dhṛto bhavet 
tasya dehaṃ bhagavato vimalaṃ mandiraṃ śubham  Hbhv 
ūrdhvapuṇḍradharo vipraḥ sarvalokeṣu pūjitaḥ 
vimānavaram āruhya yāti viṣṇoḥ paraṃ padam  Hbhv 
ūrdhvapuṇḍradharaṃ dṛṣṭvā sarvapāpaiḥ pramucyate 
namaskṛtvāthavā bhaktyā sarvadānaphalaṃ labhet  Hbhv 
ūrdhvapuṇḍradharaṃ vipraṃ yaḥ śrāddhe bhojayiṣyati 
ākalpakoṭipitaras tasya tṛptā na saṃśayaḥ  Hbhv 
ūrdhvapuṇḍradharo yas tu kuryāc chrāddhaṃ śubhānane 
kalpakoṭisahasrāṇi gayāśrāddhaphalaṃ labhet  Hbhv 
yajñadānatapaścaryājapahomādikaṃ ca yat 
ūrdhvapuṇḍradharaḥ kuryāt tasya puṇyam anantakam  Hbhv 
śrībrahmāṇḍapurāṇe
aśucir vāpya nācāro manasā pāpam ācaran 
śucir eva bhaven nityam ūrdhvapuṇḍrāṅkito naraḥ  Hbhv 
tatraiva śrībhagavadvacanam
ūrdhvapūṇḍradharo martyo mriyate yatra kutracit 
śvapāko 'pi vimānastho mama loke mahīyate  Hbhv 
ūrdhvapūṇḍradharo martyo gṛhe yasyānnam aśnute 
tadā viṃśatkulaṃ tasya narakād uddharāmy ahaṃ  Hbhv 
athohvapūṇḍrairmāṇavidhiḥ
śrībrahmāṇḍapurāṇe
vīkṣyādarśe jale vāpi yo vidadhyāt prayatnataḥ 
ūrdhvapūṇḍraṃ mahābhāga sa yāti paramāṃ gatim  Hbhv 
daśāṅgulapramāṇaṃ tu uttamottamam ucyate 
navāṅgulaṃ madhyamaṃ syād aṣṭāṅgulam ataḥ param  Hbhv 
etair aṅgulibhedais tu kārayen na nakhaiḥ spṛśet  Hbhv 
padmapurāṇe uttarakhaṇḍe tatraiva   
ekāntino mahābhāgāḥ sarvabhūtahite ratāḥ 
sāntarālaṃ prakurvīran puṇḍraṃ haripadākṛtim  Hbhv 
śyāmaṃ śāntikaraṃ proktaṃ raktaṃ vaśyakaraṃ tathā 
śrīkaraṃ pītam ity āhuḥ śvetaṃ mokṣakaraṃ śubham  Hbhv 
vartulaṃ tiryag achidraṃ hrasvaṃ dīrghaṃ tataṃ tanum 
vakraṃ virūpaṃ baddhāgraṃ chinnamūlaṃ padacyutam  Hbhv 
aśubhaṃ rūkṣam āsaktaṃ tathā nāṅgulikalpitam 
vigandham avasahyaṃ ca puṇḍram āhur anarthakam  Hbhv 
ārabhya nāsikāmūlaṃ lalāṭāntaṃ likhen mṛdā 
nāsikāyās trayo bhāgā nāsāmūlaṃ pracakṣyate  Hbhv 
samārabhya bhruvor madhyam antarālaṃ prakalpayet  Hbhv 
tatraiva  
nirantarālaṃ yaḥ kuryād ūrdhvapuṇḍraṃ dvijādhamaḥ 
sa hi tatra sthitaṃ viṣṇuṃ śriyaṃ caiva vyapohati  Hbhv 
acchidram ūrdhvapuṇḍraṃ tu ye kurvanti dvijādhamāḥ 
teṣāṃ lalāṭe satataṃ śunaḥ pādo na saṃśayaḥ  Hbhv 
tasmāc chidrānvitaṃ puṇḍraṃ daṇḍākāraṃ suśobhanam 
viprāṇāṃ satataṃ kāryaṃ strīṇāṃ ca śubhadarśane  Hbhv 
harimandiralakṣaṇam
nāsādikeśaprayantam ūrdhvapuṇḍraṃ suśobhanam 
madhye chidrasamāyuktaṃ tad vidyād harimandiram  Hbhv 
vāmapārśve sthito brahmā dakṣiṇe ca sadāśivaḥ 
madhye viṣṇuṃ vijānīyāt tasmān madhyaṃ na lepayet  Hbhv 
vāyupurāṇe sevāparādhe
adhṛtvā cordhvapuṇḍraṃ ca hareḥ pūjāṃ karoti yaḥ 
tiryakpuṇḍradharo yas tu yajed devaṃ janārdanam  Hbhv 
accidreṇordhvapuṇḍreṇa bhasmanā tiryagaṅginā 
adhṛtvā śaṅkhacakre ca cety ādinā doṣa uktaḥ  Hbhv 
śrutiś ca yajurvedasya hiraṇyakeśauryaśakhāyām
hareḥ padākrāntim ātmani dhārayati yaḥ 
sa parasya priyo bhavati sa puṇyavān 
madhye chidram ūrdhvapuṇḍraṃ
yo dhārayati sa muktibhāg bhavati  Hbhv 
iti
tilakaracanāṅguliniyamaḥ
smṛtiḥ
anāmikā kāmadoktā madhyam āyuskarī bhavet 
aṅguṣṭhaḥ puṣṭidaḥ proktas tarjanī mokṣadāyinī  Hbhv 
athordhvapuṇḍramṛttikāḥ
padmapurāṇe  tatraiva
parvatāgre nadītīre bilvamūle jalāśaye 
sindhutīre ca valmīke harikṣetre viśeṣataḥ  Hbhv 
viṣṇoḥ snānodakaṃ yatra pravāhayati nityaśaḥ 
puṇḍrāṇāṃ dhāraṇārthāya gṛhṇīyāt tatra mṛttikām  Hbhv 
śrīraṅge veṅkaṭādrau ca śrīkūrme dvārake śubhe 
prayāge nārasiṃhādrau vārāhe tulasīvane  Hbhv 
gṛhītvā mṛttikāṃ bhaktyā viṣṇupādajalaiḥ saha 
dhṛtvā puṇḍrāṇi cāṅgeṣu viṣṇusāyujyam āpnuyāt  Hbhv 
tatraiva
yat tu divyaṃ harikṣetre tasyaiva mṛdam āharet  Hbhv 
uktaṃ ca pādme śrīnāradena
brahmaghno vātha goghno vā haitukaḥ sarvapāpakṛt 
gopīcandanasamparkāt pūto bhavati tatkṣaṇāt  Hbhv 
gopīcandanakhaṇḍaṃ tu yo dadātii hi vaiṣṇave 
kulam ekottaraṃ tena sambhavet tāritaṃ śatam  Hbhv 
skandapurāṇe
śaṅkhacakrāṅkitatanuḥ śirasā mañjarīdharaḥ 
gopīcandanaliptāṅgo dṛṣṭaś cet tad aghaṃ kṛtaḥ  Hbhv 
gopīmṛttulasī śaṅkhaḥ śālagrāmaḥ sacakrakaḥ 
gṛhe'pi yasya pañcaite tasya pāpabhayaṃ kutaḥ  Hbhv 
kāśīkhaṇḍe ca śrīyamena
śrīkhaṇḍe kva sa āmodaḥ svarovarṇaḥ kva tādṛśaḥ 
tat pāvitryaṃ kva vai tīrthe śrīgopīcandane yathā  Hbhv 
atha gopīcandanordhvapuṇḍramāhātmyam
uktaṃ ca garuḍapurāṇe nāradena
yo mṛttikāṃ dvāravatīsamudbhavāṃ
kare samādāya lalāṭapaṭṭake 
karoti nityaṃ tv atha cordhvapuṇḍraṃ
kriyāphalaṃ koṭiguṇaṃ sadā bhavet  Hbhv 
kriyāvihīnaṃ yadi mantrahīnaṃ
śraddhāvihīnaṃ yadi kālavarjitam 
kṛtvā lalāṭe yadi gopīcandanaṃ
prāpnoti tat karmaphalaṃ sadā kṣayam  Hbhv 
gopīcandanasambhavaṃ suruciraṃ puṇḍraṃ lalāṭe dvijo
nityaṃ dhārayate yadi dvijapate rātrau divā sarvadā 
yat puṇyaṃ kurujāṅgale ravigrahe mādhyāṃ prayāge tathā
tat prāpnoti khagendra viṣṇusadane santiṣṭhate devavat  Hbhv 
yasmin gṛhe tiṣṭhati gopīcandanaṃ
bhaktyā lalāṭe manujo bibharti 
tasmin gṛhe tiṣṭhati sarvadā hariḥ
śraddhānvitaḥ kaṃsahā vihaṅgama  Hbhv 
yo dhārayet kṛṣṇapurīsamudbhavāṃ
sadā pavitrāṃ kalikilbiṣāpahām 
nityaṃ lalāṭe harimantrasaṃyutāṃ
yamaṃ na paśyed yadi pāpasaṃvṛtaḥ  Hbhv 
yasyāntakāle khaga gopīcandanaṃ
bāhvor lalāṭE hṛdi mastake ca 
prayāti lokaṃ kamalālayaṃ prabhor
gobālaghātī yadi brahmahā bhavet  Hbhv 
grahā na pīḍanti na rakṣasāṃ gaṇāḥ
yakṣāḥ piśācoragabhūtadānavāḥ 
lalāṭapaṭṭe khaga gopīcandanaṃ
santiṣṭhate yasya hareḥ prasādataḥ  Hbhv 
padmapurāṇe śrīgotamena
ambarīṣa mahāghasya kṣayārthe kuru vīkṣaṇam 
lalāṭe yaiḥ kṛtaṃ nityaṃ gopīcandanapuṇḍrakam  Hbhv 
kāśīkhaṇḍe ca śrīyamena
dūtāḥ śṛṇuta yadbhālaṃ gopīcandanalāñchitam 
jvaladindhanavat so 'pi tyājyo dūre prayatnataḥ  Hbhv 
iti
atha tasyopari śrīmattulasīmūlamṛtsnayā 
tatraiva vaiṣṇavaiḥ kāryam ūrdhvapuṇḍraṃ manoharam  Hbhv 
atha śrītulasīmūlamṛttikāpuṇḍramāhātmyam
tanmṛdaṃ gṛhya yaiḥ puṇḍraṃ lalāṭe dhāritaṃ naraiḥ 
pramāṇakaṃ kṛtaṃ tais tu mokṣāya gamanaṃ prati  Hbhv 
tatraiva ca kārttikamāhātmye brahmanāradasaṃvāde
tulasīmṛttikāpuṇḍraṃ lalāṭe yasya dṛśyate 
dehaṃ na spṛśati pāpaṃ kriyamāṇas tu nārada  Hbhv 
garuḍapurāṇe
tulasīmṛttikāpuṇḍraṃ yaḥ karoti dine dine 
tasyāvalokanāt pāpaṃ yāti varṣakṛtaṃ nṛṇām  Hbhv 
iti
tasyopariṣṭhād bhagavannirmālyam anulepanam 
tathaiva dhāryam evaṃ hi trividhaṃ tilakaṃ smṛtam  Hbhv 
tato nārāyaṇīṃ mudrāṃ dhārayet prītaye hareḥ 
matsyakūrmādicihnāni cakrādīny āyudhāni ca  Hbhv 
atha mudrādhāraṇanityatā
smṛtau
aṅkitaḥ śaṅkhacakrābhyām ubhayor bāhumūlayoḥ 
samarcayed dhariṃ nityaṃ nānyathā pūjanaṃ bhavet  Hbhv 
ādityapurāṇe
śaṅkhacakrordhvapuṇḍrādirahitaṃ brāhmaṇādhamam 
gardabhaṃ tu samāropya rājā rāṣṭrāt pravāsayet  Hbhv 
gāruḍe śrībhagavaduktau
sarvakarmādhikāraś ca śucīnām eva coditaḥ 
śucitvaṃ ca vijānīyān madīyāyudhadhāraṇāt  Hbhv 
pādme cottarakhaṇḍe
śaṅkhacakrādibhiś cihnair vipraḥ priyatamair hareḥ 
rahitaḥ sarvadharmebhyaḥ pracyuto narakaṃ vrajet  Hbhv 
śrutau ca yajuḥkaṭhaśākhāyām
dhṛtordhvapuṇḍraḥ kutacakradhārī
viṣṇuṃ paraṃ dhyāyati yo mahātmā 
svareṇa mantreṇa sadā hṛdi sthitaṃ
parātparaṃ yan mahato mahāntam  Hbhv 
atharvaṇi ca
ebhir vayam urukramasya cihnair
aṅkitā loke subhagā bhavema 
tad viṣṇoḥ paramaṃ padaṃ
ye gacchanti lāṅchitāḥ  Hbhv 
 ity ādi 
ataeva brahmapurāṇe
kṛṣṇāyudhāṅkitaṃ dṛṣṭvā sammānaṃ na karoti yaḥ 
dvādaśābdārjitaṃ puṇyaṃ cāphalayopagacchati  Hbhv 
atha mudrādhāraṇamāhātmyam
skānde śrīsanatkumāramārkaṇḍeyasaṃvāde
yo viṣṇubhakto viprendra śaṅkhacakrādicihnitaḥ 
sa yāti viṣṇulokaṃ vai dāhapralayavarjitam  Hbhv 
tatra vāntyatra ca
nārāyaṇāyudhair nityaṃ cihnitaṃ yasya vigraham 
pāpakoṭiyuktasya tasya kiṃ kurute yamaḥ  Hbhv 
śaṅkhoddhāre tu yat proktaṃ vasatāṃ varṣakoṭibhiḥ 
tat phalaṃ likhite śaṅkhe pratyahaṃ dakṣiṇe bhuje  Hbhv 
yat phalaṃ puṣkare nityaṃ puṇḍarīkākṣadarśane 
śaṅkhopari kṛte padme tat phalaṃ samavāpnuyāt  Hbhv 
vāme bhuje gadā yasya likhitā dṛśyate kalau 
gadādharo gayāpuṇyaṃ pratyahaṃ tasya yacchati  Hbhv 
yac cānandapure proktaṃ cakrasvāmīsamīpataḥ 
gadādhollikhite cakre tat phalaṃ kṛṣṇadarśane  Hbhv 
śrībhagavaduktau
yaḥ punaḥ kalikāle tu matpurīsambhavāṃ mṛdam 
matsyakūrmādikāṃ cihnaṃ gṛhītvā kurute naraḥ  Hbhv 
dehe tasya praviṣṭo 'haṃ jānantu tridaśottamāḥ 
tasya me nāntaraṃ kiṃcit kartavyaṃ śreya icchatā  Hbhv 
mamāvatāracihnāni dṛśyante yasya vigrahe 
martyair martyo na vijñeyaḥ sa nūnaṃ māmakī tanūḥ  Hbhv 
pāpaṃ sukṛtarūpaṃ tu jāyate tasya dehinaḥ 
mamāyudhāni tasyāṅge likhitāni kalau yuge  Hbhv 
ubhābhyām api cihnābhyāṃ yo 'ṅkito matsyamudrayā 
kūrmayāpi svakaṃ tejo nikṣiptaṃ tasya vigrahe  Hbhv 
śaṅkhaṃ ca padmaṃ ca gadāṃ rathāṅgaṃ
matsyaṃ ca kūrmaṃ racitaṃ svadehe 
karoti nityaṃ sukṛtasya vṛddhiṃ
pāpakṣayaṃ janmaśatārjitasya  Hbhv 
tatraiva śrībrahmanāradasaṃvāde
kṛṣṇaśastrāṅkakavacaṃ durbhedyaṃ devadānavaiḥ 
adṛśyaṃ sarvabhūtānāṃ śatrūṇāṃ rakṣasām api  Hbhv 
lakṣmīḥ sarasvatī durgā sāvitrī harivallabhā 
nityaṃ tasya vased dehe yasya śaṅkhāṅkitā tanuḥ  Hbhv 
gaṅgā gayā kurukṣetraṃ prayāgaṃ puṣkarādi ca 
nityaṃ tasya sadā tiṣṭhed yasya padāṅkitaṃ vapuḥ  Hbhv 
yasya kaumodakīcihnaṃ bhuje vāme kalipriya 
pratyahaṃ tatra draṣṭavyo gaṅgāsāgarasaṅgamaḥ  Hbhv 
savye kare gadādhastad rathāṅgaṃ tiṣṭhate yadi 
kṛṣṇena sahitaṃ tatra trailokyaṃ sacarācaram  Hbhv 
trayo 'gnayas trayo devā viṣṇos trīṇi padāni ca 
nivasanti sadā yasya yasya dehe sudarśanam  Hbhv 
kiṃ ca
kṛṣṇāyudhāṅkitā mudrā yasya nārāyaṇī kare 
ūrdhvalokādhikārī ca sa jñeyas tridaśāṃ patiḥ  Hbhv 
kṛṣṇamudrāprayuktas tu daivaṃ pitryaṃ karoti yaḥ 
nityaṃ naimittikaṃ kāmyaṃ pratyahaṃ cākṣayaṃ bhavet  Hbhv 
pīḍayanti na tatraiva grahā ṛkṣāṇi rāśayaḥ 
aṣṭākṣarāṅkitā mudrā yasya dhātumayī kare  Hbhv 
vārāhe śrīsanatkumāroktau
kṛṣṇāyudhāṅkitaṃ dehaṃ gopīcandanamṛtsnayā 
prayāgādiṣu tīrtheṣu sa gatvā kiṃ kariṣyati  Hbhv 
yadā yasya prapaśyeta dehaṃ śaṅkhādicihnitam 
tadā tasya jagatsvāmī tuṣṭo harati pātakam  Hbhv 
bhavate yasya dehe tu ahorātraṃ dine dine 
śaṅkhacakragadāpadmaṃ likhitaṃ so 'cyutaḥ svayam  Hbhv 
nārāyaṇāyudhair yuktaṃ kṛtvātmānaṃ kalau yuge 
kurute puṇyakarmāṇi merutulyāni tāni vai  Hbhv 
śaṅkhādināṅkito bhaktyā śrāddhaṃ yaḥ kurute dvija 
vidhihīnaṃ tu sampūrṇaṃ pitṝṇāṃ tu gayāsamam  Hbhv 
yathāgnir dahate kāṣṭhaṃ vāyunā prerito bhṛśam 
tathā dahyanti pāpāni dṛṣṭvā kṛṣṇāyudhāni vai  Hbhv 
brāhmye śrībrahmanāradasaṃvāde
viṣṇunāmāṅkitāṃ mudrām aṣṭākṣarasamanvitām 
śaṅkhādikāyudhādikair yuktāṃ svarṇarūpyamayīm api  Hbhv 
dhatte bhāgavato yas tu kalikāle viśeṣataḥ 
prahlādasya samo kṣeyo nānyathā kalavallabha  Hbhv 
kiṃ ca
śaṅkhāṅkitatanur vipro bhuṅkte yasya ca veśmani 
tadannaṃ svayam aśnāti pitṛbhiḥ saha keśavaḥ  Hbhv 
kṛṣṇāyudhāṅkito yas tu śmaśāne mriyate yadi 
prayāge yā gatiḥ proktā sā gatis tasya nārada  Hbhv 
kṛṣṇāyudhaiḥ kalau nityaṃ maṇḍitaṃ yasya vigraham 
tatrāśrayaṃ prakurvanti vivadhā vāsavādayaḥ  Hbhv 
yaḥ karoti hareḥ pūjāṃ kṛṣṇaśastrāṅkito naraḥ 
aparādhasahasrāṇi nityaṃ harati keśavaḥ  Hbhv 
kṛtvā kāṣṭhamayaṃ bimbaṃ kṛṣṇaśastrais tu cihnitam 
yo hy aṅkayati cātmānaṃ tatsamo nāsti vaiṣṇavaḥ  Hbhv 
pāṣaṇḍapatitavrātyair nāstikālāpapātakaiḥ 
na lipyate kalikṛtaiḥ kṛṣṇaśastrāṅkito naraḥ  Hbhv 
kiṃ ca
aṣṭākṣarāṅkitā mudrā yasya dhātumayī bhavet 
śaṅkhapadmādibhir yuktā pūjyate'sau surāsuraiḥ  Hbhv 
dhṛtā nārāyaṇī mudrā prahlādena purā kṛte 
vibhīṣaṇena balinā dhruveṇa ca śukena ca  Hbhv 
māndhātṛṇāmbarīṣeṇa mārkaṇḍapramukhair dvijaiḥ 
śaṅkhādicihnitaiḥ śastrair dehe kṛtvā kalipriya 
ārādhya keśavāt prāptaṃ samīhitaphalaṃ mahat  Hbhv 
kiṃ ca
gopīcandanamṛtsnāyā likhitaṃ yasya vigrahe 
śaṅkhapadmādicakraṃ vā tasya dehe vased dhariḥ  Hbhv 
tatraiva śrīsanatkumāroktau
yasya nārāyaṇī mudrā dehaṃ śaṅkhādicihnitam 
dhātrīphalakṛtā mālā tulasīkāṣṭhasambhavā  Hbhv 
dvādaśākṣaramantrais tu niyuktāni kalevare 
āyudhāni ca viprasya matsamaḥ sa ca vaiṣṇavaḥ  Hbhv 
kiṃ ca
yasya nārāyaṇī mudrā dehe śaṅkhādi cihnitā 
sarvāṅgaṃ cihnitaṃ yasya sastrair nārāyaṇodbhavaiḥ 
praveśo nāsti pāpasya kavacaṃ tasya vaiṣṇavam  Hbhv 
anyatra ca
ebhir bhāgavataiś cihnaiḥ kalikāle dvijātayaḥ 
bhavanti martyaloke te śāpānugrahakārakāḥ  Hbhv 
atha mudrādhāraṇavidhiḥ
gautamīye
cakraṃ ca dakṣiṇe bāhau śaṅkhaṃ vāme'pi dakṣiṇe 
gadāṃ vāme gadādhastāt punaś cakraṃ ca dhārayet  Hbhv 
śaṅkhopari tathā padmaṃ punaḥ padmaṃ ca dakṣiṇe 
khaḍgaṃ vakṣasi cāpaṃ ca saśaraṃ śīrṣṇi dhārayet  Hbhv 
iti pañcāyudhāny ādau dhārayed vaiṣṇavo janaḥ 
matsyaṃ ca dakṣiṇe haste kūrmaṃ vāmakare tathā  Hbhv 
tathā coktaṃ 
dakṣiṇe tu bhuje vipro vibhṛṣād vai sudarśanam 
matsyaṃ padmaṃ cāpare'tha śaṅkhaṃ padmaṃ gadās tathā  Hbhv 
iti
sāmpradāyikaśiṣṭānām ācārāc ca yathāruci 
śaṅkhacakrādicihnāni sarveṣv aṅgeṣu dhārayet  Hbhv 
bhaktyā nijeṣṭadevasya dhārayel lakṣaṇāny api  Hbhv 
cakraśaṅkhau ca dhāryate saṃmiśrāv eva kaiścana  Hbhv 
śrīgopīcandanenaivaṃ cakrādīni budho 'nvaham 
dhārayec chayanādau tu taptāni kila tāni hi  Hbhv 
atha cakrādīnāṃ lakṣaṇāni
dvādaśāraṃ tu ṣaṭkoṇaṃ valayatrayasaṃyutam 
cakraṃ syād dakṣiṇāvartaṃ śaṅkhaṃ ca śrīhareḥ smṛtaḥ  Hbhv 
gadāpadmādikaṃ lokasiddham eva mataṃ budhaiḥ 
mudrā vā bhagavannāmāṅkitā vāṣṭākṣarādibhiḥ  Hbhv 
atha mālādidhāraṇam
tataḥ kṛṣṇārpitā mālā dhārayet tulasīdalaiḥ 
padmākṣais tulasīkāṣṭhaiḥ phalair dhātryāś ca nirmitāḥ  Hbhv 
dhārayet tulasīkāṣṭhabhūṣaṇāni ca vaiṣṇavaḥ 
mastake karṇayor bāhvoḥ karayoś ca yathāruci  Hbhv 
atha mālādhāraṇavidhiḥ
skānde
sannivedyaiva haraye tulasīkāṣṭhasambhavām 
mālāṃ paścāt svayaṃ dhatte sa vai bhāgavatottamaḥ  Hbhv 
haraye nārpayed yas tu tulasīkāṣṭhasambhavām 
mālāṃ dhatte svayaṃ mūḍhaḥ sa yāti narakaṃ dhruvam  Hbhv 
kṣālitāṃ pañcagavyena mūlamantreṇa mantritām 
gāyatryā cāṣta kṛtvā vai mantritāṃ dhūpayec ca tām 
vidhivat parayā bhaktyā sadyojātena pūjayet  Hbhv 
tulasīkāṣṭhasambhūte māle kṛṣṇajanapriye 
bibharmi tvām ahaṃ kaṇṭhe kuru māṃ kṛṣṇavallabham  Hbhv 
yathā tvaṃ vallabhā viṣṇor nityaṃ viṣṇujanapriyā 
tathā māṃ kuru deveśi nityaṃ viṣṇujanapriyam  Hbhv 
dāne lādhātur uddiṣṭo lāsi māṃ harivallabhe 
bhaktebhyaś ca samastebhyas tena mālā nigadyase  Hbhv 
evaṃ samprārthya vidhivan mālāṃ kṛṣṇagale'rpitām 
dhārayed vaiṣṇavo yo vai sa gacched vaiṣṇavaṃ padam  Hbhv 
tatraiva kārttikaprasaṅge
dhātrīphalakṛtāṃ mālāṃ kaṇṭhasthāṃ yo vahen na hi 
vaiṣṇavo na sa vijñeyo viṣṇupūjārato yadi  Hbhv 
gāruḍe
dhārayanti na ye mālāṃ haitukāḥ pāpabuddhayaḥ 
narakān na nivartante dagdhāḥ kopāgninā hareḥ  Hbhv 
ata eva skānde
na jahyāt tulasīmālāṃ dhātrīmālāṃ viśeṣataḥ 
mahāpātakasaṃhantrīṃ dharmakāmārthadāyinīm  Hbhv 
atha mālādhāraṇamāhātmyam
agastyasaṃhitāyām
nirmālyatulasīmālāyukto yaś cārcayed dharim 
yad yat karoti tat sarvam anantaphaladaṃ bhavet  Hbhv 
nāradīye
ye kaṇṭhalagnatulasīnalinākṣamālā
ye vā lalāṭaphalke lasad ūrdhvapuṇḍrāḥ 
ye bāhumūlaparicihnitaśaṅkhacakrās
te vaiṣṇavā bhuvanam āśu pavitrayanti  Hbhv 
kiṃ ca
bhujayugam api cihnair aṅkitaṃ yasya viṣṇoḥ
paramapuruṣanāmnāṃ kīrtanaṃ yasya vāci 
ṛjutaram api puṇḍraṃ mastake yasya kaṇṭhe
sarasijamaṇimālā yasya tasyāsmi dāsaḥ  Hbhv 
viṣṇudharmottare śrībhagavaduktau
tulasīkāṣṭhamālāṃ ca kaṇṭhasthāṃ vahate tu yaḥ 
apy aśauco 'py anācāro mām evaiti na saṃśayaḥ  Hbhv 
skānde
dhātrīphalakṛtā mālā tulasīkāṣṭhasambhavā 
dṛśyate yasya dehe tu sa vai bhāgavatottamaḥ  Hbhv 
tulasīdalajāṃ mālāṃ kaṇṭhasthāṃ vahate tu yaḥ 
viṣṇūttīrṇā viśeṣeṇa sa namasyo divaukasām  Hbhv 
tulasīdalajā mālā dhātrīphalakṛtāpi ca 
dadāti pāpināṃ muktiṃ kiṃ punar viṣṇusevinām  Hbhv 
tatraiva kārttikaprasaṅge
yaḥ punas tulasīmālāṃ kṛtvā kaṇṭhe janārdanam 
pūjayet puṇyam āpnoti pratipuṣpaṃ gavāyutam  Hbhv 
yāval luṭhati kaṇṭhasthā dhātrīmālā narasya hi 
tāvat tasya śarīre tu prītyā luṭhati keśavaḥ  Hbhv 
spṛśec ca yāni lomāni dhātrīmālā kalau nṛṇām 
tāvad varṣasahasrāṇi vasate keśavālaye  Hbhv 
yāvad dināni vahate dhātrīmālāṃ kalau naraḥ 
tāvadyugasahasrāṇi vaikuṇṭhe vasatir bhavet  Hbhv 
mālāyugmaṃ vahed yas tu dhātrītulasisaṃbhavam 
vahate kaṇṭhadeśe tu kalpakoṭiṃ divaṃ vaset  Hbhv 
gāruḍe ca mārkaṇḍeyoktau
tulasīdalajāṃ mālāṃ kṛṣṇottīrṇā vahet tu yaḥ 
patre patre'śvamedhānāṃ daśānāṃ labhate phalam  Hbhv 
tulasīkāṣṭhasambhūtāṃ yo mālāṃ vahate naraḥ 
phalaṃ yacchati daitāriḥ pratyahaṃ dvārakodbhavam  Hbhv 
nivedya viṣṇave mālāṃ tulasīkāṣṭhasambhavam 
vahate yo naro bhaktyā tasya vai nāsti pātakam  Hbhv 
sadā prītamanās tasya kṛṣṇa devakīnandanaḥ 
tulasīkāṣṭhasambhūtāṃ yo mālāṃ vahate naraḥ 
prāyaścittaṃ na tasyāsti nāśaucaṃ tasya vigrahe  Hbhv 
tulasīkāṣṭhasambhūtāṃ śiraso yasya bhūṣaṇam 
bāhvoḥ kare ca martyasya dehe tasya sadā hariḥ  Hbhv 
tulasīkāṣṭhamālābhir bhūṣitaḥ puṇyam ācaret 
pitṝṇāṃ devatānāṃ ca kṛtaṃ koṭiguṇaṃ kalau  Hbhv 
tulasīkāṣṭhamālāṃ tu pretarājasya dūtakāḥ 
dṛṣṭvā naśyanti dūreṇa vātoddhūtaṃ yathā dalam  Hbhv 
tulasīkāṣṭhamālābhir bhūṣito bhramate yadi 
duḥsvapnaṃ durnimittaṃ ca na bhayaṃ śastrajaṃ kvacit  Hbhv 
atha gṛhe sandhyopāsanavidhiḥ
sandhyopāstyādikaṃ karma tataḥ kuryāt yathāvidhi 
kṛṣṇapādodakenaiva tatra devāditarpaṇam  Hbhv 
śirasā viṣṇunirmālyaṃ pādodenāpi tarpaṇam 
pitṝṇāṃ devatānāṃ ca vaiṣṇavais tu samaṃ matam  Hbhv 
sandhyopāstau ca vaśiṣṭhavacanam
gṛhe tv ekaguṇā sandhyā goṣṭhe daśaguṇā smṛtā 
śatasāhasrikā nadyām anantā viṣṇusannidhau  Hbhv 
atha śrīgurupūjā
pūjayiṣyaṃs tataḥ kṛṣṇam ādau sannihitaṃ gurum 
praṇamya pūjayed bhaktyā dattvā kiṃcid upāayanam  Hbhv 
smṛtimahārṇave
riktapāṇir na paśyeta rājānaṃ bhiṣajaṃ gurum 
nopāyanakaraḥ putraṃ śiṣyaṃ bhṛtyaṃ nirīkṣayet  Hbhv 
kiṃ ca śrībhagavaduktau
prathamaṃ tu guruṃ pūjya tataś caiva mamārcanam 
kurvan siddhim avāpnoti hy anyathā niṣphalaṃ bhavet  Hbhv 
śrīnāradena ca
gurau sannihite yas tu pūjayed anyam agrataḥ 
sa durgatim avāpnoti pūjanaṃ tasya niṣphalam  Hbhv 
śrutiṣu śvetu 
yasya deve parā bhaktiḥ yathā deve tathā gurau 
tasyaite kathitā hy arthāḥ prakāśante mahātmanaḥ  Hbhv 
ekādaśaskandhe  śrībhagavaduktau
ācāryaṃ māṃ vijānīyān nāvamanyeta karhicit 
na martyabuddhyāsūyeta sarvadevamayo guruḥ  Hbhv 
daśamaskandhe BhP  ca 
nāham ijyāprajātibhyāṃ tapasopaśamena ca 
tuṣyeyaṃ sarvabhūtātmā guruśuśrūṣayā yathā  Hbhv 
saptamaskandhe BhP 
yasya sākṣād bhagavati jñānadīpaprade gurau 
martyāsaddhīḥ śrutaṃ tasya sarvaṃ kuñjaraśaucavat  Hbhv 
anyatrāpi
sādhakasya gurau bhaktiṃ mandīkurvanti devatāḥ 
yan no 'tītya vrajed viṣṇuṃ śiṣyo bhaktyā gurau dhruvan  Hbhv 
manusmṛtau 
ajño bhavati vai bālaḥ pitā bhavati mantradaḥ 
ajñaṃ hi bālam ity āhuḥ pitety eva tu mantradam  Hbhv 
kiṃ ca
gurur brahmā gurur viṣṇur gurur devo maheśvaraḥ 
gurur eva paraṃ brahma tasmāt sampūjayet sadā  Hbhv 
vāmanakalpe
yo mantraḥ sa guruḥ sākṣāt yo guruḥ sa hariḥ smṛtaḥ 
gurur yasya bhavet tuṣṭas tasya tuṣṭo hariḥ svayam 
guroḥ samāsane naiva na caivoccāsane vaset  Hbhv 
viṣṇurahasye
tasmāt sarvaprayatnena yathāvidhi tathā gurum 
abhedenārcayet yas tu sa muktiphalam āpnuyāt  Hbhv 
viṣṇudharme śrībhāgavate ca hariścandrasya
gurusuśrūṣaṇaṃ nāma sarvadharmottamottamam 
tasmād dharmāt paro dharmaḥ pavitraṃ naiva vidyate  Hbhv 
kāmakrodhādikaṃ yad yad ātmano 'niṣṭakāraṇam 
etat sarvaṃ gurau bhaktyā puruṣo hy añjasā jayet  Hbhv 
pādme
pitur ādhikyabhāvena ye'rcayanti guruṃ sadā 
bhavanty atithayo loke brahmaṇas te viśāṃ vara  Hbhv 
tatraiva devahūtistutau
bhaktir yathā harau me'sti tadvan niṣṭhā gurau yadi 
mamāsti tena satyena svaṃ darśayatu me hariḥ  Hbhv 
adityapurāṇe
avidyo vā savidyo vā gurur eva janārdanaḥ 
mārgastho vāpy amārgastho gurur eva sadā gatiḥ  Hbhv 
anyatra ca
harau ruṣṭe gurus trātā gurau ruṣṭe na kaścana 
tasmāt sarvaprayatnena gurum eva prasādayet  Hbhv 
brahmavaivarte
api ghnantaḥ śapanto vā viruddhā api ye krudhāḥ 
guravaḥ pūjanīyās te gṛhaṃ natvā nayeta tān  Hbhv 
tat ślāghyaṃ janma dhanyaṃ tat dinaṃ puṇyātha naḍikā 
yasyāṃ guruṃ praṇamate samupāsya tu bhaktitaḥ  Hbhv 
upadeṣṭāram āmnāyagataṃ pariharanti ye 
tān mṛtān api kravyādāḥ kṛtaghnān nopabhuñjate  Hbhv 
bodhaḥ kaluṣitas tena daurātmyaṃ prakaṭīkṛtam 
gurur yena parityaktas tena tyaktaḥ purā hariḥ  Hbhv 
anyatra ca 
pratipadya guruṃ yas tu mohād vipratipadyate 
sa kalpakoṭiṃ narake pacyate puruṣādhamaḥ  Hbhv 
pañcarātre 
avaiṣṇavopadiṣṭena mantreṇa nirayaṃ vrajet 
punaś ca vidhinā samyag grāhayed vaiṣṇavād guroḥ  Hbhv 
agastyasaṃhitāyāṃ 
ye gurvājñāṃ na kurvanti pāpiṣṭhāḥ puruṣādhamāḥ 
na teṣāṃ narakakleśanistāro munisattama  Hbhv 
yaiḥ śiṣyaiḥ śaśvad ārādhyā guravo hy avamānitāḥ 
putramitrakalatrādisampadbhyaḥ pracyutā hi te  Hbhv 
adhikṣipya guruṃ mohāt paruṣaṃ pravadanti ye 
śūkaratvaṃ bhavaty eva teṣāṃ janmaśateṣv api  Hbhv 
ye gurudrohiṇo mūḍhāḥ satataṃ pāpakāriṇaḥ 
teṣāṃ ca yāvat sukṛtaṃ duṣkṛtaṃ syān na saṃśayaḥ  Hbhv 
ataḥ prāg gurum abhyarcya kṛṣṇabhāvena buddhimān 
tryavarān asamān kuryāt praṇāmān daṇḍapātavat  Hbhv 
ata eva kaurme śrīvyāsagītāyām
vyatyasta pāṇinā kāryam upasaṅgrahaṇaṃ guroḥ 
savyena savyaḥ spraṣṭavyo dakṣiṇena tu dakṣiṇaḥ  Hbhv 
iti
atha śrīgurupādānāṃ prāpyānujñāṃ ca sādhakaḥ 
prāk saṃskṛtaṃ harer gehaṃ pravekṣyan pāduke tyajet  Hbhv 
tathā cāpastamba
agnyāgāre gavāṃ goṣṭhe devabrāhmaṇasannidhau 
jape bhojanakāle ca pāduke parivarjayet  Hbhv 
iti
tataḥ śrībhagavatpūjāmandirasyāṅganaṃ gataḥ 
prakṣālya hastau pādau ca dvirācamanam ācaret  Hbhv 
tathā ca mārkaṇḍeye
devārcanādikāryāṇi tathā gurvabhivādanam 
kurvīta samyag ācamya tadvad eva bhujikriyām  Hbhv 
iti
iti śrīgopālabhaṭṭavilikhite śrībhagavadbhaktivilāse
śrīvaiṣṇavālaṅkāro nāma
caturtho vilāsaḥ 
 AdhisthanikaVilasa
pañcamavilāsaḥ
ādhiṣṭhānikaḥ
śrīcaitanyaprabhuṃ vande bālo 'pi yadanugrahāt 
taren nānāmatagrāhavyāptaṃ pūjākramārṇavam  Hbhv 
sanātanaḥ śrīcaitanyāya namaḥ 
bālo 'jñaḥ 
pakṣe śiśuḥ 
nānāvidhamatāny eva grāhas tair vyāptam 
pūjāyāḥ kramo vidhiḥ 
vidhyanukramo vā sa evārṇavas tam  HbhvC 
śrīmadgopāladevasyāṣṭādaśākṣarayantrataḥ 
likhyate'rcāvidhir gūḍhaḥ kramadīpikayekṣitaḥ  Hbhv 
sanātanaḥ aṣṭādaśākṣaramantreṇa yo 'rcāvidhiḥ pūjāprakāraḥ sa likhyate 
yadyapi daśākṣarādināpi pūjāvidhau bhedo nāsti
tathāpi nyāsādibhedāpekṣayā
tathā likhitam 
gūḍho 'pi kramadīpikayā śrīkeśavācāryaviracitayā īkṣitaḥ darśitaḥ san 
ataḥ kramadīpikoktānusāreṇa lekhya iti bhāvaḥ  HbhvC 
āgamoktena mārgeṇa bhagavān brāhmaṇair api 
sadaiva pūjyo 'to lekhyaḥ prāya āgamiko vidhiḥ  Hbhv 
tathā ca viṣṇuyāmale
kṛte śrutyuktamārgaḥ syāt tretāyāṃ smṛtibhāvitaḥ 
dvāpare tu purāṇoktaḥ kalāv āgamasambhavaḥ  Hbhv 
aśuddhāḥ śūdrākalpā hi brāhmaṇāḥ kalisambhavāḥ 
teṣām āgamamārgeṇa śuddhir na śrautavartmanā  Hbhv 
sanātanaḥ teṣām āgamamārgeṇa śrautavartmanety anena tair api āgamikavidhinaiva pūjā kāryeti bhāvaḥ 
tathā caikādaśaskandhe BhP  nānātantravidhānena kalāv api tathā śṛṇu iti 
tatra śrīdharasvāmipādāḥnānātantravidhāneneti kalau tantramārgasya prādhānyaṃ darśayati iti  HbhvC 
atha dvārapūjā
śrīkṛṣṇadvāradevebhyo dattvā pādyādikaṃ tataḥ 
gandhapuṣpair arcayet tān yathāsthānaṃ yathākramam  Hbhv 
sanātanaḥ tān śrīkṛṣṇadvāradevān
praṇavādicaturthyantaṃ devanāma namo 'ntakam ity agre lekhyatvād atraivaṃ prayogaḥśrīkṛṣṇadvāradevatābhyo namaḥ 
anena mantreṇa pādyārdhyādikaṃ dattvā gandhādibhiḥ punar viśeṣeṇa pūjayed ity arthaḥ 
evam agre'pi saparivārebhyaḥ śrīkṛṣṇapārṣadebhyo namaḥ ity ādi prayogo draṣṭavyaḥ  HbhvC 
dvārāgre saparīvārān bhūpīṭhe kṛṣṇapārṣadān 
tadagre garuḍaṃ dvārasyordhve dvāraśriyaṃ yajet  Hbhv 
prāgdvārobhayapārśve tu yajec caṇḍapracaṇḍakau 
dvāre ca dakṣiṇe dhātṛvidhātārau ca paścime  Hbhv 
jayaṃ ca vijayaṃ caiva balaṃ prabalam uttare 
dvandvaśastv evam abhyarcya dehalyāṃ vāstupuruṣam  Hbhv 
sanātanaḥ evaṃ sāmānyena sarveṣām eva pūjāvidhir likhitaḥ 
idānīṃ yathāsthānaṃ yathākramam iti yal likhitaṃ
tad eva vivicya likhatidvārāgra iti dvārābhyām 
tatrāpy ādau dvārasyāgre yat bhūrūpaṃ pīṭhaṃ
tatra samastaparivārānvitān śrīkṛṣṇapārṣadān yajet pūjayet 
anantaraṃ tasya dvārasyāgre garuḍaṃ 
yadyapi dvāraśriyo 'rcanaṃ prabalārcanānantaram eva kramadīpikāyām uktam
tathāpi iṣṭveti kṭvāpratyayena caṇḍādipūjātaḥ pūrvakāla eveti bodhitam 
tathaivaa sadācārāt 
kiṃ ca dvandva ity agre likhanāt
caṇḍapracaṇḍābhyāṃ namaḥ ity evaṃ yugmatvena prayogo jñeyaḥ  HbhvC 
dvārāntaḥpārśvayor gaṅgāṃ yamunāṃ ca tato 'rcayet 
tatpārśvayoḥ śaṅkhanidhiṃ tathā padmanidhiṃ yajet  Hbhv 
sanātanaḥ dvārasyāntaḥ abhyantare tatpārśvadvaye tayor gaṅgāyamunayoḥ pārśvadvaye  HbhvC 
gaṇeśaṃ mandirasyāgnikoṇe durgāṃ ca nairṛte 
vāṇīṃ vāyavya aiśāne kṣetrapālaṃ tathārcayet  Hbhv 
sanātanaḥ āgneye koṇe gaṇeśam arcayet 
tathā coktaṃ kramadīpikāyām 
parivārārāḥ kṛtāḥ sarve punaḥ śrīviṣṇupārṣadāḥ 
dvārāgrābalipīṭhe'rcyāḥ pakṣīndraś ca tadagrataḥ 
caṇḍapracaṇḍau prāg dhātṛvidhātārau ca dakṣiṇe 
jayaḥ savijayaḥ paścād balaḥ prabala uttare 
ūrdhve dvāraśriyaṃ ceṣṭvā dvāry etān yugmaśo 'rcayet 
pūjyo vāstupumāṃs tatra tatra dvāḥpīthamadhyataḥ 
dvārāntaḥpārśvayor arcyā gaṅgā ca yamunā nadī 
koṇeṣu vighnaṃ durgāṃ ca vāṇīṃ kṣetre samarcayet 
 iti 
dvāḥśākhām āśrayan vāmāṃ saṅkocyāṅgāni dehalīm 
aspṛṣṭvā praviśed veśma nyasyan prāg dakṣiṇaṃ padam  Hbhv 
sanātanaḥ vāmāṃ svavāmabhāgavartinīṃ dvāraśākhāṃ āśrayan īṣat spṛṣad nijāṅgāni saṃkocya dehalīm aspṛṣṭvā na laṅghayitvety arthaḥ 
dakṣiṇaṃ padaṃ prāk ādau nyasyan 
dakṣiṇapādanyāsakrameṇety arthaḥ 
veśma śrībhagavanmandiraṃ harer gehaṃ pravekṣyann iti pūrvalikhanāt 
praviśet tanmadhyaṃ śanaiḥ pūjako gacchet  HbhvC 
tathā ca sāradātilake
kiṃcit spṛśan vāmaśākhāṃ dehalīṃ laṅghayan guruḥ 
aṅgaṃ saṅkocayann antaḥ praviśed dakṣiṇāṅghriṇā  Hbhv 
sanātanaḥ gurur iti dīkṣāvidhānoktaḥ  HbhvC 
atha gṛhapraveśamāhātmyam
tanmāhātmyaṃ ca haribhaktisudhodaye
praviśann ālayaṃ viṣṇor arcanārthaṃ subhaktimān 
na bhūyaḥ praviśan mātuḥ kukṣikārāgṛhaṃ sudhīḥ  Hbhv 
atha gṛhāntaḥpūjā
nairṛte vāstupuruṣaṃ brahmāṇam api pūjayet 
āsanastho yajet tāṃs tān anyatra bhagavadgṛhāt  Hbhv 
tatpūjāmantraś coktaḥ
praṇavādicaturthyantaṃ devanāma namo 'ntakam 
pūjāmantram idaṃ proktaṃ sarvatrārcanakarmaṇi  Hbhv 
 iti 
atha kṛṣṇāgratas tiṣṭhan kṛtvā digbandhanaṃ kṣipet 
puṣpākṣatān samastāsu dikṣu tatroktamantrataḥ  Hbhv 
atha pūjārthāsanam
tataś cāsanamantreṇābhimantryābhyarcya cāsanam 
tasminn upaviśet padmāsanena svastikena vā  Hbhv 
tatra kṛṣṇārcakaḥ prāyo divase prāṅmukho bhavet 
udaṅmukho rajanyāṃ tu sthiramūrtiś ca sammukhaḥ  Hbhv 
tatra ca ekādaśaskandhe BhP 
āsīnaḥ prāg udagvārcet sthirāyāntv atha sammukhaḥ  Hbhv 
athāsanamantraḥ
āsanamantrasya merupṛṣṭha ṛṣiḥ sutalaṃ chandaḥ 
kūrmo devatā āsanābhimantreṇa viniyogaḥ  Hbhv 
pṛthvi tvayā dhṛtā lokā devi tvaṃ viṣṇunā dhṛtā 
tvaṃ ca dhāraya māṃ nityaṃ pavitraṃ kuru cāsanam  Hbhv 
athāsanavidhiḥ
nāradapañcarātre
vaṃśāśmadārudharaṇītṛṇapallavanirmitam 
varjayed āsanaṃ vidvān dāridryavyādhiduḥkhadam 
kṛṣṇājinaṃ kambalaṃ vā nānyad āsanam iṣyate  Hbhv 
anyatra ca
kṛṣṇājinaṃ vyāghracarma kauṣeyaṃ vetranirmitam 
vastrājinaṃ kambalaṃ vā kalpayed āsanaṃ mṛdu  Hbhv 
atha viśeṣata āsanadoṣavidhiḥ
nāradapañcarātre
vaṃśād āhur daridratvaṃ pāṣāṇe vyādhisambhavam 
dharaṇyāṃ duḥkhasambhūtiṃ daurbhāgyaṃ dāravāsane  Hbhv 
tṛṇāsane yaśohāniṃ pallave cittavibhramam 
darbhāsane vyādhināśaṃ kambalaṃ duḥkhamocanam  Hbhv 
kiṃ ca śrībhagavadgītāsu ṅītā 
śucau deśe pratiṣṭhāpya sthiram āsanam ātmanaḥ 
nātyucchritaṃ nātinīcaṃ cailājinakuśottaram  Hbhv 
 iti 
yathokatam upaviśyātha sampradāyānusārataḥ 
śaṅkhādipūjāsambhārān nyaset tattatpadeṣu tān  Hbhv 
atha pātrāsādanam
svasya vāmāgrataḥ śaṅkhaṃ sādhāraṃ sthāpayed budhaḥ 
tatraivārdhyādipātrāṇi nyasyec ca dvāri bhāgaśaḥ  Hbhv 
tulasīgandhapuṣpādibhājanāni ca dakṣiṇe 
vāme ca sthāpayet pārśve kalasaṃ pūrṇam ambhasā  Hbhv 
dakṣiṇe ghṛtadīpaṃ ca tailadīpaṃ ca vāmataḥ 
sambhārānaparān nyaset svadṛṣṭiviṣaye pade 
karaprakṣālanārthaṃ ca pātram ekaṃ svapṛṣṭhataḥ  Hbhv 
atha pātrāṇi tanmāhātmyaṃ ca
devīpurāṇe
nānāvicitrarūpāṇi puṇḍarīkākṛtīni ca 
śaṅkhanīlotpalābhāni pātrāṇi parikalpayet  Hbhv 
ratnādiracitāny eva kāñcīmūlayutāni ca 
yathāśobhaṃ yathālābhaṃ tathā pātrāṇi kārayet  Hbhv 
kiṃ ca
haṃsapātreṇa sarvāṇi cepsitāni labhen mune 
arghyaṃ dattvā tathā raupyeṇāyurājyaṃ śubhaṃ bhavet 
tāmrapātreṇa saubhāgyaṃ dharmaṃ mṛṇmayasambhavam  Hbhv 
vārāhe
sauvarṇaṃ rājataṃ kāṃsyaṃ yena dīyate bhājanam 
tān sarvān samparityajya tāmraṃ tu mama rocate  Hbhv 
pavitrāṇāṃ pavitraṃ yo maṅgalānāṃ ca maṅgalam 
viśuddhānāṃ śuciṃ caiva tāmraṃ saṃsāramokṣaṇam  Hbhv 
dīkṣitānāṃ viśuddhānāṃ mama karmaparāyaṇaḥ 
sadā tāmreṇa kartavyam evaṃ bhūmi mama priyam  Hbhv 
 iti 
kecic ca tāmrapātreṣu gavyāder yogadoṣataḥ 
tāmrātiriktam icchanti madhuparkasya bhājanam  Hbhv 
tathaiva śaṅkham evārdhyapātram icchanti kecana 
śaṅkhe kṛtvā tu pānīyaṃ sapuṣpaṃ salilākṣatam 
arghyaṃ dadāti devasyety evaṃ skānde'bhidhānataḥ  Hbhv 
atha maṅgalaghaṭasthāpanam
maṅgalārthaṃ ca kalasaṃ sajalaṃ karakānvitam 
phalādisahitaṃ divyaṃ nyased bhagavato 'grataḥ  Hbhv 
tathā ca skānde
kumbhaṃ sakarakaṃ divyaṃ phalakarpūrasaṃyutam 
nyased arcanakāle tu kṛṣṇasyātīva vallabham  Hbhv 
 iti 
kiṃ ca
sanīraṃ ca sakarpūraṃ kumbhaṃ kṛṣṇāya yo nyaset 
kalpaṃ tasya na pāpekṣāṃ kurvanti prapitāmahāḥ  Hbhv 
athārghyādipātrāṇi
prakṣiped arghyapātre tu gandhapuṣpākṣatān yavān 
kuśāgratiladūrvāś ca siddhārthān api sādhakaḥ 
kecic cātra jalādīni dravyāṇy aṣṭau vadanti hi  Hbhv 
yata uktaṃ bhaviṣye
āpaḥ kṣīraṃ kuśāgrāṇi dadhyakṣatatilas tathā 
yavāḥ siddhārthakāś caivam arghyo 'ṣṭāṅgaḥ prakīrtitaḥ  Hbhv 
pādyapātre ca kamalaṃ dūrvā śyāmākam eva ca 
nikṣiped viṣṇupatrīṃ cety evaṃ dravyacatuṣṭayam  Hbhv 
tathaivācamanīyārthaṃ pātre dravyatrayaṃ budhaḥ 
jātīphalaṃ lavaṅgaṃ ca kakkolam api nikṣipet  Hbhv 
madhuparkīyapātre ca gavyaṃ dadhi payo ghṛtam 
madhukhaṇḍam apīty evaṃ nikṣiped dravyapañcakam  Hbhv 
kecit trīṇy eva pātre'smin dravyāṇīcchanti sādhavaḥ  Hbhv 
yata uktaṃ śrīviṣṇudharme
ghṛtaṃ dadhi tathā kṣaudraṃ madhuparko vidhīyate  Hbhv 
ādivārāhe ca
dadhisarpir madhusamaṃ pātre auḍumbare mama 
madhunas tu alābhe tu guḍena saha miśrayet  Hbhv 
ghṛtasyālābhe suśroṇi lājaiś ca saha miśrayet 
tathā dadhno 'py alābhe tu kṣīreṇa saha miśrayet  Hbhv 
teṣām abhāve puṣpādi tattadbhāvanayā kṣipet 
nāradas tv āha vimalenodakenaiva pūryate  Hbhv 
mūlena pātreṇaikena maṣṭakṛtvo 'bhimantrayet 
kuryāc ca teṣāṃ pātrāṇāṃ rakṣaṇaṃ cakramudrayā  Hbhv 
pūjām ārabhamāṇo hi yathoktāsanam āsthitaḥ 
paṭhen maṅgalaśāntiṃ tāṃ yārcane sammatā satām  Hbhv 
atha maṅgalaśāntiḥ
oṃ bhadraṃ karṇebhiḥ śṛṇuyāma devā
bhadraṃ paśyemākṣabhir yajatrā 
sthirair aṅgais tuṣṭuvāṃsas tanubhir
vyaśema devahitaṃ yad āyuḥ  Hbhv 
svasti na indro vṛddhaśravāḥ 
svasti naḥ pūṣā viśvadevāḥ 
svasti nas tārkṣo 'riṣṭanemiḥ 
svasti no bṛhaspatir dadhātu  Hbhv 
 iti 
paṭhan oṃ śāntiḥ śrīkṛṣṇapādapadmārādhaneṣu śāntir bhavatu 
 iti 
atha vighnanivāraṇam
apasarpantu te bhūtā ye bhūtā bhuvi saṃsthitāḥ 
ye bhūtā vighnakartāras te naśyantu śivājñayā  Hbhv 
ity udīryāstramantreṇa vāmapādasya pārṣṇinā 
ghātais tribhir budho vighnān bhaumān sarvān nivārayet  Hbhv 
āntarīkṣāṃś ca tenaivordhvordhvatālatrayeṇa hi 
nirasyotsārayed divyān māntriko divyadṛṣṭitaḥ  Hbhv 
śrīgurvādinatiḥ
tataḥ kṛtāñjalir vāme śrīguruṃ paramaṃ gurum 
parameṣṭhiguruṃ ceti named guruparamparām  Hbhv 
gaṇeśaṃ dakṣiṇe bhāge durgām agre'tha pṛṣṭhataḥ 
kṣetrapālaṃ named bhaktyā madhye cātmeṣṭadaivatam  Hbhv 
tataś cāstreṇa saṃśodhya karau kurvīta tena hi 
tālatrayaṃ diśāṃ bandham agniprākāram eva ca  Hbhv 
atha bhūtaśuddhiḥ
śarīrākārabhūtānāṃ bhūtānāṃ yad viśodhanam 
avyayabrahmasamparkād bhūtaśuddhir iyaṃ matā  Hbhv 
bhūtaśuddhiṃ vinā kartur japahomādikāḥ kriyāḥ 
bhavanti niṣphalāḥ sarvā yathāvidhy apy aniṣṭhitāḥ  Hbhv 
tatprakāraś ca
karakacchapikāṃ kṛtvātmānaṃ buddhyā hṛdabjataḥ 
śiraḥsahasrapatrābje paramātmani yojayet 
pṛthivyādīni tattvāni tasmin līnāni bhāvayet  Hbhv 
vāmahastaṃ tathottānam adho dakṣiṇabandhitam 
karakacchapikā mudrā bhūtaśuddhau prakīrtitā  Hbhv 
dehaṃ saṃśoṣya dagdhvedam āplāvyāmṛtavarṣataḥ 
utpādya draḍhayitvāsupratiṣṭhāṃ vidhinācaret  Hbhv 
ātmānam evaṃ saṃśodhya nītvā kṛṣṇārcanārhatām 
vātsalyād dhṛdgataṃ kṛṣṇaṃ yaṣṭuṃ hṛt punar ānayet  Hbhv 
tathā ca trailokyasaṃmohanatantre
nābhisthavāyunā dehaṃ sapāpaṃ śodhayed budhaḥ 
vahninā hṛdayasthena dahet tac ca kalevaram  Hbhv 
sahasrāre mahāpadme lalāṭasthe sthitaṃ vidhum 
sampūrṇamaṇḍalaṃ śuddhaṃ cintayed amṛtātmakam  Hbhv 
tasmād galitadhārābhiḥ plāvayed bhasmasād budhaḥ 
ābhir varṇamayībhiś ca pañcabhūtātmakaṃ vapuḥ 
pūrvavad bhāvayed devīm  Hbhv 
 ity ādi 
kiṃ cāgre
tatas tasmāt samākṛṣya praṇavena tu mantravit 
tat tejo hṛdaye nyasya cintayed viṣṇum avyayam  Hbhv 
kiṃ vā cintanamātreṇa bhūtaśuddhiṃ vidhāya tām 
prāṇāyāmāṃś tataḥ kuryāt sampradāyānusarataḥ  Hbhv 
atha prāṇāyāmaḥ
recaḥ ṣoḍaśamātrābhiḥ pūro dvātriṃśatā bhavet 
catuḥṣaṣṭhyā bhavet kumbha evaṃ syāt prāṇasaṃyamaḥ  Hbhv 
virecya pavanaṃ pūrvaṃ saṃkocya gudamaṇḍalam 
pūrayitvā vidhānena svaśaktyā kumbhake sthitaḥ  Hbhv 
tatra praṇavam abhyasyan bījaṃ vā mantram ūrdhvagam 
ṛṣyādismaraṇaṃ kṛtvā kuryād dhyānam atandritaḥ  Hbhv 
tad dhyānaṃ coktam
viṣṇuṃ bhāsvatkirīṭāṅgadavalayakalākalpahārodarāṅghri
śroṇībhūṣaṃ savakṣomaṇimakaramahākuṇḍalāmṛṣṭagaṇḍam 
hastodyacchaṅkhacakrāmbujagadam amalaṃ pītakauśeyavāsaṃ
vidyotadbhāsam udyaddinakarasadṛśaṃ padmasaṃsthaṃ namāmi  Hbhv 
kvacic ca
rudras tu recake brahmā pūrake dhyeyadevatā 
śrīviṣṇuḥ kumbhake jñeyo dhyānasthānaṃ guror mukhāt  Hbhv 
tathā hi
nābhisthāne pūrakeṇa cintayet kamalāsanam 
brahmāṇaṃ raktagaurāṅgaṃ caturvaktraṃ pitāmaham  Hbhv 
nīlotpaladalaśyāmaṃ hṛdi madhye pratiṣṭhitam 
caturbhujaṃ mahātmānaṃ kumbhakena tu cintayet  Hbhv 
recekanaiśvaraṃ dhyānaṃ lalāṭe sarvapāpaham 
śuddhasphaṭikasaṅkāśaṃ kuryād vai nirmalaṃ budhaḥ  Hbhv 
 iti 
ekāntibhiś ca bhagavān sarvadevamayaḥ prabhuḥ 
kṛṣṇaḥ priyajanopetaś cintanīyo hi sarvataḥ  Hbhv 
atha prāṇāyāmamāhātmyam
pādme  devahūtivikuṇḍalasaṃvāde
yamalokaṃ na paśyanti prāṇāyāmaparāyaṇāḥ 
api duṣkṛtakarmāṇas tair eva hatakilbiṣāḥ  Hbhv 
divase divase vaiśya prāṇāyāmās tu ṣoḍaśa 
api brahmahaṇaṃ sākṣāt punanty aharahaḥ kṛtāḥ  Hbhv 
tapāṃsi yāni tapyante vratāni niyamāś ca ye 
gosahasrapradānaṃ ca prāṇāyāmas tu tatsamaḥ  Hbhv 
ambubinduṃ yaḥ kuśāgreṇa māse māse naraḥ pibet 
saṃvatsaraśataṃ sāgraṃ prāṇāyāmas tu tatsamaḥ  Hbhv 
pātakaṃ tu mahad yac ca tathā kṣudropapātakam 
prāṇāyāmaiḥ kṣaṇāt sarvaṃ bhasmasāt kurute naraḥ  Hbhv 
 iti 
nyāsān vinā japaṃ prāhur āsuraṃ viphalaṃ budhāḥ 
ato yathāsampradāyaṃ nyāsān kuryād yathāvidhi  Hbhv 
tatrādau mātṛkānyāsaḥ
ṛṣicchandodevatādi smṛtvādau mātṛkāmanoḥ 
śirovaktrahṛdādau ca nyasya taddhyānam ācaret  Hbhv 
tac coktam
pañcāśallipibhir vibhaktamukhadoḥpanmadhyavakṣaḥsthalīṃ
bhāvanmaulinibaddhacandraśakalām āpīnatuṅgastanīm 
mudrām akṣaguṇaṃ sudhāḍhyakalasaṃ vidyāṃ ca hastāmbujair
bibhrāṇāṃ viśadaprabhāṃ trinayanāṃ vāgdevatām āśraye  Hbhv 
akārādīn kṣakārāntān varṇānādau tu kevalān 
lalāṭādiṣu cāṅgeṣu nyased vidvān yathākramam  Hbhv 
tac ca vivicyoktam
lalāṭamukhabimbākṣiśrutighrāṇeṣu gaṇḍayoḥ 
oṣṭhadantottamāṅgāsye doḥpatsandhyagrakeṣu ca  Hbhv 
pārśvayoḥ pṛṣṭhato nābhau jaṭhare hṛdaye'ṃsake 
kakudyase ca hṛtpūrvaṃ pāṇipādayuge tataḥ 
jaṭharānanayor nyasen mātṛkārṇān yathākramam  Hbhv 
 iti 
sānusvārān visargāḍhyān sānusvāravisargakān 
nyased bhūyo 'pi tān vidvān evaṃ vāracatuṣṭayam  Hbhv 
atha mātṛkānyāsaḥ
kaṇṭhahṛnnābhiguhyeṣu pāyubhrūmahdyayos tathā 
sthite ṣoḍaśapatrābje krameṇa dvādaśacchade  Hbhv 
daśapatre ca ṣaṭpatre catuṣpatre dvipatrake 
nyased ekaikapatrānte sabindvekaikam akṣaram  Hbhv 
atha keśavādinyāsaḥ
smṛtvā ṛṣyādikāṃ varṇān mūrtibhiḥ keśavādibhiḥ 
kīrtyādibhiḥ śaktibhiś ca nyaset tān pūrvavat kramāt  Hbhv 
nyasec caturthīn atyantā mūrtīḥ śaktīś ca yādibhiḥ 
saptadhātūn prāṇajīvau krodham apy ātmane'ntakān  Hbhv 
tatra dhyānam
udyatpradyotanaśataruciṃ taptahemāvadānaṃ
pārśvadvandve jaladhisutayā viśvadhātryā ca juṣṭam 
nānāratnollasitavividhākalpam āpītavastraṃ
viṣṇuṃ vande darakamalakaumodakīcakrapāṇim  Hbhv 
atha śrīmūrtayaḥ
prathamaṃ keśavo nārāyaṇaḥ paścāc ca mādhavaḥ 
govindaś ca tathā viṣṇur madhusūdana eva ca  Hbhv 
trivikramo vāmano 'tha śrīdharaś ca tataḥ param 
ṛṣīkeśaḥ padmanābhas tato dāmodaras tathā  Hbhv 
vāsudevaḥ saṅkarṣaṇaḥ pradyumno 'thāniruddhakaḥ 
cakrī gadī tathā śārṅgī khaḍgī śaṅkhī halī tathā  Hbhv 
muṣalī ca tathā śūlī pāśī caivāṅkuśī tathā 
mukundo nandajaś caiva tathā nandī naras tathā  Hbhv 
narakajid dhariḥ kṛṣṇaḥ satyaḥ sātvata eva ca 
tataḥ śauris tathā śūras tataḥ paścāj janārdanaḥ  Hbhv 
bhūdharo viśvamūrtiś ca vaikuṇṭhaḥ puruṣottamaḥ 
balo balānujo bālo vṛṣaghno vṛṣa eva ca  Hbhv 
haṃso varāho vimalo nṛsiṃhaś ceti mūrtayaḥ  Hbhv 
atha śaktayaḥ
kīrtiḥ kāntis tuṣṭipuṣṭī dhṛtiḥ śāntiḥ kriyā dayā 
medhā harṣā tathā śraddhā lajjā lakṣmīḥ sarasvatī  Hbhv 
prītī ratir jayā durgā prabhā satyā ca caṇḍikā 
vāṇī vilāsinī caiva vijayā virajā tathā  Hbhv 
viśvā ca vinadā caiva sunandā ca smṛtis tathā 
ṛddhiḥ samṛddhiḥ śuddhiś ca buddhir mūrtir natiḥ kṣamā  Hbhv 
ramomā kledinī klinnā vasudā vasudhā parā 
parāyaṇā ca sūkṣmā ca sandhyā prajñā prabhā niśā  Hbhv 
amoghā vidyutety ekapañcāśat śaktayo matāḥ 
dadāty ayaṃ keśavādinyāso 'trākhilasampadam  Hbhv 
amutrācyutasārūpyaṃ nayati nyāsamātrataḥ  Hbhv 
tad uktaṃ
dhyātvaivaṃ paramapumāṃsam akṣarair yo
vinyased dinam anu keśavādiyuktaiḥ 
medhāyuḥsmṛtidhṛtikīrtikāntilakṣmī
saubhāgyaiś ciram upabṛṃhito bhavet saḥ  Hbhv 
anyatra ca
keśavādir ayaṃ nyāso nyāsamātreṇa dehinaḥ 
acyutatvaṃ dadāty eva satyaṃ satyaṃna saṃśayaḥ  Hbhv 
 iti 
yaś ca kuryād imaṃ nyāsaṃ lakṣmībījapuraḥsaram 
bhaktiṃ muktiṃ ca bhuktiṃ ca kṛṣṇaṃ ca labhate'cirāt  Hbhv 
tathā coktam
amum eva ramāpuraḥsaraṃ
prabhajed yo manujo vidhiṃ budhaḥ 
samupetya ramāṃ prathīyasīṃ
punar ante haritāṃ vrajaty asau  Hbhv 
atha tattvanyāsaḥ
makārādikakārāntavarṇair yuktaṃ sabindukaiḥ 
namaḥ parāyeti pūrvam ātmane nama ity anu  Hbhv 
nāma jīvāditattvānāṃ nyaset tattatpade kramāt 
nyāsenānena loko hi bhavet pūjādhikāravān  Hbhv 
tatrādau sakale nyasej jīvaprāṇau kalevare 
hṛdaye maty ahaṅkāramanāṃsīti trayaṃ tataḥ  Hbhv 
śabdaṃ sparśaṃ tato rūpaṃ rasaṃ gandhaṃ ca mastake 
mukhe hṛdi ca guhye ca pādayoś ca yathākramam  Hbhv 
śrotraṃ tvacaṃ dṛśaṃ jihvāṃ ghrāṇaṃ svasvapade tataḥ 
vākpāṇipāyūpasthāni svasvapade tathā  Hbhv 
ākāśavāyutejāṃsi jalaṃ pṛthvīṃ ca mūrdhani 
vadane hṛdaye liṅge pādayoś ca yathākramam  Hbhv 
hṛdi hṛtpuṇḍarīkaṃ ca dviṣaṭdvyaṣṭadaśādikam 
kalāvyāpteti pūrvaṃ ca sūryacandrāgnimaṇḍalam 
varṇaiḥ saha sarephaiś ca kramān nyaset sabindukaiḥ  Hbhv 
vāsudevaṃ ṣakāreṇa parameṣṭhiyutaṃ ca ke 
yakāreṇa mukhe saṅkarṣaṇaṃ nyaset pumanvitam  Hbhv 
hṛdi nyasel lakāreṇa pradyumnaṃ viśvasaṃyutam 
aniruddhaṃ nivṛttyāḍhyaṃ vakāreṇa ca guhyake 
nārāyaṇaṃ ca sarvāḍhyaṃ lakāreṇaiva pādayoḥ  Hbhv 
nṛsiṃhaṃ kopasaṃyuktaṃ tadbījenākhilātmani 
tattvanyāso 'yam acirāt kṛṣṇasānnidhyakārakaḥ  Hbhv 
tathā coktam
atattvavyāptyarūpasya tatprāpter hetunā punaḥ 
tattvanyāsam iti prāhur nyāsatattvavido budhāḥ  Hbhv 
yaḥ kuryāt tattvavinyāsaṃ sa pūto bhavati dhruvam 
tadātmanānupraviśya bhagavān iha tiṣṭhati 
yataḥ sa eva tattvāni sarvaṃ tasmin pratiṣṭhitam  Hbhv 
atha punaḥ prāṇāyāṃaviśeṣaḥ
prāṇāyāmāṃs tataḥ kuryān mūlamantraṃ japan kramāt 
vārau dvau caturaḥ ṣaṭ ca recapūrakakumbhakaḥ  Hbhv 
athavā recakādīṃs tān kuryād vārāṃs tu ṣoḍaśa 
dvātriṃśac ca catuḥṣaṣṭhiṃ kāmabījaṃ japan kramāt  Hbhv 
tathā ca kramadīpikāyām 
recayen mārutaṃ dakṣayā dakṣiṇaḥ
pūrayed vāmayā madhyanāḍyā punaḥ 
dhārayed īritaṃ recakāditrayaṃ syāt
kalādantavidyākhyamātrācyukam  Hbhv 
sanātanaḥ tad eva kramadīpikoktyā saṃvādayan tatraiva kiṃcid viśeṣaṃ ca darśayatirecayed iti 
dakṣayā dakṣiṇanāḍyā
dakṣiṇaḥ vidvān janaḥ 
madhyanāḍyā suṣumṇayā dhārayet 
evaṃ recakapūrakakumbhakākhyaṃ trayaṃ syāt 
recakādiṣu triṣu krameṇāvadhikālam āhakalāḥ ṣoḍaśa 
dantā dvātriṃśat 
vidyāś catuḥṣaṣṭhis tattatsaṅkhyakamātrātmakam ity arthaḥ 
mātrā cavāmāṅguṣṭhena vāmakaniṣṭhādyaṅgulīnāṃ pratyekaṃ parvatrayasamparkakālaḥ 
vāmahastena vāmajānumaṇḍalasya prādakṣiṇyena sparśakālo vā 
tatrāpy aṅguliniyamo 'py uktaḥ
kaniṣṭhānāmikāṅguṣṭhair yan nāsāpuṭadhāraṇam 
prāṇāyāmaḥ sa vijñeyas tarjanīmadhyame vinā 
 iti 
tatra teṣu prāṇāyāmeṣu purvaṃ recakādiṣu saṅkhyoktā 
atra ca prāṇāyāmeṣv iti bhedaḥ  HbhvC 
tatra kālaḥ saṅkhyādikaṃ ca
tatraiva 
purato japasya parato 'pi
vihitam atha tattrayaṃ budhaiḥ 
ṣoḍaśa ya iha samācared dineśaḥ
paripūyate sa khalu māsato 'ṃ haṃsaḥ  Hbhv 
sanātanaḥ japasya purata ādau parataḥ ante ca iti prāṇāyāmeṣu kālaḥ 
tat trayaṃ prāṇāyāmatrayam iti saṅkhyā 
yo jano dinaśaḥ pratyahaṃ ṣoḍaśaprāṇāyāmān ācaret
sa māsataḥ māsenaikena aṃhasaḥ pāpāt paripūyate śuddho bhavatīti sāmānyataḥ phalam 
paraṃ ca sarvaṃ purvaṃ likhitam eva  HbhvC 
atha pīṭhanyāsaḥ
tato nijatanūm eva pūjāpīṭhaṃ prakalpayet 
pīṭhasyādhāraśaktyādīn nyaset svāṅgeṣu tāravat  Hbhv 
ādhāraśaktiṃ prakṛtiṃ kūrmānantau ca tatra tu 
pṛthivīṃ kṣīrasindhuṃ ca śvetadvīpaṃ ca bhāsvaram  Hbhv 
śrīratnamaṇḍapaṃ caiva kalpavṛkṣaṃ tathā hṛdi 
nyaset pradakṣiṇatvena dharmajñāne tato 'ṃsayoḥ  Hbhv 
ūrvor vairāgyam aiśvaryaṃ tathaivādharmam ānane 
trike'jñānam avairāgyam anaiśvaryaṃ ca pārśvayoḥ  Hbhv 
hṛdabje'nantapadmaṃ ca sūryenduśikhinān tathā 
maṇḍalāni kramād varṇaiḥ praṇavāṃśaiḥ sabindukaiḥ  Hbhv 
sattva rajas tamaś cātmāntarātmānau ca tatra hi 
paramātmānam apy ātmādyādyavarṇaiḥ sabindukaiḥ  Hbhv 
jñānātmānaṃ ca bhuvaneśvarībījena saṃyutam 
tasyāṣṭadikṣu madhye'pi navaśaktīś ca dikkramāt  Hbhv 
tāś coktāḥ
vimalotkarṣiṇī jñānā kriyā yogeti śaktayaḥ 
prahvī satyā tatheśānānugrahā navam smṛtā  Hbhv 
 iti 
nyaset tadupariṣṭhāc ca pīṭhamantraṃ yathoditam 
ṛṣyādikaṃ smared asyāṣṭādaśārṇamanos tataḥ  Hbhv 
jñeyāś caikāntibhiḥ kṣīrasamudrādicatuṣṭayam 
kramāc chrīmathurāvṛndāvanaṃ tatkuñjanīpakāḥ  Hbhv 
tato pīṭhanyāsaḥ
tathā ca brahmasaṃhitāyām ādipuruṣarahasyastotre 
sa yatra kṣīrābdhiḥ sravati surabhībhyaś ca sumahān
nimeṣārdhākhyo vā vrajati na hi yatrāpi samayaḥ 
bhaje śvetadvīpaṃ tam aham iha golokam iti yaṃ
vidantas te santaḥ kṣitiviralacārāḥ katipaye  Hbhv 
kramadīpikāyāṃ 
evaṃ hṛdayaṃ bhagavān viṣṇuḥ sarvānvitaś ca bhūtātmā 
ṅe'ntāḥ savāsudevāḥ sarvātmayutaṃ ca saṃyogaṃ  Hbhv 
yogāvadhaś ca padmaṃ pīṭhāt ṅeyuto natiś cānte 
pīṭhamahāmanur vyaktaḥ paryāpto 'yaṃ saparyāsu  Hbhv 
sanātanaḥ tāraḥ praṇavaḥ 
tato hṛdayaṃ nama iti padam 
tataś ca bhagavān iti viṣṇur iti ca 
sarvānvitaḥ sarvaśabdayukto bhūtātmā sarvabhūtātmeti 
ete trayaḥ savāsudevā vāsudevasahitāḥ pratyekaṃ ṅe'ntāś caturthyantāḥ 
tataś ca sarvātmanā yutaṃ saṃyogaṃ sarvātmasaṃyogam iti napuṃsakatvam ārṣam 
tataś ca yogasyāvadhau ante padmaṃ yogapadmam iti 
tadante ṅeyuktaś caturthyantaḥ pīṭhātmā 
tadante ca natiḥ namaḥśabdaḥ 
evaṃ oṃ namo bhagavate viṣṇave sarvabhūtātmane vāsudevāya sarvātmasaṃyogayogapadmapīṭhātmane nama iti siddham 
tathā ca śāradātilake
namo bhagavate brūyād viṣṇave ca padaṃ vadet 
sarvabhūtātmane vāsudevāyeti vadet tataḥ 
sarvātmasaṃyogapadād yogapadmapadaṃ punaḥ 
pīṭhātmane hṛdanto 'yaṃ mantras tārādir īritaḥ 
 iti 
sanatkumārakalpe ca
oṃ namaḥ padam ābhāṣya tathā bhagavatepadam 
vāsudevāya ity uktvā sarvātmeti padaṃ tathā 
saṃyogayogety uktvā ca tathā pīṭhātmane padam 
vahnipatnīsamāyuktaḥ pīṭhamantra itīritaḥ 
 iti  
atha ṛṣyādismaraṇam
oṃ aṣṭādaśākṣaramantrasya śrīnārada ṛṣir gāyatrīcchandaḥ
sakalalokamaṅgalo nandatanayo devatā
hrīṃ bījaṃ
svāhā śaktiḥ
kṛṣṇaḥ prakṛtir
durgādhiṣṭhātrī devatā
abhimatārthe viniyogaḥ  Hbhv 
tathā ca saṃmohanatantre śivomāsaṃvāde
ṛṣir nārada ity ukto gāyatrīcchanda ucyate 
gopaveśadharaḥ kṛṣṇo devatā parikīrtitaḥ  Hbhv 
bījaṃ manmathasaṃjñaṃ tu priyā śaktir havir bhujaḥ 
tvam eva parameśāni asyādhiṣṭhātṛdevatā 
caturvargaphalāvāptyai viniyogaḥ prakīrtitaḥ  Hbhv 
athāṅganyāsaḥ
catuś caturbhir varṇaiś ca catvāry aṅgāni kalpayet 
dvābhyām astrākhyam aṅgaṃ ca tasyety aṅgāni pañca vai  Hbhv 
nyasyec ca vyāpakatvena tāny aṅgāni karadvaye 
tāny aṅgulīṣu pañcātha kecid varṇān svarān api  Hbhv 
te coktāḥ
drāvaṇakṣobhaṇākarṣavaśīkṛtsrāvaṇās tathā 
śoṣaṇo mohanaḥ sandīpanas tāpanamādanau  Hbhv 
 iti 
kiṃ ca
namo 'ntaṃ hṛdayaṃ cāṅgaiḥ śiraḥ svāhānvitaṃ śikhām 
vaṣaḍyutaṃ ca kavacaṃ huṃyugastraṃ ca phaḍyutam  Hbhv 
nyasyanti punar aṅguṣṭhau tarjanyau madhyame tathā 
anāmike kaniṣṭhe ca kramād aṅgaiś ca pañcabhiḥ  Hbhv 
punaś ca hṛdayādīni tathāṅguṣṭhādikāni ca 
nyasyanti yugapat sarvāṇy aṅgais taiḥ pañcabhiḥ kramāt  Hbhv 
nyasyanti ca ṣaḍaṅgāni hṛdayādīni tanmanoḥ 
hṛdayādiṣu caiteṣāṃ pañcaikaṃ dikṣu ca kramāt  Hbhv 
ṣaḍaṅgāni coktāni sammohanatantre sanatkumārakalpe
varrṇenaikena hṛdayaṃ tirbhir eva śiro matam 
caturbhiś ca śikhā proktā tathaiva kavacaṃ matam 
netraṃ tathā caturvarṇair astraṃ dvābhyāṃ tathā matam  Hbhv 
 iti 
tataś cāpādam ākeśān nyased dorbhyām imaṃ manum 
vārāṃs trīn vyāpakatvena nyasec ca praṇavaṃ sakṛt  Hbhv 
athākṣaranyāsaḥ
tato 'ṣṭādaśavarṇāṃś ca mantrasyāsya yathākramam 
dante lalāṭe bhrūmadhye karṇayor netrayor dvayoḥ  Hbhv 
nāsayor vadane kaṇṭhe hṛdi nābhau kaṭidvaye 
guhye jānudvaye caikaṃ nyased ekaṃ ca pādayoḥ  Hbhv 
santo nyasyanti tārādinamo 'nantāṃs tān sabindukān 
śrīśaktikāmabījaiś ca sṛṣṭyādikramato 'pare  Hbhv 
atha padanyāsaḥ
tāraṃ śirasi vinyasya pañca mantrapadāni ca 
nyasen netradvaye vaktre hṛdguhyāṅghriṣu ca kramāt  Hbhv 
dehe ca vyāpakatvena nyaset tāny akhile punaḥ 
kecit tāni namo 'ntāni nyasyanty ādyākṣaraiḥ saha  Hbhv 
svāhāntāni tathā trīṇi saṃmiśrāṇy uttarottaraiḥ 
guhyād galān mastakāc ca vyāpayya caraṇāvadhi  Hbhv 
nyāso 'tra jñānaniṣṭhānāṃ guhyādiviṣayas tu yaḥ 
svasvavarṇatanoḥ kāryas tattadvarṇeṣu vaiṣṇavaiḥ  Hbhv 
atha ṛṣyādinyāsaḥ
ṛṣyādīn saptabhāgāṃś ca nyased asya manoḥ kramāt 
mūrdhāsyahṛtsu kucayoḥ punar hṛdi punar hṛdi  Hbhv 
atha mudrāpañcakam
veṇvākhyāṃ vanamālākhyāṃ mudrāṃ sandarśayet tataḥ 
śrīvatsākhyāṃ kaustubhākhyāṃ blivākhyāṃ ca manoramām  Hbhv 
itthaṃ naystaśarīraḥ san kṛtvā digbandhanaṃ punaḥ 
karakacchapikāṃ kṛtvā dhāyec chrīnandanandanam  Hbhv 
atha śrīnandandanabhagavaddhyānavidhiḥ
Kramadīpikā 
atha prakaṭasaurabhodgalitamādhvikotphullasat
prasūnanavapallavaprakaranamraśākhair drumaiḥ 
praphullanavamañjarīlalitavallarīveṣṭitaiḥ
smarec chiśiritaṃ śivaṃ sitamatis tu vṛndāvanam  Hbhv 
athānantaraṃ sitamatiḥ śuddhamanāḥ san vṛndāvanaṃ cintayet 
kīdṛśaṃ  drumaiḥ śiśiritaṃ śītalīkṛtam 
kīdṛśaiḥ  prakaṭam udbhaṭaṃ saurabhaṃ yasya tac ca 
tad udgalitamādhvīkaṃ ca pracyutamadhu 
utphullaṃ ca vikasitaṃ 
sac ca uttamaṃ yat prasūnaṃ puṣpaṃ navapallavaṃ ca 
tayoḥ prakaraḥ samūhaḥ 
tena namrāḥ śākhā yeṣāṃ taiḥ 
mādhviketihrasvatvaṃ mahākavinibaddhatvāt soḍhavyam 
prakaṭasaurabhākulitamattabhṛṅgollasad iti pāṭhas tu sugama eva 
punaḥ kīdṛśaiḥ 
praphullābhir navamañjarībhir lalitā manoharā yā vallaryaḥ agraśākhā latā vā
tabhir veṣṭitaiḥ 
śivaṃ maṅgalarūpaṃ
nirbādhatvāt paramakalyāṇakaratvāc ca  HbhvC 
vikāsisumanorasāsvādanamañjulaiḥ sañcarac
chilīmukhamukhodgatair mukharitāntaraṃ jhaṅkṛtaiḥ 
kapotaśukaśārikāparabhṛtādibhiḥ patribhir
virāṇitam itas tato bhujagaśatrunṛtyākulam  Hbhv 
kalindaduhituś calallaharivipruṣāṃ vāhibhir
vinidrasarasīruhodararajaścayoddhūsaraiḥ 
pradīpitamanobhavavrajavilāsinīvāsasāṃ
vilolanavihāribhiḥ satatasevitaṃ mārutaiḥ  Hbhv 
pravālanavapallavaṃ marakatacchadaṃ vajramauktika
prakarakorakaṃ kamalarāganānāphalam 
sthaviṣṭham akhilartubhiḥ satatasevitaṃ kāmadaṃ
tadantar api kalpakāṅghripam udañcitaṃ cintayet  Hbhv 
suhemaśikharāvaler uditabhānuvad bhāsvaram
adho 'sya kanakasthalīm amṛtaśīkarāsāriṇaḥ 
pradīptamaṇikuṭṭimāṃ kusumareṇupuñjojjvalāṃ
smaret punar atandrito vigataṣaṭtaraṅgāṃ budhaḥ  Hbhv 
tadratnakuṭṭimaniviṣṭamahiṣṭhayoga
pīṭhe'ṣṭapatram araṇaṃ kamalaṃ vicintya 
udyadvirocanasarocir amuṣya madhye
sañcintayet ssukhaniviṣṭam atho mukundam  Hbhv 
sūtrāmaratnadalitāñjanameghapuñja
pratyagranīlajalajanmasamānabhāsam 
susnigdhanīlaghanakuñcitakeśajālaṃ
rājanmanojñaśitikaṇṭhaśikhaṇḍacūḍam  Hbhv 
rolambalālitasuradrumasūnakalpi
tottaṃsam utkacanavotpalakarṇapūram 
lolālakasphuritabhālatalapradīpta
gorocanātilakam uccalacillimālam  Hbhv 
āpūrṇaśāradagatāṅkaśaśāṅkabimba
kāntānanaṃ kamalapatraviśālanetram 
ratnasphuranmakarakuṇḍalaraśmidīpta
gaṇḍasthalīmukuram unnatacārunāsam  Hbhv 
sindūrasundaratarādharam indukunda
mandāramandahasitadyutidīpitāṅgam 
vanyapravālakusumapracayāvakpta
graiveyakojjvalamanoharakambukaṣṭham  Hbhv 
mattabhramadbhramarajuṣṭavilambamāna
santānakaprasavadāmapariṣkṛtāṃsam 
hārāvalībhagaṇarājitapīvaroro
vyomasthalīlalitakaustubhabhānumantam  Hbhv 
śrīvatsalakṣaṇasulakṣitam unnatāṃsa
ājānupīnaparivṛttasujātabāhum 
ābandhurodaram udāragabhīranābhiṃ
bhṛṅgāṅganānikaravañjularomarājim  Hbhv 
nānāmaṇipraghaṭitāṅgadakaṅkaṇormi
graiveyasārasananūpuratundabandham 
divyāṅgarāgaparipiñjaritāṅgayaṣṭi
māpītavastraparivītanitambabimbam  Hbhv 
cārūrujānumanuvṛttamanojñajaṅghaṃ
kāntonnataprapadaninditakūrmakāntim 
māṇikyadarāṇalasannakharājirāja
dratnāṅgulicchadanasundarapādapadmam  Hbhv 
matsyāṅkuśāradaraketuyavābjavajra
saṃlakṣitāruṇakarāṅghritalābhirāmam 
lāvaṇyasārasamudāyavinirmitāṅga
saundaryanirjitamanobhavadehakāntim  Hbhv 
āsyāravindaparipūritaveṇurandhra
lolatkarāṅgulisamīritadivyarāgaiḥ 
śaśvadddravīkṛtavikṛṣṭasamastajantu
santānasantatim anantasukhāmburāśim  Hbhv 
gobhir mukhāmbujavilīnavilocanābhi
rūdhobharaskhalitamantharamandagābhiḥ 
dantāgradaṣṭapariśiṣṭatṛṇāṅkurābhi
rālambvāladhilatābhivītam  Hbhv 
saprasravastanavicūṣaṇapūrṇaniśca
lāsyāvaṭakṣaritapheniladugdhamugdhaiḥ 
veṇupravartitamanoharamandragīta
dattoccakarṇayugalair api tarṇakaiś ca  Hbhv 
pratyagraśṛṅgamṛdumastakasamprahāra
saṃrambhavalganavilolakhurāgrapātaiḥ 
āmedurair bahulasāsnagalair udagra
pucchaiś ca vatsataravatsatarīnikāyaiḥ  Hbhv 
hambāravakṣubhitadigvalayair mahadbhi
rapy ukṣabhiḥ pṛthukakudbharabhārakhinnaiḥ 
uttambhitaśrutipuṭīparivītavaṃśa
dhvānāmṛtoddhatavikāśiviśālaghoṇaiḥ  Hbhv 
gopaiḥ samānaguṇaśīlavayovilāsa
veśaiś ca mūrcchitakalasvanaveṇuvīṇaiḥ 
mandroccatārapaṭagānaparair vilola
dorvallarīlalitalāsyavidhānadakṣaiḥ  Hbhv 
jaṅghāntapīvarakaṭīrataṭīnibaddha
vyālolakiṅkiṇighaṭāraṭitair aṭadbhiḥ 
mugdhais tarakṣunakhakalpitakaṇṭhabhūṣai
ravyaktamañjuvacanaiḥ pṛthukaiḥ parītam  Hbhv 
atha sulalitagopasundarīṇāṃ
pṛthunivivīṣanitambamantharāṇām 
gurukucabharabhaṅgurāvalagna
trivalivijṛmbhitaromarājibhājām  Hbhv 
tadatimadhuracāruveṇuvādyā
mṛtarasapallavitāṅgajāṅghripāṇām 
mukulavisararamyarūḍharomo
dgamasamalaṅkṛtagānavallarīṇām  Hbhv 
tadatiruciramandahāsacandrā
tapaparijṛmbhitarāgavārirāśeḥ 
taralatarataraṅgabhaṅgavipruṭ
prakarasamaśramabindusantatānām  Hbhv 
tadatilalitamandacillicāpa
cyutaniśitekṣaṇamārabāṇavṛṣṭyā 
dalitasakalamarmavihvalāṅga
pravisṛtaduḥsahavepathuvyathānām  Hbhv 
tadatisubhagakamrarūpaśobhā
mṛtarasapānavidhānalālasābhyām 
praṇayasalilapūravāhinīnā
malasavilolavilocanāmbujābhyām  Hbhv 
visraṃsatkavarīkalāpavigalatphullaprasūnasrava
nmādhvīlampaṭacañcarīkaghaṭayā saṃsevitānāṃ muhuḥ 
māronmādamadaskhalanmṛdugirām ālolakāñcyucchvasa
nnīvīviślathamānacīnahicayāntāvirnitambatviṣām  Hbhv 
skhalitalalitapādāmbhojamandābhidhāna
kvaṇitamaṇitulākoṭyākulāśāmukhānām 
caladadharadalānāṃ kuṭnalapakṣmalākṣi
dvayasarasiruhāṇām ullasatkuṇḍalānām  Hbhv 
 skhalitasya skhalanayuktasya lalitasya ca pādāmbhojasya mandābhighātena īṣad bhūbhāgaaprahāreṇa kvaṇitaḥ kṛtaśabdo maṇimayo yas tulākoṭir 
tenākulaṃ śabdavyāptam āśānāṃ diśāṃ mukhaṃ yābhyas tāsām 
kuḍmalat mukulāyamānaṃ pakṣmalaṃ ca utkṛṣṭapakṣmayuktam akṣidvayasarasiruhaṃ yāsām  HbhvC 
drāghiṣṭhaśvasanasamīraṇābhitāpa
pramlānībhavadaruṇoṣṭhapallavānām 
nānopāyanavilasatkarāmbujānā
mālībhiḥ satataniṣevitaṃ samantāt  Hbhv 
drāghiṣṭho 'tidīrghaḥ śvāsanasamīraṇaḥ śvāsavāyus tena abhitāpaḥ santāpas tena pramlānībhavan aruṇoṣṭhapallavo yāsām  HbhvC 
tāsām āyatalolanīlanayanavyākoṣanīlāmbuja
sragbhiḥ samparipūjitākhilatanuṃ nānāvinodāspadam 
tanmugdhānanapaṅkajapravigalanmādhvīrasāsvādinīṃ
vibhrāṇaṃ praṇayonmadākṣimadhukṛnmālāṃ manohāriṇīm  Hbhv 
vyākośaṃ vikasitaṃ
praṇayād unmade udgatamade akṣiṇī eva madhukṛnmālā bhramarapaṅktiḥ 
tāṃ bibhrāṇam prakaṭayantam 
śrīlocanayor itas tato bahudhā nipatanena sarvato darśanān mālety uktam 
kīdṛśīm  tāsāṃ yan mugdhaṃ manoharam ānanapaṅkajaṃ 
tasmāt pravigalito mādhvīrasasya makarandasya āsvādana śīlām 
ata eva manohāriṇīṃ  HbhvC 
gopagopīpaśūnāṃ bahiḥ smared
agrato 'sya gīrvāṇaghaṭām 
vittārthinīṃ viriñcitrinayana
śatamanyupūrvikāṃ stotraparām  Hbhv 
idānīṃ krameṇa vittadharmamokṣakāmākhyapuruṣārthacatuṣṭayasya tathā sarvataḥ
śreṣṭhasya pañcamapuruṣārtharūpāyā bhakteś ca vāñchāyāḥ pradānāṃ devādīnāṃ dhyānam
āhagopeti pañcabhiḥ 
asya kṛṣṇasya agrataḥ sammukhe  HbhvC 
taddakṣiṇato muninikaraṃ
dṛḍhadharmavāñcham ānāyaparam 
yogīndrān atha pṛṣṭhe mumukṣa
māṇān samādhinā sanakādyān  Hbhv 
dakṣiṇe cāsya muninikaraṃ smaret 
dṛḍhā dharme vāñchā yasya tam  HbhvC 
savye sakāntān atha yakṣasiddha
gandharvavidyādharacāraṇāṃś ca 
sakinnarān apsarasaś ca mukhyāḥ
kāmārthino nartanagītavādyaiḥ  Hbhv 
sakāntān patnīsahitān yakṣādīṃś ca smaret 
kathambhūtān 
nartanādyaiḥ kāmārthino nijanijābhīṣṭaprārthakān 
mukhyāḥ śreṣṭhāḥ urvaśyādyā apsarasaś ca smaret  HbhvC 
śaṅkhendukundadhavalaṃ sakalāgamajñaṃ
saudāmanītatipiṅgajaṭākalāpam 
tatpādapaṅkajagatām acalāṃ ca bhaktiṃ
vāñchantam ujjhitatarānyasamastasaṅgam  Hbhv 
tasya śrīkṛṣṇasya pādapaṅkajagatāṃ tadviṣayiṇīm ity arthaḥ 
ujjhitataro nitarāṃ parityakto 'nyasmin bhaktivyatirikte samaste saṅga āsaktir yena tam  HbhvC 
nānāvidhaśrutigaṇānvitasaptarāga
grāmatrayīgatamanoharamūrchanābhiḥ 
samprīṇayantam uditābhir amuṃ mahatyā
sañcintayen nabhasi dhātṛsutaṃ munīndram  Hbhv 
ata eva amuṃ śrīkṛṣṇaṃ mahatyākhyayā kacchapikayā svakīyavīṇayā prīṇayantam 
 kābhiḥ  nānāvidhaḥ ṣaṭtriṃśadbhedātmako yaḥ śrutigaṇo nādasamūhas tenānvitā ye sapta rāgāḥ niṣādādisvarā meghanādavasantādirāgā vā 
teṣu vā grāmatrayī tatra grāmāṇāṃ trayāṇāṃ samāhāras tasyāṃ gatāḥ prāptā yā manoharā mūrchanās tābhiḥ 
kimbhūtābhiḥ 
uditābhiḥ svayam eva prākaṭyaṃ prāptābhiḥ 
mahatyoditābhir iti vā sambandhaḥ 
ata eva munīndraṃ munigaṇaśreṣṭhaṃ dhātṛsutaṃ śrīnāradaṃ nabhasi samyak cintayet  HbhvC 
śrīgautamīyatantre
atha dhyānaṃ pravakṣyāmi sarvapāpapraṇāśanam 
pītāmbaradharaṃ kṛṣṇaṃ puṇḍarīkanibhekṣaṇam  Hbhv 
raktanetrādharaṃ raktapāṇapādanakhaṃ śubham 
kaustubhodbhāsitoraskaṃ nānāratnavibhūṣitam  Hbhv 
taddhāmavilasanmuktābaddhahāropaśobhitam 
nānāratnaprabhodbhāsimukuṭaṃ divyatejasam  Hbhv 
harakeyūrakaṭakakuṇḍalaiḥ parimaṇḍitam 
śrīvatsavakṣasaṃ cārunūpurādyupaśobhitam  Hbhv 
nānāratnavicitraiś ca kaṭisūtrāṅgulīyakaiḥ 
barhipatrakṛtāpīḍaṃ vanyapuṣpair alaṅkṛtam  Hbhv 
kadambakusumodbaddhavanamālāvibhūṣitam 
sacandratārakānandivimalāmbarasannibham  Hbhv 
veṇuṃ gṛhītvā hastābhyāṃ mukhe saṃyojya saṃsthitam 
gāyantaṃ divyagānaiś ca goṣṭhamadhyagataṃ harim  Hbhv 
svargād iva paribhraṣṭakanyakāśataveṣṭitam 
sarvalakṣaṇasampannaṃ saundaryeṇābhiśobhitam  Hbhv 
śubhaṃ jaganmaṅgalarūpaṃ
tasya kaustubhasya dhāmnā tejasā vilasantībhir muktābhir ācchannena saṃveṣṭitena hāreṇa upaśobhitam 
muktābaddheti vā pāṭhaḥ 
kaṭisūtreṇāṅgulīyakaiś cālaṅkṛtam 
sacandrābhis tārābhir ānandaṃ sukhakaraṃ yad vimalam ambaraṃ vyoma tat sadṛśam 
atra candrasthāne kaustubhaḥ 
tārāsthāne kadambamālā 
ambarasthāne śrīmadvakṣaḥsthalam ūhyam 
svargād iva paribhraṣṭānāṃ paramasundarīṇām ity arthaḥ 
tadṛśīnāṃ kanyānāṃ śrīgopakumārīṇāṃ śatena veṣṭitam 
śataśabdo 'trāsaṅkhyatve  HbhvC 
mohanaṃ sarvagopīnāṃ sarvāsāṃ ca gavām api 
lelihyamānaṃ vatsaiś ca dhenubhiś ca samantataḥ  Hbhv 
siddhagandharvayakṣaiś ca apsarobhir vihaṅgamaiḥ 
surāsuramanuṣyaiś ca sthāvaraiḥ pannagair api  Hbhv 
mṛgair vidyādharaiś caiva vīkṣyamāṇaṃ suvismitaiḥ 
nāradena vaśiṣṭhena viśvāmitreṇa dhīmatā  Hbhv 
parāśareṇa vyāsena bhṛguṇāṅgirasā tathā 
dakṣeṇa śaunakātribhyāṃ siddhena kapilena ca  Hbhv 
sanakādyir munīndraiś ca brahmalokagatair api 
anyair api ca saṃyuktaṃ kṛṣṇaṃ dhyāyed aharniśam  Hbhv 
saṅkṣepeṇa śrīsanatkumārakalpe'pi
avyān mīlatkalāyadyutir ahiripupicchollasat keśajālo
gopīnetrotsavārādhitalalitavapur gopagovṛndavītaḥ 
śrīmadvaktrāravindapratisahitśaśāṅkākṛtiḥ pītavāsā
devo 'sau veṇunādakṣapitajanadhṛtir devakīnandano naḥ  Hbhv 
 iti 
asau anirvacanīyamāhātmyaḥ śrīdevakīnandano devo naḥ asmān avyāt rakṣatu 
kalāyasya tatpuṣpasyeva dyutiḥ śyāmā kāntir yasya saḥ  HbhvC 
athāntaryāgaḥ
dhyātvaivaṃ bhagavantaṃ taṃ samprārthya ca yathāsukham 
ādau sampūjayet sarvair upacāraiś ca mānasaiḥ  Hbhv 
lekhyā ye bahir arcayām upacārā vibhāgaśaḥ 
te sarve'py antararcāyāṃ kalpanīyā yathāruci  Hbhv 
atha prārthanāvidhiḥ
śrīnāradapañcarātre
svāgataṃ devadeveśa sannidhau bhava keśava 
gṛhāṇa mānasīṃ pūjāṃ yathārthaparibhāvinām  Hbhv 
 iti 
athopacārair bāhyaiś ca svātmany eva sthitaṃ prabhum 
pūjayan sthāpayed ādau śaṅkhaṃ satsampradāyataḥ  Hbhv 
atha śaṅkhapratiṣṭhā
svasya vāmāgrato bhūmāv ullikhya tryasramaṇḍalam 
tatāstrakṣālitaṃ śaṅkhaṃ sādhāraṃ sthāpayed budhaḥ  Hbhv 
śaṅkhe hṛdayamantreṇa gandhapuṣpākṣatān kṣipet 
vyutkrāntair mātṛkārṇais taṃ śiro 'ntaiḥ kena pūrayet  Hbhv 
sabindunā makāreṇa tadādhāre'gnimaṇḍalam 
sampūjayed akāreṇa śaṅkhe cādityamaṇḍalam  Hbhv 
ukāreṇa jale somamaṇḍalaṃ ca tathārcayet 
tīrthamantreṇa tīrthāny āvāhayec cārkamaṇḍalam  Hbhv 
kṛṣṇaṃ cāvāhya hṛtpadmād gālinīṃ śikhayekṣayet 
netramantreṇa vīkṣyāntaḥ kavacenāvaguṇṭhaet  Hbhv 
kuryān nyāsaṃ jale mūlamantrāṅgānāṃ tato diśaḥ 
baddhvāstreṇāmṛtīkuṛyād atha taddhenumudrayā  Hbhv 
tac cakramudrayā rakṣya salilaṃ matsyamudrayā 
ācchādya saṃspṛśan śaṅkhaṃ japen mūlaṃ tato 'ṣṭaśaḥ  Hbhv 
taj jalaṃ prokṣaṇīpātre kiṃcit kṣiptvā trir ukṣayet 
taccheṣeṇārcanadravyajātāni svatanūm api  Hbhv 
kaniṣṭhāṅguṣṭhakau saktau karayor itaretaram 
tarjanīmadhyamānāmāḥ saṃhatā bhugnasajjitāḥ 
mudraiṣā gālinī proktā śaṅkhasyopari cālitā  Hbhv 
tato 'pāsyāvaśiṣṭāntaḥ śaṅkhaṃ vardhanikāmbunā 
punar āpūrya kṛṣṇāgre nyased ācārataḥ satām  Hbhv 
atha svadehe pīṭhapūjā
gurūn mūrdhni gaṇeśaṃ ca mūlādhāre'bhipūjya tam 
pīṭhanyāsānusāreṇa pīṭhaṃ cātmani pūjayet  Hbhv 
atha devāṅgeṣu mantrāṅgādinyāsaḥ
tato japan kāmabījaṃ tristhānasthaṃ paraṃ mahaḥ 
mūlamantrātmakaṃ bījenaikībhūtaṃ vicintayet  Hbhv 
tac ca pañcāṅganyāsena sākāraṃ sveṣṭadaivatam 
vicintya pañcāṅgādīni nyasyet tasmin yathātmani  Hbhv 
kuryur bhagavati prādurbhūte kṛṣṇe ca vaiṣṇavāḥ 
tattannyāsān abhedāya manor bhagavatā saha  Hbhv 
kecin nyasyanti tattvādīnn avyaktāni yathoditam 
mantrārṇaiḥ svarahaṃsādyair bhūṣaṇeṣu prabhoḥ kramāt  Hbhv 
atha bāhyopacārair antaḥpūjā
tasmin pīṭhe tam āsīnaṃ bhagavantaṃ vibhāvayan 
āsanādyais tu puṣpāntair yathāvidhy arcayed budhaḥ  Hbhv 
tato mukhe'rcayed veṇuṃ vanamālāṃ ca vakṣasi 
dakṣastanordhve śrīvatsaṃ savye tatraiva kaustubham  Hbhv 
vaiṣṇavaś candanenāmum ālipyopakaniṣṭhayā 
prāgvad dīpaśikhākāratilakāni dviṣaḍ likhet  Hbhv 
yathoktaṃ pañcabhiḥ puṣpāñjalibhiś cābhipūjya tam 
dhūpaṃ dīpaṃ ca naivedyaṃ mukhavāsādi cārpayet  Hbhv 
gītādibhiś ca santoṣya kṛṣṇam asmai tato 'khilam 
aśakto bahir arcāyām arpayej japam ācaret  Hbhv 
athāntaryāgamāhātmyam
vaiṣṇavatantre
aśvamedhasahasrāṇi vājapeyaśatāni ca 
ekasya dhyānayogasya kalāṃ nārhanti ṣoḍaśīm  Hbhv 
bṛhannāradīye 
śrīvāmanaprādurbhāve
yannāmoccāraṇād eva sarve naśyanty upadravāḥ 
stotrair vā arhaṇābhir vā kim u dhyānena kathyate  Hbhv 
nāradapañcarātre śrībhagavannāradasaṃvāde
ayaṃ yo mānaso yāgo jarāvyādhibhayāpahaḥ 
sarvapāpaughaśamano bhāvābhāvakaro dvija 
satatābhyāsayogena dehabandhād vimocayet  Hbhv 
yaś caivaṃ parayā bhaktyā sakṛt kuryān mahāmate 
kramoditena vidhinā tasya tuṣyāmy ahaṃ mune  Hbhv 
smaraṇadhyānayoḥ pūrvaṃ māhātmyaṃ likhitaṃ ca yat 
jñeyaṃ tadadhikaṃ cātrāntaryāgāṅgatayā tayoḥ  Hbhv 
evaṃ yathāsampradāyaṃ śaktyā yāvanmanaḥsukham 
antaḥpūjāṃ vidhāyādāv ārabheta bahis tataḥ  Hbhv 
tathā coktaṃ nāradena
dhyātvā ṣoḍaśasaṅkhyātair upacāraiś ca mānasaiḥ 
samyag ārādhanaṃ kṛtvā bāhyapūjāṃ samācaret  Hbhv 
atha bahiḥpūjā
anujñāṃ dehi bhagavan bahir yoge mama prabho 
śrīkṛṣṇam ity anujñāpya bahiḥ pūjāṃ samācaret  Hbhv 
tatra tv anekaśaḥ santi pūjāsthānāni tatra ca 
śrīmūrtayo bahuvidhāḥ śālagrāmaśilās tathā  Hbhv 
atha pūjāsthānāni
saṃmohanatantre
śālagrāme manau yantre sthaṇḍile pratimādiṣu 
hareḥ pūjā tu kartavyā kevale bhūtale na tu  Hbhv 
ekādaśaskandhe BhP  śrīmaduddhavasaṃvāde
sūryo 'gnir brāhmaṇā gāvo vaiṣṇavaḥ khaṃ maruj jalam 
bhūr ātmā sarvabhūtāni bhadra pūjāpadāni me  Hbhv 
sūrye tu vidyayā trayyā haviṣāgnau yajeta mām 
ātithyena tu viprāgrye goṣv aṅga yavasādinā  Hbhv 
vaiṣṇave bandhusatkṛtyā hṛdi khe dhyānaniṣṭhayā 
vāyau mukhyadhiyā toye dravyais toyapuraḥsaraiḥ  Hbhv 
sthaṇḍile mantrahṛdayair bhogair ātmānam ātmani 
kṣetrajñaṃ sarvabhūteṣu samatvena yajeta mām  Hbhv 
dhiṣṇyeṣv ity eṣu madrūpaṃ śaṅkhacakragadāmbujaiḥ 
yuktaṃ caturbhujaṃ śāntaṃ dhyāyann arcet samāhitaḥ  Hbhv 
atha śrīmūrtayaḥ
tatraiva BhP 
śailī dārumayī lauhī lepyā lekhyā ca saikatī 
manomayī maṇimayī pratimāṣṭavidhā matā  Hbhv 
calācaleti dvividhā pratiṣṭhā jīvamandiram 
udvāsāvāhane na staḥ sthirāyām uddhavārcane  Hbhv 
asthirāyāṃ vikalpaḥ syāt sthaṇḍile tu bhaved dvayam 
snapanaṃ tv avilepyāyām anyatra parimārjanam  Hbhv 
gopālamantroddiṣṭatvāt tacchrīmūrtir apekṣitā 
tathāpi vaiṣṇavaprītyai lekhyāḥ śrīmūrtayo 'khilāḥ  Hbhv 
atha śrīmūrtilakṣaṇāni
śrīhayaśīrṣapañcarātre śrībhagavatśrīhayaśīrṣabrahmasaṃvāde
ādimūrtir vāsudevaḥ saṅkarṣaṇam athāsṛjat 
caturmūrtiḥ paraṃ proktaṃ ekaiko bhidyate tridhā 
keśavādiprabhedena mūrtidvādaśakaṃ smṛtam  Hbhv 
paṅkajaṃ dakṣiṇe dadyāt pāñcajanyaṃ tathopari 
vāmopari gadā yasya cakraṃ cādho vyavasthitam 
ādimūrtes tu bhedo 'yaṃ keśaveti parkīrtyate  Hbhv 
adharottarabhāvena kṛtam etat tu yatra vai 
nārāyaṇākhyā sā mūrtiḥ sthāpitā bhuktimuktidā  Hbhv 
savyādhaḥ paṅkajaṃ yasya pāñcajanyaṃ tathopari 
dakṣiṇordhve gadā yasya cakraṃ cādho vyavasthitam 
ādimūrtes tu bhedo 'yaṃ mādhaveti prakīrtyate  Hbhv 
dakṣiṇādhaḥsthitaṃ cakraṃ gadā yasyopari sthitā 
vāmordhvasaṃsthitaṃ padmaṃ śaṅkhaṃ cādho vyavasthitam 
saṅkarṣaṇasya bhedo 'yaṃ govindeti prakīrtyate  Hbhv 
dakṣiṇopari padmaṃ tu gadā cādho vyavasthitā 
saṅkarṣaṇasya bhedo 'yaṃ viṣṇur ity abhiśabdyate  Hbhv 
dakṣiṇopari śaṅkhaṃ ca cakraṃ cādhaḥ pradarśyate 
vāmopari tathā padmaṃ gadā cādhaḥ pradarśyate 
madhusūdananāmāyaṃ bhedaḥ saṅkarṣaṇasya ca  Hbhv 
vāmordhvasaṃsthitaṃ cakram adhaḥ śaṅkhaṃ pradarśyate 
brahmāṇḍagaṃ vāmapādaṃ dakṣiṇaṃ śeṣapṛṣṭhagam  Hbhv 
dakṣiṇordhvaṃ sahasrāraṃ pāñcajanyam adhaḥsthitam 
saptatālapramāṇena vāmanaṃ kārayet sadā  Hbhv 
ūrdhvaṃ dakṣiṇataś cakram adhaḥ padmaṃ vyavasthitam 
padmā padmakarā vāme pārśve yasya vyavasthitā  Hbhv 
sthito vāpy upaviṣṭo vā sānurāgo vilāsavān 
pradyumnasya hi bhedo 'yaṃ śrīdhareti prakīrtyate  Hbhv 
dakṣiṇordhvaṃ mahācakraṃ kaumudī tadadhaḥsthitā 
vāmordhve nalinaṃ yasya adhaḥ śaṅkhaṃ virājate 
hṛṣīkeśeti vijñeyaḥ sthāpitaḥ sarvakāmadaḥ  Hbhv 
dakṣiṇordhve puṇḍarīkaṃ pāñcajanyam adhas tathā 
vāmordhve saṃsthitaṃ cakraṃ kaumudī tadadhaḥsthitā 
padmanābheti sā mūrtiḥ sthāpitā mokṣadāyinī  Hbhv 
dakṣiṇordhve pāñcajanyam adhastāt tu kuśeśayam 
savordhve kaumudī caiva hetirājam adhaḥsthitam 
aniruddhasya bhedo 'yaṃ dāmodara iti smṛtaḥ  Hbhv 
eteṣāṃ tu striyau kārye padmavīṇādhare śubhe  Hbhv 
iti krameṇa mārgādhimāsādhipāḥ keśavādayo dvādaśa 
atha caturviṃśatimūrtayaḥ
siddhārthasaṃhitāyām
vāsudevo gadāśaṅkhacakrapadmadharo mataḥ 
padmaṃ śaṅkhaṃ tathā cakraṃ gadāṃ vahati keśavaḥ  Hbhv 
śaṅkhaṃ padmaṃ gadāṃ cakraṃ dhatte nārāyaṇaḥ sadā 
gadāṃ cakraṃ tathā śaṅkhaṃ padmaṃ vahati mādhavaḥ  Hbhv 
cakraṃ padmaṃ tathā śaṅkhaṃ gadāṃ ca puruṣottamaḥ 
padmaṃ kaumodakīṃ śaṅkhaṃ cakraṃ dhatte'py adhokṣajaḥ  Hbhv 
saṅkarṣaṇo gadāśaṅkhapadmacakradharaḥ smṛtaḥ 
cakraṃ gadāṃ padmaśaṅkhau govindo dharate bhujaiḥ  Hbhv 
gadāṃ padmaṃ tathā śaṅkhaṃ cakraṃ viṣṇur bibharti yaḥ 
cakraṃ śaṅkhaṃ tathā padmaṃ gadāṃ ca madhusūdanaḥ  Hbhv 
gadāṃ sarojaṃ cakraṃ ca śaṅkhaṃ dhatte'cyutaḥ sadā 
śaṅkhaṃ kaumodakīṃ cakram upendraḥ padmam udvahet  Hbhv 
cakraśaṅkhagadāpadmadharaḥ pradyumna ucyate 
padmaṃ kaumodakīṃ cakraṃ śaṅkhaṃ dhatte trivikramaḥ  Hbhv 
śaṅkhaṃ cakraṃ gadāṃ padmaṃ vāmano vahate sadā 
padmaṃ cakraṃ gadāṃ śaṅkhaṃ śrīdharo vahate bhujaiḥ  Hbhv 
cakraṃ padmaṃ gadāṃ śaṅkhaṃ narasiṃho bibharti yaḥ 
padmaṃ sudarśanaṃ śaṅkhaṃ gadāṃ dhatte janārdanaḥ  Hbhv 
aniruddhaś cakragadāśaṅkhapadmalasadbhujaḥ 
hṛṣīkeśo gadāṃ cakraṃ padmaṃ śaṅkhaṃ ca dhārayet  Hbhv 
padmanābho vahet śaṅkhaṃ padmaṃ cakraṃ gadāṃ tathā 
padmaṃ cakraṃ gadāṃ śaṅkhaṃ dhatte dāmodaraḥ sadā  Hbhv 
śaṅkhaṃ cakraṃ sarojaṃ ca gadāṃ vahati yo hariḥ 
śaṅkhaṃ kaumodakīṃ padmaṃ cakraṃ viṣṇur bibharti yaḥ  Hbhv 
etāś ca mūrtayo jñeyā dakṣiṇādhaḥkarakramāt  Hbhv 
matsyapurāṇe ca
etaduddeśataḥ proktaṃ pratimālakṣaṇaṃ tathā 
vistareṇa na śaknoti bṛhaspatir api dvijāḥ  Hbhv 
 iti 
sevāniṣṭhā hareḥ śrīmadvaiṣṇavāḥ pāñcarātrikāḥ 
prākaṭyād akhilāṅgānāṃ śrīmūrtiṃ bahu manyate  Hbhv 
sevyā nijanijair eva mantraiḥ svasveṣṭamūrtayaḥ 
śālagrāmātmake rūpe niyamo naiva vidyate  Hbhv 
dvibhujā jaladaśyāmā tribhaṅgī madhurākṛtiḥ 
sevyā dhyānānurūpaiś ca mūrtiḥ kṛṣṇasya daivataiḥ  Hbhv 
anyāś ca vividhā śrīmadavatārādimūrtayaḥ 
prādurbhāvavidhāv agre lekhyās tattadviśeṣataḥ  Hbhv 
nityakarmaprasaṅge'tra mūrtijanmapratiṣṭhayoḥ 
vidhir na likhituṃ yogyaḥ sa tu lekhiṣyate'grataḥ  Hbhv 
atha śālagrāmaśilāḥ
gautamīyatantre
gaṇḍakyāś caiva deśe ca śālagrāmasthalaṃ mahat 
pāṣāṇaṃ tadbhavaṃ yat tat śālagrāmam iti smṛtam  Hbhv 
skandapurāṇe
snigdhā kṛṣṇā pāṇḍarā vā pītā nīlā tathaiva ca 
vakrā rukṣā ca raktā ca mahāsthūlā tv alāñchitā  Hbhv 
kapilā dardurā bhagnā bahucakraikacakrikā 
bṛhanmukhī bṛhaccakrā lagnacakrāthavā punaḥ 
baddhacakrāthavā kācid bhagnacakrā tv adhomukhī  Hbhv 
atha tāsāṃ varṇādibhedena guṇadoṣau
tatraiva
snigdhā siddhikarī mantre kṛṣṇā kīrtiṃ dadāti ca 
pāṇḍarā pāpadahanī pītā putraphalapradā  Hbhv 
nīlā sandiśate lakṣmīṃ raktā rogapradāyikā 
rakṣā codvegadā nityaṃ vakrā dāridryadāyikā  Hbhv 
sthūlā nihati caivāyur niṣphalā tu alāñchitā 
kapilā karburā bhagnā bahucakraikacakrikā  Hbhv 
bṛhanmukhī bṛhaccakrā lagnacakrāthavā punaḥ  Hbhv 
baddhacakrāthavā yā syād bhagnacakrā tv adhomukhī 
pūjayed yaḥ pramādena duḥkham eva labheta saḥ  Hbhv 
agnipurāṇe ca
tathā vyālamukhī bhagnā viṣayā baddhacakrikā 
vikārāvartanābhiś ca nārasiṃhī tathaiva ca  Hbhv 
kapilā vibhramāvartā rekhāvartā ca yā śilā 
duḥkhadā sā tu vijñeyā sukhadā na kadācana  Hbhv 
snigdhā śyāmā tathā muktāmāyā vā samacakrikā 
ghoṇimūrtir anantākhyā gambhīrā sampuṭā tathā  Hbhv 
sūkṣmamūrtir amūrtiś ca sammukhā siddhidāyikā 
dhātrīphalapramāṇā yā kareṇobhayasampuṭā 
pūjanīyā prayatnena śilā caitādṛśī śubhā  Hbhv 
iṣṭā tu yasya yā mūrtiḥ sa tāṃ yatnena pūjayet 
pūjite phalam āpnoti ihaloke paratra ca  Hbhv 
doṣāś caite sakāmārcanaviṣayāḥ
yata uktaṃ śrībhagavatā brāhme
khaṇḍitaṃ sphuṭitaṃ bhagnaṃ pārśvabhinnaṃ vibheditam 
śālagrāmasamudbhūtaṃ śailaṃ doṣāvahaṃ na hi  Hbhv 
śrīrudreṇa ca skānde
khaṇḍitaṃ truṭitaṃ bhagnaṃ śālagrāme na doṣabhāk 
iṣṭā tu yasya yā mūrtiḥ sa tāṃ yatnena pūjayet  Hbhv 
tathā
cakraṃ vā kevalaṃ tatra padmena saha saṃyutam 
kevalā vanamālā vā harir lakṣmyā saha sthitaḥ  Hbhv 
mukhyāḥ snighdādayas tatrāmukhyā raktādayo matāḥ 
mukhyābhāve tv amukhyā hi pūjyā ity ucyate paraiḥ  Hbhv 
atha tāsām eva lakṣaṇaviśeṣeṇa saṃjñaviśeṣaḥ
brāhme śrībhagavadbrahmasaṃvāde
nivasāmi sadā brahman śālāgrāmākhyaveśmani 
tatraiva rathacakrāṅkabhedanāmāni me śṛṇu  Hbhv 
dvāradeśe same cakre dṛśyate nāntarīyake 
vāsudevaḥ sa vijñeyaḥ śuklābhaś cātiśobhanaḥ  Hbhv 
dve cakre ekalagne tu pūrvabhāgas tu puṣkalaḥ 
saṅkarṣaṇākhyo vijñeyo raktābhiś cātiśobhanaḥ  Hbhv 
pradyumnaḥ sūkṣmacakras tu pītadīptis tathaiva ca 
śuṣiraṃ chidrabahulaṃ dīrghākāraṃ tu tad bhavet  Hbhv 
aniruddhas tu nīlābho vartulaś cātiśobhanaḥ 
rekhātrayaṃ tu tad dvāri pṛṣṭhaṃ padmena lāñchitam  Hbhv 
saubhāgyaṃ keśavo dadyāt catuṣkoṇo bhavet tu yaḥ 
śyāmaṃ nārāyaṇaṃ vidyān nābhicakraṃ tathonnatam  Hbhv 
dīrgharekhāsamopetaṃ dakṣiṇe śuṣiraṃ pṛthu 
ūrdhvaṃ mukhaṃ vijānīyāt dvāre ca harirūpiṇam  Hbhv 
kāmadaṃ mokṣadaṃ caiva arthadaṃ ca viśeṣataḥ 
parameṣṭhī lohitabhaḥ padmacakrasamanvitaḥ  Hbhv 
bilvākṛtis tathā pṛṣṭhe śuṣiraṃ cātipuṣkalam 
kṛṣṇavarṇas tathā viṣṇuḥ sthūle cakre suśobhanaḥ 
bramacaryeṇa pūjyo 'sāv anyathā vighnado bhavet  Hbhv 
kvacic ca
kapilo narasiṃho 'tha pṛthucakre ca śobhane 
brahmacaryādhikārī syān nānyathā pūjanaṃ bhavet  Hbhv 
narasiṃhas tribinduḥ syāt kapilaḥ pañcabindukaḥ 
brahmacaryeṇa pūjyaḥ syād anyathā sarvavighnadaḥ  Hbhv 
sthūlaṃ cakradvayaṃ madhye guḍalākṣāsavarṇakam 
dvāropari tathā rekhā padmākārā suśobhanā  Hbhv 
sphuṭitaṃ viṣamaṃ cakraṃ nārasiṃhaṃ tu kāpilam 
sampūjya muktim āpnoti saṃgrāme vijayī bhavet  Hbhv 
pādme kārttikamāhātmye ca
yasya dīrghaṃ mukhaṃ pūrvakathitair lakṣaṇair yutam 
rekhāś ca keśarākārā nārasiṃho mato hi saḥ  Hbhv 
brāhme PadmaP 
vārāhaṃ śaktiliṅge ca cakre ca viṣame smṛte 
indranīlanibhaṃ sthūlaṃ trirekhālāñchitaṃ śubham  Hbhv 
pādme ca tatraiva
varāhākṛtir ābhugnaś cakrarekhāsv alaṅkṛtaḥ 
vārāha iti sa prokto bhuktimuktiphalapradaḥ  Hbhv 
brāhma eva
dīrghā kāñcanavarṇā yā bindutrayavibhūṣitā 
matsyākhyā sā śilā jñeyā bhuktimuktiphalapradā  Hbhv 
kvacic ca
matsyarūpaṃ tu deveśaṃ dīrghākāraṃ tu yad bhavet 
bindutrayam āyuktaṃ kāsyavarṇaṃ viśobhanam  Hbhv 
brāhma PadmaP  eva
kūrmas tathonnataḥ pṛṣṭhe vartulāvartapūritaḥ 
haritaṃ varṇam ādhatte kaustubhena ca cihnitaḥ  Hbhv 
pādme ca tatraiva
kūrmākārā ca cakrāṅkā śilā kūrmaḥ prakīrtitaḥ  Hbhv 
brāhma PadmaP  eva
hayagrīvo 'ṅkuśākāro rekhā cakraśamīpagāḥ 
bahucakrasamāyuktaṃ pṛṣṭhe nīradanīlakam  Hbhv 
kvacic ca
hayagrīvāṅkuśākāre rekhāḥ pañca bhavanti hi 
bahubindusamākīrṇe dṛśyante nīlarūpakāḥ  Hbhv 
pādme ca tatraiva
hāyagrīvā yathā lambā rekhāṅkā yā śilā bhavet 
tathāsau syād dhayagrīvaḥ pūjito jñānado bhavet  Hbhv 
kiṃ ca
aśvākṛti mukhaṃ yasya sākṣamālaṃ śiras tathā 
padmākṛtir bhaved vāpi hayaśīrṣas tv asau mataḥ  Hbhv 
brāhme PadmaP  eva
vaikuṇṭham maṇivarṇābhaṃ cakram ekaṃ tathā dhvajam 
dvāropari tathā rekhā padmākārā suśobhanā  Hbhv 
śrīdharas tu tathā devaś cihnito vanamālayā 
kadambakusumākāro rekhāpañcakabhūṣitaḥ  Hbhv 
vartulaś cātihrasvaś ca vāmanaḥ parikīrtitaḥ 
atasīkusumaprakhyo bindunā pariśobhitaḥ  Hbhv 
anyatra ca
vāmanākhyo bhaved devo hrasvo yaḥ syān mahādyutiḥ 
ūrdhvacakras tv adhaś cakraḥ so 'bhīṣṭārthaprado 'rcitaḥ  Hbhv 
brāhme PadmaP  eva
sudarśanas tathā devaḥ śyāmavarṇo mahādyutiḥ 
vāmapārśve gadācakre rekhe caiva tu dakṣiṇe  Hbhv 
pādme kārttikamāhātmye
cakrākāreṇa paṅktiḥ sā yatra rekhāmayī bhavet 
sa sudarśana ity evaṃ khyātaḥ pūjāphalapradaḥ  Hbhv 
brāhme PadmaP 
dāmodaras tathā sthūlo madhye cakraṃ pratiṣṭhitam 
dūrvābhaṃ dvārasaṅkīrṇaṃ pītā rekhā tathaiva ca  Hbhv 
pādme ca tatraiva
uparyadhaś ca cakre dve nātidīrghaṃ mukhe bilam 
cakre ca rekhā lambaikā sa ca dāmodaraḥ smṛtaḥ  Hbhv 
anyatra ca
sthūlo dāmodaro jñeyaḥ sūkṣmarandhro bhavet tu yaḥ 
cakre ca madhyadeśasthe pūjitaḥ sukhadaḥ sadā  Hbhv 
nānāvarṇo hy anantākhyo nāgabhogena cihnitaḥ 
anantaḥ sa tu vijñeyaḥ sarvapūjāphalapradaḥ  Hbhv 
pādme ca tatraiva
anantacakro bahubhiś cihnair apy upalakṣitaḥ 
anantaḥ sa tu vijñeyaḥ sarvapūjāphalapradaḥ  Hbhv 
PadmaP 
dṛśyate śikhare liṅgaṃ śālagrāmasamudbhavam 
yasya yogeśvaro nāma brahmahatyāṃ vyapohati  Hbhv 
āraktaḥ padmanābhākhyaṃ paṅkajacchatrasaṃyutam 
tulasyā pūjayen nityaṃ daridras tv īśvaro bhavet  Hbhv 
candrākṛtiṃ hiraṇyākhyaṃ raśmijālaṃ vinirdiśet 
suvarṇarekhābahulaṃ sphaṭikadyutiśobhitam  Hbhv 
kiṃ ca
ardhacandrākṛtir devo hṛṣīkeśa udāhṛtaḥ 
tam arcya labhate svargaṃ viṣayāṃś ca samīhitām  Hbhv 
vāmapārśve same cakre kṛṣṇavarṇaḥ sa bindukaḥ 
lakṣmīnṛsiṃho vikhyāto bhuktimuktiphalapradaḥ  Hbhv 
trivikramas tathā devaḥ śyāmavarṇo mahādyutiḥ 
vāmapārśve tathā cakre rekhā caiva tu dakṣiṇe  Hbhv 
pradakṣiṇāvartakṛtavanamālāvibhūṣitā 
yā śilā kṛṣṇasaṃjñā sā dhanadhānyasukhapradā  Hbhv 
gautamīye
bahubhir janmabhiḥ puṇyair yadi kṛṣṇaśilāṃ labhet 
goṣpadena tu cihnena janus tena samāpyate  Hbhv 
catasro yatra dṛśyante rekhāḥ pārśvasamīpagāḥ 
dve cakre madhyadeśe tu sā śilā tu caturmukhā  Hbhv 
kiṃ ca pādme tatraiva
vajrakīṭodbhavā rekhāḥ paṅktībhūtāś ca yatra vai 
śālagrāmaśilā yā sā viṣṇupañjarasaṃjñitā  Hbhv 
nāgavat kuṇḍalībhūtarekhāpaṅktiḥ sa śeṣakaḥ 
padmākāre ca paṅktī dve madhye lambā ca rekhikā 
garuḍaḥ sa tu vijñeyaś catuś cakro janārdanaḥ  Hbhv 
catuś cakraḥ sūkṣmadvāro vanamālāṅkitodaraḥ 
lakṣmīnārāyaṇaḥ śrīmān bhuktimuktiphalapradaḥ  Hbhv 
etal lakṣaṇayuktās tu śālagrāmaśilāḥ śubhāḥ 
yāś ca tāsv api sūkṣmāḥ syus tāḥ praśastakarāḥ smṛtāḥ  Hbhv 
tathā ca śrībhagavadbrahmasaṃvāde tatraiva
yathā yathā śilā sūkṣmā mahat puṇyaṃ tathā tathā 
tasmāt tāṃ pūjayen nityaṃ dharmakāmārthasiddhaye  Hbhv 
tatrāpy āmalakītulyā sūkṣmā cātīva yā bhavet 
tasyām eva sadā brahman śriyā saha vasāmy aham  Hbhv 
atha śrīśālagrāmaśilāmāhātmyam
śālagrāmaśilāsparśāt koṭijanmāghanāśanam 
kiṃ punar yajanaṃ tatra harisānnidhyakārakam  Hbhv 
pādme māghamāhātmye tatraiva
yaḥ pūjayed dhariṃ cakre śālagrāmaśilodbhave 
rājasūyasahasreṇa teneṣṭaṃ prativāsaram  Hbhv 
yad āmananti vedāntā brahma nirguṇam acyutam 
tatprasādo bhaven nṛṇāṃ śālagrāmaśilārcanāt  Hbhv 
mahākāṣṭhasthito vahnir mathyamānaḥ prakāśate 
yathā tathā harir vyāpī śālagrāme prakāśate  Hbhv 
api pāpasamācārāḥ karmaṇy anadhikāriṇaḥ 
śālagrāmārcakā vaiśya naiva yānti yamālayam  Hbhv 
na tathā ramate lakṣmyāṃ na tathā nijamandire 
śālagrāmśilācakre yathā sa ramate sadā  Hbhv 
agnihotraṃ hutaṃ tena dattā pṛthvī sasāgarā 
yenārcito hariś cakre śālagrāmaśilodbhave  Hbhv 
kāmaiḥ krodhaiḥ pralobhaiś ca vyāpto yo 'tra narādhamaḥ 
so 'pi yāti harer lokaṃ śālagrāmaśilārcanāt  Hbhv 
yaḥ pūjayati govindaṃ śālagrāme sadā naraḥ 
āhūtasamplavaṃ yāvat na sa pracyavate divaḥ  Hbhv 
vinā tīrthair vinā dānair vinā yajñair vinā matim 
muktiṃ yāti naro vaiśya śālagrāmaśilārcanāt  Hbhv 
narakaṃ garbhavāsaṃ ca tiryaktvaṃ kṛmiyonitām 
na yāti vaiśya pāpo 'pi śālagrāme'cyutārcakaḥ  Hbhv 
dīkṣāvidhānamantrajñaś cakre yo balim āharet 
sa yāti vaiṣṇavaṃ dhāma satyaṃ satyaṃ mayoditam  Hbhv 
naivedyair vividhaiḥ puṣpair dhūpair dīpair vilepanaiḥ 
gītavāditrastotrādyaiḥ śālagrāmaśilārcanam  Hbhv 
kurute mānavo yas tu kalau bhaktiparāyaṇaḥ 
kalpakoṭisahasrāṇi ramate sannidhau hareḥ  Hbhv 
liṅgais tu koṭibhir dṛṣṭair yat phalaṃ pūjitais tu taiḥ 
śālagrāmaśilāyāṃ tu ekenāpīha tat phalam  Hbhv 
śālagrāmaśilārūpī yatra tiṣṭhati keśavaḥ 
tatra devāsurā yakṣā bhuvanāni caturdaśa  Hbhv 
śālagrāmaśilāyāṃ tu yaḥ śrāddhaṃ kurute naraḥ 
pitaras tasya tiṣṭhanti tṛptāḥ kalpaśataṃ divi  Hbhv 
śālagrāmaśilā yatra tattīrthaṃ yojanatrayam 
yatra dānaṃ japo homaḥ sarvaṃ koṭiguṇaṃ bhavet  Hbhv 
śālagrāmasamīpe tu krośamātraṃ samantataḥ 
kīkaṭo 'pi mṛto yāti vaikuṇṭhabhavanaṃ nara  Hbhv 
śālagrāmaśilācakraṃ yo dadyād dānam uttamam 
bhūcakraṃ tena dattaṃ syāt saśailavanakānanam  Hbhv 
skānde kārttikamāhātmye padma  śrīśivaskandasaṃvāde
śālagrāmaśilāyāṃ tu trailokyaṃ sacarācaram 
mayā saha mahāsena līnaṃ tiṣṭhati sarvadā  Hbhv 
dṛṣā praṇamitā yena snāpitā pūjitā tathā 
yajñakoṭisamaṃ puṇyaṃ gavāṃ koṭiphalaṃ labhet  Hbhv 
kāmāsakto 'pi yo nityaṃ bhaktibhāvavivarjitaḥ 
śālagrāmaśilāṃ vipra sampūjyaivācyuto bhavet  Hbhv 
śālagrāmaśilābimbaṃ hatyākoṭivināśanam 
smṛtaṃ saṅkīrtitaṃ dhyātaṃ pūjitaṃ ca namaskṛtam  Hbhv 
śālagrāmaśilāṃ dṛṣṭvā yānti pāpāny anekaśaḥ 
siṃhaṃ dṛṣṭvā yathā yānti vane mṛgagaṇā bhayāt  Hbhv 
namaskaroti manujaḥ śālagrāmaśilārcane 
pāpāni vilayaṃ yānti tamaḥ sūryodaye yathā  Hbhv 
kāmāsakto 'thavā kruddhaḥ śālagrāmaśilārcanam 
bhaktyā vā yadi vā'bhaktyā kṛtvā muktim avāpnuyāt  Hbhv 
vaivasvataṃ bhayaṃ nāsti tathā maraṇajanmanoḥ 
yaḥ kathāṃ kurute viṣṇoḥ śālagrāmaśilāgrataḥ  Hbhv 
gītair vādyais tathā stotraiḥ śālagrāmaśilārcanam 
kurute mānavo yas tu kalau bhaktiparāyaṇaḥ 
kalpakoṭisahasrāṇi ramate viṣṇusadmani  Hbhv 
śālagrāmanamaskāre'bhāvenāpi naraiḥ kṛte 
bhayaṃ naiva kariṣyanti madbhaktā ye narā bhuvi  Hbhv 
madbhaktibaladarpiṣṭhā matprabhuṃ na namanti ye 
vāsudevaṃ na te jñeyā madbhaktāḥ pāpino hi te  Hbhv 
śālagrāmaśilāyāṃ tu sadā putra vasāmy aham 
dattaṃ devena tuṣṭena svasthānaṃ mama bhaktitaḥ  Hbhv 
padmakoṭisahasrais tu pūjite mayi yat phalam 
tat phalaṃ koṭiguṇitaṃ śālagrāmaśilārcane  Hbhv 
pūjito haṃ na tair martyair namito 'haṃ na tair naraiḥ 
na kṛtaṃ martyaloke yaiḥ śālagrāmaśilārcanam  Hbhv 
śālagrāmaśilāgre tu yaḥ karoti mamārcanam 
tenārcito 'haṃ satataṃ yugānām ekaviṃśatim  Hbhv 
kim arcitair liṅgaśatair viṣṇubhaktivivarjitaiḥ 
śālagrāmaśilābimbaṃ nārcitaṃ yadi putraka  Hbhv 
anarhaṃ mama naivedyaṃ patraṃ puṣpaṃ phalaṃ jalam 
śālagrāmaśilālagnaṃ sarvaṃ yāti pavitratām  Hbhv 
yo hi māheśvaro bhūtvā vaiṣṇavaliṅgam uttamam 
dveṣṭi vai yāti narakaṃ yāvad indrāś caturdaśa  Hbhv 
sakṛd apy arcite bimbe śālagrāmaśilodbhave 
muktiṃ prayānti manujā nūnaṃ sāṅkhyena varjitāḥ  Hbhv 
malliṅgaiḥ koṭibhir dṛṣṭair yat phalaṃ pūjitais tu taiḥ 
śālagrāmaśilāyāṃ tu ekenāpi hi tad bhavet  Hbhv 
tasmād bhaktyā ca madbhaktaiḥ prītyarthe mama putraka 
kartavyaṃ satataṃ bhaktyā śālagrāmaśilārcanam  Hbhv 
śālagrāmaśilārūpī yatra tiṣṭhati keśavaḥ 
tatra devāsurā yakṣā bhuvanāni caturdaśa  Hbhv 
śālagrāmaśilāgre tu sakṛt piṇḍena tarpitāḥ 
vasanti pitaras tasya na saṅkhyā tatra vidyate  Hbhv 
pramāṇam asti sarvasya sukṛtasya hi putraka 
phalaṃ pramāṇahīnaṃ tu śālagrāmaśilārcane  Hbhv 
yo dadāti śilāṃ viṣṇoḥ śālagrāmasamudbhavām 
viprāya viṣṇubhaktāya teneṣṭaṃ bahubhiḥ makhaiḥ  Hbhv 
atraprabhṛti ślokā ākare na dṛśyante
mānuṣye durlabhā loke śālagrāmodbhavā śilā 
prāpyate na vinā puṇyaiḥ kalikāle viśeṣataḥ  Hbhv 
sa dhanyaḥ puruṣo loke saphalaṃ tasya jīvitam 
śālagrāmaśilā śuddhā gṛhe yasya ca pūjitā  Hbhv 
saṃniyamyendriyagrāmaṃ śālagrāmaśilārcanam 
yaḥ kuryān mānavo bhaktyā puṣpe puṣpe'śvamedhabhāk  Hbhv 
kāle vā yadi vākāle śālagrāmaśilārcanam 
bhaktyā vā yadi vābhaktyā yaḥ karoti sa puṇyabhāk  Hbhv 
dveṣeṇāpi ca lobhena dambhena kapaṭena vā 
śālagrāmodbhavaṃ devaṃ dṛṣṭvā pāpāt pramucyate  Hbhv 
aśucir vā durācāraḥ satyaśaucavivarjitaḥ 
śālagrāmaśilāṃ spṛṣṭvā sadya eva śucir bhavet  Hbhv 
tilaprasthaśataṃ bhaktyā yo dadāti dine dine 
tat phalaṃ samavāpnoti śālagrāmaśilārcane  Hbhv 
patraṃ puṣpaṃ phalaṃ mūlaṃ toyaṃ dūrvākṣataṃ suta 
jāyate meruṇā tulyaṃ śālagrāmaśilārpitam  Hbhv 
vidhihīno 'pi yaḥ kuryāt kriyāmantravivarjitaḥ 
cakrapūjām avāpnoti samyak śāstroditaṃ phalam  Hbhv 
tatraiva cānyatra
skandhe kṛtvā tu yo 'dhvānaṃ vahate śailanāyakam 
tenoḍhaṃ tu bhavet sarvaṃ trailokyaṃ sacarācaram  Hbhv 
brahmahatyādikaṃ pāpaṃ yat kiñcit kurute naraḥ 
tat sarvaṃ nirdahaty āśu śālagrāmaśilārcanam  Hbhv 
na pūjanaṃ na mantrāś ca na japo na ca bhāvanā 
na stutir nopacāraś ca śālagrāmaśilārcane  Hbhv 
śālagrāmaśilā yatra tat tīrthaṃ yojanatrayam 
tatra dānaṃ ca homaś ca sarvaṃ koṭiguṇaṃ bhavet  Hbhv 
śālagrāmaśilāyāṃ tu yaḥ śrāddhaṃ kurute naraḥ 
pitaras tasya tiṣṭhanti tṛptāḥ kalpaśataṃ divi  Hbhv 
śālagrāmasamīpe tu krośamātraṃ samantataḥ 
kīkaṭo 'pi mṛto yāti vaikuṇṭhabhuvanaṃ naraḥ  Hbhv 
pādme ca
śālagrāmaśilācakraṃ yo dadyād dānam uttamam 
bhūcakraṃ tena dattaṃ syāt saśailavanakānanam  Hbhv 
garuḍapurāṇe
tiṣṭhanti nityaṃ pitaro manuṣyās
tīrthāni gaṅgādikapuṣkarāṇi 
yajñāś ca medhā hy api puṇyaśailāś
cakrāṅkitā yasya vasanti gehe  Hbhv 
pādme kārttikamāhātmye śrīyamadhūmrakeśasaṃvāde
śālagrāmaśilāyāṃ tu yair naraiḥ pūjito hariḥ 
saṃśodhya teṣāṃ pāpāni muktaye buddhito bhavet  Hbhv 
kārttike mathurāyāṃ tu sārūpyaṃ diśate hariḥ 
śālagrāmaśilāyāṃ vai pitṝṇ uddiśya pūjitaḥ 
kṛṣṇaḥ samuddharet tasya pitṝn etān svalokatām  Hbhv 
bṛhannāradīye  ca yajñadhvajopākhyānānte
śālagrāmaśilārūpī yatra tiṣṭhati keśavaḥ 
na bādhante'surās tatra bhūtavetālakādayaḥ  Hbhv 
śālagrāmaśilā yatra tattīrthaṃ tat tapovanam 
yataḥ sannihitas tatra bhagavān madhusūdanaḥ  Hbhv 
śālagrāmaśilās tāś ca yadi dvādaśa pūjitāḥ 
śataṃ vā pūjitaṃ bhaktyā tadā syād adhikaṃ phalam  Hbhv 
atha bāhulye tāsāṃ phalaviśeṣaḥ
pādme māghamāhātmye  devadūtavikuṇḍalasaṃvāde
śilā dvādaśa bho vaiśya śālagrāmaśilodbhavāḥ 
vidhivat pūjitā yena tasya puṇyaṃ vadāmi te  Hbhv 
koṭidvādaśaliṅgais tu pūjitaiḥ svarṇapaṅkajaiḥ 
yat syād dvādaśakāleṣu dinenaikena tad bhavet  Hbhv 
yaḥ punaḥ pūjayed bhaktyā śālagrāmaśilāśatam 
uṣitvā sa harer loke cakravartīha jāyate  Hbhv 
skānde kārttikamāhātmye padma  śrīśivaskandasaṃvāde
dvādaśaiva śilā yo vai śālagrāmasamudbhavāḥ 
arcayed vaiṣṇavo nityaṃ tasya puṇyaṃ nibodha me  Hbhv 
koṭiliṅgasahasrais tu pūjitair jāhnavītaṭe 
kāśīvāse yugāny aṣṭau dinenaikena tad bhavet  Hbhv 
kiṃ punar bahunā yas tu pujayed vaiṣṇavo naraḥ 
na hi brahmādayo devāḥ saṃkhyāṃ kurvanti puṇyataḥ  Hbhv 
atha tatkrayavikrayaniṣedhaḥ
tatraiva padma 
śālagrāmaśilāyāṃ yo mūlyam udghātayen naraḥ 
vikretā cānumantā ca yaḥ parīkṣām udīrayet  Hbhv 
sarve te narakaṃ yānti yāvad āhūtasamplavam 
ataḥ saṃvarjayed vipra cakrasya krayavikrayam  Hbhv 
atha pratiṣṭhā niṣedhaḥ
tatraiva
śālagrāmaśilāyāṃ tu pratiṣṭhā naiva vidyate 
mahāpūjāṃ tu kṛtvādau pūjayet tāṃ tato budhaḥ  Hbhv 
 iti 
ato 'dhiṣṭhānavargeṣu sūryādiṣv iva mūrtiṣu 
śālagrāmaśilaiva syād adhiṣṭhānottamaṃ hareḥ  Hbhv 
atha sarvādhiṣṭhānaśraiṣṭhyam
pādme  tatraiva
hṛdi sūrye jale vātha pratimāsthaṇḍileṣu ca 
samabhyarcya hariṃ yānti narās te vaiṣṇavaṃ padam  Hbhv 
athavā sarvadā pūjyo vāsudevo mumukṣubhiḥ 
śālagrāmeśilācakre vajrakīṭavinirmite  Hbhv 
adhiṣṭhānaṃ hi tad viṣṇoḥ sarvapāpapraṇāśanam 
sarvapuṇyapradaṃ vaiśya sarveṣām api muktidam  Hbhv 
tatraiva kārttikamāhātmye yamadhūmrakeśasaṃvāde
pūjā ca vihitā tasya pratimāyāṃ nṛpātmaja 
śailī dārumayī lauhī lepyā lekhyā ca saikatā 
manomayī maṇimayī śrīmūrtir aṣṭadhā smṛtā  Hbhv 
śālagrāmaśilāyāṃ tu sākṣāt śrīkṛṣṇasevanam 
nityaṃ saṃnihitas tatra vāsudevo jagadguruḥ  Hbhv 
skānde kārttikamāhātmye śrīśivaskandasaṃvāde
suvarṇārcā na ratnārcā na śilārcā surottama 
śālagrāmaśilāyāṃ tu sarvadā vasate hariḥ  Hbhv 
ata evoktam
hatyāṃ hanti yadaṅghrisaṅgatulasī steyaṃ ca toyaṃ pade
naivedyaṃ bahumadyapānaduritaṃ gurvaṅganāsaṅgajam 
śrīśādhīnamatiḥ sthitir harijanais tatsaṅgajaṃ kilbiṣaṃ
śālagrāmaśilānṛsiṃhamahimā ko 'py eṣa lokottaraḥ  Hbhv 
śālagrāmaśilārūpabhagavanmahimāmbudheḥ 
ūrmīn gaṇayituṃ śakyaḥ śrīcaitanyāśrito 'pi kaḥ  Hbhv 
atha śālagrāmaśilāpūjānityatā
pādme
śālagrāmaśilāpūjā vinā yo 'śnāti kiñcana 
sa caṇḍālādiviṣṭhāyām ākalpaṃ jāyate kṛmiḥ  Hbhv 
skānde ca
gauravācalaśṛṅgāgrair bhidyate yasya vai tanuḥ 
na matir jāyate yasya śālagrāmaśilārcane  Hbhv 
 iti 
evaṃ śrībhagavān sarvaiḥ śālagrāmaśilātmakaḥ 
dvijaiḥ strībhiś ca śūdraiś ca pūjyo bhagavataḥ paraiḥ  Hbhv 
tathā skānde śrībrahmanāradasaṃvāde cāturmāsyavrate śālagrāmaśilārcāprasaṅge
brāhmaṇakṣatriyaviśāṃ sacchūdrāṇām athāpi vā 
śālagrāme'dhikāro 'sti na cānyeṣāṃ kadācana  Hbhv 
tatraivānyatra
striyo vā yadi vā śūdrā brāhmaṇāḥ kṣatriyādayaḥ 
pūjayitvā śilācakraṃ labhante śāśvataṃ padam  Hbhv 
 iti 
ato niṣedhakaṃ yad yad vacanaṃ śrūyate sphuṭam 
avaiṣṇavaparaṃ tat tad vijñeyaṃ tattvadarśibhiḥ  Hbhv 
yathā
brāhmaṇasyaiva pūjyo 'haṃ śucer apy aśucer api 
strīśūdrakarasaṃsparśo vajrād api suduḥsahaḥ  Hbhv 
praṇavoccāraṇārcaiva śālagrāmaśilārcanāt 
brāhmaṇīgamanāc caiva śūdraś caṇḍālatām iyāt  Hbhv 
sanātanaḥ tad eva śrīnāradoktyā pramāṇayatibrāhmaṇeti 
satāṃ vaiṣṇavānāṃ śūdrāṇāṃ
śālagrāme śrīśālagrāmaśilārcane
anyeṣām asatāṃ śūdrāṇām 
ataeva śūdram adhikṛtyoktaṃ vāyupurāṇe
ayācakaḥ pradātā syāt kṛṣiṃ vṛttyartham ācaret 
purāṇaṃ śṛṇuyān nityaṃ śālagrāmaṃ ca pūjayet 
 iti 
 evaṃ mahāpurāṇānāṃ vacanaiḥ sahabrāhmaṇasyaiva pūjyo 'ham iti vacanasya virodhān mātsaryaparaiḥ smārtaiḥ kaiścit kalpitam iti mantavyam 
yadi ca yuktyā siddhaṃ samūlaṃ syāt tarhi cāvaiṣṇaviḥ śūdrais tādṛśībhiś ca strībhis tatpūjā na kartavyā
yathāvidhi gṛhītaviṣṇudīkṣākaiś ca taiḥ kartvyeti vyavasthāpanīyam 
yataḥ śūdreṣv antyajeṣv api madhye ye vaiṣṇavās te śūdrādayo na kilocyante 
tathā ca nāradīye
śvapaco 'pi mahīpāla viṣṇor bhakto dvijodhikaḥ iti 
itihāsasamuccaye
na śūdrā bhagavadbhaktaṃ niṣādaṃ śvapacaṃ tathā 
vīkṣate jātisāmānyāt sa yāti narakaṃ dhruvam 
 iti 
pādme ca
na śūdrā bhagavadbhaktās te tu bhāgavatā narāḥ 
sarvavarṇeṣu te śūdrā ye na bhaktā janārdane 
 iti 
etadādikaṃ cāgre vaiṣṇavamāhātmye vistareṇa vyaktaṃ bhāvi 
kiṃ ca bhagavaddīkṣāprabhāvena śūdrādīnām api viprasāmyaṃ siddham eva 
tathā ca tatrayathā kāñcanatāṃ yāti ity ādi 
etac ca prāgdīkṣāmāhātmye likhitam eva 
ata eva tṛtīyaskandhe devahūtivākyam BhP 
yannāmadheyaśravaṇānukīrtanād
yatprahvaṇād yatsmaraṇād api kvacit 
śvādo 'pi sadyaḥ savanāya kalpate
kutaḥ punas te bhagavan nu darśanāt 
 iti 
savanāya yajanāya kalpate yogyo bhavatīty arthaḥ 
ata eva vipraiḥ saha vaiṣṇavānām ekatraiva gaṇanā 
tathā ca haribhaktisudhodaye śrībhagavadbrahmasaṃvāde
tīrthāny aśvatthataravo gāvo viprās tathā svayam 
madbhaktāś ceti vijñeyāḥ pañca te tanavo mama 
 iti 
caturthaskandhe BhP  śrīpṛthumahārājavarṇane
sarvatrāskhalitādeśaḥ saptadvīpaikadaṇḍadhṛk 
anyatra brāhmaṇakulād anyatrācyutagotrataḥ 
 iti 
īmahārājasyoktau BhP 
mā jātu tejaḥ prabhaven maharddhibhis
titikṣayā tapasā vidyayā ca 
dedīpyamāne ñjitadevatānāṃ
kule svayaṃ rājakulād dvijānām 
 iti 
 atra śrīsvāmipādānāṃ ṭīkāmahatyaś ca tā ṛddhayaś ca tābhir yadrājakulasya tejas tat tasmāt sakāśād dvijānāṃ viprāṇāṃ kule ajito devatāpūjyo  
yeṣāṃ vaiṣṇavānāṃ 
teṣāṃ kule mā jātu prabhavet 
kadācid api prabhavaṃ na karotu 
kathambhūte 
samṛddhibhir vināpi svayam eva titikṣādibhir dedīpyamāna iti 
purañjanoktau BhP  ca
tasmin dadhe damam ahaṃ tava vīrapatni
yo 'nyatra bhūsurakulāt kṛtakilbiṣas tam 
paśye na vītabhayam unmuditaṃ trilokyām
anyatra vai muraripor itaratra dāsāt 
 iti 
tatrāpi saiva ṭīkāhe vīrapatni 
yas te kṛtāparādhaḥ 
tasminn ahaṃ brāhmaṇakulād anyatra anyasmin muraripudāsād itaratra ca damaṃ dadhe
daṇḍaṃ karomīty adi 
īdṛśāni ca vacanāni śrībhāgavatādau bahūny eva santi 
itthaṃ vaiṣṇavānāṃ brāhmaṇaiḥ saha sāmyam eva sidhyati 
 kiṃ caviprād dviṣaḍguṇayutāt BhP  ity ādivacanair vaiṣṇavabrāhmaṇebhyo nīcajātijātānām api vaiṣṇavānāṃ śraiṣṭhyaṃ nirdiśyatetarām 
ata evoktaṃ śrībhagavatā śrīhayagrīveṇa śrīhayaśīrṣapañcarātre śrīpuruṣottamapratiṣṭhānte
mūrtipānāṃ tu dātavyā deśikārdhena dakṣiṇā 
tadardhaṃ vaiṣṇavānāṃ tu tadardhaṃ taddvijanmanām 
 iti 
ato yuktam eva likhita sarvair bhagavataḥ paraiḥ pūjya iti 
tathā ca brahmavaivarte priyavratopākhyāne dharmavyādhasyāpi śrīśālagrāmaśilāpūjanam uktam
tataḥ sa vismitaḥ śrutvā dharmavyādhasya tadvacaḥ 
tasthau sa ca samānīya darśayāmāsa tav ubhau 
niniktavasanau vṛddhāvāsanasthau nijau gurū 
śālagrāmaśilāṃ caiva tatsamīpe supūjitam 
 iti 
atrācāraś casatāṃ madhyadeśe'smin viśeṣato dakṣiṇadeśe ca mahattamānāṃ śrīvaiṣṇavānāṃ pramāṇam iti dik 
evaṃ śrībhāgavatapāṭhaādāv apy adhikāro vaiṣṇavānāṃ draṣṭavyaḥ 
yato vidhiniṣedhā bhagavadbhaktānāṃ na bhavantīti devarṣibhūtāptanṝṇāṃ pitṝṇām BhP  ity ādivacanaiḥ 
tathā karmaparityāgādināpi na kaścid doṣo ghaṭata iti tāvat karmāṇi kurvīta BhP  iti
yadā yasyānugṛhṇāti bhagavān BhP  ity ādi vacanaiś ca vyaktaṃ bodhitam evāsti 
etat sarvam agre śrīvaiṣṇavamāhātmye vistareṇa vyaktaṃ bhāvi  HbhvC 
śvādatvam atra śvabhakṣakajātiviśeṣatvam eva śvānam attīti nirukter vartamānaprayogāt kravyādavat tacchīlatvaprāpteḥ 
kādācitkabhakṣaṇaprāyaścittavivakṣāyāṃ tv atītaḥ prayogaḥ kriyeta 
rūḍhir yogam apaharatīti nyāyena ca tad virudhyate 
ataeva śvapaca iti tair vyākhyātam 
savanaṃ cātra somayāga ucyate 
tataś cāsya bhagavannāmaśravaṇādyekatarāt sadya eva savanayogyatāpratikūladurjātitvaprārambhakaprārabdhapāpanāśaḥ pratipadyate 
 uddhavaṃ prati bhagavatā ca  tasmāt bhaktiḥ punāti manniṣṭhā śvapākān api sambhavāt BhP  iti kaimutyārtham eva proktam ity āyāti 
kintu yogyatvam atra śvapacatvaprāpakaprārabdhapāpavicchinnatvamātram ucyate 
savanārthaṃ tu guṇāntarādhānam apekṣata eva 
brāhmaṇakumārāṇāṃ śaukre janmani yogyatve saty api sāvitradaiksyajanmāpekṣāvat 
sāvitrādijanmani tu sadācāraprāpter iti savane pravṛttir na yujyate 
tasmāt pūjyatvamātre tātparyam ity abhipretya ṭīkākṛdbhir apy uktam anena pūjyatvaṃ lakṣyata iti 
tathāpi jātidoṣaharatvena prārabdhahāritvaṃ tu vyaktam evāyātam 
sandhāryaā vaiṣṇavair yatnāc chālagrāmaśilā'suvat 
sā cārcyā dvārakācakrāṅkitopetaiva sarvadā  Hbhv 
brāhme tatraiva
śālagrāmodbhavo devo devo dvāravatībhavaḥ 
ubhayoḥ saṅgamo yatra muktis tatra na saṃśayaḥ  Hbhv 
skānde śrībrahmanāradasaṃvāde
cakrāṅkitā śilā yatra śālagrāmaśilāgrataḥ 
tiṣṭhate muniśārdūla vardhante tatra sampadaḥ  Hbhv 
tatraivānyatra
pratyahaṃ dvādaśa śilāḥ śālagrāmasya yo 'rcayet 
dvāravatyāḥ śilāyuktāḥ sa vaikuṇṭhe mahīyate  Hbhv 
atha śrīdvārakācakrāṅkalakṣaṇāni
śrīprahlādasaṃhitāyām
ekaḥ sudarśano dvābhyāṃ lakṣmīnārāyaṇaḥ smṛtaḥ 
tribhis trivikramo nāma caturbhiś ca janārdanaḥ  Hbhv 
pañcabhir vāsudevas tu ṣaḍbhiḥ pradyumna ucyate 
saptabhir baladevas tu aṣṭabhiḥ puruṣottamaḥ  Hbhv 
navabhiś ca navavyūho daśabhir daśamūrtikaḥ 
ekādaśaiś cāniruddho dvādaśair dvādaśātmakaḥ 
anyeṣū bahucakreṣu anantaḥ parikīrtitaḥ  Hbhv 
atha dvādaśacakrāṅkamāhātmyam
vārāhe
ye kecic caiva pāṣāṇā viṣṇucakreṇa mudritāḥ 
teṣāṃ sparśanamātreṇa mucyate sarvapātakaiḥ  Hbhv 
gāruḍe
sudarśanādyās tu śilāḥ pūjitāḥ sarvakāmadāḥ  Hbhv 
skānde ca
bhaktyā vā yadi vābhaktyā cakrāṅkaṃ pūjayen naraḥ 
api cet sudurācāro mucyate nātra saṃśayaḥ  Hbhv 
dvārakāmāhātmye ca dvārakāgatānāṃ śrībrahmādīnām uktau
etad vai cakratīrthaṃ tu yac chilā cakracihnitā 
muktidā pāpināṃ loke mlecchadeśe'pi pūjitā  Hbhv 
atha teṣv eva cakrabhedena phalabhedaḥ
kapilapañcarātre
ekacakras tu pāṣāṇo dvāravatyāḥ suśobhanaḥ 
sudarśanābhidho yo 'sau mokṣaikaphaladāyakaḥ  Hbhv 
lakṣmīnārāyaṇo dvābhyāṃ bhuktimuktiphalapradaḥ 
ebhiś cācyutarūpo 'sau phalam aindraṃ prayacchati  Hbhv 
caturbhujaś catuścakraś caturvargaphalapradaḥ 
pañcabhir vāsudevaś ca janmamṛtyubhayāpahaḥ  Hbhv 
ṣaḍbhiḥ pradyumna evāsau lakṣmīṃ kāntiṃ dadāti saḥ 
saptabhir balabhadro 'sau gotrakīrtivivardhanaḥ  Hbhv 
dadāti vāñchitaṃ sarvam aṣṭabhiḥ puruṣottamaḥ 
navacakro nṛsiṃhas tu phalaṃ yacchaty anuttamam  Hbhv 
rājyaprado daśabhis tu daśāvatārakaḥ smṛtaḥ 
ekādaśabhir aiśvaryam aniruddhaḥ prayacchati  Hbhv 
nirvāṇaṃ dvādaśātmāsau saukhyadaś ca supūjitaḥ  Hbhv 
atha varṇādibhedena doṣaguṇāḥ pūjyatvāpūjyatve ca
tatraiva
kṛṣṇa mṛtyuprado nityaṃ dhūmraś caiva bhayāvahaḥ 
asvāsthyaṃ karburo dadyān nīlas tu dhanahānidaḥ  Hbhv 
chidro dāridryaduḥkhāni dadyāt sampūjito dhruvam 
pāṇḍaras tu mahad duḥkhaṃ bhagno bhāryāviyogadaḥ  Hbhv 
putrapautradhanaiśvaryasukham atyantam uttamam 
dadāti śuklavarṇaś ca tasmād enaṃ samarcayet  Hbhv 
śrīprahlādasaṃhitāyām
kṛṣṇā mṛtyupradā nityaṃ kapilā ca bhayāvahā 
rogārtiṃ karburā dadyāt pītā vittavināśinī  Hbhv 
dhūmrābhā vittanāśāya bhagnā bhāryāvināśikā 
sacchidrā ca trikoṇā ca tathā viṣamacakrikā 
ardhacandrākṛtir yā ca pūjyās tā na bhavanti hi  Hbhv 
gārgyagālavayoḥ
sukhadā samacakrā tu dvādaśī cottamā śubhā 
vartulā caturasrā ca narāṇāṃ ca sukhapradā  Hbhv 
trikoṇā viṣamā caiva chidrā bhagnā tathaiva ca 
ardhacandrākṛtir yā tu pūjārhā na bhavet tu sā 
phalaṃ notpadyate tatra pūjitāyāṃ kadācana  Hbhv 
iti śrīgopālabhaṭṭavilikhite śrībhagavadbhaktivilāse
ādhiṣṭhāniko nāma
pañcamo vilāsaḥ 
 SnapanikaVilasa
ṣaṣṭhavilāsaḥ
snāpanikaḥ
śrīcaitanyaprasādena tadrūpaṃ gokulotsavam 
manojñaṃ yaṣṭukāmasya mūrtyarcāvidhir ucyate  Hbhv 
svayaṃ vyaktāḥ sthāpanāś ca mūrtayo dvividhā matāḥ 
svayaṃ vyaktāḥ svayaṃ kṛṣṇaḥ sthāpanās tu pratiṣṭhayā  Hbhv 
yathā ca pādmottarakhaṇḍe PadmaP 
śṛṇu devi pravakṣyāmi tadarcāvasathaṃ hareḥ 
sthāpanaṃ ca svayaṃ vyaktaṃ dvividhaṃ tat prakīrtitam  Hbhv 
śilāmṛddārulohādyaiḥ kṛtvā pratikṛtiṃ hareḥ 
śrautasmārtāgamaproktavidhinā sthāpanaṃ hi yat  Hbhv 
tat sthāpanaṃ iti proktaṃ svayaṃ vyaktaṃ hi me śṛṇu 
yasmin sannihito viṣṇuḥ svam eva nṝṇāṃ bhuvi  Hbhv 
pāṣāṇadārvor ātmeśaḥ svayaṃ vyaktaṃ hi tat smṛtam 
durlabhatvāt svayaṃ vyaktamūrteḥ śrīvaiṣṇavottamaḥ 
yathāvidhi pratiṣṭhāpya sthāpitāṃ mūrtim arcayet  Hbhv 
haribhaktisudhodaye
naikaṃ svavaṃśaṃ tu naras tārayaty akhilaṃ jagat 
arcāyām īpsitaṃ nṝṇāṃ phalaṃ yāgādidurlabham 
pratimām āśrito 'bhīṣṭapradāṃ kalpalatāṃ yathā  Hbhv 
athaśrīmūrteḥ prasādanam ātmādiśuddhayaś ca
śrīmūrtiṃ kṣālanārhāṃ tu śastagandhajalādinā 
praksālayet tad anyāṃ tu mūlamantreṇa mārjayet  Hbhv 
śrīmūrtihṛdayaṃ spṛṣṭvā svamantraṃ cāṣṭadhā japet 
evaṃ prasādanaṃ mūrter ātmanas tatprasādanāt 
śuddhir ekā dvitīyā tu syād avyagratayāpi ca  Hbhv 
sthānaśuddhis tathā dravyaśuddhiś ca likhitā purā 
iti prakārabhedena bhavec chuddhicatuṣṭayam  Hbhv 
uktaṃ ca śrīnāradena
puṣpeṇāmbu gṛhītvā tu prokṣayete sarvasādhanam 
malasnānaṃ tataḥ kuryāt pātre devaṃ nidhāya ca  Hbhv 
anyenāpi
puṣpākṣatādidravyānāṃ kuryān mantrādiśodhanam 
kṣālanenāmbulepāder mūrtiśuddiṃ samācaret 
avyagratvenātmaśuddhiṃ ksitiśuddhiṃ tataś caret  Hbhv 
 iti 
mantraśuddhiṃ parāṃ cittaśuddhiṃ cecchanti kecana 
evaṃ ṣaṭ śuddhayaḥ puṇyāḥ sampradāyānusārataḥ  Hbhv 
atha pīṭhapūjā
tāmrādipīṭhe śrīkhaṇḍādyālipte'ṣṭadalaṃ likhet 
sakarṇikaṃ trivṛttāḍhyaṃ padmaṃ ṣoḍaśakeśaram  Hbhv 
sadalāgraṃ catuṣkoṇaṃ caturdvāravibhūṣitam 
pūjāyantraṃ samuddhṛtya pīṭhārcāṃ tatra sādhayet  Hbhv 
pīṭhe bhagavato vāme śrīgurūn gurupādukām 
nāradādīn pūrvasiddhān yajed anyāṃś ca vaiṣṇavān  Hbhv 
dakṣiṇe cārcayed durgāṃ gaṇeśaṃ ca sarasvatīm 
tatra prāglikhitanyāsasyānusāreṇa pūjayet  Hbhv 
madhye ādhāraśaktyādīn dharmādīṃś ca vidikṣv atha 
adharmādīṃś caturdikṣv anantādīn madhyataḥ punaḥ  Hbhv 
śaktīr navāṣṭapatreṣu karṇikāyāṃ ca pūjayet 
tathā tadupariṣṭhāc ca pīṭhamantraṃ yathoditam  Hbhv 
tatpīṭhe mūlamantreṇa śrīmūrtiṃ sthāpayed atha 
puṣpāñjaliṃ gṛhitveṣṭadevarūpaṃ vicintayet  Hbhv 
tataś ca mūlamantreṇa kṣiptvā puṣpāñjalitrayam 
nijeṣṭadevamūrteś ca param aikyaṃ vibhāvayet  Hbhv 
athāvāhanādīni
tato devārcane prauḍhapādatāyā niṣedhanāt 
bhūmai nihitapādaḥ san kuryād āvāhanādikam  Hbhv 
yac cāvāhyam adhiṣṭhānaṃ tatrāvāhanam ācaret 
śālagrāmasthāpane ca nāvāhanavisarjane  Hbhv 
tathā coktam
udvāsāvāhane na staḥ sthāvare vai yathā tathā 
śālagrāmārcane naiva hy āvāhanavisarjane  Hbhv 
śālagrāme tu bhagavān āvirbhūto yathā hariḥ 
na tathānyatra sūryādau vaikuṇṭhe'pi ca sarvagaḥ  Hbhv 
athāvāhanādividhiḥ
āvāhanādimudrāś ca saṃdarśyāvāhanaṃ budhaḥ 
tathā saṃsthāpanaṃ sannidhāpanaṃ sannirodhanam  Hbhv 
sakalīkaraṇaṃ cāvaguṇṭhanaṃ ca yathāvidhi 
amṛtīkaraṇaṃ kuryāt paramīkaraṇaṃ tathā  Hbhv 
tathāvāhanādyarthaḥ
āgame
āvāhanaṃ cādareṇa sammukhīkaraṇaṃ prabhoḥ 
bhaktyā niveśanaṃ tasya saṃsthāpanamudrāhṛtam  Hbhv 
tavāsmīti tvadīyatvadarśanaṃ sannidhāpanam 
kriyāsamāptiparyantaṃ sthāpanaṃ sannirodhanam  Hbhv 
saklaīkaraṇaṃ coktaṃ tatsarvāṅgaprakāśanam 
ānandaghanatātyantaprakāśo hy avaguṭhanam  Hbhv 
amṛtīkaraṇaṃ sarvair evāṅgair avaruddhatā 
paramīkaraṇaṃ nāmābhīṣṭasampādanaṃ param  Hbhv 
athāvāhanamāhātmyam
nārasiṃhe
āgaccha narasiṃheti āvāhyākṣatapuṣpakaiḥ 
etāvatāpi rājendra sarvapāpaiḥ pramucyate  Hbhv 
 iti
nyased yathāsampradāyaṃ deve'ṅgādīni pūrvavat 
śaṅkhacakrādikāś cātha mudrā vidvān pradarśayet  Hbhv 
tathā ca tattvasāgare
āvāhanādimudrāś ca darśayitvā tataḥ punaḥ 
aṅganyāsaṃ ca devasya kṛtvā mudrāḥ pradarśayet  Hbhv 
atha mudrāḥ
āgame
āvāhanīṃ sthāpanīṃ ca tathānyāṃ sannidhāpanīm 
saṃnirodhakarīṃ cānyāṃ sakalīkaraṇīṃ parām  Hbhv 
tathāvaguṇṭhanīṃ paścād amṛtīkaraṇīṃ tathā 
paramīkaraṇaṃ cānyā prāg aṣṭau darśayed imāḥ  Hbhv 
śaṅkhaṃ cakraṃ gadāṃ padmaṃ muṣalaṃ śārṅgam eva ca 
khaḍgaṃ pāśāṅkuśī tadvad vainateyaṃ tathaiva ca  Hbhv 
śrīvatsakaustubhau veṇum abhītivaradau tathā 
vanamālāṃ tathā mantrī darśayet kṛṣṇapūjane  Hbhv 
mudrā cāpi prayoktavyā nityaabilvaphalākṛtiḥ 
ity etāś ca punaḥ saptadaśa mudrāḥ pradarśayet  Hbhv 
gandadigdhau karau kṛtvā mudrāḥ sarvatra yojayet 
yo 'nyathā kurute mūḍho na siddhaḥ phalabhāg bhavet  Hbhv 
atha mudrāmāhātmyam
agastyasaṃhitāyām
etābhiḥ saptadaśabhir mudrābhis tu vicaksaṇaḥ 
yo vai mām arcayen nityaṃ mohayet sa sureśvaram 
drāpayed api viprendra tataḥ prārthitam āpnuyat  Hbhv 
kramadīpikāyāṃ  bilvamudrām adhikṛtya 
manovāṇīdehair yad iha ca purā vāpi vihitaṃ
tvamatyā matyā vā tad akhilam asau duṣkṛticayam 
imāṃ mudrāṃ jānan kṣapayati naras taṃ suragaṇā
namanty asyādhīnā bhavati satataṃ sarvajanatā  Hbhv 
athāsanādyarpaṇam
tato nikṣipya devasyopari puṣpāñjalitrayam 
dattvāsanārthaṃ puspaṃ ca svāgataṃ vidhinācaret  Hbhv 
āsanādyupacāreṣu mudrāḥ ṣoḍaśa darśayet 
prasiddhāḥ padmasvastyādyā vidvān ṣoḍaśasu kramāt  Hbhv 
śrīkṛṣṇāyārpayed arghyaṃ pādyam ācamanīyakam 
madhuparkaṃ punaś cācamanīyaṃ ca vidhir yathā  Hbhv 
tathā ca smṛtyarthasāre 
āvāhanāsanaṃ pādyam arghyam ācamanīyakam 
snānam ācamanaṃ vastrācamanaṃ copavītakam  Hbhv 
ācamanaṃ gandhapuṣpaṃ dhūpadīpaṃ prakalpayet 
naivedyaṃ punar ācāmaṃ natvā stutvā visarjayet  Hbhv 
anyatra ca 
ādau puṣpāñjaliṃ dattvā pādārcanam ataḥ param 
pādyam arghaṃ tv ācamanaṃ madhuparkaṃ yathoditam  Hbhv 
abhyaṅgodvartane kṛtvā mahāsnānaṃ samācaret 
abhiṣekāṅgavastraṃ ca dattvā nīrājayed dharim  Hbhv 
 iti
śrīmūrtau tu śirasy arghyaṃ dadyāt pādyaṃ ca pādayoḥ 
mukhe cācamanīyaṃ trir madhuparkaṃ ca tatra hi  Hbhv 
sarveṣv apy upacāreṣu pādyādiṣu pṛthak pṛthak 
ādau puṣpāñjaliṃ kecid icchanti bhagavatparāḥ  Hbhv 
athāsanādyarpaṇamāhātmyam
narasiṃhapurāṇe 
dattvāsanam athārghyaṃ ca pādyam ācamanīyakam 
devadevasya vidhinā sarvapāpaiḥ pramucyate  Hbhv 
viṣṇudharmottare 
āsanānāṃ pradānena sthānaṃ sarvatra vindati 
godānaphalam āpnoti tathā pādyaprado naraḥ  Hbhv 
tatas tv arhaṇadānena sarvapāpaiḥ pramucyate 
tathaivācamaīyasya dātā brāhamaṇasattamāḥ  Hbhv 
tīrthatoyaṃ tathā dattvā devasyācamanaṃ punaḥ 
svargalokam avāpnoti sarvapāpavivarjitaḥ 
naras tv ācamanīyasya dātā bhavati nirmalaḥ  Hbhv 
madhuparkasya dānena paraṃ padam ihāśnute  Hbhv 
viṣṇupurāṇe  ca 
madhuparkavidhiṃ kṛtvā madhuparkaṃ prayacchati 
brahman sa yāti paramaṃ sthānam etan na saṃśayaḥ  Hbhv 
atha snānam
vijñāpya devaṃ snānārthaṃ pāduke purato 'rpayet 
mahāvidyādinā taṃ ca snānasthānaṃ tato nayet  Hbhv 
prāgvat tatrāsanaṃ pādyaṃ tatraivācamanīyakam 
nivedya darśayen mudrām amṛtīkaraṇīṃ budhaḥ  Hbhv 
śālagrāmaśilārūpaṃ tato devaṃ niveśayet 
snānapātre nijābhīṣṭāṃ calāṃ śrīmūrtim eva vā  Hbhv 
atha snānapātram
skandapurāṇe 
kṛtvā tāmramaye pātre yo 'rcayen madhusūdanam 
phalam āpnoti pūjāyāḥ pratyahaṃ śatvārṣikam  Hbhv 
yo 'rcayen mādhavaṃ bhaktyā aśvatthadalasaṃsthitam 
pratyahaṃ labhate puṇyaṃ padmayutasamudbhavam  Hbhv 
rambhādalopari hariṃ kṛtvā yo 'bhyarcayen naraḥ 
varṣāyutaṃ bhavet pītaḥ keśavaḥ priyayā saha  Hbhv 
ye paśyanti sakṛd bhaktyā padmapatropari sthitam 
bhaktyā padmālayākāntaṃ tair āptaṃ durlabhaphalam  Hbhv 
 iti
tataḥ śaṅkhenābhiṣekaṃ kuryād ghaṇṭādiniḥsvanaiḥ 
mūlenāṣṭākṣareṇāpi dhūpayann antarāntarā  Hbhv 
tatra tu prathamaṃ bhaktyā vidadhīta sugandhibhiḥ 
divyais tailādibhir dravyair abhyaṅgaṃ śrīhareḥ śanaiḥ  Hbhv 
athābhyaṅgadravyāṇi tanmāhātmyaṃ ca
skande 
mālatījātim ādāya sugandhānāṃ tu vā punaḥ  Hbhv 
tathānyapuṣpajātīnāṃ gṛhītvā bhaktito narāḥ 
ye snāpayanti deveśam utsave vai harer dine  Hbhv 
medinīdānatulyaṃ hi phalam uktaṃ svayambhuvā 
yaḥ punaḥ puṣpatailena divyauṣadhiyutena hi  Hbhv 
abhyaṅgaṃ kurute viṣṇor madhye kṣiptvā tu kuṅkumam 
romāñcitatanur bhūtvā priyayā saha mādhavaḥ 
prītyā bibharti svotsaṅge manvantaraśataṃ hariḥ  Hbhv 
viṣṇudharmottare ca 
gandhatailāni divyāni sugandhīni śucīni ca 
keśavāya naro dattvā gandharvaiḥ saha modate  Hbhv 
atha pañcāmṛtasnapanam
tataḥ śaṅkhabhṛtenaiva kṣīreṇa snāpayet kramāt 
dadhnā ghṛtena madhunā khaṇḍena ca pṛthak pṛthak  Hbhv 
pañcāmṛtādyaiḥ snapanaṃ sadā necchanti tat priyāḥ 
kintu taiḥ kāladeśādiviśeṣe kārayanti tat  Hbhv 
atha tatparimāṇam
brahmapurāṇe 
devānāṃ pratimā yatra ghṛtābhyaṅgas tato bhavet 
palāni tasya deyāni śraddhayā pañcaviṃśatiḥ  Hbhv 
aṣṭottarapalaśataṃ deyaṃ ca sarvadā 
dve sahasre palānāṃ tu mahāsnāne ca saṅkhyayā  Hbhv 
dātavye yena sarvāsu dikṣu niryāti tadghṛtam  Hbhv 
 iti
dugdhādāv api saṅkhyeyam evaṃ jñeyā manīṣibhiḥ 
palasaṅkhyā ca vijñeyā yājñavalkyādivākyataḥ  Hbhv 
tathā hi 
pañcakṛṣṇalako māṣas te suvarṇas tu ṣoḍaśa 
suvarṇānāṃ ca catvāraḥ palam ity abhidhīyate  Hbhv 
 iti
kiṃ ca 
snānārthaṃ surabhīkṣīraṃ mahiṣyādyās tu kutsitāḥ  Hbhv 
viṣṇudharmottare ca 
śarīraduḥkhaśamanaṃ manoduḥkhavināśanam 
kṣīreṇa snapanaṃ viṣṇoḥ kṣīrābhodhipradaṃ tathā  Hbhv 
agnipurāṇe 
gavāṃ śatasya viprebhyaḥ samyagdattasya yat phalam 
ghṛtaprasthena tad viṣṇor labhet snānān na saṃśayaḥ  Hbhv 
indradyumnena samprāptā saptadvīpā vasundharā 
ghṛtodakena saṃyuktā pratimā snāpitā kila  Hbhv 
pratimāsaṃ sitāṣṭamyāṃ ghṛtena jagatāṃ patim 
snāpayitvā samabhyarcya sarvapāpaiḥ pramucyate  Hbhv 
jñānato 'jñānato vāpi yat pāpaṃ kurute naraḥ 
tat kṣālayati sandhyāyāṃ ghṛtasnapanatoṣitaḥ  Hbhv 
yeṣu kṣīravahā nadyo pāyasakardamāḥ 
tān lokān puruṣā yānti kṣīrasnapanakā hareḥ  Hbhv 
viṣṇudharme śrīpulastyaprahlādasaṃvāde ca 
dvādaśyāṃ pañcadaśyāṃ ca gavyena havisā hareḥ 
snāpanaṃ daityaśārdūla mahāpātakanāśanam  Hbhv 
dadhyādīnāṃ vikārāṇāṃ kṣīrataḥ sambhavo yathā 
tathaivāśeṣakāmānāṃ kṣīrasnānaṃ tato hareḥ  Hbhv 
nārasiṃhe 
payasā yas tu deveśaṃ snāpayed garuḍadhvajam 
sarvapāpaviśuddhātmā viṣṇuloke mahīyate  Hbhv 
snāpya dadhnā sakṛd viṣṇuṃ nirmalaṃ priyadarśanam 
viṣṇulokam avāpnoti sevyamānaḥ surottamaḥ  Hbhv 
duḥsvapnaśamanaṃ jñeyam amaṅgalyavināśanam 
māṅgalyavṛddhidaṃ dadhnā snapanaṃ narapuṅgava  Hbhv 
yaḥ karoti harer arcāṃ madhunā snāpitāṃ naraḥ 
agniloke sa moditvā punar viṣṇupure vaset  Hbhv 
madhunā snapanaṃ kṛtvā saubhāgyam adhigacchati 
lokamitrāṇy avāpnoti tathaivekṣurasena ca  Hbhv 
śrīdvārakāmāhātmye ca śrīmārkaṇḍeyendradyumnasaṃvāde 
kṣīrasnānaṃ prakurvanti ye narā viṣṇumūrdhani 
tenāśvamedhajaṃ puṇyaṃ bindunā bindunā smṛtam  Hbhv 
kṣīrād daśaguṇaṃ dadhnā ghṛtaṃ tasmād daśottaram 
ghṛtād daśaguṇaṃ kṣaudraṃ khaṇḍaṃ tasmād daśottaram  Hbhv 
puṣpodakaṃ ca gandhodaṃ vardhate ca daśottaram 
mantrodakaṃ ca darbhodaṃ tathaiva nṛpasattama  Hbhv 
drākṣārasaṃ cūtarasaṃ śatavājimakhaiḥ samam 
tathaiva tīrthanīraṃ ca phalaṃ yacchati bhūmipa  Hbhv 
snāpanaṃ kṛṣṇadevasya yaḥ karoti svaśaktitaḥ 
phalam āpnoti tat proktaṃ niṣkāmo muktim āpnuyāt  Hbhv 
viṣṇudharmottare
tīrthodakāni puṇyāni svayam ānīya mānavaḥ 
tailasya snapanaṃ dattvā sarvapāpaiḥ pramucyate  Hbhv 
atha snapane dhūpane dhūpanamāhātmyam
skānde 
snānakāle tu kṛṣṇasya aguruṃ dahate tu yaḥ 
praviṣṭo nāsikārandhraṃ pāpaṃ janmāyutaṃ dahet  Hbhv 
udvartanaṃ ca tailāder apasāraṇakāraṇam 
devasya kārayed dravyair upayuktyair anantaram  Hbhv 
athodvartanaṃ tanmāhātmyaṃ ca
nārasiṃhe 
yavagodhūmaiś cūrṇair udvartyoṣṇena vāriṇā 
prakṣālya devadeveśaṃ vāruṇaṃ lokam āpnuyāt  Hbhv 
viṣṇudharmottare ca 
godhūmayavacūrṇais tu tam utsādya janārdanam 
lodhracūrṇakasaṅkīrṇair balarūpaṃ tathāpnuyāt  Hbhv 
masūramāsacūrṇaṃ ca kuṅkumakṣodasaṃyutam 
nivedya devadevāya gandharvaiḥ saha modate  Hbhv 
vārāhe 
kalāyakasya cūrṇena piṣṭacūrṇena vā punaḥ 
tenaivodvartanaṃ kuryād gandhapuṣpaiś ca saṃyutam 
yadīcchet paramāṃ siddhiṃ mama karmaparāyaṇaḥ  Hbhv 
 iti
tataḥ samarpayet kūrcam uṣīrādivinirmitam 
malāpakarṣaṇādyarthaṃ śrīmanmūrtyaṅgasandhitaḥ  Hbhv 
atha kūrcaṃ tanmāhātmyam
viṣṇudharmottare 
uṣīrakūrcakaṃ dattvā sarvapāpaiḥ pramucyate 
dattvā gobālajaṃ kūrcaṃ sarvāṃs tāpān vyapohati 
dattvā cāmarakaṃ kūrcaṃ śriyam āpnoty anuttamam  Hbhv 
atha śuddhajalasnapanam
tataḥ koṣṇena saṃsnāpya saṃskṛtena sugandhinā 
śītalenāmbunā śaṅkhabhṛtena snāpayet punaḥ  Hbhv 
tad uktam ekādaśaskandhe BhP  
candanośīrakarpūra kuṅkumāguruvāsitaiḥ 
salilaiḥ snāpayen mantrair nityadā vibhave sati  Hbhv 
atha jalaparimāṇam
bhaviṣye 
snāne palaśataṃ deyam abhyaṅge pañcaviṃśatiḥ 
palānāṃ dve sahasre tu mahāsnānaṃ prakīrtitam  Hbhv 
tatra yājñavalkyaḥ
na naktodakapuṣpādyair arcanaṃ snānam arhati  Hbhv 
viṣṇuḥ
na naktaṃ gṛhītodakena daivakarma kuryāt  Hbhv 
hārītaḥ
rātrāv etā āpo varuṇaṃ prāviśanta
tasmān na rātrau gṛhṇīyāt  Hbhv 
atha snapanamāhātmyam
nārasiṃhe
nirmālaym apanīyātha toyena snāpya keśavam 
narasiṃhākṛtiṃ rājan sarvapāpaiḥ pramucyate  Hbhv 
godānajaṃ phalaṃ prāpya yānenāmbaraśobhinā 
narasiṃhapuraṃ prāpya modate kālam akṣayam  Hbhv 
kiṃ ca
snāpya toyena bhaktyā tu narasiṃhaṃ narādhipa 
sarvapāpavinirmukto viṣṇulokaṃ mahīyate  Hbhv 
narasiṃhaṃ tu saṃsnāpya karpūrāguruvāriṇā 
canddraloke sa moditvā paścād viṣṇupuraṃ vaset  Hbhv 
kiṃ ca
kuśapuṣpodakenāpi viṣṇulokam avāpnuyāt 
ratnodakena sāvitraṃ kauveraṃ hemavāriṇā  Hbhv 
viṣṇudharmottare 
ratnodakapradānena śriyam āpnoty anuttamām 
bījodakapradānena kriyāsāphalyam āpnuyāt  Hbhv 
puṣpatoyapradānena śrīmān bhavati mānavaḥ 
phalatoyapradānena saphalāṃ vindate kriyām  Hbhv 
hayaśīrṣapañcarātre
sugandhinā yas toyena snāpayej jalaśāyinam 
brahmalokam avāpnoti yāvad indrāś caturdaśa  Hbhv 
gāruḍe 
tulasīmiśratoyena snāpayanti janārdanam 
pūjayanti ca bhāvena dhanyās te bhuvi mānavāḥ  Hbhv
agnipurāṇe
mahāsnānena govindaṃ samyak saṃsnāpya mānavaḥ 
yaṃ yaṃ prārthayate kāmaṃ taṃ taṃ prāpnoty asaṃśayaḥ  Hbhv 
pādme śrīpulastyabhagīrathasaṃvāde
snānam abhyarcanaṃ yas tu kurute keśave sadā 
tasya puṇyasya yā saṅkhyā nāsti sā jñāne gocarā  Hbhv 
viṣṇudharmottare 
snānārthaṃ devadevasya yas tu gandhaṃ prayacchati 
bhavanti vaśagās tasya nāryaḥ sarvatra sarvadā  Hbhv 
puṣpadānāt tathā loke bhavatīha phalānvitaḥ 
dattvā mṛgamadasnānaṃ sarvān kāmān avāpnuyāt  Hbhv 
sarvauṣadhipradānena vājimedhaphalaṃ labhet 
dattvā jātīphalaṃ mukhyaṃ saphalāṃ vindati kriyām  Hbhv 
atha sarvauṣadhiḥ
murā māsī vacā kuṣṭhaṃ śaileyaṃ rajanīdvayam 
śaṭī campakamustaṃ ca sarvauṣadhigaṇaḥ smṛtaḥ  Hbhv 
gandhaś cāgame
gandhaś candanakarpūrakālāgurubhir īritaḥ  Hbhv 
atha śaṅkhamāhātmyam
skānde śrībrahmanāradasaṃvāde
śaṅkhasthitena toyena yaḥ snāpayati keśavam 
kapilāśatadānasya phalaṃ prāpnoti mānavaḥ  Hbhv 
śaṅke tīrthodakaṃ kṛtvā yaḥ snāpayati mādhavam 
dvādaśyāṃ bindumātreṇa kulānāṃ tārayec chatam  Hbhv 
kapilākṣīram ādāya śaṅkhe kṛtvā janārdanam 
yaḥ snāpayati dharmātmā yajñāyutaphalaṃ labhet  Hbhv 
anyagosambhavaṃ kṣīraṃ śaṅkhe kṛtvā tu nārada 
yaḥ snāpayati deveśaṃ rājasūyaphalaṃ labheet  Hbhv 
śaṅkhe kṛtvā ca pānīyaṃ sākṣataṃ kusumānvitam 
snāpayed devadeveśaṃ hanyāt pāpaṃ cirārjitam  Hbhv 
sākṣataṃ kusumopetaṃ śaṅkhe toyaṃ sacandanam 
yaḥ kṛtvā snāpayed devaṃ mama loke vasec ciram  Hbhv 
kṣiptvā gandhodakaṃ śaṅkhe yaḥ snāpayati keśavam 
namo nārāyaṇāyeti mucyate yonisaṅkaṭān  Hbhv 
nādyaṃ taḍāgajaṃ vāri vāpīkūpahradādijam 
gāṅgeyaṃ ca bhavet sarvaṃ kṛtaṃ śaṅkhe kalipriya  Hbhv 
trailokye yāni tīrthāni vāsudevasya cājñayā 
śaṅkhe tiṣṭhanti viprendra tasmāt śaṅkhaṃ sadārcayet  Hbhv 
śaṅkhe kṛtvā tu pānīyaṃ sapuṣpaṃ satilākṣatam 
arghyaṃ dadāti devasya sasāgaradharāphalam  Hbhv 
arghyaṃ dattvā tu śaṅkhena yaḥ karoti pradakṣiṇam 
pradakṣiṇīkṛtā tena saptadvīpā vasundharā  Hbhv 
darśanenāpi śaṅkhasya kiṃ punaḥ sparśane kṛte 
vilayaṃ yānti pāpāni himaṃ sūryodaye yathā  Hbhv 
nitye naimittike kāmye snānārcanavilepane 
śaṅkham udvahate yas tu śvetadvīpe vasec ciram  Hbhv 
natvā śaṅkhaṃ kare dhṛtvā mantreṇānena vaiṣṇavaḥ 
yaḥ snāpayati govindaṃ tasya puṇyam anantakam  Hbhv 
mantraḥ
tvaṃ purā sāgarotpanno viṣṇunā vidhṛtaḥ kare 
mānitaḥ sarvadevaiś ca pāñcajanya namo 'stu te  Hbhv 
tava nādena jīmūtā vitrasyanti surāsurāḥ 
śaśāṅkāyutadīptābha pāñcajanya namo 'stu te  Hbhv 
garbhā devārinārīṇāṃ vilīyante sahasradhā 
tava nādena pātāle pāñcajanya namo 'stu te  Hbhv 
vārāhe ca
dakṣiṇāvartaśaṅkhena tilamiśrodakena ca 
udake nābhimātre tu yaḥ kuryād abhiṣecanam  Hbhv 
prāk srotasi ca nadyāṃ vai naras tv ekāgramānasaḥ 
yāvaj jīvakṛtaṃ pāpaṃ tatkṣaṇād eva naśyati  Hbhv 
dakṣiṇāvartaśaṅkhena pātre auḍumbare sthitam 
udakaṃ yaḥ pratīccheta śirasā kṛṣṇamānasaḥ 
tasya janmakṛtaṃ pāpaṃ tatkṣaṇād eva naśyati  Hbhv 
āgame
bṛhattvaṃ snigdhatācchatvaṃ śaṅkhasyeti guṇatrayam  Hbhv 
āvartabhaṅgadoṣas tu hemayogān na jāyate 
nālikāyāṃ svabhāvena yadi chidraṃ bhaven nahi  Hbhv 
 iti
ghaṇṭāvādyaṃ ca nitarāṃ snānakāle praśasyate 
yato bhagavato viṣṇos tat sadā paramaṃ priyam  Hbhv 
āvāhanārghye dhūpe ca puṣpanaivedyayojane 
nityam etāṃ prayuñjīta tanmantreṇābhimantritām  Hbhv 
tanmantraḥ
jayadhvaniṃ tato mantramātaḥ svāhety udīrya ca 
abhyarcya vādayan ghaṇṭāṃ dhūpaṃ nīcaiḥ pradāpayet  Hbhv 
pūjākālaṃ vinānyatra hitaṃ nāsyāḥ pracālanam 
na tayā ca vinā kuryāt pūjanaṃ siddhilālasaḥ  Hbhv 
atha ghaṇṭāmāhātmyam
uktaṃ ca skānde śrībrahmanāradasaṃvāde
snānārcanakriyākāle ghaṇṭānādaṃ karoti yaḥ 
purato vāsudevasya tasya puṇyaphalaṃ śṛṇu  Hbhv 
varṣakoṭisahasrāṇi varṣakoṭiśatāni ca 
vasate devaloke tu apsarogaṇasevitaḥ  Hbhv 
sarvavādyamayī ghaṇṭā keśavasya sadā priyā 
vādanāl labhate puṇyaṃ yajñakoṭisamudbhavam  Hbhv 
vāditraninadais tūryagītamaṅgalanisvanaiḥ 
yaḥ snāpayati govindaṃ jīvanmukto bhaved dhi saḥ  Hbhv 
vāditrāṇām abhāve tu pūjākāle hi sarvadā 
ghaṇṭāśabdo naraiḥ kāryaḥ sarvavādyamayī yataḥ  Hbhv 
sarvavādyamayī ghaṇṭā devadevasya vallabhā 
tasmāt sarvaprayatnena ghaṇṭānādaṃ tu kārayet  Hbhv 
manvantarasahasrāṇi manvantaraśatāni ca 
ghaṇṭānādena deveśaḥ prīto bhavati keśavaḥ  Hbhv 
viṣṇudharmottare śrībhagavatprahlādasaṃvāde
śṛṇu daityendra vakṣyāmi ghaṇṭāmāhātmyam uttamam 
prahlāda tvatsamo nāsti madbhakto bhuvanatraye  Hbhv 
mama nāmāṅkitā ghaṇṭā purato mama tiṣṭhati 
arcitā vaiṣṇavagṛhe tatra māṃ viddhi daityaja  Hbhv 
vainateyāṅkitāṃ ghaṇṭāṃ sudarśanayutāṃ yadi 
mamāgre sthāpayed yas tu dehe tasya vasāmy aham  Hbhv 
yas tu vādayate ghaṇṭā vainateyena cihnitām 
dhūpe nīrājanae snāne pūjākāle vilepane  Hbhv 
mamāgre pratyahaṃ vatsa pratyekaṃ labhate phalam 
mamāyutaṃ goyutaṃ ca cāndrāyaṇaśatodbhavam  Hbhv 
vidhibāhyakṛtā pūjā saphalā jāyate nṝṇām 
ghaṇṭānādena tusṭo 'haṃ prayacchāmi svakaṃ padam  Hbhv 
nāgāricihnitā ghaṇṭā rathāṅgena samanvitā 
vādanāt kurute nāśaṃ janmamṛtyubhayasya ca  Hbhv 
garuḍenāṅktāṃ ghaṇṭāṃ dṛṣṭvāhaṃ pratyahaṃ sadā 
prītiṃ karoti daityendra lakṣmīṃ prāpya yathādhanaḥ  Hbhv 
dṛṣṭvāmṛtaṃ yathā devāḥ prītiṃ kurvanty aharniśam 
suparṇe ca tathā prītiṃ ghaṇṭāśikharasaṃsthite  Hbhv 
svakareṇa prakurvanti ghaṇṭānādaṃ svabhaktitaḥ 
madīyārcanakāle tu phalaṃ koṭyaindavaṃ kalau  Hbhv 
anyatra ca
ghaṇṭādaṇḍasya śikhare sacakraṃ sthāpayet tu yaḥ 
garuḍaṃ vai priyaṃ viṣṇoḥ sthāpitaṃ bhuvanatrayam  Hbhv 
sacakra ghaṇṭānādaṃ tu mṛtyukāle śṛṇoti yaḥ 
pāpakoṭiyutasyāpi naśyanti yamakiṅkarāḥ  Hbhv 
sarve doṣāḥ pralīyante ghaṇṭānāde kṛte harau 
devatānāṃ munīndrāṇāṃ pitṝṇām utsavo bhavet  Hbhv 
abhāve vainateyasya cakrasyāpi na saṃśayaḥ 
ghaṇṭānādena bhaktānāṃ prasādaṃ kurute hariḥ  Hbhv 
gṛhe yasmin bhaven nityaṃ ghaṇṭā nāgārisaṃyutā 
na sarpāṇāṃ bhayaṃ tatra nāgnividyutsamudbhavam  Hbhv 
yasya ghaṇṭā gṛhe nāsti śaṅkhaś ca purato hareḥ 
kathaṃ bhāgavataṃ nāma gīyate tasya dehinaḥ  Hbhv 
 iti
ato bhagavataḥ prītyai ghaṇṭā śrīgaruḍānvitā 
saṅgṛhyā vaiṣṇavair yatnāc cakreṇopari maṇḍitā  Hbhv 
snāne śaṅkhādivādyāṃ tu nāmasaṅkīrtanaṃ hareḥ 
gītaṃ nṛtyaṃ purāṇādipaṭhanaṃ ca praśasyate  Hbhv 
atha snāne vādyādimāhātmyam
skandapurāṇe
snānakāle tu kṛṣṇasya śaṅkhādīnāṃ tu vādanam 
kurute brahmaloke tu vasate brahmavāsaram  Hbhv 
snānakāle tu samprāpte kṛṣṇasyāgre tu nartanam 
gītaṃ caiva punāty atra ṛcoktaṃ vadanena hi  Hbhv 
tatraiva śrībrahmanāradasaṃvāde
mṛdaṅgavādyena yutaṃ paṇavena samanvitam 
arcanaṃ vāsudevasya sanṛtyaṃ mokṣadaṃ nṝṇām  Hbhv 
gītaṃ vādyaṃ ca nṛtyaṃ ca tathā pustakavācanam 
pūjākāle tu kṛṣṇasya sarvadā keśavapriyam  Hbhv 
nṛtyavādyādyabhāve tu kuryāt pustakavācanam 
pūjākāle tv idaṃ putra sarvadā prītidāyakam  Hbhv
pustakasyāpy abhāve tu viṣṇunāmasahasrakam 
stavarājaṃ miniśreṣṭha gajendrasya ca mokṣaṇam  Hbhv 
pūjākāle tu devasya gītāstotram anusmṛtiḥ 
pañcastaavā mahābhāga mahāprītikarā hareḥ  Hbhv 
vihāya gītavādyāni pūjākāle sadā hareḥ 
paṭhanīyaṃ mahābhaktyā viṣṇor nāmasahasrakam  Hbhv 
dvārakāmāhātmye
snānakāle tu kṛṣṇasya jayaśabdaṃ karoti yaḥ 
karatāḍanasaṃyuktaṃ gītaṃ nṛtyaṃ prakurvate  Hbhv 
unmattaceṣṭāṃ kurvāṇo hasan jalpan yathecchayā 
nottānaśāyī bhavati mātur aṅke nareśvara  Hbhv 
atha sahasranāmamāhātmyam
tatraiva
snānakāle tu devasya paṭhen nāmasahasrakam 
pratyaksaraṃ labhet puṇyaṃ kapilāgośatodbhavam  Hbhv 
viṣṇudharmottare
kṛtvā nāmasahasreṇa stutiṃ tasya mahātmanaḥ 
viyogam āpnoti naraḥ sarvānarthair na saṃśayaḥ  Hbhv 
skānde śrībrahmanāradasaṃvāde
viṣṇor nāmasahasraṃ tu pūjākāle paṭhanti ye 
vedānāṃ caiva puṇyānāṃ phalam āpnoti mānavaḥ  Hbhv 
ślokenaikena devarṣe sahasranāmakasya yat 
paṭhitena phalaṃ proktaṃ na tat kratuśatair api  Hbhv 
mantrahīnaṃ kriyāhīnaṃ yat kṛtaṃ pūjanaṃ hareḥ 
paripūrṇaṃ bhavet sarvaṃ sahasranāmakīrtanāt  Hbhv 
kiṃ ca
jñānājñānakṛtaṃ pāpaṃ paṭhitvā viṣṇusannidhau 
nāmnāṃ sahasraṃ viṣṇos tu prajahāti mahārujam  Hbhv 
brahmahatyādipāpāni kāmacārakṛtāny api 
vilayaṃ yānti vai nūnam anyapāpe tu kā kathā  Hbhv 
siddhyanti sarvakāryāṇi manasā cintitāni ca 
yaḥ paṭhet prātar utthāya viṣṇor nāmasahasrakam  Hbhv 
tatraiva śrīkṛṣṇārjunasaṃvāde
adhītās tena vai vedāḥ surāḥ sarvasamarcitāḥ 
nāmnāṃ sahasraṃ yo 'dhīte muktis tasya kare sthitā  Hbhv 
kurvat pāpasahasrāṇi bhuñjāno 'pi yatas tataḥ 
paṭhen nāmasahasras tu durgandhaṃ na sa paśyati  Hbhv 
muktvā nāmasahasras tu nānyo dharmo 'sti kaścana 
kalau prāpte guḍākeśa satyam etan mayeritam  Hbhv 
yajñair dānais tapabhiś ca stavaiḥ prītir na me'rjuna 
santuṣṭis tu na cānyena vinā nāmasahasrakam  Hbhv 
stavaṃ nāmasahasrākhyaṃ ye na jānanti vai kalau 
bhramanti te narīa loke sarvadharmabahiṣkṛtāḥ  Hbhv 
stavaṃ nāmasahasrākhyaṃ likhitaṃ yasya veśmani 
pūjyate mama sānnidhye pūjāṃ gṛhṇāmi tasya vai  Hbhv 
yasmin nāmasahasraṃ me gṛhe tiṣṭhati sarvadā 
likhitaṃ pāṇḍavaśreṣṭha tatra no viśate kaliḥ  Hbhv 
tasmāt tvam api kaunteya madbhakto manmanā bhava 
paṭhan nāmasahasraṃ me sarvān kāmān avāpsyasi  Hbhv 
aham ārādhitaḥ pūrvaṃ brahmaṇā lokakartṛṇā 
tato nāmasahasraṃ me prāptaṃ lokahitaṃ param  Hbhv 
nāradena tataḥ pūrvaṃ prāptaṃ ca parameṣṭhinaḥ 
nāradena tataḥ proktavṛṣīṇām ūrdhvaretasām  Hbhv 
ṛṣibhis tu mahābāho devaloke prakāśitam 
martyaloke manuṣyāṇāṃ vyāsena paribhāṣitam  Hbhv 
tapasogreṇa mahatā śaṅkareṇa mahātmanā 
matprasādād anuprāptaṃ guhyānām uttamottamam  Hbhv 
dattaṃ bhavānyai rudreṇa nāmnāṃ me hi sahasrakam 
viśrutaṃ triṣu lokeṣu mayā te parikīrtitam  Hbhv 
aśeṣārtiharaṃ pārtha mama nāmasahasrakam 
sadyaḥ prītikaraṃ puṇyaṃ surāṇām amṛtaṃ yathā  Hbhv 
aṣṭādaśapurāṇānāṃ sārem etad dhanañjaya 
mayoddhṛtya samākhyātaṃ tava nāmasahasrakam  Hbhv 
sahasranāmamāhātmyaṃ devo jānāti śaṅkaraḥ 
sahasranāmamāhātmyaṃ yaḥ paṭhec chṛṇuyād api 
aparādhasahasreṇa na sa lipyet kadācana  Hbhv 
atha śrībhagavadgītāmāhātmyam
skānde avantīkhaṇḍe śrīvyāsoktau 
gītā sugītā kartavyā kim anyaiḥ śāstravistaraiḥ 
yā svayaṃ padmanābhasya mukhapadmād viniḥsṛtā  Hbhv 
sarvaśāstramayī gītā sarvadevamayī yataḥ 
sarvadharmamayī yasmāt tasmād etāṃ samabhyaset  Hbhv 
śālagrāmaśilāgre tu gītādhyāyaṃ paṭhet tu yaḥ 
manvantarasahasrāṇi vasate brahmaṇaḥ pure  Hbhv 
hatvā hatvā jagat sarvaṃ muṣitvā sacarācaram 
pāpair na lipyate caiva gītādhyāyī kathañcana  Hbhv 
teneṣṭaṃ kratubhiḥ sarvair dattaṃ tena gavāyutam 
gītām abhyasyatā nityaṃ tenāptaṃ padam avyayam  Hbhv 
gītādhyāyaṃ paṭhed yas tu ślokaṃ ślokārdham eva vā 
bhavapāpavinirmukto yāti viṣṇoḥ paraṃ padam  Hbhv 
yo nityaṃ viśvarūpākhyam adhyāyaṃ paṭhati dvijaḥ 
vibhūtiṃ devadevasya tasya puṇyaṃ vadāmy aham  Hbhv 
vedair adhītair yat puṇyaṃ setihāsaiḥ purātanaiḥ 
ślokenaikena tat puṇyaṃ labhate nātra saṃśayaḥ  Hbhv 
ābrahmastambaparyantaṃ jagattṛptiṃ karoti saḥ 
viśvarūpaṃ sadādhyāyaṃ vibhūtiṃ ca paṭhet tu yaḥ  Hbhv 
ahany ahani yo martyo gītādhyāyaṃ paṭhet tu vai 
dvātriṃśadaparādhāṃs tu kṣamate tasya keśavaḥ  Hbhv 
likhitvā vaiṣṇavānāṃ ca gītāśāstraṃ prayacchati 
dine dine ca yajate hariṃ cātra na saṃśayaḥ  Hbhv 
caturṇām eva vedānāṃ sāram uddhṛtya viṣṇunā 
trailokyasyopakārāya gītāśāstraṃ prakāśitam  Hbhv 
bhāratāmṛtasarvasvaṃ viṣṇor vaktrād viniḥsṛtam 
gītāgaṅgodakaṃ pītvā punar janma na vidyate  Hbhv 
dharmaṃ cārthaṃ ca kāmaṃ ca mokṣaṃ cāpīcchatā sadā 
śrotavyā paṭhanīyā ca gītā kṛṣṇamukhodgatā  Hbhv 
yo naraḥ paṭhate nityaṃ gītāśāstraṃ dine dine 
vimuktaḥ sarvapāpebhyo yāti viṣṇoḥ paraṃ padam  Hbhv 
atha purāṇapāṭhādimāhātmyam
pādme devadūtavikuṇḍalasaṃvāde PadmaP  
vicārayanti ye śāstraṃ vedābhyāsaratāś ca ye 
purāṇaṃ saṃhitāṃ ye ca śrāvayanti paṭhanti ca  Hbhv 
vyākurvanti smṛtiṃ ye ca ye dharmapratibodhakāḥ 
vedānteṣu niṣaṇṇā ye tair iyaṃ jagatī dhṛtā  Hbhv 
tattadabhyāsamāhātmyaiḥ sarve te hatakilbiṣāḥ 
gacchanti brahmaṇo lokaṃ yatra moho na vidyate  Hbhv 
tatraiva śrīśivomāsaṃvāde 
antaṃ gato 'pi vedānāṃ sarvaśāstrārthavedy api 
puṃso 'śrutapurāṇasya na samyag gatidarśanam  Hbhv 
vedārthād adhikaṃ manye purāṇārthaṃ ca bhāmini 
purāṇam anyathā kṛtvā tiryagyonim avāpnuyāt  Hbhv 
bṛhannāradīye ca ṇārP    
purāṇeṣv arthavādatvaṃ ye vadanti narādhamāḥ 
tair arjitāni puṇyāni kṣayaṃ yānti dvijottamāḥ  Hbhv 
purāṇeṣu dvijaśreṣṭhāḥ sarvadharmapravaktṛṣu 
pravadanty arthavādatvaṃ ye te narakabhājanāḥ  Hbhv 
anāyāsena yaḥ puṇyānīcchatīha dvijottamāḥ 
śrotavyāni bhaktyā tenaiva purāṇāni na saṃśayaḥ  Hbhv 
purārjitāni pāpāni naśam āyānti tasya vai 
purāṇaśravaṇe buddhis tasyaiva bhavati dhruvam  Hbhv 
kiṃ ca 
purāṇe vartamāne'pi pāpapāśena yantritaḥ 
anādṛtyānyagāthāsu saktabuddhiḥ pravartate  Hbhv 
atha vastrārpaṇam
snānamudrāṃ pradarśyātha śuddhasūkṣmāṅgavāsasā 
śanaiḥ saṃmārjya gātrāṇi divye vastre samarpayet  Hbhv 
madhyadeśīyanepathyādyanusāreṇa bhaktitaḥ 
ke'py atra kañcukosṇīṣādyambarāṇy arpayanti ca  Hbhv 
tathā ca matsye
tattaddeśīyabhūṣāḍhyāṃ tattanmūrtiṃ ca kārayet  Hbhv 
ekādaśaskandhe BhP  
alaṅkurvīta saprema madbhakto māṃ yathocitam  Hbhv 
bhaviṣye ca
vāsobhiḥ pūjayed viṣṇuṃ yny evātmapriyāṇi tu 
tathānyaiś ca śubhiar divyair arcayec ca dukūlaiḥ  Hbhv 
vāsāṃsi ca vicitrāṇi sāravanti śucīni ca 
dhūpitāni harer dadyāt vikeśāni navāni ca  Hbhv 
bhūṣayed bahubhir vastrair vicitraiḥ kañcukādibhiḥ 
bhogānantaram eveti bahūnāṃ sammataṃ satām  Hbhv 
atha śrīmadaṅgamārjanamāhātmyam
dvārakāmāhātmye
kṛṣṇaṃ snānārdragātraṃ tu vastreṇa parimārjati 
tasya lakṣārjitasyāpi bhavet pāpasya mārjanam  Hbhv 
atha vastrārpaṇamāhātmyam
nārasiṃhe
vastrābhyām acyutaṃ bhaktyā paridhāpya vicitritam 
somaloke vasitvā tu viṣṇuloke mahīyate  Hbhv 
skānde śrīśivomāsaṃvāde
vastrāṇi supavitrāṇi sāravanti mṛdūni ca 
rūpavanti harer dattvā sadaśāni navāni ca  Hbhv 
yāvad vastrasya tantunā parimāṇaṃ bhavaty atha 
tāvad varṣasahasrāṇi viṣṇuloke mahīyate  Hbhv 
viṣṇudharmottare 
rāṅkavasya pradānena sarvān kānām avāpnuyāt 
kārpāsikaṃ vastrayugaṃ yaḥ pradadyāj janārdane  Hbhv 
yāvanti tasya tantūni hastamātramitāni tu 
tāvad varṣasahasrāṇi viṣṇuloke mahīyate  Hbhv 
mahārghatā yathā tasya sādhudeśodbhavo yathā 
sūkṣmatā ca yathā viprās tathā proktaṃ phalaṃ mahat  Hbhv 
kiṃ ca tatraivānyatra 
śuklavastrapradānena śriyam āpnoty anuttamām 
mahārajanaraktena saubhāgyaṃ mahad aśnute  Hbhv 
tathā kuṅkumaraktena strīṇāṃ vallabhatāṃ vrajet 
nīlīraktaṃ vinā raktaṃ śeṣaraṅgair dvijottamāḥ 
dattvā bhavati dharmātmā sarvavyādhivivarjitaḥ  Hbhv 
kauśeyāni ca vastrāṇi sumṛdūni laghūni ca 
yaḥ prayacchati devāya so 'śvamedhaphalaṃ labhet  Hbhv 
rāṅkavā mṛgalomyāś ca kadalyāś ca tathā śubhā 
yo dadyād devadevāya so 'śvamedhaphalaṃ labhet  Hbhv 
nānābhaktivicitrāṇi cīrajāni navāni ca 
dattvā vāsāṃsi śubhrāṇi rājasūyaphalaṃ labhet  Hbhv 
dvārakāmāhātmye ca
nānādeśasamudbhūtaiḥ suvastraiś ca sukomalaiḥ 
dhūpayitvā subhaktyā ca pradhāpayati mādhavam 
manvantarāṇi vasate tantusaṃkhyaṃ harer gṛhe  Hbhv 
atha vastrārpaṇe niṣiddham
viṣṇudharmottare
nīlīraktaṃ tathā jīrṇaṃ vastram anyadhṛtaṃ tathā 
devadevāya yo dadyāt sa tu pāpair hi yujyate  Hbhv 
atrāpavādaḥ
tatraiva
āvike paṭṭavastre ca nīlīrāgo na duṣyati  Hbhv 
atha yajñopavītam
vastrasyārpaṇamudrāṃ ca pradarśya paridhāpya tat 
upavītaṃ samārpyātha tanmudrāṃ ca pradarśayet  Hbhv 
athopavītārpaṇamāhātmyam
trivṛt śuklaṃ ca pītaṃ ca paṭṭasūtrādinirmitam 
yajñopavītaṃ govinde dattvā vedāntago bhavet  Hbhv 
nandipurāṇe
yajñopavītadānena surebhyo brāhmaṇāya vā 
bhaved vidvāṃś caturvedī śuddhadhīr nātra saṃśayaḥ  Hbhv 
atha pādyatilakācamanāni
atha pādyaṃ nivedyādāv ūrdhvapuṇḍraṃ manoharam 
nirmāya bhāle kṛṣṇasya dadyād ācamanaṃ tataḥ  Hbhv 
atha bhūṣaṇam
tato devāya divyāni bhūṣaṇāni nivedya ca 
paridhāpya yathāyuktaṃ tanmudrāṃ ca pradarśayet  Hbhv 
atha bhūṣaṇārpaṇamāhātmyam
skānde śivomāsaṃvāde
maṇimauktikasaṃyuktaṃ dattvābharaṇam uttamam 
svaśaktyā bhūṣaṇaṃ dattvā agniṣṭomaphalaṃ labhet  Hbhv 
kiṃ ca
guñjāmātraṃ suvarṇasya yo dadyād viṣṇumūrdhani 
indrasya bhavane tiṣṭhed yāvad āhūtasamplavam  Hbhv 
tasmād ābharaṇaṃ devi dātavyaṃ viṣṇave sadā 
nārāyaṇo bhavet prīto bhaktyā paramayā mubhe  Hbhv 
nandipurāṇe
alaṅkāraṃ tu yo dadyād viprāyātha surāya vā 
sa gacched vāruṇaṃ lokaṃ nānābharaṇabhūṣitaḥ 
jātaḥ pṛthivyāṃ kāena bhaved dvīpapatir nṛpaḥ  Hbhv 
viṣṇudharmottare
karṇābharaṇadānena bhavec chrutidharo naraḥ 
aśvamedham avāpnoti saubhāgyaṃ cāpi vindati  Hbhv 
karṇapūrapradānena śrutiṃ sarvatra vindati  Hbhv 
mūrdhābharaṇadānena bhūr dhanyo bhūtale bhavet 
catuḥsamudravalayāṃ praśāsti ca vasundharām  Hbhv 
tatraiva tṛtīyakhaṇḍe
vibhūṣaṇapradānena mūrdhanyo bhūtale bhavet 
ramyāṇi ratnacitrāṇi saurvarṇāni dvijottamāḥ  Hbhv 
dattvābharaṇajātāni rājasūyaphalaṃ labhet 
pādāṅgulīyadānena guhyakādhipatir bhavet  Hbhv 
pādābharaṇadānena sthānaṃ sarvatra vindati  Hbhv 
śroṇīsūtrapradānena mahīṃ sāgaramekhalām 
praśāsti nihatāmitro nātra kāryā vicāraṇā  Hbhv 
saubhāgyaṃ mahad āpnoti kiṅkiṇīṃ pradadad dhareḥ 
hastāṅgulīyadānena paraṃ saubhāgyam āpnuyāt  Hbhv 
tathaivāṅgadadānena rājā bhavati bhūtale 
keyūradānād bhavati śaturpakṣakṣayaṅkaraḥ  Hbhv 
graiveyakāṇi dattvā ca sarvaśāstrārthavid bhavet 
nāryaś ca vaśagās tasya bhavati dvijapuṅgavāḥ  Hbhv 
dattvā pratisarān mukhyān na bhūtair abhibhūyate  Hbhv 
kiṃ ca tatraiva
kṛtrimaṃ ca pradātavyaṃ tathaivābharaṇaṃ divjāḥ 
pratirūpakṛtaṃ dattvā kṣipraṃ puṣṭyā prayujyate  Hbhv 
pādme
śaṅkhacakragadādīni pādādyavayaveṣu ca 
sauvarṇābharaṇaṃ kṛtvā viṣṇuloke mahīyate  Hbhv 
nārasiṃhe
suvarṇābharaṇair divyair hārakeyūrakuṇḍalaiḥ 
mukuṭaiḥ kaṭakādyaiś ca yo viṣṇuṃ pūjayen naraḥ  Hbhv 
sarvapāpavinirmuktaḥ sarvabhūṣaṇabhūṣitaḥ 
indraloke vased dhīmān yāvad indraś caturdaśa  Hbhv 
garuḍapurāṇe
yasyārcā tiṣṭhate viṣṇor hemabhūṣaṇabhūṣitā 
ratnair muktāviśeṣeṇa ahany ahani vāsava  Hbhv 
kalpakoṭisahasrāṇi tasya vai bhuvane hareḥ 
vāso bhavati devendra kathitaṃ brahmaṇā mama  Hbhv 
yaḥ paśyati naraḥ kṛṣṇaṃ hemabhūṣaṇabhūṣitam 
sakṛd bhaktyā kalau śakra punāty āsaptamaṃ kulam  Hbhv 
 iti
bahulaṃ bhūṣaṇaṃ bhogāt paścād evānulepanam 
puṣpaṃ cecchanti santo 'nulepanārcānubhūṣaṇam  Hbhv 
samprārthyātha prabhuṃ prāgvat nivedya śucipāduke 
vādyagītātapatrānyaiḥ pūjāsthānaṃ punar nayet  Hbhv 
prāgvad dattvāsanādīni gandhaṃ tanmudrayārpayet 
śaṅkhe nidhāya tulasīdalenaivātha candanam  Hbhv 
atha gandhaḥ
āgame
candanāgurukarpūrapaṅkaṃ gandham ihocyate  Hbhv 
gāruḍe
kastūrikāyā dvau bhāgau catvāraś candanasya tu 
kuṅkumasya trayaś caikaḥ śaśinaḥ syāc catuḥsamam  Hbhv 
karpūraṃ candanaṃ darpaḥ kuṅkumaṃ ca catuḥsama 
sarvaṃ gandham iti proktaṃ samastasuravallabham  Hbhv 
vārāhe
karpūraṃ kuṅkumaś caiva varaṃ tagaram eva ca 
rasyaṃ ca candanaṃ caiva aguruṃ guggulaṃ tathā 
etair vilepanaṃ dadyāt śubhaṃ cāru vicakṣaṇaḥ  Hbhv 
viṣṇudharmottarāgnipurāṇayoḥ
sugandhaiś ca murāmāṃsīkarpūrāgurucandanaiḥ 
tathānyaiś ca śubhair dravyair arcayej jagatīpatim  Hbhv 
vaśiṣṭhasaṃhitāyām
karpūrāgurumiśreṇa candanenānulepayet 
mṛgadarpaṃ viśeṣeṇa abhīṣṭaṃ cakrapāṇinaḥ  Hbhv 
skānde śrībrahmanāradasaṃvāde
gandhebhyaś candanaṃ puṇyaṃ candanād agurur varaḥ 
kṛṣṇāgurus tataḥ śreṣṭhaḥ kuṅkumaṃ tu tato 'dhikam  Hbhv 
viṣṇudharmottare
na dātavyaṃ dvijaśreṣṭha ato 'nyad anulepanam 
anulepanamukhyaṃ tu candanaṃ parikīrtitam  Hbhv 
nāradīye
yathā viṣṇoḥ sadābhīṣṭaṃ naivedyaṃ śālisambhavam 
śukenoktaṃ purāṇe ca tathā tulasicandanam  Hbhv 
agastyasaṃhitāyāṃ ca
saṃghṛṣya tulasīkāṣṭhaṃ yo dadyād rāmamūrdhani 
karpūrāgurukastūrīkuṅkumaṃ na ca tatsamam  Hbhv 
athānulepanamāhātmyam
skānde brahmanāradasaṃvāde śaṅkhamāhātmye
vilepayanti deveśaṃ śaṅkhe kṛtvā tu candanam 
paramātmā parāṃ prītiṃ karoti śatvārṣikīm  Hbhv 
gāruḍe
tulasīdalalagnena candanena janārdanam 
vilepayanti yo nityaṃ labhate vāñchitaṃ phalam  Hbhv 
nārasiṃhe
kuṅkumāguruśrīkhaṇḍakardamair acyutākṛtim 
vilipya bhaktyā rājendra kalpakoṭiṃ vased divi  Hbhv 
viṣṇudharmottarāgnipurāṇayoḥ
candanāgurukarpūrakuṅkumośīrapadmakaiḥ 
anulipto harir bhaktyā varān bhogān prayacchati  Hbhv 
kāleyakaṃ turuṣkaṃ ca raktacandanam uttamam  Hbhv 
nṛṇāṃ bhavanti dattāni puṇyāni puruṣottama  Hbhv 
viṣṇudharmottare
candanenānulepyainaṃ candraloka avāpnuyāt 
śārīrair mānasair duḥkhais tathaiva ca vimucyate  Hbhv 
kuṅkumenānulepyainaṃ sūryaloke mahīyate 
saubhāgyam uttamaṃ loke tathā prāpnoti mānavaḥ  Hbhv 
karpūreṇānulpiyainaṃ vāruṇaṃ lokam āpnuyāt 
śārīrair mānasair duḥkhais tathaiva ca vimucyate  Hbhv 
dattvā mṛgamadaṃ mukhyaṃ yaśasā ca virājate 
dattvā jātaphalakṣodaṃ kriyāsāphalyam aśnute  Hbhv 
ramyeṇāgurusāreṇa anulipya janārdanam 
saubhāgyam atulaṃ loke balaṃ prāpnoti cottamam  Hbhv 
tathā bakulaniryāsair agniṣṭomaphalaṃ labhet 
bakulāgurumiśreṇa candanena sugandhinā 
samālipya jagannāthaṃ puṇḍarīkaphalaṃ labhet  Hbhv 
ekīkṛtya tu sarvāṇi samālipya janārdanam 
aśvamedhasya mukhyasya phalaṃ prāpnoty asaṃśayam  Hbhv 
yo 'nulimpeta deveśaṃ kīrtitair anulepanaiḥ 
pārthivādyāni yāvanti paramāṇūni tatra vai  Hbhv 
tāvad abdāni lokeṣu kāmacārī bhavaty asau 
keśasaugandhyajananaṃ kṛtvā mṛgamadaṃ naraḥ  Hbhv 
sarvakāmasamṛddhasya yajñasya phalam aśnute  Hbhv 
yaḥ prayacchati gandhāni gandhayuktīkṛtāni ca 
gandharvatvaṃ dhruvaṃ tasya saubhāgyaṃ tathottamam  Hbhv 
atha śrītulasīkāṣṭhacandanamāhātmyam
gāruḍe śrīnāradadhundhumāranṛpasaṃvāde
yo dadāti harer nityaṃ tulasīkāṣṭhacandanam 
yugāni vasate svarge hy anantāni narottama  Hbhv 
mahāviṣṇau kalau bhaktyā dattvā tulasīcandanam 
yo 'rcayen mālatīpuṣpair na bhūyastanapo bhavet  Hbhv 
tulasīkāṣṭhasambhūtaṃ candanam yacchato hareḥ 
nirdahet pātakaṃ sarvaṃ pūrvajanmaśataiḥ kṛtam  Hbhv 
sarveṣām api devānāṃ tulasīkāṣṭhacandanam 
pitṝṇāṃ ca viśeṣeṇa sadābhīṣṭaṃ harer yathā  Hbhv 
mṛtyukāle tu samprāpte tulasīkāṣṭhacandanam 
bhavate yasya dehe tu harir bhūtvā hariṃ vrajet  Hbhv 
tāvan malayajaṃ viṣṇor bhāti kṛṣṇāgurur nṛpa 
yāvan na dṛśyate puṇyaṃ tulasīkāṣṭhacandanam  Hbhv 
tāvat kastūrikāmodaḥ karpūrasya sugandhinā 
yāvan na dīyate viṣṇos tulasīkāṣṭhacandanam  Hbhv 
kalau yacchanti ye viṣṇau tulasīkāṣṭhacandanam 
dhundhumāra na vai martyāḥ punar āyānti te bhuvi  Hbhv 
yo hi bhāgavato bhūtvā kalau tulasīcandanam 
nārpayati sadā viṣṇor na sa bhāgavato naraḥ  Hbhv 
prahlādasaṃhitāyāṃ
na tena sadṛśo loke vaiṣṇavo vidyate bhuvi 
yaḥ prayacchati kṛṣṇāya tulasīkāṣṭhacandanam  Hbhv 
tulasīdārujātena candanena kalau naraḥ 
vilipya bhaktito viṣṇuṃ ramate sannidhau hareḥ  Hbhv 
tulasīkāṣṭhajātena candanena vilepanam 
yaḥ kuryād viṣṇutoṣāya kapilāgophalaṃ labhet  Hbhv 
tulasīkāṣṭhasambhūtaṃ candanaṃ yas tu sevate 
mṛtyukāle viśeṣeṇa kṛtapāpo 'pi mucyate  Hbhv 
yo dadāti pitṝṇāṃ tu tulasīkāṣṭhacandanam 
teṣāṃ sa kurute tṛptiṃ śrāddhe vai śatavārṣikīm  Hbhv 
viṣṇudharmottare ca
tulasīcandanāktāṅgaḥ kurute kṛṣṇapūjanam 
pūjanena dinaikena labhate śatavārṣikīm  Hbhv 
vilepanārthaṃ kṛṣṇasya tulasīkāṣṭhacandanam 
mandire vasate yasya tasya puṇyaphalaṃ śṛṇu  Hbhv 
tilaprasthāṣṭakaṃ dattvā yat puṇyaṃ cottarāyaṇe 
tat tulyaṃ jāyate puṇyaṃ prasādāc cakrapāṇinaḥ  Hbhv 
 iti
deyaṃ malayajābhāve śītalatvāt kadambajam 
yathā kiñcit sugandhitvāc candanaṃ devadārujam  Hbhv 
gāruḍe
harer malayajaṃ śreṣṭham abhāve devadārujam  Hbhv 
athānulepe niṣiddhāni
viṣṇudharmottare
dāridryaṃ padmakaṃ kuryād asvāsthyaṃ raktacandanam 
uśīraṃ cittavibhraṃśam anye kuryur upadravam  Hbhv 
 iti
padmakādi na dātavyam aihikaṃ hīcchatā sukham 
mukhyālābhe tu tat sarvaṃ dātavyaṃ bhagavatparaiḥ  Hbhv 
tato bhagavataḥ kuryād anulepād anantaram 
vidvān vicitrair vyajanaiś cāmarair api vījanam  Hbhv 
vījanamāhātmyaṃ ca
viṣṇudharmottare
anulipya jagannāthaṃ tālavṛntena vījayet 
vāyulokam avāpnoti puruṣas tena karmaṇā  Hbhv 
cāmarair vījayed yas tu devadevaṃ janārdanam 
tilaprasthapradānasya phalam āpnoty asaṃśayam  Hbhv 
vyajanenātha vastreṇa subhaktyā mātariśvana 
devadevasya rājendra kurute tāpavāraṇam  Hbhv 
tatkule yamaloke tu śamate nārako daraḥ 
vāyulokān mahīpāla na cyutir vidyate punaḥ  Hbhv 
calaccāmaravātena kṛṣṇaṃ santoṣayen naraḥ  Hbhv 
tasyottamāṅgaṃ deveśa stuvate svamukhena vai 
uṣṇakāle tv idaṃ jñeyaṃ yat santaḥ pauṣamāghayoḥ 
śītalatvān malayajam api naivārpayanti hi  Hbhv 
tathā coktam
na śīte śītalaṃ deyam  Hbhv 
 iti
iti śrīgopālabhaṭṭavilikhite śrībhagavadbhaktivilāse
snāpaniko nāma ṣaṣṭho vilāsaḥ  
 PratararcasamapanaVilasa
aṣṭamavilāsaḥ
prātararcāsamāpanaḥ
śrīcaitanyaprabhuṃ vande yatpādāśrayavīryataḥ 
saṃgṛhṇāty ākaravrātād raṅko ratnāvalīmayam  Hbhv 
atha dhūpanaṃ
tataś ca dhūpam utsṛjya nīcais tanmudrayārpayet 
kṛṣṇaṃ saṅkīrtayan ghaṇṭam vāmahastena vādayan  Hbhv 
tathā ca bahvṛcapariśiṣṭe 
dhūpasya vijane caiva dhūpenāṅgavidhūpane 
nīrājaneṣu sarveṣu viṣṇor nāmāni kīrtayet  Hbhv 
jayaghoṣaṃ prakurvīta kāruṇyaṃ cābhikīrtayet 
tathā maṅgalaghoṣaṃ ca jagadbījasya ca stutim  Hbhv 
anyatra ca 
tataḥ samarpayed dhūpaṃ ghaṇṭavādyajayasvanaiḥ 
dhūpasthānaṃ samabhyarcya tarjanyā vāmayā hareḥ  Hbhv 
tatra mantraḥ 
vanaspatirasotpanno gandhāḍhyo gandha uttamaḥ 
aghreyaḥ sarvadevānāṃ dhūpo 'yaṃ pratigṛhyatam  Hbhv 
atha dhūpaḥ
vāmanapurāṇe 
ruhikākhyaṃ kaṇo dārusihlakaṃ cāguruḥ sitā 
śaṅkho jātiphalaṃ śrīśe dhūpāni syuḥ priyāṇi vai  Hbhv 
mūlāgame
saguggulvaguruśīrasitājyamadhucandanaiḥ 
sārāṅgāravinikṣiptaiḥ kalpayed dhūpam uttamam  Hbhv 
viṣṇudharmottare ca 
tathaiva śubhagandhā ye dhūpas te jagataḥ pateḥ 
vāsudevasya dharmajñair nivedya dānaveśvara  Hbhv 
atha dhūpeṣu niṣiddhaṃ
na dhūparthe jīvajatam  Hbhv 
tatraivāpavādaḥ
vinā mṛgamadaṃ dhūpe jīvajātaṃ vivarjayet  Hbhv 
kālikāpurāṇe 
na yakṣadhūpaṃ vitaren madhavaya kadacana  Hbhv 
agnipurāṇe 
na sallakijaṃ na tṛṇam na śalkarasasambhrtaṃ dhūpam 
pratyaṅganirmuktam dadyāt kṛṣṇāya buddhimān  Hbhv 
atha dhūpanamāhātmyam
nārasiṃhe śrīmarkandeyasatanikasamvade
mahiṣākhyaṃ gugguluṃ ca ājyayuktaṃ saśarkaram 
dhūpaṃ dadāti rajendra narasiṃhasya bhaktimān  Hbhv 
sa dhūpitaḥ sarvadikṣu sarvapāpavivarjitaḥ 
apsarogaṇayuktena vimānena virājatā 
vāyulokaṃ samāsādya viṣṇuloke mahīyate  Hbhv 
skānde 
ye kṛṣṇaguruṇā kṛṣṇaṃ dhūpayanti kalau narāḥ 
sakarpūreṇa rājendra kṛṣṇatulyā bhavanti te  Hbhv 
sājyena vai guggulunā sudhūpena janārdanam 
dhūpayitvā naro yāti padaṃ tasya sadāśivaṃ  Hbhv 
aguruṃ tu sakarpūradivyacandanasaurabham 
dattvā nityaṃ harer bhaktyā kulānāṃ tārayec chatam  Hbhv 
viṣṇudharmottaratrtiyakhaṇḍe 
dhūpanam uttamaṃ tadvat sarvakamaphalapradam 
dhūpaṃ turuṣkakaṃ dattvā vahnistomaphalaṃ labhet  Hbhv 
dattvā tu kṛtrimaṃ mukhyaṃ sarvakāmān avāpnuyāt 
gandhayuktakṛtaṃ dattvā yajñagosavaṃ āpnuyāt  Hbhv 
dattvā karpūraniryāsaṃ vājimedhaphalaṃ labhet 
vasante guggulaṃ dattvā vahnistomaṃ avāpnuyāt  Hbhv 
grīṣme candanasāreṇa rājasūyaphalaṃ labhet 
turuṣkasya pradānena pravṛṣy uttamatāṃ labhet  Hbhv 
karpūradānāc charadi rājasūyaṃ avāpnuyāt  Hbhv 
hemante mrgadarpeṇa vājimedhaphalaṃ labhet 
śiśire 'gurusarena sarvamedhaphalaṃ labhet  Hbhv 
padam uttamaṃ āpnoti dhūpadaḥ puṣṭim aśnute 
dhūpalekha yathāivordhvam nityaṃ eva prasarpati 
tathāivordhvagato nityaṃ dhūpadānād bhaven naraḥ  Hbhv 
prahlādasaṃhitāyāṃ ca
yo dadāti harer dhūpam tulasīkāṣṭhavahninā 
śatakratusamaṃ puṇyaṃ go 'yutaṃ labhate phalaṃ  Hbhv 
iti 
dhūpayec ca tathā samyak śrīmadbhagavadālayaṃ 
dhūpaśeṣaṃ tato bhaktyā svayaṃ seveta vaiṣṇavaḥ  Hbhv 
tathā ca brāhme ambarisaṃ prati gautamapraśne 
dhūpaśeṣaṃ tu kṛṣṇasya bhaktyā bhajasi bhūpate 
kṛtvā cārātrikaṃ viṣṇoḥ svamūrdhnā vandase nṛpa  Hbhv 
atha śrībhagavadalayadhūpanamāhātmyaṃ
kṛṣṇāgurusamutthena dhūpena śrīdharālayam 
dhūpayed vaiṣṇavo yas tu sa mukto narakārṇavat  Hbhv 
dhūpaśeṣasevanamāhātmyam
pādme śrīgautamāmbarīṣasaṃvāde 
tīrthakoṭiśatair dhauto yathā bhavati nirmalaḥ 
karoti nirmalaṃ dehaṃ dhūpaśeṣas tathā hareḥ  Hbhv 
na bhayaṃ vidyate tasya bhaumaṃ divyaṃ rāsātalam 
kṛṣṇadhūpāvaśeṣena yasyāṅgaṃ parivāsitam  Hbhv 
nāpado vipadas tasya bhavanti khalu dehinaḥ 
harer dattāvaśeṣena dhūpayed yas tanuṃ sadā  Hbhv 
nāsaukhyaṃ na bhayaṃ duḥkhaṃ nādhijaṃ naiva rogajam 
yaḥ sevayed dhūpaśeṣaṃ viṣṇor adbhutakarmaṇaḥ  Hbhv 
krūrasattvabhayaṃ naiva na ca caurabhayaṃ kvacit 
sevayitvā harer dhūpaṃ nirmālyaṃ padayor jalam  Hbhv 
haribhaktisudhodaye ca
āghrāṇaṃ yad dharer dattaṃ dhūpocchiṣṭasya sarvataḥ 
tadbhavavyāladaṣṭānāṃ bhavet karmaviṣāpahaṃ  Hbhv 
iti 
darśanād api dhūpasya dhūpadānādijaṃ phalam 
sarvaṃ anye'pi vindanti tac cāgre vyatiṃ eṣyati  Hbhv 
atha dīpanaṃ
tathaiṭa dīpam utsṛjya prāgvad ghaṇṭaṃ ca vādayan 
padābjād adṛgabjāntaṃ mudrayoccaiḥ pradīpayet  Hbhv 
tatra mantraḥ
gautamīye
suprakāśo mahātejah sarvatas timirāpahaḥ 
sabāhyābhyantarajyotir dīpo 'yaṃ pratigṛhyatām  Hbhv 
atha dīpaḥ
dīpaṃ prajvalayet śaktau karpūrena ghṛtena vā 
gavyena tatrāsāmārthye tailenāpi sugandhinā  Hbhv 
tathā ca nāradīyakalpe
saghṛtaṃ guggulaṃ dhūpaṃ dīpaṃ goghṛtadīpitam 
samastaparivārāya haraye śraddhayārpayet  Hbhv 
bhaviṣyottare
ghṛtena dīpo dātavyo rājan tailena vā punaḥ  Hbhv 
mahābhārate ca
haviṣā prathamaḥ kalpo dvitīyaś cauṣadhorasaiḥ  Hbhv 
atha dīpe niṣiddhaṃ
bhaviṣyottare
vasāmajjādibhir dīpo na tu deyaḥ kadācana  Hbhv 
mahābhārate
vasāmajjāsthiniryāsair na kāryaḥ puṣṭiṃ icchata  Hbhv 
viṣṇudharmottare tṛtīyakhaṇḍe
nīlaraktadaśaṃ dīpaṃ prayatnena vivarjayet  Hbhv 
kālikāpurāṇe
dīpavṛkṣaś ca kartavyas taijāsādyaiś ca bhairava 
vṛkṣeṣu dīpo dātavyo na tu bhūmau kadācana  Hbhv 
atha dīpamāhātmyaṃ
skānde brahmanāradasaṃvāde
prajvālya devadevasya karpūrena ca dīpakam 
aśvamedhaṃ avāpnoti kulaṃ caiva samuddharet  Hbhv 
atraivānyatra ca
yo dadāti mahīpāla kṛṣṇasyāgre tu dīpakam 
pātakaṃ tu samutsṛjya jyotīrūpaṃ labhet phalam  Hbhv 
vārāhe
dīpaṃ dadāti yo devi madbhaktyā tu vyavasthitaḥ 
nātrāndhatvaṃ bhavet tasya saptajanmani sundari  Hbhv 
yas tu dadyāt pradīpaṃ me sarvataḥ sraddhayānvitaḥ 
svayamprabheṣu deśeṣu tasyotpattir vidhīyate  Hbhv 
haribhaktisudhodaye
dattaṃ svajyotiṣe jyotir yad vistārayati prabhām 
tadvad dharyati sajjyotir dātuḥ pāpatamo 'pahaṃ  Hbhv 
nārasiṃhe
ghṛtena vātha tailena dīpaṃ prajvalayen naraḥ 
viṣṇave vidhivad bhaktyā tasya puṇyaphalaṃ śṛṇu  Hbhv 
vihāya pāpaṃ sakalaṃ sahasrādityasaprabhaḥ 
jyotiṣmatā vimānena viṣṇuloke mahīyate  Hbhv 
prahlādasaṃhitāyāṃ
ca tulasīpavakenaiva dīpaṃ yaḥ kurute hareḥ 
dīpalakṣasahasrāṇāṃ puṇyaṃ bhavati daityaja  Hbhv 
iti 
paścād dīpaṃ ca taṃ bhaktyā mūrdhnā vandeta vaiṣṇavaḥ 
dhūpasyevekṣaṇāt tasya labhante'nye'pi tat phalam  Hbhv 
kecic cānena dīpena śrīmūrter mūrdhni vaiṣṇavaḥ 
nīrājanaṃ ihecchanti mahānīrājane yathā  Hbhv 
tathā ca rāmārcanacandrikāyāṃ dhūpānantaraṃ dīpaprasaṅge
ārātrikaṃ tu viṣamabahuvartisamanvitam 
abhyarcya rāmacandrāya vāmamadhyam athārpayet  Hbhv 
namo dīpeśvarāyeti dadyāt puṣpāñjaliṃ tataḥ 
avadhūpyābhyarcya vādyair mūrdhni nīrājayet prabhum  Hbhv 
iti 
ata eveṣyate tasya karābhyāṃ vandanaṃ ca taiḥ 
nāma cārātrikety ādi vartyo 'pi bahulāḥ samāḥ  Hbhv 
prasaṅgāl likhyate'traiva śrīmadbhagavadālaye 
dīpadānasya māhātmyaṃ kārttikīyaṃ ca tad vinā  Hbhv 
atha śrībhagavadālaye dīpapradānamāhātmyam
viṣṇudharmottare prathamakāṇḍe ff mixed up
dīpadānāt paraṃ dānaṃ na bhūtaṃ na bhaviṣyati 
keśavāyatane kṛtvā dīpavṛkṣāmanoharam 
atīva bhrājate lakṣmyā divam āsādya sarvataḥ  Hbhv 
dīpamālāṃ prayacchanti ye narāḥ śārṅgiṇo gṛhe 
bhavanti te candrasamāḥ svargam āsādya mānavāḥ  Hbhv 
dīpāgāraṃ naraḥ kṛtvā kūtāgāranibhaṃ śubham 
keśavālayam āsādya loke bhāti sa śakravat  Hbhv 
yathojjvalo bhaved dīpaḥ sampradātāpi yādava 
tathā nityojjvalo loke nākapṛṣṭhe virājate  Hbhv 
sadīpe ca yathā dese cakṣūṃsi phalavanti ca 
tathā dīpasya dataro bhavanti saphalekṣanaḥ  Hbhv 
ekādaśyāṃ ca dvādaśyāṃ pratipakṣaṃ tu yo naraḥ 
dīpaṃ dadāti kṛṣṇāya tasya puṇyaphalaṃ śṛṇu  Hbhv 
suvarṇamaṇimuktāḍhyam manojñam atisundaram 
dīpamālākulaṃ divyaṃ vimānam adhirohati  Hbhv 
padmasutrodbhavaṃ vartti gandhatailena dīpakān 
virogaḥ subhagaś caiva dattvā bhavati mānavaḥ  Hbhv 
dīpadanaṃ mahāpuṇyam anyadeveṣv api dhruvam 
kiṃ punar vāsudevasyānantasya tu mahātmanaḥ  Hbhv 
tatraiva tṛtīyakhaṇḍe
dīpaṃ cakṣuḥpradaṃ dadyāt tathaivordhvagatipradam 
ūrdhvaṃ yathā dīpaśikhā dātā cordhvagatis tathā  Hbhv 
yāvad akṣinimeṣāṇi dīpo devālaye jvalet 
tāvad varṣasahasrāṇi nākapṛṣṭhe mahīyate  Hbhv 
brhannāradīye vitihotraṃ prati yajñadhvajasya pūrvajanmavṛttakathane
pradīpaḥ sthāpitas tatra suratārthaṃ dvijottama 
tenāpi mama duṣkarma nihśeṣaṃ kṣayam agatam  Hbhv 
viṣṇudharme ca
vilīyate svahaste tu svatantre sati dīpakaḥ 
mahāphalo viṣṇugṛhe na datto narakāya saḥ  Hbhv 
nāradīye mohinīṃ prati śrīrukmāṅgadoktau
tiṣṭhantu bahuvittāni dānārthaṃ varavarṇini 
hṛdayāyāsakartṛṇi dīpadānād divaṃ vrajet  Hbhv 
tasyāpy abhāve subhage paradīpaprabodhanam 
kartavyaṃ bhaktibhāvena sarvadānādhikaś ca yat  Hbhv 
iti 
sada kalaviśeṣe'pi bhaktyā bhagavadālaye 
mahādīpapradānasya mahimāpy atra likhyāte  Hbhv 
atha mahādīpamāhātmyam
viṣṇudharmottare prathamakhaṇḍe
mahāvarttiḥ sadā deyā bhūmipāla mahāphalā 
kṛṣṇapakṣe viśeṣeṇa tatrāpi sa viśeṣataḥ  Hbhv 
amāvasyā ca nirdiṣṭā dvādaśī ca mahāphalā 
aśvayujyām atītāyāṃ kṛṣṇapakṣaś ca yo bhavet  Hbhv 
amāvasyā tadā puṇyā dvādaśī ca viśeṣataḥ 
devasya dakṣiṇe pārśve deyā tailatulā nṛpa  Hbhv 
palāṣṭakayutāṃ rājan vartti tatra ca dāpayet 
vāsasā tu samagreṇa sopavāso jitendriyaḥ  Hbhv 
mahāvarttidvayam idaṃ sakṛd dattvā mahāmate 
svarlokaṃ suciraṃ bhuktvā jāyate bhūtale yadā  Hbhv 
tadā bhavati lakṣmīvān jayadraviṇasamyutaḥ 
rāṣṭre ca jāyate svasmin deśe ca nagare tathā  Hbhv 
kule ca rājaśārdūla tatra syād dīpavatprabhaḥ 
pratyujjvalaś ca bhavati yuddheṣu kalaheṣu ca  Hbhv 
khyātiṃ yāti tathā loke sadguṇānāṃ ca sadguṇaiḥ 
ekam apy atha yo dadyād abhīṣṭatamayor dvayoḥ  Hbhv 
manuṣye sarvam āpnoti yad uktaṃ te mahānagha 
svarge tathātvam āpnoti bhogakāle tu yādava  Hbhv 
samānyasya tu dīpasya rājan dānaṃ mahāphalam 
kiṃ punar mahato dīpasyātreyatta na vidyate  Hbhv 
atha sonamalinadivastravarttya dīpadananisedhaḥ
śoṇaṃ vādarakaṃ vastraṃ jīrṇaṃ malinam eva ca 
upabhuktaṃ na vā dadyāt varttikārthaṃ kadācana  Hbhv 
iti 
svayam anyena vā dattaṃ dīpān na śrīharer haret 
nirvāpayen na hiṃsāc ca śubhaṃ icchan kadācana  Hbhv 
atha dīpanirvāpanādidoṣaḥ
viṣṇudharmottare prathamakhaṇḍe
dattvā dīpo na hartavyas tena karma vijānatā 
nirvāpanaṃ ca dīpasya hiṃsanaṃ ca vigarhitam  Hbhv 
yaḥ kuryād dhiṃsanaṃ tena karmaṇā puṣpitekṣaṇaḥ 
dīpahartā bhaved andhaḥ kaṇo nirvāṇakṛd bhavet  Hbhv 
viṣṇudharme ca nārakān prati śrīdharmarājoktau
yuṣmābhir yauvanonmādam uditair avivekibhiḥ 
dyutodyotaya govindagehād dīpaḥ purā hṛtaḥ  Hbhv 
tenādya narake ghore kṣuttṛṣṇāparipīḍitāḥ 
bhavanti patitās tīvre śītavātavidāritāḥ  Hbhv 
tatraiva śrīpulastyoktau ca
tasmād āyātane viṣṇor dadyād dīpān dvijottama 
tāmś ca dattvā na hiṃseta na ca tailaviyojitān  Hbhv 
kurvīta dīpahantā ca mūko 'ndho jāyate mṛtaḥ 
andhe tamasi duṣpare narake pacyate kila  Hbhv 
bhūmau dīpadananisedhaḥ
kālikāpurāṇe
dīpavṛkṣaś ca kartavyas taijāsādyaiś ca bhairava 
vṛkṣeṣu dīpo dātavyo na tu bhūmau kadācana  Hbhv 
atha naivedyaṃ
dattvā puṣpāñjaliṃ pīṭhaṃ padyam ācamanaṃ tathā 
kṛtvā pātreṣu kṛṣṇāyārpayed bhojyaṃ yathāvidhi  Hbhv 
atha naivedyarpanavidhiḥ
astraṃ japtvāmbunā prokṣya naivedyaṃ cakramudrayā 
saṃrakṣya prokṣayed vāyubījajaptajalena ca  Hbhv 
tena saṃśoṣya taddoṣam agnibījaṃ ca dakṣiṇe 
dhyātvā karatale'nyat tat pṛṣṭhe saṃyojya darśyate  Hbhv 
tadutthavahninā tasya śuṣkadoṣaṃ hṛdā dahet 
tataḥ karatale savye'mṛtabījaṃ vicintayet  Hbhv 
tatpṛṣṭhe dakṣiṇaṃ panitalaṃ saṃyojya darśayet 
tadutthayā nivedyaṃ tat siced amṛtadhārayā  Hbhv 
jalena mūlajaptena prokṣya tac cāmṛtātmakam 
sarvaṃ vicintya saṃspṛśya mūlaṃ vārāṣṭakaṃ japet  Hbhv 
amṛtīkṛtya tad dhenumudrayā salilādibhiḥ 
tac ca kṛṣṇaṃ ca sampūjya gṛhitvā kusumāñjalim  Hbhv 
śrīkṛṣṇaṃ prārthya tadvaktrāt tejo dhyātvā vinirgatam 
saṃyojya ca nivedyaitat patraṃ vāmena saṃspṛśan  Hbhv 
dakṣeṇa pāṇinādāya gandhapuṣpānvitaṃ jalam 
svāhāntaṃ mūlam uccārya tajjalaṃ visṛjed bhuvi  Hbhv 
tat pāṇibhyāṃ samutthāya nivedyaṃ tulasīyutam 
patrāḍhyaṃ tasya mantreṇa bhaktyā bhāgavate'rpayet  Hbhv 
nivedanamantraś cayaṃ
nivedayami bhavate jusanedaṃ havir hare  Hbhv 
iti 
amṛtopastaranam asi svāhety uccārayan hareḥ 
dattvātha vidhivad vārigaṇḍūṣaṃ vāmapāṇinā 
darśayed grāsamudrāṃ tu praphullotpalasannibham  Hbhv 
prāṇādimudrāhastena dakṣiṇena tu darśayet 
mantraiś caturthīsvāhāntais tārādyais tattadāhvayaiḥ  Hbhv 
tataḥ spṛśamś ca karayor aṅguṣṭhābhyām anāmike 
pradarśayen nivedyasya mudrāṃ tasya manuṃ japan  Hbhv 
mantraś cāyaṃ kramadīpikāyām  
nandajo 'mbumanubinduyuṅ natiḥ
pārśvarāmarudavātmane ni ca 
ruddhaṅeyutanivedyam ātmabhūr
māsapārśvam anilas tathā'miyuk  Hbhv 
nivedyasya manutvena svābhīṣṭaṃ manum eva te 
ekāntino japantas tu grāsamudrāṃ vitanvate  Hbhv 
na ca dhyāyante te kṛṣṇavaktrāt tejovinirgamam 
mañjulavyavahāreṇa bhojayanti hariṃ mudā  Hbhv 
anyatra ca
śālībhaktaṃ subhaktaṃ śiśirakarasitaṃ pāyasaṃ pūpasūpam
lehyaṃ peyaṃ sucūṣyaṃ sitam amṛtaphalaṃ ghārikādyaṃ sukhādyam 
ājyaṃ prājyaṃ samijyaṃ nayanarucikaraṃ vājikailamarīca
svādiyaḥ śākarājiparikaram amṛtāhārajoṣaṃ juṣasva  Hbhv 
kiṃ cagaruḍapurāṇe
naivedyaṃ parayā bhaktyā ghaṇṭādyair jayanisvanaiḥ 
nīrājanaiś ca haraye dadyād dīpāsanaṃ budhaḥ  Hbhv 
atha naivedyapatrāṇi
skānde śrībrahmanāradasaṃvāde
naivedyapātraṃ vakṣyāmi keśavasya mahātmanaḥ 
hairaṇyaṃ rajataṃ tāmraṃ kaṃsyaṃ mṛnmayam eva ca 
palāśaṃ padmapatraṃ ca pātraṃ viṣṇor atipriyam  Hbhv 
viṣṇudharmottare
patrāṇāṃ tu pradānena narakaṃ ca na gacchati  Hbhv 
patraparimanaṃ
devīpurāṇe
ṣaṭtriṃśadaṅgulaṃ pātram uttamaṃ parikīrtitam 
madhyamaṃ ca tribhāgonaṃ kanyasaṃ dvādaśāṅgulam 
vasvaṅgulavihīnaṃ tu na pātraṃ kārayet kvacit  Hbhv 
atha bhojyani
ekādaśaskande 
guḍapāyasasarpīṃṣi saṣkulyāpūpamodakān 
saṃyāvadadhisūpāmś ca naivedyaṃ sati kalpayet  Hbhv 
kiṃ ca
yad yad iṣṭatamaṃ loke yac cātipriyam ātmanaḥ 
tat tan nivedayen mahyaṃ tad ānantyāya kalpate  Hbhv 
aṣṭamaskānde 
naivedyaṃ cādhiguṇavad dadyāt puruṣatuṣṭidam  Hbhv 
baudhāyanasmṛtau ca
nānāvidhānnapānaiś ca bhakṣanādyair manoharaiḥ 
naivedyaṃ kalpayed viṣṇos tadabhāve ca pāyasaṃ
kevalaṃ ghṛtasaṃyuktaṃ  Hbhv 
vāmanapurāṇe
haviṣā saṃskṛtā ye ca yavagodhūmaśalayaḥ 
tilamudgādayo māṣā vrīhayaś ca priyā hareḥ  Hbhv 
gāruḍe
annaṃ caturvidhaṃ puṇyam guṇāḍhyaṃ cāmṛtopamam 
niṣpaṇṇaṃ svagṛhe yad vā śraddhayā kalpayed dhareḥ  Hbhv 
bhaviṣye
puṣpaṃ dhūpaṃ tathā dīpaṃ naivedyaṃ sumanoharam 
khaṇḍalaḍḍukaśrīvestakāsārāśokavartikāḥ  Hbhv 
svastikollasikadugdhatilaveṣṭakilāṭikāḥ 
phalāni caiva pakvāni nāgaraṅgādikāni ca  Hbhv 
anyāni vidhinā dattvā bhakṣyāṇi vividhāni ca 
evam ādini dāpayed bhaktito nrpa  Hbhv 
vārāhe
yas tu bhāgavato devi annād yena tu prīṇayet 
prīṇitas tiṣṭhate'sau vā bahujanmāni mādhavi  Hbhv 
sarvavrīhimayaṃ gṛhyam śubhaṃ sarvarasānvitam 
mantreṇa me pradīyeta na kiṃcid api saṃspṛśet  Hbhv 
iṅgudiphalabilvāni badarāmalakāni ca 
kharjurāmś cāsanāmś caiva mānavāmś ca parūṣakān  Hbhv 
śāloḍḍambarikāmś caiva tathā plakṣaphalāni ca 
paippalaṃ kaṇṭakīyaṃ ca tumburuṃ ca priyaṅgukam  Hbhv 
marīcaṃ śiṃśapākaṃ ca bhallātakaramardakam 
drākṣāṃ ca dāḍimaṃ caiva piṇḍakharjūram eva ca  Hbhv 
sauvīraṃ kelikaṃ caiva tathā śubhaphalāni ca 
piṇḍārakaphalaṃ caiva punnāgaphalam eva ca  Hbhv 
śamīṃ caiva kavīraṃ ca kharjūrakamahāphalam 
kumudasya phalaṃ caiva vaheḍakaphalaṃ tathā  Hbhv 
ajaṃ karkoṭakaṃ caiva tathā talaphalāni ca 
kadambaḥ kaumudaṃ caiva dvividhaṃ sthalakañjayoḥ  Hbhv 
piṇḍikaṇḍeti vikhyātaṃ vaṃśanīpaṃ tataḥ param 
madhukaṇḍeti vikhyātaṃ māhiṣaṃ kaṇḍam eva ca  Hbhv 
karamardakakandaṃ ca tathā nilotpalasya ca 
mṛṇālaṃ pauṣkaraṃ caiva śālūkasya phalaṃ tathā  Hbhv 
ete cānye ca bahavaḥ kāṇḍamūlaphalāni ca 
etāni copayojyāni ye mayā parikalpitāḥ  Hbhv 
mūlakasya tataḥ śākam ciñcaśākaṃ tathaiva ca 
śākaṃ caiva kalāyasya sarṣapasya tathaiva ca  Hbhv 
vaṃsakasya tu śākaṃ ca śākam eva kalambikam 
ārdrakasya ca śākaṃ vai pālaṅkaṃ śākam eva ca  Hbhv 
ambiloḍakaśākaṃ ca kāśaṃ kaumārakaṃ tathā 
śukamaṇḍalapatraṃ ca dvāv eva taruvānakau  Hbhv 
carasya caiva śākaṃ ca madhukoḍḍumbaraṃ tathā 
ete cānye ca bahavah śataśo 'tha sahasraśaḥ 
karmaṇyāś caiva sarve vai ye mayā parikīrtitāḥ  Hbhv 
vrīhīṇāṃ ca pravakṣyāmi upayogāmś ca mādhavi 
ekacittaṃ samādhāya tat sarvaṃ śṛṇu sundari  Hbhv 
dharmādhārmikaraktaṃ ca sugandhaṃ raktaśālikam 
dīrghaśūkaṃ mahāśāliṃ varakuṅkumapatrakam  Hbhv 
grāmaśāliṃ samadrāśām saśrīśāṃ kuśaśālikām 
yavāś ca dvividhā jñeyāḥ karmaṇyā mama sundari  Hbhv 
karmaṇyāś caiva mudgāś ca tilāḥ kṛṣṇāḥ kulatthakāḥ 
godhūmakaṃ mahāmudgamudgāṣṭakam avāṭajit  Hbhv 
karmaṇy etāni coktāni vyajanāni priyānvitān 
pratigṛhṇāmy ahaṃ hy etān sarvān bhāgavatān priyān  Hbhv 
kiṃ ca
ye mayaivopayojyāni gavyaṃ dadhi payo ghṛtam  Hbhv 
skānde ca brahmanāradasaṃvāde
haviḥ śalyodanaṃ divyam ājyayuktaṃ saśarkaram 
naivedyaṃ devadevāya yāvakaṃ pāyasaṃ tathā  Hbhv 
naivedyānām abhāve tu phalāni vinivedayet 
phalānām apy abhāve tu tṛṇagulmauṣadhīr api  Hbhv 
auṣadhīnām alābhe tu toyaṃ ca vinivedayet 
tadalābhe tu sarvatra mānasaṃ pravaraṃ smṛtam  Hbhv 
skānde mahendraṃ prati śrīnāradavacanaṃ
yacchanti tulasīśākaṃ śrutaṃ ye mādhavāgrataḥ 
kalpāntaṃ viṣṇuloke tu vasanti pitṛbhiḥ saha  Hbhv 
atha naivedyaniṣiddhāni
hāritasmṛtau
nābhakṣyaṃ naivedyārthe bhakṣyesv apy ajāmahiṣīkṣīraṃ pañcanakhā matsyāś ca  Hbhv 
dvārakāmāhātmye
nīlīkṣetraṃ vāpayanti mūlakaṃ bhakṣayanti ye 
naivāsti narakottārah kalpakoṭiśatair api  Hbhv 
vārāhe
māhiṣaṃ cāvikaṃ cājam ayajñīyam udāhṛtam  Hbhv 
kiṃ ca
māhiṣaṃ varjayen mahyaṃ kṣīraṃ dadhi ghṛtaṃ yadi  Hbhv 
viṣṇudharmottare tṛtīyakhaṇḍe
abhakṣyaṃ capy ahṛdyaṃ ca naivedyaṃ na nivedayet 
keśakīṭāvapannaṃ ca tathā cāvihitaṃ ca yat  Hbhv 
mūṣikālāṅgulopetam avadhūtam avakṣutam 
uḍḍumbaraṃ kapitthaṃ ca tathā dantaśaṭhaṃ ca yat 
evam ādīni devāya na deyāni kadācana  Hbhv 
athābhakṣyāṇi
kaurme
vṛntākaṃ jālikāśākaṃ kusumbhāśmantakaṃ tathā 
palāṇḍuṃ laśunaṃ śuklam niryāsaṃ caiva varjayet  Hbhv 
gṛñjanaṃ kiṃśukaṃ caiva kukuṇḍaṃ ca tathaiva ca 
uḍumbaram alābuṃ ca jagdhvā patati vai dvijaḥ  Hbhv 
vaiṣṇave
bhuñjītoddhṛtasārāṇi na kadācin nareśvara  Hbhv 
skānde
na bhakṣayati vṛntākaṃ tasya dūrataro hariḥ  Hbhv 
kiṃ cānyatra
dorbhyāṃ pādbhyāṃ ca jānubhyām urasā śirasā dṛśā 
manasā vacasā ceti praṇāmo 'ṣṭāṅga īritaḥ  Hbhv  
jānubhyām caiva bāhubhyāṃ śirasā vacasā dhiyā 
pañcāṅgakaḥ praṇāmaḥ syāt pūjāsu pravarāv imau  Hbhv  
ata evoktaṃ yāmale
yatra madyaṃ tathā māṃsam tathā vṛntākamūlake 
nivedayen naiva tatra harer aikāntikī ratiḥ  Hbhv 
atha naivedyarpanamāhātmyaṃ
skānde
naivedyāni manojñāni kṛṣṇasyāgre nivedayet 
kalpāntaṃ tatpitṝṇaṃ tu tṛptir bhavati śāśvatī  Hbhv 
phalāni yacchate yo vai suhṛdyāni nareśvara 
kalpāntaṃ jāyate tasya saphalaṃ ca manorathaḥ  Hbhv 
nārasiṃhe
haviḥ śālyodanaṃ diyyam ājyayuktaṃ saśarkaram 
nivedya narasiṃhāya yāvakaṃ pāyasaṃ tathā  Hbhv 
samās taṇḍulaśaṅkhyāyā yāvatyas tāvatīr nṛpa 
viṣṇuloke mahābhogan bhuñjānas te savaiṣṇavāḥ  Hbhv 
viṣṇudharmottare
annadas tṛptim āpnoti svargalokaṃ ca gacchati 
dattvā ca saṃvibhāgāya tathaivānnam atandritaḥ 
trailokyatarpite puṇyaṃ tatkṣanāt samavāpnuyāt  Hbhv 
akṣayyam annapānaṃ ca pitṛbhyaś copatiṣṭhate 
odanaṃ vyajanopetam dattvā svargam avāpnuyāt  Hbhv 
paramānnaṃ tathā dattvā tṛptim āpnoti śaśvatim 
viṣṇulokam avāpnoti kulam uddharate tathā  Hbhv 
ghṛtaudanapradānena dīrgham āyur avāpnuyāt 
dadhyodanapradānena śriyam āpnoty anuttamām  Hbhv 
kṣīrodanapradānena dīrghajīvitam āpnuyāt 
ikṣūṇāṃ ca pradānena paraṃ saubhāgyam aśnute  Hbhv 
ratnānāṃ caiva bhāgī syāt svargalokaṃ ca gacchati 
phāṇitasya pradānena agnyādhānaphalaṃ labhet  Hbhv 
tathā guḍapradānena kāmitābhīṣṭam āpnuyāt  Hbhv 
nivedyekṣurasaṃ bhaktyā paraṃ saubhāgyam āpnuyāt 
sarvān kāmān avāpnoti kṣaudraṃ yaś ca prayacchati  Hbhv 
tad eva tuhitopetam rājasūyam avāpnuyāt 
vahniṣṭomam avāpnoti yavākasya nivedakaḥ 
atirātram avāpnoti tathā pūpanivedakaḥ  Hbhv 
vaidalānāṃ ca bhakṣyāṇāṃ dānāt kāmān avāpnuyāt 
dīrghajīvitam āpnoti ghṛtapūranivedakaḥ  Hbhv 
modakānāṃ pradānena kāmān āpnoty abhīpsitān  Hbhv 
nānāvidhānāṃ bhakṣyāṇāṃ dānāt svargam avāpnuyāt 
bhojanīyapradānena tṛptim āpnoty anuttamām  Hbhv 
tathā lehyapradānena saubhāgyam adhigacchati 
balavarṇam avāpnoti cūṣyāṇāṃ ca nivedane  Hbhv 
kulmāṣollāsikadātā vahnyādheyaṃ phalaṃ labhet 
tathā kṛṣāradānena vahniṣṭomam avāpnuyāt  Hbhv 
dhanānāṃ kṣaudrayuktānāṃ lājānāṃ ca nivedakaḥ 
mukhyaṃ caiva śaktūnāṃ vahniṣṭomam avāpnuyāt  Hbhv 
vānaprasthāśritaṃ puṇyam labhec chākanivedakaḥ 
dattvā haritakaṃ caiva tad eva phalam āpnuyāt  Hbhv 
dattvā śākāni ramyāṇi viśokas tv abhijāyate 
dattvā ca vyajanārthāya tathopakaraṇāni ca  Hbhv 
sukule labhate janma kandamūlanivedakaḥ 
nīlotpalavidarīṇāṃ taruṭasya tathā dvijaḥ  Hbhv 
kandadānād avāpnoti vānaprasthaphalaṃ śubham 
trapuṣer vārukaṃ dattvā puṇḍarīkaphalaṃ labhet  Hbhv 
karkandhuvadare dattvā tathā pāraivataṃ kalam 
parūṣakaṃ tathābhraṃ ca panasaṃ nārikelakam  Hbhv 
bhavyaṃ mocaṃ tathā cocam kharjūram atha dāḍimam 
āmrātakasruvāmloṭaphalamānapriyālakam  Hbhv 
jambūbilvāmalaṃ caiva jātyaṃ vīṇātakaṃ tathā 
nāraṅgabījapūre ca bījaphalguphalany api  Hbhv 
evam ādīni divyani yaḥ phalāni prayacchati 
tathā kandāni mukhyāni devadevāya bhaktitaḥ  Hbhv 
kriyāsāphalyam āpnoti svargalokaṃ tathaiva ca 
prāpnoti phalam ārogyam mṛdvīkānāṃ nivedakaḥ  Hbhv 
rasān mukhyān avāpnoti saubhāgyam api cottamam 
āmrair abhyarcya deveśam aśvamedhaphalaṃ labhet  Hbhv 
kiṃ ca
mocakaṃ panasaṃ jambū tathānyat kumbhāliphalam 
prācīnāmalakaṃ śreṣṭhaṃ madhukoḍḍumbarasya ca 
yatnapakvam api grāhyaṃ kadalīphalam uttamam  Hbhv 
haribhaktisudhodaye ca
yat kiñcid alpaṃ naivedyam bhaktabhaktirasaplutam 
pratibhojayati śrīśas taddātṝn svasukhaṃ drutam iti  Hbhv 
tataḥ prāgvad vicitrāṇi panakāny uttamāni ca 
sugandhi śītalaṃ svacchaṃ jalam apy arpayet tataḥ  Hbhv 
atha panakāni
tanmāhātmyaṃ ca
viṣṇudharmottare
pānakāni sugandhīni śītalāni viśeṣataḥ 
nivedya devadevāya vājimedham avāpnuyāt  Hbhv 
tvagelānāgakusumakarpūrasitasaṃyutaiḥ 
sitākṣaudraguḍopetair gandhavarṇaguṇānvitaiḥ  Hbhv 
bījapūrakanāraṅgasahakārasamanvitaiḥ 
rājasūyam avāpnoti panakair viniveditaiḥ  Hbhv 
nivedya nārikelāmbuvahniṣṭomaphalaṃ labhet 
sarvakāmavahā nadyo nityaṃ yatra manoramāḥ 
tatra pānapradā yānti yatra rāmā guṇānvitāḥ  Hbhv 
iti 
itthaṃ samarpya naivedyam dattvā javanikaṃ tataḥ 
bahirbhūya yathāsakti japaṃ sandhyānam ācaret  Hbhv 
atha dhyānam
brahmeśādyaiḥ parita ṛṣibhiḥ sūpaviṣṭaiḥ sameto
lakṣmyā śiñjadvalayakarayā sādaraṃ vījyamana 
marmakrīḍaprahasitamukho hāsayan paṅktibhoktṝn
bhuṅkte pātre kanakaghaṭite ṣaḍrasaṃ śrīrameśaḥ  Hbhv 
iti 
ekantibhiś cātmakṛtaṃ savayasyasya gokule 
yaśodālālyamānasya dhyeyaṃ kṛṣṇasya bhojanam  Hbhv 
atha homaḥ
nityaṃ cāvaśyakaṃ homaṃ kuryāt śaktyanusārataḥ 
homāśaktau tu kurvīta japaṃ tasya caturguṇam  Hbhv 
ke'py evaṃ manvate'vaśyam nityahomaṃ sadācaret 
puraścaranahomasyāśaktau hi sa vidhir mataḥ  Hbhv 
pūrvaṃ dīkṣāvidhau homavidhiś ca likhitaḥ kiyān 
tadvistāraś ca vijñeyas tattacchāstrāt tadicchubhiḥ  Hbhv 
samāptiṃ bhojane dhyātvā dattvā gaṇḍūṣikaṃ jalam 
amṛtāpidhānam asi svāhety uccārayet sudhīḥ  Hbhv 
visṛjed devavaktre tat tejaḥ saṃhāramudrayā 
naikantī tejasaḥ kuryān niṣkrāntiṃ iva saṅkramam  Hbhv 
atha balidānam
tato javanikā vidvān apasārya yathāvidhi 
viṣvaksenāya bhagavannaivedyāṃśaṃ nivedayet  Hbhv 
tathā ca pañcarātre śrīnāradavacanam
viśvaksenāya dātavyaṃ naivedyaṃ tacchatāṃśakam 
pādodakaṃ prasādaṃ ca liṅge caṇḍeśvarāya ca  Hbhv 
tadvidhiḥ
mukhyād īsānataḥ pātrān naivedyāṃśaṃ samuddharet 
sarvadevasvarupāya parāya parameṣṭhine  Hbhv 
śrīkṛṣṇasevayuktāya viṣvaksenāya te namaḥ 
ity uktvā śrīharer vāme tīrthaklinnaṃ samarpayet  Hbhv 
sataṃsaṃ vā sahasrāṃśam anyathā niṣphalaṃ bhavet  Hbhv 
paścāc ca balir ity ādi ślokāv uccārya vaiṣṇavaḥ 
sarvebhyo vaiṣṇavebhyas tacchatāṃsaṃ vinivedayet  Hbhv 
tau ca ślokau 
balir vibhīṣaṇo bhīṣmaḥ kapilo nārado 'rjunaḥ 
prahlādaś cāmbarīṣaś ca vasur vāyusutaḥ sivaḥ  Hbhv 
viṣvaksenoddhavākrūraḥ sanakādyāḥ śukādayaḥ 
śrīkṛṣṇasya prasādo 'yaṃ sarve gṛhṇantu vaiṣṇavāḥ  Hbhv 
idaṃ yadyapi yujyeta darpaṇārpaṇataḥ param 
tathāpi bhaktavātsalyāt kṛṣṇasyātrāpi sambhavet  Hbhv 
atha balidanamāhātmyaṃ
nārasiṃhe
tatas tadannaśeṣeṇa pārṣadebhyaḥ samantataḥ 
puṣpākṣatair vimiśreṇa baliṃ yas tu prayacchati  Hbhv 
balinā vaiṣṇavenātha tṛptaḥ santo divaukasaḥ 
śāntiṃ tasya prayacchanti śriyam ārogyam eva ca  Hbhv 
atha jalagandusadyarpanaṃ
upalipya tato bhūmiṃ punar gāṇḍūṣikaṃ jalam 
dadyāt trir agre kṛṣṇasya tato 'smai dantasodhanam  Hbhv 
punar ācamanaṃ dattvā śrīpāṇyoḥ śrīmukhasya ca 
mārjanāyāṃśukaṃ dattvā sarvāṇy aṅgāni mārjayet  Hbhv 
paridhāpy apare vastre punar dattvāsanāntaram 
padyam ācamanīyaṃ ca pūrvavat punar arpayet  Hbhv 
candanāgurucūrṇādi pradadyāt karamārjanam 
karpūradyāsyavāsaṃ ca tāmbūlaṃ tulasīm api  Hbhv 
atha mukhavasadimāhātmyaṃ
viṣṇudharmottare trtīyakhaṇḍe
pūgajātiphalaṃ dattvā jātipatraṃ tathaiva ca 
lavaṅgaphalakakkolamelakataphalaṃ tathā  Hbhv 
tāmbūlīnāṃ kiśalayaṃ svargalokam avāpnuyāt 
saubhāgyam atulaṃ loke tathā rūpam anuttamam  Hbhv 
skānde
tāmbūlaṃ ca sakarpūram sapūgaṃ naranāyaka 
kṛṣṇāya yacchati prītyā tasya tuṣṭo hariḥ sadā  Hbhv 
atha punar gandharpanaṃ
divyaṃ gandhaṃ punar dattvā yatheṣṭam anulepanaiḥ 
divyair vicitraiḥ śrīkṛṣṇam bhakticchedena lepayet  Hbhv 
ramyāṇi cordhvapuṇḍrāṇi sadvarṇena yathāspadam 
sugandhinānulepena kṛṣṇasya racayettarām  Hbhv 
tathā cāgame dhyānaprasaṅge
lalāṭe hṛdaye kukṣau kaṇṭhe bahvoś ca pārśvayoḥ 
virājatordhvapuṇḍreṇa sauvarṇena vibhūṣitam  Hbhv 
iti 
divyāni kañcukoṣṇīṣakāñcyādīni parāṇy api 
vastrāṇi suvicitrāṇi śrīkṛṣṇaṃ paridhāpayet  Hbhv 
tato divyakirīṭādibhūṣaṇani yathāruci 
vicitradivyamālyāni paridhāpya vibhūṣayet  Hbhv 
atha mahārajopacararpanaṃ
tataś ca cāmaracchatrapādukādīn parān api 
mahārājopacārāmś ca dattvādarśaṃ pradarśayet  Hbhv 
viṣṇudharmottare
yathādeśaṃ yathākalaṃ rājaliṅgaṃ surālaye 
dattvā bhavati rājaiva nātra kāryā vicāraṇā  Hbhv 
tatra cāmaramāhātmyaṃ
tathā cāmaradānena śrīmān bhavati bhūtale 
mucyate ca tathā pāpaiḥ svargalokaṃ ca gacchati  Hbhv 
chatrasya māhātmyaṃ
tatraiva
chatraṃ bahuśalākaṃ ca jhallarīvastrasaṃyutam 
divyavastraiś ca saṃyuktaṃ hemadaṇḍasamanvitam  Hbhv 
yaḥ prayacchati kṛṣṇasya chatralakṣayutair vṛtaḥ 
prārthyate so 'maraiḥ sarvaiḥ krīḍate pitṛbhiḥ saha  Hbhv 
tatraiva vānyatra
rājā bhavati loke'smin chatraṃ dattvā dvijottamaḥ 
nāpnoti ripujaṃ duḥkhaṃ saṅgrāme ripujid bhayet  Hbhv 
upānatsampradānena vimānam adhirohati 
yatheṣṭaṃ tena lokeṣu vicaraty amaraprabhaḥ  Hbhv 
dhvajasya māhātmyaṃ
tatraiva
lokeṣu dhvajabhūtaḥ syād dattvā viṣṇor varaṃ dhvajam 
śakralokam avāpnoti bahūn abdagaṇān naraḥ  Hbhv 
kiṃ ca
yuktaṃ pītapatākābhir nivedya garuḍadhvajam 
keśavāya dvijaśreṣṭhaḥ sarvaloke mahīyate iti  Hbhv 
yatprasāde dhvajāropamāhātmyaṃ likhitaṃ purā 
tad atrāpy akhilaṃ jñeyaṃ tatrātratyaṃ idaṃ tathā  Hbhv 
kiṃ ca bhaviṣye
viṣṇor dhvaje tu sauvarṇam daṇḍaṃ kuryād vicakṣaṇaḥ 
patākā cāpi pītā syād garuḍasya samīpagā  Hbhv 
vyajanasya māhātmyaṃ
viṣṇudharmottare
talavrṇtapradānena nirvṛtiṃ prāpnuyāt param  Hbhv 
vitanasya māhātmyaṃ
tatraiva
vitānakapradānena sarvapāpaiḥ pramucyate 
paraṃ nirvṛtim āpnoti yatra tatrābhijāyate  Hbhv 
khadgadīnāṃ māhātmyaṃ
dattvā nistriṃśakān mukhyān śatrubhir nābhibhūyate 
dattvā tadbandhanaṃ mukhyam agnyādheyaphalaṃ labhet  Hbhv 
kiṃ ca
patadgrahaṃ tathā dattvā śubhadas tv abhijāyate 
pādapīṭhapradānena sthānaṃ sarvatra vindati  Hbhv 
darpaṇasya pradānena rūpavān darpavān bhavet 
mārjayitvā tathā taṃ ca śubhagas tv abhijāyate  Hbhv 
yat kiñcid devadevāya dadyād bhaktisamanvitaḥ 
tad evākṣayam āpnoti svargalokaṃ sa gacchati  Hbhv 
kiṃ ca vāmanapurāṇe śrībaliṃ prati śrīprahlādoktau
śraddadhānair bhaktiparair yāny uddiśya janārdanam 
balidānāni dīyante akṣayāni vidur budhaḥ  Hbhv 
atrāpi kecid icchanti dattvā puṣpāñjalitrayam 
pūrvokta daśa śaṅkhādyā mudrāḥ sandarśayet  Hbhv 
iti 
atha gītavadyanṛtyani
tato vicitrair lalitaiḥ kāritair vā svayaṃ kṛtaiḥ 
gītair vādyaiś ca nṛtyaiś ca śrīkṛṣṇaṃ paritoṣayet  Hbhv 
atha tatra niṣiddhaṃ
nṛtyādi kurvato bhaktān nopaviṣṭo 'valokayet 
na ca tiryag vrajet tatra taiḥ sahāntarayan prabhum  Hbhv 
tathā coktaṃ
nṛtyantaṃ vaiṣṇavaṃ harsād āsīno yas tu paśyati 
khañjo bhavati rājendra so 'yaṃ janmani janmani  Hbhv 
kiṃ ca
nṛtyatāṃ gāyatāṃ madhye bhaktānāṃ keśavasya ca 
tān ṛte yas tiro yāti tiryagyoniṃ sa gacchati  Hbhv 
atha gītadimāhātmyam
adau samanyataḥ
nārasiṃhe
gītavādyādikaṃ nāṭyam śaṅkhaturyādinisvanam 
yaḥ kārayati viṣṇos tu sandhyāyāṃ mandire naraḥ 
sarvakāle viśeṣeṇa kāmagaḥ kāmarūpavān  Hbhv 
susaṅgītavidagdhaiś ca sevyamāno 'psarogaṇaiḥ 
mahārheṇa vimānena vicitreṇa virājatā 
svargāt svargam anuprāpya viṣṇuloke mahīyate  Hbhv 
skānde viṣṇunāradasaṃvāde
gītaṃ vādyaṃ ca nṛtyaṃ ca nāṭyaṃ viṣṇukathāṃ mune 
yaḥ karoti sa puṇyātmā trailokyopari saṃsthitaḥ  Hbhv 
bṛhannāradīye śrīyamabhagīrathasaṃvāde
devatāyatane yas tu bhaktiyuktaḥ pranṛtyati 
gītāni gāyaty athavā tatphalaṃ śṛṇu bhūpate  Hbhv 
gandharvarājatāṃ gaṇair nṛtyād rudragaṇeśatām 
prāpnoty aṣṭakulair yuktas tataḥ syān mokṣabhāṅ naraḥ  Hbhv 
laiṅge śrīmārkaṇḍeyāmbarīṣasaṃvāde
viṣṇukṣetre tu yo vidvān kārayed bhaktisaṃyutaḥ 
gananṛtyādikaṃ caiva viṣṇvākhyaṃ ca kathāṃ tathā  Hbhv 
jātiṃ smṛtiṃ ca medhāṃ ca tathaiva paramāṃ sthitim 
prāpnoti viṣṇusālokyaṃ satyam etan nārādhipa  Hbhv 
anyatra ca śrībhagavaduktau
visṛjya lajjāṃ yo 'dhīte gāyate nṛtyate'pi ca 
kulakoṭisamāyukto labhate māmakaṃ padam  Hbhv 
ata evoktaṃ
bhārate nṛtyagīte tu kuryāt svābhāvike'pi vā 
svābhāvikena bhagavān prīṇātīty āha śaunakaḥ  Hbhv 
ata eva nāradīye
viṣṇor gītaṃ ca nṛtyaṃ ca naṭānāṃ ca viśeṣataḥ 
brahman brāhmaṇajātīnāṃ kartavyaṃ nityakarmavat  Hbhv 
kintu smṛtau
gītanṛtyāni kurvīta devadvijādituṣṭaye 
na jīvanāya yuñjīta vipro pāpabhiyā kvacit  Hbhv 
evaṃ kṛṣṇaprīṇanatvād gītāder nityatā parā 
saṃsiddhair aviśeṣena jñeyā sā harivasare  Hbhv 
tathā coktaṃ
keśavāgre nṛtyagītaṃ na karoti harer dine 
vahninā kiṃ na dagdho 'sau gataḥ kiṃ na rasātalaṃ  Hbhv 
atha viśeṣato gītasya māhātmyaṃ
dvārakāmāhātmye śrīmarkandeyendradyumnasaṃvāde
kṛṣṇaṃ santoṣayed yas tu sugītair madhurasvanaiḥ 
sarvavedaphalaṃ tasya jāyate nātra saṃśayaḥ  Hbhv 
skānde śrīmahādevoktau
śrutikoṭisamaṃ japyaṃ japakoṭisamaṃ haviḥ 
havihkoṭisamaṃ geyaṃ geyaṃ geyasamaṃ viduḥ  Hbhv 
kasikhaṇḍe viṣṇudūtaśivaśarmasaṃvāde
yadi gītaṃ kvacid gītaṃ śrīmaddhariharāṅkitam 
mokṣaṃ tu tat phalaṃ prāhuh sānnidhyam athavā tayoḥ  Hbhv 
viṣṇuśarme śrībhagavaduktau
rāgeṇākṛṣyate ceto gāndharvābhimukhaṃ yadi 
mayi buddhiṃ samāsthāya gāyetha mama satkathāḥ  Hbhv 
haribhaktisudhodaye
yo gāyati sam aniśaṃ bhuvi bhaktā uccaiḥ
sa drāṇ samastajanapāpabhide'lam ekaḥ 
dīpesv asatsv api nanu pratigeham antar
dhvāntaṃ kim atra vilasaty amale dyunāthe  Hbhv 
yad ānandakalaṃ gāyan bhaktaḥ puṇyāśru varṣati 
tat sarvatīrthasalilasnānaṃ svamalaśodhanaṃ  Hbhv 
vārāhe 
brāhmaṇo vāsudevārthaṃ gāyamano 'niśaṃ param 
samyak tālaprayogeṇa sannipātena vā punaḥ  Hbhv 
nava varṣasahasrāṇi nava varṣaśatāni ca 
kuverabhavanaṃ gatvā modate vai yadṛcchayā  Hbhv 
kuverabhavanād bhraṣṭaḥ svacchandagamanālayaḥ 
phalam āpnoti suśroṇi mama karmaparāyaṇaḥ  Hbhv 
nārāyaṇānāṃ vidhinā gānaṃ śreṣṭhatamaṃ smṛtam 
gānenārādhito viṣṇuh svakīrtijanavarcasā dadāti 
tuṣṭaḥ sthānaṃ svaṃ yathāsmai kauśikayā vai  Hbhv 
kiṃ ca
eṣa vo muniśārdūlaḥ prokto gītakramo muneḥ 
brāhmaṇo vāsudevākhyaṃ gāyamāno 'niśaṃ param  Hbhv 
hareḥ sālokyam āpnoti rudragānādhiko bhavet 
karmaṇā manasā vācā vāsudevaparāyaṇaḥ 
gāyan nṛtyaṃs tam āpnoti tasmād geyaṃ paraṃ viduḥ  Hbhv 
prathamaskandhe śrīnāradoktau 
pragāyataḥ svavīryāṇi tīrthapadaḥ priyaśravaḥ 
ahuta iva me sighram darśanaṃ yāti cetasi  Hbhv 
dvādaśaskandhe 
śrīsūtoktau
mṛṣā giras tā hy asatīr asatkathā
na kathyate yad bhagavān adhokṣajaḥ 
tad eva satyaṃ tad uhaiva maṅgalaṃ
tad eva puṇyaṃ bhagavadgunodayam  Hbhv 
tad eva ramyaṃ ruciraṃ navaṃ navaṃ
tad eva śaśvan manaso mahotsavam 
tad eva śokārṇavaśoṣaṇaṃ nṝṇāṃ
yad uttamaślokayaśo 'nugīyate  Hbhv 
viṣṇudharmottare
dattvā ca gītaṃ dharmajñā gandharvaiḥ saha modate 
svayaṃ gītena sampūjya tasyaivānucaro bhavet  Hbhv 
pādme śrīkṛṣṇasatyabhāmāsaṃvādīyakārttikamāhātmye śrīpṛthunāradasaṃvāde śrībhagavaduktau
nāhaṃ vasāmi vaikuṇṭhe na yogihṛdayeṣu vā 
madbhaktā yatra gāyanti tatra tiṣṭhāmi nārada  Hbhv 
teṣāṃ pūjādikaṃ gandhapadyādyaiḥ kriyate naraiḥ 
tena prītiṃ parāṃ yāmi na tathā matpūjanāt  Hbhv 
ata evoktaṃ
karmāṇy aupāyikatvena brāhmaṇo 'nya iti smṛtaḥ 
kārikāyām ataḥ proktaṃ vipro gītai ramed iti  Hbhv 
atha nṛtyasya māhātmyaṃ
dvārakāmāhātmye tatraiva
yo nṛtyati prahṛṣṭātmā bhāvair bahusubhaktitaḥ 
sa nirdahati pāpāni janmāntaraśateṣv api  Hbhv 
haribhaktisudhodaya
bahudhotsāryate harṣād viṣṇubhaktasya nṛtyataḥ 
padbhyāṃ bhūmer diśo 'kṣibhyāṃ dorbhyāṃ vāmaṅgalaṃ divaḥ  Hbhv 
vārāhe
yaś ca nṛtyati suśroṇi purāṇoktaṃ samāsataḥ 
triṃśadvarṣasahasrāṇi triṃśadvarṣaśatāni ca 
puṣkaradvīpam āsādya modate vai yadṛcchayā  Hbhv 
puṣkarāc ca paribhraṣṭaḥ svacchandagamanālayaḥ 
phalam āpnoti suśroṇi mama karmaparāyaṇaḥ  Hbhv 
viṣṇudharmottare
nṛtyaṃ dattvā tathāpnoti rudralokam asaṃśayam 
svayaṃ nṛtyena sampūjya tasyaivānucaro bhavet  Hbhv 
anyatra śrīnāradoktau
nṛtyatāṃ śrīpater agre tālikāvādanair bhṛśam 
uḍḍīyante śarīrasthāḥ sarve pātakapakṣiṇaḥ  Hbhv 
saṅgītaśāstre
vīṇāvādanatattvajñah śrutijātiviśāradaḥ 
tālajñaś cāprayāsena mokṣamārgaṃ niyacchati  Hbhv 
viṣṇudharmottare
vādyaṃ dattvā tathā viprah śakralokam avāpnuyāt 
svayaṃ vadyena sampūjya tasyaivanucaro bhavet  Hbhv 
vādyānām api devasya tantrīvādyaṃ sadā priyam 
tena sampūjya varadaṃ gāṇapatyam avāpnuyāt  Hbhv 
ataḥ saktau punaḥ pūja
śaktaś cet saparivāraṃ kṛṣṇaṃ gandhādibhiḥ punaḥ 
pañcopacārair mūlena sampūjyārghyaṃ samarpayet  Hbhv 
atha nīrājanaṃ
tataś ca mūlamantrena dattvā puṣpāñjalitrayam 
mahānīrājanaṃ kuryān mahāvādyajayasvanaiḥ  Hbhv 
prajvalayet tadarthaṃ ca karpūreṇa ghṛtena vā 
ārātrikaṃ śubhe pātre viṣamānekavartikaṃ  Hbhv 
atha nīrājanamāhātmyam
skānde brahmanāradasaṃvāde
bahuvarttisamāyuktaṃ jvalantaṃ keśavopari 
kuryād ārātrikaṃ yas tu kalpakoṭiṃ vased divi  Hbhv 
karpūrena tu yaḥ kuryād bhaktyā keśavamurdhani 
ārātrikaṃ muniśreṣṭha praviśed viṣṇum avyayaṃ  Hbhv 
tatraivanyatra
dīptimantaṃ sakarpūram karoty ārātrikaṃ nṛpa 
kṛṣṇasya vasate loke sapta kalpāni mānavāḥ  Hbhv 
tatraiva śrīsivomasaṃvāde
mantrahīnaṃ kriyāhīnam yat kṛtaṃ pūjanaṃ hareḥ 
sarvaṃ sampūrṇatām eti kṛte nīrājane śive  Hbhv 
haribhaktisudhodaye
kṛtvā nīrājanaṃ viṣṇor dīpāvalyā sudṛśyayā 
tamovikāraṃ jayati jite tasmimś ca ko bhavaḥ  Hbhv 
anyatra ca
koṭayo brahmahatyānām agamyāgamakotayaḥ 
dahaty ālokamātreṇa viṣṇoḥ sārātrikaṃ mukhaṃ  Hbhv 
iti 
yac ca dīpasya māhātmyaṃ pūrvaṃ likhitam asti tat 
drastavyaṃ sarvatrāpi prāyenābhedato 'nayoḥ  Hbhv 
ataḥ sādaram utthāya mahānīrājanaṃ tv idam 
draṣṭavyaṃ dīpavat sarvair vandyam ārātrikaṃ ca yat  Hbhv 
tad uktaṃ śrīpulastyena viṣṇudharme
dhūpaṃ cārātrikaṃ paśyet karābhyāṃ ca pravandate 
kulakoṭiṃ samuddhṛtya yāti viṣṇoḥ paraṃ padaṃ  Hbhv 
mūlāgame ca
nīrājanaṃ ca yaḥ paśyed devadevasya cakriṇaḥ 
sapta janmāni vipraḥ syād ante ca paramaṃ padam  Hbhv 
atha śaṅkhādivādanamāhātmyam
bṛhannāradīye śrīyamabhagīrathasaṃvāde
keśavāyatane rājan kurvan śaṅkharavaṃ naraḥ 
sarvapāpavinirmukto brahmaṇā saha modate  Hbhv 
karaśabdaṃ prakurvanti keśavāyataneṣu ye 
te sarve pāpanirmuktā vimāneśā yugadvayam  Hbhv 
tālādikāṃsyaninadaṃ kurvan viṣṇugṛhe naraḥ 
yat phalaṃ labhate rājan śṛṇuṣva gadato mama  Hbhv 
sarvapāpavinirmukto vimānaśatasaṅkulaḥ 
gīyamānaś ca gandharvair viṣṇunā saha modate  Hbhv 
bherīmṛdaṅgapaṭahamurajaiś ca saḍiṇḍimaiḥ 
saṃprīṇayanti deveśaṃ teṣāṃ puṇyaphalaṃ śṛṇu  Hbhv 
devastrīgaṇasaṃyuktāḥ sarvakāmaiḥ samarcitāḥ 
svargalokam anuprāpya modante kalpapañcakam  Hbhv 
iti 
atha sajalaśaṅkhanīrājanaṃ
tataś ca sajalaṃ śaṅkhaṃ bhagavanmastakopari 
tri bhrāmayitvā kurvīta punar nīrājanaṃ prabhoḥ  Hbhv 
tanmāhātmyaṃ ca
dvārakāmāhātmye tatraiva
śaṅkhe kṛtvā tu pānīyaṃ bhrāmitaṃ keśavopari 
sannidhau vasate viṣṇoḥ kalpāntaṃ kṣīrasāgare  Hbhv 
iti 
nīrājanadvayaṃ caitat tāmbūlasyārpaṇaṃ param 
kecid icchanti kecic ca darpaṇārpaṇataḥ param  Hbhv 
tathā ca pañcarātre
punar ācamanaṃ dadyāt karodvartanam eva ca 
sakarpūraṃ ca tāmbūlam kuryān nīrājanaṃ tathā  Hbhv 
samarpya mukuṭādīni bhūṣaṇāni vicakṣaṇaḥ 
ādarśayet tathādarśaṃ prakalpya chatracāmare  Hbhv 
gāruḍe ca
atha bhuktavate dattvā jalaiḥ karpūravāsitaiḥ 
ācamanaṃ ca tāmbūlam candanaiḥ karamārjanam  Hbhv 
puṣpāñjaliṃ tataḥ kṛtvā bhaktyādarśaṃ pradarśayet 
nīrājanaṃ punaḥ kāryaṃ karpūraṃ vibhave sati  Hbhv 
ata eva vāyupurāṇe
ārātrikaṃ tu niḥsnehaṃ niḥsnehayati devatām 
ataḥ saṃśamayitvaiva punaḥ pūjanam ācaret  Hbhv 
ata eva dvārakāmāhātmye
tatraiva kṛtvā pūjādikaṃ sarvaṃ jvalantaṃ kṛṣṇamūrdhani 
ārātrikaṃ prakurvāṇo modate kṛṣṇasannidhau  Hbhv 
iti 
kecin nīrājanat paścād icchanti praṇatiṃ tataḥ 
pradakṣiṇaṃ tataḥ stotraṃ gītanṛtyādikaṃ tataḥ  Hbhv 
evaṃ bhagavataḥ svasvasampradāyānusārataḥ 
pravartante prabhor bhaktau bhaktyā sarvaṃ hi śobhanam  Hbhv 
tato nikṣipya devasyopari puspāñjalitrayam 
vicitrair madhuraiḥ stotraih stutiṃ kurvīta bhaktimān  Hbhv 
atha stutividhiḥ
mahābhārate
ārirādhayiṣuḥ kṛṣṇaṃ vācaṃ jigadiṣāmi yam 
tayā vyāsasamāsinyā prīyatāṃ madhusūdanaḥ  Hbhv 
iti 
ārambhe ca stuter etam ślokaṃ stutiparaḥ paṭhet 
satyāṃ tasyāṃ samāptau ca ślokaṃ saṅkīrtayed imam  Hbhv 
iti vidyātapoyonir ayonir viṣṇur īritaḥ 
vagyajñenārcito devaḥ prīyatāṃ me janārdanaḥ  Hbhv 
pūrvatāpanīśrutiṣu GTU  
oṃ namo viśvarūpāya viśvasthityantahetave 
viśveśvarāya viśvāya govindāya namo namaḥ  Hbhv 
namo vijñānarūpāya paramānandarūpiṇe 
kṛṣṇāya gopīnāthāya govindāya namo namaṃ  Hbhv 
namaḥ kamalanetrāya namaḥ kamalamāline 
namaḥ kamalanābhāya kamalāpataye namaḥ  Hbhv 
barhāpīḍābhirāmāya rāmayākuṇṭhamedhase 
ramāmānasahaṃsāya govindāya namo namaṃ  Hbhv 
kaṃsavaṃśavināśāya keśicāṇūraghātine 
vṛṣabhadhvajavandyāya pārthasārathaye namaḥ  Hbhv 
veṇuvādanaśīlāya gopālāyāhimardine 
kālindīkūlalolāya lolakuṇḍaladhāriṇe  Hbhv 
vallavīvadanāmbhojamāline nṛtyaśāline 
namaḥ praṇatapālāya śrīkṛṣṇāya namo namaḥ  Hbhv 
namaḥ pāpapraṇāśāya govardhanadharāya ca 
pūtanājīvitāntāya tṛṇāvārtāsuhāriṇe  Hbhv 
niṣkalāya vimohāya śuddhāyāśuddhavairiṇe 
advitīyāya mahate śrīkṛṣṇāya namo namaḥ  Hbhv 
prasīda paramānanda prasīda parameśvara 
ādhivyādhibhujaṅgena daṣṭaṃ mām uddhara prabho  Hbhv 
śrīkṛṣṇa rukmiṇīkānta gopījanamanohara 
saṃsārasāgare magnaṃ mām uddhara jagad guro  Hbhv 
keśava kleśaharaṇa nārāyaṇa janārdana 
govinda paramānanda māṃ samuddhara mādhava  Hbhv 
ekādaśaskandhe BhP  
dhyeyaṃ sadā paribhavaghnam abhīṣṭadohaṃ
tīrthāspadaṃ śivaviriñcinutaṃ śaraṇyaṃ
bhṛtyārtihaṃ praṇatapāla bhavābdhipotaṃ
vande mahāpuruṣa te caraṇāravindam  Hbhv 
tyaktvā sudustyajasurepsitarājyalakṣmīṃ
dharmiṣṭha āryavacasā yad agād araṇyam 
māyāmṛgaṃ dayitayepsitam anvadhāvad
vande mahāpuruṣa te caraṇāravindam  Hbhv 
atha vadyasya māhātmyaṃ
vaidikānīdṛśāny eva kṛṣṇe paurāṇikāny api 
tāntrikāṇi ca śāstrāṇi stotrāṇy abhinavāny api  Hbhv 
viṣṇudharmottare haṃsagītayaṃ
abhraṣṭalakṣaṇaiḥ kṛtvā svayaṃ viracitākṣaraiḥ 
stavaṃ brāhmaṇaśārdūlas tasmāt kāmān avāpnuyāt  Hbhv 
stutimāhātmyaṃ
viṣṇudharme
sarvadeveṣu yat puṇyaṃ sarvadeveṣu yat phalam 
naras tat phalam āpnoti stutvā devaṃ janārdanam  Hbhv 
viṣṇudharmottare
na vittadānanicayair bahubhir madhusūudanaḥ 
tathā toṣam avāpnoti yathā stotrair dvijottamaḥ  Hbhv 
nārasiṃhe
stotrair japaiś ca devāgre yaḥ stauti madhusūdanam 
sarvapāpavinirmukto viṣṇulokam avāpnuyāt  Hbhv 
haribhaktisudhodaye
stuvann ameyamāhātmyaṃ bhaktigrathitaramyavāk 
bhaved brahmādidurlabhyaprabhukāruṇyabhājanam  Hbhv 
yathā narasya stuvato bālakasyeva tuṣyati 
mugdhavākyair na hi tathā vibudhānāṃ jagatpitā  Hbhv 
abalaṃ prabhur īpsitonnatiṃ
kṛtayatnaṃ svayaśahstave ghrṇī 
svayam uddharati stanārthinaṃ
padalagnaṃ jananīva bālakam  Hbhv 
skānde amṛtasaroddhare
śrīkṛṣṇastavaratnaughair yeṣāṃ jihvā tv alaṅkṛtā 
namasyā munisiddhānāṃ vandanīyā divaukasām  Hbhv 
tatraiva karttikamāhātmye śrībrahmanāradasaṃvāde
stotrāṇāṃ paramaṃ stotraṃ viṣṇor nāmasahasrakam 
hitvā stotrasahasrāṇi paṭhanīyaṃ mahāmune  Hbhv 
tenaikena muniśreṣṭha pathitena sadā hariḥ 
prītim āyāti deveśo yugakoṭiśatāni ca  Hbhv 
iti 
snāne yat stotramāhātmyaṃ likhitaṃ lekhyam agrataḥ 
yac ca kīrtanamāhātmyaṃ sarvaṃ jñeyaṃ ihāpi tat  Hbhv 
tannityata
viṣṇudharme
nūnaṃ tat kaṇṭhaśālūkam athavā pratijihvikā 
rogo vānyo na sā jihvā yā na stauti harer guṇān  Hbhv 
atha vandanaṃ
praṇamed atha sāṣṭāṅgaṃ tanmudrāṃ ca pradarśayet 
paṭhet pratipraṇāmaṃ ca prasīda bhagavann iti  Hbhv 
tad uktam ekādaśe śrībhagavatā BhP 
stavair uccāvacaiḥ stotraiḥ paurāṇaiḥ prākṛtair api 
stutvā prasīda bhagavann iti vandeta daṇḍavat  Hbhv 
atha praṇāmavidhiḥ
tatraiva BhP 
śiro matpādayoḥ kṛtvā bāhubhyāṃ ca parasparam 
prapannaṃ pāhi mām īśa bhītaṃ mṛtyugrahārṇavāt  Hbhv 
kiṃ cāgame
dorbhyāṃ padbhyāṃ ca jānubhyām urasā śirasā dṛśā 
manasā vacasā ceti praṇāmo 'ṣṭāṅga īritaḥ  Hbhv 
jānubhyāṃ caiva bāhubhyāṃ śirasā vacasā dhiyā 
pañcāṅgakaḥ praṇāmaḥ syāt pūjāsu pravarāv imau  Hbhv 
iti 
garudaṃ dakṣine kṛtvā kuryāt tatpṛṣṭhato budhaḥ 
avaśyaṃ ca praṇāmāṃs trīn śaktaś ced adhikādhikān  Hbhv 
tathā ca nāradapañcarātre
sandhiṃ vīkṣya hariṃ cādyaṃ gurūn svagurum eva ca 
dvicaturviṃśad athavā caturviṃśat tadardhakam 
namet tadardham athavā tadardhaṃ sarvathā namet  Hbhv 
viṣṇudharmottare
devārcādarśanād eva praṇamen madhusūdanam 
snānāpekṣā na kartavyā dṛṣṭvārcāṃ dvijasattamaḥ 
devārcādṛṣṭapūtaṃ hi śuci sarvaṃ prakīrtitam  Hbhv 
atha namaskaramāhātmyaṃ
nārasiṃhe
namaskāraḥ smṛto yajñaḥ sarvayajñeṣu cottamaḥ 
namaskāreṇa cakena sāṣṭāṅgena hariṃ vrajet  Hbhv 
skānde
daṇḍapraṇāmaṃ kurute viṣṇave bhaktibhāvitaḥ 
reṇusaṅkhyaṃ vaset svarge manvantaraśataṃ naraḥ  Hbhv 
tatraiva śrībrahmanāradasaṃvāde
praṇamya daṇḍavad bhūmau namaskāreṇa yo 'rcayet 
sa yāṃ gatim avāpnoti na tāṃ kratuśatair api 
namaskāreṇa caikena naraḥ puto hariṃ vrajet  Hbhv 
tatraiva śrīsivomasaṃvāde
bhūmim āpīḍya jānubhyāṃ śira āropya vai bhuvi 
praṇamed yo hi deveśam so 'śvamedhaphalaṃ labhet  Hbhv 
tatraivanyatra
tīrthakoṭisahasrāṇi tīrthakoṭiśatāni ca 
nārāyaṇapraṇāmasya kālaṃ nārhanti ṣoḍaśīm  Hbhv 
śāṭhyenāpi namaskāram kurvataḥ śārṅgadhanvane 
śataśan mārjitaṃ pāpaṃ tatkṣanād eva naśyati  Hbhv 
reṇumaṇḍitagātrasya kaṇā dehe bhavanti yat 
tāvad varṣasahasrāṇi viṣṇuloke mahīyate  Hbhv 
viṣṇudharmottare
abhivādyaṃ jagannāthaṃ kṛtārthaś ca tathā bhavet 
namaskārakriyā tasya sarvapāpapraṇāśinī  Hbhv 
jānubhyāṃ caiva pāṇibhyāṃ śirasā ca vicakṣaṇaḥ 
kṛtvā praṇāmaṃ devasya sarvān kāmān avāpnuyāt  Hbhv 
viṣṇupurāṇe 
anādinidhanaṃ devaṃ daityadānavadāraṇam 
ye namanti narā nityaṃ na hi paśyanti te yamam  Hbhv 
ye janā jagatāṃ nāthaṃ nityaṃ nārāyaṇaṃ dvijāḥ 
namanti na hi te viṣṇoḥ snānād anyatra gāminaḥ  Hbhv 
nāradīye 
eko 'pi kṛṣṇāya kṛtaḥ praṇāmo
daśāśvamedhāvabhṛthair na tulyaḥ 
daśāśvamedhī punar eti janma
kṛṣṇapraṇāmī na punarbhavāya  Hbhv 
haribhaktisudhodaye
viṣṇor daṇḍapraṇāmārthaṃ bhaktena patito bhuvi 
patitaṃ pātakaṃ kṛtsnaṃ nottiṣṭhati punaḥ saha  Hbhv 
pādme devadūtavikuṇḍalasaṃvāde
tapas taptvā naro ghoram araṇye niyatendriyaḥ 
yat phalaṃ samavāpnoti tan natvā garuḍadhvajam  Hbhv 
kṛtvāpi bahuśaḥ pāpaṃ naro mohasamanvitaḥ 
na yāti narakaṃ natvā sarvapāpaharaṃ harim  Hbhv 
tatraiva vedanidhistutau
api pāpaṃ durācāraṃ naraṃ tat praṇato hareḥ 
nekṣante kiṅkarā yāmyā ulūkās tapanaṃ yathā  Hbhv 
viṣṇupurāṇe śrīyamasya nijabhaṭānuśāsane ViP 
harim amaragaṇārcitāṅghripadmaṃ
praṇamati yaḥ paramārthato hi martyaḥ 
tam apagatasamastapāpabandhaṃ
vraja parihṛtya yathāgnim ājyasiktam  Hbhv 
brahmavaivarte
śaraṇāgatarakṣaṇodyataṃ
harim īśaṃ praṇamanti ye narāḥ 
na patanti bhavāmbudhau sphuṭaṃ
patitānuddharati sma tān asau  Hbhv 
aṣṭamaskandhe ca balivākye BhP  
aho praṇāmāya kṛtaḥ samudyamaḥ
prapannabhaktārthavidhau samāhitaḥ 
yal lokapālais tvadanugraho 'marair
alabdhapūrvo 'pasade 'sure 'rpitaḥ  Hbhv 
ataiva nārāyaṇavyūhastave 
aho bhāgyam aho bhāgyam aho bhāgyaṃ nṝṇām idam 
yeṣāṃ haripadābjāgre śiro nyastaṃ yathā tathā  Hbhv 
kiṃ ca nārasiṃhe śrīyamoktau
tasya vai narasiṃhasya viṣṇor amitatejasaḥ 
praṇāmaṃ ye prakurvanti teṣām api namo namaḥ  Hbhv 
bhaviṣyottare ca
viṣṇor devajagaddhātur janārdanajagatpateḥ 
praṇāmaṃ ye prakurvanti teṣām api namo namaḥ  Hbhv 
iti 
atha praṇāmanityata
bṛhannāradīye lubdhakopākhyānārambhe
sakṛd vā na named yas tu viṣṇave sarmakāriṇe 
śavoparaṃ vijānīyāt kadācid api nālapet  Hbhv 
kiṃ ca pādme vaiśākhamāhātmye yamabrāhmaṇasaṃvāde
paśyanto bhagavaddvāraṃ nāma śāstraparicchadam 
akṛtvā tatpraṇāmādi yānti te narakaukasaḥ  Hbhv 
atha namaskaraniṣiddhani
viṣṇusmṛtau
janmaprabhṛti yat kiñcit pumān vai dharmam ācaret 
sarvaṃ tan niṣphalaṃ yāty ekahastābhivādanāt  Hbhv 
vārāhe
vastraprāvṛtadehas tu yo naraḥ praṇameta mām 
śvitrī sa jāyate mūrkhah sapta janmāni bhāminī  Hbhv 
kiṃ cānyatra
agre pṛṣṭhe vāmabhāge samīpe garbhamandire 
japahomanamaskārān na kuryāt keśavālaye  Hbhv 
api ca
sakṛd bhūmau nipatito na śaktaḥ praṇamen muhuḥ 
utthāyotthāya kartavyaṃ daṇḍavat praṇipātanam  Hbhv 
iti 
atha pradakṣiṇā
tataḥ pradakṣināṃ kuryād bhaktyā bhagavato hareḥ 
nāmāni kīrtayan śaktau tāṃ ca sāṣṭāṅgavandanām  Hbhv 
pradakṣiṇāśaṅkhyā
nārasiṃhe
ekāṃ cāṇḍyāṃ ravau sapta tisro dadyād vināyake 
catasraḥ keśave dadyāt śive tv ardhapradakṣinām  Hbhv 
atha pradakṣiṇāmāhātmyaṃ
vārāhe
pradakṣiṇāṃ ye kurvanti bhaktiyuktena cetasā 
na te yamapuraṃ yānti yānti puṇyakṛtāṃ gatim  Hbhv 
yas triḥ pradakṣiṇāṃ kuryāt sāṣṭāṅgakapraṇāmakam 
daśāśvamedhasya phalaṃ prāpnuyān nātra saṃśayaḥ  Hbhv 
skānde śrībrahmanāradasaṃvāde
viṣṇor vimānaṃ yaḥ kuryāt sakṛd bhaktyā pradakṣiṇām 
aśvamedhasahasrasya phalam āpnoti mānavaḥ  Hbhv 
tatra caturmasyamāhātmye
caturvāraṃ bhramībhis tu jagat sarvaṃ carācaram 
krāntaṃ bhavati viprāgrya tat tīrthagamanādhikam  Hbhv 
tatraivānyatra
pradakṣiṇāṃ tu yaḥ kuryāt hariṃ bhaktyā samanvitaḥ 
haṃsayuktavimānena viṣṇulokaṃ sa gacchati  Hbhv 
nārasiṃhe
pradakṣiṇena caikena devadevasya mandire 
kṛtena yat phalaṃ nṛṇāṃ tac chṛṇuṣva nṛpātmaja 
pṛthvīpradakṣiṇaphalaṃ yat tat prāpya hariṃ vrajet  Hbhv 
anyatra ca
evaṃ kṛtvā tu kṛṣṇasya yaḥ kuryād dviḥ pradakṣiṇām 
saptadvīpavatīpuṇyaṃ labhate tu pade pade 
paṭhan nāmasahasraṃ tu nāmāny evātha kevalam  Hbhv 
haribhaktisudhodaye
viṣṇuṃ pradakṣiṇīkurvāṇ yas tatrāvartate punaḥ 
tad evāvartanaṃ tasya punar nāvartate bhave  Hbhv 
bṛhannāradīye yamabhagīrathasaṃvāde
pradakṣiṇātrayaṃ kuryād yo viṣṇor manujeśvara 
sarvapāpavinirmukto devendratvaṃ samaśnute  Hbhv 
tatraiva pradakṣiṇāmāhātmye sudharmopākhyānārambhe
bhaktyā kurvanti ye viṣṇoh pradakṣiṇācatuṣṭayam 
te'pi yanti paraṃ sthānam sarvalokottamottamam  Hbhv 
iti 
tat khyātaṃ yat sudharmasya pūrvasmin gṛdhrajanmani 
kṛṣṇapradakṣiṇābhyāsān mahāsiddhir abhūd iti  Hbhv 
atha pradakṣiṇāyaṃ niṣiddhaṃ
viṣṇusmṛtau
ekahastapraṇāmaś ca ekā caiva pradakṣiṇā 
akāle darśanaṃ viṣṇor hanti puṇyaṃ purākṛtam  Hbhv 
kiṃ ca
kṛṣṇasya purato naiva sūryasyaiva pradakṣiṇām 
kuryād bhramarikārūpāṃ vaimukhyapadanīṃ prabhoḥ  Hbhv 
tathā coktaṃ
pradakṣiṇāṃ na kartavyaṃ vimukhatvāc ca kāraṇāt  Hbhv 
atha karmādyarpaṇam
tataḥ śrīkṛṣṇapādābje dāsyenaiva samarpayet 
tribhir mantraiḥ svakarmāṇi sarvāṇy ātmānam apy atha  Hbhv 
mantraś ca
itaḥ pūrvaṃ prāṇabuddhidharmādhikārato jāgratsvapnasuṣuptyavasthāsu manasā vācā
karmaṇā hastābhyāṃ padbhyām udareṇa śiśnā yat smṛtaṃ yad uktaṃ yat kṛtaṃ tat sarvaṃ
śrīkṛṣṇārpaṇaṃ bhavatu svāhā māṃ madīyaṃ ca sakalaṃ haraye samarpayāmīti 
oṃ tat sat  Hbhv 
iti 
atha tatra karmarpanaṃ
bṛhannāradīye
virāgī cet karmaphale na kiñcid api kārayet 
arpayet svakṛtaṃ karma prīyatām iti me hariḥ  Hbhv 
ata eva kūrmapurāṇe
prīṇātu bhagavān īśaḥ karmaṇānena śāśvataḥ 
karoti satataṃ buddhyā brahmārpaṇam idaṃ param  Hbhv 
yad vā phalānāṃ sannyāsaṃ prakuryāt parameśvare 
karmaṇām etad apy āhur brahmārpaṇam anuttamam  Hbhv 
atha karmārpaṇavidhiḥ
dakṣeṇa pāṇinārghyasthaṃ gṛhītvā culukodakam 
nidhāya kṛṣṇapādābjasamīpe prārthayed idam  Hbhv 
pādatrayakramākrānta trailokeśvara keśava 
tvatprasādād idaṃ toyaṃ pādyaṃ te'stu janārdana  Hbhv 
atha karmarpanamāhātmyaṃ
bṛhannāradīye
paralokaphalaprepsuḥ kuryāt karmāṇy atandritaḥ 
harer nivedayet tāni tat sarvaṃ tv akṣayaṃ bhavet  Hbhv 
ata eva nārāyaṇavyūhastave
kṛṣṇārpitaphalāḥ kṛṣṇaṃ svadharmeṇa yajanti ye 
viṣṇubhaktyarthino dhanyās tebhyo 'pīha namo namaḥ  Hbhv 
atha svārpaṇavidhiḥ
ahaṃ bhagavato 'ṃśo 'smi sadā dāso 'smi sarvathā 
tatkṛpāpekṣako nityam i ty ātmānaṃ samarpayet  Hbhv 
tathā coktaṃ śrīśaṅkarācāryapādaiḥ 
saty api bhedāpagame nātha tavāhaṃ na māmakīnas tvam 
sāmudro hi taraṅgaḥ kvacana samudro na tāraṅgaḥ  Hbhv 
athātmārpaṇamāhātmyam
saptamaskandhe śrīprahlādoktau BhP  
dharmārthakāma iti yo 'bhihitas trivarga
īkṣā trayī nayadamau vividhā ca vārtā 
manye tad etad akhilaṃ nigamasya satyaṃ
svātmārpaṇaṃ svasuhṛdaḥ paramasya puṃsaḥ  Hbhv 
ekādaśe śrībhagavaduddhavasaṃvāde BhP  
martyo yadā tyaktasamastakarmā
niveditātmā vicikīrṣito me 
tadāmṛtatvaṃ pratipadyamāno
mayātmabhūyāya ca kalpate vai  Hbhv 
atha japaḥ
japasya purataḥ kṛtvā prāṇāyāmatrayaṃ budhaḥ 
mantrārthasmṛtipūrvaṃ ca japed aṣṭottaraṃ śatam 
mūlaṃ lekhyena vidhinā sadaiva japamālayā  Hbhv 
śaktau'ṣṭādhikasāhasram japet taṃ cārpayan japam 
prāṇāyāmāṃś ca kṛtvā trīn dadyāt kṛṣṇakare jalam  Hbhv 
tatra cāyaṃ mantraḥ
guhyātiguhyagoptā tvaṃ gṛhāṇāsmatkṛtaṃ japam 
siddhir bhavatu me deva tvatprasādāt tvayi sthite  Hbhv 
iti 
japaprakāro yo 'pekṣyo mālādiniyamātmakaḥ 
puraścaryāprasaṅge tu sa vilikhyate'grataḥ  Hbhv 
arpitaṃ taṃ ca sañcintya svīkṛtaṃ prabhuṇākhilam 
punaḥ stutvā yathāśakti praṇamya prārthayed idam  Hbhv  
āgame
mantrahīnaṃ kriyāhīnaṃ bhaktihīnaṃ janārdana 
yat pūjitaṃ mayā deva paripūrṇaṃ tad astu me  Hbhv 
kiṃ ca
yad dattaṃ bhaktimātreṇa patraṃ puṣpaṃ phalaṃ jalam 
āveditaṃ nivedyaṃ tu tad gṛhāṇānukampayā  Hbhv 
vidhihīnaṃ mantrahīnaṃ yat kiñcid upapāditam 
kriyāmantravihīnaṃ vā tat sarvaṃ kṣantum arhasi  Hbhv 
kiṃ ca
ajñānād athavā jñānād aśubhaṃ yan mayā kṛtam 
kṣantum arhasi tat sarvaṃ dāsyenaiva gṛhāṇa mām  Hbhv 
sthitiḥ sevā gatir yātrā smṛtiś cintā stutir vacaḥ 
bhūyāt sarvātmanā viṣṇo madīyaṃ tvayi ceṣṭitam  Hbhv 
api ca
kṛṣṇa rāma mukunda vāmana vāsudeva jagadguro 
matsya kacchapa nārasiṃha varāha rāghava pāhi mām  Hbhv 
devadānavanāradādivandya dayānidhe 
devakīsuta dehi me tava pādabhaktim acalām  Hbhv 
śrīviṣṇupurāṇe ViP  
nātha yonisahasreṣu yeṣu yeṣu vrajāmy aham 
teṣu teṣv acyutā bhaktir acyute'stu sadā tvayi  Hbhv 
yā prītir avivekānāṃ viṣayeṣv anapāyinī 
tvām anusmarataḥ sā me hṛdayān nāpasarpatu  Hbhv 
pāṇḍavagītāyāṃ 
kīṭeṣu pakṣiṣu mṛgeṣu sarīsṛpeṣu
rakṣaḥpiśācamanujeṣv api yatra tatra 
jātasya me bhavatu keśava te prasādāt
tvayy eva bhaktir atulāvyabhicāriṇī ca  Hbhv 
pādme 
yuvatīnāṃ yathā yūni yūnāṃ ca yuvatau yathā 
mano 'bhiramate tadvan mano 'bhiramatāṃ tvayi  Hbhv 
athāparādhakṣamāpaṇam
tato 'parādhān śrīkṛṣṇaṃ kṣamāśīlaṃ kṣamāpayet 
sakāku kīrtayan ślokān uttamān sāmpradāyikān  Hbhv 
tathā hi
aparādhasahasrāṇi kriyante'harniśaṃ mayā 
dāso 'ham iti māṃ matvā kṣamasva madhusūdana  Hbhv 
kiṃ ca
pratijñā tava govinda na me bhaktaḥ praṇaśyati 
iti saṃsmṛtya saṃsmṛtya prāṇān saṃdhārayāmy aham  Hbhv 
athāparādhāḥ
āgame 
yānair vā pādukair vāpi gamanaṃ bhagavadgṛhe 
devotsavādyasevā ca apraṇāmas tadagrataḥ  Hbhv 
ucchiṣṭe vāpy aśauce vā bhagavadvandanādikam 
ekahastapraṇāmaś ca tatpurastāt pradakṣiṇam  Hbhv 
pādaprasāraṇaṃ cāgre tathā paryaṅkabandhanam 
śayanaṃ bhakṣaṇaṃ cāpi mithyābhāṣaṇam eva ca  Hbhv 
uccair bhāṣā mitho jalpo rodanāni ca vigrahaḥ 
nigrahānugrahau caiva nṛṣu ca krūrabhāṣaṇam  Hbhv 
kambalāvaraṇaṃ caiva paranindā parastutiḥ 
aślīlabhāṣaṇaṃ caiva adhovāyuvimokṣaṇam  Hbhv 
śaktau gauṇopacāraś ca aniveditabhakṣaṇam 
tattatkālodbhavānāṃ ca phalādīnām anarpaṇam  Hbhv 
viniyuktāvaiśiṣṭhasya pradānaṃ vyañjanādike 
pṛṣṭhīkṛtyāsanaṃ caiva pareṣām abhivādanam  Hbhv 
gurau maunaṃ nijastotraṃ devatānindanaṃ tathā 
aparādhās tathā viṣṇor dvātriṃśat parikīrtitāḥ  Hbhv 
vārāhe
dvātriṃśadaparādhā ye kīrtyante vasudhe mayā 
vaiṣṇavena sadā te tu varjanīyāḥ prayatnataḥ  Hbhv 
ye vai na varjayanty etān aparādhān mayoditān 
sarvadharmaparibhraṣṭāḥ pacyante narake ciram  Hbhv 
rājānnabhakṣaṇaṃ caivam āpady api bhayāvaham 
dhvāntāgāre hareḥ sparśaḥ paraṃ sukṛtanāśanaḥ  Hbhv 
tathaiva vidhim ullaṅghya sahasā sparśanaṃ hareḥ 
dvārodghāṭo vinā vādyaṃ kroḍamāṃsanivedanam  Hbhv 
pādukābhyāṃ tathā viṣṇor mandirāyopasarpaṇam 
kukkurocchiṣṭakalanaṃ maunabhaṅgo 'cyutārcane  Hbhv 
tathā pūjanakāle viḍutsargāya sarpaṇam 
śrāddhādikam akṛtvā ca navānnasya ca bhakṣaṇam  Hbhv 
adattvā gandhamālyādi dhūpanaṃ madhughātinaḥ 
akarmaṇy aprasūnena pūjanaṃ ca hares tathā  Hbhv  
akṛtvā dantakāṣṭhaṃ ca kṛtvā nidhūvanaṃ tathā 
spṛṣṭvā rajasvalāṃ dīpaṃ tathā mṛtakam eva ca  Hbhv 
raktaṃ nīlam adhautaṃ ca pārakyaṃ malinaṃ paṭam 
paridhāya mṛtaṃ dṛṣṭvā vimucyāpānamārutam  Hbhv 
krodhaṃ kṛtvā śmaśānaṃ ca gatvā bhuktāpy ajīrṇayuk 
bhakṣayitvā kroḍamāṃsaṃ pinyākaṃ jālapādakam  Hbhv 
tathā kusumbhaśākaṃ ca tailābhyaṅgaṃ vidhāya ca 
hareḥ sparśo hareḥ karmakaraṇaṃ pātakāvaham  Hbhv 
kiṃ tatraiva
mama śāstraṃ bahiṣkṛtya asmākaṃ yaḥ prapadyate 
muktvā ca mama śāstrāṇi śāstram anyat prabhāṣase  Hbhv 
madyapas tu samāsādya praviśed bhavanaṃ mama  Hbhv 
yo me kusumbhaśākena prāpaṇaṃ kurute naraḥ  Hbhv 
api ca
mama dṛṣṭer abhimukhaṃ tāmbūlaṃ carvayet tu yaḥ 
kurūvakaḥ palāśasthaiḥ puṣpaiḥ kuryān mamārcanam  Hbhv 
mamārcām āsure kāle yaḥ karoti vimūḍhadhīḥ 
pīṭhāsanopaviṣṭo yaḥ pūjayed vā nirāsanaḥ  Hbhv 
vāmahastena māṃ dhṛtvā snāpayed vā vimūḍhadhīḥ 
pūjā paryuṣitaiḥ puṣpaiḥ ṣṭhīvanaṃ garvakalpanam  Hbhv 
tiryakpuṇḍradharo bhūtvā yaḥ karoti mamārcanam 
yācitaiḥ patrapuṣpādyair yaḥ karoti mamārcanam  Hbhv 
aprakṣālitapādo yaḥ praviśen mama mandiram 
avaiṣṇavasya pakvānnaṃ yo mahyaṃ vinivedayet  Hbhv 
avaiṣṇaveṣu paśyatsu mama pūjāṃ karoti yaḥ 
apūjayitvā vighneśaṃ sambhāṣya ca kapālinam  Hbhv 
naraḥ pūjāṃ tu yaḥ kuryāt snapanaṃ ca nakhāmbhasā 
amaunī dharmaliptāṅgo mama pūjāṃ karoti yaḥ  Hbhv 
jñeyāḥ pare'pi bahavo 'parādhāḥ sadasammataiḥ 
ācāraiḥ śāstravihitaniṣiddhātikramādibhiḥ 
tatrāpi sarvathā kṛṣṇanirmālyaṃ tu na laṅghayet  Hbhv 
tathā ca nārasiṃhe śantanuṃ prati nāradavākyam 
ataḥ paraṃ tu nirmālyaṃ na laṅghaya mahīpate 
narasiṃhasya devasya tathānyeṣāṃ divaukasām  Hbhv 
kṛṣṇasya paritoṣepsur na tacchapatham ācaret 
nānādevasya nirmālyam upayuñjīta na kvacit  Hbhv 
tathā viṣṇudharmottare
āpādy api ca kaṣṭāyāṃ deveśaśapathaṃ naraḥ 
na karoti hi yo brahmaṃs tasya tuṣyati keśavaḥ  Hbhv 
na dhārayati nirmālyam anyadevadhṛtaṃ tu yaḥ 
bhuṅkte na cānyanaivedyaṃ tasya tuṣyati keśavaḥ  Hbhv 
iti 
athāparādhaśamanam
saṃvatsarasya madhye tu tīrthe śaukarake mama 
kṛtopavāsaḥ snānena gaṅgāyāṃ śuddhim āpnuyāt  Hbhv  
mathurāyāṃ tathāpy evaṃ sāparādhaḥ śuci bhavet  Hbhv  
anayos tīrthayor ekaṃ yaḥ seveta sukṛtī naraḥ 
sahasrajanmajanitān aparādhān jahāti saḥ  Hbhv  
skānde 
ahany ahani yo martyo gītādhyāyaṃ paṭhet tu vai 
dvātriṃśadaparādhāṃs tu kṣamate tasya keśavaḥ  Hbhv  
tatra kārttikamāhātmye 
tulasyā ropaṇaṃ kāryaṃ śrāvaṇeṣu viśeṣataḥ 
aparādhasahasrāṇi kṣamate puruṣottamaḥ  Hbhv  
tatraivānyatra 
dvādaśyāṃ jāgare viṣṇor yaḥ paṭhet tulasīstavam 
dvātriṃśadaparādhāni kṣamate tasya keśavaḥ  Hbhv  
yaḥ karoti hareḥ pūjāṃ kṛṣṇaśatrāṅkito naraḥ 
aparādhasahasrāṇi nityaṃ harati keśavaḥ  Hbhv 
atha śeṣagrahaṇam
tato bhagavatā dattaṃ manyamāno dayālunā 
mahāprasāda ity uktvā śeṣaṃ śirasi dhārayet  Hbhv 
atha nirmālyadhāraṇanityatā
pādme śrīgautamāmbarīṣasaṃvāde
ambarīṣa harer lagnaṃ nīraṃ puṣpaṃ vilepanam 
bhaktyā na dhatte śirasā śvapacād adhiko hi saḥ  Hbhv 
atha śrībhagavannirmālyamāhātmyaṃ
skānde brahmanāradasaṃvāde
kṛṣṇottīrṇaṃ tu nirmālyaṃ yasyāṅgaṃ spṛśate mune 
sarvarogair tathā pāpair mukto bhavati nārada  Hbhv 
viṣṇor nirmālyaśeṣeṇa yo gātraṃ parimārjayet 
duritāni vinaśyanti vyādhayo yānti khaṇḍaśaḥ  Hbhv 
mukhe śirasi dehe tu viṣṇūttirnaṃ tu yo vahet 
tulasīṃ muniśārdūla na tasya spṛśate kaliḥ  Hbhv 
kiṃ ca
viṣṇumūrtisthitaṃ puṣpaṃ śirasā yo vahen naraḥ 
aparyūṣitapāpas tu yāvad yugacatuṣṭayam  Hbhv 
kiṃ kariṣyati susnāto gaṅgāyāṃ bhūsurottama 
yo vahet śirasā nityaṃ tulasīṃ viṣṇusevitāṃ  Hbhv 
viṣṇupādābjasaṃlagnām ahorātroṣitāṃ śubhām 
tulasīṃ dhārayed yo vai tasya puṇyam anantakam  Hbhv 
ahoratraṃ śire yasya tulasī viṣṇusevitā 
na sa lipyati pāpena padmapatram ivāmbhasā  Hbhv 
kiṃ ca
viṣṇoḥ śiraḥparibhraṣṭam bhaktyā yas tulasīṃ vahet 
sidhyānti sarvakāryāṇi manasā cintitāni ca  Hbhv 
api ca
pramārjayati yo deham tulasyā vaiṣṇavo naraḥ 
sarvatīrthamayaṃ dehaṃ tatkṣanāt dvija jāyate  Hbhv 
gāruḍe
harer mūrtyavaśeṣaṃ tu tulasīkāṣṭhacandanam 
nirmālyaṃ tu vahed yas tu koṭitīrthaphalaṃ labhet  Hbhv 
nāradapañcarātre
bhojananāntaraṃ viṣṇor arpitaṃ tulasīdalam 
tatkṣanāt pāpanirmoktas cāndrāyaṇaśatādhikaḥ  Hbhv 
kiṃ cānyatra
kautukaṃ śṛṇu me devi viṣṇor nirmālyavahninā 
tāpitaṃ nāśam āyāti brahmahatyādipātakam  Hbhv 
ekādaśaskandhe 
śrībhagavantaṃ praty uddhavoktau
tvayopayuktasraggandhavāso 'laṅkāracarcitaḥ 
ucchistabhojino dāsās tava māyāṃ jayema hi  Hbhv 
ata eva skānde śrīyamasya dūtānuśāsane
pādodakaratā ye ca harer nirmālyadhārakāḥ 
viṣṇubhaktiratā ye vai te tu tyājyaḥ sudurataḥ  Hbhv 
iti 
visarjanaṃ tu cet kāryaṃ visṛjyavaraṇāni tat 
deve tanmudrayā prārthya devaṃ hṛdi visarjayet  Hbhv 
tathā coktaṃ
pūjito 'si mayā bhaktyā bhagavan kamalapate 
sa lakṣmīko mama svāntaṃ viśa viśrāntihetave  Hbhv 
prārthyaivaṃ pāduke dattvā saṅgam udvāsayed dharim 
prāṇāyāmaṃ ṣaḍaṅgaṃ ca kṛtvā mudrāṃ visarjanīm  Hbhv 
atha pūjavidhivivekaḥ
ayaṃ pūjavidhir mantrasiddhyarthasya japasya hi 
aṅgaṃ bhaktes tu tanniṣṭhair nyāsādīn antareṣyate  Hbhv 
tatra devalaye pūja nityatvena mahāprabhoḥ 
kāmyatvenāpi gehe tu prāyo nityatayā matā  Hbhv 
sevādiniyamo devālaye devasya ceṣyate 
prāyaḥ svagehe svacchandasevā svavratarakṣayā  Hbhv 
kiṃ ca viṣṇudharmottare
ghṛtena snapitaṃ devaṃ candanenānulepayet 
sitajātyāś ca kusumaih pūjayet tadanantaram  Hbhv 
śvetena vastrayugmena tathā muktāphalaiḥ śubhaiḥ 
mukhyakarpūradhūpena payasā pāyasena ca  Hbhv 
padmasūtrasya varttyā ca ghṛtadhūpena cāpy atha 
pūjayet sarvathā yatnāt sarvakāmapradārcanam  Hbhv 
kṛtvemaṃ mucyate rogī rogāt śīghram asaṃśayam 
duḥkhārto mucyate duḥkhād baddho mucyeta bandhanāt  Hbhv 
rājagrastaś ca mucyeta tathā rājabhayān naraḥ 
kṣemeṇa gacched adhvānam sarvānarthavivarjitaḥ  Hbhv 
iti 
iti śrīgopālabhaṭṭavilikhite śrībhagavadbhaktivilāse
prātararcāsamāpano nāmāṣṭamo vilāsaḥ  
 MahaprasadaVilasa
navamavilāsaḥ
mahāprasādaḥ
sa prasṚdatu caitanyadevo yasya prasādataḥ 
mahāprasādajātārhaḥ sadyaḥ syād adhamo 'py aham  Hbhv 
atha śaŚkhodakaṃ tac ca kṛṣñadṛṣṭisudhokṣitam 
vaiṣñavebhyaḥ pradāyābhivandya mūrdhani dhārayet  Hbhv 
śaŚkhodakamāhātmyaṃ
skānde brahmanāradasaṃvāde
śaŚkhodakaṃ harer bhaktir nirmālyaṃ pādayor jalaṃ 
candanaṃ dhūpaśeṣaṃ tu brahmahatyāpahārakam  Hbhv 
tatraiva śaŚkhamāhātmye
śaŚkhasthitaṃ tu yat toyaṃ bhrāmitaṃ keśavopari 
vandate śirasā nityaṃ gaŚgāsnānena tasya kim  Hbhv 
na dāho na klamo nārtir narakāgnibhayaṃ na hi 
yasya śaŚkhodakaṃ mūrdhni kṛṣñadṛṣṭyavalokitam  Hbhv 
na grahā na ca kuṣmāñḍāḥ piśācoragarakṣasāḥ 
dṛṣṭvā śaŚkhodakaṃ mūrdhni vidravanti diśo daśa  Hbhv 
kṛṣñamūrdhni bhrāmitaṃ tu jalaṃ tacchaŚkhasaṃsthitam 
kṛtvā mūrdhany avāpnoti muktiṃ viṣñoḥ prasādataḥ  Hbhv 
bhrāmayitvā harer mūrdhni mandiraṃ śaŚkhavāriñā 
prokṣayed vaiṣñavo yas tu nāśubhaṃ tadgṛhe bhavet  Hbhv 
nṚrājanajalaṃ yatra yatra pādodakaṃ hareḥ 
tiṣṭhate muniśārdūla vardhante tatra sampadaḥ  Hbhv 
tatraivāgre
nṚrājanajalaṃ viṣñor yasya gātrāñi saṃspṛśet 
yajñāvabhṛtalakṣañaṃ snānajaṃ labhate phalam  Hbhv 
tatraiva śrṚśivoktau
pādodakena devasya hatyāyutasamanvitaḥ 
śudhyate nātra sandehas tathā śaŚkhodakena hi  Hbhv 
bṛhadviṣñupurāñe ca
tṚrthādhikaṃ yajñaśatāc ca pāvanaṃ
jalaṃ sadā keśavadṛṣṭisaṃsthitam 
chinatti pāpaṃ tulasṚvimiśritaṃ
viśeṣataś cakraśilāvinirmitam  Hbhv 
atha tṚrthadhārānaṃ
kṛṣñapadabjatṚrthaṃ ca vaiṣñavebhyaḥ pradāya hi 
svayaṃ bhaktyabhivandyādau pṚtvā śirasi dhārayet  Hbhv 
tasya mantravidhiś ca prāk prātaḥsnānaprasaŚgataḥ 
likhito hy adhunā pāne viśeṣo likhyate kiyān  Hbhv 
sa coktaḥ
oṃ carañaṃ pavitraṃ vitataṃ purāñaṃ
yena pūtas tarati duṣkṛtāni 
tena pavitreña śuddhena pūtā
api pāpmānam arātiṃ tarema  Hbhv 
 lokasya dvāram ārcayat pavitraṃ jyotiṣmat vibhrājamānaṃ mahas tad amṛtasya dhārā bahudhā dohamānaṃ carañaṃ loke sudhitaṃ dadhatu  Hbhv  
 iti  
imaṃ mantraṃ samuccārya sarvaduṣṭagrahāpaham 
prāśnṚyāt prokṣayed dehaṃ putramitraparigraham  Hbhv 
kiṃ ca
viṣñoḥ pādodakaṃ pṚtaṃ koṭihatyāghanāśanam 
tad evaṣṭagunaṃ pāpaṃ bhumau bindunipatanat  Hbhv 
atha śrṚcaranodakapanamāhātmyaṃ
pādme gautamāmbarṚṣasaṃvāde
hareḥ snānāvaśeṣas tu jalaṃ yasyodare sthitam 
ambarṚṣa prañamyoccaiḥ pādapāṃśuḥ pragṛhyatām  Hbhv 
tatraiva devadūtavikuñḍalasaṃvāde
ye pibanti narā nityaṃ śālagrāmaśilājalam 
pañcagavyasahasrais tu sevitaiḥ kiṃ prayojanam  Hbhv 
koṭitṚrthasahasrais tu sevitaiḥ kiṃ prayojanam 
nityaṃ yadi pibet puñyaṃ śālagrāmaśilājalam  Hbhv 
śālagrāmaśilātoyaṃ yaḥ pibed bindunā samam 
mātuḥ stanyaṃ punar naiva na pibed bhaktibhāŚ naraḥ  Hbhv 
kiṃ ca
dahanti narakān sarvān garbhavāsaṃ ca dāruñam 
pṚtaṃ yais tu sadā nityaṃ śālagrāmaśilājalam  Hbhv 
tatraiva śrṚyamadhumraketusaṃvāde
śālagrāmaśilātoyaṃ bindumātraṃ tu yaḥ pibet 
sarvapāpaiḥ pramucyeta bhaktimārge kṛtodyamaḥ  Hbhv 
tatraiva pulastyabhagṚrathasaṃvāde
pādodakasya māhātmyaṃ bhagṚratha vadāmi te 
pāvanaṃ sarvatṚrthebhyo hatyākoṭivināśakam  Hbhv 
dhṛte śirasi pṚte ca sarvās tusyanti devatāḥ 
prāyaścittaṃ tu pāpānāṃ kalau pādodakaṃ hareḥ  Hbhv 
kiṃ ca
tribhiḥ sārasvataṃ toyaṃ saptāhena tu nārmadam 
sadyaḥ punāti gāŚgeyaṃ darśanād eva yāmunam  Hbhv 
punanty etāni toyāni snānadarśanakṚrtanaiḥ 
punāti smarañād eva kalau pādodakaṃ hareḥ  Hbhv 
kiṃ ca
arcitaiḥ koṭibhir liŚgair nityaṃ yat kriyate phalam 
tat phalaṃ śatasahasraṃ pite pādodake hareḥ  Hbhv 
aśucir vā durācāro mahāpātakasaṃyutaḥ 
spṛṣṭvā pādodakaṃ viṣñoḥ sadā śudhyati mānavaḥ  Hbhv 
pāpakoṭiyuto yas tu mṛtyukāle śiromukhe 
dehe pādodakaṃ tasya na prayāti yamālayam  Hbhv 
na dānaṃ na havir yeṣāṃ svādhyāyo na surārcanam 
te 'pi pādodakaṃ pṚtvā prayanti paramāṃ gatim  Hbhv 
kārttike kārttikṚyoge kiṃ kariṣyati puṣkare 
nityaṃ ca puṣkaraṃ tasya yasya pādodakaṃ hareḥ  Hbhv 
viśākhāṛkṣasaṃyukta vaiśākhṚ hi kariṣyati 
piñḍārake mahātṚrthe ujjāyinyāṃ bhagṚratha  Hbhv 
māghamāse prayāge tu snānaṃ kiṃ kariṣyati 
prayāgaṃ satataṃ tasya yasya pādodakaṃ hareḥ  Hbhv 
prabodhavāsare prāpte mathurāyāṃ ca tasya kim 
nityaṃ ca yāmunaṃ snānaṃ yasya pādodakaṃ hareḥ  Hbhv 
kasyām uttaravāhinyāṃ gaŚgāyāṃ tu mṛtasya kim 
yasya pādodakaṃ viṣñor mukhe caivāvatiṣṭhate  Hbhv 
kiṃ ca
hitvā pādodakaṃ viṣñor yo 'nyatṚrthāni gacchati 
anarghaṃ ratnam utsṛjya loṣṭraṃ vāñchati durmatiḥ  Hbhv 
kurukṣetrasamo deśo binduḥ pādodakaṃ mataḥ  Hbhv 
pated yatrākṣayaṃ puñyaṃ nityaṃ bhavati tadgṛhe 
gayāpiñḍasamaṃ puñyaṃ putrāñām api jāyate  Hbhv 
pādodakena devasya ye kuryuḥ pitṛtarpañam 
nāsurāñāṃ bhayaṃ tasya pretajanyaṃ ca rākṣasam  Hbhv 
na rogasya bhayaṃ caiva nāsti vighnakṛtaṃ bhayam 
na duṣṭā naiva ghorākṣāḥ svāpadotthabhayaṃ na hi  Hbhv 
grahāḥ pṚdāṃ na kurvanti caurā naśyanti dāruñāḥ 
kiṃ tasya tṚrthagamane devarṣṚñāṃ ca darśane  Hbhv 
yasya pādodakaṃ mūrdhni śālagrāmaśilodbhavam 
prṚto bhavati mārtañḍaḥ prṚto bhavati keśavaḥ 
brahmā bhavati suprṚtaḥ prṚto bhavati saŚkaraḥ  Hbhv 
pādodakasya māhātmyaṃ yaḥ paṭhet keśavagrataḥ 
sa yāti paramaṃ sthānaṃ yatra devo janardanaḥ  Hbhv 
brahmāñḍapurāñe śrṚbrahmanāradasaṃvāde
prāyaścittaṃ yadi prāptaṃ kṛcchraṃ vā tv aghamarṣañam 
so 'pi pādodakaṃ pṚtvā śuddhiṃ prāpnoti tatkṣañāt  Hbhv 
aśaucaṃ naiva vidyeta sūtake mṛtake 'pi ca 
yeṣāṃ pādodakaṃ mūrdhni prāśanaṃ ye ca kurvate  Hbhv 
antakāle 'pi yasyeha dṚyate pādayor jalam 
so 'pi sadgatim āpnoti sadācārair bahiṣkṛtaḥ  Hbhv 
apeyaṃ pibate yas tu bhuŚkte yaś cāpy abhojanam 
agamyāgamanā ye vai pāpācārāś ca ye narāḥ 
te 'pi pūjyā bhavanty āśu sadyaḥ pādāmbusevanāt  Hbhv 
kiṃ ca
apavitraṃ yadannaṃ syāt pānṚyaṃ cāpi pāpinām 
bhuktvā pṚtvā viśuddhaḥ syāt pṚtvā pādodakaṃ hareḥ  Hbhv 
taptakṛcchrāt pañcagavyān mahākṛcchrād viśiṣyate 
cāndrāyañāt pārakṛcchrāt parākād api suvrata 
kāyaśuddhir bhavaty āśu pṚtvā pādodakaṃ hareḥ  Hbhv 
aguruṃ kuŚkumaṃ cāpi karpūraṃ cānulepanam 
viṣñupādāmbusaṃlagnaṃ tad vai pāvanapāvanam  Hbhv 
dṛṣṭipūtaṃ tu yat toyaṃ viṣñunā prabhaviṣñunā 
tad vai pāpaharaṃ putra kiṃ punaḥ pādayor jalam  Hbhv 
etadartham ahaṃ putra śirasā viṣñutatparaḥ 
dhārāyāmi pibāmy adya māhātmyaṃ viditaṃ mama  Hbhv 
priyas tvam agrajaḥ putras tadarthaṃ gaditaṃ mayā 
rahasyaṃ me tv anarhasya na vaktavyaṃ kadācana  Hbhv 
dhārayasva sadā mūrdhni prāśanaṃ kuru nityaśaḥ 
janmamṛtyujarāduḥkhair mokṣaṃ yāsyasi putraka  Hbhv 
viṣñudharmottare
sadyaḥ phalapradaṃ puñyaṃ sarvapāpavināśanam 
sarvamaŚgalamaŚgalyaṃ sarvaduḥkhavināśanam  Hbhv 
duḥsvapnanāśanaṃ puñyaṃ viṣñupādodakaṃ śubham 
sarvopadravahantāraṃ sarvavyādhivināśanam  Hbhv 
sarvotpātapraśamanaṃ sarvapāpanivārañam 
sarvakalyāñasukhadaṃ sarvakāmaphalapradam  Hbhv 
sarvasiddhipradaṃ dhanyaṃ sarvadharmavivardhanam 
sarvaśatrupraśamanaṃ sarvabhogapradāyakam  Hbhv 
sarvatṚrthasya phaladam mūrdhni pādāmbudhārañam 
prayāgasya prabhāsasya puṣkarasya ca sevane 
pṛthūdakasya tṚrthasya ācānto labhate phalam  Hbhv 
cakratṚrthaṃ phalaṃ yādṛk tādṛñ pādāmbudhārañāt 
sarasvatyāṃ gayāyāṃ ca gatvā yat prāpnuyāt phalam 
tat phalaṃ labhate śreṣṭhaṃ mūrdhni pādāmbudhārañāt  Hbhv 
skānde
pādodakasya māhātmyaṃ devo jānāti śaŚkaraḥ 
viṣñupādacyutā gaŚgā śirasā yena dhāritā 
sthānaṃ naivāsti pāpasya dehināṃ dehamadhyataḥ  Hbhv 
sabāhyābhyantaraṃ yasya vyāptaṃ pādodakena vai 
pādodaṃ viṣñunaivedyam udare yasya tiṣṭhati  Hbhv 
nāśrayaṃ labhate pāpaṃ svayam eva vinaśyati 
mahāpāpagrahagrasto vyāpto rogaśatair yadi  Hbhv 
hareḥ pādodakaṃ pṚtvā mucyate nātra saṃsayaḥ 
śirasā tiṣṭhate yeṣāṃ nityaṃ pādodakaṃ hareḥ  Hbhv 
kiṃ kariṣyati te loke tṚrthakoṭimanorathaiḥ 
ayam eva paro dharma idam eva paraṃ tapaḥ 
idam eva paraṃ tṚrthaṃ viṣñupādāmbu yat pibet  Hbhv 
tatraiva śrṚśivomāsaṃvāde
vilayaṃ yānti pāpāni pṚte pādodake hareḥ 
kiṃ punar viṣñupādodaṃ śālagrāmaśilācyutam  Hbhv 
viśeṣena haret pāpaṃ brahmahatyādikaṃ priye 
pṚte pādodake viṣñor yadi prāñair vimucyate 
hatvā yamabhaṭān sarvān vaiṣñavaṃ lokam āpnuyāt  Hbhv 
tatraiva śrṚśivakārttikeyasaṃvāde śrṚśālagrāmaśilāmāhātmye
chinnas tena mahāsena garbhāvāsaḥ sudāruñaḥ 
pṚtaṃ yena sadā viṣñoḥ śālagrāmaśilājalam  Hbhv 
ye pibanti narā nityaṃ śālagrāmaśilājalam 
pañcagavyasahasrais tu prāśitaiḥ kiṃ prayojanam  Hbhv 
prāyaścitte samutpanne kiṃ dānaiḥ kim upoṣañaiḥ 
cāndrāyañaiś ca tṚrthaiś ca pṚtvā pādodakaṃ śuci  Hbhv 
bṛhannāradiye lubdhakopākhyānārambhe
haripādodakaṃ yas tu kṣañamātraṃ ca dhārayet 
sa snātaḥ sarvatṚrthesu viṣñoḥ priyataras tathā  Hbhv 
akālamṛtyuśamanaṃ sarvavyādhivināśanam 
sarvaduḥkhopaśamanaṃ haripādodakaṃ śubham  Hbhv 
tatraiva tadupākhyānānte
haripādodakasparśāl lubdhako vṚtakalmaṣaḥ 
divyaṃ vimānam āruhya munim enam athābravṚt  Hbhv 
haripādodakaṃ yasmān mayi tvaṃ kṣiptavān mune 
prāpito 'smi tvayā tasmāt tad viṣñoḥ paramaṃ padam  Hbhv 
haribhaktisudhodaye
pādaṃ pūrvaṃ kila spṛṣṭvā gaŚgābhūt smartṛmokṣadā 
viṣñoḥ sadyas tu satsaŚgi pādāmbu katham Ṛḍyate  Hbhv 
tāpatrayānalo yo 'sau na śāmyet sakalābdhibhiḥ 
drutaṃ śāmyati so 'lpena śrṚmadviṣñupadāmbunā  Hbhv 
yuddhāstrābhedyakavacaṃ bhavāgnistambhanauṣadham 
sarvāŚgaiḥ sarvathā dhāryaṃ pādyaṃ śucipadaḥ sadā  Hbhv 
amṛtatvāvahaṃ nityaṃ viṣñupādāmbu yaḥ pibet 
sa pibaty amṛtaṃ nityaṃ māse māse tu devatāḥ  Hbhv 
māhātmyam iyad ity asya vaktā yo 'pi sa nirbhayaḥ 
nanv anarghamañer mūlyaṃ kalpayann agham aśnute  Hbhv 
anyatrapi
sa brahmacārṚ sa vratṚ āśramṚ ca sadāśuciḥ 
viṣñupādodakaṃ yasya mukhe śirasi vigrahe  Hbhv 
janmaprabhṛtipāpānāṃ prāyaścittaṃ yadṚcchati 
śālagrāmaśilāvari pāpahāri niṣevyatām  Hbhv 
ata eva tejodravinapañcaratre śrṚbrahmañoktam
pṚṭhaprañālād udakaṃ pṛthag ādāya putraka 
siñcayen mūrdhni bhaktānāṃ sarvatṚrthamayaṃ hi tat  Hbhv  iti 
pādodakasya māhātmyaṃ vikhyātaṃ sarvaśāstrataḥ 
likhituṃ śaknuyat ko hi sindhūrmṚn gañayann api  Hbhv 
viśeṣataś ca pādodaṃ tulasṚdalasaṃyutam 
śaŚkhe kṛtvā vaiṣñavebhyo dattvā prāgvat pibet svayam  Hbhv 
atha śaŚkhakṛtapādodakamāhātmyaṃ
skānde śrṚbrahmanāradasaṃvāde
kṛtvā pādodakaṃ śaŚkhe vaiṣñavānāṃ mahātmanām 
yo dadyāt tulasṚmiśraṃ cāndrāyañaśataṃ labhet  Hbhv 
gṛhṚtvā kṛṣñapādāmbu śaŚkhe kṛtvā tu vaiṣñavaḥ 
yo vahet śirasā nityaṃ sa munis tapasottamaḥ  Hbhv 
pādme devadūtavikuñḍalasaṃvāde
śālagrāmaśilātoyaṃ yadi śaŚkhabhṛtaṃ pibet 
hatyākoṭivināśaṃ ca kurute nātra saṃsayaḥ  Hbhv 
agastyasaṃhitāyām
śālagrāmaśilātoyaṃ tulasṚdalavāsitam 
ye pibanti punas teṣāṃ stanyapānaṃ na vidyate  Hbhv  iti 
śrṚviṣñor vaiṣñavānāṃ ca pāvanaṃ carañodakam 
sarvatṚrthamayaṃ pṚtvā kuryād ācamanaṃ na hi  Hbhv 
tad uktaṃ skānde śivena
viṣñoḥ pādodakaṃ pṚtvā paścād aśuciśaŚkayā 
ācamati ca yo mohād brahmahā sa nigadyate  Hbhv 
srutiś ca
bhagavān pavitraṃ bhagavatpādau pavitraṃ
bhagavatpādodakaṃ pavitraṃ
na tatpāna ācamanṚyam 
yathā hi soma iti  Hbhv 
sauparñe ca
viṣñupādodakaṃ pṚtvā bhaktapādodakaṃ tathā 
ya ācamati saṃmohād brahmahā sa nigadyate  Hbhv  iti 
tataḥ śuddhaṃ payaḥpūrñaṃ gandhapuṣpākṣatānvitam 
adharopari sannyasec chaŚkhaṃ bhagavadagrataḥ  Hbhv 
atha śrṚbhagavadagrataḥ śaŚkhasthapanamahatamyaṃ
skānde brahmanāradasaṃvāde śaŚkhamāhātmye
purato vāsudevasya sapuṣpaṃ sajalākṣatam 
śaŚkham abhyarcitaṃ paśyet tasya lakṣmṚr na durlabhā  Hbhv 
sapuṣpaṃ vārijaṃ yasya durvākṣatasamanvitam 
purato vāsudevasya tasya śrṚḥ sarvatomukhṚ  Hbhv  iti 
bhūtvātha bhaktimān śrṚmattulasyā kānane prabhum 
sampūjyābhyarcayet taṃ ca śrṚkṛṣñacarañapriyam  Hbhv 
atha śrṚtulasṚvanapūjā
prāg dattvārghyaṃ tato 'vyarcya gandhapuṣpākṣatādinā 
stutvā bhagavatṚṃ tāṃ ca prañamet prārhtya dañḍavat  Hbhv 
athārghyamantraḥ
śriyaḥ śriye śriyāvāse nityaṃ śrṚdhārāsatkṛte 
bhaktyā dattaṃ mayā devi arghyaṃ gṛhña namo 'stu te  Hbhv 
pūjā mantraḥ
nirmitā tvaṃ purā devair arcitā tvaṃ surāsuraiḥ 
tulasṚ hara me pāpaṃ pūjāṃ gṛhña namo 'stu te  Hbhv 
stutiś ca
mahāprasādajananṚ sarvasaubhāgyavardhinṚ 
ādhivyādhiharo nityaṃ tulasṚ tvaṃ namo 'stu te  Hbhv 
prārthanā
śrṚyaṃ dehi yaśo dehi kṚrtim āyus tathā sukham 
balaṃ puṣṭiṃ tathā dharmaṃ tulasṚ tvaṃ prasṚda me  Hbhv 
prañāmavākyam
avantṚkhañḍe
yā dṛṣṭā nikhilāghasaŚghaśamanṚ spṛṣṭā vapuḥpāvanṚ
rogāñām abhivanditā nirasinṚ siktāntakatrāsinṚ 
pratyāsattividhāyinṚ bhagavataḥ kṛṣñasya saṃropitā
nyastā taccarañe vimuktiphaladā tasyai tulasyai namaḥ  Hbhv 
bhagavatyās tulasyās tu māhātmyāmṛtasāgare 
lobhāt kūrditum icchāmi kṣudras tat kṣamyatāṃ tvayā  Hbhv 
atha tulasivanapujamahatmyam
skānde
śrāvañadvādaśṚyoge śālagrāmaśilārcane 
yat phalaṃ saŚgame proktaṃ tulasṚpūjanena tat  Hbhv 
gāruḍe
dhātrṚphalena yat puñyaṃ jayantyāṃ samupoṣañe 
khagendra bhavate nṛñāṃ tulasṚpūjanena tat  Hbhv 
prayāgasnānaniratau kasyāṃ prāñavimokṣañe 
yat phalaṃ vihitaṃ devais tulasṚpūjanena tat  Hbhv 
agastyasaṃhitāyām
caturñām api varñānām āśramāñām viśeṣataḥ 
strṚñāṃ ca puruṣāñāṃ ca pūjiteṣṭaṃ dadāti hi  Hbhv 
tulasṚ ropitā siktā dṛṣṭā spṛṣṭā ca pāvayet 
ārādhitā prayatnena sarvakāmaphalapradā  Hbhv 
atha tulasṚvanapūjamāhātmyaṃ
pradakṣiñaṃ bhramitvā ye namaskurvanti nityaśaḥ 
na teṣāṃ duritaṃ kiñcid akṣṚñam avaśiṣyate  Hbhv 
bṛhannāradiye yajñadhvajopākhyānānte
pūjyamānā ca tulasṚ yasya veśmani tiṣṭhati 
tasya sarvāñi śreyāṃsi vardhante 'harahar dvijāḥ  Hbhv 
ata eva pādme devadūtavikuñḍalasaṃvāde
pakṣe pakṣe tu samprāpte dvādaśyāṃ vaiśyasattama 
brahmādayo 'pi kurvanti tulasṚvanapūjanam  Hbhv 
ata eva śrṚtulasṚstutimahimā
ananyamanasā nityaṃ tulasṚṃ stauti yo naraḥ 
pitṛdevamanuṣyāñāṃ priyo bhavati sarvadā  Hbhv 
atha tulasṚvanamāhātmyaṃ
skānde
ratiṃ badhnāti nānyatra tulasṚkānanam vinā 
devadevo jagatsvāmṚ kalikāle viśeṣataḥ  Hbhv 
hitvā tṚrthasahasrāñi sarvān api śiloccayan 
tulasṚkānane nityaṃ kalau tiṣṭhati keśavaḥ  Hbhv 
nirṚkṣitā narair yais tu tulasṚvanavāṭikā 
ropitā yaiś ca vidhinā samprāptaṃ paramaṃ padam  Hbhv 
na dhātrṚ saphalā yatra na viṣñus tulasṚvanam 
tat śmaśānasamaṃ sthānaṃ santi yatra na vaiṣñavāḥ  Hbhv 
keśavārthe kalau ye tu ropayantṚha bhūtale 
kiṃ kariṣyaty asantuṣṭo yamo 'pi saha kiŚkaraiḥ  Hbhv 
tulasyā ropañaṃ kāryaṃ śravañena viśeṣataḥ 
aparādhasahasrāñi kṣamate puruṣottamaḥ  Hbhv 
devālayeṣu sarveṣu puñyakṣetreṣu yo naraḥ 
vāpayet tulasṚṃ puñyāṃ tat tṚrthaṃ cakrapāñinaḥ  Hbhv 
ghaṭair yantraghaṭṚbhiś ca siñcitaṃ tulasṚvanam 
jaladhārābhir viprendra prṚñitaṃ bhuvanatrayam  Hbhv 
tatraiva śrṚbrahmanāradasaṃvāde
tulasṚgandham ādāya yatra gacchati mārutaḥ 
diśo daśa ca pūtāḥ syur bhūtagrāmāś caturvidhāḥ  Hbhv 
tulasṚkānanodbhūtā chāyā yatra bhaved dvija 
tatra śrāddhaṃ pradātavyam pitṄñāṃ tṛptihetave  Hbhv 
tulasṚbṚjanikarāḥ patate yatra nārada 
piñḍadānaṃ kṛtaṃ tatra pitṄñāṃ dattam akṣayam  Hbhv 
tatraivāgre
dṛṣṭā spṛṣṭā tathā dhyātā kṚrtitā namitā śrutā 
ropitā sevitā nityaṃ pūjitā tulasṚ śubhā  Hbhv 
navadhā tulasṚṃ nityaṃ ye bhajanti dine dine 
yugakoṭisahasrāñi te vasanti harer gṛhe  Hbhv 
ropitā tulasṚ yāvat kurute mūlavistaraṃ 
tāvat koṭisahasraṃ tu tanoti sukṛtaṃ kalau  Hbhv 
yāvac chākhāpraśākhābhir bṚjapuṣpaiḥ phalair mune 
ropitā tulasṚ pumbhir vardhate vasudhātale  Hbhv 
kule teṣāṃ tu ye jātā ye bhaviṣyanti ye mṛtaḥ 
ākalpaṃ yugasāhasraṃ teṣāṃ vāso harer gṛhe  Hbhv 
tatraiva cāvantṚkhañḍe
tulasṚṃ ye vicinvanti dhanyās tatkarapallavāḥ 
keśavārthe kalau ye ca ropayantṚha bhūtale  Hbhv 
snāne dāne tathā dhyāne prāśane keśavārcane 
tulasṚ dahate pāpaṃ ropañe kṚrtane kalau  Hbhv 
kāśṚkhañḍe svadūtān prati śrṚyamānuśāsane
tulasyalaŚkṛtā ye ye tulasṚnāmajāpakāḥ 
tulasṚvanapālā ye te tyājyā dūrato bhaṭāḥ  Hbhv 
tatraiva dhruvacarite
tulasṚ yasya bhavane pratyahaṃ paripūjyate 
tadgṛhe nopasarpanti kadācid yamakiŚkarāḥ  Hbhv 
pādme devadūtavikuñḍalasaṃvāde
na paśyanti yamaṃ vaiśya tulasṚvanaropañāt 
sarvapāpaharaṃ sarvakāmadaṃ tulasṚvanam  Hbhv 
tulasṚkānanaṃ vaiśya gṛhe yasmiṃs tu tiṣṭhate 
tadgṛhaṃ tṚrthṚbhūtaṃ hi no yānti yamakiŚkarāḥ  Hbhv 
tāvad varṣasahasrāñi yāvad bṚjadalāni ca 
vasanti devaloke tu tulasṚṃ ropayanti ye  Hbhv 
tulasṚgandham āghrāya pitaras tuṣṭamānasāḥ 
prayānti garuḍārūḍhās tat padaṃ cakrapāñinaḥ  Hbhv 
darśanaṃ narmadāyās tu gaŚgāsnānaṃ viśāṃ vara 
tulasṚdalasaṃsparsaḥ samam etat trayaṃ smṛtam  Hbhv 
ropañāt pālanāt sekād darśanāt sparśanān nṛñām 
tulasṚ dahate pāpaṃ vāŚmanaḥkāyasañcitam  Hbhv 
āmravṛkṣasahasreña pippalānāṃ śatena ca 
yat phalaṃ hi tad ekena tulasṚvitapena tu  Hbhv 
viṣñupūjanasaṃyuktas tulasṚṃ yas tu ropayet 
yugāyutadaśaikaṃ sa ropako ramate divi  Hbhv 
tatraiva vaiśākhamāhātmye
puṣkarādṚni tṚrthāni gaŚgādyāḥ saritas tathā 
vāsudevādayo devā vasanti tulasṚdale  Hbhv 
dāridryaduḥkharogārtipāpāni subahūny api 
tulasṚ harati kṣipraṃ rogān iva harṚtakṚ  Hbhv 
tatraiva kārttikamāhātmye
yadgṛhe tulasṚ bhāti rakṣābhir jalasecanaiḥ 
tadgṛhe yamadūtāś ca dūrato varjayanti hi  Hbhv 
tulasyās tarpañaṃ ye ca pitṄn uddiśya mānavāḥ 
kurvanti teṣāṃ pitaras tṛptā varṣayutaṃ jalaiḥ  Hbhv 
paricaryāṃ ca ye tasya rakṣayābālabandhanaiḥ 
śuśrūṣito haris tais tu nātra kāryā vicārañā  Hbhv 
nāvajñā jātu kāryāsyā vṛkṣabhāvān manṚṣibhiḥ 
yathā hi vāsudevasya vaikuñṭhabhogavigrahaḥ  Hbhv 
śālagrāmaśilārūpam sthāvaraṃ bhuvi dṛśyate 
tathā lakṣmyaikyam āpannā tulasṚ bhogavigrahā  Hbhv 
aparaṃ sthāvaraṃ rūpaṃ bhuvi lokahitāya vai 
spṛṣṭā dṛṣṭā rakṣitā ca mahāpātakanāśinṚ  Hbhv 
agastyasaṃhitāyām
viṣños trailokyanāthasya rāmasya janakātmajā 
priyā tathaiva tulasṚ sarvalokaikapāvanṚ  Hbhv 
tulasṚvāṭikā yatra puṣpāntaraśatāvṛtā 
śobhate rāghavas tatra sṚtayā sahitaṃ svayam  Hbhv 
tulasṚvipinasyāpi samantāt pāvanaṃ sthalam 
krośamātraṃ bhavaty eva gāŚgeyasyaiva pāthasaḥ  Hbhv 
tulasṚsannidhau prāñān ye tyajanti munṚśvara 
na teṣāṃ narakakleśah prayānti paramaṃ padam  Hbhv 
kiṃ ca
ananyadarśanāḥ prātar ye paśyanti tapodhana 
ahorātrakṛtaṃ pāpaṃ tatkṣañāt praharanti te  Hbhv 
gāruḍe
kṛtaṃ yena mahābhāga tulasṚvanaropañam 
muktis tena bhaved dattā prāñināṃ vinatāsuta  Hbhv 
tulasṚ vāpitā yena puñyārāme vane gṛhe 
pakṣṚndra tena satyoktaṃ lokāḥ sapta pratiṣṭhitāḥ  Hbhv 
tulasṚkānane yas tu muhūrtam api viśramet 
janmakoṭikṛtāt pāpān mucyate nātra saṃśayaḥ  Hbhv 
pradakṣiñāṃ yaḥ kurute paṭhan nāmasahasrakam 
tulasṚkānane nityaṃ yajñāyutaphalaṃ labhet  Hbhv 
haribhaktisudhodaye
nityaṃ sannihito viṣñuḥ saspṛhas tulasṚvane 
api me'kṣatapatraikaṃ kaścid dhanyo 'rpayed iti  Hbhv 
bṛhannāradṚye gaŚgāprasaŚge
saṃsārapāpavicchedi gaŚgānāma prakṚrtitam 
tathā tulasyā bhaktiś ca harikṚrtipravaktari  Hbhv 
tulasṚkānanaṃ yatra yatra padmavanāni ca 
purāñapaṭhanaṃ yatra tatra sannihito hariḥ  Hbhv 
tatraiva śrṚyamabhagṚrathasaṃvāde
tulasṚropañaṃ ye tu kurvate manujeśvara 
teṣāṃ puñyaphalaṃ vakṣye vadatas tvaṃ niśāmaya  Hbhv 
saptakoṭikulair yukto mātṛtaḥ pitṛtas tathā 
vaset kalpaśataṃ sāgraṃ nārāyañasamṚpagaḥ  Hbhv 
tṛñāni tulasṚmūlāt yāvanty apahinoti vai 
tāvatṚr brahmahatyā hi chinnatty eva na saṃśayaḥ  Hbhv 
tulasyā siñcayed yas tu culukodakamātrakam 
kṣṚrodaśāyinā sārdhaṃ vased ācandratārakam  Hbhv 
kañṭakāvarañaṃ vāpi vṛtiṃ kāṣṭhaiḥ karoti yaḥ 
tulasyāḥ śṛñu rājendra tasya puñyaphalaṃ mahat  Hbhv 
yāvad dināni santiṣṭhet kañṭakāvarañaṃ prabho 
kulatrayayutas tāvat tiṣṭhed brahmapade yugam  Hbhv 
prākārakalpako yas tu tulasyā manujeśvara 
kulatrayeña sahito viṣñoḥ sārūpyatāṃ vrajet  Hbhv 
ataiva tatraiva yajñadhvajopākhyānānte
durlabhā tulasṚsevā durlabhā saŚgatiḥ satām 
durlabhā haribhaktiś ca saṃsārārñavapātinām  Hbhv 
purāñāntareṣu
yat phalaṃ kratubhiḥ sviṣṭaiḥ samāptavaradakṣiñaiḥ 
tat phalaṃ koṭiguñitaṃ ropayitvā hareḥ priyām  Hbhv 
tulasṚṃ ye prayacchanti surāñām arcanāya vai 
ropayanti śucau deśe teṣāṃ loko 'kṣayaḥ smṛtaḥ  Hbhv 
ropitāṃ tulasṚṃ dṛṣṭvā nareña bhuvi bhūmipa 
vivarñavadano bhūtvā tallipiṃ mārjayed yamaḥ  Hbhv 
tulasṚti ca yo brūyāt trikālaṃ vadane yadi 
nityaṃ sa gosahasrasya phalam āpnoti bhūsura  Hbhv 
tena dattaṃ hutaṃ japtaṃ kṛtaṃ śrāddhaṃ gayāśire 
tapas taptaṃ khagaśreṣṭha tulasṚ yena ropitā  Hbhv 
śrutābhilaṣitā dṛṣṭā ropitā siñcitā natā 
tulasṚ dahate pāpaṃ yugāntāgnir ivākhilam  Hbhv 
keśavāyatane yas tu kārayet tulasṚvanam 
labhate cākṣayaṃ sthānaṃ pitṛbhiḥ saha vaiṣñavaḥ  Hbhv 
anyatrāpi
tulasṚkānane śrāddhaṃ pitṄñāṃ kurute tu yaḥ 
gayāśrāddhaṃ kṛtaṃ tena bhāṣitaṃ viṣñunā purā  Hbhv 
tulasṚgahanaṃ dṛṣṭvā vimukto yāti pātakāt 
sarvathā muniśārdūla brahmahā puñyabhāg bhavet  Hbhv 
kiṃ ca skānde vaśiṣṭhamāndhātṛsaṃvāde
śuklapakṣe yadā rājan tṛtṚyā budhasaṃyutā 
śravañena mahābhāga tulasṚ cātipuñyadā  Hbhv  iti 
prasaŚgāt śrṚtulasyā hi mṛdaḥ kāṣṭhasya cādhunā 
māhātmyaṃ likhyate kṛṣñe arpitasya dalasya ca  Hbhv 
atha śrṚtulasṚmṛttikākāṣṭhādimāhātmyam
skānde śrṚbrahmanāradasaṃvāde
bhūgatais tulasṚmūlair mṛttikā sparśitā tu yā 
tṚrthakoṭisamā jñeyā dhāryā yatnena sā gṛhe  Hbhv 
yasmin gṛhe dvijaśreṣṭha tulasṚmūlamṛttikā 
sarvadā tiṣṭhate dehe devatā na sa mānuṣaḥ  Hbhv 
tulasṚmṛttikālipto yadi prāñān parityajet 
yamena nekṣituṃ śakto yuktaḥ pāpaśatair api  Hbhv 
śirasi kriyate yais tu tulasṚmūlamṛttikā 
vighnāni tasya naśyanti sānukūlā grahās tathā  Hbhv 
tulasṚmṛttikā yatra kāṣṭhaṃ patraṃ ca veśmani 
tiṣṭhate muniśārdūla niścalaṃ vaiṣñavaṃ padam  Hbhv 
atha vṛttisampadānaṃ
tatraivānyatra
maŚgalārthaṃ ca doṣaghnaṃ pavitrārthaṃ dvijottama 
tulasṚmūlasaṃlagnāṃ mṛttikām āvahed budhaḥ  Hbhv 
tanmūlamṛttikāṃ yo vai dhārayiṣyati mastake 
tasya tuṣṭo varān kāmān pradadāti janārdanaḥ  Hbhv 
bṛhannāradiye gaŚgāprasaŚge
tulasṚmūlasambhūtā haribhaktapadodbhavā 
gaŚgodbhavā ca mṛllekhā nayaty acyutarūpatām  Hbhv 
gāruḍe
yadgṛhe tulasṚkāṣṭham patraṃ śuṣkam athārdrakam 
bhavate naiva pāpaṃ tadgṛhe saŚkramate kalau  Hbhv 
śrṚprahlādasaṃhitāyāṃ tathā viṣñudharmottare'pi
patraṃ puṣpaṃ phalaṃ kāṣṭhaṃ tvakśākhāpallavāŚkuram 
tulasṚsambhavaṃ mūlaṃ pāvanaṃ mṛttikādy api  Hbhv 
homaṃ kurvanti ye viprās tulasṚkāṣṭhavahninā 
lave lave bhavet puñyam agniṣṭomaśatodbhavam  Hbhv 
naivedyaṃ pacate yas tu tulasṚkāṣṭhavahninā 
merutulyaṃ bhaved annaṃ tad dattaṃ keśavāya hi  Hbhv 
śarṚraṃ dahyate yeṣāṃ tulasṚkāṣṭhavahninā 
na teṣāṃ punar āvṛttir viṣñulokāt kathañcana  Hbhv 
grasto yadi mahāpāpair agamyāgamanādikaiḥ 
mṛtaḥ śudhyati dāhena tulasṚkāṣṭhavahninā  Hbhv 
tṚrthaṃ yadi na samprāptaṃ smṛtir vā kṚrtanam hareḥ 
tulasṚkāṣṭhadagdhasya mṛtasya na punar bhavaḥ  Hbhv 
yady ekaṃ tulasṚkāṣṭhaṃ madhye kāṣṭhacayasya hi 
dahakāle bhaven muktih pāpakoṭiyutasya ca  Hbhv 
janmakoṭisahasrais tu toṣito yair janārdanaḥ 
dahyante te janā loke tulasṚkāṣṭhavahninā  Hbhv 
agastyasaṃhitāyām
yaḥ kuryāt tulasṚkāṣṭhair akṣamālāṃ surūpiñṚm 
kañṭhamālāṃ ca yatnena kṛtaṃ tasyākṣayaṃ bhavet  Hbhv 
atha tulasṚpatradhārañamāhātmyam
skānde śrṚbrahmanāradasaṃvāde
yasya nābhisthitaṃ patraṃ mukhe śirasi karñayoḥ 
tulasṚsambhavaṃ nityaṃ tṚrthais tasya makhaiś ca kim  Hbhv 
tatraivānyatra
śatrughnaṃ ca supuñyaṃ ca śrṚkaraṃ roganāśanam 
kṛtvā dharmam avāpnoti śirasā tulasṚdalam  Hbhv 
yaḥ kaścid vaiṣñavo loke mithyācāro 'py anāśramṚ 
punāti sakalān lokān śirasā tulasṚṃ vahan  Hbhv 
bṛhannāradiye śrṚyamabhagṚrathasaṃvāde
karñena dhārayed yas tu tulasṚṃ satataṃ naraḥ 
tatkāṣṭhaṃ vāpi rājendra tasya nāsty upapātakam  Hbhv 
haribhaktisudhodaye vaiṣñavavipraṃ prati yamadūtanam uktau
kasmād iti na jānṚmas tulasyā hi priyo hariḥ 
gacchantaṃ tulasṚhastam rakṣañn evanugacchati  Hbhv 
purāñāntare ca
yaḥ kṛtvā tulasṚpatram śirasā viṣñutatparaḥ 
karoti dharmakāryāñi phalam āpnoti cākṣayam  Hbhv 
garuḍapurāñe
mukhe tu tulasṚpatram dṛṣṭvā śirasi karñayoḥ 
kurute bhaskaris tasya duṣkṛtasya tu mārjanam  Hbhv 
trikālaṃ vinatāputra prāśayet tulasṚṃ yadi viśiṣyate 
kāyaśuddhiś cāndrāyañaśataṃ vinā  Hbhv 
skānde śrṚvaśiṣthamandhatṛsaṃvāde
cāndrāyañat taptakṛcchrāt brahmakūrcāt kuśodakāt 
viśiṣyate kāyaśuddhis tulasṚpatrabhakṣañāt  Hbhv 
tathā ca tulasṚpatrabhakṣañād bhāvavarjitaḥ 
pāpo 'pi sadgatiṃ prāpta ity etad api viśrutam  Hbhv 
tathā ca skānde śrṚbrahma nāradaṃ prati kathite amṛtasaroddhare lubdhakopākhyānānte yamadūtan prati śrṚviṣñudūtanaṃ vacanaṃ
kṣṚrābdhau mathyamāne hi tulasṚ kāmarūpiñṚ 
utpāditā mahābhāga lokoddhārañahetave  Hbhv 
yasyāḥ smarañamātreña darśanāt kṚrtanād api 
vilayaṃ yānti pāpāni kiṃ punar viṣñupūjanāt  Hbhv 
jātarūpamayaṃ puṣpam padmarāgamayaṃ śubham 
hitvā tu ratnajātāni gṛhñāti tulasṚdalam  Hbhv 
bhakṣitaṃ lubdhakenāpi patraṃ tulasṚsambhavam 
paścād diṣṭāntam āpanno bhasmṚbhūtaṃ kalevaram  Hbhv 
sitāsitaṃ yathā nṚraṃ sarvapāpakṣayāvaham 
tathā ca tulasṚpatram prāśitaṃ sarvakāmadam  Hbhv 
yathā jātabalo vahnir dahate kānanādikam 
prāśitaṃ tulasṚpatraṃ yathā dahati pātakam  Hbhv 
yathā bhaktirato nityaṃ naro dahati pātakam 
tulasṚbhakṣañāt tat tad dahate pāpasañcayam  Hbhv 
cāndrāyañasahasrasya parakāñāṃ śatasya ca 
na tulyaṃ jāyate puñyaṃ tulasṚpatrabhakṣañāt  Hbhv 
kṛtvā pāpasahasrāñi pūrve vayasi mānavaḥ 
tulasṚbhakṣañān mucyet śrutam etat purā hareḥ  Hbhv 
tāvat tiṣṭhanti pāpāni dehināṃ yamakiŚkarāḥ 
yāvan na tulasṚpatraṃ mukhe śirasi tiṣṭhati  Hbhv 
amṛtād utthitā dhātrṚ tulasṚ viṣñuvallabhā 
smṛtā saŚkṚrtitā dhyātā prāśitā sarvakāmadā  Hbhv 
tatraiva śrṚyamaṃ prati śrṚbhagavadvakyaṃ
dhātrṚphalaṃ ca tulasṚ mṛtyukāle bhaved yadi 
mukhe yasya śire dehe durgatir nāsti tasya vai  Hbhv 
yukto yadi mahāpāpaiḥ sukṛtaṃ nārjitaṃ kvacit 
tathāpi dṚyate mokṣas tulasṚ bhakṣitā yadi  Hbhv 
lubdhakenātmadehena bhakṣitaṃ tulasṚdalam 
samprāpto matpadaṃ nūnaṃ kṛtvā prāñasya saṃkṣayam  Hbhv 
purāñāntare ca
upoṣya dvādaśṚṃ śuddhāṃ parāñe tulasṚdalam 
prāśayed yadi viprendra aśvamedhāṣṭakaṃ labhet  Hbhv  iti 
tathaiva tulasṚsparsat kṛṣñacakreña rakṣitaḥ 
brahmabandhur iti khyāto haribhaktisudhodaye  Hbhv 
ata evoktam
kiṃ citram asyāḥ patitaṃ tulasyā
dalaṃ jalaṃ vā patitaṃ punṚte 
lagnādhibhālasthalam ālavāla
mṛtsnāpi kṛtsnāghavināśanāya  Hbhv  iti 
śrṚmattulasyāḥ patrasya māhātmyaṃ yady apṚdṛśam 
tathāpi vaiṣñavais tan na grāhyaṃ kṛṣñārpañaṃ vinā  Hbhv 
kṛṣñapriyatvāt sarvatra śrṚtulasyāḥ prasaŚgataḥ 
saŚkṚrtyamānaṃ dhātryāś ca māhātmyaṃ likhyate 'dhunā  Hbhv 
atha dhātrṚmāhātmyaṃ skānde brahmanāradasaṃvāde
dhātrṚcchāyāṃ samāśritya yo 'rcayec cakrapāñinām 
puṣpe puṣpe 'śvamedhasya phalaṃ prāpnoti mānavaḥ  Hbhv 
tatraivāgre
dhātrṚcchāyāṃ tu saṃspṛśya kuryāt piñḍaṃ tu yo mune 
muktiṃ prayānti pitaraḥ prasādān mādhavasya ca  Hbhv 
mūrdhni ghrāñe mukhe caiva dehe ca munisattama 
dhatte dhātrṚphalaṃ yas tu sa mahātmā sudurlabhaḥ  Hbhv 
dhātrṚphalaviliptāŚgo dhātrṚphalavibhūṣitaḥ 
dhātrṚphalakṛtāhāro naro nārāyaño bhavet  Hbhv 
yaḥ kaścid vaiṣñavo loke dhatte dhātrṚphalaṃ mune 
priyo bhavati devānāṃ manuṣyāñāṃ tu kā kathā  Hbhv 
yaḥ kaścid vaiṣñavo loke mithyācāro 'pi duṣṭadhṚḥ 
punāti sakalān lokān dhātrṚphaladalānvitaḥ  Hbhv 
dhātrṚphalāni yo nityaṃ vahate karasampuṭe 
tasya nārāyaño devo varam ekaṃ prayacchati  Hbhv 
dhatrṚphalaṃ ca bhoktavyaṃ kadācit karasampuṭāt 
yaśaḥ śriyam avāpnoti prasādāc cakrapāñinaḥ  Hbhv 
dhātrṚphalaṃ ca tulasṚ mṛttikā dvārakodbhavā 
saphalaṃ jṚvitaṃ tasya tritayaṃ yasya veśmani  Hbhv 
dhātrṚphalais tu saṃmiśraṃ tulasṚdalavāsitam 
pibate vahate yas tu tṚrthakoṭiphalaṃ labhet  Hbhv 
yasmin gṛhe bhavet toyaṃ tulasṚdalavāsitam 
dhātrṚphalaiś ca viprendra gāŚgeyaiḥ kiṃ prayojanam  Hbhv 
tulasṚdalanaivedyaṃ dhātryā yasya phalaṃ gṛhe 
kavacaṃ vaiṣñavaṃ tasya sarvapāpavināśanam  Hbhv 
brahmapurāñe ca
dhātrṚphalāni tulasṚ hy antakāle bhaved yadi 
mukhe caiva śirasy aŚge pātakaṃ nāsti tasya vai  Hbhv 
kṛtvā tu bhagavatpūjāṃ na tṚrthaṃ snānam ācaret 
na ca devālayopetāspṛśyasaṃsparśanādinā  Hbhv 
atha snānaviśeṣakalaḥ
smṛtyarthasāre
na snāyād utsave tṚrthe māŚgalyaṃ vinivartya ca 
anuvrajya suhṛdbandhūn arcayitveṣṭadevatām  Hbhv 
viṣñusmṛtau ca
viṣñvālayasamṚpasthān viṣñusevārtham āgatān 
cāñḍālān patitān vāpi spṛṣṭvā na snānam ācaret  Hbhv 
devayatravivāheṣu yajñopakarañeṣu ca 
utsaveṣu ca sarveṣu spṛṣṭāspṛṣṭir na vidyate  Hbhv 
evaṃ prātaḥ samabhyarcya śrṚkṛṣñaṃ tadanantaram 
śāstrābhyāsaṃ dvijaḥ śaktyā kuryād vipro viśeṣataḥ  Hbhv 
yad uktam
śrutismṛtṚ ubhe netre viprāñaṃ parikṚrtite 
ekena vikalaḥ kāño dvābhyām andhaḥ prakṚrtitaḥ  Hbhv 
kiṃ ca kaurme vyasagṚtāyām
yo 'nyatra kurute yatnaṃ anādhṚtya śrutiṃ dvijaḥ 
sa samūḍho na sambhāṣyo vedabāhyo dvijātibhiḥ  Hbhv 
na vedapathamātreña santusyed esa vai dvijaḥ 
yathoktācārahinas tu paŚke gaur iva sidati  Hbhv 
yo 'dhṚtya vidhivad vedaṃ vedārthaṃ na vicārayet 
sa cāndhaḥ śūdrakalpas tu padārthaṃ na prapadyate  Hbhv  iti 
ato 'dhṚtyānvahaṃ vidvān athādhyāpya ca vaiṣñavaḥ 
samarpya tac ca kṛṣñāya yateta nijavṛttaye  Hbhv 
vṛttau satyāṃ ca śṛñuyāt sādhūn saŚgatya satkathām  Hbhv 
saptamaskandhe BhP 
ṛtāmṛtābhyāṃ jṚveta mṛtena pramṛtena vā 
satyānrtābhyām api vā na svavṛttyā kadācana  Hbhv 
ṛtam uñchaśilaṃ proktaṃ amṛtaṃ syād ayācitam 
mṛtaṃ tu nityaṃ yācñā syāt pramṛtaṃ karṣañaṃ smṛtam  Hbhv 
satyānṛtaṃ tu vāñijyaṃ śvavṛttir nṚcasevanam  Hbhv 
ātmano nṚcalokānāṃ sevanaṃ vṛttisiddhaye 
nitarāṃ nindyate sadbhir vaiṣñavasya viśeṣataḥ  Hbhv 
tad uktaṃ
sevā śvavṛttir yair uktā na samyak tair udāhṛtam 
svacchandacaritaḥ kva śvā vikrṚtāsuḥ kva sevakaḥ  Hbhv 
pañṚkṛtyātmanaḥ prāñān ye vartante dvijādhamāḥ 
teṣāṃ durātmanām annaṃ bhuktvā cāndrāyañaṃ caret  Hbhv  iti 
śuklavṛtter asiddhau ca bhojyānnān śūdravargataḥ 
tathaiva grāhyāgrāhyāñi jānṚyāc chāstrato budhaḥ  Hbhv 
śuklavṛttiś ca
śrṚviṣñudharmottare trtiyakhañḍe
pratigraheña yal labdhaṃ yajyataḥ śiṣyatas tathā 
gunānvitebhyo viprasya śuklaṃ tat trividhaṃ smṛtam  Hbhv 
yuddhopakārāl labdhaṃ ca dañḍāc ca vyavahārataḥ 
kṣatriyasya dhanaṃ śuklaṃ trividhaṃ parikṚrtitam  Hbhv 
kṛṣivāñijyagorakṣaḥ kṛtvā śuklaṃ tathā viśaḥ 
dvijaśuśrūṣayā labdhaṃ śuklaṃ śūdrasya kṚrtitam  Hbhv 
kramāgataṃ prṚtidānaṃ prāptaṃ ca saha bhāryayā 
aviśeṣena sarveṣāṃ dhanaṃ śuklaṃ prakṚrtitam  Hbhv 
atha grāhyāgrāhyāñi
kaurme tatraiva
nādyāc chūdrasya vipro 'nnaṃ mohād vā yadi kāmataḥ 
na śūdrayoniṃ vrajati yas tu bhuŚkte hy anāpadi  Hbhv 
duṣkṛtaṃ hi manuṣyasya sarvam anne pratiṣṭhitam 
yo yasyānnaṃ samaśnāti sa tasyāśnāti kilbiṣam  Hbhv 
ārdhikaḥ kulamitraś ca svagopālaś ca nāpitaḥ 
ete śūdreṣu bhojyānnā dattvā svalpapañaṃ budhaiḥ  Hbhv 
pāyasaṃ snehapakvaṃ yad gorasaṃ caiva śaktavaḥ 
piñyākaṃ caiva tailaṃ ca śūdrād grāhyaṃ tathaiva ca  Hbhv 
aŚgirāḥ
gorasaṃ caiva śaktūṃś ca tailapiñyākam eva ca 
apūpān bhakṣayec chūdrāt yat kiñcit payasā kṛtam  Hbhv 
atrismṛtau
svasutāyāś ca yo bhuŚkte sa bhuŚkte pṛthivṚmalam 
narendrabhavane bhuktvā viṣṭhāyāṃ jāyate kṛmiḥ  Hbhv 
dāsanāpitagopāla kulamitrārdhasṚriñaḥ 
bhojyānnāḥ śūdravarge 'mṚ tathātmavinivedakaḥ  Hbhv 
madhūdakaṃ phalaṃ mūlam edhāṃsyabhayadakṣiñā 
abhyudyatāni tv etāni grāhyāñy api nikṛṣṭataḥ  Hbhv 
khalakṣetragataṃ dhanyaṃ kūpavāpisu yaj jalam 
agrāhyād api tadgrāhyaṃ yac ca goṣṭhagataṃ payaḥ  Hbhv 
pānṚyaṃ pāyasaṃ bhakṣyaṃ ghṛtaṃ lavañam eva ca 
hastadattaṃ na gṛhñṚyāt tulyaṃ gomāṃsabhakṣañaiḥ  Hbhv 
manusmṛtau
samudraṃ saindhavaṃ caiva lavañe paramādbhute 
pratyakṣe api tu grāhye niṣedhas tv anyagocaraḥ  Hbhv 
āyasenaiva pātreña yad annam upanṚyate 
bhoktā tad viṭsamaṃ bhuŚkte dātā ca narakaṃ vrajet  Hbhv 
gorakṣakān vāñijakān tathā kārukaśṚlinaḥ 
proṣyān vārdhūṣikāṃś caiva viprān śūdravad ācaret  Hbhv 
kaurme ca tatraiva
tṛñaṃ kāṣṭhaṃ phalaṃ puṣpaṃ prakāśaṃ vai harer budhaḥ 
dharmārthaṃ kevalaṃ vipra hy anyathā patito bhavet  Hbhv 
tilamudgayavādṚnāṃ muṣṭir grāhyā pathi sthitaiḥ 
kṣudhārthair nānyathā vipra dharmavidbhir iti sthitiḥ  Hbhv 
vaiṣñavānāṃ hi bhoktavyaṃ prārthyānnaṃ vaiṣñavaiḥ sadā 
avaiṣñavānām annaṃ tu parivarjyam amedhyavat  Hbhv 
tathā ca pādme devadūtavikuñḍalasaṃvāde
prārthayed vaiṣñavād annaṃ prayatnena vicakṣañaḥ 
sarvapāpaviśudhyarthaṃ tadabhāve jalaṃ pibet  Hbhv 
nāradiye
mahāpātakasaṃyukto vrajed vaiṣñavamandiram 
yācayed annam amṛtaṃ tadabhāve jalaṃ pibet  Hbhv 
viṣñusmṛtau
śrotriyānnaṃ vaiṣñavānnaṃ hutaśeṣaṃ ca yaddhaviḥ 
ānakhāt śodhayet pāpaṃ tuṣāgniḥ kanakaṃ yathā  Hbhv 
skānde mārkañḍeyabhagṚrathasaṃvāde
śuddhaṃ bhāgavatasyānnaṃ śuddhaṃ bhagṚrathijalam 
śuddhaṃ viṣñuparaṃ cittaṃ śuddham ekādaśṚvratam  Hbhv 
avaiṣñavagṛhe bhuktvā pṚtvā vā jānato 'pi vā 
śuddhiś cāndrāyañe prokta iṣṭāpūrtaṃ vṛthā sadā  Hbhv 
śrṚprahlādavākye ca
keśavārcā gṛhe yasya na tiṣṭhati mahṚpate 
tasyānnaṃ naiva bhoktavyam abhakṣyeña samaṃ smṛtam  Hbhv 
kecid vṛttyanapekṣasya japaśraddhāvataḥ prabho 
viśvastasyādiśanty asmin kāle 'pi kṛtino japam  Hbhv 
atha madhyāhnikakṛtyāni
madhyāhne snānataḥ pūrvaṃ puṣpādy āhṛtya vā svayam 
bhṛtyādinā vā sampādya kuryān madhyāhnikṚḥ kriyāḥ  Hbhv 
snānāśaktau ca madhyāhne snānam ācārya māntrikam 
yathoktaṃ bhagavatpūjāṃ śaktaś cet prāgvad ācaret  Hbhv 
atha vaiṣñavavaisvadevadividhiḥ
tataḥ kṛṣñārpitenaiva śuddhenānena vaiṣñavaḥ 
vaiśvadevādikaṃ daivaṃ karma paitraṃ ca sādhayet  Hbhv 
tad uktaṃ ṣaṣṭhe dinavibhāge tu kuryāt pañca mahāmakhān 
daivo homena yajñaḥ syāt bhautas tu balidānatah  Hbhv 
paitro viprānnadānena paitreña balināthavā 
kiñcid annapradānād vā tarpañād vā caturvidhaḥ  Hbhv 
nṛyajño 'tithisatkārāt hantakāreña cāmbunā 
brahmayajño vedajapāt purāñapaṭhanena vā  Hbhv 
tannityatā
kaurme
akṛtvā tu dvijaḥ pañca mahāyajñān dvijottamaḥ 
bhuñjṚta cet sumūḍhātmā tiryagyoniṃ sa gacchati  Hbhv 
atha vaiṣñavaśrāddhavidhiḥ
prāpte śrāddhadine 'pi prāg annaṃ bhagavate 'rpayet 
taccheṣeñaiva kurvṚta śrāddhaṃ bhāgavato narah  Hbhv 
yac ca smṛtau
gṛhāgniśiṣudevānāṃ yatṚnāṃ brahmācāriñām 
pitṛpāko na dātavyo yāvat piñḍān na nirvapet  Hbhv  iti 
Ṛdṛñ sāmānyavacanam viśeṣavacanavrajaih 
śrutismṛtipurāñādi varttibhir bādhyate dhruvam  Hbhv 
tathā ca pādme
viṣñor niveditānnena yaṣṭavyaṃ devatāntaram 
pitṛbhyaś cāpi tad deyam tad ānantyāya kalpate  Hbhv 
mokṣadharme nāradoktau
sātvataṃ vidhim āsthāya prāñ sūryamukhanisṛtam 
pūjāyām āsa deveśaṃ taccheṣeña pitāmahān  Hbhv 
brahmāñḍapurāñe
yaḥ śrāddhakāle haribhuktaśeṣam
dadāti bhaktyā pitṛdevatānām 
tenaiva piñḍāṃs tulasṚvimiśrān
ākalpakoṭiṃ pitaraḥ sutṛptāḥ  Hbhv 
skānde
devān pitṄn samuddiśya yad viṣñor viniveditam 
tān uddiśya tathā kuryāt pradānaṃ tasya caiva hi  Hbhv 
prayānti tṛptim atulāṃ sodakena tu tena vai 
mukundagātralagnena brāhmañānāṃ vilepanam  Hbhv 
candanena tu piñḍanam kartavyaṃ pitṛtṛptaye 
devānāṃ ca pitṄñāṃ ca jāyate tṛptirakṣayā  Hbhv 
evaṃ kṛte mahṚpala mā bhavet saṃśayaḥ kvacit  Hbhv 
tatraiva śrṚpurusottamakhañḍe
annādyaṃ śrāddhakāle tu patitādyair nirṚkṣitam 
tulasṚdalamiśreña salilenābhiṣiñcayet  Hbhv 
tadannaṃ śuddhatām eti viṣñor naivedyamiśritam 
viṣñor naivedyaśeṣaṃ tu tasmād deyaṃ dvijātmanām 
piñḍe caiva viśeṣena pitṄñāṃ tṛptim icchatā  Hbhv 
tatraiva śrṚbrahmanāradasaṃvāde
pitṄn uddiśya yaiḥ pūjā keśavasya kṛtā naraih 
tyaktvā te nārakṚṃ pṚḍāṃ muktiṃ yānti mahāmune  Hbhv 
dhanyās te mānavā loke kalikāle viśeṣatah 
ye kurvanti harer nityaṃ pitrarthaṃ pūjanaṃ mune  Hbhv 
kiṃ dattair bahubhir piñḍair gayāśrāddhādibhir mune 
yair arcito harir bhaktyā pitrarthaṃ ca dine dine  Hbhv 
yam uddiśya hareḥ pūjā kriyate munipuŚgava 
uddhṛtya narakāvāsāt taṃ nayet paramaṃ padam  Hbhv 
yo dadāti hareḥ sthānaṃ pitṄn uddiśya nārada 
kartavyaṃ hi pitṄñāṃ yat tat kṛtaṃ tena bho dvija  Hbhv 
śrutau ca
eka eva nārāyaña āsṚt
na brahmā
neme dyāvāpṛthivyau
sarve devāḥ
sarve pitaraḥ
sarve manusyāḥ 
viṣñunā aśitam aśnanti viṣñunāghrātaṃ jighranti
viṣñunā pṚtaṃ pibanti
tasmād vidhvaṃso viṣñūpāhṛtaṃ bhakṣayeyuḥ  Hbhv  iti 
ata evoktaṃ śrṚbhagavatā viṣñudharme
prāñebhyo juhuyād annaṃ manniveditam uttamam 
tṛpyanti sarvadā prāñā manniveditabhakṣañāt  Hbhv 
tasmāt sarvaprayatnena pradeyaṃ manniveditam 
mamāpi hṛdayasthasya pitṄñāṃ ca viśeṣataḥ  Hbhv 
kiṃ ca tatraivānyatra
bhakṣyaṃ bhojyaṃ ca yat kiñcid anivedyāgrabhoktari 
na deyaṃ pitṛdevebhyaḥ prāyaścittṚ yato bhavet  Hbhv 
svargādau kathito devair agrabhug bhagavān hariḥ 
yajñabhāgabhujo devās tatas tena prakalpitāḥ  Hbhv 
skānde śrṚmārkañḍeyabhagṚrathasaṃvāde
yas tu vidyāvinirmuktaṃ mūrkhaṃ matvā tu vaiṣñavam 
vedavidbhyo 'vadād vipraḥ śrāddhaṃ tad rākṣasaṃ bhavet  Hbhv 
sikthamātraṃ tu yad bhuŚkte jalaṃ gañḍūṣamātrakam 
tadannaṃ meruñā tulyaṃ taj jalaṃ sāgaropamam  Hbhv 
brahmapurāñe śrṚbrahmavacanam
śaŚkhāŚkitatanur vipro bhuŚkte yasya ca veśmani 
tadannaṃ svayam aśnāti pitṛbhiḥ saha keśavaḥ  Hbhv 
smṛtiś ca
surābhāñḍasthapṚyūṣaṃ yathā naśyati tatkṣañāt 
cakrāŚkarahitaṃ śrāddhaṃ tathā śātātapo 'bravṚt  Hbhv 
kiṃ ca śrṚviṣñurahasye
niveśayen naro mohād anyapaŚktau hareḥ priyam 
sa paten niraye ghore paŚktibhedṚ narādhamaḥ  Hbhv 
atha śrṚbhagavadarpañe niṣiddham
niveditaṃ yad anyasmai tad ucchiṣṭaṃ hi kathyate 
ataḥ kathañcid api tan na śrṚbhagavate'rpayet  Hbhv 
tathā caikādaśaskandhe śrṚbhagavaduktau BhP 
api dṚpāvalokaṃ me nopayuñjyān niveditam  Hbhv 
nāradṚye
pitṛśeṣaṃ tu you dadyād dharaye paramātmane 
retodāḥ pitaras tasya bhavanti kleśabhāginaḥ  Hbhv 
śrṚ viṣñudharme
hariśeṣaṃ havir dadyāt pitṄñām akṣayaṃ bhavet 
na punaḥ pitṛśeṣaṃ tu harer brahmādisadguroḥ  Hbhv 
anyatra ca
dakṣādayaś ca pitaro bhṛtyā indrādayaḥ surāḥ 
atas tadbhaktaśeṣaṃ tu viṣñor naiva nivedayet  Hbhv  iti 
evam āvaśyakaṃ kṛtvā vaiṣñavebhyo vibhajya ca 
śrṚmanmahāprasādānnaṃ bhuñjṚta saha bandhubhiḥ  Hbhv 
tathā ca prahlādapañcarātre
svabhāvasthaiḥ karmajaḍān vañcayan draviñādibhiḥ 
harer naivedyasambhārān vaiṣñavebhyaḥ samarpayet  Hbhv 
ataiva vaiṣñavatantre
harer niveditaṃ kiñccin na dadyāt karhicid budhaḥ 
abhaktebhyaḥ saśalyebhyo yad davan niraye vrajet  Hbhv 
viṣñudharmottare
avaiṣñave devadhṛtaṃ nirmālyaṃ na prayacchati 
naivedyaṃ vā mahābhāga tasya tuṣyati keśavaḥ  Hbhv  iti 
kathañcid api nāśnṚyād akṛtvā kṛṣñapūjanam 
na cāsamarpya govinde kiñcid bhuñjṚta vaiṣñavaḥ  Hbhv 
atha pūjāvyatiriktabhojanadoṣāḥ
śrṚkūrmapurāñe
anarcayitvā govindaṃ yair bhuktaṃ dharmavarjitaiḥ 
śvānaviṣṭhāsamaṃ cānnaṃ nṚraṃ ca surayā samam  Hbhv 
kiṃ ca
yo mohād athavālasyād akṛtvā devatārcanam 
bhuŚkte sa yāti narakaṃ śūkareṣv iha jāyate  Hbhv 
viṣñudharmottare
ekakālaṃ dvikālaṃ vā trikālaṃ pūjayed dharim 
apūjya bhojanaṃ kurvan narakāñi vrajen naraḥ  Hbhv 
nāradṚye ca
prātar madhyandinaṃ sāyaṃ viṣñupūjā smṛtā budhaiḥ 
aśakto vistareñaiva prātaḥ sampūjya keśavam  Hbhv 
madhyāhne caiva sāyaṃ ca puṣpāñjalim api kṣipet 
madhyāhne vā vistareña saṃkṣepeñāthavā harim  Hbhv 
sambhojya bhojanaṃ kuryād anyathā narakaṃ vrajet  Hbhv 
athānarpitabhoganiṣedhaḥ
hāyaśṚrṣapañcarātre
na tv evāpūjya bhuñjṚta bhagavantaṃ janārdanam 
na tat svayaṃ samaśnṚyāt yad viṣñau na nivedayet  Hbhv 
brahmāñḍapurāñe 
patraṃ puṣpaṃ phalaṃ toyam annapānādyam auṣadham 
anivedya ca bhuñjṚta yad āhārāya kalpitam  Hbhv 
anivedyaṃ tu bhuñjānaḥ prāyaścittṚ bhaven naraḥ 
tasmāt sarvaṃ nivedyaiva viṣñor bhuñjṚta sarvadā  Hbhv 
pādme gautamāmbarṚṣasaṃvāde
ambarṚṣa gṛhe pakvaṃ yad abhṚṣṭaṃ sadātmanaḥ 
anivedya harer bhuñjan saptakalpāni nārakṚ  Hbhv 
tatraivottarakāñḍe śivomāsaṃvāde 
avaiṣñavānāṃ yac cānnaṃ patitānāṃ tathaiva ca 
anarpitaṃ tathā viṣñau śvamāṃsasadṛśaṃ bhavet  Hbhv 
viṣñusmṛtau
anivedya tu yo bhuŚkte haraye paramātmane 
majjanti pitaras tasya narake śāśvatṚḥ samāḥ  Hbhv 
ataiva gautmāmbarṚṣasaṃvāde
ambarṚṣa navaṃ vastraṃ phalam annaṃ rasādikam 
kṛtvā viṣñūpabhuktaṃ tu sadā sevyaṃ hi vaiṣñavaiḥ  Hbhv 
viṣñudharmāgnipurāñayoḥ
gandhānnavarabhakṣyāṃś ca srajo vāsāṃsi bhūṣañam 
dattvā tu devadevāya taccheṣāñy upabhuñjate  Hbhv 
gāruḍe
pādodakaṃ piben nityaṃ naivedyaṃ bhakṣayed dhareḥ 
śeṣāś ca mastake dhāryā iti vedānuśāsanam  Hbhv 
ṣaṣṭhaskandhe puṃsavanavrataprasaŚge BhP 
udvāsya devaṃ sve dhāmni tan niveditam agrataḥ 
adyād ātmaviśuddhyarthaṃ sarvakāmārthasiddhaye  Hbhv 
aṣṭamaskandhe ca payovrataprasaŚge BhP 
niveditaṃ tadbhaktāya dadyād bhuñjṚta vā svayam  Hbhv 
gautamṚyatantre
śuklopacārasambhārair nityaśo harim arcayet 
nivedya kṛṣñāya vidhivad annaṃ bhuñjṚta tat svayam 
athavā sātvate dadyād yadi labhyate bhaktitaḥ  Hbhv 
śaratpradṚpe ca
bhaktakṣañakṣaño devaḥ smṛtiḥ sevā svaveśmani 
svabhojyasyārpañaṃ dānaṃ phalam indrādidurlabham  Hbhv 
atha naivedyabhakṣañavidhiḥ
dṛṣṭvā mahāprasādānnaṃ tat prāŚ natvābhimantrayet 
sveṣṭanāmnā tato mūlamanunā vārasaptakam  Hbhv 
dharmarājādibhāgaṃ cāpāsya śrṚcarañāmṛtam 
tulasṚṃ cātra nikṣipya ślokān saŚkṚrtayed imān  Hbhv 
yasyocchiṣṭaṃ hi vāñchanti brahmādyā ṛṣayo 'malāḥ 
siddhādyāś ca hares tasya vayam ucchiṣṭabhojinaḥ  Hbhv 
kiṃ ca
yasya nāmnā vinaśyanti mahāpātakarāśayaḥ 
tasya śrṚkṛṣñadevasya vayam ucchiṣṭabhojinaḥ  Hbhv 
ucchiṣṭabhojinas tasya vayam adbhutakarmañaḥ 
yo bālyalṚlayā tāṃs tān pūtanādṚn apātayat  Hbhv 
ekādaśaskandhe BhP 
tvayopabhuktasraggandhavāso 'laŚkāracarcitāḥ 
ucchiṣṭabhojino dāsās tava māyāṃ jayemahi  Hbhv 
yato 'mṛtopastarañam asṚty uktvā yathāvidhi 
pañca prāñāhutṚḥ kṛtvā bhuñjṚta purataḥ prabhoḥ  Hbhv 
śrṚviṣñupurāñe ViP     
 aurvasagarasaṃvāde
praśastaratnapāñis tu bhuñjṚta prayato gṛhṚ  Hbhv 
puñyagandhau śastamālyadhārṚ caiva nareśvara 
naikavastradharo 'thārdrapāñipādo mahṚpate  Hbhv 
viśuddhavadanaḥ prṚto bhuñjṚta na vidiŚmukhaḥ 
prāŚmukhodaŚmukho vāpi na caivānyamanā naraḥ  Hbhv 
dattvā tu bhaktaṃ śiṣyebhyaḥ kṣudhitebhyas tathā gṛhṚ 
praśastaśuddhapātre tu bhuñjṚtākupito dvijaḥ  Hbhv 
nāsandisaṃsthite pātre nādeśe ca nareśvara 
nākāle nātisaŚkṚrñe dattvāgraṃ ca naro 'gnaye 
nāśeṣaṃ puruṣo 'śnṚyād anyatra jagatṚpate  Hbhv 
madhvambhudadhisarpibhyaḥ saktubhyaś ca vivekavān 
aśnṚyāt tanmayo bhūtvā pūrvaṃ tu madhuraṃ rasam  Hbhv 
lavañāmle tathā madhye kaṭutiktādikāṃs tataḥ 
prāg dravaṃ puruṣo 'śnṚyān madhye kaṭhināśanam  Hbhv 
ante punar dravāśṚ tu balārogye na muñcati 
pañcagrāsaṃ mahāmaunaṃ prāñādyāpyāyanāya tat  Hbhv 
bhuktvā samyag athācamya prāŚmukhodaŚmukho 'pi vā 
yathāvat punar ācāmet pāñṚ prakṣālya mūlataḥ  Hbhv 
svasthaḥ praśāntacittas tu kṛtāsanaparigrahaḥ 
abhṚṣṭadevatānāṃ tu kurvṚta smarañaṃ naraḥ  Hbhv 
agastir agnir baḍavānalaś ca
bhuktaṃ mayānnaṃ jarayatv aśeṣam 
sukhaṃ ca me tatpariñāmasambhavaṃ
yacchantv arogo mama cāstu dehe  Hbhv 
viṣñuḥ samastendriyadehadehṚ
pradhānabhūto bhagavān yathaikaḥ 
satyena tenāttam aśeṣam annam
ārogyadaṃ me pariñāmam etu  Hbhv 
ity uccārya svahastena parimṛjya tathodaram 
anāyāsapradāyṚni kuryāt karmāñy atandritaḥ  Hbhv 
kaurme vyāsagṚtāyām
prāŚmukho 'nnāni bhuñjṚta sūryābhimukham eva vā 
āsṚnaḥ svāsane siddhe bhūmyāṃ pādau nidhāya ca  Hbhv 
āyuṣyaṃ prāŚmukho bhuŚkte yaśasyaṃ dakṣiñāmukhaḥ 
śriyaṃ pratyaŚmukho bhuŚkte ṛtaṃ bhuŚkte udaŚmukhaḥ  Hbhv 
pañcārdro bhojanaṃ kuryād bhūmau pātraṃ nidhāya ca 
upavāsena tat tulyaṃ manur āha prajāpatiḥ  Hbhv 
upalipte śucau deśe pādau prakṣālya vai karau 
ācamyārdrānano 'krodhaḥ pañcārdro bhojanaṃ caret  Hbhv 
mahāvyāhṛtibhis tv annaṃ parivāryodakena tu 
amṛtopastarañam asṚtyapośānakriyāṃ caret  Hbhv 
svāhāprañavasaṃyuktāṃ prāñāyety āhutiṃ tataḥ 
apānāya tato hutvā vyānāya tadanantaram  Hbhv 
udānāya tataḥ kuryāt samānāyeti pañcamṚm 
vijñāya tattvam eteṣāṃ juhuyād ātmani dvijāḥ  Hbhv 
śeṣam annaṃ yathākāmaṃ bhuñjṚta vyañjanair yutam 
dhyātvā tanmanasā devam ātmānaṃ vai prajāpatim  Hbhv 
amṛtāpidhānam asṚty upariṣṭād apaḥ pibet  Hbhv 
kiṃ ca tatraiva
yad bhuŚkte veṣṭitaśirā yac ca bhuŚkte vidiŚmukhaḥ 
sopānatkaś ca yad bhuŚkte sarvaṃ vidyāt tad āsuram  Hbhv 
nārdharātre na madhyāhne nājṚrñaṃ nārdravastradhṛk 
na ca bhinnāsanagato na yāne saṃsthito 'pi vā  Hbhv 
na bhinnabhājane caiva na bhūmyāṃ na ca pāñiṣu 
anārogyam anāyuṣyam asvargyaṃ cātibhojanam 
apuñyaṃ lokavidviṣṭaṃ tasmāt tat parivarjayet  Hbhv 
kiṃ ca
na vāmahastenoddhṛtya pibed vaktreña vā jalam  Hbhv 
viṣñusmṛtau
pibataḥ patate toyaṃ bhājane mukhanirgayam 
abhojyaṃ tad bhaved annaṃ bhuktvā cāndrāyañaṃ caret  Hbhv 
mārkañḍeye
bhuñjṚtānnaṃ ca taccitto hy antarjāsu sadā naraḥ 
upaghātād ṛte doṣānnānnasyodṚrayed budhaḥ  Hbhv 
anyatra ca
hastādṛte'mbunānyenān aśnan pātrād ṛte pibet 
dakṣiñaṃ tu parityajya vāme nṚraṃ nighāpayet 
abhojyaṃ tad bhaved annaṃ pānṚyaṃ ca surāsamam  Hbhv 
tṛpto dadyād dhi tadannaṃ śeṣaṃ durgatatṛptaye  Hbhv 
samyag ācamya dakṣāŚghrer aŚguṣṭhe vāri nikṣipet  Hbhv 
tataḥ saṃsmṛtya santuṣṭaḥ puṣṭidām iṣṭadevatām 
sannikṛṣṭair vṛtaḥ śiṣṭair japed annapater manūn 
annapate'nnasya no dehi  Hbhv  ity ādi 
bhakṣayed atha tāmbūlaṃ prasādaṃ vallavṚprabhoḥ 
śiṣṭair iṣṭair japed divyaṃ bhagavan nāmamaŚgalam  Hbhv 
atha naivedyamāhātmyam
vārāhe
yo mamaivārcanaṃ kṛtvā tatra prāpañam uttamam 
śeṣam annaṃ śam aśnāti tataḥ saukhyataraṃ nu kim  Hbhv 
skānde
tavopahāraṃ bhuktvā yaḥ sevate yajñapūruṣam 
sevitaṃ tena niyataṃ puroḍāśo mahādhiyā  Hbhv 
kiṃ ca tatraiva
śaŚkhodakaṃ tṚrthavarād variṣṭhaṃ
pādodakaṃ tṚrthagañād gariṣṭham 
naivedyaśeṣaṃ kratukoṭipuñyaṃ
nirmālyaśeṣaṃ vratadānatulyam  Hbhv 
naivedyaśeṣaṃ tulasṚvimiśraṃ
viśeṣataḥ pādajalena siktam 
yo 'śnāti nityaṃ purato murāreḥ
prāpnoti yajñāyutakoṭipuñyam  Hbhv 
ṣaḍbhir māsopavāsais tu yat phalaṃ parikṚrtitam 
viṣñor naivedyaśeṣe yat phalaṃ tad bhuñjatāṃ kalau  Hbhv 
kiṃ ca tatra śrṚśālagrāmaśilāmāhātmye
bhaktyā bhunakti naivedyaṃ śālagrāmaśilārpitam 
koṭiṃ makhasya labhate phalaṃ śatasahasraśaḥ  Hbhv 
brahmavārigṛhasthaiś ca vānaprasthaiś ca bhikṣubhiḥ 
bhoktavyaṃ viṣñunaivedyaṃ nātra kāryā vicārañā  Hbhv 
bhuktvānyadevanaivedyaṃ dvijaś cāndrāyañaṃ caret 
bhuktvā keśavanaivedyaṃ yajñakoṭiphalaṃ labhet  Hbhv 
tatraiva śrṚbrahmanāradasaṃvāde
agniṣṭomasahasrais tu vājapeyaśatair api 
tat phalaṃ prāpyate nūnaṃ viṣñor naivedyabhakṣañāt  Hbhv 
hṛdi rūpaṃ mukhe nāma naivedyam udare hareḥ 
pādodakaṃ ca nirmālyaṃ mastake yasya so 'cyutaḥ  Hbhv 
kiṃ ca
pāvanaṃ viṣñunaivedyaṃ surasiddharṣibhiḥ smṛtam 
anyadevasya naivedyaṃ bhuvattvācāndrāyañaṃ caret  Hbhv 
koṭiyajñais tu yat puñyaṃ māsopoṣañakoṭibhiḥ 
tat phalaṃ prāpyate pumbhir viṣñor naivedyabhakṣañāt  Hbhv 
tulasyāś ca rajojuṣṭaṃ naivedyasya ca bhakṣañam 
nirmālyaṃ ca dhṛtaṃ yena mahāpātakanāśanam  Hbhv 
bṛhadviṣñupurāñe 
naivedyaṃ jagadṚśasya annapānādikaṃ ca yat 
brahmavan nirvikāraṃ hi yathā viṣñus tathaiva tat  Hbhv 
vikāraṃ ye prakurvanti bhakṣañe tad dvijātayaḥ  Hbhv 
kuṣṭhavyādhisamāyuktāḥ putradāravivarjitāḥ 
nirayaṃ yānti te viprā yasmān nāvartate punaḥ  Hbhv 
viṣñudharmottare
navam annaṃ phalaṃ puṣpaṃ nivedya madhusūdane 
paścād bhuŚkte svayaṃ yaś ca tasya tuṣyati keśavaḥ  Hbhv 
brahmāñḍapurāñe
mukundāśanaśeṣaṃ tu yo hi bhuŚkte dine dine 
sikthe sikthe bhavet puñyaṃ cāndrāyañaśatādhikam  Hbhv 
anyatrāpi
ekādaśṚsahasrais tu māsopoṣañakoṭibhiḥ 
tat phalaṃ prāpyate pumbhir viṣñor naivedyabhakṣañāt  Hbhv  iti 
tato yathoktam ācamya tāmbūlādi vibhajya ca 
mahāprasādaṃ dāsyena gṛhñṚyāt prayataḥ svayam  Hbhv 
tathā ca navamaskandhe śrṚmadambarṚṣacarite BhP 
kāmaṃ ca dāsye na tu kāmakāmyayā
yathottamaślokajanāśrayā ratiḥ  Hbhv 
naivedyabhakṣañe yac ca nirmālyagrahañe ca yat 
māhātmyam ādau likhitaṃ jñeyaṃ sarvam ihāpi tat  Hbhv 
iti śrṚgopālabhaṭṭavilikhite śrṚbhagavadbhaktivilāse
mahāprasādo nāma navamo vilāsaḥ  
 SatsamgamaVilasa
daśamavilāsaḥ
śrīkṛṣṇacaraṇāmbhojamadhupebhyo namo namaḥ 
kathañcid āśrayād yeṣāṃ śvāpi tadgandhabhāg bhavet  Hbhv 
atha śrīkṛṣṇabhaktānāṃ sabhāṃ savinayaṃ śubhām 
gacched vaiṣṇavacihnāḍhyaḥ pātuṃ kṛṣṇakathāsudhām  Hbhv 
tathā ca smṛtiḥ 
itihāsapurāṇābhyāṃ ṣaṣṭhasaptamakau nayet  Hbhv 
atha śrībhagavadbhaktānāṃ lakṣaṇāni 
sāmānyataḥ laiṅge 
viṣṇur eva hi yasyaiṣa devatā vaiṣṇavaḥ smṛtaḥ  Hbhv 
atra viśeṣaḥ 
vratakarmaguṇajñānabhogajanmādimatsv api 
śaiveṣv api ca kṛṣṇasya bhaktāḥ santi tathā tathā  Hbhv 
atra vratiṣu madhye bhagavadbhaktihetuvrataparatā bhagavadbhaktalakṣaṇam
tathā skānde śrīmārkaṇḍeyabhagīrathasaṃvāde 
daśamīśeṣasaṃyuktaṃ dinaṃ vaiṣṇavavallabham 
nopāsate mahīpāla te vai bhāgavatā narāḥ  Hbhv 
prāṇātyaye na cāśnanti dinaṃ prāpya harer narāḥ 
kurvanti jāgaraṃ rātrau sadā bhāgavatā hi te  Hbhv 
upoṣya dvādaśīṃ śuddhāṃ rātrau jāgaraṇānvitām 
alpāṃ tu sādhayed yas tu sa vai bhāgavato naraḥ  Hbhv 
bhaktir na vicyutā yeṣāṃ na cyutāni vratāni ca 
supriyaḥ śrīpatir yeṣāṃ te syur bhāgavatā narāḥ  Hbhv 
karmiṣu bhagavadarpaṇādinā tadājñābuddhyā vā bhaktihetuḥ sadācāraparatā 
dharmārthaṃ jīvitaṃ yeṣāṃ santānārthaṃ ca maithunam 
pacanaṃ vipramukhyārthaṃ jñeyās te vaiṣṇavā narāḥ  Hbhv 
adhvagaṃ tu pathi śrāntaṃ kāle'tra gṛham āgatam 
yo 'tithiṃ pūjayed bhaktyā vaiṣṇavaḥ sa na saṃśayaḥ  Hbhv 
sadācāraratāḥ śiṣṭāḥ sarvabhūtānukampakāḥ 
śucayas tyaktarāgā ye sadā bhāgavatā hi te  Hbhv 
pādme vaiśākhamāhātmye śrīnāradāmbarīṣasaṃvāde  
jīvitaṃ yasya dharmārthaṃ dharmo haryartham eva ca 
ahorātrāṇi puṇyārthaṃ taṃ manye vaiṣṇavaṃ bhuvi  Hbhv 
laiṅge ca 
viṣṇubhaktisamāyuktān śrautasmārtapravartakān 
prīto bhavati yo dṛṣṭvā vaiṣṇavo 'sau prakīrtitaḥ  Hbhv 
guṇavatsu bhaktihetuḥ kṛpālutvādisadguṇaśīlatā 
skānde tatraiva 
paraduḥkhenātmaduḥkhaṃ manyante ye nṛpottama 
bhagavaddharmaniratās te narā vaiṣṇavā nṛpa  Hbhv 
tṛtīyaskandhe śrīkapiladevahūtisaṃvāde  
titikṣavaḥ kāruṇikāḥ suhṛdaḥ sarvadehinām 
ajātaśatravaḥ śāntāḥ sādhavaḥ sādhubhūṣaṇāḥ  Hbhv 
pañcamaskandhe ṛṣabhadevasya putrānuśāsane y 
mahatsevāṃ dvāram āhur vimuktes
tamodvāraṃ yoṣitāṃ saṅgisaṅgam 
mahāntas te samacittāḥ praśāntā
vimanyavaḥ suhṛdaḥ sādhavo ye  Hbhv 
ekādaśaskandhe bhagavatpradattoddhavapraśnottare  
kṛpālur akṛtadrohas titikṣuḥ sarvadehinām 
satyasāro 'navadyātmā samaḥ sarvopakārakaḥ  Hbhv 
kāmair ahatadhīr dānto mṛduḥ śucir akiñcanaḥ 
anīho mitabhuk śāntaḥ sthiro maccharaṇo muniḥ  Hbhv 
apramatto gabhīrātmā dhṛtimāñ jitaṣaḍguṇaḥ 
amānī mānadaḥ kalyo maitraḥ kāruṇikaḥ kaviḥ  Hbhv 
viṣṇupurāṇe yamatadbhaṭasaṃvāde ViP  
na calati nijavarṇadharmato yaḥ
samamatir ātmasuhṛdvipakṣapakṣe 
na harati na hanti kiñcid uccaiḥ
sthitamanasaṃ tam avehi viṣṇubhaktam  Hbhv 
jñāniṣu bhaktihetur jñānavattā 
ekādaśe haviyogeśvarottare BhP  
sarvabhūteṣu yaḥ paśyed bhagavadbhāvam ātmanaḥ 
bhūtāni bhagavaty ātmany eṣa bhāgavatottamaḥ  Hbhv 
na yasya svaḥ para iti vitteṣv ātmani vā bhidā 
sarvabhūtasamaḥ śāntaḥ sa vai bhāgavatottamaḥ  Hbhv 
ekādaśe śrībhagavaduktau BhP  
jñātvājñātvātha ye vai māṃ yāvān yaś cāsmi yādṛśaḥ 
bhajanty ananyabhāvena te me bhaktatamā matāḥ  Hbhv 
tatraiva haviyogeśvarottare BhP 
īśvare tadadhīneṣu bāliśeṣu dviṣatsu ca 
premamaitrīkṛpopekṣā yaḥ karoti sa madhyamaḥ  Hbhv 
arcāyām eva haraye pūjāṃ yaḥ śraddhayehate 
na tadbhakteṣu cānyeṣu sa bhaktaḥ prākṛtaḥ smṛtaḥ  Hbhv 
bhogavatsu bhaktihetur bhogānāsaktatā 
haviyogeśvarottare BhP 
gṛhītvāpīndriyair arthān yo na dveṣṭi na hṛṣyati 
viṣṇor māyām idaṃ paśyan sa vai bhāgavatottamaḥ  Hbhv 
sajjanmavidyādimatsu bhaktihetur nirabhimānitā  tatraiva BhP  
na yasya janmakarmabhyāṃ na varṇāśramajātibhiḥ 
sajjate 'sminn ahambhāvo dehe vai sa hareḥ priyaḥ  Hbhv 
bhāvāḥ kathañcid bhaktaiva jñānānāsaktyamānitā 
bhaktiniṣṭhāpakā jātās tato hy uttamatoditā  Hbhv 
śaiveṣu śrīśivakṛṣṇabhedakāḥ 
bṛhannāradīye NārP  
śive ca parameśāne viṣṇau ca paramātmani 
samabuddhyā pravarttante te vai bhāgavatottamāḥ  Hbhv 
anyac ca teṣāṃ bhagavacchāstrārthaparatādikam 
sākṣādbhaktyātmakaṃ mukhyaṃ lakṣaṇaṃ likhyate'dhunā  Hbhv 
skānde 
yeṣāṃ bhāgavataṃ śāstraṃ sadā tiṣṭhati sannidhau 
pūjayanti ca ye nityaṃ te syur bhāgavatā narāḥ  Hbhv 
yeṣāṃ bhāgavataṃ śāstraṃ jīvitād adhikaṃ bhavet 
mahābhāgavatāḥ śreṣṭhā viṣṇunā kathitā narāḥ  Hbhv 
vaiṣṇavasammānaniṣṭhā  laiṅge 
viṣṇubhaktam athāyātaṃ yo dṛṣṭvā sumukhaḥ priyaḥ 
praṇāmādi karoty eva vāsudeve yathā tathā 
sa vai bhakta iti jñeyaḥ sa punāti jagat trayam  Hbhv 
rukṣākṣarā giraḥ śṛṇvan tathā bhāgavateritāḥ 
praṇāmapūrvakaṃ kṣāntvā yo vaded vaiṣṇavo hi saḥ  Hbhv 
bhojanācchādanaṃ sarvaṃ yathāśaktyā karoti yaḥ 
viṣṇubhaktasya satataṃ sa vai bhāgavataḥ smṛtaḥ  Hbhv 
gāruḍe 
yena sarvātmanā viṣṇubhaktyā bhāvo niveśitaḥ 
vaiṣṇaveṣu kṛtātmatvān mahābhāgavato hi saḥ  Hbhv 
śrītulasīsevāniṣṭhā NārP  
tulasīkānanaṃ dṛṣṭvā ye namaskurvate narāḥ 
tatkāṣṭhāṅkitakarṇā ye te vai bhāgavatottamāḥ  Hbhv 
tulasīgandham āghrāya santoṣaṃ kurvate tu ye 
tanmūlam ṛddhūtā yaiś ca te vai bhāgavatottamāḥ  Hbhv 
śrībhagavataḥ kathāparatā
bṛhannāradīye  śrībhagavanmārkaṇḍeyasaṃvāde 
matkathāśravaṇe yeṣāṃ vartate sāttvikī matiḥ 
tadbhaktaviṣṇubhaktāś ca te vai bhāgavatottamāḥ  Hbhv 
skānde śrībhagavadarjunasaṃvāde 
matkathāṃ kurute yas tu matkathāṃ ca śṛṇoti yaḥ 
hṛṣyate matkathāyāṃ ca sa vai bhāgavatottamaḥ  Hbhv 
tṛtīyaskandhe BhP  tatraiva 
madāśrayāḥ kathā mṛṣṭāḥ śṛṇvanti kathayanti ca 
tapanti vividhās tāpā naitān madgatacetasaḥ  Hbhv 
bṛhannāradīye  tatraiva 
manmānasāś ca madbhaktā madbhaktajanalolupāḥ 
mannāmaśravaṇāsaktās te vai bhāgavatottamāḥ  Hbhv 
ye'bhinandanti nāmāni hareḥ śrutvā'tiharṣitāḥ 
romāñcitaśarīrāśca te vai bhāgavatottamāḥ  Hbhv 
tatraivānyatra  
anyeṣām udayaṃ dṛṣṭvā ye'bhinandanti mānavāḥ 
harināmaparā ye ca te vai bhāgavatottamāḥ  Hbhv 
smaraṇaparatā tatra svadharmaniṣṭhayā rāgadveṣanivṛttyā smaraṇam
śrīviṣṇupurāṇe yamatadbhaṭasaṃvāde ViP  
na calati ya uccaiḥ śrībhagavatpadāravinde 
sitamanās tam avehi viṣṇubhaktam  Hbhv 
kalikaluṣamalena yasya nātmā
vimalamater malinīkṛtas tam enam 
manasi kṛtajanārdanaṃ manuṣyaṃ
satatam avehi harer atīvabhaktam  Hbhv 
kanakam api rahasy avekṣya buddhyā
tṛṇam iva yaḥ samavaiti parasvam 
bhavati ca bhagavaty ananyacetāḥ
puruṣavaraṃ tam avehi viṣṇubhaktam  Hbhv 
sphaṭikagiriśilāmalaḥ kva viṣṇur
manasi nṝṇāṃ kva ca matsarādidoṣaḥ 
na hi tuhinamayūkharaśmipuñje
bhavati hutāśanadīptijaḥ pratāpaḥ  Hbhv 
vimalamatir amatsaraḥ praśāntaḥ
śucicarito 'khilasattvamitrabhūtaḥ 
priyahitavacano 'stumānamāyo
vasati sadā hṛdi tasya vāsudevaḥ  Hbhv 
vasati hṛdi sanātane ca tasmin
bhavati pumān jagato 'sya saukhyarūpaḥ 
kṣitirasam atiramyam ātmano 'ntaḥ
kathayati cārutayaiva śālapotaḥ  Hbhv 
anyavijaye vairāgyādinā ca smaraṇam
ekādaśaskandhe haviyogeśvarottare BhP  
dehendriyaprāṇamanodhiyāṃ yo
janmāpyayakṣudbhayatarṣakṛcchraiḥ 
saṃsāradharmair avimuhyamānaḥ
smṛtyā harer bhāgavatapradhānaḥ  Hbhv 
tribhuvanavibhavahetave 'py akuṇṭha
smṛtir ajitātmasurādibhir vimṛgyāt 
na calati bhagavatpadāravindāl
lavanimiṣārdham api yaḥ sa vaiṣṇavāgryaḥ  Hbhv 
bhagavata uruvikramāṅghriśākhā
nakhamaṇicandrikayā nirastatāpe 
hṛdi katham upasīdatāṃ punaḥ sa
prabhavati candra ivodite 'rkatāpaḥ  Hbhv 
skānde tatraiva 
ye'rcayanti sadā viṣṇuṃ yajñeśaṃ varadaṃ harim 
dehinaḥ puṇyakarmāṇaḥ sadā bhāgavatā hi te  Hbhv 
laiṅge 
viṣṇukṣetre śubhāny eva karoti snehasaṃyutaḥ 
pratimāṃ ca harer nityaṃ pūjayet pratayāmavān  Hbhv 
viṣṇubhaktaḥ sa vijñeyaḥ karmaṇā manasā girā 
nārāyaṇaparo nityaṃ bhūpa bhāgavato hi saḥ  Hbhv 
atha vaiṣṇavadharmaniṣṭhādi
pādmottarakhaṇḍe 
tāpādipañcasaṃskārī navejyākarmakārakaḥ 
arthapañcakavid vipro mahābhāgavataḥ smṛtaḥ  Hbhv 
ekāntikatā
gāruḍe 
ekāntena sadā viṣṇau yasmād deve parāyaṇāḥ 
tasmād ekāntinaḥ proktās tadbhāgavatacetasaḥ  Hbhv 
tadvijñānenānanyaparatā
ekādaśe BhP  uddhavapraśnottare 
jñātvājñātvātha ye vai mām yāvān yaś cāsmi yādṛśaḥ 
bhajanty ananyabhāvena te vai bhāgavatā matāḥ  Hbhv 
ekādaśaskandhe BhP  
na kāmakarmabījānāṃ yasya cetasi sambhavaḥ 
vāsudevaikanilayaḥ sa vai bhāgavatottamaḥ  Hbhv 
sā ca ekāntitā caturdhā
tatra dharmānādareṇa śrīmaduddhavapraśnottara eva BhP  
ājñāyaivaṃ guṇān doṣān mayādiṣṭān api svakān 
dharmān santyajya yaḥ sarvān māṃ bhajeta sa tu sattamaḥ  Hbhv 
śrībhagavadgītāyām Gītā  
sarvadharmān parityajya mām ekaṃ śaraṇaṃ vraja 
ahaṃ tvā sarvapāpebhyo mokṣayiṣyāmi mā śucaḥ  Hbhv 
caturthaskandhe BhP  
yadā yasyānugṛhṇāti bhagavān atmabhāvitaḥ 
na jahāti matiṃ loke vede ca pariniṣṭhitām  Hbhv 
anyasarvanirapekṣatā
śrībhagavaduddhavasaṃvāde BhP  ailopākhyāne 
santo 'napekṣā maccittāḥ praśāntāḥ samadarśinaḥ 
nirmamā nirahaṅkārā nirdvandvā niṣparigrahāḥ  Hbhv 
ataeva śrīkapiladevahūtisaṃvāde  
ta ete sādhavaḥ sādhvi sarvasaṅgavivarjitāḥ 
saṅgas teṣv atha te prārthyaḥ saṅgadoṣaharā hi te  Hbhv 
vighnākulatve'pi manoratiparatā 
skānde tatraiva 
yasya kṛcchragatasyāpi keśave ramate manaḥ 
na vicyutā ca bhaktir vai sa vai bhāgavato naraḥ  Hbhv 
āpadgatasya yasyeha bhakir avyabhicāriṇī 
nānyatra ramate cittaṃ sa vai bhāgavato naraḥ  Hbhv 
premaikarasatā 
śrīṛṣabhadevasya putrānuśāsane BhP  
ye vā mayīśe kṛtasauhṛdārthā
janeṣu dehambharavārtikeṣu 
gṛheṣu jāyātmajarātimatsu
na prītiyuktā yāvadarthāś ca loke  Hbhv 
tridhā premaikaparatā premṇaḥ syāt tāratamyataḥ 
uttamā madhyamā cāsau kaniṣṭhā ceti bhedataḥ  Hbhv 
tatrottamā 
yathā ekādaśe haviyogeśvarottare BhP  
sarvabhūteṣu yaḥ paśyed bhagavadbhāvam ātmanaḥ 
bhūtāni bhagavaty ātmany eṣa bhāgavatottamaḥ  Hbhv 
sveṣṭadevasya bhāvaṃ yaḥ sarvabhūteṣu paśyati 
bhāvayanti ca tāny asminn ity arthaḥ sammataḥ satām  Hbhv 
śrīkapiladevahūtisaṃvāde  
mayy ananyena bhāvena bhaktiṃ kurvanti ye dṛḍhām 
matkṛte tyaktakarmāṇas tyaktasvajanabāndhavāḥ  Hbhv 
śrīhaviyogeśvarottare BhP  
visṛjati hṛdayaṃ na yasya sākṣād
dharir avaśābhihito 'py aghaughanāśaḥ 
praṇayarasanayā dhṛtāṅghripadmaḥ
sa bhavati bhāgavatapradhāna uktaḥ  Hbhv 
tatra madhyamā 
śrīhaviyogeśvarottare BhP  
īśvare tadadhīneṣu bāliśeṣu dviṣatsu ca 
premamaitrīkṛpopekṣā yaḥ karoti sa madhyamaḥ  Hbhv 
tatra kaniṣṭhā 
tatraiva BhP  
arcāyām eva haraye pūjāṃ yaḥ śraddhayehate 
na tadbhakteṣu cānyeṣu sa bhaktaḥ prākṛtaḥ smṛtaḥ  Hbhv 
śraddhayā pūjanaṃ premabodhakaṃ bhakta ity api 
lakṣaṇāni ca yāny agre bhakter lekhyāni tāny api  Hbhv 
vandanādīni vidyante yeṣu bhāgavatā hi te 
etāni lakṣaṇānītthaṃ gauṇamukhyādibhedataḥ  Hbhv 
ūhyāni lakṣaṇāny evaṃ vivecyāni parāṇy api  Hbhv 
īdṛglakṣaṇavantaḥ syur durlabhā bahavo janāḥ 
divyā hi maṇayo vyaktaṃ na varterann itas tataḥ  Hbhv 
ataevoktaṃ mokṣadharme nārāyaṇīye Mbh  
jāyamānaṃ hi puruṣaṃ yaṃ paśyen madhusūdanaḥ 
sāttvikas tu sa vijñeyo bhaven mokṣe ca niścitaḥ  Hbhv 
evaṃ saṅkṣipya likhitād vaiṣṇavānāṃ tu lakṣaṇāt 
māhātmyam api vijñeyaṃ likhyate'nyac ca tat kiyat  Hbhv 
atha bhagavadbhaktānāṃ māhātmyam 
sauparṇe śrīśakroktau 
kalau bhāgavataṃ nāma yasya puṃsaḥ prajāyate 
jananī putriṇī tena pitṝṇāṃ tu dhurandharaḥ  Hbhv 
kalau bhāgavataṃ nāma durlabhaṃ naiva labhyate 
brahmarudrapadotkṛṣṭaṃ guruṇā kathitaṃ mama  Hbhv 
yasya bhāgavataṃ cihnaṃ dṛśyate tu harir mune 
gīyate ca kalau devā jñeyās te nāsti saṃśayaḥ  Hbhv 
śrīmārkaṇḍeyoktau 
samīpe tiṣṭhate yasya ha antakāle'pi vaiṣṇavaḥ 
gacchate paramaṃ sthānaṃ yadyapi brahmahā bhavet  Hbhv 
nāradīye śrīvāmadevarukmāṅgadasaṃvāde NārP  
śvapaco 'pi mahīpāla viṣṇubhakto dvijādhikaḥ 
viṣṇubhaktivihīnas tu dvijo 'pi śvapacādhikaḥ  Hbhv 
skānde revākhaṇḍe śrībrahmoktau 
indro maheśvaro brahmā paraṃ brahma tadaiva hi 
śvapaco 'pi bhavaty eva yadā tuṣṭā'si keśava  Hbhv 
śvapacād api kaṣṭatvaṃ brahmeśānādayaḥ surāḥ 
tadaivācyuta yānty ete yadaiva tvaṃ parāṅmukhaḥ  Hbhv 
sa kartā sarvadharmāṇāṃ bhakto yas tava keśava 
sa kartā sarvapāpānāṃ yo na bhaktas tavācyuta  Hbhv 
dharmo bhavaty adharmo 'pi kṛto bhaktais tavācyuta 
pāpaṃ bhavati dharmo 'pi tavābhaktaiḥ kṛto hareḥ  Hbhv 
niḥśeṣadharmakartā vāpy abhakto narake hare 
sadā tiṣṭhati bhaktas te brahmahāpi viśudhyati  Hbhv 
niścalā tvayi bhaktir yā saiva muktir janārdana 
muktā eva hi bhaktās te tava viṣṇo yato hare  Hbhv 
tatraiva durvāsonāradasaṃvāde 
nūnaṃ bhāgavatā loke lokarakṣāviśāradāḥ 
vrajanti viṣṇunādiṣṭā hṛdisthena mahāmune  Hbhv 
bhagavān eva sarvatra bhūtānāṃ kṛpayā hariḥ 
rakṣaṇāya caran lokān bhaktarūpeṇa nārada  Hbhv 
tatraiva śrībrahmanāradasaṃvāde 
yas tu viṣṇuparo nityaṃ dṛḍhabhaktir jitendriyaḥ 
svagṛhe'pi vasan yāti tad viṣṇoḥ paramaṃ padam  Hbhv 
aśvamedhasahasrāṇāṃ sahasraṃ yaḥ karoti vai 
nāsau tatphalam āpnoti tadbhaktair yad avāpyate  Hbhv 
tatraivāmṛtasāroddhāre śrīyamatadbhaṭasaṃvāde 
sarvatra vaiṣṇavāḥ pūjyāḥ svarge martye rasātale 
devatānāṃ manuṣyāṇāṃ tathaivoragarakṣasām  Hbhv 
yeṣāṃ smaraṇamātreṇa pāpalakṣaśatāni ca 
dahyante nātra sandeho vaiṣṇavānāṃ mahātmanām  Hbhv 
yeṣāṃ pādarajenaiva prāpyate jāhnavījalam 
nārmadaṃ yāmunaṃ caiva kiṃ punaḥ pādayor jalam  Hbhv 
yeṣāṃ vākyajalaughena vinā gaṅgājalair api 
vinā tīrthasahasreṇa snāto bhavati mānavaḥ  Hbhv 
tatraiva cāturmāsyamāhātmye 
tāvad bhramanti saṃsāre pitaraḥ piṇḍatatparaḥ 
yāvat kule bhaktiyuktaḥ suto naiva prajāyate  Hbhv 
sa eva jñānavān loke yogināṃ prathamo hi saḥ 
mahākratūnām āhartā haribhaktiyuto hi yaḥ  Hbhv 
kāśīkhaṇḍe dhruvacarite 
na cyavante hi yadbhaktyā mahatyāṃ pralayāpadi 
ato 'cyuto 'khile loke sa ekaḥ sarvago 'vyayaḥ  Hbhv 
na tasmād bhagavadbhaktād bhetavyaṃ kenacit kvacit 
niyataṃ viṣṇubhaktā yena te syuḥ paratāpinaḥ  Hbhv 
tatraivāgre 
brāhmaṇaḥ kṣatriyaḥ vaiśyaḥ śūdro vā yadi vetaraḥ 
viṣṇubhaktisamāyukto jñeyaḥ sarvottamottamaḥ  Hbhv 
śaṅkhacakrāṅkitatanuḥ śirasā mañjarīdharaḥ 
gopīcandanaliptāṅgo dṛṣṭaś ced tadaghaṃ kutaḥ  Hbhv 
mahābhārate rājadharme
īśvaraṃ sarvabhūtānāṃ jagataḥ prabhavāpyayam 
bhaktā nārāyaṇaṃ devaṃ durgāṇy atitaranti te  Hbhv 
viṣṇudharmottare
śayanād utthito yas tu kīrtayen madhusūdanam 
kīrtanāt tasya pāpāni nāśam āyānty aśeṣataḥ  Hbhv 
tatraiva
yasyāpy anante jagatām adhīśe
bhaktiḥ parā yādavadevadeve 
tasmāt paraṃ nāparam asti kiñcit
pātraṃ triloke puruṣapravīra  Hbhv 
dvārakāmāhātmye śrīprahlādabalisaṃvāde
nityaṃ ye prātar utthāya vaiṣṇavānāṃ tu kīrtanam 
kurvanti te bhāgavatāḥ kṛṣṇatulyāḥ kalau bale  Hbhv 
haribhaktisudhodaye
svadarśanasparśanapūjanaiḥ kṛtī
tamāṃsi viṣṇupratimeva vaiṣṇavaḥ 
dhunvan vasaty atra janasya yan na tat
svārthaṃ paraṃ lokahitāya dīpavat  Hbhv 
itihāsasamuccaye śrīlomaśavākye
ye bhajanti jagadyoniṃ vāsudevaṃ sanātanam 
na tebhyo vidyate tīrtham adhikaṃ rājasattama  Hbhv 
yatra bhāgavatāḥ snānaṃ kurvanti vimalāśrayāḥ 
tattīrtham adhikaṃ viddhi sarvapāpaviśodhanam  Hbhv 
yatra rāgādirahitā vāsudevaparāyaṇāḥ 
tatra sannihito viṣṇur nṛpate nātra saṃśayaḥ  Hbhv 
na gandhair na tathā toyair na puṣpaiś ca manoharaiḥ 
sānnidhyaṃ kurute devo yatra santi na vaiṣṇavāḥ  Hbhv 
balibhiś copavāsaiś ca nṛtyagītādibhis tathā 
nityam ārādhyamāno 'pi tatra viṣṇur na tṛpyati  Hbhv 
tasmād ete mahābhāgā vaiṣṇavā vītakalmaṣāḥ 
punanti sakalān lokāṃs tat tīrtham adhikaṃ tataḥ  Hbhv 
śūdraṃ vā bhagavadbhaktaṃ niṣādaṃ śvapacaṃ tathā 
vīkṣataṃ jātisāmānyāt sa yāti narakaṃ dhruvam  Hbhv 
tasmād viṣṇuprasādāya vaiṣṇavān paritoṣayet 
prasādasumukho viṣṇus tenaiva syān na saṃśayaḥ  Hbhv 
tatraiva śrīnāradapuṇḍarīkasaṃvāde 
ye nṛśaṃsā durātmānaḥ pāpācāraratāḥ sadā 
te'pi yānti paraṃ dhāma nārāyaṇaparāśrayāḥ  Hbhv 
lipyante na ca pāpena vaiṣṇavā viṣṇutatparāḥ 
punanti sakalān lokān sahasrāṃśur ivoditaḥ  Hbhv 
janmāntarasahasreṣu yasya syād buddhir īdṛśī 
dāso 'haṃ vāsudevasya sarvān lokān samuddharet  Hbhv 
sa yāti viṣṇusālokyaṃ puruṣo nātra saṃśayaḥ 
kiṃ punas tadgataprāṇāḥ puruṣāḥ saṃyatendriyāḥ  Hbhv 
smṛtaḥ sambhāṣito vāpi pūjito vā dvijottamāḥ 
punāti bhagavadbhaktaś cāṇḍālo 'pi yadṛcchayā  Hbhv 
śrīvyāsavākye 
janmāntarasahasreṣu viṣṇubhakto na lipyate 
yasya sandarśanād eva bhasmībhavati pātakam  Hbhv 
itihāsasamuccaye śrībhagavadvākye 
na me priyaś caturvedī madbhaktaḥ śvapacaḥ priyaḥ 
tasmai deyaṃ tato grāhyaṃ sa ca pūjyo yathā hy aham  Hbhv 
tatraiva brahmavākye 
sabhartṛkā vā vidhavā viṣṇubhaktiṃ karoti yā 
samuddharati cātmānaṃ kulam ekottaraṃ śatam  Hbhv 
dvārakāmāhātmye prahlādabalisaṃvāde 
saṅkīrṇayonayaḥ pūtā ye bhaktā madhusūdane 
mlecchatulyāḥ kulīnās te ye na bhaktā janārdane  Hbhv 
ādipurāṇe śrīkṛṣṇārjunasaṃvāde 
vaiṣṇavān bhaja kaunteya mā bhajasvānyadevatāḥ 
punanti vaiṣṇavāḥ sarve sarvadevam idaṃ jagat 
madbhakto durlabho yasya sa eva mama durlabhaḥ  Hbhv 
tatparo durlabho nāsti satyaṃ satyaṃ dhanañjaya 
jagatāṃ guravo bhaktā bhaktānāṃ guravo vayam 
sarvatra guravo bhaktā vayaṃ ca guravo yathā 
asmākaṃ bāndhavā bhaktā bhaktānāṃ bāndhavā vayam  Hbhv 
asmākaṃ guravo bhaktā bhaktānāṃ guravo vayam 
madbhaktā yatra gacchanti tatra gacchāmi pārthiva 
bhaktānām anugacchanti muktayaḥ śrutibhiḥ saha  Hbhv 
ye me bhaktajanāḥ pārtha na me bhaktāś ca te janāḥ 
madbhaktānāṃ ca ye bhaktās te me bhaktatamā matāḥ  Hbhv 
ye kecit prāṇino bhaktā madarthe tyaktabāndhavāḥ 
teṣām ahaṃ parikrīto nānyakrīto dhanañjaya  Hbhv 
eṣāṃ bhakṣyaṃ sunirṇītaṃ śrūyatāṃ niścitaṃ mama 
ucchiṣṭam avaśiṣṭaṃ ca bhaktānāṃ bhojanadvayam  Hbhv 
nāmayuktajanāḥ kecij jātyantarasamanvitāḥ 
kurvanti me yathā prītiṃ na tathā vedapāragāḥ  Hbhv 
bṛhannāradīye mārkaṇḍeyaṃ prati śrībhagavaduktau  
viṣṇur bhaktakuṭumbīti vadanti vibudhāḥ sadā 
tad eva pālayiṣyāmi majjano nānṛtaṃ vadet  Hbhv 
mama janma kule yasya tat kulaṃ mokṣagāmi vai 
mayi tuṣṭe muniśreṣṭha kim asādhyaṃ jagattraye  Hbhv 
mayi bhaktiparo yas tu madyājī matkathāparaḥ 
maddhyānī svakulaṃ sarvaṃ nayaty acyutarūpatām  Hbhv 
madarthaṃ karma kurvāṇo matpraṇāmaparo naraḥ 
manmanāḥ svakulaṃ sarvaṃ nayaty acyutarūpatām  Hbhv 
aham eva dvijaśreṣṭha nityaṃ pracchannavigrahaḥ 
bhagavadbhaktarūpeṇa lokān rakṣāmi sarvadā  Hbhv 
tatraivāditimāhātmye śrīsūtoktau 
viprāḥ śṛṇudhvaṃ māhātmyaṃ haribhaktiratātmanām 
haridhyānaparāṇāṃ tu kaḥ samarthaḥ prabādhitum  Hbhv 
haribhaktiparo yatra tatra brahmā hariḥ śivaḥ 
tatra devāś ca siddhādyā nityaṃ tiṣṭhanti sattamāḥ  Hbhv 
nimiṣaṃ nimṣārdhaṃ vā yatra tiṣṭhanti sattamāḥ 
tatraiva sarvaśreyāṃsi tat tīrthaṃ tat tapovanam  Hbhv 
tatraivāditiṃ prati śrībhagavaduttare NārP 
rāgadveṣavihīnā ye madbhaktā matparāyaṇāḥ 
vadanti satataṃ te māṃ gatāsūyā adāmbhikāḥ  Hbhv 
paropatāpavimukhāḥ śivabhaktiparāyaṇāḥ 
matkathāśravaṇāsaktā vahanti satataṃ hi mām  Hbhv 
tatraiva dhvajāropaṇamāhātmye śrīviṣṇudūtoktau NārP  
yatīnāṃ viṣṇubhaktānāṃ paricaryāparāyaṇāḥ 
īkṣitā api gacchanti pāpino 'pi parāṃ gatim  Hbhv 
tatraiva śrībhagavattoṣaprakārapraśnottare NārP  
ripavas taṃ na hiṃsanti na bādhante grahāś ca tam 
rākṣasāś ca na cekṣante naraṃ viṣṇuparāyaṇam  Hbhv 
bhaktir dṛḍhā bhaved yasya devadeve janārdane 
śreyāṃsi tasya sidhyanti bhaktimanto 'dhikās tataḥ  Hbhv 
tatraivāgre NārP  
adyāpi ca muniśreṣṭha brahmādyā api devatāḥ 
prabhāvaṃ na vijānanti viṣṇubhaktiratātmanām  Hbhv 
kiṃ ca NārP  
dharmārthakāmamokṣākhyāḥ puruṣārthā dvijottamāḥ 
haribhaktiparāṇāṃ vai sampadyante na saṃśayaḥ  Hbhv 
tatraiva lubdhakopākhyānasyādau NārP  
ye viṣṇuniratāḥ śāntā lokānugrahatatparāḥ 
sarvabhūtadayāyuktā viṣṇurūpāḥ parikīrtitāḥ  Hbhv 
viṣṇubhaktivihīnā ye caṇḍālāḥ parikīrtitāḥ 
caṇḍālā api vai śreṣṭhā haribhaktiparāyaṇāḥ  Hbhv 
tatraiva yajñadhvajopākhyānasyādau śrīsūtavākyam NārP  
haribhaktirasāsvādamuditā ye narottamāḥ 
namaskaromy ahaṃ tebhyo yatsaṅgān muktibhāg naraḥ  Hbhv 
haribhaktiparā ye tu harināmaparāyaṇāḥ 
durvṛttā vā suvṛttā vā tebhyo nityaṃ namo namaḥ  Hbhv 
aho bhāgyam aho bhāgyaṃ viṣṇubhaktiratātmanām 
yasmān muktiḥ karasthaiva yoginām api durlabhā  Hbhv 
tatraiva kaliprasaṅge NārP 
ghore kaliyuge prāpte sarvadharmavivarjite 
vāsudevaparā martyāḥ kṛtārthā nātra saṃśayaḥ  Hbhv 
asty antar durlabhā proktā haribhaktiḥ kalau yuge 
haribhaktiratānāṃ vai pāpabandho na jāyate  Hbhv 
vedavādaratāḥ sarve tathā tīrthaniṣeviṇaḥ 
haribhaktirataiḥ sārdhaṃ kalāṃ nārhanti ṣoḍaśīm  Hbhv 
ataevoktaṃ devais tatraiva bhāratavarṣaprasaṅge NārP  
harikīrtanaśīlo vā tadbhaktānāṃ priyo 'pi vā 
śuśrūṣur vāpi mahatāṃ sa vandyo 'smābhir uttamaḥ  Hbhv 
pādme śrībhagavadbrahmasaṃvāde 
darśanadhyānasaṃsparśair martyakūrmavihaṅgamāḥ 
puṣṇanti svāny apatyāni tathāham api padmaja  Hbhv 
muhūrtenāpi saṃhartuṃ śaktau yadyapi dānavāt 
madbhaktānāṃ vinodārthaṃ karomi vividhāḥ kriyāḥ  Hbhv 
tatraiva māghamāhātmye devadūtavikuṇḍalasaṃvāde 
na vayaṃ yamaṃ yamalokaṃ na na dūtān ghoradarśanāt 
paśyanti vaiṣṇavā nūnaṃ satyaṃ satyaṃ mayoditam  Hbhv 
śvapākam iva nekṣeta loke vipram avaiṣṇavam 
vaiṣṇavo varṇabāhyo 'pi punāti bhuvanatrayam  Hbhv 
na śūdrā bhagavadbhaktās te tu bhāvanā matāḥ 
sarvavarṇeṣu te śūdrā ye na bhaktā janārdana  Hbhv 
viṣṇubhaktasya ye dāsā vaiṣṇavānnabhujaś ca ye 
te'pi kratubhujāṃ gvaiśya gatiṃ yānti nirākulāḥ  Hbhv 
tatraiva vaiśākhamāhātmye pañcapuruṣāṇām uktau 
bhavyāni bhūtāni janārdanasya
paropakārāya caranti viśvam  Hbhv 
tathā 
santaḥ pratiṣṭhā dīnānāṃ daivād udbhūtapāpmanām 
ārtānām ārtihantāro darśanād eva sādhavaḥ  Hbhv 
tatraivottarakhaṇḍe śivapārvatīsaṃvāde PadmaP 
na karmabandhanaṃ janma vaiṣṇavānāṃ ca vidyate 
viṣṇor anucaratvaṃ hi mokṣayāhur manīṣiṇaḥ  Hbhv 
na dāsyam amareśasya bandhanaṃ parikīrtitam 
sarvabandhananirmuktā haridāsā nirāmayāḥ  Hbhv 
brahmāṇḍapurāṇe janmāṣṭamīvratamāhātmye śrīcitraguptoktau 
darśanasparśanālāpasahavāsādibhiḥ kṣaṇāt 
bhaktāḥ punanti kṛṣṇasya sākṣād api ca pukkaśam  Hbhv 
tyaktasarvakulācāro mahāpātakavān api 
viṣṇor bhaktaṃ samāśritya naro nārhati yātanām  Hbhv 
vāśiṣṭhe 
yasmin deśe marau tajjño nāsti sajjanapādapaḥ 
saphalaḥ śītalacchāyo na tatra divasaṃ vaset  Hbhv 
sadā santo 'bhigantavyā yadyapy upadiśanti na 
yā hi svairakathās teṣām upadeśā bhavanti te  Hbhv 
gāruḍe 
satrayājisahasrebhyaḥ sarvavedāntapāragaḥ 
sarvavedāntavitkoṭyā viṣṇubhakto viśiṣyate  Hbhv 
vaiṣṇavānāṃ sahasrebhya ekānty eko viśiṣyate 
ekāntinas tu puruṣā gacchanti paramaṃ padam  Hbhv 
śrībhagavadgītāsu Gītā  
api cet sudurācāro bhajate mām ananyabhāk 
sādhur eva sa mantavyaḥ samyag vyavasito hi saḥ  Hbhv 
kṣipraṃ bhavati dharmātmā śaśvacchāntiṃ nigacchati 
kaunteya pratijānīhi na me bhaktaḥ praṇaśyati  Hbhv 
māṃ hi pārtha vyapāśritya ye 'pi syuḥ pāpayonayaḥ 
striyo vaiśyās tathā śūdrās te 'pi yānti parāṃ gatim 
kiṃ punar brāhmaṇāḥ puṇyā bhaktā rājarṣayas tathā  Hbhv 
kiṃ ca tatraiva Gītā  
yoginām api sarveṣāṃ madgatenāntarātmanā 
śraddhāvān bhajate yo māṃ sa me yuktatamo mataḥ  Hbhv 
śrībhāgavatasya prathamaskandhe śrīparīkṣitoktau BhP  
yeṣāṃ saṃsmaraṇāt puṃsāṃ sadyaḥ śuddhyanti vai gṛhāḥ 
kiṃ punar darśanasparśa pādaśaucāsanādibhiḥ  Hbhv 
tṛtīyaskandhe śrīvidurasya BhP  
śrutasya puṃsāṃ suciraśramasya
nanv añjasā sūribhir īḍito 'rthaḥ 
tattadguṇānuśravaṇaṃ mukunda
pādāravindaṃ hṛdayeṣu yeṣām  Hbhv 
devahūtiṃ prati kapiladevasya BhP  
na karhicin matparāḥ śāntarūpe
naṅkṣyanti no me 'nimiṣo leḍhi hetiḥ 
yeṣām ahaṃ priya ātmā sutaś ca
sakhā guruḥ suhṛdo daivam iṣṭam  Hbhv 
caturthe śrīdhruvasya BhP  
yā nirvṛtis tanubhṛtāṃ tava pādapadma
dhyānād bhavajjanakathāśravaṇena vā syāt 
sā brahmaṇi svamahimany api nātha mā bhūt
kiṃ tv antakāsilulitāt patatāṃ vimānāt  Hbhv 
śrīrudrasya BhP 
svadharmaniṣṭhaḥ śatajanmabhiḥ pumān
viriñcatām eti tataḥ paraṃ hi mām 
avyākṛtaṃ bhāgavato 'tha vaiṣṇavaṃ
padaṃ yathāhaṃ vibudhāḥ kalātyaye  Hbhv 
pañcame śrījaḍabharatasya BhP  
rahūgaṇaitat tapasā na yāti
na cejyayā nirvapaṇād gṛhād vā 
na cchandasā naiva jalāgnisūryair
vinā mahatpādarajo'bhiṣekam  Hbhv 
ṣaṣṭhe śrīparīkṣitaḥ BhP  
rajobhiḥ samasaṅkhyātāḥ pārthivair iha jantavaḥ 
teṣāṃ ye kecanehante śreyo vai manujādayaḥ  Hbhv 
prāyo mumukṣavas teṣāṃ kecanaiva dvijottama 
mumukṣūṇāṃ sahasreṣu kaścin mucyeta sidhyati  Hbhv 
muktānām api siddhānāṃ nārāyaṇaparāyaṇaḥ 
sudurlabhaḥ praśāntātmā koṭiṣv api mahāmune  Hbhv 
śrīśivasya BhP  
nārāyaṇaparāḥ sarve na kutaścana bibhyati 
svargāpavarganarakeṣv api tulyārthadarśinaḥ  Hbhv 
saptame śrīprahlādasya BhP  
naiṣāṃ matis tāvad urukramāṅghriṃ
spṛśaty anarthāpagamo yadarthaḥ 
mahīyasāṃ pādarajo'bhiṣekaṃ
niṣkiñcanānāṃ na vṛṇīta yāvat  Hbhv 
kiṃ ca BhP  
viprād dviṣaḍguṇayutād aravindanābha
pādāravindavimukhāt śvapacaṃ variṣṭham 
manye tadarpitamanovacanehitārtha
prāṇaṃ punāti sa kulaṃ na tu bhūrimānaḥ  Hbhv 
aṣṭame śrīgajendrasya BhP  
ekāntino yasya na kañcanārthaṃ
vāñchanti ye vai bhagavatprapannāḥ 
atyadbhutaṃ taccaritaṃ sumaṅgalaṃ
gāyanta ānandasamudramagnāḥ  Hbhv 
navame śrībhagavataḥ BhP   
ahaṃ bhaktaparādhīno hy asvatantra iva dvija 
sādhubhir grastahṛdayo bhaktair bhaktajanapriyaḥ  Hbhv 
nāham ātmānam āśāse madbhaktaiḥ sādhubhir vinā 
śriyaṃ cātyantikīṃ brahman yeṣāṃ gatir ahaṃ parā  Hbhv 
ye dārāgāraputrāpta prāṇān vittam imaṃ param 
hitvā māṃ śaraṇaṃ yātāḥ kathaṃ tāṃs tyaktum utsahe  Hbhv 
mayi nirbaddhahṛdayāḥ sādhavaḥ samadarśanāḥ 
vaśe kurvanti māṃ bhaktyā satstriyaḥ satpatiṃ yathā  Hbhv 
sādhavo hṛdayaṃ mahyaṃ sādhūnāṃ hṛdayaṃ tv aham 
madanyat te na jānanti nāhaṃ tebhyo manāg api  Hbhv 
tatraiva śrīdurvāsasaḥ BhP  
duṣkaraḥ ko nu sādhūnāṃ dustyajo vā mahātmanām 
yaiḥ saṅgṛhīto bhagavān sātvatām ṛṣabho hariḥ  Hbhv 
yannāmaśrutimātreṇa pumān bhavati nirmalaḥ 
tasya tīrthapadaḥ kiṃ vā dāsānām avaśiṣyate  Hbhv 
daśame devastutau BhP  
tathā na te mādhava tāvakāḥ kvacid
bhraśyanti mārgāt tvayi baddhasauhṛdāḥ 
tvayābhiguptā vicaranti nirbhayā
vināyakānīkapamūrdhasu prabho  Hbhv 
śrībādarāyaṇeḥ BhP  
nāyaṃ sukhāpo bhagavān dehināṃ gopikāsutaḥ 
jñānināṃ cātmabhūtānāṃ yathā bhaktimatām iha  Hbhv 
tatraiva śrībhagavataḥ BhP  
sādhūnāṃ samacittānāṃ mukundacaraṇaiṣiṇām 
upekṣyaiḥ kiṃ dhanastambhair asadbhir asadāśrayaiḥ  Hbhv 
kiṃ ca BhP  
na hy ammayāni tīrthāni na devā mṛcchilāmayāḥ 
te punanty urukālena darśanād eva sādhavaḥ  Hbhv 
api ca BhP  
nāgnir na sūryo na ca candratārakā
na bhūr jalaṃ khaṃ śvasano 'tha vāṅ manaḥ 
upāsitā bhedakṛto haranty aghaṃ
vipaścito ghnanti muhūrtasevayā  Hbhv 
yasyātmabuddhiḥ kuṇape tridhātuke
svadhīḥ kalatrādiṣu bhauma ijyadhīḥ 
yattīrthabuddhiḥ salile na karhicij
janeṣv abhijñeṣu sa eva gokharaḥ  Hbhv 
śrutistutau BhP  
tava pari ye caranty akhilasattvaniketatayā
ta uta padākramanty avigaṇayya śiro nirṛteḥ 
parivayase paśūn iva girā vibudhān api tāṃs
tvayi kṛtasauhṛdāḥ khalu punanti na ye vimukhāḥ  Hbhv 
ekādaśe śrīvasudevasya BhP  
bhūtānāṃ devacaritaṃ duḥkhāya ca sukhāya ca 
sukhāyaiva hi sādhūnāṃ tvādṛśām acyutātmanām  Hbhv 
bhajanti ye yathā devān devā api tathaiva tān 
chāyeva karmasacivāḥ sādhavo dīnavatsalāḥ  Hbhv 
tatraiva śrībhagavataḥ BhP  
na mayy ekāntabhaktānāṃ guṇadoṣodbhavā guṇāḥ 
sādhūnāṃ samacittānāṃ buddheḥ param upeyuṣām  Hbhv 
evam etān mayā diṣṭān anutiṣṭhanti me pathaḥ 
kṣemaṃ vindanti matsthānaṃ yad brahma paramaṃ viduḥ  Hbhv 
nimajjyonmajjatāṃ ghore bhavābdhau paramāyaṇam 
santo brahmavidaḥ śāntā nor dṛḍhevāpsu majjatām  Hbhv 
annaṃ hi prāṇināṃ prāṇā ārtānāṃ śaraṇaṃ tv aham 
dharmā vittaṃ nṝṇāṃ pretya santo 'rvāgbibhyato 'raṇam  Hbhv 
santo diśanti cakṣūṃṣi bahir arkaḥ samutthitaḥ 
devatā bāndhavāḥ santaḥ santa ātmāham eva ca  Hbhv 
kiṃ ca BhP  
na kiñcit sādhavo dhīrā bhaktā hy ekāntino mama 
vāñchanty api mayā dattaṃ kaivalyam apunarbhavam  Hbhv 
dvādaśe ca śrīparīkṣitaḥ BhP  
nātyadbhutam ahaṃ manye mahatām acyutātmanām 
ajñeṣu tāpatapteṣu bhūteṣu yad anugrahaḥ  Hbhv 
śrīrudrasya ca mārkaṇḍeyam adhikṛtya BhP  
śravaṇād darśanād vāpi mahāpātakino 'pi vaḥ 
śudhyerann antyajāś cāpi kim u sambhāṣaṇādibhiḥ  Hbhv 
ataeva śrīdharmarājasya svadūtānuśāsane ṣaṣṭhaskandhe BhP  
te devasiddhaparigītapavitragāthā
ye sādhavaḥ samadṛśo bhagavatprapannāḥ 
tān nopasīdata harer gadayābhiguptān
naiṣāṃ vayaṃ na ca vayaḥ prabhavāma daṇḍe  Hbhv 
tathā śrīviṣṇupurāṇe ViP  
yamaniyamavidhūtakalmaṣāṇām
anudinam acyutasaktamānasānām 
apagatam adamānamatsarāṇāṃ
vraja bhaṭa dūratareṇa mānavānām  Hbhv 
sakalam idam ahaṃ ca vāsudevaḥ
paramapumān parameśvaraḥ sa ekaḥ 
iti matir acalā bhavaty anante
hṛdayagate vraja tān vihāya dūrāt  Hbhv 
kamalanayana vāsudeva viṣṇo
dharaṇidharācyuta śaṅkhacakrapāṇe 
bhava śaraṇam itīrayanti ye vai
tyaja bhaṭa dūratareṇa tān apāpān  Hbhv 
vasati manasi yasya so 'vyayātmā 
puruṣavarasya na tasya dṛṣṭipāte 
tava gatir atha vā mamāsti cakra
pratihatavīryabalasya so 'nyalokyaḥ  Hbhv 
nārasiṃhe viṣṇupurāṇe ca ViP 
aham amarārcitena dhātrā
yama iti lokahitāhite niyuktaḥ 
hariguruvaśago 'smi na svatantraḥ
prabhavati saṃyamane mamāpi viṣṇuḥ  Hbhv 
sugatim abhilaṣāmi vāsudevā
vaham api bhāgavatasthitāntarātmā 
madhuvara vaśago 'smi na svatantraḥ
prabhavati saṃyamane mamāpi kṛṣṇaḥ  Hbhv 
na hi śaśakaluṣacchaviḥ kadācit
timiraparābhavatām upaiti candraḥ 
bhagavati ca harāv ananyacetā
bhṛśamalino 'pi virājate manuṣyaḥ  Hbhv 
pādme devadyūtivikuṇḍalasaṃvāde PadmaP  
prāhāsmān yamunā bhrātā sadaiva hi punaḥ punaḥ 
bhavadbhir vaiṣṇavās tyājyā na te syur mama gocarāḥ  Hbhv 
durācāro duṣkṛto 'pi sadācārarato 'pi yaḥ 
bhavadbhiḥ sa sadā tyājyo viṣṇuṃ ca bhajate naraḥ  Hbhv 
vaiṣṇavo yadgṛhe bhuṅkte yeṣāṃ vaiṣṇavasaṅgatiḥ 
te'pi vaḥ parivāryāḥ syus tatsaṅgahatakilbiṣāḥ  Hbhv 
skānde amṛtasāroddhāre 
ekādaśyām abhuñjānā yuktāḥ pāpaśatair api 
bhavadbhiḥ parihartavyā hitā me yadi sarvadā  Hbhv 
ye smaranti jagannāthaṃ mṛtyukāle janārdanam 
pāpakoṭiśatair yuktā na te grāhyā mamājñayā  Hbhv 
na brahmā na śivāgnīndrā nāhaṃ nānye divaukasaḥ 
śaktā na nigrahaṃ kartuṃ vaiṣṇavānāṃ mahātmanām  Hbhv 
ato 'haṃ sarvakālaṃ ca vaiṣṇavānāṃ bibhemi vai 
bhavadbhiḥ parihartavyā vaiṣṇavā ye sadaiva hi  Hbhv 
vaiṣṇavā viṣṇuvat pūjyā mama mānyā viśeṣataḥ 
teṣāṃ kṛte'pamāne'pi vināśo jāyate dhruvam  Hbhv 
kiṃ ca 
yeṣāṃ smaraṇamātreṇa pāpalakṣaśatāni ca 
dahyante nātra sandeho vaiṣṇavānāṃ mahātmanām  Hbhv 
yeṣāṃ pādarajenaiva prāpyate jāhnavījalam 
nārmadaṃ yāmunaṃ caiva kiṃ punaḥ pādayor jalam  Hbhv 
yeṣāṃ vākyajalaughena vinā gaṅgājalair api 
vinā tīrthasahasreṇa snāto bhavati mānavaḥ  Hbhv 
kiṃ ca 
brahmaloke na me vāso na me vāso harālaye 
nālaye lokapālānāṃ vaiṣṇavānāṃ parābhave  Hbhv 
na devā na ca gandharvā na yakṣoragarākṣasāḥ 
trātuṃ samarthā ṛṣayo vaiṣṇavānāṃ parābhave  Hbhv 
karomi karmaṇā vācā manasāpi na vipriyam 
vaiṣṇavānāṃ mahābhāgāḥ sudarśanabhayād api  Hbhv 
ekato dhāvate cakram ekato harivāhanam 
ekato viṣṇudūtāś ca vaiṣṇave cārdite mayā  Hbhv 
bṛhannāradīye caikādaśīmāhātmye NārP   
ye viṣṇupūjanaratāḥ prayatāḥ kṛtajñāś
caikādaśīvrataparā vijitendriyāś ca 
nārāyaṇācyuta hare śaraṇaṃ bhaveti
śāntā vadanti satataṃ tarasā tyajadhvam  Hbhv 
nārāyaṇārpitadhiyo haribhaktabhaktān
svācāramārganiratān gurusevakāṃś ca 
satpātradānaniratān harikīrtibhaktān
dūtās tyajadhvam aniśaṃ harināmasaktān  Hbhv 
pāṣaṇḍasaṅgarahitān haribhaktituṣṭān
satsaṅgalolupatarāṃś ca tathātipuṇyān 
śambhor hareś ca samabuddhimatas tathaiva
dūtās tyajadhvam upakāraparāñ narāṇām  Hbhv 
ye vīkṣitā harikathāmṛtasevakaiś ca
nārāyaṇasmṛtiparāyaṇamānasaiś ca 
viprendrapādajalasevanasamprahṛṣṭais
tān pāpino 'pi ca bhaṭā satataṃ tyajadhvam  Hbhv 
ataevoktaṃ śrīnāradena caturthaskandhaśeṣe BhP 
śriyam anucaratīṃ tadarthinaś ca
dvipadapatīn vibudhāṃś ca yat svapūrṇaḥ 
na bhajati nijabhṛtyavargatantraḥ
katham amum udvisṛjet pumān kṛtajñaḥ  Hbhv 
ataeva prārthanam 
nārāyaṇavyūhastave 
nāhaṃ brahmāpi bhuyāsaṃ tvadbhaktirahito hare 
tvayi bhaktas tu kīṭo 'pi bhūyāsaṃ janmajanmasu  Hbhv 
śrībrahmastutau ca daśamaskandhe BhP  
tad astu me nātha sa bhūribhāgo
bhave'tra vānyatra tu vā tiraścām 
yenāham eko 'pi bhavajjanānāṃ
bhūtvā niṣeve tava pādapallavam  Hbhv 
ataevoktaṃ śrīnārāyaṇavyūhastave 
ye tyaktalokadharmārthā viṣṇubhaktivaśaṃ gatāḥ 
bhajanti paramātmānaṃ tebhyo nityaṃ namo namaḥ  Hbhv 
evaṃ śrībhagavadbhaktamāhātmyāmṛtavāridheḥ 
vicitrabhaṅgalekhārho lobhalolaṃ vināsti kaḥ  Hbhv 
ataḥ śrībhagavadbhaktajanānāṃ saṅgatiḥ sadā 
kāryā sarvaprayatnena dvau lokau vijigīṣubhiḥ  Hbhv 
atha śrībhagavadbhaktasaṅgamāhātmyam
bhagavadbhaktapādābjapādukābhyo namo 'stu me 
yatsaṅgamaḥ sādhanaṃ ca sādhyaṃ cākhilam uttamam  Hbhv 
tatra sarvapātakamocakatā
bṛhannāradīye NārP  yajñamālyupākhyānānte 
haribhaktiparāṇāṃ tu saṅgināṃ saṅgamātrataḥ 
mucyate sarvapāpebhyo mahāpātakavān api  Hbhv 
sāmānyato 'narthanivartakatāarthaprāpakatā ca 
pādme vaiśākhamāhātmye PadmaP  śrīmuniśarmāṇaṃ prati pretānām uktau 
vināśayaty apayaśo buddhiṃ viśadayaty api 
pratiṣṭhāpayati prāyo nṛṇāṃ vaiṣṇavadarśanam  Hbhv 
tatra  śrīyamabrāhmaṇasaṃvāde mahārathanṛpoktau 
yathā prapadyamānasya bhagavantaṃ vibhāvasum 
śītaṃ bhayaṃ tamo 'py eti sādhūn saṃsevataḥ sadā  Hbhv 
tatraiva pretopākhyāne pretoktau PadmaP  
apākaroti duritaṃ śreyaḥ saṃyojayaty api 
yaśo vistārayaty āśu nṝṇāṃ vaiṣṇavasaṅgamaḥ  Hbhv 
atha sarvatīrthādhikatā
tatraiva PadmaP  
gaṅgādipuṇyatīrtheṣu yo naraḥ snātum icchati 
yaḥ karoti satāṃ saṅgāṃ tayoḥ satsaṅgamo varaḥ  Hbhv 
tatraiva bhagīrathanṛpoktau PadmaP  
yaḥ snātaḥ śāntisitayā sādhusaṅgatigaṅgayā 
kiṃ tasya dānaiḥ kiṃ tīrthaiḥ kiṃ tapobhiḥ kim adhvaraiḥ  Hbhv 
atha sarveṣṭasādhakatā
yāni yāni durāpāṇi vāñchitāni mahītale 
prāpyante tāni tāny eva sādhūnām eva saṅgamāt  Hbhv 
atha anarthasyāpy arthatvāpādakatā
vāśiṣṭhe 
śūnyam āpūrṇatām eti mṛtir apy amṛtāyate 
āpat sampad iva bhāti vidvajjanasamāgame  Hbhv 
tṛtīyaskandhe BhP  
saṅgo yaḥ saṃsṛter hetur asatsu vihito 'dhiyā 
sa eva sādhuṣu kṛto niḥsaṅgatvāya kalpate  Hbhv 
śrīkapiladevoktau BhP  
prasaṅgam ajaraṃ pāśam ātmanaḥ kavayo viduḥ 
sa eva sādhuṣu kṛto mokṣadvāram apāvṛtam  Hbhv 
yataḥ 
arir mitraṃ viṣaṃ pathyam adharmo dharmatāṃ vrajet 
prasanne puṇḍarīkākṣe viparīte viparyayaḥ  Hbhv 
kiṃ ca śrībhagavadvākyaṃ BhaktiS  attributed to PadmaP 
mannimittaṃ kṛtaṃ pāpam api dharmāya kalpate 
mām anādṛtya dharmo 'pi pāpaṃ syān matprabhāvataḥ  Hbhv 
caturthaskandhe śrīdhruvoktau BhP  
te na smaranty atitarāṃ priyam īśa martyaṃ
ye cānv adaḥ sutasuhṛdgṛhavittadārāḥ 
ye tv abjanābha bhavadīyapadāravinda
saugandhyalubdhahṛdayeṣu kṛtaprasaṅgāḥ  Hbhv 
pādme tatraiva pretoktau PadmaP  
rasāyanamayī śītā paramānandadāyinī 
nānandayati kaṃ nāma vaiṣṇavāśrayacandrikā  Hbhv 
atha mokṣadatvam 
daśamaskandhe śrīmucukundastutau BhP  
bhavāpavargo bhramato yadā bhavej
janasya tarhy acuta satsamāgamaḥ 
satsaṅgamo yarhi tadaiva sadgatau
parāvareśe tvayi jāyate matiḥ  Hbhv 
ataevoktaṃ śrīpracetobhiś caturthaskandhe BhP 
yatreḍyante kathā mṛṣṭās tṛṣṇāyāḥ praśamo yataḥ 
nirvairaṃ yatra bhūteṣu nodvego yatra kaścana  Hbhv 
yatra nārāyaṇaḥ sākṣād bhagavān nyāsināṃ gatiḥ 
saṃstūyate satkathāsu muktasaṅgaiḥ punaḥ punaḥ  Hbhv 
teṣāṃ vicaratāṃ padbhyāṃ tīrthānāṃ pāvanecchayā 
bhītasya kiṃ na roceta tāvakānāṃ samāgamaḥ  Hbhv 
atha sarvasāratā 
bṛhannāradīye śrīnāradasanatkumārasaṃvāde NārP  
asārabhūte saṃsāre sāram etad ajātmaja 
bhagavadbhaktasaṅgaś ca haribhaktis titikṣutā  Hbhv 
pādme tatraiva mahārathanṛpoktau 
asāgarotthaṃ pīyūṣam adravyaṃ vyasanauṣadham 
harṣaś cālokaparyantaḥ satāṃ kila samāgamaḥ  Hbhv 
atha bhagavatkathāmṛtapānaikahetutā 
pādme vaiśākhamāhātmye śrīnāradoktau PadmaP 
prasaṅgena satām ātmamanaḥ śrutirasāyanāḥ 
bhavanti kīrtanīyasya kathāḥ kṛṣṇasya nirmalāḥ  Hbhv 
tṛtīyaskandhe BhP  śrīkapiladevoktau 
satāṃ prasaṅgān mama vīryasaṃvido
bhavanti hṛtkarṇarasāyanāḥ kathāḥ 
tajjoṣaṇād āśv apavargavartmani
śraddhā ratir bhaktir anukramiṣyati  Hbhv 
caturthe śrīnāradoktau BhP  
yatra bhāgavatā rājan sādhavo viśadāśayāḥ 
bhagavadguṇānukathana śravaṇavyagracetasaḥ  Hbhv 
tasmin mahanmukharitā madhubhic
caritrapīyūṣaśeṣasaritaḥ paritaḥ sravanti 
tā ye pibanty avitṛṣo nṛpa gāḍhakarṇais
tān na spṛśanty aśanatṛḍbhayaśokamohāḥ  Hbhv 
pañcame BhP  śrībrāhmaṇarahūgaṇasaṃvāde 
yatrottamaślokaguṇānuvādaḥ
prastūyate grāmyakathāvighātaḥ 
niṣevyamāṇo 'nudinaṃ mumukṣor
matiṃ satīṃ yacchati vāsudeve  Hbhv 
ekādaśe śrībhagavaduddhavasaṃvāde śrīailopākhyānānte BhP  
teṣu nityaṃ mahābhāga mahābhāgeṣu matkathāḥ 
sambhavanti hi tā nṇāṃ juṣatāṃ prapunanty agham  Hbhv 
tā ye śṛṇvanti gāyanti hy anumodanti cādṛtāḥ 
matparāḥ śraddadhānāś ca bhaktiṃ vindanti te mayi  Hbhv 
bṛhannāradīye tatraiva  
bhaktis tu bhagavadbhaktasaṅgena parijāyate 
satsaṅgaḥ prāpyate pumbhiḥ sukṛtaiḥ pūrvasañcitaiḥ  Hbhv 
ekādaśe śrībhagavaduddhavasaṃvāde BhP  
athaitat paramaṃ guhyaṃ śṛṇvato yadunandana
sugopyam api vakṣyāmi tvaṃ me bhṛtyaḥ suhṛt sakhā  Hbhv 
no rodhayati māṃ yogo na sāṅkhyaṃ dharma eva ca 
na svādhyāyas tapas tyāgo neṣṭāpūrtaṃ na dakṣiṇā  Hbhv 
vratāni yajñaś chandāṃsi tīrthāni niyamā yamāḥ 
yathāvarundhe satsaṅgaḥ sarvasaṅgāpaho hi mām  Hbhv 
ataevoktaṃ vidureṇa tṛtīyaskandhe BhP  
yatsevayā bhagavataḥ kūṭasthasya madhudviṣaḥ 
ratirāso bhavet tīvraḥ pādayor vyasanārdanaḥ  Hbhv 
prathamaskandhe śrīśaunakādīnāṃ BhP 
caturthe ca śrīpracetasām uktau BhP  
tulayāma lavenāpi na svargaṃ nāpunarbhavam 
bhagavatsaṅgisaṅgasya martyānāṃ kim utāśiṣaḥ  Hbhv 
caturthe ca śrīpracetasaḥ prati śrīśivopadeśaḥ BhP  
kṣaṇārdhenāpi tulaye na svargaṃ nāpunarbhavam 
bhagavatsaṅgisaṅgasya martyānāṃ kim utāśiṣaḥ  Hbhv 
dvādaśe śrīmārkaṇḍeyopākhyāne śrīśivasya BhP  
athāpi saṃvadiṣyāmo bhavāny etena sādhunā 
ayaṃ hi paramo lābho nṛṇāṃ sādhusamāgamaḥ  Hbhv 
ataeva śrīprahlādaṃ prati śrīdharaṇyoktaṃ haribhaktisudhodaye 
akṣṇoḥ phalaṃ tvādṛśadarśanaṃ hi
tanvāḥ phalaṃ tvādṛśagātrasaṅgaḥ 
jihvāphalaṃ tvādṛśakīrtanaṃ hi
sudurlabhā bhāgavatā hi loke  Hbhv 
ataeva vidureṇa tṛtīyaskandhe BhP  
durāpā hy alpatapasaḥ sevā vaikuṇṭhavartmasu 
yatropagīyate nityaṃ devadevo janārdanaḥ  Hbhv 
śrīvidehenāpy ekādaśaskandhe BhP  
durlabho mānuṣo deho dehināṃ kṣaṇabhaṅguraḥ 
tatrāpi durlabhaṃ manye vaikuṇṭhapriyadarśanam  Hbhv 
ataeva hi prārthitaṃ śrīdhruveṇa caturthaskandhe BhP  
bhaktiṃ muhuḥ pravahatāṃ tvayi me prasaṅgo
bhūyād ananta mahatām amalāśayānām 
yenāñjasolbaṇam uruvyasanaṃ bhavābdhiṃ
neṣye bhavadguṇakathāmṛtapānamattaḥ  Hbhv 
pracetasaḥ pratyupadeśe śrīśivena ca BhP  
athānaghāṅghres tava kīrtitīrthayor
antarbahiḥsnānavidhūtapāpmanām 
bhūteṣv anukrośasusattvaśīlināṃ
syāt saṅgamo 'nugraha eṣa nas tava  Hbhv 
śrīpracetobhiś ca BhP  
yāvat te māyayā spṛṣṭā bhramāma iha karmabhiḥ 
tāvad bhavatprasaṅgānāṃ saṅgaḥ syān no bhave bhave  Hbhv 
śrīprahlādenāpi saptamaskandhe BhP  
tasmād amūs tanubhṛtām aham āśiṣo jña
āyuḥ śriyaṃ vibhavam aindriyam āviriñcyāt 
necchāmi te vilulitān uruvikrameṇa
kālātmanopanaya māṃ nijabhṛtyapārśvam  Hbhv  iti 
athāsatsaṅgadoṣāḥ 
śrīkātyāyanavākye 
varaṃ hutavahajvālāpañjarāntarvyavasthitiḥ 
na śauricintāvimukhajanasaṃvāsavaiśasam  Hbhv 
pādme uttarakhaṇḍe śrīumāmaheśvarasaṃvāde 
avaiṣṇavās tu ye viprāś cāṇḍālād adhamāḥ smṛtāḥ 
teṣāṃ sambhāṣaṇaṃ sparśaṃ somapānādi varjayet  Hbhv 
tṛtīyaskandhe śrīkapiladevahūtisaṃvāde BhP 
satyaṃ śaucaṃ dayā maunaṃ buddhiḥ śrīr hrīr yaśaḥ kṣamā 
śamo damo bhagaś ceti yatsaṅgād yāti saṅkṣayam  Hbhv 
teṣv aśānteṣu mūḍheṣu khaṇḍitātmasv asādhuṣu 
saṅgaṃ na kuryāc chocyeṣu yoṣitkrīḍāmṛgeṣu ca  Hbhv 
na tathāsya bhaven moho bandhaś cānyaprasaṅgataḥ 
yoṣitsaṅgād yathā puṃso yathā tatsaṅgisaṅgataḥ  Hbhv 
ekādaśe ca śrībhagavaduddhavasaṃvāde BhP  
saṅgaṃ na kuryād asatāṃ śiśnodaratṛpāṃ kvacit 
tasyānugas tamasy andhe pataty andhānugāndhavat  Hbhv 
bhagavadbhaktihīnā ye mukhyā'santas ta eva hi 
teṣāṃ niṣṭhā śubhā kvāpi na syāt saccaritair api  Hbhv 
bṛhannāradīye prāyaścittaprakaraṇānte 
kiṃ vedaiḥ kim u vā śāstraiḥ kim u tīrthaniṣevaṇaiḥ 
viṣṇubhaktivihīnānāṃ kiṃ tapobhiḥ kim adhvaraiḥ  Hbhv 
śrīgāruḍe 
antaṃ gato 'pi vedānāṃ sarvaśāstrārthavedy api 
yo na sarveśvare bhaktas taṃ vidyāt puruṣādhamam  Hbhv 
tṛtīyaskandhe BhP  
ahny āpṛtārtakaraṇā niśi niḥśayānā
nānāmanorathadhiyā kṣaṇabhagnanidrāḥ 
daivāhatārtharacanā ṛṣayo 'pi deva
yuṣmatprasaṅgavimukhā iha saṃsaranti  Hbhv 
ataevoktaṃ ṣaṣṭhe BhP  
prāyaścittāni cīrṇāni nārāyaṇaparāṅmukham 
na niṣpunanti rājendra surākumbham ivāpagāḥ  Hbhv 
viṣṇudharmottare 
kutaḥ pāpakṣayas teṣāṃ kutas teṣāṃ ca maṅgalam 
yeṣāṃ naiva hṛdistho 'yaṃ maṅgalāyatano hariḥ  Hbhv 
ataeva bṛhannāradīye lubdhakopākhyānārambhe 
haripūjāvihīnāś ca vedavidveṣiṇas tathā 
dvijagodveṣiṇaś cāpi rākṣasāḥ parikīrtitāḥ  Hbhv 
ataeva nijadūtān prati dharmarājasyānuśāsanaṃ ṣaṣṭhaskandhe BhP  
tān ānayadhvam asato vimukhān mukunda
pādāravindamakarandarasād ajasram 
niṣkiñcanaiḥ paramahaṃsakulair asaṅgair
juṣṭād gṛhe nirayavartmani baddhatṛṣṇān  Hbhv 
jihvā na vakti bhagavadguṇanāmadheyaṃ
cetaś ca na smarati taccaraṇāravindam 
kṛṣṇāya no namati yacchira ekadāpi
tān ānayadhvam asato 'kṛtaviṣṇukṛtyān  Hbhv 
skānde mārkaṇḍeyabhagīrathasaṃvāde 
yo hi bhāgavataṃ lokam upahāsaṃ nṛpottama 
karoti tasya naśyanti arthadharmayaśaḥsutā  Hbhv 
nindāṃ kurvanti ye mūḍhā vaiṣṇavānāṃ mahātmanām 
patanti pitṛbhiḥ sārdhaṃ mahārauravasaṃjñite  Hbhv 
hanti nindati vai dveṣṭi vaiṣṇavān nābhinandati 
krudhyate yāti no harṣaṃ darśane patanāni ṣaṭ  Hbhv 
tatraivāmṛtasāroddhāre śrīyamoktau 
janmaprabhṛti yat kiñcit sukṛtaṃ samupārjitam 
nāśam āyāti tat sarvaṃ pīḍayed yadi vaiṣṇavān  Hbhv 
dvārakāmāhātmye prahlādabalisaṃvāde 
karapatraiś ca phālyante sutīvrair yamaśāsanaiḥ 
nindāṃ kurvanti ye pāpā vaiṣṇavānāṃ mahātmanām  Hbhv 
pūjito bhagavān viṣṇur janmāntaraśatair api 
prasīdati na viśvātmā vaiṣṇave cāpamānite  Hbhv 
daśamaskandhe ca BhP  
nindāṃ bhagavataḥ śṛṇvaṃs tatparasya janasya vā 
tato nāpaiti yaḥ so 'pi yāty adhaḥ sukṛtāc cyutaḥ  Hbhv 
ataevoktaṃ viṣṇudharmottare 
jīvitaṃ viṣṇubhaktasya varaṃ pañcadināni ca 
na tu kalpasahasrāṇi bhaktihīnasya keśave  Hbhv 
ataevoktaṃ śrībhāgavate ailopākhyānānte BhP  
tato duḥsaṅgam utsṛjya satsu sajjeta buddhimān 
santa evāsya chindanti manovyāsaṅgam uktibhiḥ  Hbhv 
atha śrīvaiṣṇavasamāgamavidhiḥ
atha śrībhagavadbhaktān sallakṣaṇavibhūṣitān 
gatvā tān dūrato dṛṣṭvā daṇḍavat praṇamen mudā  Hbhv 
tejodraviṇapañcarātre 
vaiṣṇavo vaiṣṇavaṃ dṛṣṭvā daṇḍavat praṇamed bhuvi 
ubhayor antarā viṣṇuḥ śaṅkhacakragadādharaḥ  Hbhv 
tatra ca viśeṣo bṛhannāradīye  
sabhāyāṃ yajñaśālāyāṃ devatāyataneṣv api 
pratyekaṃ tu namaskāro hanti puṇyaṃ purākṛtam  Hbhv 
puṇyakṣetre puṇyatīrthe svādhyāyasamaye tathā 
pratyekaṃ tu namaskāro hanti puṇyaṃ purākṛtam  Hbhv 
vaiṣṇavaṃ cāgataṃ vīkṣyābhigamyāliṅga vaiṣṇavam 
vaideśikaṃ prīṇayeyur darśayantaḥ svavaiṣṇavān  Hbhv 
tathā coktaṃ śrībrahmaṇā tejodraviṇapañcarātre 
nārāyaṇāśrayaṃ bhaktaṃ deśāntarasamāgatam 
prīṇayed darśayaṃs tasya bhaktyā nārāyaṇāśrayān  Hbhv  iti
tataś ca vaiṣṇavaḥ prāptaḥ santarpya vacanāmṛtaiḥ 
sadbandhur iva sammānyo 'nyathā doṣo mahān smṛtaḥ  Hbhv 
atha vaiṣṇavasammānananityatā
skānde śrīmārkaṇḍeyabhagīrathasaṃvāde 
dṛṣṭvā bhāgavataṃ daivāt sammukhe yo na yāti hi 
na gṛhṇāti haris tasya pūjāṃ dvādaśavārṣikīm  Hbhv 
yo na gṛhṇāti bhūpāla vaiṣṇavaṃ gṛham āgatam 
tadgṛhaṃ pitṛbhis tyaktaṃ śmaśānam iva bhīṣaṇam  Hbhv 
athavābhyagataṃ dūrād yo nārcayanti vaiṣṇavam 
svaśaktyā nṛpaśārdūla nānyaḥ pāparatas tataḥ  Hbhv 
śrāntaṃ bhāgavataṃ dṛṣṭvā kaṭhinaṃ yasya mānasam 
prasīdati na duṣṭātmā śvapacād adhiko hi saḥ  Hbhv 
vipraṃ bhāgavataṃ dṛṣṭvā dīnam āturamānasam 
na karoti paritrāṇaṃ keśavo na prasīdati  Hbhv 
dṛṣṭvā bhāgavataṃ vipraṃ namaskāreṇa nārcayet 
dehinas tasya pāpasya na ca vai kṣamate hariḥ  Hbhv 
apūjito yadā gacchad vaiṣṇavo gṛhamedhinaḥ 
śatajanmārjitaṃ bhūpa puṇyam ādāya gacchati  Hbhv 
anabhyarcya pitṝn devān bhuñjate harivāsare 
tat pāpaṃ jāyate bhūpa vaiṣṇavānām atikrame  Hbhv 
pūrvaṃ kṛtvā tu sammānam avajñāṃ kurute tu yaḥ 
vaiṣṇavānāṃ mahīpāla sānvayo yāti saṅkṣayam  Hbhv 
pādme vaiśākhamāhātmye yamabrāhmaṇasaṃvāde PadmaP 
vaiṣṇavaṃ janam ālokya nābhyutthānaṃ karoti yaḥ 
praṇayādarato vipra sa naro narakātithiḥ  Hbhv 
caturthaskandhe BhP  ca 
vyālālayadrumā vai teṣv ariktākhilasampadaḥ 
yadgṛhās tīrthapādīya pādatīrthavivarjitāḥ  Hbhv 
atha vaiṣṇavastutiḥ
skānde 
dahnyo 'haṃ kṛtakṛtyo 'haṃ yad yūyaṃ gṛham āgatāḥ 
durlabhaṃ darśanaṃ nūnaṃ vaiṣṇavānāṃ yathā hareḥ  Hbhv 
merumandaratulyā vai puṇyapuñjā mayā kṛtāḥ 
samprāptaṃ darśanaṃ yad vai vaiṣṇavānāṃ mahātmanām  Hbhv 
daśamaskandhe śrīgargācāryaṃ prati śrīnandasya vākyam BhP  
mahadvicalanaṃ nṝṇāṃ gṛhiṇāṃ dīnacetasām 
niḥśreyasāya bhagavan kalpate nānyathā kvacit  Hbhv 
caturthaskandhe BhP   
aho ācaritaṃ kiṃ me maṅgalaṃ maṅgalāyanāḥ 
yasya vo darśanaṃ hy āsīd durdarśānāṃ ca yogibhiḥ  Hbhv 
adhanā api te dhanyāḥ sādhavo gṛhamedhinaḥ 
yadgṛhā hy arhavaryāmbu tṛṇabhūmīśvarāvarāḥ  Hbhv 
kaccin naḥ kuśalaṃ nāthā indriyārthārthavedinām 
vyasanāvāpa etasmin patitānāṃ svakarmabhiḥ  Hbhv 
bhavatsu kuśalapraśna ātmārāmeṣu neṣyate 
kuśalākuśalā yatra na santi mativṛttayaḥ  Hbhv 
atha vaiṣṇavābhigamanamāhātmyam
skānde śrīmārkaṇḍeyabhagīrathasaṃvāde
sammukhaṃ vrajamānasya vaiṣṇavānāṃ narādhipa 
pade pade yajñaphalaṃ prāhuḥ paurāṇikā dvijāḥ  Hbhv 
atha vaiṣṇavastutimāhātmyam  tatraiva
pratyakṣaṃ vā parokṣaṃ vā yaḥ praśaṃsati vaiṣṇavam 
brahmahā madyapaḥ steyī gurugāmī sadā nṝṇām 
mucyate pātakāt sadyo viṣṇur āha nṛpottama  Hbhv 
kiṃ ca
pratyakṣaṃ vā parokṣaṃ vā ye praśaṃsanti vaiṣṇavam 
prasādād vāsudevasya te taranti bhavārṇavam  Hbhv 
atha vaiṣṇavasammānamāhātmyam 
tatraivāmṛtasāroddhāre
śraddhayā dattam annaṃ ca vaiṣṇavāgniṣu jīryati 
tadannaṃ meruṇā tulyaṃ bhavate ca dine dine  Hbhv 
daive paitre ca yo dadyād vārimātraṃ tu vaiṣṇave 
saptodadhisamaṃ bhūtvā pitṝṇām upatiṣṭhati  Hbhv 
viṣṇudharme
kiṃ dānaiḥ kiṃ tapobhir vā yajñaiś ca vividhaiḥ kṛtaiḥ 
sarvaṃ sampadyate puṃsāṃ viṣṇubhaktābhipūjanāt  Hbhv 
pūjayed vaiṣṇavān etān prayatnena vicakṣaṇaḥ 
svaśaktyā vaiṣṇavebhyo yad dattaṃ syād akṣayaṃ bhavet  Hbhv 
bṛhannāradīye yajñamālyupākhyāne NārP 
haribhaktiratān yas tu haribuddhyā prapūjayet 
tasya tuṣyanti viprendra brahmaviṣṇumaheśvarāḥ  Hbhv 
haripūjāparāṇāṃ ca harināmaratātmanām 
śuśrūṣāniratā yānti pāpino 'pi parāṃ gatim  Hbhv 
tatraiva yajñadhvajopākhyānasyārambhe NārP 
saṃsārasāgaraṃ tartuṃ ya icchen munipuṅgava 
sa bhajed dharibhaktānāṃ bhaktān vai pāpahāriṇaḥ  Hbhv 
tadante ca NārP  
yo viṣṇubhaktān niṣkāmān bhojayet śraddhayānvitaḥ 
triḥsaptakulasaṃyuktās te yānti harimandiram  Hbhv 
viṣṇubhaktāya yo dadyān niṣkāmāya mahātmane 
pānīyaṃ vā phalaṃ vāpi sa eva bhagavatpriyaḥ  Hbhv 
viṣṇubhaktiparāṇāṃ tu śuśrūṣāṃ kurvate tu ye 
te yānti viṣṇubhavanaṃ yāvadābhūtasamplavam  Hbhv 
devapūjāparo yasya gṛhe vasati sarvadā 
tatraiva sarvadevāś ca tiṣṭhanti śrīharis tathā  Hbhv 
laiṅge
nārāyaṇaparo vidvān yasyānnaṃ prītamānasaḥ 
aśnāti taddharer āsyaṃ gatam annaṃ na saṃśayaḥ  Hbhv 
sarvārcanād api viśvātmā prīto bhavati mādhavaḥ 
dṛṣṭvā bhāgavatasyānnaṃ sa bhuṅkte bhaktavatsalaḥ  Hbhv 
brāhme śrībhagavadvākyam
naivedyaṃ purato nyastaṃ dṛṣṭvaiva svīkṛtaṃ mayā 
bhaktasya rasanāgreṇa rasam aśnāmi padmaja  Hbhv 
pādmottarakhaṇḍe 
śrīśivomāsaṃvāde 
ārādhanānāṃ sarveṣāṃ viṣṇor ārādhanaṃ param 
tasmāt parataraṃ devi tadīyānāṃ samarcanam  Hbhv 
arcayitvāpi govindaṃ tadīyān nārcayet punaḥ 
na sa bhāgavato jñeyaḥ kevalaṃ dāmbhikaḥ smṛtaḥ  Hbhv 
pumāṃs tasmāt prayatnena vaiṣṇavān pūjayet sadā 
sarvaṃ tarati duḥkhaughaṃ mahābhāgavatārcanāt  Hbhv 
ekādaśe śrībhagavadvākyam BhP   
vaiṣṇave bandhusatkṛtyā  Hbhv 
madbhaktapūjābhyadhikā  Hbhv 
kiṃ ca skānde śrīmārkaṇḍeyabhagīrathasaṃvāde 
karmaṇā manasā vācā ye'rcayanti sadā harim 
teṣāṃ vākyaṃ naraiḥ kāryaṃ te hi viṣṇusamā narāḥ  Hbhv 
ity ādṛto 'nuśṛṇuyād bhaktiśāstrāṇi tatra ca 
śrībhāgavatam atrāpi kṛṣṇalīlākathāṃ muhuḥ  Hbhv 
atha vaiṣṇavaśāstramāhātmyam 
skānde śrībrahmanāradasaṃvāde 
vaiṣṇavāni tu śāstrāṇī ye śṛṇvanti paṭhanti ca 
dhanyās te mānavā loke tesāṃ kṛṣṇaḥ prasīdati  Hbhv 
vaiṣṇavāni tu śāstrāṇī ye rcayanti gṛhe narāḥ 
sarvapāpavinirmuktā bhavanti suravanditāḥ  Hbhv 
sarvasvenāpi viprendra kartavyaḥ śāstrasaṅgrahaḥ 
vaiṣṇavais tu mahābhaktyā tuṣṭyarthaṃ cakrapāṇinaḥ  Hbhv 
tiṣṭhate vaiṣṇavaṃ śāstraṃ likhitaṃ yasya mandire 
tatra nārāyaṇo devaḥ svayaṃ vasati nārada  Hbhv 
paurāṇaṃ vaiṣṇavaṃ ślokaṃ ślokārdham athavāpi ca 
ślokapādaṃ paṭhed yas tu gosahasraphalaṃ labhet  Hbhv 
devatānām ṛṣīṇāṃ ca yoginām api durlabham 
viprendra vaiṣṇavaṃ śāstraṃ manuṣyāṇāṃ ca kā kathā  Hbhv 
tatraiva śrīkṛṣṇārjunasaṃvāde 
mama śāstrāṇi ye nityaṃ pūjayanti paṭhanti ca 
te narāḥ kuruśārdūla mamātithyaṃ gatāḥ sadā  Hbhv 
mama śākhyapravaktāraṃ mama śāstrānucintakam 
cintayāmi na sandeho naraṃ taṃ cātmavat sadā  Hbhv 
atha śrīmadbhāgavatamāhātmyam
tatraiva 
jīvitād adhikaṃ yeṣāṃ śāstraṃ bhāgavataṃ kalau 
na teṣāṃ bhavati kleśo yāmyaḥ kalpaśatair api  Hbhv 
dhārayanti gṛhe nityaṃ śāstraṃ bhāgavataṃ hi ye 
āsphoṭayanti valganti teṣāṃ prītāḥ pitāmahāḥ  Hbhv 
yāvad dināni viprarṣe śāstraṃ bhāgavataṃ gṛhe 
tāvat pibanti pitaraḥ kṣīraṃ sarpir madhūdakam  Hbhv 
ye'rcayanti sadā gehe śāstraṃ bhāgavataṃ narāḥ 
prīṇitās taiś ca vibudhā yāvad āhūtasamplavam  Hbhv 
yaccanti vaiṣṇave bhaktyā śāstraṃ bhāgavataṃ hi ye 
kalpakoṭisahasrāṇi viṣṇuloke vasanti te  Hbhv 
ślokārdhaṃ ślokapādaṃ vā varaṃ bhāgavataṃ gṛhe 
śataśo 'tha sahasraiś ca kim anyaiḥ śāstrasaṅgrahaiḥ  Hbhv 
na yasya tiṣṭhate gehe śāstraṃ bhāgavataṃ kalau 
na tasya punar āvṛttir yāmyāt pāśāt kadācana  Hbhv 
kathaṃ sa vaiṣṇavo jñeyaḥ śāstraṃ bhāgavataṃ kalau 
gṛhe na tiṣṭhate yasya sa vipraḥ śvapacādhamaḥ  Hbhv 
yatra yatra bhaved vipra śāstraṃ bhāgavataṃ kalau 
tatra tatra harir yāti tridaśaiḥ saha nārada  Hbhv 
tatra sarvāṇi tīrthāni nadīnadasarāṃsi ca 
yatra bhāgavataṃ śāstraṃ tiṣṭhate munisattama  Hbhv 
tatra sarvāṇi tīrthāni sarve yajñāḥ sudakṣiṇāḥ 
yatra bhāgavataṃ śāstraṃ pūjitaṃ tiṣṭhate gṛhe  Hbhv 
kiṃ ca 
nityaṃ bhāgavataṃ yas tu purāṇaṃ paṭhate naraḥ 
pratyakṣaraṃ bhavet tasya kapilādānajaṃ phalam  Hbhv 
ślokārdhaṃ ślokapādaṃ vā nityaṃ bhāgavatodbhavam 
paṭhet śṛṇoti vā bhaktyā gosahasraṃ phalaṃ labhet  Hbhv 
yaḥ paṭhet prayato nityaṃ ślokaṃ bhāgavataṃ mune 
aṣṭādaśapurāṇānāṃ phalaṃ prāpnoti mānavaḥ  Hbhv 
tatraiva mārkaṇḍeyabhagīrathasaṃvāde 
yo hi bhāgavate śāstre vighnam ācarate pumān 
nābhinandati duṣṭātmā kulānāṃ pātayec chatam  Hbhv 
pādme gautamāmbarīṣasaṃvāde 
ambarīṣa śukaproktaṃ nityaṃ bhāgavataṃ śṛṇu 
paṭhasva svamukhenāpi yadīcchasi bhavakṣayam  Hbhv 
ślokaṃ bhāgavataṃ vāpi ślokardhapādam eva vā 
likhitaṃ tiṣṭhate yasya gṛhe tasya sadā hariḥ 
vasate nātra sandeho devadevo janārdanaḥ  Hbhv 
dvārakāmāhātmye śrīmārkaṇḍeyendradyumnasaṃvāde 
śrīmadbhāgavataṃ śāstraṃ paṭhate kṛṣṇasannidhau 
kulakoṭiśatair yuktaḥ krīḍate yogibhiḥ saha  Hbhv 
gāruḍe
artho 'yaṃ brahmasūtrāṇāṃ bhāratārthavinirṇayaḥ 
gāyatrībhāṣyarūpo 'sau vedārthaparibṛṃhitaḥ  Hbhv 
purāṇānāṃ sāmarūpaḥ sākṣādbhagavatoditaḥ 
dvādaśaskandhayukto 'yaṃ śatavicchedasaṃyutaḥ 
grantho 'ṣṭādaśasāhasraḥ śrīmadbhāgavatābhidhaḥ  Hbhv 
tasminn eva śrībhāgavate prathamaskandhe BhP  
dharmaḥ projjhitakaitavo 'tra paramo nirmatsarāṇāṃ satāṃ
vedyaṃ vāstavam atra vastu śivadaṃ tāpatrayonmūlanam 
śrīmadbhāgavate mahāmunikṛte kiṃ vā parair īśvaraḥ
sadyo hṛdy avarudhyate 'tra kṛtibhiḥ śuśrūṣubhis tatkṣaṇāt  Hbhv 
idaṃ bhāgavataṃ nāma purāṇaṃ brahmasammitam 
uttamaślokacaritaṃ cakāra bhagavān ṛṣiḥ  Hbhv 
niḥśreyasāya lokasya dhanyaṃ svastyayanaṃ mahat 
tad idaṃ grāhayām āsasutam ātmavatāṃ varam 
sarvavedetihāsānāṃ sāraṃ sāraṃ samuddhṛtam  Hbhv 
kiṃ ca BhP  
kṛṣṇe svadhāmopagate dharmajñānādibhiḥ saha 
kalau naṣṭadṛśām eṣa purāṇārko 'dhunoditaḥ  Hbhv 
kiṃ ca BhP 
anarthopaśamaṃ sākṣād bhaktiyogam adhokṣaje 
lokasyājānato vidvāṃś cakre sātvatasaṃhitām  Hbhv 
yasyāṃ vai śrūyamāṇāyāṃ kṛṣṇe paramapūruṣe 
bhaktir utpadyate puṃsaḥ śokamohabhayāpahā  Hbhv 
dvitīye śrīśukoktau BhP  
pariniṣṭhito 'pi nairguṇya uttamaślokalīlayā 
gṛhītacetā rājarṣe ākhyānaṃ yad adhītavān  Hbhv 
rājante tāvad anyāni purāṇāni satāṃ gaṇe 
yāvad bhāgavataṃ naiva śrūyate 'mṛtasāgaram  Hbhv 
dvādaśe ca BhP    
rājante tāvad anyāni purāṇāni satāṃ gaṇe 
yāvad bhāgavataṃ naiva śrūyate'mṛtasāgaraḥ  Hbhv 
sarvavedāntasāraṃ hi śrībhāgavatam iṣyate 
tadrasāmṛtatṛptasya nānyatra syād ratiḥ kvacit  Hbhv 
nimnagānāṃ yathā gaṅgā devānām acyuto yathā 
vaiṣṇavānāṃ yathā śambhuḥ purāṇānām idaṃ tathā  Hbhv 
śrīmadbhāgavataṃ purāṇam amalaṃ yad vaiṣṇavānāṃ priyaṃ
yasmin pāramahaṃsyam ekam amalaṃ jñānaṃ paraṃ gīyate 
tatra jñānavirāgabhaktisahitaṃ naiṣkarmyam āviṣkṛtaṃ
tac chṛṇvan supaṭhan vicāraṇaparo bhaktyā vimucyen naraḥ  Hbhv 
ataevoktaṃ BhP  
nigamakalpataror galitaṃ phalaṃ
śukamukhād amṛtadravasaṃyutam 
pibata bhāgavataṃ rasam ālayaṃ
muhur aho rasikā bhuvi bhāvukāḥ  Hbhv 
kiṃ ca BhP  
yaḥ svānubhāvam akhilaśrutisāram ekam
adhyātmadīpam atititīrṣatāṃ tamo 'ndham 
saṃsāriṇāṃ karuṇayāha purāṇaguhyaṃ
taṃ vyāsasūnum upayāmi guruṃ munīnām  Hbhv 
atha śrībhagavacchāstravaktṛmāhātmyam
bhagavaddharmavaktāraṃ bhagavacchāstravācakam 
vaiṣṇavaṃ guruvad bhaktyā pūjayej jñānadāyakam  Hbhv 
nāradapañcarātre ṛṣīn prati śrīśāṇḍilyoktau 
vaiṣṇavaṃ jñānavaktāraṃ yo vidyād viṣṇuvad gurum 
pūjayed vāṅmanaḥkāyaiḥ sa śāstrajñaḥ sa vaiṣṇavaḥ  Hbhv 
ślokapādasya vaktāpi yaḥ pūjyaḥ sa sadaiva hi 
kiṃ punar bhagavadviṣṇoḥ svarūpaṃ vitanoti yaḥ  Hbhv 
kiṃ ca 
nārāyaṇaḥ paraṃ brahma tajjñānenātha gamyate 
jñānasya sādhanaṃ śāstraṃ śāstraṃ ca guruvaktṛgam  Hbhv 
brahma prāptir ato hetor gurvadhīnā sadaiva hi 
hetunānena vai viprā gurur gurutaraḥ smṛtaḥ  Hbhv 
yasmād devo jagannāthaḥ kṛtvā maryamayīṃ tanum 
magnān uddharate lokān kāruṇyāc chāstrapāṇinā  Hbhv 
tasmād bhaktir gurau kāryā saṃsārabhayabhīruṇā 
śāstrajñānena yo 'jñānaṃ timiraṃ vinipātayet  Hbhv 
śāstraṃ pāpaharaṃ puṇyaṃ pavitraṃ bhogamokṣadam 
śāntidaṃ ca mahārthaṃ ca vakti yaḥ sa jagadguruḥ  Hbhv 
atha śrīkṛṣṇalīlākathāśravaṇamāhātmyam
tatra pāpādiśodhakatvam
skānde brahmanāradasaṃvāde 
teṣāṃ kṣīṇaṃ mahat pāpaṃ varṣakoṭiśatodbhavam 
viprendra nāsti sandeho ye śṛṇvanti hareḥ kathām  Hbhv 
tatraivānyatra 
sarvāśramābhigamanaṃ sarvatīrthāvagāhanam 
na tathā pāraṇaṃ nṝṇāṃ nārāyaṇakathā yathā  Hbhv 
bṛhannāradīye  yajñadhvajopākhyānānte 
aho harikathā loke pāpaghnī puṇyadāyinī 
śṛṇvatāṃ vadatāṃ caiva tadbhaktānāṃ viśeṣataḥ  Hbhv 
prathamaskandhe BhP  
śṛṇvatāṃ svakathāḥ kṛṣṇaḥ puṇyaśravaṇakīrtanaḥ 
hṛdy antaḥstho hy abhadrāṇi vidhunoti suhṛtsatām  Hbhv 
ekādaśe ca devastutau BhP  
śuddhir nṛṇāṃ na tu tatheḍya durāśayānāṃ
vidyāśrutādhyayanadānatapaḥkriyābhiḥ 
sattvātmanām ṛṣabha te yaśasi pravṛddha
sacchraddhayā śravaṇasambhṛtayā yathā syāt  Hbhv 
daśame BhP  śrībādarāyaṇiṃ prati śrīparīkṣiduktau 
naiṣātiduḥsahā kṣun māṃ tyaktodam api bādhate 
pibantaṃ tvanmukhāmbhoja cyutaṃ harikathāmṛtam  Hbhv 
skānde ca tatraiva 
śrīpradaṃ viṣṇucaritaṃ sarvopadravanāśanam 
sarvaduḥkhopaśamanaṃ duṣṭagrahanivāraṇam  Hbhv 
atha prakarṣeṇa sarvamaṅgalakāritvam
tatraiva 
śrotavyaṃ sādhucaritaṃ yaśodharmajayārthibhiḥ 
pāpakṣayārthaṃ devarṣe svargārthaṃ dharmabuddhibhiḥ  Hbhv 
āyuṣyāmārogyakaraṃ yaśasyaṃ puṇyavardhanam 
caritaṃ vaiṣṇavaṃ nityaṃ śrotavyaṃ sādhubuddhinā  Hbhv 
kuṭumbavṛddhiṃ vijayaṃ śatrunāśaṃ balam 
karoti viṣṇucaritaṃ sarvakālaphalapradam  Hbhv 
prathamaskandhe BhP  
dharmaḥ svanuṣṭhitaḥ puṃsāṃ viṣvaksenakathāsu yaḥ 
notpādayed yadi ratiṃ śrama eva hi kevalam  Hbhv 
tṛtīye śrīviduramaitreyasaṃvāde BhP  
ekāntalābhaṃ vacaso nu puṃsāṃ
suślokamauler guṇavādam āhuḥ 
śruteś ca vidvadbhir upākṛtāyāṃ
kathāsudhāyām upasamprayogam  Hbhv 
dvitīye śrīśaunakoktau BhP 
āyur harati vai puṃsām udyann astaṃ ca yann asau 
tasyarte yatkṣaṇo nīta uttamaślokavārtayā  Hbhv 
tṛtīye śrīviduroktau BhP 
sā śraddadhānasya vivardhamānā
viraktim anyatra karoti puṃsaḥ 
hareḥ padānusmṛtinirvṛtasya
samastaduḥkhāpyayam āśu dhatte  Hbhv 
caturthe śrīpṛthucaritānte śrīmaitreyoktau BhP 
chinnānyadhīr adhigatātmagatir nirīhas
tat tatyaje ñcchinad idaṃ vayunena yena 
tāvan na yogagatibhir yatir apramatto
yāvad gadāgrajakathāsu ratiṃ na kuryāt  Hbhv 
ekādaśe ca śrībhagavantaṃ praty uddhavavākye BhP  
tava vikrīḍitaṃ kṛṣṇa nṛṇāṃ paramamaṅgalam 
karṇapīyūṣam āsādya tyajanty anyaspṛhāṃ janāḥ  Hbhv 
caturthe pracetasaḥ prati śrībhagavaduktau BhP  
gṛheṣv āviśatāṃ cāpi puṃsāṃ kuśalakarmaṇām 
madvārtāyātayāmānāṃ na bandhāya gṛhā matāḥ  Hbhv 
skānde tatraiva 
dharmārthakāmamokṣāṇāṃ yad iṣṭaṃ ca nṝṇām iha 
tat sarvaṃ labhate vatsa kathāṃ śrutvā hareḥ sadā  Hbhv 
dvādaśe ca śrīśukoktau BhP 
saṃsārasindhum atidustaram uttitīrṣor
nānyaḥ plavo bhagavato puruṣottamasya 
līlākathārasaniṣevanam antareṇa
puṃso bhaved vividhaduḥkhadavārditasya  Hbhv 
dvārakāmāhātmye 
nityaṃ kṛṣṇakathā yasya prāṇād api garīyasī 
na tasya durlabhaṃ kiñcid iha loke paratra ca  Hbhv 
dvitīyaskandhe BhP 
jñānaṃ yad āpratinivṛttaguṇormicakram
ātmaprasāda uta yatra guṇeṣv asaṅgaḥ 
kaivalyasammatapathas tv atha bhaktiyogaḥ
ko nirvṛto harikathāsu ratiṃ na kuryāt  Hbhv 
daśamaskandhe śrutistutau BhP  
duravagamātmatattvanigamāya tavāttatanoś
caritamahāmṛtābdhiparivartapariśramaṇāḥ 
na parilaṣanti kecid apavargam apīśvara te
caraṇasarojahaṃsakulasaṅgavisṛṣṭagṛhāḥ  Hbhv 
tṛtīyaskandhe śrīkapiladevahūtisaṃvāde BhP  
naikātmatāṃ me spṛhayanti kecin
matpādasevābhiratā madīhāḥ 
ye 'nyonyato bhāgavatāḥ prasajya
sabhājayante mama pauruṣāṇi  Hbhv 
dvitīye śrīsūtoktau BhP 
pibanti ye bhagavata ātmanaḥ satāṃ
kathāmṛtaṃ śravaṇapuṭeṣu sambhṛtam
punanti te viṣayavidūṣitāśayaṃ
vrajanti taccaraṇasaroruhāntikam  Hbhv 
tṛtīye kapiladevastutau BhP  
pānena te deva kathāsudhāyāḥ
pravṛddhabhaktyā viśadāśayā ye 
vairāgyasāraṃ pratilabhya bodhaṃ
yathāñjasānvīyur akuṇṭhadhiṣṇyam  Hbhv 
skānde amṛtasāroddhāre śrīyamasya dūtānuśāsane 
ye śṛṇvanti kathāṃ viṣṇor ye paṭhanti hareḥ kathām 
kalāyutaṃ nāvalokyaṃ gatās te brahma śāśvatam  Hbhv 
yasya viṣṇukathālāpair nityaṃ pramuditaṃ manaḥ 
tasya na cyavate lakṣmīs tatpadaṃ ca kare sthitam  Hbhv 
dvādaśe BhP  
yat tūttamaḥślokaguṇānuvādaḥ
saṅgīyate 'bhīkṣṇam amaṅgalaghnaḥ 
tam eva nityaṃ śṛṇuyād abhīkṣṇaṃ
kṛṣṇe 'malāṃ bhaktim abhīpsamānaḥ  Hbhv 
skānde 
yatra yatra mahīpāla vaiṣṇavī vartate kathā 
tatra tatra harir yāti gaur yathā sutavatsalā  Hbhv 
śrīviṣṇudharme śrībhagavaduktau
skānde ca śrībhagavadarjunasaṃvāde 
matkathāvācakaṃ nityaṃ matkathāśravaṇe ratam 
matkathāprītamanasaṃ nāham tyakṣyāmi taṃ naram  Hbhv 
daśamaskandhe brahmastutau BhP  
jñāne prayāsam udapāsya namanta eva
jīvanti sanmukharitāṃ bhavadīyavārtām 
sthāne sthitāḥ śrutigatāṃ tanuvāṅmanobhir
ye prāyaśo ñjita jito 'py asi tais trilokyām  Hbhv 
tṛtīye śrīsanakādistutau BhP  
nātyantikaṃ vigaṇayanty api te prasādaṃ
kiṃ vānyad arpitabhayaṃ bhruva unnayais te 
ye 'ṅga tvadaṅghriśaraṇā bhavataḥ kathāyāḥ
kīrtanyatīrthayaśasaḥ kuśalā rasajñāḥ  Hbhv 
caturthe śrībhagavantaṃ prati siddhānāṃ stutau BhP  
ayaṃ tvatkathāmṛṣṭapīyūṣanadyāṃ
manovāraṇaḥ kleśadāvāgnidagdhaḥ 
tṛṣārto 'vagāḍho na sasmāra dāvaṃ
na niṣkrāmati brahmasampannavan naḥ  Hbhv 
ataevoktaṃ prathamaskandhe śrīśaunakādibhiḥ BhP  
vayaṃ tu na vitṛpyāma uttamaślokavikrame 
yacchṛṇvatāṃ rasajñānāṃ svādu svādu pade pade  Hbhv 
kiṃ ca BhP  
ko nāma tṛpyed rasavit kathāyāṃ
mahattamaikāntaparāyaṇasya 
nāntaṃ guṇānām aguṇasya jagmur
yogeśvarā ye bhavapādmamukhyāḥ  Hbhv 
tṛtīye śrīvidureṇa BhP  
krīḍan vidhatte dvijagosurāṇāṃ
kṣemāya karmāṇy avatārabhedaiḥ 
mano na tṛpyaty api śṛṇvatāṃ naḥ
suślokamauleś caritāmṛtāni  Hbhv 
daśamaskandhe ca śrīparīkṣitā BhP  
brahman kṛṣṇakathāḥ puṇyā mādhvīr lokamalāpahāḥ 
ko nu tṛpyeta śṛṇvānaḥ śrutajño nityanūtanaḥ  Hbhv 
ato hi śrīpṛthurājena prārthitaṃ BhP  
na kāmaye nātha tad apy ahaṃ kvacin
na yatra yuṣmaccaraṇāmbujāsavaḥ 
mahattamāntarhṛdayān mukhacyuto
vidhatsva karṇāyutam eṣa me varaḥ  Hbhv 
ataeva niścayoktaṃ pādme vaiśākhamāhātmye PadmaP  ambarīṣaṃ prati śrīnāradena 
nātaḥ paraṃ paramatoṣaviśeṣapoṣaṃ
paśyāmi puṇyam ucitaṃ ca paraspareṇa 
santaḥ prasahya yad anantaguṇān ananta
śreyonidhīn adhikabhāvabhujo bhajanti  Hbhv 
prathamaskandhe śrīsūtena BhP  
yā yāḥ kathā bhagavataḥ kathanīyorukarmaṇaḥ 
guṇakarmāśrayāḥ pumbhiḥ saṃsevyās tā bubhūṣubhiḥ  Hbhv 
daśamaskandhaśeṣe ca śrībādarāyaṇinā BhP  
itthaṃ parasya nijavartmarirakṣayātta
līlātanos tadanurūpaviḍambanāni 
karmāṇi karmakaṣaṇāni yadūttamasya
śrūyād amuṣya padayor anuvṛttim icchan  Hbhv 
atha śrībhagavatkathātyāgādidoṣaḥ
ataḥ kṛṣṇakathāyāṃ tu satyām anyakathāśrutim 
tad aśrutiṃ ca vaimukhyaṃ tasyāṃ tṛptim api tyajet  Hbhv 
tṛtīyaskandhe kapiladevahūtisaṃvāde BhP  
nūnaṃ daivena vihatā ye cācyutakathāsudhām 
hitvā śṛṇvanty asadgāthāḥ purīṣam iva viḍbhujaḥ  Hbhv 
tatraiva śrīvaikuṇṭhavarṇane BhP  
yan na vrajanty aghabhido racanānuvādāc
chṛṇvanti ye 'nyaviṣayāḥ kukathā matighnīḥ 
yās tu śrutā hatabhagair nṛbhir āttasārās
tāṃs tān kṣipanty aśaraṇeṣu tamaḥsu hanta  Hbhv 
kiṃ ca skānde brahmanāradasaṃvāde 
vācyamānaṃ tu ye śāstraṃ vaiṣṇavaṃ puruṣādhamāḥ 
na śṛṇvanti muniśreṣṭha teṣāṃ svāmī sadā yamaḥ  Hbhv 
na śṛṇvanti na hṛṣyanti vaiṣṇavīṃ prāpya ye kathām 
dhama āyur yaśo dharmaḥ santānaś caiva naśyati  Hbhv 
na śṛṇoti harer yas tu kathāṃ pāpapraṇāśinīm 
acirād eva devarṣe samūlaṃ tu vinaśyati  Hbhv 
dvitīyaskandhe śrīśaunakoktau BhP  
bile batorukramavikramān ye
na śṛṇvataḥ karṇapuṭe narasya 
jihvāsatī dārdurikeva sūta
na copagāyaty urugāyagāthāḥ  Hbhv 
tṛtīye śrībrahmastutau BhP  
daivena te hatadhiyo bhavataḥ prasaṅgāt
sarvāśubhopaśamanād vimukhendriyā ye 
kurvanti kāmasukhaleśalavāya dīnā
lobhābhibhūtamanaso 'kuśalāni śaśvat  Hbhv 
BhP  
tāñ chocyaśocyān avido 'nuśoce
hareḥ kathāyāṃ vimukhān aghena 
kṣiṇoti devo 'nimiṣas tu yeṣām
āyur vṛthāvādagatismṛtīnām  Hbhv 
śrīmaitreyoktau ca BhP  
ko nāma loke puruṣārthasāravit
purākathānāṃ bhagavatkathāsudhām 
āpīya karṇāñjalibhir bhavāpahām
aho virajyeta vinā naretaram  Hbhv 
caturthe śrīpṛthustutau BhP 
yaśaḥ śivaṃ suśrava āryasaṅgame
yadṛcchayā copaśṛṇoti te sakṛt 
kathaṃ guṇajño viramed vinā paśuṃ
śrīr yat pravavre guṇasaṅgrahecchayā  Hbhv 
daśamārambhe śrīparīkṣitpraśne BhP  
nivṛttatarṣair upagīyamānād
bhavauṣadhāc chrotramano'bhirāmāt 
ka uttamaślokaguṇānuvādāt
pumān virajyeta vinā paśughnāt  Hbhv 
ataevoktaṃ devaiḥ pañcamaskandhe BhP  
na yatra vaikuṇṭhakathāsudhāpagā
na sādhavo bhāgavatās tadāśrayāḥ 
na yatra yajñeśamakhā mahotsavāḥ
sureśaloko 'pi na vai sa sevyatām  Hbhv 
atha bhagavatkathāsaktiḥ
ato niṣevyamāṇāṃ ca sarvathā bhagavatkathām 
muhus tadrasikān pṛcchen mitho modavivṛddhaye  Hbhv 
daśamaskandhe BhP  
satām ayaṃ sārabhṛtāṃ nisargo
yadarthavāṇīśruticetasām api 
pratikṣaṇaṃ navyavad acyutasya yat
striyā viṭānām iva sādhu vārtā  Hbhv 
ataeva tatraiva BhP 
tulyaśrutatapaḥśīlās tulyasvīyārimadhyamāḥ 
api cakruḥ pravacanam ekaṃ śuśrūṣavo 'pare  Hbhv  iti 
atha śrībhagavaddharmapratipādanamāhātmyam
tathā vaiṣṇavadharmāṃś ca kriyamānām api svayam 
sampṛcchet tadvidaḥ sādhūn anyonyaprītivṛddhaye  Hbhv 
śraddhayā bhagavaddharmān vaiṣṇavāyānupṛcchate 
avaśyaṃ kathayed vidvān anyathā doṣabhāg bhavet  Hbhv 
tad uktam
nākhyāti vaiṣṇavaṃ dharmaṃ viṣṇubhaktasya pṛcchataḥ 
kalau bhāgavato bhūtvā puṇyaṃ yāti śatābdikam  Hbhv 
skānde brahmanāradasaṃvāde
vaiṣṇave vaiṣṇavaṃ dharmaṃ yo dadāti dvijottamaḥ 
sasāgaramahīdāne yat phalaṃ labhate'dhikam  Hbhv 
kiṃ ca tatraiva 
ajñānāya ca yo jñānaṃ dadyād dharmopadeśanam 
kṛtsnāṃ vā pṛthivīṃ dadyāt tena tulyaṃ hi tat smṛtam  Hbhv 
viṣṇudharmottare  
tat kathāṃ śrāvayed yas tu tadbhaktān mānavottamaḥ 
godānaphalam āpnoti sa naras tena karmaṇā  Hbhv 
pādme devadūtavikuṇḍalasaṃvāde PadmaP  
jñānam ajñāya yo dadyād vedaśāstrasamudbhavam 
api devās tam arcanti bhavabandhavidārakam  Hbhv 
bṛhannāradīye NārP 
satsaṅgadevārcanasatkathāsu
hitopadeśe nirato manuṣyaḥ 
prayāti viṣṇoḥ paramaṃ padaṃ yad
dehāvasāne'cyutatulyatejāḥ  Hbhv 
atha bhagavaddharmāḥ
te ca śrībhagavaddharmā bhagavadbhaktalakṣaṇaiḥ 
vyañjitāḥ katicin mukhyā likhyante'tra pare'pi te  Hbhv 
te tu yadyapi vikhyātāḥ śrīmadbhāgavatādiṣu 
tathāpi yatnād ekatra saṅgṛhyante samādhanāḥ  Hbhv 
te coktāḥ kāśīkhaṇḍe dvārakāmāhātmye candraśarmaṇā 
adya prabhṛti kartavyaṃ yan mayā kṛṣṇa tac chṛṇu 
ekādaśyāṃ na bhoktavyaṃ kartavyo jāgaraḥ sadā  Hbhv 
mahotsavaḥ prakartavyaḥ pratyahapūjanaṃ tava 
palārdhenāpi biddhaṃ tu bhoktavyaṃ vāsarāntare  Hbhv 
tvatprītyāṣṭau mayā kāryā dvādaśyo vratasaṃyutā 
bhaktir bhāgavatī kāryā prāṇair api dhanair api  Hbhv 
nityaṃ nāmasahasraṃ tu paṭhanīyaṃ tava priyam 
pūjā tu tulasīpatrair mayā kāryā sadaiva hi  Hbhv 
tulasīkāṣṭhāsambhūtā mālā kāryā sadā mayā 
nṛtyagītaṃ prakartavyaṃ samprāpte jāgare tava  Hbhv 
tulasīkāṣṭhāsambhūtacandanena vilepanam 
kariṣyāmi tavāgre ca guṇānāṃ tava kīrtanam  Hbhv 
mathurāyāṃ prakartavyaṃ pratyabdaṃ gamanaṃ mayā 
tatkathāśravaṇaṃ kāryaṃ tathā pustakavācanam  Hbhv 
nityaṃ pādodakaṃ mūrdhnā mayā dhāryaṃ prayatnataḥ 
naivedyabhakṣaṇaṃ cāpi kariṣyāmi yatavrataḥ  Hbhv 
nirmālyaṃ śirasā dhāryaṃ tvadīyaṃ sādaraṃ mayā 
tava dattvā yad iṣṭaṃ tu bhakṣaṇīyaṃ mudā mayā  Hbhv 
tathā tathā prakartavyaṃ tava tuṣṭiḥ prajāyate 
satyam etan mayā kṛṣṇa tavāgre parikīrtanam  Hbhv 
saptamaskandhe śrīprahlādena BhP  
guruśuśrūṣayā bhaktyā sarvalabdhārpaṇena ca 
śraddhayā tatkathāyāṃ ca kīrtanair guṇakarmaṇām 
tatpādāmburuhadhyānāt talliṅgekṣārhaṇādibhiḥ  Hbhv 
hariḥ sarveṣu bhūteṣu bhagavān āsta īśvaraḥ 
iti bhūtāni manasā kāmais taiḥ sādhu mānayet  Hbhv 
ekādaśe ca śrīkaviyogeśvareṇa BhP 
ye vai bhagavatā proktā upāyā hy ātmalabdhaye 
añjaḥ puṃsām aviduṣāṃ viddhi bhāgavatān hi tān  Hbhv 
tatraiva prabuddhayogeśvareṇa BhP  
sarvato manaso 'saṅgam ādau saṅgaṃ ca sādhuṣu 
dayāṃ maitrīṃ praśrayaṃ ca bhūteṣv addhā yathocitam  Hbhv 
śaucaṃ tapas titikṣāṃ ca maunaṃ svādhyāyam ārjavam 
brahmacaryam ahiṃsāṃ ca samatvaṃ dvandvasaṃjñayoḥ  Hbhv 
sarvatrātmeśvarānvīkṣāṃ kaivalyam aniketatām 
viviktacīravasanaṃ santoṣaṃ yena kenacit  Hbhv 
śraddhāṃ bhāgavate śāstre 'nindām anyatra cāpi hi 
manovākkarmadaṇḍaṃ ca satyaṃ śamadamāv api  Hbhv 
śravaṇaṃ kīrtanaṃ dhyānaṃ harer adbhutakarmaṇaḥ 
janmakarmaguṇānāṃ ca tadarthe 'khilaceṣṭitam  Hbhv 
iṣṭaṃ dattaṃ tapo japtaṃ vṛttaṃ yac cātmanaḥ priyam 
dārān sutān gṛhān prāṇān yat parasmai nivedanam  Hbhv 
evaṃ kṛṣṇātmanātheṣu manuṣyeṣu ca sauhṛdam 
paricaryāṃ cobhayatra mahatsu nṛṣu sādhuṣu  Hbhv 
parasparānukathanaṃ pāvanaṃ bhagavadyaśaḥ
mitho ratir mithas tuṣṭir nivṛttir mitha ātmanaḥ  Hbhv 
śrībhagavatā ca BhP  
malliṅgamadbhaktajana darśanasparśanārcanam 
paricaryā stutiḥ prahva guṇakarmānukīrtanam  Hbhv 
matkathāśravaṇe śraddhā madanudhyānam uddhava 
sarvalābhopaharaṇaṃ dāsyenātmanivedanam  Hbhv 
majjanmakarmakathanaṃ mama parvānumodanam 
gītatāṇḍavavāditra goṣṭhībhir madgṛhotsavaḥ  Hbhv 
yātrā balividhānaṃ ca sarvavārṣikaparvasu 
vaidikī tāntrikī dīkṣā madīyavratadhāraṇam  Hbhv 
mamārcāsthāpane śraddhā svataḥ saṃhatya codyamaḥ 
udyānopavanākrīḍa puramandirakarmaṇi  Hbhv 
sammārjanopalepābhyāṃ sekamaṇḍalavartanaiḥ 
gṛhaśuśrūṣaṇaṃ mahyaṃ dāsavad yad amāyayā  Hbhv 
amānitvam adambhitvaṃ kṛtasyāparikīrtanam 
api dīpāvalokaṃ me nopayuñjyān niveditam  Hbhv 
yad yad iṣṭatamaṃ loke yac cātipriyam ātmanaḥ 
tat tan nivedayen mahyaṃ tad ānantyāya kalpate  Hbhv 
kiṃ ca BhP 
śraddhāmṛtakathāyāṃ me śaśvan madanukīrtanam 
pariniṣṭhā ca pūjāyāṃ stutibhiḥ stavanaṃ mama  Hbhv 
ādaraḥ paricaryāyāṃ sarvāṅgair abhivandanam 
madbhaktapūjābhyadhikā sarvabhūteṣu manmatiḥ  Hbhv 
madartheṣv aṅgaceṣṭā ca vacasā madguṇeraṇam 
mayy arpaṇaṃ ca manasaḥ sarvakāmavivarjanam  Hbhv 
madarthe 'rthaparityāgo bhogasya ca sukhasya ca 
iṣṭaṃ dattaṃ hutaṃ japtaṃ madarthaṃ yad vrataṃ tapaḥ  Hbhv 
api cāgre BhP  
kuryāt sarvāṇi karmāṇi madarthaṃ śanakaiḥ smaran 
mayy arpitamanaścitto maddharmātmamanoratiḥ  Hbhv 
deśān puṇyān āśrayeta madbhaktaiḥ sādhubhiḥ śritān 
devāsuramanuṣyeṣu madbhaktācaritāni ca  Hbhv 
pṛthak satreṇa vā mahyaṃ parvayātrāmahotsavān 
kārayed gītanṛtyādyair mahārājavibhūtibhiḥ  Hbhv 
mām eva sarvabhūteṣu bahir antar apāvṛtam 
īkṣetātmani cātmānaṃ yathā kham amalāśayaḥ  Hbhv 
atha śrībhagavaddharmamāhātmyam
uktaṃ ca saptamaskandhe śrīprahlādena BhP  
evaṃ nirjitaṣaḍvargaiḥ kriyate bhaktir īśvare 
vāsudeve bhagavati yayā saṃlabhyate ratiḥ  Hbhv 
ekādaśe śrīnāradena BhP  
śruto 'nupaṭhito dhyāta ādṛto vānumoditaḥ
sadyaḥ punāti saddharmo devaviśvadruho 'pi hi  Hbhv 
tatraiva śrīkaviyogeśvareṇa BhP  
yān āsthāya naro rājan na pramādyeta karhicit 
dhāvan nimīlya vā netre na skhalen na pated iha  Hbhv 
śrīprabuddhayogeśvareṇa BhP  
iti bhāgavatān dharmān śikṣan bhaktyā tadutthayā 
nārāyaṇaparo māyām añjas tarati dustarām  Hbhv 
śrībhagavatā ca BhP  
evaṃ dharmair manuṣyāṇām uddhavātmanivedinām 
mayi sañjāyate bhaktiḥ ko 'nyo 'rtho 'syāvaśiṣyate  Hbhv 
kiṃ cāgre BhP  
na hy aṅgopakrame dhvaṃso maddharmasyoddhavāṇv api
mayā vyavasitaḥ samyaṅ nirguṇatvād anāśiṣaḥ  Hbhv  iti
alābhe satsabhāyās tu śuśrūṣuṃ ca nijālaye 
devālaye vā śāstrajñaḥ kīrtayed bhagavatkathām  Hbhv 
atha śrībhagavallīlākathākīrtanamāhātmyam 
uktaṃ ca skānde śrībhagavatā arjunaṃ prati 
matkathā kurute yas tu vaiṣṇavānāṃ sadāgrataḥ 
iha bhogān avāpnoti tathā mokṣaṃ na saṃśayaḥ  Hbhv 
prathamaskandhe BhP  śrīnāradena
idaṃ hi puṃsas tapasaḥ śrutasya vā
sviṣṭasya sūktasya ca buddhidattayoḥ 
avicyuto 'rthaḥ kavibhir nirūpito
yaduttamaślokaguṇānuvarṇanam  Hbhv 
kiṃ ca BhP  
etad dhy āturacittānāṃ mātrāsparśecchayā muhuḥ 
bhavasindhuplavo dṛṣṭo haricaryānuvarṇanam  Hbhv 
ekādaśe śrīśukenāpi BhP  
itthaṃ harer bhagavato rucirāvatāra
vīryāṇi bālacaritāni ca śantamāni 
anyatra ceha ca śrutāni gṛṇan manuṣyo
bhaktiṃ parāṃ paramahaṃsagatau labheta  Hbhv 
ataeva śrīprahlādena nṛsiṃhastutāv uktam BhP  
so 'haṃ priyasya suhṛdaḥ paradevatāyā
līlākathās tava nṛsiṃha viriñcagītāḥ 
añjas titarmy anugṛṇan guṇavipramukto
durgāṇi te padayugālayahaṃsasaṅgaḥ  Hbhv 
gopikābhir api gītam BhP  
tava kathāmṛtaṃ taptajīvanaṃ
kavibhir īḍitaṃ kalmaṣāpaham 
śravaṇamaṅgalaṃ śrīmadātataṃ
bhuvi grṇanti te bhuridā janāḥ  Hbhv 
kirtane'py atra taj jñeyaṃ māhātmyaṃ śravaṇe'sya yat 
sidhyati śravaṇam nūnaṃ kīrtanāt svayam eva hi  Hbhv 
śāstrābhyāsasya cābhāve pūrveṣāṃ lokaviśrutām 
satām ādhunikānāṃ ca kathāṃ bandhuṣu kīrtayet  Hbhv 
iti śrīgopālabhaṭṭavilikhite śrībhagavadbhaktivilāse
satsaṅgamo nāma
daśamo vilāsaḥ 
 NityakrtyasamapanaVilasa
ekādaśavilāsaḥ
nityakṛtyasamāpanaḥ
śrīcaitanyaṃ prapadye taṃ mahāścaryaprabhāvakam 
prasāde yasya duṣṭo 'pi bhagavadbhaktimān bhavet  Hbhv 
tato dināntyabhāgeṣu bāhyeṣu surasadmasu 
yātrāṃ kṛtvā dvijaḥ sandhyām upāsīta yathāvidhi  Hbhv 
śrīviṣṇupurāṇe aurvasagarasaṃvāde ViP   
dināntasandhyāṃ sūryeṇa pūrvā mṛkṣair yutāṃ budhaḥ 
upatiṣṭhed yathānyāyaṃ samyag ācamya pārthiva  Hbhv 
sarvakālam upasthānaṃ sandhyāyāḥ pārthiveṣyate 
anyatra sūtikāśaucavibhramāturabhītitaḥ  Hbhv 
upatiṣṭhanti vai sandhyāṃ ye na pūrvāṃ na paścimām 
vrajanti te durātmānas tāmisraṃ narakaṃ nṛpa  Hbhv 
iti 
tato yathāśramācāraṃ karma sāyantanaṃ kṛtī 
nirvartya pūrvavat kuryād bhaktyā bhagavadarcanam  Hbhv 
śrīkṛṣṇabhaktyāsaktyā tu sandhyopāsyādikaṃ yadi 
patet karma na pātityadoṣaśaṅkā kathañcana  Hbhv 
atha śrībhagavadbhaktānāṃ karmapātityaparihāraḥ
pādme  śrībhagavaduktau 
matkarma kurvatāṃ puṃsāṃ kriyālopo bhaved yadi 
teṣāṃ karmāṇi kurvanti tisraḥ koṭyo maharṣayaḥ  Hbhv 
ādipurāṇe ca 
smaranti mama nāmāni ye tyaktvā karma cākhilam 
teṣāṃ karmāṇi kurvanti ṛṣayo bhagavatparāḥ  Hbhv 
iti 
mṛduśraddhasya bhaktasya prauḍhatām anupeyuṣaḥ 
kiṃcit karmādhikāritvāt karmāsyaitat prapañcitam  Hbhv 
prauḍhaśraddhasya bhaktasyakarmasv anadhikārataḥ 
pātityaṃ na bhavaty eva lekhanīyaṃ tadagrataḥ  Hbhv 
kiṃcid dhyānādibhedena trisandhyaṃ ca pṛthak pṛthak 
proktaḥ pūjāvidhiḥ prājñais tattatkāmāśusiddhaye  Hbhv 
atha trikālārcanavidhiviśeṣataḥ
śrīgautamīyatantre 
ārādhanavidhiṃ vakṣye prātaḥkāle viśeṣataḥ 
varaṃ vṛndāvanaṃ dhyāyet puṇyavṛkṣādisevitam  Hbhv 
punnāgair nāgavṛkṣaiś ca panasaiś caiva kāñcanaiḥ 
bakulaiś caiva bilvaiś ca vanyaiḥ kurvakair api  Hbhv 
sarvartukusumopetaiḥ puṣpāvanataśākhibhiḥ 
tanmadhye pulinaṃ dhyāyed bahupuṣpakacampakam  Hbhv 
dhūpadipair vitānena puṣpamālāvibhūṣitam 
muktādāmapatākābhir vanyapuṣpair alaṅkṛtam  Hbhv 
tanmadhye kalpavṛkṣasya cchāyāyāṃ paṅkajāsane 
susthitaṃ veṇugītāḍhyaṃ sarvābharaṇabhūṣitam  Hbhv 
vanamālāparivṛtaṃ gopikāśataveṣṭitam 
devāsuraiś ca siddhaiś ca gandharvair apsarogaṇaiḥ  Hbhv 
yakṣair vidyādharagaṇair vihagair bhuvi saṃsthitaiḥ 
brahmarṣibhiḥ stūyamānaṃ kṛṣṇaṃ caiva śucismitam  Hbhv 
nānāvidhaiś ca gopālair mṛgapakṣivibhūṣitam 
lelihyamānaṃ praṇayāt paśūnāṃ śatakoṭibhiḥ  Hbhv 
indīvaranibhaṃ divyaṃ sundaraṃ tv indirālayam 
sampūrṇacandravadanaṃ padmapatranibhekṣaṇam  Hbhv 
padmābhapāṇipādaṃ ca padmarāgavarārcitam 
śaraṇyaṃ sarvalokānāṃ gopīnāṃ prāṇavallabham  Hbhv 
evaṃ dhyātvārcayen nityaṃ ṣoḍaśenopacārataḥ 
dugdhaṃ ca dadhikhaṇḍena sahitaṃ saṃnivedayet  Hbhv 
sauvarṇapātre gopānāṃ grāsaṃ kāṃsye nivedayet 
evaṃ samarcayed bhaktyā japan mantraṃ samāhitaḥ  Hbhv 
madhyāhne sampravakṣyāmi pūjāṃ sarvārthasiddhidām 
sauvarṇaparvate mūle dhātubhiḥ samalaṅkṛte  Hbhv 
puṇyavṛkṣasamākīrṇe puṇyapakṣininādite 
padmotpalādisaṅkīrṇe vāpībhiḥ samalaṅkṛte  Hbhv 
tasmin satpuline ramye chāyāyāṃ paṅkajāsane 
sauvarṇamaṇḍape samyagvitānādivibhūṣite  Hbhv 
mālādiracite ramye maṇibhiḥ puṣpaśobhitaiḥ 
suvarṇaratnasandohair antarāntaraśobhite  Hbhv 
siṃhāsane samāsīnaṃ viśrāntaṃ kaṃsasūdanam 
muktāmayaiḥ surucirair hārair dāmavibhūṣitam  Hbhv 
dhyātvā samyag viśuddhātmā jātīpuṣpaiḥ samarcayet 
mahārajatapātre tu naivedyānnaṃ nivedayet  Hbhv 
dadyād grāsaṃ sakhīnāṃ ca gopīnāṃ vijitendriyaḥ 
devakīparamānandam evaṃ dhyāyet sukhāsanam  Hbhv 
rātripūjāvidhiṃ vakṣye rukmiṇīvallabhasya ca 
adhastāt kalpavṛkṣasya sarvapuṣpaphalasya ca  Hbhv 
ratnamaṇḍapamadhyasthaṃ divyapītāmbaraṃ harim 
divyacandanaliptāṅgaṃ divyābharaṇabhūṣitam  Hbhv 
anekadivyamālābhir maṇḍitaṃ paṅkajekṣaṇam 
ratnamaṇḍapamadhyasthaṃ sundaraṃ sundarasmitam  Hbhv 
śobhayantaṃ svavapuṣā sarvalokān nijaśriyā 
gopījanānāṃ hṛdayavallabhaṃ proktavarcasam  Hbhv 
sugandhipuṣpair ārādhyaṃ śrīkṛṣṇaṃ sarvanāyakam 
rājate tu payaḥ śuddhaṃ pakvaṃ pātre nivedayet  Hbhv 
evam abhyarcya manasā japen mantraṃ samāhitaḥ 
kālatrayārcane caiva sahasraṃ sāṣṭakaṃ japet 
eṣa nityakramaḥ proktaḥ kṛṣṇamantrasya sūribhiḥ  Hbhv 
tatraivādau saṃkṣiptatrikālapūjoktyanantaram
manasā vā samabhyarcya triṣu sandhyāsu saṃyamī 
pratyahaṃ tu japen mantram aṣṭottarasahasrakam 
asāmarthye japen mantraṃ nityam aṣṭaśataṃ tathā  Hbhv 
iti 
atha naktaṃ kṛtyāni
tato yathāsampradāyaṃ homaṃ niṣpādya vaiṣṇavaḥ 
gītanṛtyādikaṃ bhaktyā vidhāya prārthayet prabhum  Hbhv 
tathā coktam
balīyasā padā svāmin padavīm avadhāraya 
āgaccha śayanasthānaṃ priyābhiḥ saha keśava  Hbhv 
iti 
evaṃ prārthya samarpyāsmai pāduke śayanālayam 
ānīya devaṃ tatratyān upacārān prakalpayet  Hbhv 
viśeṣato 'rpayet tatra ghanaṃ dugdhaṃ saśarkaram 
tāmbūlaṃ ca sakarpūraṃ divyamālyānulepanam  Hbhv 
itthaṃ bhaktyā samārādhyaṃ bhagavantaṃ svaśaktitaḥ 
tatprītyai sarvakarmāṇi tat phalaṃ vārpayet kṛtī  Hbhv 
athāhorātrākhilakarmārpaṇavidhiḥ
ekādaśaskandhe BhP  
kāyena vācā manasendriyair vā
buddhyātmanā vānusṛtasvabhāvāt 
karoti yad yat sakalaṃ parasmai
nārāyaṇāyeti samarpayet tat  Hbhv 
kiṃ cātra 
sādhu vāsādhu vā karma yad yad ācaritaṃ mayā 
tat sarvaṃ bhagavan viṣṇo gṛhāṇārādhanaṃ param  Hbhv 
kiṃ ca
apāṃ samīpe śayanāsane gṛhe
divā ca rātrau ca yathā ca gacchatā 
yad asti kiṃcit sukṛtaṃ kṛtaṃ mayā
janārdanas tena kṛtena tuṣyatu  Hbhv 
ataivoktaṃ tṛtīyaskandhe brahmāṇaṃ prati śrībhagavatā BhP  
pūrtena tapasā yajñair dānair yogasamādhinā 
rāddhaṃ niḥśreyasaṃ puṃsāṃ matprītis tattvavinmatam  Hbhv 
iti 
ittham ārādhayen nityaṃ bhagavantaṃ yathā vidhi 
nyāyārjitāptavittena samagraphalasiddhaye  Hbhv 
atha pūjāphalasamprāptyupāyaḥ
daśamaskandhe BhP  
ayaṃ svastyayanaḥ panthā dvijāter gṛhamedhinaḥ 
yac chraddhayāptavittena śuklenejyeta pūruṣaḥ  Hbhv 
agastyasaṃhitāyāṃ ca
nyāyāj jitaiḥ sādhanaiś ca dānahomārcanādikam 
kuryān na ced adho yāti bhaktyā kurvann api dvija  Hbhv 
iti 
yatnāt siddhair nijaiḥ śuddhair dravyair dhanyo 'rcayet prabhum 
pūjādravyāṇy aśaktaś ced dahyād īkṣeta vārcanam  Hbhv 
athāśaktasya pūjāprāptyupāyaḥ
agastyasaṃhitāyāṃ
ārādhanāsamarthyaś ced dadyād arcanasādhanam 
yo dātuṃ naiva śaknoti kuryād arcanadarśanam  Hbhv 
nistārāya tad evālaṃ bhavābdher munisattama 
naikaṃ ca yasya vidyeta so 'dho yāty eva nānyathā  Hbhv 
kiṃ ca tatraiva
yas tu bhaktyā prayatnena svayaṃ sampādya cākhilam 
sādhanaṃ cārcayed vidvān samagraṃ labhate phalam  Hbhv 
yo 'rcayed vidhivad bhaktyā parānītaiś ca sādhanaiḥ 
pūjāphalārdham eva syān na samagraṃ phalaṃ labhet  Hbhv 
kiṃ ca pādme śrīkṛṣṇasatyabhāmāsaṃvādīyakārttikamāhātmye 
dharmoddeśena yo dravyam aparaṃ yācate naraḥ 
tatpuṇyakarmajaṃ tasya dhanadas tv āpnuyāt phalam  Hbhv 
atha darśanamāhātmyam
pādme śrīpulastyabhagīrathasaṃvāde
pūjitaṃ pūjyamānaṃ ca ye paśyanti janārdanam 
kapilāśatadānasya nityaṃ bhavati tat phalam  Hbhv 
āgneye
pūjitaṃ pūjyamānaṃ vā yo paśyed bhaktito harim 
śraddhayā modayed yas tu so 'pi yāgaphalaṃ labhet  Hbhv 
sampūjyamānaṃ vidhinā yaḥ paśyet śraddhayā harim 
so 'pi yāgaphalaṃ kṛtsnaṃ prāpnuyāt nātra saṃśayaḥ  Hbhv 
dṛṣṭvā sampūjitaṃ devaṃ nṛtyamāno 'numodayet 
asaṃśayamatiḥ śuddhaḥ paraṃ brahmādhigacchati  Hbhv 
atha śrībhagavanmūrtidarśananityatā
viṣṇudharmottare
tāvad bhramanti saṃsāre manuṣyā mandabuddhayaḥ 
yāvad rūpaṃ na paśyanti keśavasya mahātmanaḥ  Hbhv 
pādme ca tatraiva
pūjyamānaṃ hṛṣīkeśaṃ ye na paśyanti vaiṣṇavāḥ 
teṣāṃ dattaṃ hutaṃ japtaṃ daiteyāyopatiṣṭhati  Hbhv 
kiṃ ca tatraiva nārāyaṇanāradasaṃvāde pūjāvidhikathane
yatra kutrāpi pratimāṃ vedadharmasamanvitām 
na paśyanti janā gatvā te daṇḍyā yamakiṅkaraiḥ  Hbhv 
atha bhagavadarthe dravyadānamāhātmyam
skānde
viṣṇum uddiśya yat kiñcid viṣṇubhaktāya dīyate 
dānaṃ tad vimalaṃ proktaṃ kevalaṃ mokṣasādhanam  Hbhv 
kaurme
yat kiñcid deyam īśānam uddiśya brāhmaṇāya ca 
prabhave viṣṇave cātha tad anantaphalaṃ smṛtam  Hbhv 
viṣṇudharmottare not found
anugraheṇa mahatā pretasya patitasya ca 
nārāyaṇabaliḥ kāryas tenāsyānugraho bhavet  Hbhv 
anādinidhano devaḥ śaṅkhacakragadādharaḥ 
akṣayaḥ puṇḍarīkākṣas tatra dattaṃ na naśyati  Hbhv 
yathā kathañcid yad dattaṃ devadeve janārdane 
avināśi tu tad viddhi pātram eko janārdanaḥ  Hbhv 
tatraiva tṛtīyakāṇḍe not found
sāmānyabhaktyā yad dattaṃ tad dhi padbhyāṃ pratīcchati 
ekāntabhāvopagamair mūrdhnā divjavarottamāḥ  Hbhv 
ananto bhagavān viṣṇus tasya kāmavivarjitaiḥ 
yad eva dīyate kiñcit tad evākṣayam ucyate  Hbhv 
padbhyāṃ pratīcchate devaḥ sakāmena niveditam 
mūrdhnā pratīcchate dattam akāmena dvijottamāḥ  Hbhv 
tathaivoktaṃ mokṣadharme śrīnāradena not found
brahmā yad ṛṣayaś caiva svayaṃ paśupatiś ca yat 
anye ca vibudhaśreṣṭhā daityadānavarākṣasāḥ  Hbhv 
nāgāḥ suvarṇāḥ gandharvāḥ siddhā rājarṣayas tathā 
havyaṃ kravyaṃ ca satataṃ vidhiyuktaṃ prabhuñjate 
kṛtsnaṃ tu tasya devasya caraṇāv upatiṣṭhati  Hbhv 
yāḥ kriyāḥ saṃprayuktās tu ekāntagatabuddhibhiḥ 
tāḥ sarvāḥ śirasā devaḥ pratigṛhṇāti vai svayam  Hbhv 
brahmavaivarte
ekām api naro dhenuṃ savatsāṃ vidhipūrvakam 
dattvoddeśena kṛṣṇasya prāpnoty evābhivāñchitam  Hbhv 
nārasiṃhe
yo gāṃ payasvinīṃ viṣṇoḥ kṛṣṇavarṇāṃ prayacchati 
aśvamedhasya yajñasya phalaṃ prāpya hariṃ vrajet  Hbhv 
sarvapāpair virahitaḥ sarvabhūṣaṇabhūṣitaḥ 
gavāṃ sahasradānasya prāpyaṃ divyaṃ vrajet  Hbhv 
viṣṇudharmottare 
gavāṃ lokam avāpnoti dhenuṃ dattvā payasvinīm 
dadhikṣīraghṛtārthāya vāsudevasya cālaye 
dattvā gāṃ madhuparkāya mahat phalam avāpnuyāt  Hbhv 
jalāśayaṃ tathā kṛtvā sarvapāpaiḥ pramucyate  Hbhv 
sapuṣpaiḥ saphalair vṛkṣair yutaṃ kṛtvā jalāśayam 
udyānaiḥ padminīṣaṇḍair āśramaiś ca manoharaiḥ 
śvedadvīpam avāpnoti punar nāvartate tataḥ  Hbhv 
devāgre kārayed yas tu ramyām āpaṇavīthikām 
rājā bhavati lokeṣu vijitārir mahāśayāḥ  Hbhv 
nagaraṃ ca tathā kṛtvā sāmrājyam adhigacchati 
śivikāṃ ye prayacchanti te prayānty amarāvatīm  Hbhv 
aśvadāḥ svargalokasthā rājante divi sūryavat 
kavīndradānāc chakrasya cirāl lokācyuto naraḥ  Hbhv 
rājā bhavati dharmātmā pṛthivyāṃ pṛthivīpatiḥ  Hbhv 
viṣṇor āyatane dattvā tatkathāpustakaṃ naraḥ 
brahmalokam avāpnoti bahukālasthiraṃ dvijāḥ  Hbhv 
pustakāṃś ca tathaivānyān yaḥ pradadyān naras tv iha 
sārasvatam avāpnoti lokaṃ kālaṃ tathā bahum  Hbhv 
svabhṛtaṃ vācakaṃ kṛtvā devāgāre naraḥ sadā 
vidyādānaphalaṃ prāpya brahmaloke mahīyate  Hbhv 
viṣṇoḥ śaṅkhapradānena vāruṇaṃ lokam aśnute 
mānuṣyam āsādya tathā khyātaśabdaś ca jāyate  Hbhv 
ghaṇṭāpradānena tathā mahadyaśa upāśnute 
kūṭāgāraṃ tathā dattvā nagarādhipatir bhavet  Hbhv 
dattvā tu devakarmārthaṃ navāṃ vedīṃ dṛḍhāṃ śubhām 
pārthivatvam avāpnoti vedī hi pṛthivī yataḥ  Hbhv 
toraṇaṃ kārayed yas tu devadevālaye naraḥ 
lokeṣu tasya dvārāṇi bhavanti vivṛtāni vai  Hbhv 
devaveśmopayogyāni śilpabhāṇḍāni yo naraḥ 
dadyād vā vādyabhāṇḍāni gaṇeśatvam avāpnuyāt  Hbhv 
yaḥ kumbhaṃ devakarmārthaṃ naro dadyān navaṃ śubham 
vāruṇaṃ lokam āpnoti sarvapāpaiḥ pramucyate  Hbhv 
caturaḥ kalasān dadyād yas tu devagṛhe naraḥ 
catuḥsamudravalayāṃ sa hi bhuṅkte vasundharām  Hbhv 
dattvaikam api viprendrāḥ kalasaṃ susamāhitaḥ 
rājā bhavati dharmātmā bhūtale nātra saṃśayaḥ  Hbhv 
vāridhānīṃ tathā dattvā vāruṇaṃ lokam aśnute 
kamaṇḍalupradānena yajñasya phalam āpnuyāt  Hbhv 
mātrāṃ tu paricaryārthaṃ nivedya haraye tathā 
sarvakāmasamṛddhasya yajñasya phalam aśnute  Hbhv 
tālavṛntapradānena nirvṛtiṃ prāpnuyāt parām 
mālyādhāraṃ tathā dattvā dhūpādhāraṃ tathaiva ca 
gandhādhāraṃ tathā pātraṃ kāmānāṃ pātratāṃ vrajet  Hbhv 
saumdrajāni pātrāṇi dattvā vai taijasāni vā 
pātraṃ bhavati kāmānāṃ vidyānāṃ ca dhanasya ca  Hbhv 
śayanāsanadānena sthitiṃ vindati śāśvatīm 
uttaracchadadānena sarvān kāmān avāpnuyāt  Hbhv 
naraḥ suvarṇadānena sarvān kāmān avāpnuyāt 
rūpyado rūpam āpnoti viśeṣād bhuvi durlabham  Hbhv 
ratnadānena lokeṣu prāmāṇyam upagacchati 
anaḍvāhapradānena daśadhenuphalaṃ labhet  Hbhv 
ājñāvimahiṣoṣṭrāṇāṃ dānam aśvatarasya ca 
sahasraguṇitaṃ dānāt pūrvaproktāt prakīrtitam  Hbhv 
vāruṇaṃ lokam āpnoti dattvā vastuṃ dvijottamāḥ 
avipradānāc ca tathā tam enaṃ lokam aśnute  Hbhv 
uṣṭraṃ vā gardabhaṃ vāpi kharaṃ vā yaḥ prayacchati 
alakāṃ sa samāsādya yakṣendraiḥ saha modate  Hbhv 
āraṇyamṛgajātīnāṃ tathā dānāc ca pakṣiṇām 
agniṣṭomam avāpnoti subhagaś ca tathā bhavet  Hbhv 
dāsaṃ dattvā sukhe loke neṣṭabhraṣṭo vijāyate 
dāsīṃ dattvā tathā viprā nātra kāryā vicāraṇā  Hbhv 
gaṇikāṃ ye prayacchanti nṛtyagītaviśāradām 
sarvaduḥkhavinirmuktās te prayānty amarāvatīm  Hbhv 
nṛtyaṃ dattvā tathāpnoti rudralokam asaṃśayam  Hbhv 
prekṣaṇīyapradānena śakraloke mahīyate 
gītaṃ dattvā tathāpnoti brahmalokam asaṃśayam  Hbhv 
dundubhiṃ ye prayacchanti kīrtimanto bhavanti te  Hbhv 
dattvā dhānyāni bījāni śasyāni vividhāni ca 
rūpakāni ca tāny eva prāpnuyāt surapūjyatām  Hbhv 
dattvā śākāni ramyāni viśokas tv abhijāyate 
dattvā ca vyañjanārthāya tathopakaraṇāni ca  Hbhv 
puṣpavṛkṣaṃ tathā dattvā deśasyādhipatir bhavet 
phalavṛkṣaṃ tathā nagarādhipatir bhavet  Hbhv 
tathā
sugandhasādhanānīha paṭavāsāni yo naraḥ 
dadāti devadevasya so 'śvamedhaphalaṃ labhet  Hbhv 
kaṅkatasya pradānena viromas tv abhijāyate 
kūrcaprasādhanaṃ kṛtvā paraṃ maṅgalam aśnute  Hbhv 
vismāpanīyaṃ yat kiñcid dattvātyantaṃ sukhaṃ labhet  Hbhv 
vastrālaṅkaraṇādīnāṃ kṛṣṇārpaṇaphalaṃ ca yat 
upacāraprayoge prāk tatra tatra vyalekhi tat  Hbhv 
upacārāś ca vividhāḥ śrīmadbhagavadarcane 
śakyaśaktyādibhedena tāntrikair vaiṣṇavir matāḥ  Hbhv 
atha vividhopacārāḥ
āgame
āsanasvāgate sārghye pādyam ācamanīyakam 
madhuparkācamasnānavasanābharaṇāni ca  Hbhv 
sugandhasumanodhūpadīpanaivedyavandanam 
prayojayed aracanājñām upacārāṃs tu ṣoḍaśa  Hbhv 
arghyaṃ ca pādyācamanamadhuparkācamāny api 
gandhādayo nivedyāntā upacārā daśa kramāt  Hbhv 
gandhādibhir nivedyāntaiḥ pūjā pañcopacārikī 
saparyās trividhāḥ proktās tāsām ekāṃ samācaret  Hbhv 
kvacic ca
āsanāvāhanaṃ caiva pādyārghyācamanīyakam 
snānaṃ vāso bhūṣaṇaṃ ca gandhaḥ puṣpaṃ ca dhūpakaḥ  Hbhv 
pradīpaś caiva naivedyaṃ puṣpāñjalir ataḥ param 
pradakṣiṇaṃ namaskāro visargaś caiva ṣoḍaśa  Hbhv 
kecic cāhuś catuḥṣaṣṭim upacārān mamārcane 
teṣv anekaprakāreṣu prakāraiko 'tra likhyate  Hbhv 
sukhasuptasya kṛṣṇasya prātar ādau prabodhanam 
vedaghoṣaṇavīṇāvivādyair vandistavair api  Hbhv 
jayaśabdā namaskārā maṅgalārātrikaṃ tataḥ 
āsanaṃ dantakāṣṭhaṃ ca pādyārghyācamanāny api  Hbhv 
tataś ca madhuparkāḍhyācamanaṃ pādukārpaṇam 
aṅgamārjanam abhyaṅgodvartane snapanaṃ jalaḥ  Hbhv 
kṣīreṇa dadhnā haviṣā madhunā sitayā tathā 
mantrapūtaiḥ punar vārbhir aṅgavāso 'tha vāsasī  Hbhv 
upavītaṃ punaāc cācamanīyaṃ cānulepanam 
bhūṣaṇaṃ kusumaṃ dhūpo dīpo dṛṣṭyapasāraṇam  Hbhv 
naivedyaṃ mukhavāsas tu tāmbūlaṃ śayanottamam 
keśaprasādhanaṃ divyavastrāṇi mukuṭaṃ mahat  Hbhv 
divyagandhānulepaś ca kaustubhādivibhūṣaṇam 
vicitradivyapuṣpāṇi maṅgalārātrikaṃ tataḥ  Hbhv 
ādarśaḥ sukhayānena maṇḍapāgamanotsavaḥ 
siṃhāsanopaveśaś ca pādyādyaiḥ punar arcanam  Hbhv 
punar dhūpādyarpaṇena prāgvan naivedyam uttamam 
tataś ca divyatāmbūlamahānīrājanaṃ punaḥ  Hbhv 
cāmaravyajanacchatraṃ gītaṃ vādyaṃ ca nartanam 
pradakṣiṇaṃ namaskāraḥ stutiḥ śrīcaraṇābjayoḥ  Hbhv 
tayoś ca sthāpanaṃ mūrdhni tīrthanirmālyadhāraṇam 
ucchiṣṭabhojanaṃ pādasevoddeśopaveśanam  Hbhv 
naktaṃ śayyāvinirmāṇaṃ divyair vividhasādhanaiḥ 
hastapradānaṃ śayanasthānāgamamahotsavaḥ  Hbhv 
śayyopaveśanaṃ śrīmatpādakṣālanapūrvakam 
gandhaprasūnatāmbūlārpaṇanīrājanotsavaḥ  Hbhv 
śeṣaparyaṅkaśayanapādasaṃvāhanādikam 
krameṇaite catuḥṣaṣṭhir upacārāḥ prakīrtitāḥ  Hbhv 
sadācārānusāreṇa yad yad ācaryate svayam 
nityakarmādikaṃ tat tat śrīkṛṣṇasyāpi kārayet  Hbhv 
ato 'trālikhitaṃ yad yad upacārādikaṃ param 
sarvaṃ tat tac ca jānīyāl lokarītyanusārataḥ  Hbhv 
uktānāṃ copacārāṇām abhāve bhagavān sadā 
bhaktenārcyo yathālabdhais tair antarbhāvitair api  Hbhv 
athālabdhasamādhānam
tantre
upacāroktavastūnām upasaṅgrahaṇe vidhiḥ 
dravyāṇām apy abhāve tu puṣpākṣatayavaiḥ kriyāḥ  Hbhv 
arcopacāravastūnām abhāve samupasthite 
nirmalenodakenaiva dravyasampūrṇatā bhavet  Hbhv 
upacāreṣu dravyeṣu yat kiñcid duṣkaraṃ budhaḥ 
tat sarvaṃ manasā buddhyā puṣpakṣepeṇa kalpayet  Hbhv 
eteṣu copacāreṣu vittaśāṭhyavivarjitam 
yad asampannam eteṣāṃ manasā tu prakalpayet  Hbhv 
agastyasaṃhitāyāṃ śrītulasīmāhātmye
yad yan nyūnaṃ bhavaty eva rāmārādhanasādhanam 
tulasīdalamātreṇa yuktaṃ tat paripūryate  Hbhv 
ekādaśaskandhe ca śrībhagavaduddhavasaṃvāde 
dravyaiḥ prasiddhair madyāgaḥ pratimādiṣv amāyinaḥ 
bhaktasya ca yathālabdhair hṛdi bhāvena caiva hi  Hbhv 
tato 'nujñāṃ prabhoḥ prārthya daṇḍavat taṃ praṇamya ca 
sāyaṃ bhuktvā yathānyāyaṃ sukhaṃ svapyāt prabhuṃ smaret  Hbhv 
atha śayanavidhiḥ
āgame
nirguṇo niṣkalaś caiva viśvamūrtidharo 'vyayaḥ 
anādyante sadānante phaṇāmaṇiviśobhite 
kṣīrābdhimadhye yaḥ śete sa māṃ rakṣatu mādhavaḥ  Hbhv 
sabāhyābhyantaraṃ deham āpādatalamastakam 
sarvātmā sarvaśaktiś ca pātu māṃ garuḍadhvajaḥ  Hbhv 
iti rakṣāṃ puraskṛtya svaped viṣṇum anusmaran  Hbhv 
kiṃ cānyatra
adbhiḥ śaucavidhiṃ vidhāya caraṇau prakṣāly copaspṛśed
dviḥ saṃsmṛtya jagatpatiṃ vrajapatiṃ śrīvallabhīvallabham 
rādhāyāḥ suciraṃ pibantam amṛtāsārāyamāṇāṃ giraṃ
vastreṇāṅghriyugaṃ pramṛjyaa śayanaṃ tv āpādya sadyaḥ svapet  Hbhv 
kiṃ ca
rāmaṃ skandaṃ hanumantaṃ vainateyaṃ vṛkodaram 
śayane yaḥ smaren nityaṃ duḥsvapnas tasya naśyati  Hbhv 
api ca skāndapādmayoḥ PadmaP 
ṛtukālābhigāmī yaḥ svadāranirataś ca yaḥ 
sarvadā brahmacārīha vijñeyaḥ sa gṛhāśramī  Hbhv 
ṛtuḥ ṣoḍaśayāminyaś catasras tāsu garhitāḥ 
putradās tāsu yā yugmā ayugmāḥ kanyakāpradāḥ  Hbhv 
tyaktvā candramasaṃ duṣṭaṃ maghāṃ mūlaṃ vihāya ca 
śuciḥ sannirviśet patnīṃ puṃnāmarkṣe viśeṣataḥ 
śuciṃ putraṃ prasūyeta puruṣārthaprasādhanam  Hbhv 
viṣṇupurāṇe aurvasagarasaṃvāde 
kṛtapādādiśaucaś ca bhuktvā sāyaṃ tato gṛhī 
gacchec chayyām asphuṭitām ekadārumayīṃ nṛpa  Hbhv 
nāviśālāṃ na vai bhagnāṃ nāsamāṃ malināṃ na ca 
na ca jantumayīṃ śayyām adhitiṣṭhed anāstṛtām  Hbhv 
prācyāṃ diśi śiraḥ śastaṃ yāmyāyām athavā nṛpa 
sadaiva svapataḥ puṃso viparītaṃ tu rogadam  Hbhv 
ṛtāv upagamaḥ śastaḥ svapatnyām avanīpate 
punnāmarkṣe śubhe kāle jyeṣṭhayugmāsu rātriṣu  Hbhv 
nāsnātāṃ tu striyaṃ gacchen nāturāṃ na rajasvalām 
nāniṣṭāṃ na prakupitāṃ nāpraśastāṃ na gurviṇīm  Hbhv 
nādakṣiṇāṃ nānyakāmāṃ nākāmāṃ nānyayoṣitam 
kṣutkṣāmām atibhuktāṃ vā svayaṃ caibhir guṇair yutaḥ  Hbhv 
snātaḥ sraggandhadhṛkprīto nādhyātaḥ kṣudhito 'pi vā 
sakāmaḥ sānurāgaś ca vyavāyaṃ puruṣo vrajet  Hbhv 
caturdaśyaṣṭamī caiva amāvasyātha pūrṇimā 
parvāṇy etāni rājendra ravisaṅkrāntir eva ca  Hbhv 
tailastrīmāṃsasambhogī parvasv eteṣu vai pumān 
viṇmūtrabhojanaṃ nāma prayāti narakaṃ nṛpa  Hbhv 
nānyayonāv ayonau vā nopayuktauṣadhas tathā 
devadvijagurūṇāṃ ca vyavāyī nāśramī bhavet  Hbhv 
caityacatvaratīrtheṣu naiva goṣṭhe catuṣpathe 
naiva śmaśānopavane salileṣu mahīpate  Hbhv 
proktaparvasvaśeṣeṣu naiva bhūpāla sandhyayoḥ 
gacched vyavāyaṃ matimān na mūtroccārapīḍitaḥ  Hbhv 
paradārān na gaccheta manasāpi kadācana 
kim u vācāsthibandho 'pi nāsti teṣu vyavāyinām  Hbhv 
mṛto narakam abhyeti hīyate cātra cāyuṣaḥ 
paradāraratiḥ puṃsām ubhayatrāpi bhītidā  Hbhv 
iti matvā svadāreṣu ṛtumatsu budho vrajet 
yathoktadoṣahīneṣu sakāmeṣv anṛtāv api  Hbhv 
iti 
teṣāṃ bhaktyupayogitvaṃ na syād yadyapi karmaṇām 
tathāpi kṛta ullekho gṛhiṣv āvaśyakaṃ tataḥ  Hbhv 
itthaṃ hi prātaru tthānāt pratyahaṃ śayanāvadhi 
śrīkṛṣṇaṃ pūjayan siddhasarvārtho 'sya priyo bhavet  Hbhv 
atha śrībhagavadarcanamāhātmyam
śrīkūrmapurāṇe
na viṣṇvārādhanāt puṇyaṃ vidyate karma vaidikam 
tasmād anādimadhyāntaṃ nityam ārādhayed dharim  Hbhv 
tatraiva bhṛgvādīn prati sākṣāt śrībhagavaduktau
ye'rcayiṣyanti māṃ bhaktyā nityaṃ kaliyuge dvijāḥ 
vidhinā vedadṛṣṭena te gamiṣyanti tatpadam  Hbhv 
viṣṇurahasye
śrīviṣṇor arcanaṃ ye tu prakurvanti narā bhuvi 
te yānti śāśvataṃ viṣṇor ānandaṃ paramaṃ padam  Hbhv 
iti 
tatraiva śrībhagavaduktau
na me dhyānaratāḥ samyagyoginaḥ parituṣṭaye 
tathā bhavanti devarṣe kriyāyogaratā yathā  Hbhv 
kriyāyogo hi me'bhīṣṭaḥ parayogāt svanuṣṭhitāt 
tuṣṭir me sambhavet pumbhir bhaktimadbhir amatsaraiḥ  Hbhv 
ye'rcayanti narā nityaṃ kriyāyogaratāḥ svayam 
dhyāyanti ye ca māṃ nityaṃ teṣāṃ śreṣṭhāḥ kriyā matāḥ  Hbhv 
kriyāhīnasya devarṣe tathā dhyānaṃ na muktidam 
na tathā māṃ vidur viprā dhyāninas tattvato vinā 
kriyāyogaratāḥ samyag labhante māṃ samādhinā  Hbhv 
yathā hi kāmadaṃ nṝṇāṃ mama tuṣṭikaraṃ param 
bhaktiyogaṃ mahāpuṇyaṃ bhuktimuktipradaṃ śubham  Hbhv 
saṃvatsareṇa yat puṇyaṃ labhante dhyānino mama 
prāpyante tad ihaikāhāt kriyāyogaparair naraiḥ  Hbhv 
ādipurāṇe
na karmasadṛśaṃ dhyānaṃ na karmasadṛśaṃ phalam 
na karmasadṛśas tyāgo na karmasadṛśaṃ tapaḥ 
na karmasadṛśaṃ puṇyaṃ na karmasadṛśī gatiḥ  Hbhv 
nāradīye NārP 
bhaktigrāhyo hṛṣīkeśo na dhanair dharaṇīdhara 
bhaktyā saṃpūjito viṣṇuḥ pradadāti manoratham  Hbhv 
tasmād viprāḥ sadā bhaktiḥ kartavyā cakrapāṇinaḥ 
janenāpi jagannāthaḥ pūjitaḥ kleśahā bhavet  Hbhv 
haribhaktisudhodaye 
kṛtāpi dambhahāsyārthe sevā tārayate janān 
viphalā nānyakarmeva kṛpāluḥ ko nv ataḥ paraḥ  Hbhv 
brahmavaivarte 
sa samārādhito devo muktikṛt syād yathā tathā 
anicchayāpi hutabhuk saṃspṛṣṭo dahati dvija  Hbhv 
dhanavān putravān bhogī yaśasvī bhayavarjitaḥ 
medhāvī matimān prājño bhavaty ārādhanād dhareḥ  Hbhv 
skānde sanatkumāramarkaṇḍeyasaṃvāde 
viśiṣṭaḥ sarvadharmāc ca dharmo viṣṇvarcanaṃ nṝṇām 
sarvayajñatapohomas tīrthasnānaiś ca yat phalam  Hbhv 
tat phalaṃ koṭiguṇitaṃ viṣṇuṃ sampūjya cāpnuyāt 
tasmāt sarvaprayatnena nārāyaṇam ihārcayet  Hbhv 
tatraiva śrīśivomāsaṃvāde 
yaḥ pradadyad dvijendraya sarvaṃ bhumiṃ sasagaram 
arcayed yaḥ sakṛd viṣṇuṃ tat phalaṃ labhate naraḥ  Hbhv 
masardham api yo viṣṇuṃ nairantaryena pūjayet 
puruṣottamaḥ sa vijñeyo viṣṇubhakto na saṃśayaḥ  Hbhv 
madhyandinagate surye yo viṣṇuṃ paripūjayet 
vasupūrṇamahidatur yat punyaṃ tad avāpnuyāt  Hbhv 
prātar utthaya yo viṣṇuṃ satataṃ paripūjayet 
agnistomasahasrasya labhate phalam uttamam  Hbhv 
yo viṣṇuṃ prayato bhūtvā sayaṃkale samarcayet 
gavaṃ medhasya yajñasya phalam āpnoti durlabham  Hbhv 
evaṃ sarvāsu velāsu avelāsu ca keśavam 
sampūjayan naro bhaktyā sarvān kāmān avāpnuyāt  Hbhv 
kiṃ punar yo 'rcayen nityaṃ sarvadevanamaskṛtam 
dhanyaḥ saḥ kṛtakṛtyaś ca viṣṇulokam avāpnuyāt  Hbhv 
kiṃ ca 
dīkṣāmātreṇa kṛṣṇasya narā mokṣaṃ labhanti vai 
kiṃ punar ye sadā bhaktyā pūjayanty acyutaṃ naraḥ  Hbhv 
tatraiva śrībrahmanaradasaṃvāde
saṃsāre'smin mahāghore janmamṛtyubhayākule 
pūjanaṃ vāsudevasya tārakaṃ vādibhiḥ smrtam  Hbhv 
sa nāma sukṛti loke kulaṃ tena hy alaṅkṛtam 
ādhāraḥ sarvabhūtānāṃ yena viṣṇuḥ prasaditaḥ  Hbhv 
yajñānāṃ tapasāṃ caiva śubhānām api karmaṇām 
tad viśiṣṭaphalaṃ nṝṇāṃ sadaivārādhanaṃ hareḥ  Hbhv 
kalau kalimalākrāntā na jānanti hariṃ param 
ye'rcayanti tam īśānaṃ kṛtakṛtyas ta eva hi 
nāsti śreyottamaṃ nṝṇāṃ viṣṇor ārādhanat param  Hbhv 
yuge'smin tamase tasmāt satataṃ harim arcayet 
arcite devadevese śaṅkhacakragadādhare  Hbhv 
arcitaḥ sarvadevāḥ syur yataḥ sarvagato hariḥ 
arcite sarvalokeśe surāsuranamaskṛte 
keśave keśikaṃsaghne na yāti narakaṃ naraḥ  Hbhv 
sakṛd abhyarcito yena helayāpi namaskṛtaḥ 
sa yāti paramaṃ sthānaṃ yat surair api pūjitam  Hbhv 
samastalokanāthasya devadevasya śārṅgiṇaḥ 
sākṣād bhagavato nityaṃ pūjanaṃ janmanaḥ phalam  Hbhv 
tatraivagre 
asāre khalu saṃsāre sāram etan nirūpitam 
samastalokanāthasya śraddhayārādhanaṃ hareḥ  Hbhv 
kiṃ ca 
yatra viṣṇukathā nityaṃ yatra tiṣṭhanti vaiṣṇavāḥ 
kalibāhyā narās te vai ye'rcayanti sadā harim  Hbhv 
kāśīkhaṇḍe
harer ārādhanaṃ puṃsāṃ kiṃ kiṃ na kurute bata 
putramitrakalatrārthaṃ rājyasvargāpavargadam  Hbhv 
haraty aghaṃ dhvamsayati vyādhīn ādhīn nirasyati 
dharmaṃ vivardhayet kṣipraṃ prayacchanti manoratham  Hbhv 
ata eva skānde dhruvaṃ prati markaṇḍeyasya vacanaṃ 
sakṛd abhyarcito yena devadevo janārdanaḥ 
sa prāpnoti paraṃ sthānaṃ satyam etan mayoditam  Hbhv 
tathāṅgīrasaḥ 
yasyāntaḥ sarvam evedaṃ yasya nānto mahātmanaḥ 
tam ārādhaya govindaṃ sthānam āgryaṃ yad icchasi  Hbhv 
pulastasya 
paraṃ brahma paraṃ dhāma yo 'sau sasvatapūruṣaḥ 
tam ārādhya hariṃ yāti muktim apy atidurlabham  Hbhv 
pulahasya 
aindram indraḥ paraṃ sthānaṃ yam ārādhya jagatpatim 
prāpa yajñapatiṃ viṣṇuṃ tam ārādhaya suvrata  Hbhv 
vasiṣṭhasya 
prāpnoty ārādhite viṣṇau manasā yad yad icchati 
trailokyāntargataṃ sthānaṃ kim u sarvottamottamam  Hbhv 
yan yan kāmayate kāmān nārī vā puruṣo 'pi vā 
tan samāpnoti vipulān samārādhya janārdanam  Hbhv 
agastyasaṃhitāyāṃ 
ārādhyaiva naro viṣṇuṃ manasā yad yad icchati 
phalaṃ prāpnoty avihataṃ bhūri svalpam athāpi vā  Hbhv 
idrsaṃ viṣṇupurane'pi kiṃcid adhikaṃ cedaṃ
śrīmarīceḥ
anārādhitagovindair narair sthānaṃ nṛpātmaja 
na hi samprāpyate śreṣṭhaṃ tasmād ārādhayācyutam  Hbhv 
kiṃ ca tatraiva
bhaumān manorathān svargaṃ svargavandyaṃ tathāspadam 
prāpnoty ārādhite viṣṇau nirvāṇam api cottamam  Hbhv 
tathā brahmavaivarte
yatpādodakam ādhāya śivaḥ śirasi nṛtyati 
yannābhinalinād āsīd brahmā lokapitāmahaḥ  Hbhv 
yadicchāśaktivikṣobhād brahmaṇḍodbhavasaṅkṣayau 
tam ārādhaya govindaṃ sthānam agryaṃ yadīcchasi  Hbhv 
nārasiṃhe markaṇḍeyasahasranikasaṃvāde
yas tu sampūjayen nityaṃ narasiṃha nareśvara 
sa svargamokṣabhāgī syān nātra kāryā vicāraṇā  Hbhv 
tasmād ekamanā bhūtvā yāvajjīvaṃ pratijñayā 
arcanān narasiṃhasya samprāpnoty abhivāñchitam  Hbhv 
tatraiva śrīvyāsaśukasaṃvāde śrīmārkaṇḍeyamṛtyuñjayasaṃvādānantaraṃ
narake pacyamānas tu yamena paribhāṣitaḥ 
kiṃ tvayā nārcito devaḥ keśavaḥ kleśanāśanaḥ  Hbhv 
udakenāpy alābhe tu dravyāṇāṃ pūjitaḥ prabhuḥ 
yo dadāti svakaṃ lokaṃ sa tvayā kiṃ na pūjitaḥ  Hbhv 
narasiṃho hṛṣīkeśaḥ puṇḍarīkanibhekṣaṇaḥ 
smaranān muktido nṛṇāṃ sa tvayā kiṃ na pūjitaḥ  Hbhv 
bṛhannāradīye'ditimāhātmye śrīsūtoktau
yatra pūjāparo viṣṇos tatra vighno na bādhate 
rājā ca taskaraś cāpi vyādhayaś ca na santi hi  Hbhv 
pretāḥ piśācāḥ kuṣmāṇḍā grahā bālagrahās tathā 
ḍākinyo rākṣasāś caiva na bādhante'cyutarcakam  Hbhv 
tatraiva yamabhagīrathasaṃvāde
patraiḥ puṣpaiḥ phalair vārcya pūjārahitam acyutam 
sa yāti viṣṇusālokyaṃ kulasaptatisaṃyutaḥ  Hbhv 
tatraiva dhvajāropaṇamāhātmye śrīviṣṇudūtānām uktau
utkrāntikāle yannāma śrutavanto 'pi vai sakṛt 
labhante paramaṃ sthānaṃ kim u śuśrūṣaṇe rataḥ  Hbhv 
muhūrtaṃ vā muhūrtārdhaṃ yas tiṣṭhed dharimandire 
sa yāti paramaṃ sthānaṃ kim u śuśrūṣaṇe rataḥ  Hbhv 
tatraiva vibhāṇḍakamuneḥ sumatinṛpaṃ prati 
avaśenāpi yat karma kṛtaṃ tu sumahat phalam 
dadāti nṝṇāṃ rājendra kiṃ punaḥ samyagarcanā  Hbhv 
prāyaścittaprakāraṇānte 
samparkād yadi vā mohād yas tu pūjayate harim 
sarvapāpavinirmuktaḥ sa yāti paramaṃ padam  Hbhv 
sarvāntarāyā naśyanti manaḥsuddhiś ca jāyate 
paraṃ mokṣaṃ labhec caiva pūjyamāne janārdane  Hbhv 
dharmārthakāmamokṣākhyā puruṣārthāḥ sanātanāḥ 
haripūjāparāṇāṃ tu sidhyante nātra saṃśayaḥ  Hbhv 
sarvatīrthāni yajñāś ca sāṅgā vedāś ca sattamāḥ 
nārāyaṇarcanasyaite kālaṃ narhanti sodasim  Hbhv 
śrīviṣṇutoṣavidhipraśnottare
satyaṃ vacmi hitaṃ vacmi sāraṃ vacmi punaḥ punaḥ 
asārodagrasaṃsāre sāraṃ yad viṣṇupūjanam  Hbhv 
upalepanamāhātmyante
akāmād api ye viṣṇoḥ sakṛt pūjāṃ prakurvate na teṣām 
bhavabandhas tu kadācid api jāyate  Hbhv 
yajñadhvajopākhyānānte
tasmāt śṛṇuta viprendra devo nārāyaṇo 'vyayaḥ 
jānato 'jānato vāpi pūjakānāṃ vimuktidaḥ  Hbhv 
te vandyās te prapūjyāś ca namaskāryā viśeṣataḥ 
ye'rcayanti mahāviṣṇuṃ prapannārtipraṇāśanam  Hbhv 
ye yajanti spṛhāśūnyā hariṃ vā haram eva vā 
ta eva bhuvanaṃ sarvaṃ punanti vibudharṣabhāḥ  Hbhv 
pādme śrīnārāyaṇanāradasaṃvāde pūjavidhiprasaṅge
madbhakto yo madarcāṃ ca karoti vidhidṛṣṭaye 
tasyāntarāyaḥ svapne'pi na bhavaty abhayo hi saḥ  Hbhv 
tatraiva vaiśākhamāhātmye nāradāmbarīṣasaṃvāde
putrān kalatrān dīrghāyū rājyaṃ svargāpavargakam 
sa dadyād īpsitaṃ sarvaṃ bhaktyā sampūjito 'jitaḥ  Hbhv 
narake'pi ciraṃ magnāḥ pūrvajā ye kuladvaye 
tatraiva yānti te svargaṃ yadārceta sūto harim  Hbhv 
tatraiva śrīyamabrahmasaṃvāde
anārādhya hariṃ bhaktyā ko lokān prāpnuyād budhaḥ 
ārādhite harau kāmāḥ sarve karatalasthitāḥ  Hbhv 
viṣṇudharmottare śrīkṛṣṇāmṛtastotre
so 'pi dhanyatamo loke yo 'rcayed acutyaṃ sakṛt 
kiṃ punaḥ śraddhayā yuktaḥ sapuṣpaiḥ prativāsaram  Hbhv 
vaiṣṇavān api ye nityaṃ prapaśyanty arcayanti ca 
te'pi viṣṇupadaṃ yānti kiṃ punar viṣṇusevakāḥ  Hbhv 
sa yogī sa viśuddhātmā sa śāntaḥ sa mahāmatiḥ 
sa śuddhaḥ sa ca sampūrṇaḥ kṛṣṇaṃ seveta yo naraḥ  Hbhv 
agastyasaṃhitāyām
ananyamanasaḥ śaśvad gaṇayanto 'kṣamālayā 
japanto rāmarāmeti sukhāmṛtanidhau manaḥ 
pravilāpyāmṛtībhūya sukhaṃ tiṣṭhanti kecana  Hbhv 
paricaryāparāḥ kecit prāsādādiṣu śerate 
manuṣyam iva taṃ draṣṭuṃ vyavahartuṃ ca bandhuvat  Hbhv 
kiṃ ca
yathā vidhiniṣedhau tu muktaṃ naviopasarpataḥ 
tathā na spṛśato rāmopāsakaṃ vidhipūrvakam  Hbhv 
śrībhagavadgītāsu 
evaṃ satatayuktā ye bhaktās tvāṃ paryupāsate 
ye cāpy akṣaram avyaktaṃ teṣāṃ ke yogavittamāḥ  Hbhv 
ity arjunena pṛṣṭaḥ śrībhagavān uvāca 
mayy āveśya mano ye māṃ nityayuktā upāsate 
śraddhayā parayopetās te me yuktatamā matāḥ  Hbhv 
caturthaskandhe BhP 
yatpādasevābhirucis tapasvinām
aśeṣajanmopacitaṃ malaṃ dhiyaḥ 
sadyaḥ kṣiṇoty anvaham edhatī satī
yathā padāṅguṣṭhaviniḥsṛtā sarit  Hbhv 
kiṃ ca nāradoktau BhP 
yathā taror mūlaniṣecanena
tṛpyanti tatskandhabhujopaśākhāḥ 
prāṇopahārāc ca yathendriyāṇāṃ
tathaiva sarvārhaṇam acyutejyā  Hbhv 
ekādaśaskandhe ca kaviyogeśvarasya vākyaṃ BhP 
manye'kutaścidbhayam acyutasya
pādāmbujopāsanam atra nityam 
udvignabuddher asadātmabhāvād
viśvātmanā yatra nivartate bhīḥ  Hbhv 
śrībhagavataś ca BhP 
evaṃ kriyāyogapathaiḥ pumān vaidikatāntrikaiḥ 
arcann ubhayataḥ siddhiṃ matto vindaty abhīpsitām  Hbhv 
kiṃ ca BhP 
mām eva nairapekṣyeṇa bhaktiyogena vindati 
bhaktiyogaṃ sa labhata evaṃ yaḥ pūjayeta mām  Hbhv 
gautamīyatantre śrīnāradasya
tulasīdalamātreṇa jalasya culukena ca 
vikrīṇīte svam ātmānaṃ bhaktebhyo bhaktavatsalaḥ  Hbhv 
atha pūjānityatā
mahābhārate
mātṛvat parirakṣantaṃ sṛṣṭisaṃhārakārakam 
yo nārcayati deveśaṃ taṃ vidyād brahmaghātakam  Hbhv 
ata evoktaṃ bṛhannāradīye pādodakamāhātmyākhyānārambhe
haripūjāvidhānaṃ tu yasya veśmani no dvijaḥ 
śmaśānasadṛśaṃ vidyān na kadāpi viśec ca tat  Hbhv 
ata evoktaṃ viṣṇudharmottare 
puṣpair vā yadi vā patraih phalair vā yadi vāmbubhiḥ 
yaṣṭavyaḥ puṇḍarīkākṣas tyaktvā kāryaśatāni ca  Hbhv 
kiṃ ca nāradīye
nimitteṣu ca sarveṣu tattatkālaviśeṣataḥ 
pūjayed devadeveśaṃ dravyaṃ sampādya yatnataḥ  Hbhv 
ata evoktaṃ bhagavatā hāyagrīveṇa hāyaśīrṣapañcarātre
pratiṣṭhitārcā na tyājyā yāvajjīvaṃ samarcayet 
varaṃ prāṇasya vā tyāgaḥ śiraso vāpi karttanam  Hbhv 
pūjayā nityatālekhi prāk ca naivedyabhakṣaṇe 
māhātmyaṃ ca paraṃ śālagrāmacakraprasaṅgataḥ  Hbhv 
pūjāṅgānāṃ ca māhātmyaṃ yad yad vilikhitaṃ purā 
tat sarvam iha pūjāyāṃ paryavasyati hi svataḥ  Hbhv 
pūjāmahimamattebhāh śāstrāraṇyavihāriṇaḥ 
kīṭena kati saṅgrāhyāḥ prabhāvam śrīharer vinā  Hbhv 
atha śrībhagavannāma sadā seveta sarvataḥ 
tanmāhātmyaṃ ca vikhyātaṃ saṅkṣepenātra likhyate  Hbhv 
atha śrībhagavannāmamāhātmyam
tatra śrībhagavannāmaviśeṣasya ca sevanam 
ṛṣibhiḥ kṛpayādiṣṭaṃ tattatkāmahatātmanām  Hbhv 
atha kāmaviśeṣeṇa śrībhagavannāmaviśeṣasevāmāhātmyam
tatra pāpakṣayārthaṃ
śrīkaurme
śrīśabdapūrvaṃ jayaśabdamadhyaṃ
jayadvayād uttaratas tathā hi 
triḥsaptakṛtvo narasiṃhanāma
japtaṃ nihanyād api viprahatyām  Hbhv 
mahābhayanivaranartham
tatraiva
śrīpūrvo narasiṃho dvir jayād uttaratas tu saḥ 
triḥsaptakṛtvo japato mahābhayanivāraṇaḥ  Hbhv 
kālaviśeṣe tu maṅgalārthaṃ
viṣṇudharmottare mārkaṇḍeyavajrasaṃvāde
puruṣaṃ vāsudevaṃ ca tathā saṅkarṣaṇaṃ vibhum 
pradyumnam aniruddhaṃ ca kramād abdeṣu kīrtayet  Hbhv 
balabhadraṃ tathā kṛṣṇaṃ kīrtayed ayanadvaye 
madhavaṃ puṇḍarīkākṣaṃ tathā vai bhogasayinam  Hbhv 
padmanābhaṃ hṛṣīkeśaṃ tathā devaṃ trivikramam 
kramena rajasardula vasantadisu kīrtayet  Hbhv 
viṣṇuṃ ca madhuhantāraṃ tathā devaṃ trivikramam 
vāmanaṃ śrīdharaṃ caiva hṛṣīkeśaṃ tathāiva ca  Hbhv 
dāmodaraṃ padmanābhaṃ keśavaṃ ca yadūttamam 
nārāyaṇaṃ mādhavaṃ ca govindaṃ ca tathā kramāt  Hbhv 
caitrādiṣu ca māseṣu devadevam anusmaret 
pradyumnam aniruddhaṃ ca pakṣayoḥ kṛṣṇaśuklayoḥ  Hbhv 
sarvaḥ śarvaḥ sivaḥ sthāṇur bhūtādir nidhir avyayaḥ 
adityādiṣu vareṣu kramād evam anusmaret  Hbhv 
viśvaṃ viṣṇur vaṣaṭkāro bhūtabhavyabhavatprabhuḥ 
bhūtabhṛd bhūtakṛd bhavo bhūtātmā bhūtabhavanaḥ  Hbhv 
avyaktaḥ puṇḍarīkākṣo visvakarma sucisravaḥ 
sadbhavo bhavano bharta prabhavaḥ prabhur isvaraḥ  Hbhv 
aprameyo hṛṣīkeśah padmanabho 'maraprabhuḥ 
agrahyaḥ sasvato dhata kṛṣṇaś caitany anusmaret 
devadevasya nāmāni kṛttikadisu yadava  Hbhv 
brahmāṇaṃ śrīpatiṃ viṣṇuṃ kapilaṃ śrīdharaṃ prabhum 
dāmodaraṃ hṛṣīkeśaṃ govindaṃ madhusūdanam  Hbhv 
bhūdharaṃ gadinaṃ devaṃ saṅkhinaṃ padminaṃ tathā 
cakriṇaṃ ca mahārāja prathamādiṣu saṃsmaret  Hbhv 
sarvaṃ vā sarvadā nāma devadevasya yādava  Hbhv 
nāmāni sarvāṇi janārdanasya
kālaś ca sarvaḥ puruṣapravīrāḥ 
tasmāt sadā sarvagatasya nāma
grāhyaṃ yatheṣṭaṃ varadasya rājan  Hbhv 
vividhakāmasiddhaye ca
pulastyoktau
kāmaḥ kāmapradaḥ kāntaḥ kāmapālas tathā hariḥ 
ānando mādhavaś caiva kāmasaṃsiddhaye japet  Hbhv 
rāmaḥ paraśurāmaś ca nṛsiṃho viṣṇur eva ca 
vikramaś caivam ādīni japyāny arijigīṣubhiḥ  Hbhv 
vidyām abhyastatā nityaṃ japtavyaḥ puruṣottamaḥ 
dāmodaraṃ bandhagato nityam eva japen naraḥ  Hbhv 
keśavaṃ puṇḍarīkākṣam aniśaṃ hi tathā japet 
netrabādhāsu sarvāsu hṛṣīkeśaṃ bhayeṣu ca  Hbhv 
acyutaṃ cāmṛtaṃ caiva japed auṣadhakarmāṇi 
saṅgrāmābhimukho gacchan saṃsmared aparājitam  Hbhv 
cakriṇaṃ gadinaṃ caiva śārṅgiṇaṃ khaḍginaṃ tathā 
kṣemārthī pravasan nityaṃ dikṣu pracyādiṣu smaret  Hbhv 
ajitaṃ cādhipaṃ caiva sarvaṃ sarveśvaraṃ tathā 
saṃsmaret puruṣo bhaktyā vyavahāreṣu sarvadā  Hbhv 
nārāyaṇaṃ sarvakālaṃ kṣutapraskhalanādiṣu 
grahanakṣatrapīḍāsu devabādhāsu sarvataḥ  Hbhv 
dasyuvairinirodheṣu vyāghrasiṃhādisaṅkaṭe 
andhākāre tamastīvre narasiṃham anusmaret  Hbhv 
agnidāhe samutpanne saṃsmarej jalaśāyinam 
garuḍadhvajānusmaranād viṣavīryaṃ vyapohati  Hbhv 
snāne devārcane home praṇipāte pradakṣine 
kīrtayed bhagavannāma vāsudeveti tatparaḥ  Hbhv 
sthāpane vittadhānyāder apadhyāne ca duṣṭaje 
kurvīta tanmanā bhūtvā anantācyutakīrtanam  Hbhv 
nārāyaṇam śārṅgadharaṃ śrīdharaṃ puruṣottamam 
vāmanaṃ khaḍginaṃ caiva duṣṭasvapne sadā smaret  Hbhv 
mahārṇavādau paryaṅkaśāyinaṃ ca naraḥ smaret 
balabhadraṃ samṛddhyarthaṃ sarvakarmāṇi saṃsmaret  Hbhv 
jagatpatim apatyārthaṃ stuvān bhaktyā na sīdati 
śrīśaṃ sarvābhyudayike karmany āśu prakīrtayet  Hbhv 
ariṣṭeṣu hy aśeṣeṣu viśokaṃ ca sadā japet 
maruprapātāgnijalabandhanādiṣu mṛtyuṣu 
svatantraparatantreṣu vāsudevaṃ japed budhaḥ  Hbhv 
sarvārthaśaktiyuktasya devadevasya cakriṇaḥ 
yathābhirocate nāma tat sarvārtheṣu kīrtayet  Hbhv 
sarvārthasiddhim āpnoti nāmnām ekārthatā yathā 
sarvāṇy etāni nāmāni parasya brahmaṇo hareḥ  Hbhv 
evaṃ viṣṇudharmottare ca mārkaṇḍeyavajrasaṃvāde kiṃ ca
kūrmaṃ varāhaṃ matsyaṃ vā jalaprataraṇe smaret 
bhrājiṣṇum agnijanane japen nāma tv akhaṇḍitam  Hbhv 
garuḍadhvajānusmaraṇād āpado mucyate naraḥ 
jvarajuṣṭaśirorogaviṣavīryaṃ ca śamyati  Hbhv 
balabhadraṃ tu yuddhārthī kṛśyārambhe halāyudham 
uttarānāṃ vāṇijyārthī rāmam abhyudaye nṛpa  Hbhv 
maṅgalyaṃ maṅgalaṃ viṣṇum maṅgalyeṣu ca kīrtayet 
uttiṣṭhan kīrtayed viṣṇum prasvapan madhavaṃ naraḥ 
bhojane caiva govindaṃ sarvatra madhusūdanam  Hbhv 
tatraivānyatra
auṣadhe cintayed viṣṇum bhojane ca janārdanam 
śayane padmanābhaṃ ca maithune ca prajāpatim  Hbhv 
saṅgrāme cakriṇaṃ kruddham sthānabhraṃśe trivikramam 
nārāyaṇaṃ vṛṣotsarge śrīdharaṃ priyasaṅgame 
jalamadhye ca vārāhaṃ pāvake jalaśāyinam  Hbhv 
kānane narasiṃhaṃ ca parvate raghunandanam 
duḥsvapne smara govindaṃ viśuddhau madhusūdanam 
māyāsu vāmanaṃ devaṃ sarvakāryeṣu mādhavam  Hbhv 
kiṃ ca
kīrtayed vāsudevaṃ ca anukteṣv api yādava 
kāryārambhe tathā rājan yatheṣṭaṃ nāma kīrtayet  Hbhv 
sarvāṇi nāmāni hi tasya rājan
sarvārthasiddhyai tu bhavanti pumsaḥ 
tasmād yatheṣṭaṃ khalu kṛṣṇanāma
sarveṣu kāryeṣu japeta bhaktyā  Hbhv 
tatrākhilapāponmūlanatvam
atha sāmānyataḥ śrībhagavannāmakīrtanamāhātmyam
viṣṇudharme haribhaktisudhodaye coktaṃ nāradena
aho sunirmala yūyam rāgo hi harikīrtane 
avidhūya tamaḥ kṛtsnaṃ nṛṇām udeti sūryavat  Hbhv 
garude
pāpānalasya dīptasya mā kurvantu bhayaṃ narāḥ 
govindanāmameghaughair naśyate nīrabindubhiḥ  Hbhv 
avaśenāpi yannāmni kīrtane sarvapātakaiḥ 
pumān vimucyate sadyaḥ siṃhatrastair mṛgair iva  Hbhv 
yannāmakīrtanaṃ bhaktyā vilāpanam anuttamam 
maitreyāśeṣapāpānāṃ dhātūnām iva pāvakaḥ  Hbhv 
yasmin nyastamatir na yāti narakaṃ svargo 'pi yaccintane
vighno yatra niveśitātmamanaso brāhmo 'pi loko 'lpakaḥ 
muktiṃ cetasi yaḥ sthito 'maladhiyāṃ puṃsāṃ dadāty avyayaḥ
kiṃ citraṃ yadaghaṃ prayāti vilayaṃ tatrācyute kīrtite  Hbhv 
viṣṇudharmottare 
sāyaṃ prātas tathā kṛtvā devadevasya kīrtanam 
sarvapāpavinirmuktaḥ svargaloke mahīyate  Hbhv 
vāmane
nārāyaṇo nāma naro narāṇāṃ
prasiddhacauraḥ kathitaḥ pṛthivyām 
anekajanmārjitapāpasañcayam
haraty aśeṣaṃ śrutamātra eva  Hbhv 
skānde
govindeti tathā proktaṃ bhaktyā vā bhaktivarjitaiḥ 
dahate sarvapāpāni yugāntāgnir ivotthitaḥ  Hbhv 
govindanāmnā yaḥ kaścin naro bhavati bhūtale 
kīrtanād eva tasyāpi pāpaṃ yāti sahasradhā  Hbhv 
kāśīkhaṇḍe
pramādād api saṃspṛṣṭo yathānalakaṇo dahet 
tathauṣṭhapuṭasaṃspṛṣṭaṃ harināma dahed agham  Hbhv 
bṛhannāradīye lubdhakopakhyānānte
narāṇāṃ viṣayāndhānām mamatākulacetasām 
ekam eva harer nāma sarvapāpavināśanam  Hbhv 
ata eva tatraiva yamenoktam
hari hari sakṛd uccāritam
dasyucchalena yair manuṣyaiḥ 
jananījaṭharamārgaluptā
na mama paṭalipiṃ viśanti martyāḥ  Hbhv 
pādme vaiśākhamāhātmye devaśarmopākhyānānte śrīnāradoktau
hatyāyutaṃ pānasahasram ugram
gurvaṅganākoṭiniṣevanaṃ ca 
steyāny anekāni haripriyeṇa
govindanāmnā nihatāni sadyaḥ  Hbhv 
anicchayāpi dahati spṛṣṭo hutavaho yathā 
tathā dahati govindanāma vyājād apīritam  Hbhv 
tatraiva śrīyamabrāhmaṇasaṃvāde
kīrtanād eva kṛṣṇasya viṣṇor amitatejasaḥ 
duritāni vilīyante tamāṃsīva dinodaye  Hbhv 
nānyat paśyāmi jantūnām vihāya karikīrtanam 
sarvapāpapraśamanam prāyaścittam dvijottama  Hbhv 
ṣaṣṭhaskandhe BhP 
ayaṃ hi kṛtanirveśo janmakoṭyaṃhasām api 
yad vyājahāra vivaśo nāma svastyayanaṃ hareḥ  Hbhv 
stenaḥ surāpo mitradhrug brahmahā gurutalpagaḥ 
strīrājapitṛgohantā ye ca pātakino 'pare  Hbhv 
sarveṣām apy aghavatām idam eva suniṣkṛtam 
nāmavyāharaṇaṃ viṣṇor yatas tadviṣayā matiḥ  Hbhv 
na niṣkṛtair uditair brahmavādibhis
tathā viśuddhyaty aghavān vratādibhiḥ 
yathā harer nāmapadair udāhṛtais
tad uttamaślokaguṇopalambhakam  Hbhv 
BhP 
sāṅketyaṃ pārihāsyaṃ vā stobhaṃ helanam eva vā 
vaikuṇṭhanāmagrahaṇam aśeṣāghaharaṃ viduḥ  Hbhv 
patitaḥ skhalito bhagnaḥ sandaṣṭas tapta āhataḥ 
harir ity avaśenāha pumān nārhati yātanāḥ  Hbhv 
BhP 
ajñānād athavā jñānād uttamaślokanāma yat 
saṅkīrtitam aghaṃ puṃso dahed edho yathānalaḥ  Hbhv 
BhP 
brahmahā pitṛhā goghno mātṛhācāryahāghavān 
śvādaḥ pulkasako vāpi śuddhyeran yasya kīrtanāt  Hbhv 
laghubhāgavate
vartamānaṃ tu yat pāpaṃ yad bhūtaṃ yad bhaviṣyati 
tat sarvaṃ nirdahaty āśu govindānalakīrtanāt  Hbhv 
sadā drohaparo yas tu sajjanānāṃ mahītale 
jāyate pāvano dhanyo harer nāmānukīrtanāt  Hbhv 
kaurme
vasanti yāni koṭis tu pāvanāni mahītale 
na tāni tattulāṃ yānti kṛṣṇanāmānukīrtane  Hbhv 
bṛhadviṣṇupurāṇe 
nāmno 'sya yāvatī śaktiḥ pāpanirharaṇe hareḥ 
tāvat kartuṃ na śaknoti pātakaṃ pātakī janaḥ  Hbhv 
itihāsottame
svādo 'pi na hi śaknoti kartuṃ pāpāni yatnataḥ 
tāvantī yāvatī śaktir viṣṇor nāmno 'subhakṣaye  Hbhv 
viśeṣataḥ kalau skānde
tan nāsti karmajaṃ loke vāgjaṃ mānasam eva vā 
yan na kṣapayate pāpaṃ kalau govindakīrtanam  Hbhv 
viṣṇudharmottare 
śamāyālaṃ jalaṃ vahnes tamaso bhaskarodayaḥ 
śāntyai kaler aghaughasya nāmasaṅkīrtanaṃ hareḥ  Hbhv 
nāmnāṃ hareḥ kīrtanataḥ prayāti
saṃsārapāraṃ duritaughamuktaḥ 
naraḥ sa satyaṃ kalidoṣajanma
pāpaṃ nihaty āśu kim atra citram  Hbhv 
brahmāṇḍapurāṇe
varākacāndrāyaṇataptakṛcchrair
na dehiśuddhir bhavatīha tādṛk 
kalau sakṛn mādhavakīrtanena
govindanāmnā bhavatīha yādṛk  Hbhv 
kīrtanakartrkulasaṅgyādipavanatvaṃ
tatraiva
mahāpātakayukto 'pi kīrtayenn aniśaṃ harim 
śuddhāntaḥkaraṇo bhūtvā jāyate paṅktipāvanaḥ  Hbhv 
laghubhāgavate
govindeti mudā yuktaḥ kīrtayed yas tv ananyadhīḥ 
pāvanena ca dhanyena teneyaṃ pṛthivī dhṛtā  Hbhv 
haribhaktisudhodaye
na caivam ekaṃ vaktāraṃ jihvā rakṣati vaiṣṇavī 
āśrāvya bhagavatkhyātiṃ jagat kṛtsnaṃ punāti hi  Hbhv 
daśamaskandhe  
yannāma gṛhṇann akhilan śrotṝn ātmānam eva ca 
sadyaḥ punāti kiṃ bhūyas tasya spṛṣṭaḥ padā hi te  Hbhv 
ata evoktaṃ prahlādena nārasiṃhe
te santaḥ sarvabhūtānāṃ nirupādhikabāndhavāḥ 
ye nṛsiṃha bhavannāma gāyanty uccair mudānvitāḥ  Hbhv 
sarvavyadhinasitvaṃ
bṛhannāradīye bhagavattoṣaprasaṅge
acyutānandagovindanāmoccaraṇabhīṣitaḥ 
naśyanti sakalā rogāḥ satyaṃ satyaṃ vadāmy aham  Hbhv 
parāśarasaṃhitāyāṃ sāmbaṃ prati vyāsoktau
na sāmba vyādhijaṃ duḥkhaṃ heyaṃ nānyauṣadhair api 
harināmauṣadhaṃ pītvā vyādhis tyājyo na saṃśayaḥ  Hbhv 
skānde
ādhayo vyādhayo yasya smaraṇān nāmakīrtanāt 
tadaiva vilayaṃ yānti tam anantaṃ namāmy aham  Hbhv 
vahnipurāṇe
mahāvyādhisamācchanno rājavadhopāpiditaḥ 
nārāyaṇeti saṅkīrtya nirāṭaṅko bhaven naraḥ  Hbhv 
sarvaduḥkhopaśamanatvam
brhadviṣṇupurāṇe
sarvarogopaśamanaṃ sarvopadravanāśanam 
śāntidaṃ sarvāriṣṭānāṃ harer nāmānukīrtanam  Hbhv 
brahmavaivarte
sarvapāpapraśamanaṃ sarvopadravanāśanam 
sarvaduḥkhakṣayakāraṃ harināmānukīrtanam  Hbhv 
dvādaśaskandhe 
saṅkīrtyamāno bhagavān anantaḥ
śrutanubhāvo vyasanaṃ hi puṃsām 
praviśya cittaṃ vidhunoty aśeṣaṃ
yathā tamo 'rko 'bhram ivātivātaḥ  Hbhv 
viṣṇudharmottare
ārtā viṣaṇṇāḥ śithilāś ca bhītā
ghoreṣu ca vyādhiṣu vartamānāḥ 
saṅkīrtya nārāyaṇaśabdam ekaṃ
vimuktaduḥkhāḥ sukhino bhavanti  Hbhv 
kīrtanad devadevasya viṣṇor amitatejasaḥ 
yakṣarakṣasavetalabhūtapretavinayakaḥ  Hbhv 
dakinyo vidravanti sma ye tathānye ca siṃhakaḥ 
sarvānarthaharaṃ tasya nāmasaṅkīrtanaṃ smṛtam  Hbhv 
kiṃ ca
nāmasaṅkīrtanaṃ kṛtvā kṣuṭtṛṭpraskhalitādiṣu 
viyogaṃ śīghram āpnoti sarvānarthair na saṃśayaḥ  Hbhv 
pādme devahutistutau
mohanalollasajjvālajvalallokeṣu sarvadā 
yannāmāmbhodharacchāyāṃ praviṣṭo naiva dahyate  Hbhv 
kalibadhapaharitvam
skānde
kalikalakusarpasya tīkṣṇadaṃṣṭrasya mā bhayam 
govindanāmadāvena dagdho yāsyati bhasmatām  Hbhv 
bṛhannāradīye kalidharmaprasaṅge
harināmaparā ye ca ghore kaliyuge narāḥ 
ta eva kṛtakṛtyāś ca na kalir bādhate hi tān  Hbhv 
hare keśava govinda vāsudeva jaganmaya 
itīrayanti te nityaṃ na hi tān bādhate kaliḥ  Hbhv 
viṣṇudharmottare
ye'harniśaṃ jagaddhātur vāsudevasya kīrtanam 
kurvanti tān naravyāghra na kalir bādhate narān  Hbhv 
nārakyuddhārakatvam
nārasiṃhe
yathā yathā harer nāma kīrtayanti sma nārakāḥ 
tathā tathā harau bhaktim udvahanto divaṃ yayuḥ  Hbhv 
itihāsottame
narake pacyamānānāṃ narāṇāṃ pāpakarmaṇām 
muktiḥ sañjāyate tasmān nāmasaṅkīrtanād dhareḥ  Hbhv 
prārabdhavināśitvam
ṣaṣṭhaskandhe 
nātaḥ paraṃ karmanibandhakṛntanaṃ
mumukṣatāṃ tīrthapadānukīrtanāt 
na yat punaḥ karmasu sajjate mano
rajastamobhyāṃ kalilaṃ tato 'nyathā  Hbhv 
dvādaśe  ca
yannāmadheyaṃ mriyamāṇa āturaḥ
patan skhalan vā vivaśo gṛṇan pumān 
vimuktakarmārgala uttamāṃ gatiṃ
prāpnoti yakṣyanti na taṃ kalau janāḥ  Hbhv 
uktya karmanibandheti tathā karmārgaleti ca 
avaśyabhogyatāpatteḥ prārabdhe paryavasyati  Hbhv 
ata eva bṛhannāradīye
govindeti japan jantuḥ pratyahaṃ niyatendriyaḥ 
sarvapāpavinirmuktaḥ suravad bhāsate naraḥ  Hbhv 
sarvapārādhabhajanatvam
viṣṇuyāmale śrībhagavaduktau
mama nāmāni loke'smin śraddhayā yas tu kīrtayet 
tasyāparādhakoṭis tu kṣamāmy eva na saṃśayaḥ  Hbhv 
sarvasampūrtikāritvam
aṣṭamaskandhe 
śrībhagavantaṃ prati śrīśukroktau
mantratas tantrataś chidraṃ deśakālārhavastutaḥ 
sarvaṃ karoti niśchidram anusaṅkīrtanaṃ tava  Hbhv 
skānde ca
yasya smṛtyā ca nāmoktyā tapoyajñakriyādiṣu 
nyūnaṃ sampūrṇatām eti sadyo vande tam acyutam  Hbhv 
sarvavedādhikatvam
viṣṇudharmottare śrīprahlādoktau
rgvedo hi yajurvedaḥ sāmavedo 'py atharvaṇaḥ 
adhītas tena yenoktaṃ harir ity akṣaradvayam  Hbhv 
skānde śrīparvatyuktau
mā ṛco mā yajus tāta mā sāma paṭha kiṃcana 
govindeti harer nāma geyaṃ gāyasva nityaśaḥ  Hbhv 
pādme ca śrīrāmāṣṭottaraśatanāmastotre
viṣṇor ekaikanāmāpi sarvavedādhikaṃ matam 
tadṛṅnāmasahasreṇa rāmanāma samaṃ smṛtam  Hbhv 
sarvatīrthādhikatvam
skānde
kurukṣetreṇa kiṃ tasya kiṃ kasya puskareṇa vā 
jihvāgre vasate yasya harir ity akṣaradvayam  Hbhv 
vāmane
tīrthakoṭisahasrāṇi tīrthakoṭiśatāni ca 
tani sarvāṇy avāpnoti viṣṇor nāmānukīrtanāt  Hbhv 
viśvāmitrasaṃhitāyām
viśrutāṇi bahūny eva tīrthāni bahudhāni ca 
kotyaṃśenāpi tulyāni nāmakīrtanato hareḥ  Hbhv 
laghubhāgavate
kiṃ tata vedāgamaśāstravistarais
tīrthair anekair api kiṃ prayojanam 
yady ātmano vāñchasi muktikāraṇaṃ
govinda govinda iti sphutaṃ raṭa  Hbhv 
sarvasatkarmādhikatvam
gokoṭidānaṃ grahaṇe khagasya
prayāgagaṅgodakakalpavāsaḥ 
yajñāyutaṃ merusuvarṇadānaṃ
govindakīrter na samaṃ śatāṃśaiḥ  Hbhv 
baudhayanasaṃhitāyām
iṣṭapūrtāni karmāṇi subahūni kṛtāny api 
bhavahetūni tāny eva harer nāma tu muktidam  Hbhv 
gāruḍe śrīśaunakāmbarīṣasaṃvāde
vājapeyasahasrāṇāṃ nityaṃ phalam abhīpsasi 
prātar utthāya bhūpāla kuru govindakīrtanam  Hbhv 
kiṃ kariṣyati sāṅkhyena kiṃ yogair naranāyaka 
muktim icchasi rājendra kuru govindakīrtanam  Hbhv 
tṛtīyaskandhe 
śrīkapiladevaṃ prati devahūtyuktau
aho bata śvapaco 'to garīyān
yajjihvāgre vartate nāma tubhyam 
tepus tapas te juhuvur sasnur aryā
brahmānūcur nāma gṛhṇanti ye te  Hbhv 
sarvatīrthapradatvaṃ
skānde brahmanāradasaṃvāde caturmāsyamāhātmye
etat sadvargaharaṇaṃ ripunigrahaṇaṃ param 
adhyātmamūlam etad dhi viṣṇor nāmānukīrtanam  Hbhv 
viṣṇudharmottare 
hṛdi kṛtvā tathā kāmam abhīṣṭaṃ dvijapuṅgavaḥ 
ekaṃ nāma japed yas tu śataṃ kāmān avāpnuyāt  Hbhv 
tatraiva śrīkṛṣṇāmṛtastotre
sarvamaṅgalamaṅgalyam āyuṣyaṃ vyādhināśanam 
bhuktimuktipradaṃ divyaṃ vāsudevasya kīrtanam  Hbhv 
śrīnārāyaṇavyūhastave
parihāsopahāsādyair viṣṇor gṛhṇanti nāma te 
kṛtārthās te'pi manujās tebhyo 'pīha namo namaḥ  Hbhv 
vārāhe ca
te dhanyās te kṛtārthāś ca tair eva sukṛtaṃ kṛtam 
tair āptaṃ janmanaḥ prāpyaṃ ye kāle kīrtayanti mām  Hbhv 
viśeṣataḥ kalau
sakṛd uccārayanty etad durlabhaṃ cākṛtātmanām 
kalau yuge harer nāma te kṛtārthā na saṃśayaḥ  Hbhv 
ekādaśaskandhe  ca
kaliṃ sabhājayanty āryā guṇajāḥ sārabhāginaḥ 
yatra saṅkīrtanenaiva sarvaḥ svartho 'bhilabhyate  Hbhv 
skānde tatraiva
tathā caivottamaṃ loke tapaḥ śrīharikīrtanam 
kalau yuge viśeṣeṇa viṣṇuprītyai samācaret  Hbhv 
sarvaśaktimattvam
yathā skānde
dānavratatapastīrthayātrādīnāṃ ca yāḥ sthitāḥ 
śaktayo devamahatāṃ sarvapāpaharāḥ śubhāḥ  Hbhv 
rājasūyāśvamedhānāṃ jñānasyādhyātmavastunaḥ 
ākṛṣya hariṇā sarvāḥ sthāpitāḥ sveṣu nāmasu  Hbhv 
vāto 'py ato harer nāmna ugrāṇām api duḥsahaḥ 
sarveṣāṃ pāparāśīnāṃ yathaiva tamasāṃ raviḥ  Hbhv 
ataiva brahmāṇḍe
sarvārthaśaktiyuktasya devadevasya cakriṇaḥ 
yac cābhirucitaṃ nāma tat sarvārtheṣu yojayet  Hbhv 
jagadānandakatvam
śrīmadbhagavadgītāsu 
sthāne hṛṣīkeśa tava prakīrtyā
jagat prahṛṣyaty anurajyate ca 
rakṣāṃsi bhītāni diśo dravanti
sarve namasyanti ca siddhasaṃghāḥ  Hbhv 
jagadvandyatāpādakatvam
bṛhannāradīye
nārāyaṇa jagannātha vāsudeva janārdana 
itīrayanti ye nityaṃ te vai sarvatra vanditāḥ  Hbhv 
śrīsūtenoktaṃ tatraiva yajñadhvajopākhyānānte
svapan bhuñjan vrajaṃs tiṣṭhaṃś ca vadaṃs tathā 
ye vadanti harer nāma tebhyo nityaṃ namo namaḥ  Hbhv 
śrīnārāyaṇavyūhastave
strī śūdraḥ pukkaśo vāpi ye cānye pāpayonayaḥ 
kīrtayanti hariṃ bhaktyā tebhyo 'pīha namo namaḥ  Hbhv 
agatyekagatitvam
pādme bṛhatsahasranāmakathanārambhe
ananyagatayo martyā bhogino 'pi parantapāḥ 
jñānavairāgyarahitā brahmacaryādivarjitāḥ  Hbhv 
sarvadharmojjhitā viṣṇor nāmamātraikajalpakāḥ 
sukhena yāṃ gatiṃ yānti na tāṃ sarve'pi dhārmikāḥ  Hbhv 
sadā sarvatra sevyatvam
viṣṇudharme kṣatrabandhūpākhyāne
na deśaniyamas tasmin na kālaniyamas tathā 
nocchiṣṭhādau niṣedho 'sti śrīharer nāmni lubdhaka  Hbhv 
skānde pādme vaiśākhamāhātmye
viṣṇudharmottare ca
cakrāyudhasya nāmāni sadā sarvatra kīrtayet 
nāśaucaṃ kīrtane tasya sa pavitrakaro yataḥ  Hbhv 
punaḥ skandhe
na deśakālāvasthāsu śuddhyādikam apekṣate 
kintu svatantram evaitan nāma kāmitakāmadam  Hbhv 
vaiśvānarasaṃhitāyām
na deśakālaniyamo na śaucāśaucanirṇayaḥ 
paraṃ saṅkīrtanād eva rāma rāmeti mucyate  Hbhv 
vaiṣṇavacintāmaṇau śrīyudhiṣṭhiraṃ prati śrīnāradavākyaṃ
na deśaniyamo rājan na kālaniyamas tathā 
vidyate nātra sandeho viṣṇor nāmānukīrtane  Hbhv 
kālo 'sti dāne yajñe ca sthāne kālo 'sti sajjape 
viṣṇusaṅkīrtane kālo nāsty atra pṛthivītale  Hbhv 
dvitīyaskandhe BhP 
etan nirvidyamānānām icchatām akutobhayam 
yogināṃ nṛpa nirṇītaṃ harer nāmānukīrtanam  Hbhv 
muktipradatvam
vārāhe
nārāyaṇācyutānanta vāsudeveti yo naraḥ 
satataṃ kīrtayed bhūmi yāti mallayatāṃ sa hi  Hbhv 
gāruḍe
kiṃ kariṣyati sāṅkhyena kiṃ yogair naranāyaka 
muktim icchasi rājendra kuru govindakīrtanam  Hbhv 
yathā padmapurāṇe uttarakhaṇḍe
sakṛd uccāritaṃ yena harir ity akṣaradvayam 
baddhaḥ parikaras tena mokṣāya gamanaṃ prati  Hbhv 
brahmapurāṇe
apy anyacitto 'śuddho vā yaḥ sadā kīrtayed dharim 
so 'pi doṣakṣayān muktiṃ labhec cedipatir yathā  Hbhv 
pādme devahūtistutau
sakṛd uccārayed yas tu nārāyaṇam atandritaḥ 
śuddhāntaḥkaraṇo bhūtvā virvāṇam adhigacchati  Hbhv 
mātsye
paradārarato vāpi parāpakṛtikārakaḥ 
sa śuddho muktim āpnoti harer nāmānukīrtanāt  Hbhv 
vaiśampāyanasaṃhitāyām
sarvadharmabahirbhūtaḥ sarvapāparatas tathā 
mucyate nātra sandeho viṣṇor nāmānukīrtanāt  Hbhv 
bṛhannāradīye 
yathā kathañcit yan nāsti kīrtite vā śrute'pi vā 
pāpino 'pi viśuddhāḥ syuḥ śuddhā mokṣam avāpnuyuḥ  Hbhv 
bhāratavibhāge
prāṇaprayāṇapātheyaṃ saṃsāravyādhibheṣajam 
duḥkhaśokaparitrāṇaṃ harir ity akṣaradvayam  Hbhv 
nāradīye
navyaṃ navyaṃ nāmadheyaṃ murārer
yad yac caitad geyapīyūṣapuṣṭam 
ye gāyanti tyaktalajjāḥ saharṣaṃ
jīvanmuktāḥ saṃśayo nāsti tatra  Hbhv 
prathamaskandhe BhP 
āpannaḥ saṃsṛtiṃ ghorāṃ yannāma vivaśo gṛṇan 
tataḥ sadyo vimucyeta yad bibheti svayaṃ bhayam  Hbhv 
tṛtīye BhP  brahmastutau
yasyāvatāraguṇakarmaviḍambanāni
nāmāni ye'suvigame vivaśā gṛṇanti 
te'naikajanmaśamalaṃ sahasaiva hitvā
saṃyānty apāvṛtāmṛtaṃ tam ajaṃ prapadye  Hbhv 
ṣaṣṭhe BhP 
etāvatālam aghanirharaṇāya puṃsāṃ
saṅkīrtanaṃ bhagavato guṇakarmanāmnām 
vikruśya putram aghavān yad ajāmilo 'pi
nārāyaṇeti mriyamāṇa iyāya muktim  Hbhv 
śrīvaikuṇṭhalokaprāpakatvam
uktaṃ ca laiṅge śrīnāradaṃ prati śrīśivena
vrajaṃs tiṣṭhan svapann aśnan śvasan vākyaprapūraṇe 
nāmasaṅkīrtanaṃ viṣṇor helayā kalimardanam 
kṛtvā svarūpatāṃ yāti bhaktiyuktaṃ paraṃ vrajet  Hbhv 
nāradīye śrībrahmaṇā
brāhmaṇaḥ śvapacīṃ bhuñjan viśeṣeṇa rajasvalām 
aśnāti surayā pakvaṃ maraṇe harim uccaran  Hbhv 
abhakṣyāgamyayor jātaṃ vihāyāghaughasañcayam 
prayāti viṣṇusālokyaṃ vimukto bhavabandhanaiḥ  Hbhv 
bṛhannāradīye  śukraṃ prati śrībalinā
jihvāgre vartate yasya harir ity akṣaradvayam 
viṣṇor lokam avāpnoti punar āvṛttidurlabham  Hbhv 
pādme
yatra tatra sthito vāpi kṛṣṇa kṛṣṇeti kīrtayet 
sarvapāpaviśuddhātmā sa gacchet paramāṃ gatim  Hbhv 
tatraiva vaiśākhamāhātmye ambarīṣaṃ prati nāradena
tad eva puṇyaṃ paramaṃ pavitraṃ
govindagehe gamanāya patram 
tad eva loke sukṛtaikasatraṃ
yad ucyate keśavanāmamātram  Hbhv 
brahmavaivarte
evaṃ saṅgrahaṇīputrābhidhānavyājato harim 
samuccāryāntakāle'gād dhāma tat paramaṃ hareḥ  Hbhv 
nārāyaṇam iti vyājād uccārya kaluṣāśrayaḥ 
ajāmilo 'py agād dhāma kim uta śraddhayā gṛṇan  Hbhv 
ṣaṣṭhaskandhe BhP 
mriyamāṇo harer nāma gṛṇan putropacāritam 
ajāmilo 'py agād dhāma kim uta śraddhayā gṛṇan  Hbhv 
vāmane 
ye kīrtayanti varadaṃ varapadmanābhaṃ
śaṅkhābjacakraśaracāpagadāsihastam 
padmālayāvadanapaṅkajaṣaṭpadākṣaṃ
nūnaṃ prayānti sadanaṃ madhughātinas te  Hbhv 
āṅgirasapurāṇe
vāsudeveti manuja uccārya bhavabhītitaḥ 
tanmuktaḥ padam āpnoti viṣṇor eva na saṃśayaḥ  Hbhv 
nandipurāṇe
sarvadā sarvakāleṣu ye'pi kurvanti pātakam 
nāmasaṅkīrtanaṃ kṛtvā yānti viṣṇoḥ paraṃ padam  Hbhv 
viśeṣataḥ kalau
dvādaśaskandhe BhP 
kaler doṣanidhe rājann asti hy eko mahān guṇaḥ 
kīrtanād eva kṛṣṇasya muktasaṅgaḥ paraṃ vrajet  Hbhv 
yathā gāruḍe
yad icchasi paraṃ jñānaṃ jñānād yat paramaṃ padam 
tadādareṇa rājendra kuru govindakīrtanam  Hbhv 
śrībhagavatprīṇanatvam
vārāhe
vāsudevasya saṅkīrtyā surāpo vyādhito 'pi vā 
mukto jāyeta niyataṃ mahāviṣṇuḥ prasīdati  Hbhv 
bṛhannāradīye 
nāmasaṅkīrtanaṃ viṣṇoḥ kṣuttṛṭpraskhalitādiṣu 
karoti satataṃ viprās tasya prīto hy adhokṣajaḥ  Hbhv 
viṣṇudharmottare
nāmasaṅkīrtanaṃ viṣṇoḥ kṣuttṛṭpraskhalitādiṣu 
yaḥ karoti mahābhāga tasya tuṣyati keśavaḥ  Hbhv 
atha śrībhagavadvaśīkāritvam
viṣṇurahasye 
yad abhyarcya hariṃ bhaktyā kṛte kratuśatair api 
phalaṃ prāpnoty avikalaṃ kalau govindakīrtanāt  Hbhv 
ādipurāṇe
gītvā ca mama nāmāni vicaren mama sannidhau 
idaṃ bravīmi te satyaṃ krīto 'haṃ tasya cārjuna  Hbhv 
gītvā ca mama nāmāni vicaren mama sannidhau 
iti bravīmi te satyaṃ krīto 'haṃ tasya cārjuna  Hbhv 
iti 
evaṃ ca śrutvā ca mama nāmāni ity ādi  Hbhv 
viṣṇudharme prahlādena
jitaṃ tena jitaṃ tena jitaṃ teneti niścitam 
jihvāgre vartate yasya harir ity akṣaradvayam  Hbhv 
svataḥ paramapuruṣārthatvam
skānde kāśīkhaṇḍe
pādme ca vaiśākhamāhātmye
idam eva hi māṅgalyam etad eva dhanārjanam 
jīvitasya phalaṃ caitad yad dāmodarakīrtanam  Hbhv 
prabhāsakhaṇḍe
madhuramadhuram etan maṅgalaṃ maṅgalānāṃ
sakalanigamavallīsatphalaṃ citsvarūpam 
sakṛd api parigītaṃ śraddhayā helayā vā
bhṛguvara naramātraṃ tārayet kṛṣṇanāma  Hbhv 
viṣṇurahasye
etad eva paraṃ jñānam etad eva paraṃ tapaḥ 
etad eva paraṃ tattvaṃ vāsudevasya kīrtanam  Hbhv 
vaiṣṇavacintāmaṇau śrīśivomāsaṃvāde
aghacchitsmaraṇaṃ viṣṇor bahvāyāsena sādhyate 
oṣṭhaspandanamātreṇa kīrtanaṃ tu tato varam  Hbhv 
anyatra ca
yena janmaśataiḥ pūrvaṃ vāsudevaḥ samarcitaḥ 
tanmukhe harināmāni sadā tiṣṭhanti bhārata  Hbhv 
viśeṣataḥ kalau rahasye
yad abhyarcya hariṃ bhaktyā kṛte kratuśatair api 
phalaṃ prāpnoty avikalaṃ kalau govindakīrtanāt  Hbhv 
viṣṇupurāṇe ViP 
dhyāyan kṛte yajan yajñais tretāyāṃ dvāpare'rcayan 
yad āpnoti tad āpnoti kalau saṅkīrtya keśavam  Hbhv 
dvādaśaskandhe BhP 
kṛte yad dhyāyato viṣṇuṃ tretāyāṃ yajato makhaiḥ 
dvāpare paricaryāyāṃ kalau tad dharikīrtanāt  Hbhv 
ekādaśe BhP 
kṛṣṇavarṇaṃ tviṣākṛṣṇaṃ sāṅgopāṅgāstrapārṣadam 
yajñaiḥ saṅkīrtanaprāyair yajanti hi sumedhasaḥ  Hbhv 
skānde ca
mahābhāgavatā nityaṃ kalau kurvanti kīrtanam  Hbhv 
bṛhannāradīye  nāradoktaṃ 
harer nāmaiva nāmaiva nāmaiva mama jīvanam 
kalau nāsty eva nāsty eva nāsty eva gatir anyathā  Hbhv 
ataivoktam
sakṛd uccārayanty eva harer nāma cidātmakam 
phalaṃ nāsya kṣamo vaktuṃ sahasravadano vidhiḥ  Hbhv 
pādmottarakhaṇḍe śrīrāmāṣṭottaraśatanāmastotre śrīśivena
rakārādīni nāmāni śṛṇvato devi jāyate 
prītir me manaso nityaṃ rāmanāmaviśaṅkayā  Hbhv 
vaiṣṇavacintāmaṇau
īśo 'haṃ sarvajagatāṃ nāmnāṃ viṣṇor hi jāpakaḥ 
satyaṃ satyaṃ vadāmy eṣa harer nāma gatir nṝṇām  Hbhv 
ādipurāṇe ca śrīkṛṣṇārjunasaṃvāde
śraddhayā helayā nāma raṭanti mama jantavaḥ 
teṣāṃ nāma sadā pārtha vartate hṛdaye mama  Hbhv 
na nāma sadṛśaṃ jñānaṃ na nāma sadṛśaṃ vratam 
na nāma sadṛśaṃ dhyānaṃ na nāma sadṛśaṃ phalam  Hbhv 
na nāma sadṛśas tyāgo na nāma sadṛśaḥ śamaḥ 
na nāma sadṛśaṃ puṇyaṃ na nāma sadṛśī gatiḥ  Hbhv 
kiṃ ca
nāmaiva paramā muktir nāmaiva paramā gatiḥ 
nāmaiva paramā śāntir nāmaiva paramā sthitiḥ  Hbhv 
nāmaiva paramā bhaktir nāmaiva paramā matiḥ 
nāmaiva paramā prītir nāmaiva paramā smṛtiḥ  Hbhv 
nāmaiva kāraṇaṃ jantor nāmaiva prabhur eva ca 
nāmaiva paramārādhyo nāmaiva paramo guruḥ  Hbhv 
kiṃ ca
nāmayuktān janān dṛṣṭvā snigdho bhavati yo naraḥ 
sa yāti paramaṃ sthānaṃ viṣṇunā saha modate  Hbhv 
tasmān nāmāni kaunteya bhajasva dṛḍhamānasaḥ 
nāmayuktaḥ priyo 'smākaṃ nāmayukto bhavārjuna  Hbhv 
atha śrībhagavannāmajapasya smaraṇasya ca 
śravaṇasyāpi māhātmyam īṣad bhedād vilikhyate  Hbhv 
atha śrīmannāmajapamāhātmyam
viṣṇurahasye śrībhagavaduktau
satyaṃ bravīmi manujāḥ svayam ūrdvabāhur
yo māṃ mukunda narasiṃha janārdaneti 
jīvan japaty anudinaṃ maraṇe ṛṇīva
pāṣāṇakāṣṭhasadṛśāya dadāmy abhīṣṭam  Hbhv 
kāśīkāṇḍe agnibindustutau
nārāyaṇeti narakārṇavatāraṇeti
dāmodareti madhuheti caturbhujeti 
viśvambhareti virajeti janārdaneti
kvāstīha janma japatāṃ kva kṛtāntabhītiḥ  Hbhv 
pādme vaiśākhamāhātmye  yamabrāhmaṇasaṃvāde
vāsudevajapāsaktān api pāpakṛto janān 
nopasarpanti tān vipra yamadūtāś ca dāruṇāḥ  Hbhv 
bṛhadviṣṇupurāṇe
kva nākapṛṣṭhagamanaṃ punarāvṛttilakṣaṇam 
kva japo vāsudeveti muktibījam anuttamam  Hbhv 
śrīmannāmasmaraṇamāhātmyam
itihāsottame
svapne'pi nāmasmṛtir ādipuṃsaḥ
kṣayaṃ karoty āhitapāparāśeḥ 
prayatnataḥ kiṃ punar ādipuṃsaḥ
prakīrtite nāgnir janārdanasya  Hbhv 
laghubhāgavate
te sabhāgyā manuṣyeṣu kṛtārthā nṛpa niścitam 
smaranti ye smārayanti harer nāma kalau yuge  Hbhv 
pādme devahūtistutau
prayāṇe cāprayāṇe ca yannāmasmaraṇān nṝṇām 
sadyo naśyati pāpaugho namas tasmai cidātmane  Hbhv 
tatraivottarakhaṇḍe
yannāmasmaraṇād eva pāpinām api satvaram 
muktir bhavati jātūnāṃ brahmādīnāṃ sudurlabhā  Hbhv 
brahmavaivarte
yadanudhyānadāvāgnidagdhakarmatṛṇaḥ pumān 
viśuddhaḥ paśyati vyaktam avyaktam api keśavam  Hbhv 
tad asya nāma jīvasya patitasya bhavāmbudhau 
hastāvalambadānāya pravīṇo nāparo hareḥ  Hbhv 
jāvālisaṃhitāyām
harer nāma paraṃ japyaṃ dhyeyaṃ geyaṃ nirantaram 
kīrtanīyaṃ ca bahudhā nirvṛtīr bahudhecchatā  Hbhv 
atha śrībhagavannāmamāhātmyam
bṛhannāradīye śrīnāradoktau
yannāmaśravaṇenāpi mahāpātakino 'pi ye 
pāvanatvaṃ prapadyante kathaṃ stoṣyāmi khinnadhīḥ  Hbhv 
itihāsottame
śrutaṃ saṅkīrtitaṃ vāpi harer āścaryakarmaṇaḥ 
dahaty enāṃsi sarvāṇi prasaṅgāt kim u bhaktitaḥ  Hbhv 
ṣaṣṭhaskandhe BhP  citraketūktau 
na hi bhagavann aghaṭitam idaṃ
tvaddarśanān nṛṇām akhilapāpakṣayaḥ 
yannāma sakṛc chravaṇāt
pukkaśo 'pi vimucyate saṃsārāt  Hbhv 
iti 
śrīmannāmnāṃ ca sarveṣāṃ māhātmyeṣu sameṣv api 
kṛṣṇasyaivāvatāreṣu viśeṣaḥ ko 'pi kasyacit  Hbhv 
atha viśeṣataḥ śrīkṛṣṇāvatāramāhātmyam
brahmāṇḍapurāṇe śrīkṛṣṇāṣṭottaraśatanāmamāhātmye
sahasranāmnāṃ puṇyānāṃ trirāvṛttyā tu yat phalam 
ekāvṛttyā tu kṛṣṇasya nāmaikaṃ tat prayacchati  Hbhv 
idaṃ kirīṭī saṃjapya jayī pāśupatāstrabhāk 
kṛṣṇasya prāṇabhūtaḥ san kṛṣṇaṃ sārathim āptavān  Hbhv 
kim idaṃ bahunā śaṃsan mānuṣānandanirbharaḥ 
brahmānandam avāpyānte kṛṣṇasāyujyam āpnuyāt  Hbhv 
vārāhe ca śrīmāthuramāhātmye
tatra guhyāni nāmāni bhaviṣyanti mama priye 
puṇyāni ca pavitrāṇi saṃsāracchedanāni ca  Hbhv 
tatraiva viśeṣataḥ śrīkṛṣṇeti nāmamāhātmyam
dvārakāmāhātmye prahlādabalisaṃvāde
atītāḥ puruṣāḥ sapta bhaviṣāś ca caturdaśa 
naras tārayate sarvān kalau kṛṣṇeti kīrtanāt  Hbhv 
kṛṣṇa kṛṣṇeti kṛṣṇeti svapan jāgrad vrajaṃs tathā 
yo jalpati kalau nityaṃ kṛṣṇarūpī bhaved dhi saḥ  Hbhv 
brahmavaivarte
hanan brāhmaṇam atyantaṃ kāmato vā surāṃ piban 
kṛṣṇa kṛṣṇety ahorātraṃ saṅkīrtya śucitām iyāt  Hbhv 
viṣṇudharme
kṛṣṇeti maṅgalaṃ nāma yasya vāci pravartate 
bhasmībhavanti rājendra mahāpātakakoṭayaḥ  Hbhv 
nārasiṃhe śrībhagavaduktau
kṛṣṇa kṛṣṇeti kṛṣṇeti yo māṃ smarati nityaśaḥ 
jalaṃ bhittvā yathā padmaṃ narakād uddharāmy aham  Hbhv 
gāruḍe pādme ca
saṃsārasarpasaṃdaṣṭaṃ naṣṭaceṣṭaikabheṣajam 
kṛṣṇeti vaiṣṇavaṃ mantraṃ śrutvā mukto bhaven naraḥ  Hbhv 
prabhāsapurāṇe
nāmnāṃ mukhyataraṃ nāma kṛṣṇākhyaṃ me parantapa 
prāyaścittam aśeṣāṇāṃ pāpānāṃ mocakaṃ param  Hbhv 
pādme
yatra yatra sthito vāpi kṛṣṇakṛṣṇeti kīrtayet 
sarvapāpaviśuddhātmā sa gacchet paramāṃ gatim  Hbhv 
viṣṇudharmottare śrīkṛṣṇasahasranāmastotre
ballavīkānta kiṃ tais tair upāyaiḥ kṛṣṇanāma te 
kintu jihvāgragaṃ jāgran nirundhe hi mahābhayam  Hbhv 
tatraivānyatra
satyaṃ bravīmi te śambho gopanīyam idaṃ mama 
mṛtyusaṃjīvanīṃ nāma kṛṣṇākhyām avadhāraya  Hbhv 
bhāratavibhāge
kṛṣṇaḥ kṛṣṇaḥ kṛṣṇa ity antakāle
jalpan jantur jīvitaṃ yo jahāti 
ādyaḥ śabdaḥ kalpate tasya muktyai
vrīḍānamrau tiṣṭhato 'nyāvṛṇasthau  Hbhv 
anyatrāpi
nāma cintāmaṇiḥ kṛṣṇaś caitanyarasavigrahaḥ 
pūrṇaḥ śuddho nityamukto bhinnatvān nāmanāminoḥ  Hbhv 
ataivoktam
tebhyo namo 'stu bhavavāridhijīrṇapaṅka
saṃmagnamokṣaṇavicakṣaṇapādukebhyaḥ 
kṛṣṇeti varṇayugalaṃ śravaṇena yeṣāṃ
ānandathūrbhavati nartitaromavṛndaḥ  Hbhv 
kiṃ ca dvitīyaskandhe BhP  
tad aśmasāraṃ hṛdayaṃ batedaṃ
yad gṛhyamāṇair harināmadheyaiḥ 
na vikriyetātha yadā vikāro
netre jalaṃ gātraruheṣu harṣaḥ  Hbhv 
itihāsottame ca
nāmni saṅkīrtite viṣṇor yasya puṃso na jāyate 
saromapulakaṃ gātraṃ sa bhavet kuliśopamaḥ  Hbhv 
kātyāyanasaṃhitāyām
nāmasaṅkīrtanāj jātaṃ puṇyaṃ nopacayanti ye 
nānāvyādhisamāyuktāḥ śatajanmasu te narāḥ  Hbhv 
sā hānis tan mahac chidraṃ sa mohaḥ sa ca vibhramaḥ 
yanmuhūrtaṃ kṣaṇaṃ vāpi vāsudevo na cintyate  Hbhv 
pādme vaiśākhamāhātmye yamabrāhmaṇasaṃvāde
avamatya ca ye yānti bhagavatkīrtanaṃ narāḥ 
te yānti narakaṃ ghoraṃ tena pāpena karmaṇā  Hbhv 
śrutayaḥ
om āsya jānanto nāma cid viviktan
mahas te viṣṇo sumatiṃ bhajāmahe  Hbhv 
oṃ tat sat oṃ padaṃ devasya namasā
vyantaḥ śravasy avaśrava āpannaṃ ṛktam 
nāmāni cid dadhire yajñiyanti
bhadrāyānte raṇayantaḥ sandṛṣṭau  Hbhv 
oṃ tam u stotāraḥ pūrvaṃ yathāvida
ṛtasya garbhaṃ januṣā pipartana 
āsya jānanto nāma cid viviktan
mahas te viṣṇo sumatiṃ bhajāmahe  Hbhv 
ity ādyā iti 
īdṛśe nāmamāhātmye śrutismṛtiviniścite 
kalpayanty arthavādaṃ ye yānti ghorayātanām  Hbhv 
atha śrībhagavannāmārthavādakalpanādūṣaṇam
śrīkātyāyanasaṃhitāyām
arthavādaṃ harer nāmni sambhāvayati yo naraḥ 
sa pāpiṣṭho manuṣyāṇāṃ niraye patanti sphuṭam  Hbhv 
brahmasaṃhitāyāṃ baudhāyanaṃ prati śrībhagavaduktau
yannāmakīrtanaphalaṃ vividhaṃ niśamya
na śraddadhāti manute yad utārthavādam 
yo mānuṣas tam iha duḥkhacaye kṣipāmi
saṃsāraghoravividhārtinipīḍitāṅgam  Hbhv 
jaiminisaṃhitāyāṃ ca
śrutismṛtipurāṇeṣu nāmamāhātmyavāciṣu 
ye'rthavāda iti brūyur na teṣāṃ nirayakṣayaḥ  Hbhv 
tasmiṃś ca bhagavannāmni jagadekopakāriṇi 
viśvaikasevye matimān aparādhān vivarjayet  Hbhv 
yata uktaṃ pādme śrīnāradaṃ prati sanatkumāreṇa 
sarvāparādhakṛd api mucyate harisaṃśrayāt  Hbhv 
harer apy aparādhān yaḥ kuryād dvipadapāṃsavaḥ 
nāmāśrayaḥ kadācit syāt taraty eva sa nāmataḥ  Hbhv 
nāmno 'pi sarvasuhṛdo hy aparādhāt pataty adhaḥ  Hbhv 
atha nāmāparādhāḥ
taṃ prati tenaivoktāḥ 
satāṃ nindā nāmnaḥ paramam aparādhaṃ vitanute
yataḥ khyātiṃ yātaṃ katham u sahate tadvigarhām 
śivasya śrīviṣṇor ya iha guṇanāmādisakalaṃ
dhiyā bhinnaṃ paśyet sa khalu harināmāhitakaraḥ  Hbhv 
guror avajñā śrutiśāstranindanaṃ
tathārthavādo harināmni kalpanam 
nāmno balād yasya hi pāpabuddhir
na vidyate tasya yamair hi śuddhiḥ  Hbhv 
dharmavratatyāgahutādisarva
śubhakriyāsāmyam api pramādaḥ 
aśraddadhāne vimukhe'py aśṛṇvati
yaś copadeśaḥ śivanāmāparādhaḥ  Hbhv 
śrute'pi nāmamāhātmye yaḥ prītirahito 'dhamaḥ 
ahaṃmamādiparamo nāmni so 'py aparādhakṛt  Hbhv 
jāte nāmāparādhe'pi pramādena kathañcana 
sadā saṅkīrtayan nāma tadekaśaraṇo bhavet  Hbhv 
aparādhabhañjanaṃ
uktaṃ ca tenaiva tatra 
nāmāparādhayuktānāṃ nāmāny eva haranty agham 
aviśrāntaprayuktāni tāny evārthakarāṇi ca  Hbhv 
nāmaikaṃ yasya vāci smaraṇapathagataṃ śrotramūlaṃ gataṃ vā
śuddhaṃ vāśuddhavarṇaṃ vyavahitarahitaṃ tārayaty eva satyam 
tac ced dehadraviṇajanatālobhapāṣaṇḍamadhye
nikṣiptaṃ syān na phalajanakaṃ śīghram evātra vipra  Hbhv 
ataivoktaṃ śrīnāradena bṛhannāradīye 
mahminām api yannāmnaḥ pāraṃ gantum anīśvaraḥ 
manavo 'pi munīdrāś ca kathaṃ kṣuṇṇadhīr bhaje  Hbhv 
iti 
itthaṃ śrīkṛṣṇapādābje bhaktiḥ kāryā sadā budhaiḥ 
sā ca tasya prasādena mahāpuṇyāt prajāyate  Hbhv 
atha śrīmadbhakter durlabhatvam
skānde śrīparāśaroktau
na hy apuṇyavatāṃ loke mūḍhānāṃ kuṭilātmanām 
bhaktir bhavati govinde smaraṇaṃ kīrtanaṃ tathā  Hbhv 
tatraiva śrībrahmoktau
nimiṣaṃ nimiṣārdhaṃ vā martyānām iha nārada 
nādagdhāśeṣapāpānāṃ bhaktir bhavati keśave  Hbhv 
yogavāśiṣṭhe
janmāntarasahasreṣu tapojñānasamādhibhiḥ 
narāṇāṃ kṣīṇapāpānāṃ kṛṣṇe bhaktiḥ prajāyate  Hbhv 
ādivārāhe
janmāntarasahasreṣu samārādhya vṛṣadhvajam 
vaiṣṇavatvaṃ labhed dhīmān sarvapāpakṣaye sati  Hbhv 
bṛhannāradīye  yajñadhvajanṛpopākhyānānte
janmakoṭisahasreṣu puṇyaṃ yaiḥ samupārjitam 
teṣāṃ bhaktir bhavec chuddhā devadeve janārdane  Hbhv 
sulabhaṃ jāhnavīsnānaṃ tathaivātithipūjanam 
sulabhāḥ sarvayajñāś ca viṣṇubhaktiḥ sudurlabhā  Hbhv 
itihāsasamuccaye śiloñchavṛttivākye
gaṅgāyāṃ maraṇaṃ caiva dṛḍhā bhaktiś ca keśave 
brahmavidyāprabodhaś ca nālpasya tapasaḥ phalam  Hbhv 
agastyasaṃhitāyām
vratopavāsaniyamair janmakoṭyāpy aniṣṭhiteḥ 
yajñaiś ca vividhaiḥ samyag bhaktir bhavati keśave  Hbhv 
viṣṇudharmottare
divasaṃ divasārdhaṃ vā muhūrtaṃ caikam eva vā 
nāśāc cāśeṣapāpasya bhaktir bhavati keśave  Hbhv 
anekajanmasāhasrair nānāyonyantareṣu ca 
jantoḥ kaluṣahīnasya bhaktir bhavati keśave  Hbhv 
daśamaskandhe gopīḥ prati uddhavoktau BhP 
dānavrātatapohoma japasvādhyāyasaṃyamaiḥ 
śreyobhir vividhaiś cānyaiḥ kṛṣṇe bhaktir hi sādhyate  Hbhv 
śrībhagavadgītāsu 
yeṣāṃ tv antagataṃ pāpaṃ janānāṃ puṇyakarmaṇām 
te dvandvamohanirmuktā bhajante māṃ dṛḍhavratāḥ  Hbhv 
pañcamaskandhe parīkṣitaṃ prati śrībādarāyaṇinā BhP 
rājan patir gurur alaṃ bhavatāṃ yadūnāṃ
daivaṃ priyaḥ kulapatiḥ kva ca kiṅkaro vaḥ 
astv evam aṅga bhagavān bhajatāṃ mukundo
muktiṃ dadāti karhicit sma na bhaktiyogam  Hbhv 
ṣaṣṭhaskandhe vṛtropākhyānānte BhP 
devānāṃ śuddhasattvānāṃ ṛṣīṇāṃ cāmalātmanām 
bhaktir mukundacaraṇe na prāyeṇopajāyate  Hbhv 
śrīmadbhaktyai namas tasyai yasyā māthāmtyamandaram 
yatprabhāveṇa lolo 'yaṃ kīṭo 'py uddhartum icchati  Hbhv 
atha śrībhagavadbhaktimāhātmyaṃ
tatrādau bhaktimataḥ kathañcid āpatite'pi pāpe prāyaścittāntaranirasanatvam 
pādme vaiśākhamāhātmye nāradāmbarīṣasaṃvāde PadmaP 
yathāgniḥ susamṛddhārciḥ karoty edhāṃsi bhasmasāt 
pāpāni bhagavadbhaktis tathā dahati tatkṣaṇāt  Hbhv 
ṣaṣṭhe ajāmilopākhyānārambhe BhP 
kecit kevalayā bhaktyā vāsudevaparāyaṇāḥ 
aghaṃ dhunvanti kārtsnyena nīhāram iva bhāskaraḥ  Hbhv 
ekādaśe ca śrībhagavaduddhavasaṃvāde BhP 
yathāgniḥ susamṛddhārciḥ karoty edhāṃsi bhasmasāt 
tathā madviṣayā bhaktir uddhavaināṃsi kṛtsnaśaḥ  Hbhv 
ataivoktaṃ tatraiva śrīkarabhājanena BhP  
svapādamūlaṃ bhajataḥ priyasya
tyaktānyabhāvasya hariḥ pareśaḥ 
vikarma yac cotpatitaṃ kathañcid
dhunoti sarvaṃ hṛdi sanniviṣṭaḥ  Hbhv 
dvārakāmāhātmye candraśarmāṇaṃ prati śrībhagavatā
madbhaktiṃ vahatāṃ puṃsām iha loke pare'pi vā 
nāśubhaṃ vidyate kiñcit kulakoṭiṃ nayed ditam  Hbhv 
viṣayabhoge'pi taddoṣanirākaratvam
ekādaśaskandhe tatraiva BhP 
bādhyamāno 'pi madbhakto viṣayair ajitendriyaḥ 
prāyaḥ pragalbhayā bhaktyā viṣayair nābhibhūyate  Hbhv 
karmādhikāranirasanatvaṃ
tatraiva BhP 
tāvat karmāṇi kurvīta na nirvidyeta yāvatā 
matkathāśravaṇādau vā śraddhā yāvan na jāyate  Hbhv 
ataivoktaṃ prathamaskandhe BhP 
tyaktvā svadharmaṃ caraṇāmbujaṃ harer
bhajann apakvo 'tha patet tato yadi 
yatra kva vābhadram abhūd amuṣya kiṃ
ko vārtha āpto 'bhajatāṃ svadharmataḥ  Hbhv 
ekāntilakṣaṇe yac ca likhitaṃ śaraṇāgatau 
lekhyaṃ ca tattadvacanair etat sudṛḍhatām iyāt  Hbhv 
manaḥprasādakatvam
prathamaskandhe BhP 
sa vai puṃsāṃ paro dharmo yato bhaktir adhokṣaje 
ahaituky apratihatā yayātmā suprasīdati  Hbhv 
ataivoktam ekādaśe BhP 
dharmaḥ satyadayopeto vidyā vā tapasānvitā 
madbhaktyāpetam ātmānaṃ na samyak prapunāti hi  Hbhv 
tatraiva BhP 
bhaktiḥ punāti manniṣṭhā śvapākān api sambhavāt  Hbhv 
ṣaṣṭhe BhP 
etāvān eva loke'smin puṃsāṃ dharmaḥ paraḥ smṛtaḥ 
bhaktiyogo bhagavati tannāmagrahaṇādibhiḥ  Hbhv 
ataivoktaṃ pādme
kiṃ tasya bahubhiḥ mantraiḥ śāstraiḥ kiṃ bahuvistaraiḥ 
vājapeyasahasraiḥ kiṃ bhaktir yasya janārdane  Hbhv 
sarvaguṇādisevyatākāritvam
pañcamaskandhe prahlādoktau BhP 
yasyāsti bhaktir bhagavaty akiñcanā
sarvair guṇais tatra samāsate surāḥ 
harāv abhaktasya kuto mahadguṇā
manorathenāsati dhāvato bahiḥ  Hbhv 
caturthe śrīdhruvaṃ prati manūtkau BhP 
tvaṃ pratyagātmani tadā bhagavaty ananta
ānandamātra upapannasamastaśaktau 
bhaktiṃ vidhāya paramāṃ śanakair avidyā
granthiṃ vibhetsyasi mamāham iti prarūḍham  Hbhv 
śrīpṛthuṃ prati śrīsanakādibhiḥ BhP 
yatpādapaṅkajapalāśavilāsabhaktyā
karmāśayaṃ grathitam udgrathayanti santaḥ 
tadvan na riktamatayo yatayo 'pi ruddha
srotogaṇās tam araṇaṃ bhaja vāsudevam  Hbhv 
sarvamārgādhikatvam
tṛtīye śrīkāpileye BhP 
na yujyamānayā bhaktyā bhagavaty akhilātmani 
sadṛśo 'sti śivaḥ panthā yogināṃ brahmasiddhaye  Hbhv 
ṣaṣṭhe ca BhP 
sadhrīcīno hy ayaṃ loke panthāḥ kṣemo 'kutobhayaḥ 
suśīlāḥ sādhavo yatra nārāyaṇaparāyaṇāḥ  Hbhv 
ataivoktaṃ dvitīye śrībādarāyaṇinā BhP 
na hy ato 'nyaḥ śivaḥ panthā viśataḥ saṃsṛtāv iha 
vāsudeve bhagavati bhaktiyogo yato bhavet  Hbhv 
bhagavān brahma kārtsnyena trir anvīkṣya manīṣayā 
tad adhyavasyat kūṭastho ratir ātmany ato bhavet  Hbhv 
bṛhannāradīye śrīnāradoktaṃ  
yathā samastalokānāṃ jīvanaṃ salilaṃ smṛtam 
tathā samastasiddhīnāṃ jīvanaṃ bhaktir iṣyate  Hbhv 
jīvanti jantavaḥ sarve yathā mātaramāśritāḥ 
tathā bhaktiṃ samāśritya sarve jīvanti dhārmikāḥ  Hbhv 
dhvajāropaṇamāhātmye śrīviṣṇudūtoktau
mahāpātakayukto vā yukto vā sarvapātakaiḥ 
īpsitāṃ bhagavadbhaktyā labhate paramāṃ gatim  Hbhv 
pādme vaiśākhamāhātmye yamabrāhmaṇasaṃvāde
apatyaṃ draviṇaṃ dārā hārā harmyaṃ hayā gajāḥ 
sukhāni svargamokṣau ca na dūre haribhaktitaḥ  Hbhv 
prathamaskandhe BhP 
vāsudeve bhagavati bhaktiyogaḥ prayojitaḥ 
janayaty āśu vairāgyaṃ jñānaṃ ca yad ahaitukam  Hbhv 
ekādaśe ca BhP 
yat karmabhir yat tapasā jñānavairāgyataś ca yat 
yogena dāmadharmeṇa śreyobhir itarair api  Hbhv 
sarvaṃ madbhaktiyogena madbhakto labhate'ñjasā 
svargāpavargaṃ maddhāma kathañcid yadi vāñchati  Hbhv 
ataivoktaṃ dvitīye BhP 
akāmaḥ sarvakāmo vā mokṣakāma udāradhīḥ 
tīvreṇa bhaktiyogena yajeta puruṣaṃ param  Hbhv 
mokṣādhikatvam
tṛtīye kāpileye BhP 
animittā bhāgavatī bhaktiḥ siddher garīyasī 
jarayaty āśu yā koṣaṃ nigīrṇam analo yathā  Hbhv 
pañcame śrīṛṣabhadevacaritānte BhP 
yasyām eva kavaya ātmānam avirataṃ vividhavṛjinasaṃsāraparitāpopatapyamānam anusavanaṃ
snāpayantas tayaiva parayā nirvṛtyā hy apavargam ātyantikaṃ paramapuruṣārtham api
svayam āsāditaṃ no evādriyante bhagavadīyatvenaiva parisamāptasarvārthāḥ  Hbhv 
dvādaśe ca śrīmārkaṇḍeyam uddiśya śrīśivoktau BhP 
naivecchaty āśiṣaḥ kvāpi brahmarṣir mokṣam apy uta 
bhaktiṃ parāṃ bhagavati labdhavān puruṣe'vyaye  Hbhv 
ataivoktaṃ pañcame śrībhagavantam uddiśya bādarāyaṇinā BhP 
yo dustyajān kṣitisutasvajanārthadārān
prārthyāṃ śriyaṃ suravaraiḥ sadayāvalokām 
naicchan nṛpas taducitaṃ mahatāṃ madhudviṭ
sevānuraktamanasām abhavo 'pi phalguḥ  Hbhv 
ekādaśe ca bhagavatā BhP 
na pārameṣṭhyaṃ na mahendradhiṣṇyaṃ
na sārvabhaumaṃ na rasādhipatyam 
na yogasiddhīr apunarbhavaṃ vā
mayy arpitātmecchati mad vinānyat  Hbhv 
ataivoktaṃ ṣaṣṭhe śrīrudreṇa BhP 
vāsudeve bhagavati bhaktim udvahatāṃ nṝṇām 
jñānavairāgyavīryāṇāṃ neha kaścid vyapāśrayaḥ  Hbhv 
viṣṇupurāṇe ca śrīprahlādena ViP 
dharmārthakāmaiḥ kiṃ tasya muktis tasya kare sthitā 
samastajagatāṃ mūle yasya bhaktiḥ sthitā tvayi  Hbhv 
ataivoktaṃ nārasiṃhe
patreṣu puṣpeṣu phaleṣu toyesv
akrītalabhyeṣu sadaiva satsu 
bhaktyā sulabhye puruṣe purāṇe
muktau kim arthaṃ kriyate prayatnaḥ  Hbhv 
ataivoktaṃ prathamaskandhe BhP 
ātmārāmāś ca munayo nirgranthā apy urukrame 
kurvanty ahaitukīṃ bhaktim itthambhūtaguṇo hariḥ  Hbhv 
śrīvaikuṇṭhalokaprāpakatvam
vāmane
yeṣāṃ cakragadāpāṇau bhaktir avyabhicāriṇī 
te yānti niyataṃ sthānaṃ yatra yogeśvaro hariḥ  Hbhv 
skānde
munir jāpyaparo nityaṃ dṛḍhabhaktir jitendriyaḥ 
svagṛhe'pi vasan yāti tad viṣṇoḥ paramaṃ padam  Hbhv 
tṛtīyaskandhe śrīvaikuṇṭhavarṇane BhP 
yac ca vrajanty animiṣāṃ ṛṣabhānuvṛttyā
dūre yamā hy upari naḥ spṛhaṇīyaśīlāḥ 
bhartur mithaḥ suyaśasaḥ kathanānurāga
vaiklavyabāṣpakalayā pulakīkṛtāṅgāḥ  Hbhv 
daśame ca śrībrahmastutau BhP 
pureha bhūman bahavo 'pi yoginas
tvadarpitehā nijakarmalabdhayā 
vibudhya bhaktyaiva kathopanītayā
prapedire'ñjo 'cyuta te gatiṃ parām  Hbhv 
bṛhannāradīye bhagavattoṣapraśnottare 
sarvadevamayo viṣṇuḥ śaraṇārtipranāśanaḥ 
svabhaktavatsalo devo bhaktyā tuṣyati nānyathā  Hbhv 
saptamaskandhe śrīprahlādasya bālopadeśe BhP 
nālaṃ dvijatvaṃ devatvaṃ ṛṣitvaṃ vāsurātmajāḥ 
prīṇanāya mukundasya na vṛttaṃ na bahujñatā  Hbhv 
na dānaṃ na tapo nejyā na śaucaṃ na vratāni ca 
prīyate'malayā bhaktyā harir anyad viḍambanam  Hbhv 
śrīnṛsiṃhastutau ca BhP 
manye dhanābhijanarūpatapaḥśrutaujas
tejaḥprabhāvabalapauruṣabuddhiyogāḥ 
nārādhanāya hi bhavanti parasya puṃso
bhaktyā tutoṣa bhagavān gajayūthapāya  Hbhv 
anyatrāpi Padyāvalī 
vyādhasyācaraṇaṃ dhruvasya ca vayo vidyā gajendrasya kā
kubjāyāḥ kim u nāma rūpam adhikaṃ kiṃ tat sudāmno dhanam 
vaṃśaḥ ko vidurasya yādavapater ugrasya kiṃ pauruṣaṃ
bhaktyā tuṣyati kevalaṃ na ca guṇair bhaktipriyo mādhavaḥ  Hbhv 
ataivoktaṃ śrībhagavatā Gītā 
patraṃ puṣpaṃ phalaṃ toyaṃ yo me bhaktyā prayacchati 
tad ahaṃ bhaktyupahṛtam aśnāmi prayatātmanaḥ  Hbhv 
prathamaskandhe śrīhanumatoktam
na janma nūnaṃ mahato na saubhagaṃ
na vāṅ na buddhir nākṛtis toṣahetuḥ 
tair yad visṛṣṭān api no vanaukasaś
cakāra sakhe bata lakṣmaṇāgrajaḥ  Hbhv 
śrībhagavatsaṅgamakatvam
śrībhagavadgītāsu 
bhaktyā tv ananyayā śakya aham evaṃvidho 'rjuna 
jñātuṃ draṣṭuṃ ca tattvena praveṣṭuṃ ca paraṃtapa  Hbhv 
ekādaśaskandhe ca śrībhagavaduddhavasaṃvāde BhP 
yathāgninā hemamalaṃ jahāti
dhmātaṃ punaḥ svaṃ bhajate ca rūpam 
ātmā ca karmānuśayaṃ vidhūya
madbhaktiyogena bhajaty atho mām  Hbhv 
kiṃ ca BhP 
bhaktyoddhavānapāyinyā sarvalokamaheśvaram 
sarvotpattyapyayaṃ brahma kāraṇaṃ mopayāti saḥ  Hbhv 
śrībhagavadvaśīkāratvam
pādme kārttikamāhātmye śrīnāradaśaunakasaṃvāde
bhuktiṃ muktiṃ harir dadyāt arcito 'nyatra sevinām 
bhaktiṃ ca dadāty eṣa yato vaśyakarī hareḥ  Hbhv 
tatraiva vaiśākhamāhātmye 
śrīnāradāmbarīṣasaṃvāde
māyājāniramāyo 'sau bhaktyā rājan na māyayā 
sādhyate sādhupuruṣaiḥ svayaṃ jānāti tad bhavān  Hbhv 
ekādaśaskandhe ca tatraiva BhP 
na sādhayati māṃ yogo na sāṅkhyaṃ dharma uddhava 
na svādhyāyas tapas tyāgo yathā bhaktir mamorjitā  Hbhv 
dharmaḥ satyadayopeto vidyā vā tapasānvitā 
madbhaktyāpetam ātmānaṃ na samyak prapunāti hi  Hbhv 
svataḥ paramapuruṣārthatā
tṛtīyaskandhe śrīkāpileye BhP 
sālokyasārṣṭisāmīpya sārūpyaikatvam apy uta 
dīyamānaṃ na gṛhṇanti vinā matsevanaṃ janāḥ  Hbhv 
navamaskandhe cāmbarīṣopākhyāne śrībhagavaduktau BhP 
matsevayā pratītaṃ te sālokyādicatuṣṭayam 
necchanti sevayā pūrṇāḥ kuto 'nyat kālaviplutam  Hbhv 
iti 
māhātmyaṃ yac ca bhagavadbhaktānāṃ likhitaṃ purā 
tadbhakter api vijñeyaṃ teṣāṃ bhaktyaiva tattvataḥ  Hbhv 
tathā pūjā tadaṅgānāṃ śrīmannāmno 'parasya ca 
draṣṭavyam iha māhātmyaṃ teṣāṃ bhaktyaṅgatā yataḥ  Hbhv 
atha śrīmadbhagavadbhaktinityatā
yāvaj jano bhajati no bhuvi viṣṇubhakti
vārtāsudhārasaviśeṣarasaikasāram 
tāvaj jarāmaraṇajanmaśatābhighāta
duḥkhāni tāni labhate bahudehajāni  Hbhv 
daśame brahmastutau BhP 
śreyaḥsṛtiṃ bhaktim udasya te vibho
kliśyanti ye kevelabodhalabdhaye 
teṣām asau kleśala eva śiṣyate
nānyad yathā sthūlatuṣāvaghātinām  Hbhv 
ekādaśe BhP 
mukhabāhūrupādebhyaḥ puruṣasyāśramaiḥ saha 
catvāro jajñire varṇā guṇair viprādayaḥ pṛthak  Hbhv 
ya evaṃ puruṣaṃ sākṣād ātmaprabhavam īśvaram 
na bhajanty avajānanti sthānād bhraṣṭāḥ patanty adhaḥ  Hbhv 
ataivoktaṃ śrībhagavatā Gītā  
na māṃ duṣkṛtino mūḍhāḥ prapadyante narādhamāḥ 
māyayāpahṛtajñānā āsuraṃ bhāvam āśritāḥ  Hbhv 
nityatvaṃ yad yad aṅgānāṃ bhakter vilikhitaṃ purā 
tena tenaiva nityatvam asyāṃ saṃsādhitaṃ param  Hbhv 
lakṣaṇāni ca tadbhakteḥ śrīmadbhāgavatādiṣu 
khyātāni śravaṇādīni likhyante'thāpi kānicit  Hbhv 
atha śrīmadbhaktilakṣaṇāni
tatra sāmānyalakṣaṇam
tṛtīyaskandhe śrīkāpileye BhP  
devānāṃ guṇaliṅgānām ānuśravikakarmaṇām 
sattva evaikamanaso vṛttiḥ svābhāvikī tu yā 
animittā bhāgavatī bhaktiḥ siddher garīyasī  Hbhv 
atha viśeṣasādhanabhaktilakṣaṇāni
gautamīyatantre 
devatāyāṃ ca mantre ca tathā mantraprade gurau 
bhaktir aṣṭavidhā yasya tasya kṛṣṇaḥ prasīdati  Hbhv 
tadbhaktajanavātsalyaṃ pūjāyāṃ cānumodanam 
sumanā arcayen nityaṃ tadarthe dambhavarjanam  Hbhv 
tatkathāśravaṇe rāgas tadarthe cāṅgavikriyā 
tadanusmaraṇaṃ nityaṃ yas tannāmopajīvati  Hbhv 
bhaktir aṣṭavidhā hy eṣā yasmin mlecche'pi vartate 
sa muniḥ satyavādī ca kīrtimān sa bhaven naraḥ  Hbhv 
bhaktir aṣṭavidhā hy eṣā yasmin mlecche'pi vartate 
sa muniḥ satyavādī ca kīrtimān sa bhaven naraḥ  Hbhv 
saptamaskandhe prahlādoktau BhP  
śravaṇaṃ kīrtanaṃ viṣṇoḥ smaraṇaṃ pādasevanam 
arcanaṃ vandanaṃ dāsyaṃ sakhyam ātmanivedanam  Hbhv 
iti puṃsārpitā viṣṇau bhaktiś cen navalakṣaṇā 
kriyeta bhagavaty addhā tan manye'dhītam uttamam  Hbhv 
tatraiva śrīnāradayudhiṣṭhirasaṃvāde BhP  
śravaṇaṃ kīrtanaṃ cāsya smaraṇaṃ mahatāṃ gateḥ 
sevejyāvanatir dāsyaṃ sakhyam ātmasamarpaṇam  Hbhv 
pādme kārttikamāhātmye śrīyamadhūmraketusaṃvāde 
śravaṇaṃ kīrtanaṃ pūjā sarvakarmārpaṇaṃ smṛtiḥ 
paricaryā namaskāraḥ prema svātmārpaṇaṃ harau  Hbhv 
tatraivottarakhaṇḍe śrīśivapārvatīsaṃvāde PadmaP 
ādyaṃ tu vaiṣṇavaṃ proktaṃ śaṅkhacakrāṅkanaṃ hareḥ 
dhāraṇaṃ cordhvarpuṇḍrāṇāntanmantrāṇāṃ parigrahaḥ  Hbhv 
arcanaṃ ca japo dhyānaṃ tannāmasmaraṇaṃ tathā 
kīrtanaṃ śravaṇaṃ caiva vandanaṃ pādasevanam  Hbhv 
tatpādodakasevā ca tanniveditabhojanam 
tadīyānāṃ ca sevāṃ ca dvādaśīvrataniṣṭhitam  Hbhv 
tulasīropaṇaṃ viṣṇor devadevasya śārṅgiṇaḥ 
bhaktiḥ ṣoḍaśadhā proktā bhavabandhavimuktaye  Hbhv 
iti 
kiṃ ca 
darśanaṃ bhagavanmūrteḥ sparśanaṃ kṣetrasevanam 
āghrāṇaṃ dhūpaśeṣāder nirmālyasya ca dhāraṇam  Hbhv 
nṛtyaṃ bhagavadagre ca tathā vīṇādivādanam 
kṛṣṇalīlādyabhinayaḥ śrībhāgavatasevanam  Hbhv 
padmākṣamālāvidhṛtir ekādaśyādijāgaraḥ 
prāsādaracanādyanyaj jñeyaṃ śāstrānusārataḥ  Hbhv 
likhitā bhagavaddharmā bhaktānāṃ lakṣaṇāni ca 
tāni jñeyāni sarvāṇi bhakter vai lakṣaṇāṃ na hi  Hbhv 
teṣu jñeyāni gauṇāni mukhyāni ca vivekibhiḥ 
bahiraṅgāntaraṅgāṇi premasiddhau ca tāni yat  Hbhv 
bhedās tu vividhā bhakter bhaktabhāvādibhedataḥ 
muktāphalādigranthebhyo jñeyās tal likhanair alam  Hbhv 
premabhaktau ca siddhāyāṃ sarve'rthāḥ sevakāḥ svayam 
bhagavāṃś cātivaśyaḥ syāl likhyate'syāḥ sulakṣaṇam  Hbhv 
atha premabhaktilakṣaṇam
nāradapañcarātre
ananyamamatā viṣṇau mamatā premasamplutā 
bhaktir ity ucyate bhīṣmaprahlādoddhavanāradaiḥ  Hbhv 
iti 
atha śrīmadbhakter durlabhatvam
premabhakteś ca māhātmyaṃ bhakter māhātmyataḥ param 
siddham eva yato bhakteḥ phalaṃ premaiva niścitam  Hbhv 
cihnāni premasampatter bāhyāny abhyantarāṇi ca 
kiyanty ullikhatā tasyā mahimaiva vilikhyate  Hbhv 
saptamaskandhe śrīprahlādasya prahlādasya bālānuśāsane BhP 
niśamya karmāṇi guṇān atulyān
vīryāṇi līlātanubhiḥ kṛtāni 
yadātiharṣotpulakāśrugadgadaṃ
protkaṇṭha udgāyati rauti nṛtyati  Hbhv 
yadā grahagrasta iva kvacid dhasaty
ākrandate dhyāyati vandate janam 
muhuḥ śvasan vakti hare jagatpate
nārāyaṇety ātmamatir gatatrapaḥ  Hbhv 
tadā pumān muktasamastabandhanas
tadbhāvabhāvānukṛtāśayākṛtiḥ 
nirdagdhabījānuśayo mahīyasā
bhaktiprayogeṇa samety adhokṣajam  Hbhv 
ekādaśe ca śrīkaviyogeśvarottare BhP 
śṛṇvan subhadrāṇi rathāṅgapāṇer
janmāni karmāṇi ca yāni loke 
gītāni nāmāni tadarthakāni
gāyan vilajjo vicared asaṅgaḥ  Hbhv 
evaṃvrataḥ svapriyanāmakīrtyā
jātānurāgo drutacitta uccaiḥ 
hasaty atho roditi rauti gāyaty
unmādavan nṛtyati lokabāhyaḥ  Hbhv 
tatraiva śrīprabuddhayogeśvarottare BhP 
smarantaḥ smārayantaś ca mitho 'ghaughaharaṃ harim 
bhaktyā sañjātayā bhaktyā bibhraty utpulakāṃ tanum  Hbhv 
kvacid rudanty acyutacintayā kvacid
dhasanti nandanti vadanty alaukikāḥ 
nṛtyanti gāyanty anuśīlayanty ajaṃ
bhavanti tūṣṇīṃ param etya nirvṛtāḥ  Hbhv 
śrībhagavaduddhavasaṃvāde ca BhP 
kathaṃ vinā romaharṣaṃ dravatā cetasā vinā
vinānandāśrukalayā śudhyed bhaktyā vināśayaḥ  Hbhv 
vāg gadgadā dravate yasya cittaṃ
rudaty abhīkṣṇaṃ hasati kvacic ca 
vilajja udgāyati nṛtyate ca
madbhaktiyukto bhuvanaṃ punāti  Hbhv 
yathoktabhaktyaśaktau tu bhagavaccaraṇāmbujam 
śaraṇāgatabhāvena kṛtsnabhītighnam āśrayet  Hbhv 
atha śaraṇāpattiḥ
śrīmadbhagavadgītāsu 
sarvadharmān parityajya mām ekaṃ śaraṇaṃ vraja 
ahaṃ tvā sarvapāpebhyo mokṣayiṣyāmi mā śucaḥ  Hbhv 
ekādaśaskandhe ca śrībhagavaduddhavasaṃvāde BhP 
tasmāt tvam uddhavotsṛjya codanāṃ praticodanām 
pravṛttiṃ ca nivṛttiṃ ca śrotavyaṃ śrutam eva ca  Hbhv 
mām ekam eva śaraṇam ātmānaṃ sarvadehinām 
yāhi sarvātmabhāvena mayā syā hy akutobhayaḥ  Hbhv 
tannityatā ca
brahmavaivarte
prāpyāpi durlabhataraṃ mānuṣyaṃ vibudhepsitam 
yair āśrito na govindas tair ātmā vañcitaś ciram  Hbhv 
aśīticaturaś caiva lakṣāṃs tān jīvajātiṣu 
bhramadbhiḥ puruṣaiḥ prāpya mānuṣyaṃ janmaparyayāt  Hbhv 
tad apy aphalatāṃ jātaṃ teṣām ātmābhimāninām 
varākānām anāśritya govindacaraṇadvayam  Hbhv 
atha śaraṇāpattimāhātmyam
uktaṃ ca rāmāyaṇe śrīraghunāthena vibhīṣaṇagamanaprasaṅge
sakṛd eva prapanno yas tavāsmīti ca yācate 
abhayaṃ sarvadā tasmai dadāmy etad vrataṃ hareḥ  Hbhv 
nārasiṃhe vaikuṇṭhanāthena
tvāṃ prapanno 'smi śaraṇaṃ devadevaṃ janārdanam 
iti yaḥ śaraṇaṃ prāptas taṃ kleśād uddharāmy aham  Hbhv 
nāmāparādhaprasaṅge pādme śrīnāradaṃ prati śrīsanatkumāreṇa
sarvācāravivarjitāḥ śaṭhadhiyo vrātyā jagadvañcakā
dambhāhaṅkṛtipānapaiśunaparāḥ pāpāntyajā niṣṭhurā 
ye cānye dhanadāraputraniratāḥ sarvādhamās te'pi hi
śrīgovindapadāravindaśaraṇā muktā bhavanti dvija  Hbhv 
brahmavaivarte
na hi nārāyaṇaṃ nāma narāḥ saṃśritya śaunaka 
prāpnuvanty aśubhaa satyam idam uktaṃ punaḥ punaḥ  Hbhv 
bṛhannāradīye kaliprasaṅge
paramārtham aśeṣasya jagatām ādikāraṇam 
śaraṇyaṃ śaraṇaṃ yāto govindaḥ nāvasīdati  Hbhv 
śāntiparvaṇi MBh  rājadharme bhīṣmayudhiṣṭhirasaṃvāde
sthitaḥ priyahite jiṣṇoḥ sa eva puruṣarṣabha 
rājaṃs tava ca durdharṣo vaikuṇṭhaḥ puruṣottamaḥ  Hbhv 
ya enaṃ saṃśrayantīha bhaktyā nārāyaṇaṃ harim 
te tarantīha durgāṇi na me'trāsti vicāraṇā  Hbhv 
tṛtīyaskandhe viduramaitreyasaṃvāde BhP 
śārīrā mānasā divyā vaiyāse ye ca mānuṣāḥ 
bhautikāś ca kathaṃ kleśā bādhante harisaṃśrayam  Hbhv 
vāmane śrīprahlādabalisaṃvāde
ye saṃśritā harim anantam anādimadhyaṃ
nārāyaṇaṃ suraguruṃ śubhadaṃ vareṇyam 
śuddhaṃ khagendragamanaṃ kamalālayeśaṃ
te dharmarājakaraṇaṃ na viśanti dhīrāḥ  Hbhv 
ye śaṅkhacakrābjakaraṃ saśārṅgiṇaṃ
khagendraketuṃ varadaṃ śriyaḥ patim 
samāśrayante bhavabhītināśaṃ
teṣāṃ bhayaṃ nāsti vimuktibhājām  Hbhv 
bṛhannāradīye prāyaścittaprakaraṇānte
saṃsāre'smin mahāghore mohanidrāsamākule 
ye hariṃ śaraṇaṃ yānti te kṛtārthā na saṃśayaḥ  Hbhv 
brahmapurāṇe
karmaṇā manasā vācā ye'cyutaṃ śaraṇaṃ gatāḥ 
na samartho yamas teṣāṃ te muktiphalabhāginaḥ  Hbhv 
daśamaskandhe BhP 
samāśritā ye padapallavaplavaṃ
mahatpadaṃ puṇyayaśo murāreḥ 
bhavāmbudhir vatsapadaṃ paraṃ padaṃ
padaṃ padaṃ yad vipadāṃ na teṣām  Hbhv 
prathame BhP 
yatpādasaṃśrayāḥ sūta munayaḥ praśamāyanāḥ 
sadyaḥ punanty upaspṛṣṭāḥ svardhunyāpo 'nusevayā  Hbhv 
dvitīye śrīśukoktau BhP 
kirātahūṇāndhrapulindapulkaśā
ābhīraśumbhā yavanāḥ khasādayaḥ 
ye'nye ca pāpā yadapāśrayāśrayāḥ
śudhyanti tasmai prabhaviṣṇave namaḥ  Hbhv 
tṛtīye maitreyoktau BhP 
kiṃ durāpādanaṃ teṣāṃ puṃsām uddāmacetasām 
yair āśritas tīrthapadaś caraṇo vyasanātyayaḥ  Hbhv 
daśame nāgapatnīstutau BhP 
na nākapṛṣṭhaṃ na ca pārameṣṭhyaṃ
na sārvabhaumaṃ na rasādhipatyam 
na yogasiddhīr apunarbhavaṃ vā
samañjasa tvā virahayya kāṅkṣe  Hbhv 
ekādaśe ca śrīkarabhājanayogeśvarottare BhP 
devarṣibhūtāptanṝṇāṃ pitṝṇāṃ
nāyaṃ kiṅkaro nāyaṃ ṛṇī ca rājan 
sarvātmanā yaḥ śaraṇaṃ śaraṇyaṃ
gato mukundaṃ parihṛtya kartam  Hbhv 
ataivoktaṃ śrībhagavantaṃ prati uddhavena BhP 
tāpatrayeṇābhihatasya ghore
santapyamānasya bhavādhvanīśa 
paśyāmi nānyac charaṇaṃ tavāṅghri
dvandvātapatrād amṛtābhivarṣāt  Hbhv 
itthaṃ ca bodhyaṃ vidvadbhiḥ śaraṇāpattilakṣaṇam 
vācā hṛdā ca tanvāpi kṛṣṇaikāśrayaṇaṃ hi yat  Hbhv 
atha śaraṇāpattilakṣaṇam
skandhe
govindaṃ paramānandaṃ mukundaṃ madhusūdanam 
tyaktvānyaṃ vai na jānāmi na bhajāmi smarāmi na  Hbhv 
na namāmi na ca staumi na paśyāmi svacakṣuṣā 
na spṛhāmi na gāyāmi na vā yāmi hariṃ vinā  Hbhv 
iti 
kecid āhuś ca śaraṇāgatatvaṃ ṣaṭprakārakam 
prāyaḥ sakhyaprakāre tat paryavasyed vicārataḥ  Hbhv 
tac coktaṃ vaiṣṇavatantre
ānukūlyasya saṅkalpaḥ prātikūlyavivarjanam 
rakṣiṣyatīti viśvāso goptṛtve varaṇaṃ tathā 
ātmanikṣepakārpaṇye ṣaḍvidhā śaraṇāgatiḥ  Hbhv 
iti 
tavāsmīti vadan vācā tathaiva manasā vidan 
tatsthānam āśritas tanvā modate śaraṇāgataḥ  Hbhv 
ataivoktaṃ daśame śrībhagavantaṃ prati akrūreṇa BhP 
kaḥ paṇḍitas tvad aparaṃ śaraṇaṃ samīyād
bhaktapriyād ṛtagiraḥ suhṛdaḥ kṛtajñāt 
sarvān dadāti suhṛdo bhajato 'bhikāmān
ātmanam apy upacayāpacayau na yasya  Hbhv 
tṛtīye śrīuddhavena BhP 
aho bakī yaṃ stanakālakūṭaṃ
jighāṃsayāpāyayad apy asādhvī 
lebhe gatiṃ dhātryucitāṃ tato 'nyaṃ
kaṃ vā dayāluṃ śaraṇaṃ vrajema  Hbhv 
iti 
athācārā bahuvidhāḥ śiṣṭācārānusārataḥ 
śrīvaiṣṇavānāṃ kartavyā likhyante'tra samāsataḥ  Hbhv 
athācārāḥ
śrīviṣṇupurāṇe aurvasagarasaṃvāde gṛhasthācārakathanārambhe ViP 
devagobrāhmaṇān siddhān vṛddhācāryāṃs tathārcayet 
dvikālaṃ ca namet sandhyām agnīn upacaret tathā  Hbhv 
sadānupahate vastre praśastāṃ ca tathauṣadhīḥ 
gāruḍāni ca ratnāni vibhṛyāt prayato naraḥ  Hbhv 
prasnigdhāmalakeśaś ca sugandhaś cāruveśadhṛk 
kiṃcit parasvaṃ na haret nālpam apy apriyaṃ vadet  Hbhv 
priyaṃ ca nānṛtaṃ brūyān nānyadoṣān udīrayet
nānyastriyaṃ tathā vairaṃ rocayet puruṣarṣabha  Hbhv 
na duṣṭaṃ yānam ārohet kulacchāyāṃ na saṃśrayet  Hbhv 
vidviṣṭapatitonmattabahuvairādikīṭakaiḥ 
bandhakī bandhakībhartuḥ kṣudrānṛtakathaiḥ saha  Hbhv 
tathātivyayaśīlaiś ca parivādarataiḥ śaṭhaiḥ 
budho maitrīṃ na kurvīta naikaḥ panthānam āśrayet  Hbhv 
nāvagāhej jalaughasya vegam agre nareśvara 
pradīptaṃ veśma na viśen nārohec chikharaṃ taroḥ  Hbhv 
na kuryād dantasaṅgharṣaṃ kuṣṇīyāc ca na nāsikām 
nāsaṃvṛtamukho jṛmbhec chvāsakāsau visarjayet  Hbhv 
noccair haset saśabdaṃ ca na muñcet pavanaṃ budhaḥ 
nakhān na khādayec chindyān na tṛṇaṃ na mahīṃ likhet  Hbhv 
na śmaśru bhakṣayel loṣṭaṃ na mūdnīyād vicakṣaṇaḥ  Hbhv 
jyotīṃṣy amedhyaśastāni nābhivīkṣeta ca prabho  Hbhv 
na huṅkuryāc chavaṃ gandhaṃ śavagandho hi somajaḥ  Hbhv 
catuṣpathaṃ ciatyataruṃ śmaśānopavanāni ca 
duṣṭastrīsannikarṣaṃ ca varjayen niśi sarvadā 
pūjyadevadvijajyotiśchāyāṃ nātikramed budhaḥ  Hbhv 
naikaḥ śūnyāṭavīṃ gacchet tathā śūnyagṛhe vaset  Hbhv 
keśāsthikaṇṭakāmedhyabalibhasmatuṣāṃs tathā 
snānārdradharaṇīṃ caiva dūrataḥ parivarjayet  Hbhv 
nānārthānāśrayet kāṃścin na jihmaṃ rocayed budhaḥ  Hbhv 
upasarpen na vai vyālaṃ ciraṃ tiṣṭhen na cotthitaḥ 
yatheṣṭabhojakāṃś caiva tathā devaparāṅmukhān 
varṇāśramakriyātītān dūrataḥ parivarjayet  Hbhv 
atīva jāgarasvapnau tadvat sthānāsane budhaḥ 
na seveta tathā śayyāṃ vyāyāmaṃ ca nareśvara  Hbhv 
daṃṣṭriṇaḥ śṛṅgiṇaś caiva prājño dūreṇa varjayet  Hbhv 
avaśyāyaṃ ca rājendra puro vātātapau tathā 
na snāyān na svapen nagno na caivopaspṛśed budhaḥ  Hbhv 
muktakacchaś ca nācāmed devādyarcāṃ ca varjayet 
naikavastraḥ pravartetaa dvijavācanike jape  Hbhv 
kiṃ ca ViP   
na ca nirdhūnayet keśān nācāmec caiva cotthitaḥ 
pādena nākramet pādaṃ na pūjyābhimukhaṃ nayet  Hbhv 
apasavyaṃ na gacchec ca devāgāracatuṣpathān 
maṅgalyapūjyāṃś ca tathā viparītān na dakṣiṇām  Hbhv 
somārkāgnyambuvāyūnāṃ pūjyānāṃ ca na sammukham 
kuryān niṣṭhīvaviṇmūtrasamutsargaṃ ca paṇḍitaḥ  Hbhv 
tiṣṭhan na mūtrayet tadvat pathiṣv api na mūtrayet 
śleṣmaviṇmūtraraktāni sarvadaiva na laṅghayet  Hbhv 
śleṣmaṣṭīvanakotsargo nānnakāle praśasyate 
balimaṅgalajapyādau na home na mahājane  Hbhv 
yoṣito nāvamanyeta na cāsāṃ viśvased budhaḥ 
na caiverṣyur bhavet tāsu nādhikuryāt kadācana  Hbhv 
maṅgalyapuṣparatnājyapūjyānanabhivādya ca 
na niṣkrāmed gṛhāt prājñaḥ sadācāraparo naraḥ  Hbhv 
akālagarjitādau tu parvasvaśaucakādiṣu 
anadhyāyaṃ budhaḥ kuryād uparāgādike tathā  Hbhv 
varṣātapādike chatrī daṇḍī rātryaṭavīṣu ca 
śarīratrāṇakāmo vai sopānatkaḥ sadā vrajet  Hbhv 
nordhvaṃ na tiryagdūraṃ vā nirīkṣan paryaṭed budhaḥ 
yugamātraṃ mahīpṛṣṭhaṃ naro gacched vilokayan  Hbhv 
kiṃ ca ViP 
priyam uktaṃ hitaṃ naitad iti matvā na tad vadet 
śreyas tadrahitaṃ vācyaṃ yadyapy atyantavipriyam  Hbhv 
prāṇinām upakārāya yad eveha paratra ca 
karmaṇā manasā vācā tad eva matimān bhajet  Hbhv 
bṛhannāradīye sadācāraprasaṅge 
asāv aham iti brūyād dvijo vai hy abhivādane 
śrāddhaṃ vrataṃ tathā dānaṃ devatābhyarcanaṃ tathā 
yajñaṃ ca tarpaṇaṃ caiva kurvantaṃ nābhivādayet  Hbhv 
tathā snānaṃ prakurvantaṃ dhāvantam aśuciṃ tathā 
bhuñjānaṃ ca abhyaktaśirasaṃ tathā  Hbhv 
bhikṣānnadhāriṇaṃ caiva ramantaṃ jalamadhyagam 
kṛte'bhivādane yas tu na kuryāt prativādanam 
nābhivādyaḥ sa vijñeyo yathā śūdras tathaiva saḥ  Hbhv 
mārkaṇḍeyapurāṇemadrālasālarkasaṃvāde
mārkaṇḍeyapurāṇemadrālasālarkasaṃvāde
asatpralāpam anṛtaṃ vkpāruṣyaṃ ca varjayet 
asacchāstram asadvādam asatsevāṃ ca putraka  Hbhv 
keśaprasādhanādarśadarśanaṃ dantadhāvanam 
pūrvāhna eva kāryāṇi devatānāṃ ca tarpaṇam  Hbhv 
udakyā darśanaṃ sparśaṃ varjeta sambhāṣaṇaṃ tathā  Hbhv 
na cābhīkṣṇaṃ śiraḥsnānaṃ kuryān niṣkāraṇaṃ naraḥ 
śiraḥsnātaś ca tailena nāṅgaṃ kiṃcid api spṛśet  Hbhv 
panthā deyo brāhmaṇānāṃ rājo duḥkhāturasya ca 
vidyādhikasya gurviṇyā bhārārtasya mahīyasaḥ  Hbhv 
mūkāndhavadhirāṇāṃ ca mattasyonmattakasya ca 
puṃścalyāḥ kṛtavairasya bālasya patitasya ca  Hbhv 
upānadvastramālyāni dhṛtāny anyair na dhārayet 
upavītam alaṅkāraṃ kavalaṃ caiva varjayet  Hbhv 
na kṣiptabāhujaṅghaś ca prājñas tiṣṭhet kadācana 
na cāpi vikṣipet pādau vāsasā na ca dhūnayet  Hbhv 
mūrkhonmattavyasanino virūpān māyinas tathā 
nyūnāṅgānadhamāṃś caiva nopahāsen na dūṣayet  Hbhv 
parasya daṇḍaṃ nodyacchet śikṣārthaṃ putraśiṣyayoḥ 
nānulepanam ādadyād asnātaḥ snātakī kvacit  Hbhv 
na cāpi raktavāsāḥ syāc citravāsadharo 'pi vā 
kṣurakarmaṇi cānte ca strīsambhoge ca putraka 
snāyīta celavān prājñaḥ kaṭabhūmim upetya ca  Hbhv 
yugapaj jalam agniṃ ca bibhṛyān na vicakṣaṇaḥ 
nācakṣīta dhayantīṃ gāṃ jalaṃ nāñjalinā pibet  Hbhv 
śaucakāleṣu sarveṣu guruṣv alpeṣu vā punaḥ 
na vilambeta śaucārthaṃ na mukhenānalaṃ dhamet  Hbhv 
vipurṣo makṣikādyāś ca hastasaṅgād adoṣiṇaḥ 
ajāśvau muhato medhyau na gor vatsasya cānanam  Hbhv 
mātuḥ prasnavane medhyaṃ śakuniḥ phalapātane 
udakyāśaucinagnāṃś ca sūtikāntyācasāyinaḥ 
spṛṣṭvā snāyīta śaucārthaṃ tathaiva mṛtahāriṇaḥ  Hbhv 
nāraṃ spṛṣṭvāsthi sasnehaṃ snātaḥ śudhyati mānavaḥ 
ācamyaiva tu nisnehaṃ gām ālabhyārkam īkṣya vā  Hbhv 
na cālapej janaṃ dviṣṭaṃ vīrahīnāṃ tathā striyam 
devatātithisacchāstrayajñasiddhādinindakaiḥ  Hbhv 
kṛtvā tu sparśatālāpaṃ śudhyed arkāvalokanāt 
avalokya tathodakyām antyajān patitaṃ śaṭham 
vidharmisūtikāṣaṇḍavivastrānyāvasāyinaḥ  Hbhv 
mṛtaniryātakāś caiva paradāraratāś ca ye 
etad eva hi kartavyaṃ prājñaiḥ śodhanam ātmanaḥ  Hbhv 
kiṃ ca
yac cāpi kurvato nātmā jugupsām eti putraka 
tat kartavyam aśaṅkena yan na gopyaṃ mahājane  Hbhv 
bhaviṣyottare śrīkṛṣṇayudhiṣṭhirasaṃvāde
upāsate na ye pūrvāṃ dvijāḥ sandhyāṃ na paścimām 
sarvāms tān dhārmiko rājā śūdrakarmaṇi yojayet  Hbhv 
dūrād āvasathān mūtraṃ dūrāt pādāvasecanam 
ucchiṣṭotsarjanaṃ bhūpa sadā kāryā hitaiṣiṇā  Hbhv 
ucchiṣṭau na spṛśec chīrṣaṃ sarve prāṇās tadāśrayāḥ 
keśagrāhān prahārāṃś ca śirasy etāni varjayet 
na pāṇibhyām ubhābhyāṃ tu kaṇḍūyāj jātu vai śiraḥ  Hbhv 
kiṃ ca
suvāsinīr gurviṇīś ca vṛddhaṃ bālāturau tathā 
bhojayet saṃskṛtānn eva prathamaṃ caramaṃ gṛhī  Hbhv 
aghaṃ sa kevalaṃ bhuṅkte vṛddhe govāhanādike 
yo bhuṅkte pāṇḍavaśreṣṭha prekṣatām apradāya ca  Hbhv 
varjayed dadhiśaktuṃ ca rātrau dhānāś ca vāsare  Hbhv 
kiṃ ca
srajaś ca nāvakarṣeta na bahir dhārayeta ca 
gṛhe pārāvatā dhanyāḥ śukāś ca sahasārikāḥ  Hbhv 
kaurme vyāsagītāyām
tṛṇaṃ vā yadi vā śākaṃ mūlaṃ vā jalam eva vā 
parasyāpaharan jantur narakaṃ pratipadyate  Hbhv 
na rājñaḥ pratigṛhṇīyān na śūdrāt patitād api 
nānyasmād yācakatvaṃ ca ninditād varjayed budhaḥ  Hbhv 
nityaṃ yācanako na syāt punas tatraiva yācayet 
prāṇān apaharaty eṣa yācakas tasya durmatiḥ  Hbhv 
na devadravyahārī syād viśeṣeṇa dvijottamāḥ 
brahmasvaṃ ca nāpahared āpady api kadācana  Hbhv 
na viṣaṃ viṣam ity āhur brahmasvaṃ viṣam ucyate 
devasvaṃ vāpi yatnena sadā pariharet tataḥ  Hbhv 
na dharmasyāpadeśena pāpaṃ kṛtvā vrataṃ caret 
vratena pāpaṃ pracchādya kurvan strīśūdradambhanam 
pretyeha cedṛśo vipro garhyeta brahmavādibhiḥ  Hbhv 
devadrohād gurudrohaḥ koṭikoṭiguṇādhikaḥ 
jñānāpavāo nāstikyaṃ tasmād koṭiguṇādhikam  Hbhv 
kiṃ ca
himavadvindhyayor madhye pūrvapaścimayoḥ śubham 
muktvā samudrayor deśaṃ nānyatra nivased dvijaḥ  Hbhv 
kṛṣṇo vā yatra carati mṛgo nityaṃ svabhāvataḥ 
puṇyāś ca viśrutā nadyas tatra vā nivased dvijaḥ 
ardhakrośān nadīkulaṃ varjayitvā dvijottamāḥ  Hbhv 
kiṃ ca
agninā bhasmanā caiva salilena viśeṣataḥ 
dvāreṇa stambhamārgeṇa padbhiḥ paṅktir vibhidyate 
parakṣetre carantīṃ gāṃ na cācakṣīta kasyacit  Hbhv 
naṣuryapariveśaṃ vā nendracāpaṃ na cāgnikam 
parasmai kathayed vidvān śaśinaṃ vā kathaṃcana 
tithiṃ pakṣasya na brūyān nakṣatrāṇi vinirdiśet  Hbhv 
na devaguruviprāṇāṃ dīyamānaṃ tu vārayet 
nindayed yo gurūn devān vedaṃ vā sopabṛṃhitam 
kalpakoṭiśataṃ sāgraṃ raurave pacyate naraḥ  Hbhv 
tūṣṇīm āsīta nindāyāṃ na brūyāt kiṃcid uttaram 
karṇau pidhāya gantavyaṃ na cainam avalokayet  Hbhv 
varjayed rahasyaṃ ca pareṣāṃ gūhayed budhaḥ 
vivādaṃ svajanaiḥ sārdhaṃ na kuryād vai kadācana  Hbhv 
na pāpaṃ pāpinaṃ brūyād apāpaṃ vā dvijottamāḥ  Hbhv 
nekṣetodyantam ādityaṃ śaśinaṃ vā nimittataḥ  Hbhv 
āstaṃ yāntaṃ na vāristhaṃ nopasṛṣṭaṃ na madhyagam 
tirohitaṃ vāsasā vā na darśāntaragāminam  Hbhv 
nagnāṃ striyaṃ pumāṃsaṃ vā purīṣaṃ mūtram eva vā 
patitavyaṅgacāṇḍālān ucchiṣṭānucchiṣṭān nāvalokayet  Hbhv 
na muktabandhanāṃ gāṃ vā nonmattaṃ mattam eva vā 
spṛśen na bhojane patnīṃ nainām īkṣeta mehatīm  Hbhv 
kṣubantīṃ jṛmbhamāṇāṃ vā nāsanasthāṃ yathā sukham 
nodake cātmano rūpaṃ nakulaṃ śvabhram eva vā  Hbhv 
na śūdrāya matiṃ dadyāt kṛṣaraṃ pāyasaṃ dadhi 
nocchiṣṭaṃ vā ghṛtamadhu na ca kṛṣṇājinaṃ haviḥ  Hbhv 
na kuryāt kasyacit pīḍāṃ sutaṃ śiṣyaṃ ca tāḍayet 
nātmānam avamanyeta dainyaṃ yatnena varjayet 
na ca śiṣyānnaṃ satkuryān nātmānaṃ śaṃsayed budhaḥ  Hbhv 
na nadīṃ ca nadīṃ brūyāt parvateṣu na parvatam 
āvaset tena naivāpi yas tyajet sahavāsinam  Hbhv 
śiro 'bhyaṅgāvaśiṣṭena talenāṅgaṃ na lepayet 
romāṇi ca rahasyāni svāni khāni na ca spṛśet  Hbhv 
na pāṇipādavāṅnetracāpalāni samāśrayet 
nābhihanyāj jalaṃ padbhyāṃ pāṇinā na kadācana  Hbhv 
na ghātayed iṣṭakābhiḥ phalāni na phalena ca 
na mlecchabhāṣaṇaṃ śikṣen na karṣec ca padāsanam  Hbhv 
notsaṅge bhakṣayed bhakṣyān gāṃ ca saṃveśayen na hi 
nākṣaiḥ krīḍen na dhāveta strībhir vādaṃ ca cācaret  Hbhv 
na dantair nakhalomāni chindyāt suptaṃ na bodhayet 
na bālātapam āsevet pretadhūmaṃ vivarjayet  Hbhv 
naikaḥ supyāt śūnyagṛhe svayaṃ nopānahau haret 
nākāraṇād vā niṣṭhīven na bāhubhyāṃ nadīṃ taret  Hbhv 
na pādakṣālanaṃ kuryāt pādenaiva kadācana 
nāgnau pratāpayet pādau na kāṃsye dhārayed budhaḥ  Hbhv 
nābhipratārayed devān brāhmaṇān gām athāpi vā 
na spṛśet pāninocchiṣṭo viprā gobrāhmaṇānalān 
na caivānnaṃ padā vāpi na devapratimāṃ spṛśet  Hbhv 
nottared anupaspṛśya sravantīṃ no vyatikramet 
caityaṃ bṛhmaṃ naiva chindyān nāpsu ṣṭhīvanam utsṛjet 
na cāgniṃ laṅghayed dhīmān nopadadhyād adhaḥ kvacit  Hbhv 
na cainaṃ pādataḥ kuryāt tilabaddhaṃ niśi tyajet 
na kūpam avaroheta nācakṣītāśuciḥ kvacit  Hbhv 
agnau na prakṣiped agniṃ nādbhiḥ praśamayet tathā 
suhṛnmaraṇam ārtiṃ vā na svayaṃ śrāvayet parān 
apaṇyam atha paṇyaṃ vā vikrayaṃ na prayojayet  Hbhv 
puṇyasthānodakasthāne sīmāntaṃ vā kṛṣen na tu 
bhindyāt pūrvasamayaṃ satryopetaṃ kadācana  Hbhv 
parasparaṃ paśūn vyālān pakṣiṇo na ca yodhayet 
kārayitvā svakarmāṇi kārūn vidvān na vañcayet  Hbhv 
bahir gandhaṃ ca kudvārapraveśaṃ ca vivarjayet 
naikaś caret sabhāṃ vipraḥ samavāyaṃ ca varjayet  Hbhv 
na vījayed vā vastreṇa na devāyatane svapet 
nāgnigobrāhmaṇādīnām antareṇa vrajet kvacit  Hbhv 
nākrāmet kāmataś chāyāṃ brāhmaṇānāṃ gavām api 
svāntu nākrāmayec chāyaṃ patitādyair na rogibhiḥ  Hbhv 
nāśnīyāt payasā takraṃ na bījāny upabījayet 
vivatsāyāś ca goḥ kṣīram auṣṭraṃ vā nirdaśasya ca 
āvikaṃ sandhinīkṣīram apeyaṃ manur abravīt  Hbhv 
hantakāram athāgryaṃ vā bhikṣāṃ vā śaktito dvijaḥ 
dadyād atithaye nityaṃ budhyeta parameśvaram  Hbhv 
bhikṣām āhur grāsamātram agryaṃ tasmāc caturguṇam 
puṣkalaṃ hantakāraṃ tu tac caturguṇam iṣyate  Hbhv 
mārkaṇḍeye
bhojanaṃ hantakāraṃ vā agryaṃ bhikṣām athāpi vā 
adattvā tu na bhoktavyaṃ yathāvibhavam ātmanaḥ  Hbhv 
kāśīkhaṇḍe
naivotkaṭāsane'śnīyān nāgnau vastv aśuci kṣipet 
śrāddhaṃ kṛtvā paraśrāddhe yo 'śnīyāj jñānavarjitaḥ 
dātuḥ śrāddhaphalaṃ nāsti bhoktā kilbiṣabhug bhavet  Hbhv 
notpāṭayel lomanakhaṃ daśanena kadācana 
karajaiḥ karajacchedaṃ kareṇaiva vivarjayet  Hbhv 
apadvāre na gantavyaṃ svaveśmaparaveśmanoḥ 
utkocadyutadautyārthadravyaṃ dūrāt parityajet  Hbhv 
niṣṭhīvanaṃ ca śleṣmāṇaṃ gṛhād dūre vinikṣipet 
uddhṛtya pañca mṛtpiṇḍān snāyāt parajalāśaye 
anuddhṛtya ca tatkartur enasaḥ syāt turīyabhāk  Hbhv 
brāhme
yas tu pāṇitale bhuṅkte yas tu phutkārasaṃyutam 
prasṛtāṅgulibhir yas tu tasya gomāṃsavac ca tat  Hbhv 
atrismṛtau
nyūnādhikastanī yā gaur yāthavābhakṣyacāriṇī 
tayor dugdhaṃ na hotavyaṃ na pātavyaṃ kadācana  Hbhv 
ajā gāvo mahiṣyaś ca yāmedhyam api bhakṣayet 
havye kavye ca taddugdhaṃ gomayaṃ ca vivarjayet  Hbhv 
aṅgulyā dantakāṣṭhaṃ ca pratyakṣalavaṇaṃ tathā 
mṛttikāprāśanaṃ caiva tulyaṃ gomāṃsabhakṣaṇaiḥ  Hbhv 
atrāpavādo manusmṛtau
sāmudraṃ saindhavaṃ caiva lavaṇe paramādbhute 
pratyakṣe api te grāhye niṣedhas tv anyagocaraḥ  Hbhv 
atrismṛtau
divā kapitthacchāyā ca niśāyāṃ dadhibhojanam 
kārpāsaṃ dantakāṣṭhaṃ ca śakrād api haret śriyam  Hbhv 
viṣṇusmṛtau ca
kapilāyāḥ payaḥ pītvā śūdras tu narakaṃ vrajet 
homaśeṣaṃ pibed vipro vipraḥ syād anyathā paśuḥ  Hbhv 
parihartuṃ punar lekhaṃ tattatśāstroktam anyathā 
yad atra likhitaṃ kiñcit tat kṣantavyaṃ mahātmabhiḥ  Hbhv 
ācārāś cedṛśāḥ santi pare'pi bahulāḥ satām 
te lokaśāstrato jñeyā apekṣyā yadi vaiṣṇavaiḥ  Hbhv 
nityatvam eṣāṃ māhātmyam apy atra likhitāt purā 
sadācārasya nityatvān māhātmyāc ca susidhyati  Hbhv 
iti śrīgopālabhaṭṭavilikhite śrībhagavadbhaktivilāse
nityakṛtyasamāpano nāma
ekādaśo vilāsaḥ
