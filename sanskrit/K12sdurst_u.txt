Sdp  Ioṃ namaḥ śrīvajrasattvāya evaṃ mayā śrutam ekasmin samaye bhagavān sarvadevottamanandavane viharati sma  maṇisuvarṇaśākhālatābaddhavanaspatigulmauṣadhikamalotpalakarṇikārabakulatilakāśokamāndāravamahāmāndāravādibhir nānāvidhaiḥ puṣpair upaśobhite kalpavṛkṣasamalaṃkṛte nānālaṃkāravibhūṣite nānāpakṣigaṇakūjite tūryamukundaveṇubherīprabhṛtipraṇadite śakrabrahmādidevāpsarobhir nānāvidhābhir vikrīḍite sarvabuddhabodhisattvādhiṣṭhite sarvaśakrabrahmādidevavidyādharadevāpsaraḥparṣatkoṭīniyutaśatasahasrair anekayakṣarākṣasāsuragaruḍagandharvakinnaramahoraganāgādiparṣadbhirnānāvidhābhir mahābodhisattvakoṭīśatasahasrair aṣṭābhiḥ tadyathā pratibhānamatinā ca bodhisattvena mahāsattvena acalamatinā ca vipulamatinā ca samantamatinā ca anantamatinā ca asamantamatinā ca kamalamatinā ca mahāmatinā ca divāmatinā ca vividhamatinā ca aśeṣamatinā ca samantabhadreṇa ca evaṃ pramukhair avaivartikabodhisattvamahāsattvasaṃghair anantāparyantaiḥ satkṛtaḥ gurukṛto rcitaḥ pūjitaḥ suprakṛṣṭo mahāparṣadgaṇamadhye mahābrahmā padmāsane niṣaṇṇaḥsarvadurgatipariśodhananāmasamādhiṃ samāpannaḥ samanantaram evāpāyatrayasantativimokṣakanāmamahābodhisattvaraśmispharaṇasaṃharaṇānekamālāsvorṇākośānniścacāra tena trisahasramahāsahasralokadhātur avabhāsitaḥ tenāvabhāsena sarvasattvāś cittakleśabandhanān mocayitvā pṛthak pṛthak saṃprāpito nandavanaṃ ca samantādavabhāsayitvā  Sdp  nānāpūjāmeghaiḥ pūjayitvā śatasahasraṃ pradakṣiṇīkṛtya śirasā vanditvā bhagavataḥ purastād vimalāsaner upari niṣadyaivam āhuḥ aho  buddha aho buddhasya dharmaśobhanam  tat kasya hetoḥ asmākaṃ durgatipariśodhanam bodhisattvacaryāpratiṣṭhāpanañ ca atha devendro bhagavantaṃ śatasahasraṃ pradakṣiṇīkṛtya vanditvā bhagavantam etad avocat bhagavan kena kāraṇena buddharaśmisamantāvabhāsena durgatisamantān mocayitvā vimuktimārge pratiṣṭhāpitā āścaryaṃ sugata bhagavān āha nedaṃ devendrāścaryaṃ buddhānāṃ bhagavatāṃ sūpacitāpramāṇapuṇyasaṃbhārāṇām devendra samyaksaṃbuddhā aparimitaguṇaratnākarabhūtāḥ devendra samyaksaṃbuddhānām apramāṇopāyāḥ parmiṣpannāḥ devendra buddhānāṃ bhagavatām aparimitā prajñopacitā devendra buddhānām apramāṇā vīryā buddhena bhagavatāpramānā vineyajanā bhājanībhūtāḥ kṛtāḥ asamasamajñānābhi buddhā bhagavanto samasamarddhisamanvāgatāḥ bhagavanto samasamapraṇidhānasamanvāgatāḥ tasmād devendra buddhānāṃ bhagavatāṃ yathā bhājanaṃ tathā sattvārthakaraṇañ ca yathā vineyaṃ tathā sattvānām arthakaraṇañ ca yathābhiprāyaṃ tathā sattvārthakaraṇaṃ bhavatīti jñātavyam ity atra saṃśayaśaṅkāvimatir na kartavyā tathāgatavaineyaṃ na bhavatīti nedaṃ sthānaṃ vidyate atha devendraḥ svakīyād āsanād utthāya punar api bhagavato vipulāṃ mahatīṃ pūjāṃ kṛtvā bhagavantam etad avocat  sarvasattvānāṃ hitakaraṇāyānukampākaraṇāya śaraṇakaraṇāya samahākṛpākaraṇāya sarvāśāparipūraṇakaraṇāya bhagavan mama pratibhānam utpādaya sugata  mama pratibhānam utpādaya  bhagavan Sdp itas trayastriṃśaddevanikāyād vimalamaṇiprabhanāmno devaputrasya cyutasya kālagatasya saptadivasā abhūvan bhagavan sa kutropapannaḥ sukhaṃ duḥkhaṃ vānubhavati idaṃ bhagavan vyākuru sugata vyākuru bhagavān āha devendra prāptakālasamayaṃ jñātvā śroṣyasi devendra āha bhagavan ayaṃ kālaḥ ayaṃ samayaḥ sugata bhagavān āha devendra vimalamaṇiprabhanāmadevaputra itaś cyutvāvīcau mahānaraka utpannas tatra dvādaśavarṣasahasrāṇi tīvraṃ kaṭukaṃ duḥkham anubhavati punar alpanarake daśavarṣasahasrāṇi duḥkham anubhavati punar api tiryakpreteṣūtpanno daśavarṣasahasrāṇi duḥkham anubhavati punar api pratyantajanapadeṣūtpanno badhiramūkāvyaktasvabhāvatām anubhavati ṣaṣṭivarṣasahasrāṇi punar api caturaśītivarṣasahasrāṇi vyādhiraktātisārakuṣṭhavighātapīḍitaś ca bahujananindito śeṣaparityakto hīnakulo bhavati duḥkhaduḥkhaparaṃparāṃ na vicchedayati anyeṣām apy ahitaṃ karoti nānākarmāvaraṇāni cāvicchedena karoti punar apy anyonyaduḥkhaparaṃparām anubhavati atha khalu śakrādayaḥ sarvadevaputrāḥ śrutvā bhrāntās trastāḥ khinnā adhomukhaṃ patitāḥ punar utthāyaivam āhuḥ kathaṃ bhagavan tasmād duḥkhaparaṃparāto mucyate kathaṃ sugata mucyate kenopāyena bhagavan duḥkharāśeḥ tasmān mucyata iti paritrānaṃ kuru bhagavan paritrāṇaṃ kuru sugata bhagavān āha devendra caturaśītibuddhakoṭibhir bhāṣitam idam aham api bhāṣe śṛṇu atha khalu devendraḥ punar api bhagavantaṃ māndāravamahāmāndāravapuṣpair nānāvidhairratnamukuṭakeyūrakarṇālaṃkārahārārdhahārādyanekālaṃkāraviśeṣair abhyarcyānekaśatasahasravāraṃpradakṣiṇīkṛtya praṇamya sādhu bhagavan sādhu sugateti sādhukāreṇa harṣayitvā sadevakasya lokasya hitasukhakaraṇāyānāgatānāṃ sattvānām apāyasantativimokṣaṇāya subhāṣitārthaṃ vijñāpayāmi atha punar api brahmādayo devagaṇāSdp  evam āhuḥ sādhu bhagavan sādhu sugata yenānāgatānāṃ sattvānāṃ nāmamātram api śrutavatām apāyatrayamārgavimokṣo bhavati svargadevaloke vā manuṣyaloke cotpannānām anuttarasamyaksaṃbodhiprāptyarthaṃ bhāṣatu atha khalu bhagavān śakrabrahmādidevaputrāṇāṃ sarvatathāgatahṛdayenādhiṣṭhānārtham amoghavajrādhiṣṭhānanāmasamādhiṃ samāpannaḥ oṃ vajrādhiṣṭhānasamaye huṃ evañ ca samādhiṃ samāpanno nabhibhavanīyavajrādhiṣṭhānenādhiṣṭhāyedaṃ sarvadurgatipariśodhanarājanāmatathāgatahṛdayaṃ niścārayām āsa oṃ śodhane śodhane sarvapāpaviśodhani śuddhe viśuddhe sarvakarmāvaraṇaviśuddhe svāhā asyā vidyāyā bhāṣaṇānantaram eva sarvasattvānāṃ durgatir vinipātitā sarvanarakatiryakpretagatiḥ śodhitā tīvraduḥkhāni praśāntāni bahavaś ca jātāḥ sukhīmukhībhūtāḥ punar aparaṃ guhyahṛdayam abhāṣata oṃ śodhane śodhane śodhaya sarvāpāyān sarvasattvebhyo huṃ punar aparaṃ devendredaṃ sarvatathāgatahṛdayaṃ oṃ sarvāpāyaviśodhani huṃ phaṭ punar aparaṃ devendredaṃ sarvatathāgatahṛdayopahṛdayam oṃ trāṭ punar aparaṃ devendra sarvadurgatipariśodhanahṛdayam huṃ punar aparaṃ devendra saṃkṣepataḥ smaraṇamātreṇāpy alpapuṇyasattvānāṃ sarvadurgatiśāntikaraṇāyānāyāsato vimokṣaṇakaram idaṃ bhavati oṃ namo bhagavate sarvadurgatipariśodhanarājāya tathāgatāyārhate samyaksaṃbuddhāya  tadyathā oṃ śodhane śodhane sarvapāpaviśodhani śuddhe viśuddhe sarvakarmāvaraṇaviśodhani svāhā  mūlavidyā Sdp  oṃ sarvavit sarvāvaraṇāni viśodhaya hana huṃ phaṭ oṃ sarvavid huṃ oṃ sarvavid hrīḥ phaṭ oṃ sarvavid aḥ oṃ sarvavit trāṃ trāṭ oṃ sarvavid oṃ oṃ sarvavid dhīm oṃ sarvavid huṃ oṃ sarvavit krīṃ traṭ oṃ sarvavid mahāvajrodbhavadānapāramitāpūje huṃ lāsyāyā mantraḥ oṃ sarvavid mahāvajrodbhavaśīlapāramitāpūje trāṃ mālāyā mantraḥ oṃ sarvavid mahāvajrodbhavakṣāntipāramitāpūje hrīḥ gītāyā mantraḥ oṃ sarvavid mahāvajrodbhavavīryapāramitāpūje aḥ nṛtyāyā mantraḥ oṃ sarvavit sarvāpāyaviśodhani dhama dhama dhyānapāramitāpūje huṃ huṃ phaṭ dhūpāyā mantraḥ oṃ sarvavit sarva durgatipariśodhane kleśopakleśacchedani puṣpālokini prajñāpāramitāpūje trāṃ huṃ phaṭ puṣpāyā mantraḥ oṃ sarvavit sarvāpāyaviśodhani jñānālokakari praṇidhipāramitāpūje hrīḥ huṃ phaṭ dīpāyā mantraḥ oṃ sarvavit sarvāpāyagandhanāśani vajragandhopāyapāramitāpūje aḥ huṃ phaṭ gandhāyā mantraḥ oṃ sarvavid narakagatyākarṣaṇi huṃ jaḥ phaṭ vajrāṅkuśasya mantraḥ oṃ sarvavid narakoddharaṇi huṃ huṃ phaṭ vajrapāśasya mantraḥ oṃ sarvavit sarvāpāyabandhanamocani huṃ vaṃ phaṭ vajrasphoṭasya mantraḥ oṃ sarvavit sarvāpāyagatigahanaviśodhani huṃ hoḥ phat vajrāveśasya mantraḥ oṃ maitrīyaharaṇāya svāhā maitreyasya mantraḥ oṃ amoghe amoghadarśini huṃ amoghadarśinaḥ Sdp oṃ sarvāpāyajahe sarvāpāyaviśodhani huṃ sarvāpāyajahasyaoṃ sarvaśokatamonirghātanamati huṃ sarvaśokatamonirghātanamateḥ oṃ gandhahastini huṃ gandhahastinaḥ oṃ śūraṃgame huṃ śūraṃgamasya oṃ gagane gaganalocane huṃ gaganagañjasya oṃ jñānaketo jñānavati huṃ jñānaketoḥ om amṛtaprabhe amṛtavati huṃ amṛtaprabhasya oṃ candrasthe candravyavalokini svāhā candraprabhasya oṃ bhadravati bhadrapāle bhadrapālasya oṃ jālini mahājālini huṃ jālinīprabhasya oṃ vajragarbhe huṃ vajragarbhasya om akṣaye huṃ huṃ akṣayakarmāvaraṇaviśodhani svāhā akṣayamateḥ oṃ pratibhāne pratibhānakūṭe svāhā pratibhānakūṭasya oṃ samantabhadre huṃ samantabhadrasya ete bhadrakalpikasya bodhisattvasya mantrān yathākramam uccārayet anena yathoktatantrānusārānukrameṇa vidhānena pratyahaṃ prabhātakāla utpattikrameṇa bhāvayamāno bhāvayet devatāyogaṃ samādhitrayam uttamaṃ yatnato durgatipariśodhanasiddhir bhavati punar aparaṃ devendra sarvadurgatipariśodhanatejorājasya tathāgatasya guhyahṛdayam idam kulaputro vā kuladuhitā vā yaḥ kaścid nāmamātraṃ śṛṇoti dhārayati vācayati likhitvāca śirasi śikhāyāṃ vā bāhau grīvāyāṃ vā baddhvā dhārayati tasyehaiva janmany aṣṭāvakālamaraṇāni nmaraṇasaṃbandhasvapnaprakārā Sdp vā durgatinimittāni vā tāni sarvāṇi svapnamātrato nopasarpanti  maṇḍalañ ca yathāvat praveśyābhiṣikto hṛdayañ ca japtvā mantrārthaṃ ye kecid bhāvayanti kaḥ punar vādas tesāṃ yāni kānicit pāpāni na nikaṭībhavantīti  na durgatiṃ gacchantīti   puruṣastrīdevanāgayakṣarākṣasapretatiryagnarakādīnāṃ yeṣāṃ keṣāñcit mṛtakāyeṣu maṇḍalaṃ praveśyābhiśikteṣu te narakeṣūtpannāḥ samanantaram  evaṃ vimucyante devanikāyeṣūtpadyante  tatrotpannāḥ santaḥ sarvatathāgatānāṃ dharmatām abhimukhīkurvanty avaivartikāś ca bhavanti santatiś ca niyatā bhavati sarvatathāgatakule prajātāś ca bhavanti prahīṇāvaraṇāś ca sarvatathāgatakuleṣu devakuleṣu vānyasmin vā sukham anubhavanti devendra saṃkṣepato laukikalokottarasarvahitasukham anubhavanti atha devendro bhagavantaṃ pūrvavat pradakṣiṇīkṛtya vanditvaivam āha  bhagavan sarvadurgativaśībhūtānāṃ hitasukhakaraṇāya yathāsattvaiḥ sarvadurgatipṛṣṭhīkaraṇāyānāyāsato nuttarasamyaksaṃbodhyadhigamārthaṃ dharmaṃ  deśayatu   atha khalu bhagavān śākyamuniḥ sarvadurgatipariśodhanajñānavajranāmasamādhiṃ samāpadya sarvatathāgatasarvadurgatipariśodhanatejorājanāmamaṇḍalam  abhāṣata  tatsādhanaṃ śākyanāthena bhāṣitam prathamaṃ tāvad yogī vijane mano nukūlapradeśe mṛdusukumārāsane niṣaṇṇaḥ sugandhena maṇḍalaṃ kṛtvā pañcopahārapūjā karaṇīyā tataḥ sarvadharmanairātmyaṃ bhāvayitvā ātmānaṃ huṃkāreṇa vajrajvālānalārkaṃ bhāvayet tasya kaṇṭhe hrīḥkāreṇa padmaṃ tasyopari dalāgra ākāreṇa candramaṇḍalaṃ tasyopari huṃkāreṇa pañcasūcikavajram tad vajraṃ jihvāyāṃ rīṇaṃ bhavati vajrajihveti tena vajrajihvā bhavati mantrajāpakṣamo bhavet hastadvayasya madhye sitākāreṇa candramaṇḍalaṃ tasyopari huṃkāreṇa pañcasūcikavajram tad vajraṃ karamadhye nilīyate vajrahasto bhavati sarvamudrābandhakṣamo bhavet Sdp tato rakṣācakrabhāvanā kartavyā oṃ gṛhṇa vajrasamaye huṃ vam iti bruvan krodhaterintirīṃ badhnīyāt vajrabandhaṃ tale kṛtvā cchādayet kruddhamānasaḥ gāḍham aṅguṣṭhavajreṇa krodhaterintir smṛtā tato vajrārdhāsananiṣaṇṇo vajraterintirīṃ baddhvā vajramālābhiṣekaṃ gṛhṇīyāt oṃ vajrajvālānalārka huṃ abhiṣiñca mām iti vajrabandhe ṅguṣṭhadvayaṃ sahitotthitaṃ vajrabandhasyopari śliṣṭhaṃ dhārayet vajraterintirī oṃ ṭuṃ iti  anena dvyakṣarakavacena kavacayitvā oṃ vajrajvālānalārka huṃ ity udīrayet vāmavajramuṣṭiṃ hṛdaye kṛtvā dakṣiṇavajramuṣṭim ullālayan sarvavighnān hanyāt tato vajrānalena mudrāsahitena vighnadahanādikaṃ kuryāt oṃ vajrānala hana daha paca matha bhañja rana huṃ phaṭity udīrayet abhyantaravajrabandhe ṅgulijvālāgarbhe ṅguṣṭhavajram utthitam iyaṃ vajrānalamudrā tad anu  vajranetri bandha sarvavighnān iti mudrāyuktyā sarvavighnabandhaṃ kuryāt vajrabandhaṃ baddhvāṅguṣṭhadvayaṃ prasārya samaṃ dhārayet vajranetrimudrā prasāritavajrabandhaṃ bhūmyāṃ pratiṣṭhāpyādhobandhaṃ kuryāt oṃ vajra dṛḍho me bhava rakṣa sarvān svāhā vajrabhairavanetreṇa mudrāsahitenordhvabandhaṃ kuryāt oṃ hulu hulu huṃ phat  iti vajramuṣṭidvayaṃ baddhvālātacakraṃ bhrāmayitvā śirasopari tarjanyaṅkuśākāreṇa dhārayet vajrabhairavanetramudrā tasyādhastād vajrayakṣeṇa mudrāsahitena punar bandhaṃ kuryāt Sdp oṃ vajrayakṣa huṃ iti vajrāñjaler aṅguṣṭhadvayaṃ prasāritaṃ tarjanīdvayaṃ damṣṭrā vajrayakṣamudrā vajroṣṇīṣeṇa mudrāyuktena pūrvāṃ diśaṃ bandhayet oṃ druṃ bandha haṃ iti  druṃ iti vā vajramuṣṭidvayaṃ kanyasāśrṅkhalābandhena tarjanīdvayasūcīmukhaṃ parivartoṣṇīṣe sthāpayet vajroṣṇīṣamudrā punar vajrapāśena tām eva bandhayet huṃ vajrapāśe hrīḥ iti vajramuṣṭidvayena bāhugranthiṃ kuryāt vajrapāśamudrā vajrapatākayā paścimāṃ diśaṃ bandhet oṃ vajrapatāke pataṃgini raṭeti vajrabandhe ṅguṣṭhasattvaparyaṅkasūcīṃ kṛtvāgrāsamānāmāvidāritāntyapaṭāgrī vajrapatākāyāḥ digvidikṣv adha ūrdhvañ ca vighnanikṛntanaṃ kuryāt vajrakālyottarāṃ diśaṃ bandhet hrīḥ vajrakāli ruṭ maṭ iti vajrayakṣamudrām eva mukhe dṛḍhīkṛtya vajrakālyāḥ vajraśikharayā dakṣiṇāṃ diśaṃ bandhet oṃ vajraśikhare ruṭ maṭ iti vajramuṣṭidvayena parvatotkarṣaṇābhinayākāraṃ vajraśikharāyāḥ vajrakarmanā maṇḍalabandhaṃ kṛtvā prākāraṃ dadyāt huṃ vajrakarmeti punar abhyantaraprākāraṃ vajrahuṃkāreṇa huṃ iti vajramuṣṭidvayaṃ baddhvā bāhuvajraṃ samādhāya kaniṣṭhāṅkuśabandhitā trilokavijayanāmatarjanīdvayaṃ tarjanī vajrahuṃkārasya iyam eva madhyāgradvayaṃ vajraṃ vajrakarmaṇaḥ Sdp tato vajracakramudrayā sarvadurgatipariśodhanamanṇḍalaṃ purato niṣpādayet oṃ vajracakra huṃ  iti vajramuṣṭidvayaṃ baddhvā dvyagrāntyāvajrabandhanāt vajracakreti vikhyātā sarvamaṇḍalasādhikā anayā sarvadikṣu pradakṣiṇatayā bhrāmayitvā sarvamaṇḍalanirmāṇaṃ bhavati imām eva mukhe nyasya nirīkṣamāṇo ṣṭau vārān vajracakraṃ japet tataḥ pratyakṣam iva maṇḍalaṃ buddhyālagyapuṣpādibhiḥ saṃpūjya sarvadikṣu pañcamaṇḍalakena praṇamed anena oṃ sarvavit kāyavākcittapraṇāmena vajrabandhanaṃ karomīti tataś catuḥpraṇāmaṃ kuryāt  tadyathā sarvaśarīreṇa vajrāñjaliprasāritena pūrvasyāṃ diśi praṇamed anena oṃ sarvavit pūjopasthānāyātmānaṃ niryātayāmi sarvatathāgatavajrasattvādhitiṣṭhasva mām  iti tatas tathaivotthāya vajrāñjaliṃ hṛdi kṛtvā dakṣiṇasyāṃ diśi lalāṭeṇa bhūmiṃ spṛśan praṇamed anena oṃ sarvavit pūjābhiṣekāyātmānaṃ niryātayāmi sarvatathāgatavajraratnābhiṣiñca mām  iti tatas tathaivotthāya vajrāñjalibandhena śirasā paścimāyāṃ diśi mukhena bhūmiṃ spṛśan praṇamed anena oṃ sarvavit pūjāpravartanāyātmānaṃ niryātayāmi sarvatathāgatavajradharma pravartaya mām  iti tatas tathaivotthito vajrāñjaliṃ śiraso vatārya hṛdi kṛtvottarasyāṃ diśi mūrdhnā bhūmiṃ spṛśan praṇamed anena oṃ sarvavit pūjākarmaṇā ātmānaṃ niryātayāmi sarvatathāgatavajrakarma kuruṣva mām  iti jānumaṇḍaladvayaṃ pṛthivyāṃ pratiṣṭhāpya vajrāñjaliṃ hṛdi kṛtvā sarvapāpaṃ pratideśayet Sdp samanvāharantu māṃ daśasu dikṣu sarvabuddhabodhisattvāḥ sarvatathāgatavajramaṇipadmakarmakulāvasthitāśca sarvamudrāmantravidyādevatā aham amukavajro daśasu dikṣu sarvabuddhabodhisattvānāṃpurataḥ sarvatathāgatavajramaṇipadmakarmakulāvasthitānāṃ sarvamudrāmantravidyādevatānāṃca purataḥ sarvapāpaṃ pratideśayāmi  vistareṇa daśasu dikṣv atītānāgatapratyutpannānāṃ sarvabuddhabodhisattvapratyekabuddhāryaśrāvakasamyaggatasamyakpratipannānāṃ sarvasattvanikāyānāṃ  ca sarvapuṇyam anumodayāmi  daśasu dikṣu sarvabuddhān bhagavataḥ apravartitadharmacakrān adhyeṣe dharmacakrapravartanāya daśasu dikṣu sarvabuddhān bhagavataḥ parinirvātukāmān yāce parinirvāṇāya tataḥ puṣpamudrāṃ baddhvaivaṃ vadet oṃ sarvavit puṣpapūjāmeghasamudraspharaṇasamaye huṃ  iti dhūpamudrāṃ baddhvaivaṃ vadet oṃ sarvavid dhūpapūjāmeghasamudraspharaṇasamaye huṃ dīpamudrāṃ baddhvaivaṃ vadet oṃ sarvavid ālokapūjāmeghasamudraspharaṇasamaye huṃ gandhamudrāṃ baddhvaivaṃ vadet oṃ sarvavid gandhapūjāmeghasamudraspharaṇasamaye huṃ saṃpuṭānjaliṃ baddhvaivaṃ vadet oṃ sarvavid bodhyaṅgaratnālaṃkārapūjāmeghasamudraspharaṇasamaye huṃ  iti oṃ sarvavid hāsyalāsyaratikrīḍāsaukhyānuttarapūjāmeghasamudraspharaṇasamaye huṃ  iti oṃ sarvavid anuttaravastrapūjāmeghasamudraspharaṇasamaye huṃ  iti Sdp  tataḥ sarvasattvasaṃsāraduḥkham anusmṛtya bhagavato vajrasattvasya karmamudrāṃ baddhvā karuṇāvaśena sarvasattvottāraṇāya bodhicittam utpādayet atīrṇatāraṇāyāmuktamocanāyānāśvastāśvāsanāyāparinirvṛtaparinirvātanāya sakalasattvadhātoḥ saṃsārasamudrād uttāraṇāya ca oṃ sarvavid vajrapūjāmeghasamudraspharaṇasamaye huṃ  iti tato lāsyāmudrāṃ baddhvaivaṃ vadet sarvasattvāḥ sarvopakaraṇasamanvāgatā bhavantu icchāmātrapratibaddhasarvasaṃpattayaḥ oṃ sarvavid mahāvajrodbhavadānapāramitāpūjāmeghasamudraspharaṇasamaye huṃ  iti vajramālāmudrāṃ baddhvaivaṃ vadet sarvasattvāḥ sarvākuśalakāyavāgmanaskarmāntavigatā bhavantu sarvakuśalakāyavāgmanaskarmāntasamanvāgatā bhavantu oṃ sarvavid anuttaramahābodhyāhāraśīlapāramitāpūjāmeghasamudraspharaṇasamaye huṃ  iti gītāmudrāṃ baddhvaivaṃ vadet sarvasattvāḥ sarvalakṣaṇānuvyañjanena samalaṃkṛtagātrā bhavantu parasparato nityam abhayāvairapratipannā hṛdayanayanābhirāmā gambhīradharmakṣāntikāś ca oṃ sarvavid anuttaramahādharmāvabodhakṣāntipāramitāpūjāmeghasamudraspharaṇasamaye huṃ  iti nṛtyāmudrāṃ baddhvaivaṃ vadet sarvasattvā bodhisattvacaryābhiyuktā bhavantu buddhatattvaparāyaṇāḥ saṃsārāparityāgavīryayuktāḥ oṃ sarvavit saṃsārāparityāgavīryapāramitāpūjāmeghasamudraspharaṇasamaye huṃ  iti puṣpāmudrāṃ baddhvaivaṃ vadet sarvasattvāḥ sarvakleśopakleśavigatā bhavantu sarvadhyānavimokṣasamādhisamāpattyabhijñāvidyāvaśitāsaṃpannāḥ oṃ sarvavid anuttarasaukhyavihāradhyānapāramitāpūjāmeghasamudraspharaṇasamaye huṃ  iti Sdp dhūpāmudrāṃ baddhvaivaṃ vadet sarvasattvāḥ sarvalaukikalokottaraprajñājñānasamanvitā bhavantu catuḥpratisaṃvitprāptāḥ sarvaśāstraśilpajñānakalāyogaguṇaguhyavidhijñās tattvadarśinaḥ sarvakleśajñeyāvaraṇasamuchedajñānaprāptāḥ oṃ sarvavid anuttarakleśachedamahāprajñāpāramitāpūjāmeghasamudraspharaṇasamaye huṃ  iti dīpāmudrāṃ baddhvaivaṃ vadet sarvasattvāḥ sarvāpāyavigatā bhavantu oṃ sarvavit sarvāpāyaviśodhani jñānālokapraṇidhānapāramitāpūjāmeghasamudraspharaṇasamaye huṃ  iti gandhāmudrāṃ baddhvaivaṃ vadet sarvasattvāḥ sarvājñānavigatā bhavantu oṃ sarvavit sarvāpāyagandhanāśani vajragandhopāyapāramitāpūjāmeghasamudraspharaṇasamaye huṃ  iti daśasu dikṣv aśeṣasarvatathāgatapādamūlagatam ātmānam adhimucya kāyaparicaryārthaṃ oṃ sarvavit kāyaniryātanapūjāmeghasamudraspharaṇasamaye huṃ  iti asamācaletyādi sarvatra jihvāśatamukhena stotropahāram adhimucya oṃ sarvavid vāgniryātanapūjāmeghasamudraspharaṇasamaye huṃ  iti sarvabodhisattvaikāśayaprayogatayā dharmasamatām adhimucya oṃ sarvavit cittaniryātanapūjāmeghasamudraspharaṇasamaye huṃ  iti abhāvasvabhāvāḥ sarvadharmāḥ śūnyatānimittāpraṇihitākārā ity adhimucya oṃ sarvavid guhyaniryātanapūjāmeghasamudraspharaṇasamaye huṃ  iti evaṃ viṃśatiprakārapūjayā sarvatathāgatān saṃpūjyātmānaṃ niryātayet ātmānaṃ sarvabuddhabodhisattvebhyo niryātayāmi sarvadā sarvakālaṃ pratigṛhṇantu māṃ mahākāruṇikā nāthā mahāsamayasiddhiñ ca prayacchantu tac ca kuśalamūlaṃ sarvasattvasādhāraṇaṃ kartavyaṃ anena kuśalamūlena sarvasattvāḥ sarvalaukikalokottaravipattivigatā bhavantu Sdp sarvalaukikalokottarasaṃpattisamanvāgatāś ca bhavantu sahaiva sukhena sahaiva saumanasyena buddhā bhavantu narottamā iti anena cāhaṃ kuśalakarmaṇā bhaveya buddho na cireṇa loke deśaye dharmaṃ jagato hitāya mocaye sattvān bahuduḥkhapīḍitān iti anuttarāyāṃ samyaksaṃbodhau pariṇāmāya saṃvaraṃ gṛhṇīyāt utpādayāmi paramaṃ bodhicittam anuttaram yathā traiyadhvikanāthāḥ saṃbodhau kṛtaniścayāḥ trividhāṃ śīlaśikṣāṃ ca kuśaladharmasaṃgraham sattvārthakriyāśīlaṃ ca pratigṛhṇāmy ahaṃ dṛḍham buddhaṃ dharmaṃ ca saṅghaṃ ca triratnāgram anuttaram adyāgreṇa grahīṣyāmi saṃvaraṃ buddhayogajam vajraghaṇṭāṃ ca mudrāṃ ca pratigṛhṇāmi tattvataḥ ācāryaṃ ca grahīṣyāmi mahāvajrakuloccaye caturdānaṃ pradāsyāmi ṣaṭkṛtvā tu dine dine mahāratnakule yoge samaye ca manorame saddharmaṃ pratigṛhṇāmi bāhyaṃ guhyaṃ triyānikam mahāpadmakule śuddhe mahābodhisamudbhave saṃvaraṃ sarvasaṃyuktaṃ pratigṛhṇāmi tattvataḥ pūjākarma yathāśaktyā mahākarmakuloccaye utpādayitvā paramaṃ bodhicittam anuttaram gṛhītaṃ saṃvaraṃ kṛtsnaṃ sarvasattvārthakāraṇāt atīrṇān tārayiṣyāmy amuktān mocayiṣyāmy aham anāśvastān āśvāsayiṣyāmi sattvān sthāpayāmi nirvṛttāv iti tata ākāśasthaṃ maṇḍalaṃ devādibhiḥ pūjyanānaṃ vicintayet pañcopahārādinā pūjayet samyak prapūjya buddhānāṃ guṇavarṇānāṃ stutiṃ kuryāt aho buddha aho buddha sādhu buddha kṛtottama sarvadurgatiṃ saṃśodhya sattvānāṃ bodhiḥ prāpyate Sdp tata oṃ vajrāñjalīti vajrabandhanaṃ hṛdaye sphoṭayet oṃ sarvavid vajrabandha trāṭ bruvan vajrāveśamudrāṃ baddhvā oṃ tiṣṭha vajra dṛḍho me bhava śāśvato me bhava hṛdayaṃ me dhitiṣṭha sarvasiddhiṃ ca me prayaccha huṃ ha ha ha ha hoḥ  iti oṃ vajramuṣṭi vaṃ sattvavajrīṃ baddhvā oṃ sarvavit śodhane śodhane sarvapāpān apanaya huṃ pāpākarṣaṇamantraḥ vajrabandhaṃ dṛḍhaṃ baddhvā vajramudrādhiṣṭhāntarāt samutkṣipet kṣaṇād ūrdhvaṃ patitotkṣepaṇaṃ param  iti oṃ sarvavit sarvāpāyaviśodhani huṃ phaṭ pāpaviśodhanamantraḥ vajrabandhaṃ dṛḍhīkṛtya madhyamā mukhasahitā caturantyamukhāsaktā pāpaṃ sphoṭayati kṣaṇāt oṃ sarvavit trāṭ huṃ sattvavajrīṃ baddhvā oṃ sarvavit sarvāvaraṇaviśodhane muḥ huṃ phaṭ uddharaṇalakṣaṇam tataḥ paścād yogino hṛdayamadhye kāreṇa candramaṇḍalaṃ tasyopari oṃ mune mune mahāmunaye svāhā oṃ namaḥ sarvadurgatipariśodhanarājāya tathāgatāyārhate samyaksaṃbuddhāya  tadyathā oṃ śodhane śodhane sarvapāpaviśodhaṃ śuddhe viśuddhe sarvakarmāvaraṇaviśuddhe svāhā etena mantreṇa durgatipariśodhanamaṇḍalaṃ pariniṣpannaṃ bhavati tato vajrāṅkuśādyair ākṛṣya praveśya baddhvā vaśīkṛtyākāśamaṇḍalapūjāṃ kṛtvā hṛdayamaṇḍale niveśayet dvayamaṇḍalenaikamaṇḍalaṃ bhavatīti niṣpannayogo bhūtvā samayamaṇḍalaṃ devatāparipūrṇaṃ bhavati tatra maṇḍalamadhye cakravartirūpam ātmabhāvaṃ śākyasiṃhaṃ vibhāvayet tataḥ śākyamuner hṛdyakāreṇa candramaṇḍalaṃ bhāvayet candramaṇḍalamadhye Sdp oṃ mune mune mahāmunaye svāhā tato vajrahetukarmamudrayā maṇḍalaṃ nirmāya oṃ sarvavid vajracakra huṃ  iti sattvavajrīṃ baddhvaiva madhyāṅgulidvayena mālām ādāya manasā praviśet samaye huṃ ity anena tāṃ ca mālāṃ svaśirasi kṣipet anena praticcha vajra hoḥ iti tataḥ svaśirasi bandhed anena oṃ pratigṛhṇa tvam imāṃ sattva mahābaleti mukhabandhaṃ cānena muñcet oṃ vajrasattvaḥ svayaṃ te dya cakṣūdghāṭanatatparaḥ udghāṭayati sarvākṣo vajracakṣur anuttaram  iti he vajra paśya  iti tato mahāmaṇḍale tāvat paśyed yāvad bhagavantaṃ śākyamuniṃ punaḥ sattvavajrīṃ baddhvā hṛdaye muñcet vajrādhiṣṭitakalaśād udakābhiṣekaṃ vajramuṣṭyā dadyāt oṃ sarvavid vajrābhiṣiñca mām  iti punar vajradhātvīśvaryādimudrayābhimu drayet oṃ sarvavid vajradhātvīśvari huṃ abhiṣiñca mām oṃ sarvavid vajravajriṇi huṃ abhiṣiñca mām oṃ sarvavid ratnavajriṇi huṃ abhiṣiñca mām oṃ sarvavid dharmavajriṇi huṃ abhiṣiñca mām oṃ sarvavit karmavajriṇi huṃ abhiṣiñca mām oṃ ṭūṃ ṭūṃ ṭūṃ vajra tuṣya hoḥ dvyakṣarakavacena kavacayitvā tataḥ svavajrābhiṣekaṃ gṛhṇīyāt adyābhiṣiktas tvam asi buddhair vajrābhiṣekataḥ idaṃ tat sarvabuddhatvaṃ gṛhṇa vajrasusiddhaye oṃ vajrādhipati tvām abhiṣiñcāmi tiṣṭha vajrasamayas tvaṃ vajranāmābhiṣekataḥ oṃ vajrasattva tvām abhiṣiñcāmi idaṃ tat sarvabuddhatvaṃ vajrasattvakare sthitam tvayāpi hi sadā dhāryaṃ vajrapāṇidṛḍhavratam oṃ sarvatathāgatasiddhivajrasamaya tiṣṭhaiṣa tvāṃ dhārayāmi vajrasattva hi hi hi hi huṃ  iti oṃ sarvavid vajrādhiṣṭhānasamaye huṃ ātmādhiṣṭhānamantraḥ Sdp vajramuṣṭidvayaṃ baddhvāṅguṣṭhamadhyamākaniṣṭhordhvaṃ sthitvā mukhe śliṣyet tarjanyanāmikāsattvaparyaṅkaṃ kṛtvā vajramudrā hṛtkaṇṭhalalāṭa ūrṇābhrūmadhye nāsikākarṇakaṭijānupādadvaye jaṃghāyāṃ cakṣurdvaye guhye dhiṣṭhāṇaṃ tu kārayet tataḥ svakāyasamaya akāreṇa candramaṇḍalam sarvabījasamutpannacihnāhaṃkāraṃ mantram udvahan oṃ sarvavid jaḥ huṃ vaṃ hoḥ samayas tvaṃ samaya hoḥ oṃ mune mune mahāmunaye svāhā trir uccārayet sāmānyam api tataḥ svakāye vajrasamājamudrāṃ baddhvā jaḥ huṃ vaṃ hoḥ pravartayet yathāsthāneṣv ākṛṣya praveśya baddhvā vaśīkuryāt svahṛdi huṃkārayogena pañcasūcikavajram samayaṃ tu pravakṣyāmi śākyasiṃhasya mudrayā samādhyagrasthito madhye mudrāsamaya ucyate vajrabandhaṃ dṛḍhīkṛtya madhyamā mukhasaṃhitā vajroṣṇīṣamudrā saiva madhyamā ratnaṃ tu padmākāraṃ tu madhyamā saiva madhyamā vajraṃ tu śeṣā jvālāṃgulīkṛtā saivāṃgulī jvālākṛtā teja uṣṇīṣamudrayā saiva tu samānāmikā kaniṣṭhādvayam utsṛjet tarjanī padmapattraṃ tu madhyamā vajraṃ utthitā saiva purataḥ sthitvā vajrapañjarakārakā hṛdaye tu samāṃguṣṭhā suprasāritamālinī añjalyagramukhoddhāntā nṛtyato mūrdhni saṃpuṭā vajrabandhaṃ tv adhodānāt svāñjalisthordhvadāyikā samāṃguṣṭhanipīḍā ca suprasāritalepanā vajramuṣṭidvayaṃ baddhvā tarjanyaṃguṣṭhamadhyamāḥ pratyekam apy anyonyam abhimukhaṃ dhārayet ekatarjanīṃ saṃkucya dvyaṃguṣṭhau granthiṃ bandhitau aṃguṣṭhāgrakaṭibandhā vajramuṣṭyagrasaṃhitā  iti dharmamudrāṃ bhāvayet kaṇṭhe padmendumaṇḍale pūrvam utsargamantreṇa dharmamudrā vidhīyate karmamudrā hṛdaye viśvavajram Sdp dharmacakraṃ yathoktasya śākyarājasya mudrayā bhūsparśavaradadhyānam abhayādyā yathākramam tejoṣṇīṣasya mudrayā samādhyagrāvasthitā dakṣiṇabāhudaṇḍā ca hṛdvāmakhaḍgadhāriṇī vāmatarjanīm utsṛjya dakṣiṇena prasārayet dvayahastena saṃmīlya chatrākāreṇa dhārayet karmamudrāvidhir yena navasaṃbuddhatāyinām vajragarvaprayogeṇa named āśayakampitaiḥ mālābandhā mukhoddhāntā nṛtyataḥ parivartitā vajramuṣṭiprayogeṇa dadyād dhūpādayas tathā tarjanyaṃkuśabandhena kaniṣṭhāyāṃ mahāṃkuśī bāhugranthikaṭāgrābhyāṃ pṛṣṭhayoś ca nipīḍayet athātaḥ saṃpravakṣāmi bodhisattvamahātmanām karmamudrāprabandhena yathānukramalakṣaṇam vajramuṣṭidvayaṃ baddhvānyonyaṃ sahani mīlayet tarjanīmadhyamākuñcya puṣpākāreṇa dhārayet maitreyasya mudrā vāmamuṣṭiṃ kaṭau nyasya dakṣiṇaṃ bāhupārśvataḥ tarjanīmadhyamotsṛjya netrākāreṇa dhārayet amoghadarśinaḥ vajramuṣṭidvayaṃ baddhvā tarjanīs saṃprasārayet savyenāṃkuśaṃ saṃdhārya sarvāpāyajahasya ca vāmamuṣṭiṃ kaṭiṃ nyasya dakṣiṇadaṇḍam ākṛtiḥ dhārayed ūrdhvataś caiva sarvaśokatamasya ca vāme nābhasthitā muṣṭir gajapuṣkaram ākṛtiḥ dhārayed dakṣiṇe haste gandhahastino mudrayā vāmamuṣṭiṃ kaṭiṃ nyasya dakṣiṇe khaḍgakārataḥ śūraṃgamasya vāmamuṣṭiṃ hṛdi dhārya dakṣiṇaṃ ūrdhvaṃ bhrāmayet gaganagañjasya vajramuṣṭidvayaṃ baddhvā dakṣiṇena tu dhārayet dhvajagṛhitākāreṇa jñānaketoś ca mudrayā dvayahastena saṃdhārya kalaśākāreṇa dhārayet amṛtaprabhasya Sdp vāmamuṣṭim urau sthitvā dakṣiṇamuṣṭiṃ pārśvataḥ prasārya kaniṣṭhāṃguṣṭhau candrarekhā tu ākṛtiḥ candraprabhasya dvayahastaṃ hṛdi deśe padmākāraṃ vikāsayet anyonyaṃ mukham āsajya bhadrapālasya mudrayā vajramuṣṭidvayaṃ baddhvā kavacākāreṇa dhārayet stanadvaye ca saṃdhārya jālinīprabhamudrayā vāmamuṣṭiḥ kaṭiṃ nyasto dakṣiṇahṛdayasthitaḥ madhyamāṃgulim utsṛjya vajragarbhasya mudrayā vāmamuṣṭir hṛdi nyasto varadākāraṃ dakṣiṇe akṣayamater mudrā vāme nābhasthitā muṣṭir dakṣiṇe choṭikāṃ dadan pratibhānakūṭasya vāmamuṣṭiṃ kaṭiṃ dhārya dakṣiṇaratnamuṣṭikā samantabhadrasya cihnarahitena vidhinā karmamudrā coktitā hṛdaye vajraṃ saṃdhārya pañcasūcikarūpiṇam utsargeṣu yathādhārya mudrāsāyudhadhāriṇāṃ vajraghaṇṭādharo bhūtvā hṛdaye vajraṃ dhārayet mahāmudreti boddhavyā bodhisattvamahātmanām utsargeṣu yathāgṛhya mudrāpraharaṇadhāriṇām yāṃ yāṃ mudrāṃ tu badhnīyād yasya yasya mahātmanaḥ japan tu hṛdayārthena bhāvayet tu svam ātmānam caturmudrā vidhātavyā devatāsarvamudritum sarvajñaguṇasaṃpannāḥ sarvasattvārthakāraṇāt sarvadurgatiṃ saṃśodhya sattvānāṃ bodhiḥ prāpyate atha mantraṃ pravakṣāmi sarvadurgatimaṇḍale mudrāmantraprayogeṇa sarvakāryakṣamo bhavet pratiprativajranṛtyaṃ kṛtvā mantraiś codāhṛtam oṃ namaḥ sarvadurgatipariśodhanarājāya tathāgatāyārhate samyaksaṃbuddhāya tadyathā oṃ śodhane śodhane sarvapāpaviśodhane śuddhe viśuddhe sarvakarmāvaraṇaviśuddhe svāhā Sdp vāmavajramuṣṭyā vajraghaṇṭām ādāya dakṣiṇahastena vajraṃsagarvam ullalayan evaṃ vadet vajravācāṭakki huṃ jaḥ jaḥ jaḥ svahṛdy utkarṣaṇayogena dhārayet ṭakki jaḥ hoḥ iti vadet tadanuśatākṣareṇadṛḍhīkṛtya etena daśabhūmīśvarabodhisattvasadṛśo bhavati tān dṛṣṭvā sarvapūjāṃ prapūjayet tataḥ tābhiḥ sarvābhiḥ stutibhiḥ saṃpūjayet namas te śākyasiṃhāya dharmacakrapravartakaḥ traidhātukaṃ jagatsarvaṃ śodhayet sarvadurgatim namas te vajroṣṇīṣāya dharmadhātusvabhāvataḥ sarvasattvahitārthāya ātmatattvapradarśakaḥ namas te ratnoṣṇīṣāya samatātattvabhāvanaiḥ traidhātukaṃ sthitaṃ sarvam abhiṣekapradāyakaḥ namas te padmoṣṇīṣāya svabhāvapratyavekṣakaḥ āśvāsayati sattveṣu dharmāmṛtapravarṣaṇaiḥ namas te viśvoṣṇīṣāya svabhāvakṛtyānuṣṭhitaḥ viśvakarmakaro hy eṣāṃ sattvānāṃ duḥkhaśāntaye namas te tejoṣṇīṣāya traidhātukam avabhāsayet sarvasattveṣv apāyeṣu satyadṛṣṭvā kariṣyati namas te dhvajoṣṇīṣāya cintāmaṇidhvajadharaḥ dānena sarvasattvānāṃ sarvāśā paripūrayet namas te tīkṣṇoṣṇīṣāya kleśopakleśachedakaḥ caturmārabalabhagnaṃ sattvānāṃ bodhiḥ prāpyate namas te chatroṣṇīṣāya sitātapatraśobhanam traidhātukaṃ jagatsarvaṃ dharmarājatvaṃ prāpyate Sdp lāsyā mālā tathā gītā nṛtyā devyaś catuṣṭayāḥ puṣpā dhūpā ca dīpā ca gandhā devī namo stu te dvāramadhye sthitā āveśo ṃkuśaḥ pāśas sphoṭakaḥ śraddhādyabhāvanirjātā dvārapālā namostu te vedikādau sthitā ye ca catvaradvārapārśvataḥ muditādau daśe sthitvā bodhisattvā namo stu te brahmendrau rudracandrādyair lokapālacaturdiśam agnirākṣasavāyuś ca bhūtādhipa namo stu te anena stotrarājena saṃstutya maṇḍalāgrataḥ vajraghaṇṭādharo mantrī idaṃ stotram udāharet paścād ātmadeheṣu ātmamaṇḍalaṃ kalpayet evaṃ bhāvayamānāṃ vai maṇḍalam ādiyogataḥ ādiyoganāmasamādhiḥ tato maṇḍalarājāgrīnāma pravakṣyāmi oṃ akāro mukhaṃ sarvadharmāṇām ādyanutpannatvāt tadarthādhimokṣato daśadikṣarvalokadhātuṣoḍaśaśūnyatām adhimucya śūnyatāhaṃkāram ātmānaṃ paśyet  tato huṃkāreṇa niṣpannavajreṇa vāyumaṇḍalaṃ tasyopari raṃkāreṇāgnimaṇḍalaṃ tasyopari vaṃkāreṇa mahodadhiṃ tasyopari kaṃkāreṇa kāñcanamaṇḍalaṃ  tadmadhye huṃ suṃ huṃ iti  tena sumeruṃ caturasraṃ ratnamayaṃ sarvaratnavibhūṣitaṃ niṣpādya oṃ vajra dṛḍhetyādinā vajrabandhenādhitiṣṭhet tasyopari vajrahetukarmamudrayā bhūṃkārasitaniṣpannavajramaṇiratnaśikharakūṭāgāram caturasraṃ caturdvāraṃ catustoraṇabhūsitam catuṣkoṇeṣu sarveṣu dvāraniryūhasaṃdhiṣu candrārkavajracihnitaṃ hārārdhahāraracitam catussūtrasamāyuktaṃ paṭasragdāmabhūṣitam abhyantaramaṇḍalam aṣṭāracakraṃ vajrāvalīparivṛtam tasya nābhopari siṃhāsanaṃ tasyopari candramaṇḍalaṃ cakrāṣṭāramadhyeṣu candramaṇḍalaṃ devatāsthānam  Sdp bāhyamaṇḍalasya devatāsthānaṃ paṭikāyām aṣṭāviṃśaticandramaṇḍalaṃ paśyet siṃhāsanopari candramaṇḍale  akārādikakārādyakṣaraprajñopāyasvarūpaṃ dravībhūtam ākāśaspharaṇaka samādhisamāpannaṃ bodhicittasvarūpeṇa sattvārthahetusaṃpannamantrarūpaṃ  bhavati  oṃ mune mune mahāmunaye svāhā anena mantreṇa śrīśākyasiṃharājaniṣpanno bhavati sarvanīvāraṇaṃ nāma samādhisamāpannaḥ tatas samādhisamāpanno buddho bhagavān tasya mudrāmantraṃ udāharet vajramuṣṭidvayaṃ baddhvā paripāṭyā vikāsayet mudreyaṃ dharmacakrasya sarvasaṃsārachedanī tadyatheti dṛṣṭāntaḥ yathā padmeṣu āsaktā bhramarādyā vibandhitāḥ tathā padmavikāsena vibandhā duḥkhamocitāḥ tathaiva duḥkhasaṃsāre vibandhās tnbhave gatau evaṃ vibandhā mucyante śākyasiṃhakṛpātmanaḥ tataś śākyamuner hṛdaye kāreṇa candramaṇḍalam tataś candramaṇḍale sarvāsāṃ mantrāṇi niṣpādyante vajroṣṇīṣam ārabhya yāvad vajrāveśaparyantaṃ bhāvayet tato mantrāṇi bhavanti oṃ namas sarvadurgatipariśodhanarājāya tathāgatāyārhate samyaksaṃbuddhāya  tadyathā oṃ śodhane śodhane sarvapāpaviśodhane śuddhe viśuddhe sarvakarmāvaraṇaviśuddhe svāhā idaṃ mantram udāharet Sdp athātaḥ saṃpravakṣāmi paripāṭyā yathākramam oṃ vajra huṃ phaṭ niścārya mukhadvāreṇa nirgatya pañcaraśmikaṃ samantato daśasu dikṣv avabhāsya sarvasattvānām duḥkhasyāntaṃ kariṣyati punar āgatya raśmīnām praviśya hṛdaye tataḥ mantraraśmidvayaṃ mīlya niṣpannarūpasaṃbhavam abhyantaramaṇḍalasya cakrāre pūrvadiśi padmacandrasthaḥ vajroṣṇīṣas tathāgato hṛdayād avatīrya niṣīdeta hitārthataḥ śuklavarṇaprabhādivyo mudrābhūsparśasaṃsthitaḥ evaṃ raśmispharaṇasaṃhārapūrvoktena sarvaśaḥ spharaṇasaṃhārayogena mantraraśminimilanam bimbaniṣpattisaṃpūrṇahṛdayād avatīrya ca niṣīdeta yathāsthāne dakṣiṇāreṣu susthitaḥ oṃ ratnottama traṃ utsṛjet padmasthacandramadhyeṣu ratnoṣṇīṣas tathāgataḥ avatīrya hṛdayād buddhalakṣaṇaiḥ samalaṃkṛtaḥ nīlavarṇasvabhāvaṃ tu mudreyaṃ varadasya tu traidhātukam aśeṣaṃ tu sarvasattvābhiṣekadaḥ pūrvavat spharaṇasaṃhāraṃ bimbotpattikrameṇa ca oṃ padmottama hrīḥ utsṛjet tataḥ paścimārasthapadmopari candramaṇḍale raśmibījena niṣpannaḥ padmoṣṇīṣas tathāgataḥ hṛdayād nirgato bhūtvā niṣīded anuśāsakaḥ padmarāgaprabhādivyo dhyānamudrāvyavasthitaḥ oṃ viśvottama aḥ utsṛjet uttare cakra ārasthapadmoparīndumaṇḍale avatīrya hṛdayād buddho viśvoṣṇīṣas tathāgataḥ haritavarṇaprabhājvālyo mudrā cāsyābhayapradaḥ viśvakarmakaro buddhaḥ sattvān saṃsārād uttaret Sdp oṃkārenotsṛjed buddhas tejoṣṇīṣas tathāgataḥ āgneyāre sthitaḥ samyak padmasthacandramaṇḍale savyena sūryaṃ saṃgṛhya vāmahaste kaṭisthitaḥ śitaraktakavarṇābhas traidhātukam ābhāsayet huṃkārabījasaṃjāto dhvajoṣṇīṣas tathāgataḥ utsṛjed hṛdayātīrṇo nairṛtyāre niṣaṇṇakaḥ padmasthacandrabimbe ca raktakṛṣṇakavarṇikaḥ cintāmaṇidhvajaṃ dhārya sattvamātsaryaśodhakaḥ dhīḥkārabījaniṣpannas tīkṣṇoṣṇīṣas tathāgataḥ kleśopakleśān saṃchedya vāyavyāre ca utsṛjet padmacandre niṣīdeś ca mudrāsya khaḍgadakṣiṇaḥ gaganavarṇanibhakāyo vāme pustakadhāriṇaḥ krīṃkārabījanirjātaś chatroṣṇīṣas tathāgataḥ dharmasvāmī ca sattvānām īśānāre ca utsṛjet kundenduvarṇasannibho mudreyaṃ chatradhāriṇaḥ sarve te viśvapadmasthā niṣanṇāś candramaṇḍale huṃ trāṃ hrīḥ aḥ tena mantreṇa uccārya hṛdayād utsṛjanti ca caturṣu koṇasthāneṣu padmasthacandramaṇḍale lāsyādidevyaś catasraḥ kulavarṇakadhāriṇyaḥ sitaṃ pītaṃ raktaṃ viśvavarṇakam teṣāṃ mudrā vidhīyate yathoktitam tenaiva mantram uccārya utsṛjed hṛdayād api dhūpādidevyaś catasraḥ padmasthacandramaṇḍale caturṣu koṇasarveṣu varṇakulakrameṇa tu oṃ sarvasaṃskārapariśuddhe dharmate gaganasamudgate svabhāvaviśuddhe mahānayaparivāre svāhā mantreṇa utsṛjet pūrvadvārapārśvadvaye sthitāḥ maitreyādicatuṣkasya padmasthacandramaṇḍale sattvaparyaṃkinaḥ sarve mudrāvarṇakramena tu pītavarṇaprabhādivyo nāgapuṣpakadakṣiṇe vāmena kuṇḍikāṃ gṛhya maitrīcittaviśuddhitaḥ dvitīyo moghadarśī tu pītavarṇaprabhojvalaḥ vāmahastakaṭinyasto dakṣiṇapadmanetrakaḥ Sdp tṛtīyo bodhisattvaś ca nāmnāpāyajahasya ca śvetavarṇaprabhājvālo mudrā aṃkuśadhāriṇaḥ caturthaḥ sarvaśokatamanirghātanamatis tathā sitapītamiśravarṇābho mudrā daṇḍadhāriṇaḥ vāmamuṣṭikaṭinyastaḥ sattvaparyaṃkinā sthitaḥ catvāro bodhisattvāś ca dakṣiṇadvāre pratiṣṭhitāḥ prathamo gandhahastī ca sitaśyāmaś ca varṇakaḥ mudreyaṃ dakṣiṇahaste gandhaśaṃkhaṃ prapūritam vāmahastakaṭinyastaḥ sarvāvaraṇaśodhanaḥ dvitīyo śūraṃgamo nāma sarvakleśapramocakaḥ sphaṭikavarṇaprabhādivyo mudreyaṃ khaḍgadhāriṇaḥ vāmahastakaṭinyastaḥ sattvānāṃ duḥkhaśantakaḥ tṛtīyaḥ gaganagañjaḥ sarvābharaṇabhūṣitaḥ sitapītamiśravarṇābhaḥ sarvāvaraṇavarjitaḥ mudreyaṃ dakṣiṇahaste padmasthadharmagañjataḥ vāmahastakaṭinyastaḥ sarvākāśadhanadharaḥ caturtho jñānaketuś ca sarvāśāparipūrakaḥ nīlavarṇakasaṃkāśaś cintāmaṇidhvajadharaḥ vāmamuṣṭikaṭinyastaḥ dāridraduḥkhamocakaḥ paścimadvāra āsīnaḥ padmasthacandramaṇḍale prathamam amṛtaprabhaś candravarṇavirājitaḥ amṛtakalaśaṃ saṃdhārya mukuṭaṃ ratnapāṇinā vāmamuṣṭikaṭinyasto vistīrṇam āyurdāyakaḥ dvitīyaś candraprabho nāmājñānatamadhvaṃsakaḥ śuklavarṇatanudivyo mudrā dakṣiṇapāṇinā padmasthacandrabimbaṃ tu vāmamuṣṭikaṭisthitaḥ Sdp tṛtīyo bhadrapāleti sitaraktaṃ tu varṇikaḥ sarvadharmaprakāśako mudrā dakṣiṇapāṇinā jvalitaratnaṃ saṃdhārya vāmamuṣṭikaṭisthitaḥ caturtho bodhisattvaś ca jālinīprabhasaṃjñitaḥ raktavarṇaprabhādivyo vajrapañjaradhāriṇaḥ prathamabuddhaputras tu vajragarbhetināmataḥ sitanīlavarṇasaṃyukto mudrā dakṣiṇapāṇinā utpalaṃ vajrasaṃyuktaṃ vāmamuṣṭikaṭisthitaḥ dvitīyo akṣayo nāma matir anteṣu saṃsthitaḥ kundenduvarṇasaṃkāśo mudrāhastadvayena tu jñānakalaśaṃ saṃdhārya sarvasattvān prapīnayet tṛtīyo buddhaputraś ca pratibhākūṭasaṃjñitaḥ raktavarṇaprabhājvālo mudrā dakṣiṇapāṇinā padmastharatnakūṭaṃ tu vāmamuṣṭikaṭisthitaḥ caturtho bodhisattvaś ca samantabhadranāmataḥ suvarṇavarṇasaṃkāśo mudrā dakṣiṇapāṇinā ratnamañjarikādivyaṃ vāmamuṣṭikaṭisthitaḥ evaṃ rūpeṇa saṃyuktā bodhisattvakṛpātmanaḥ maṇḍalarājāgrī nāmasamādhiḥ Sdp oṃ mune mune mahāmunaye svāhā oṃ namas sarvadurgatipariśodhanarājāya tathāgatāyārhate samyaksaṃbuddhāya l tadyathā oṃ śodhane śodhane sarvapāpaviśodhane śuddhe viśuddhe sarvakarmāvaraṇaviśuddhe svāhā anena mantreṇa śrīśākyasiṃharājapramukhasaptatriṃśaddevatāparipūrṇaṃ bhāvayet tataḥ paścād jñānamaṇḍalam ākarṣayet dvārodghāṭanaṃ kṛtvā mantramudrāsamāyutaḥ vajramuṣṭidvayaṃ baddhvā tarjanī dve prasārayet kaniṣṭhāṃ śṛṃkhalīkṛtya dvārodghāṭanamudrayā oṃ sarvavid dvāram udghāṭaya huṃ dvārodghāṭanamantramudrayā dvāram udghāṭayet vajracakramudrayā maṇḍalaṃ parikalpayet oṃ sarvavid vajracakre huṃ bāhubhyāṃ vajrabandhena vajrachaṭakavimokṣaṇe śrīśākyarājayogātmā sarvabuddhān samājayet vāme chaṭakatālena samatālena siddhyati dakṣiṇena tu tāloktaṃ saṃnipātāv ubhāv api oṃ vajrasamāja jaḥ huṃ vaṃ hoḥ asyā ājñāyā mātreṇa saparṣaccakrasaṃcayaḥ sarvabuddhāḥ samāyānti kā kathānyeṣu varttate tato grata ākāśadeśe maṇḍalacakraṃ dṛṣṭvā vajrayakṣamantreṇa japtārghabhājane sthitagandhavāriṇā saṃprokṣyācamanaṃ dadyāt tato rghamudrayārghaṃ dadyāt tataḥ pādyamudrayā pādyaṃ dadyāt  tataḥ vajrapuṣpe huṃ vajradhūpe huṃ vajradīpe huṃ vajragandhe huṃ vajrayakṣamantreṇa vighnān utsārya maṇḍaleṣu praveśayet Sdp tataś caturmudrāḥ prathamaṃ pūrvoktavidhimudrayā samayamudrā nibandhayet tataḥ pūrvoktamantreṇa dharmamudrā vidhīyate tataḥ karmamudrāmantreṇa karmamudrāṃ badhmyāt tato mahāmudrāmantreṇa mahāmudrāṃ badhnīyāt  tato vajroṣṇīṣāditathāgataiḥ sattvavajrīratnavajrīdharmavajrīkarmavajrīṃ sphārayitvā samāṇḍaleyadevatāśrīśākyarājapramukhavajrāveśaparyantam  abhiṣekaṃ dadyāt  pañcābhiṣekādhipatMaśaparyantaṃ dadyāt abhiṣekānantaram oṃ sarvatathāgatadhūpapūjāmeghasamudraspharaṇasamaye huṃ oṃ sarvatathāgatapuṣpapūjāmeghasamudraspharaṇasamaye huṃ oṃ sarvatathāgatadīpapūjāmeghasamudraspharaṇasamaye huṃ oṃ sarvatathāgatagandhapūjāmeghasamudraspharaṇasamaye huṃ tato lāsyādicatuṣṭayena pūjayet vajram ullālayan vajravācāśatākṣarapūrvavat stutiṃ kuryāt  tataḥ asamācalāsamitasāradharmiṇaḥ karuṇātmakā jagati duḥkhahāriṇaḥ asamantasarvaguṇasiddhidāyinaḥ asamācalāsamavarāgradharmiṇaḥ gagane samopamagatā na vidhyate guṇareṇureṇukaṇikāpy asīmike sphuṭasattvadhātuvarasiddhidāyiṣu vigatopameṣu asamantasiddhiṣu satatāmalā karuṇavegatotthitā praṇidhānasiddhir anirodhadharmatā jagato rthasādhanaparāsamantinī satataṃ virocati mahākṛpātmanām na nirodhatāṃ karuṇacārikācarā vrajate trilokavarasiddhidāyikā amitāmiteṣu susamāptitāṃ gatā sugatiṃ gateṣv api aho sudharmatā Sdp samayāgrasiddhivaradā dadantu me varadānatā sugatitāṃ gatā sadā sakalatrilokavarasiddhidāyikā sugatatriyādhvagatitā anāvṛtā sarvatra jihvāśatamukhena stotropahāram adhimucya vajraghaṇṭādharaḥ stutiṃ karyāt  tato daśasu dikṣu sarvatathāgatabodhisattvebhyo laukikalokottarabāhyadevatābhyaś ca sarvapūjābhir balividhim upakaraṇena sahitaṃ baliṃ dadyāt subahupāṭhāṃ paṭhet ādau chaṭādiśabdenākarṣayet pāparāśayaḥ trilokavijayamudreṇa tryakṣarādisamanvitaṃ sarvāpāyasamāpattilokadhātum aśeṣataḥ ākarṣaṇam uddharaṇabandhavināśanāni catvāri mantrāṇī suyojanāni tāḍyādimantraiḥ sitasarṣapatāḍamānaiḥ prakṣālyam asthi sitavastrasahitam oṃ śodhana ityādimantreṇa udakena kṣālayet trayabhavanamalaṃ oṃ kaṃkaṇītyādimantreṇa kṣalayet pañcagavyena oṃ ratne ratna ityādimantreṇa kṣālayet sarvagandhataḥ oṃ amoghāvaraṇetyādimantreṇa kṣālayet kṣīragāvitaḥ oṃ amṛte amṛta ityādimantreṇa kṣālayet madyam uttamam oṃ puṇye puṇya ityādimantreṇodakena kṣālayet antarāntataḥ punar maṃgalagāthāṃ pāṭhayed abhiṣiñcet mārgaśodhanaṃ kartavyaṃ dhūpādideyāś caturvidhamantrāḥ Sdp hastamātram idaṃ kuṇḍaṃ kartavyaṃ homayet tataḥ anusmṛtya ca taṃ sattvam apāyagatisaṃsthitam homayet śubhasaṃtānaḥ pāpāvaraṇaśāntaye ghṛtakṣīrasamākṣikair lājāsarṣapamiśritaiḥ tilataṇḍulavrīhyādi samidhāsu karadvayam anyāny api tu karmāṇi yathā pūrvaṃ tathā kuryāt tena saṃpadyate kṣipraṃ sattvānāṃ ca sukhāvaham  iti karmarājāgrīnāmasamādhiḥ tasmiṃś ca sattve kṛte sati tatas te nārakaduḥkhād vimuktāḥ santas tuṣiteṣu sarvasattvahitakāriṇaḥ sugatavad utpannāḥ tata indreṇa sahitamahāyaśaso devā nṛtyanto nantaiḥ pūjāmeghair iha janmani tathāgatapūjārthaṃpuraskṛtya devagaṇā utpātitabodhicittā divyanānāvidhapuṣpadhūpadīpagandhachatradhvajapatākādibhiranekākārābhiś ca śobhitam vastraratnavarṣādibhiś ca paripūritaṃ kurvanti sma nandanavanam tato mahāścaryaṃ bhūtam  IIatha bhagavān vajrapāṇir bodhisattvo bhagavato dhiṣṭhānena mantrakalparājottarakalpam abhāṣata vīrāsanād utthāya praharṣan vajram ullalayan śākyādhipaṃ nandan munīśvaraṃ praṇamyasarvāvaraṇaviśodhanavajraṃ nāma samādhiṃ samāpadyedaṃ durgatipariśodhanaṃ nāma hṛdayaṃsvahṛdayād niścacāra oṃ sarvapāpadahanavajra huṃ phaṭ oṃ sarvāpāyaviśodhanavajra huṃ phaṭ oṃ sarvakarmāvaraṇāni bhasmīkuru huṃ phaṭ oṃ bhruṃ vināśayāvaraṇāni huṃ phaṭ oṃ druṃ viśodhayāvaraṇāni huṃ phaṭ oṃ jvala jvala dhaka dhaka hana hanāvaraṇāni huṃ phaṭ oṃ sruṃ sara sara prasara prasarāvaraṇāni huṃ phaṭ oṃ huṃ hara hara sarvāvaraṇāni huṃ phaṭ oṃ huṃ phaṭ sarvāvaraṇāni sphoṭaya huṃ phaṭ oṃ bhṛta bhṛta sarvāvaraṇāni huṃ phaṭ oṃ traṭa traṭa sarvāvaraṇāni huṃ phaṭ oṃ chinda chinda vidrava vidrava sarvāvaraṇāni huṃ phaṭ oṃ daha daha sarvanarakagatihetuṃ huṃ phaṭ oṃ paca paca sarvapretagatihetuṃ huṃ phaṭ oṃ matha matha sarvatiryaggatihetuṃ huṃ phaṭ tatas teṣām upakaraṇāny abhāṣata oṃ sarvapāpaviśodhani dhama dhama dhūpaya huṃ phaṭ oṃ sarvadurgativiśodhani puṣpavilokini huṃ phaṭ oṃ sarvāpāyaviśodhani jñānālokakari huṃ phaṭ oṃ sarvāpāyagatināśani gandha huṃ phaṭ oṃ narakagatyākarṣaṇi huṃ phaṭ oṃ sarvanarakagatyuddharaṇi huṃ phaṭ oṃ sarvāpāyabandhanavimocani huṃ phaṭ oṃ sarvāpāyagatigahanavināśani huṃ phaṭ Sdp tato maṇḍalam abhāṣata cakrāntaraṃ tu maṇḍalam aṣṭāraiś ca subhūṣitam nābhinemikasaṃyuktam abhyantarāvaraṇikam saṃlikhya nābhau śākyādhipendramuniṃ saṃlikhet tato vīrāgrato likhed vajrapāṇiṃ mahābalam pṛṣṭhato bhisaṃlikhec cakravartinaṃ ca dakṣiṇe jayoṣṇīṣaṃ ca vāmato vijayaṃ likhet tejorāśim apy āgneyāṃ sitātapatram aiśānyām vikiriṇaṃś caiva vāyavyāṃ nairṛtyāṃ vidhvaṃsakaṃ likhettato bāhyaṃ saṃlikhet caturaśraṃ caturdvāraṃ catustoraṇaśobhitam vīreṇāṃkuśapāśasphoṭaghaṇṭāḥ sthāpanīyāḥ sarvakoneṣu puṣpādayo lekhyāḥ tataḥ sraggandhagandhādinā svakāyam anulepayet tathaiva vajrācāryaḥ praviśet jaḥ huṃ vaṃ hoḥ bhagavan ehi mahākaruṇika dṛśya hoḥ iti sarvadevān ākarṣayet tathaiva praveśyābhiṣiktāḥ sarvadurgatibhyo vimuktāḥ svargalokottarabhūmiṣūdpadyante sarvasiddhayo pi siddhyanti samyaksaṃbodhiś cāvaśyaṃ prāpyate pūrvavat sarvakarmāṃ kurvanti sarvatrāpratihatā bhavanti unmārjanena sarvajvaragrahādīn mokṣayanti vajrapāṇir huṃkāreṇa sarvakarmāṇi karoti anyakalpavidhināpi sarvasādhako bhavati  devanāgayakṣagandharvāsurarākṣasādīnāṃ durgativaśībhūtānāṃ sarvapratibimbādikam abhilikhya japahomābhiṣekaiḥ sarvadurgatibhyo muktir bhavati atha bhagavān vajradharaḥ siṃhāvalokitena bhagavato mukham avalokya praṇamyaitad avocat bhagavan paramamudrālakṣaṇam uttamam ābhāṣe karuṇāvedanāvaśagacittena sarvajinā adhiṣṭhānaṃ kurvanti Sdp samādhistho lalāṭe ñjaliṃ kṛtvā praṇamet buddhānāṃ praṇāmamudrā yogavit kaṇṭhapradeśe ñjaliṃ mukulitapadmākṛtiṃ kuryāt padmakule padmamudrā hṛdi vajrāñjaliṃ kṛtvā madhyamāṃgulīsūcīyojayati vajrakule samayamudrā vāmahastam uttānam utsaṃge sthāpayitvā tasyopari dakṣiṇaṃ vyavasthāpyāṃguṣṭhadvayaṃ yojayitvā śāntaṃ dṛṣṭvā nirīkṣayet iyaṃ tathāgatakule samādhimudrā samayaḥ tām eva parivartyānyonyaṃ yojayitvā kaniṣṭhāṃguṣṭhakāni śṛṃkhalākārāṇi baddhvā hṛdi sthāpayet iyaṃ vajrakule samayamudrā pūrṇāñjaliṃ kṛtvā kanyasāṃguṣṭhau sūciṃ dhārayec cheṣān prasārayet iyaṃ padmakule padmamudrā vajrabandhaṃ dṛḍhīkṛtya madhyamāṃguliṃ vajrasūcīkṛtya kanyasāṃguṣṭhau prasārayet iyaṃ vajrapāṇer vajramudrā tasyā eva kaniṣṭhāṃguṣṭhadvayaṃ tathaiva kṛtvā tarjanyanāmike padmapatrākāraiḥ kuryāt iyaṃ sarvadurgatipariśodhanarājasya sarvaśodhanamudrā tasyā eva tarjanyanāmike ratnākāraṃ kuryāt iyam abhiṣekamudrā kanyasāṃguṣṭhau pṛthak pṛthag yojayitvā śeṣāḥ prasāritāḥ sarvaprasahanamudrā vāmahastas tathaiva parivartitaḥ sarvakarmikamudrā añjaler ūrdhvakṣepād dhūpamudrā tasyā evādhaḥkṣepāt puṣpamudrā saiva śaṃkhākāro gandhamudrā etām eva prasāritāṃ dhārayed balimudrā tasyā eva madhyamādvayād antaram arpaṇamudrā vajrabandhamadhyamādvayaṃ madhye parvabhaṃgaṃ kṛtvā sarvāṃgulīḥ prasārayed vikīriṇamudrā tasyā eva kanyasādvayāṃguṣṭhadvayam ākṛṣṭaṃ vidhvaṃsanamudrā saivāñjaliḥ prabhākāras tejorāśimudrā tām evoṣṇīṣasthāne bhrāmayet sitātapatramudrā vajrabandhe kanyasāṃguṣṭhadvayaṃ śṛṃkhalākāreṇa baddhvordhvaṃ bhrāmayet cakramudrā Sdp vajrabandhe madhyame vajrākāreṇa tarjanyo ratnākārau kṛtvā śeṣāḥ prabhākārā jayoṣṇīṣamudrā tathaiva tarjanīdvayaṃ vajrīkṛtya śeṣāṃgulyo baddhvā vajrākārāh kuryād vijayāsya dakṣiṇena varadā vāmenābhayadā tathāgatī vajrabandhe tarjanīdvayaṃ vajrākāraṃ kuryād vajramudrā etasyā evāṃguladakṣiṇatarjanyākṛṣṭāṃkuśī saiva ropākārā śaraḥ saivāgrāṃguṣṭhā sthāpitā sādhumateḥ saiva madhye bhagnā ratnam tasyā evāṃgulayaḥ prabhākārās tejaḥ tām evoṣṇīṣe sthāpayet ketumudrā tām evāgrataḥ sthāpayed vāśamudrā saiva padmākārā padmā saivāgrākṛṣṭā khaḍgaḥ tām eva valayākārāṃ kuryāc cakram tām eva padmapatrākārāṃ jihvā saivāgraprasāritā viśvā saiva suprasāritā rakṣā saivāgrataḥ kuṃcitā yakṣā saivākuṃcitā bandham tasyā eva tarjanīdvayaṃ kuṃcitam aṃkuśam saivāgragrastā pāśaḥ saivānyonyaṃ granthitā sphoṭaḥ tām eva cālayed toṣā atha khalu bhagavān vajrapāṇis taṃ śakrabrahmāpramukhaṃ mahāparṣadmaṇḍalam avalokyasādhukāraiḥ saṃtoṣya sādhu sādhu śakrapramukhā devaputrā yad yuṣmākam īdṛśaṃ pratibhānaṃsajātaṃ tat sādhu pratipadyadhvaṃ deśayāmi Sdp  atha khalu bhagavān vajrapāṇiḥ sarvāmitāyusspharaṇasaṃbhavavajraṃ nāma samādhiṃ samāpadyāparimitāyuḥpuṇyajñānasaṃbhāravardhanaṃ nāma sarvatathāgatahṛdayaṃ  svahṛdayād niścacāra  oṃ puṇye puṇye mahāpuṇye parimitapuṇye parimitāyuḥpuṇyajñānasaṃbhāropacayakāriṇi svāhā  asyāṃ sarvatathāgatahṛdayadhāraṇyāṃ bhāṣitamātrāyāṃ sarvāpāyāḥ praśāntā mocitaś cātmā sarve narakapretatiryaggatipannāḥ sattvāḥ prajānanti  sarve ca lokadhātavo vabhāsitā avabhāsya ca dvādaśakāraṃ buddhakṛtyaṃ kṛtvā tasmin eva sarvatathāgatahṛdayadharmākṣare praviṣṭāny abhūvan atha khalu bhagavān punar apy amitāyurvajraprabhākarīṃ nāma samādhiṃ samāpadyemaṃ sarvatathāgatāyurvajraṃ nāma hṛdayadhāraṇīm abhāṣata oṃ amṛte mṛte mṛtodbhave mṛtasaṃbhave mṛtavikrāntagāmini sarvakleśakṣayaṃkari svāhā athāsyāṃ bhāṣitamātrāyāṃ tathaiva sarvasattvānāṃ sarvaduḥkhāni praśāntāni  atha bhagavān punar apy amoghāvaraṇavināśanīṃ nāma samādhiṃ samāpadyemaṃ sarvatathāgatāvaraṇatroṭanaṃ nāma hṛdayadhāraṇīṃ svahṛdayād niścacāra oṃ kaṃkaṇi kaṃkaṇi rocani rocani troṭani troṭani pratihana pratihana sarvakarmaparaṃparāṇi sarvasattvānāṃ svāhā asyāṃ bhāṣitamātrāyāṃ tathaiva sarvam abhūt  atha khalu bhagavān punar api sarvāvaraṇavimalaviśuddhivajraṃ nāma samādhiṃ samāpadyemāṃ sarvatathāgatāśeṣāvaraṇavināśanīṃ nāma hṛdayadhāraṇīṃ  svahṛdayād niścacāra  oṃ ratne ratne mahāratne ratnasaṃbhave ratnakiraṇe ratnamālāviśuddhe śodhaya sarvapāpaṃ huṃ phaṭ asyāṃ bhāṣitamātrāyāṃ sarvamārabhavanāni dhvastāni vidhvaṃsitāny abhūvan Sdp  atha khalu bhagavān punar apy amoghāpratihatasarvāvaraṇavidhvaṃsanināmasamādhiṃ samāpadyemāṃ sarvatathāgatahṛdayadhāraṇīṃ svahṛdayād niścacāra om amoghāpratihatasarvāvaraṇavināśani hara hara huṃ phaṭ  asyāṃ bhāṣitamātrāyāṃ sarvopamalokadhātuḥ kampitaḥ prakampitaḥ saṃprakampitaś calitaḥ pracalitaḥ saṃpracalitaḥ kṣubhitaḥ prakṣubhitaḥ saṃprakṣubhitaḥ anekāny āścaryādbhutāni loke saṃdṛśyante sma tathaiṣāṃ maṇḍalaṃ bhavati caturasraṃ caturdvāraṃ catuḥpārśve samanvitam catustoraṇasaṃyuktaṃ neminiryūhasaṃyutam tasyābhyantarato lekhyaṃ cakramaṇḍalam uttamam caturārasamāyuktaṃ nābhimaṇḍalam uttamam tasya madhye likhed nāthaṃ vajrapāṇiṃ mahābalam vajraghaṇṭākaraṃ saumyaṃ pūrṇenduhasitānanam pūrvāramadhyabhāgeṣu likhed akṣobhyanāyakam dakṣiṇena likhed ratnaṃ paścimenāmbujottamam uttareṇāmoghākhyātaṃ likhed vīraṃ mahābalam cakravartikṛtāṭopān likhet sarvatathāgatān candramaṇḍalasaṃkāśān sarvābharaṇabhūṣitān varadābhayahastān tu vajraparyaṃkasusthitān koṇabhāgeṣu sarveṣu lekhyā dhūpādayas tathā dvārapālāś ca te lekhyāḥ kruddhāḥ krodhaparāyaṇāḥ tataḥ praviśya svayaṃ yogī ākarṣayed mantradevatāḥ jaḥ huṃ vaṃ hoḥ bhagavan vajra ehy ehi samayas tvam tataś cāgataṃ nāthaṃ pūjayitvā samāsataḥ praveśayed mṛtyuhānāya mṛtyūragabhayāni ca oṃ vajrasamaye huṃ vajraterintirīṃ baddhvā praveśayed ratnakarānvitam puṣpamālānvito vāpi kṣepayed maṇḍale tu tam oṃ pratīccha vajra huṃ Sdp tataḥ samayaṃ deyaṃ oṃ vajrasamaye huṃ tato nenodghāṭayed vajram oṃ vajrahāsodghāṭaya huṃ tato nena darśayet oṃ vajra dṛśya hoḥ tato bhiṣekam anena dadyāt oṃ vajrābhiṣiñca huṃ oṃ buddhābhiṣiñca oṃ oṃ ratnābhiṣiñca trāṃ oṃ padmābhiṣiñca hrīḥ oṃ karmābhiṣiñca aḥ tataḥ kalaśābhiṣekaṃ dadyāt oṃ vajrakalaśābhiṣiñca huṃ oṃ buddhakalaśābhiṣiñca oṃ oṃ ratnakalaśābhiṣḥiñca trāṃ oṃ padmakalaśābhiṣiñca hrīḥ oṃ karmakalaśābhiṣiñca aḥ oṃ mālābhiṣiñca trāṃ oṃ vajrapaṭāvalambanābhiṣiñca trīṃ oṃ buddhamudrābhiṣiñca om oṃ vajramudrābhiṣiñca huṃ oṃ ratnamudrābhiṣiñca trāṃ oṃ padmamudrābhiṣiñca hrīḥ oṃ karmamudrābhiṣiñca aḥ oṃ vajranāmābhiṣiñca oṃ huṃ trāṃ hrīḥ aḥ oṃ karmābhiṣiñca huṃ aḥ oṃ vajracakrābhiṣiñca huṃ bhrūm oṃ vajracakrādhipatis tvām abhiṣiñca yet oṃ oṃ oṃ huṃ huṃ huṃ trāṃ trāṃ trāṃ hrīḥ hrīḥ hrīḥ  aḥ aḥ aḥ oṃ vajradhāriṇy abhiṣiñca huṃ oṃ tathāgatadhāriṇy abhiṣiñca oṃ oṃ ratnadhāriṇy abhiṣiñca trāṃ oṃ padmadhāriṇy abhiṣiñca hrīḥ oṃ karmadhāriṇy abhiṣiñca aḥ oṃ sarvatathāgataguhyābhiṣiñca om oṃ vajraguhyābhiṣiñca huṃ oṃ ratnaguhyābhiṣiñca trāṃ oṃ padmaguhyabhiṣiñca hrīḥ oṃ karmaguhyābhiṣiñca aḥ oṃ prajñopāyasamāyogābhiṣiñca huṃ aḥ Sdp evam abhiṣiñcyāyurvardhanīṃ vidyāṃ dadyāt oṃ vajrāyuṣi huṃ aḥ asyaḥ sādhanaṃ bhavati vajrāyur bhagavāñ candramaṇḍalārūḍhaś candrābhaḥ sarvābharaṇamaṇḍitaḥ abhayahasto varadaś ca amṛtaṃ kṣarantaṃ tasyādhastāt sādhakaṃ prasāritāṃjalihastaṃ ūrdhvamukhaṃ bhagavantaṃ nirīkṣayantaṃ likhet pañcopacāreṇa pūjāṃ kṛtvā tasyāgrataḥ śatasahasraṃ japet tataḥ pūrṇamāsyāṃ mahatīṃ pūjāṃ kṛtvā kapilāgoghṛtaṃ nave bhāṇḍe sthāpya vāmavajreṇākramya bhagavantaṃ pradhyāyan sakalāṃ rātrīṃ japet tato gandhaṃ vinasyati apūrvaṃ vā gandham udvahati ūṣmā dhūmaḥ śikhā vā niścarati raśmyulkā pramuñcati evam ādibhir nimittais tad ghṛtaṃ navanītaṃ tailaṃ vā udakaṃ dadhi kṣīraṃ madyaṃ rudhiraṃ vasām asthikāṃ vā māṃsaṃ vānyatamaṃ vā saṃprasādhya pratyūṣe rakṣādikaṃ ca kṛtvā ātmānaṃś ca saṃśodhya pibed bhakṣayet yathā nimittena yāvadā candrārkāyur bhavati vajrasattvaś ceti adhamenādhamā siddhir bhavet nātra saṃśayaḥ nirmittena bhavel loke nirvyādhir medhānvitaḥ valipalitasukhātmā dṛḍhakāyaḥ śatāyuḥ anyāny api karmāṇi śāntipuṣṭivaśādikaṃ karoty avicāreṇa jāpamātrāt na saṃśayaḥ atha catvāro mahārājāno bhagavantaṃ vajrapāṇiṃ praṇipatyaivam āhuḥ vayam api bhagavan sarvasattvānām arthāya hitāya sukhāya svakasvakāni hṛdayāni bhāṣayāmaḥ ājñāpayatu bhagavān ājñāpayatu vajradhṛk sādhu sādhu mahārājāno deśayadhvam aham anumode adhitiṣṭhāmi svasamayam atha vaiśravaṇo mahāyakṣarājā bhagavadanujñāto numodito dhiṣṭhitas svahṛdayaṃ svahṛdayād niścacāra oṃ vaiḥ atha dhṛtarāṣṭras tathaiva svahṛdayam abhāṣata oṃ dhṛḥ atha virūḍhakaḥ kumbhāṇḍamahārājā svahṛdayam abhāṣata oṃ viḥ atha virūpākṣo nāgamahārājā tathaiva svahṛdayam abhāṣata  oṃ kṣaḥ Sdp atha teṣāṃ maṇḍalaṃ bhavati caturasraṃ caturdvāraṃ pañcamaṇḍalamaṇḍitam tasya madhye likhed nāthaṃ vajrapāṇiṃ sagarvitam tasya vāme pārśve tu likhed vaiśravaṇaṃ śubham gadānakulikāhastaṃ ratnābharaṇamaṇḍitam sthūlaṃ siṃhāsanārūḍhaṃ hemavarṇaṃ mahādyutim bhadrakumbhādiratnaughavarṣayantaṃ likhed budhaḥ purato dhṛtarāṣṭraṃ tu vīṇāvādanatatparam lalitaṃ śyāmavarṇaṃ tu sarvābharaṇabhūṣitam dakṣiṇena likhed vīraṃ khaḍgahastaṃ virūḍhakam paścimena virūpākṣaṃ vajrapāśadharaṃ paraṃ phaṇaiḥ saptabhiḥ saṃpūrṇaṃ lohitākṣibhir nirgatam dvāradeśeṣu sarveṣu dvārapālās tathaiva ca tataḥ praviśet svayaṃ mantrī mudrayā cakrasaṃjñayā ākarṣayed bhagavantaṃ tato rājñaḥ samāharet ākṛṣya pūjayed vidvān arghapātrair yathāvidhi tataḥ praveśayec chiṣyān puṣpamālāvibhūṣitān rājānaṃ kṣatriyaṃ vāpi brāhmaṇādikam eva vā mantreṇānena mantrajño mudrayā vajradhārayā oṃ vajrasamaye huṃ tataḥ puṣpaṃ ratnaṃ vā kṣepayed anena ca oṃ vaḥ pratīcchadhvaṃ mahottamāḥ patati yasya rājasya so sya sidhyati nānyathā tato bhiṣiñcet kalaśaiś caturbhiḥ koṇasaṃsthitaiḥ pañcamaṃ vajrapāṇes tu mudrayaivābhiṣiñcayet evam ādikrameṇaiva maṇḍalākhyābhiṣiñcanāt atha rājābhavate rājā rājā bhavate mahān jambudvīpapatiś śrīmāñ caturdvīpapatir varaḥ caturabhiṣekāc ca caturdvārapraveśanāt tasyāhaṃ vajradharo rājā pālayāmi svaputravat vayaṃ caturmahārājāḥ pālayāmaḥ satataṃ nṛpam sabhṛtyaparijanan tu sarāṣṭrapuramaṇḍalam duṣṭān tasya haniṣyāmaḥ pararāṣṭraṃ ca tasya ca vyādhimṛtyubhayaṃ cāpi durbhikṣam ītyupadravam vaiśravaṇaḥ kurute puṣṭiṃ dhṛtarāṣṭras tu śāntikaṃ Sdp virūḍhako kālamṛtyuṃ hanyāt sapaśubāndhavān virūpākṣaḥ kurute kṣemaṃ durbhikṣādivināśanam saṃkṣepato vayaṃ tasya sarvāśāṃ sarvacintitaṃ karoma vajrapāṇis tu drohaṃ yadi na niścayāt atha daśadiglokapālā bhagavantaṃ praṇipatyaivam āhuḥ vayam api bhagavan sarvasattvahitasukhāya svakasvakāni hṛdayāni pradadāmaḥ sādhu sādhu lokapālāḥ sādhu sādhu vadateti atheśāno bhūtādhipatir hṛdayaṃ dadāti oṃ i  om ī  oṃ aḥ oṃ yaḥ oṃ ṛḥ oṃ vaḥ oṃ yaḥ oṃ kuḥ oṃ āḥ  oṃ vraḥ athaiṣāṃ maṇḍalaṃ bhavati maṇḍalaṃ pūrvavad likhed madhye nāthaṃ tathaiva ca dikpālās tu svadigbhāge sthāpayet purato dvayam ādityaṃ varāharūpan tu dvārapālās tathaiva ca tataś cākṛṣya tān sarvān pūjayet sarvapūjayā tataḥ praveśayet śiṣyān praviśya svayam eva tu abhiṣiñcayet kalaśaiś ca dikpālādimantritaiḥ tato dadyād dhṛdayaṃ sādhanāya hitaiṣaṇataḥ sidhyante vicārāś ca dikpālās svadiksthitāḥ atha te tuṣṭā evam āhuḥ yaḥ kaścid bhagavan rājā kṣatriyo vā mūrdhny abhiṣiktaḥ etad maṇḍalaṃ praviśyābhiṣekaṃ gṛhṇet anyo vā śrāddhaḥ kulaputro vā kuladuhitā vā tasya vayaṃ bhagavan sarvadā sarvatra rakṣāvaraṇaguptiṃ saṃvidhāsyāmaḥ pararāṣṭrāṇi ca vardhayiṣyāmaḥ kālena kālaṃ varṣiṣyāmaḥ sasyapuṣpaphalāni ca niṣpādayiṣyāmaḥ atha yamo mahādharmarājā bhagavantaṃ praṇamyaivam āha ahaṃ bhagavan tasya mahārājña āyur dadāmi aṣṭakālamaraṇāni pratibādhayāmi Sdp nairṛto mahārākṣasādhipatir evam āha  ahaṃ bhagavan tasya rājño rājaputrasya brāhmaṇasya kṣatriyasya vānyatareṣu vā manuṣyeṣu na vyādhipretapiśācabhayaṃ na rākṣasabhayādikaṃ nākālamṛtyubhayaṃ  kariṣyāmi  sarvadā rakṣāvaraṇaguptiṃ kariṣyāmi atha varuṇo mahārājaivam āha ahaṃ bhagavan tasya mahārājñaḥ sarvadā sarvatra sarvaviṣayaṃ pratipālayiṣyāmi ārakṣāṃ ca kariṣyāmi sasyāni ca niṣpādayiṣyāmi nāgadoṣāni ca na prayacchāmi viṣāśanīñ ca notsṛjāmi sarvākālamaraṇāni ca pratibādhayāmi atha vāyavyādhipatir evam āha aham api bhagavan tasya mahāsattvasya sarvadā vāyubhayaṃ notsṛjāmi nākālavātaṃ cotsṛjāmi sarvasasyapuṣpaphalāni ca pariniṣpādayiṣyāmi sarvabhayañ ca pratibādhayāmi atha kuvero mahāyakṣarājā bhagavantaṃ namasyaivam āha ahaṃ bhagavan tasya mahāsattvasyāṣṭāśītibhir mahāyakṣasenāpatibhiḥ sahāgatya sarvakālodyogena sarvadā sarvabhayaṃ pratibādhayāmi sarvadhanadhānyasamṛddhiñ ca karomi svajanaparijanadeśaviṣayabhṛtyabandhubāndhavamitraputraduhitṛbhāryādirakṣāṃ ca karomi gogavyakharoṣṭrameṣagajavājicchāgalādirakṣaṃ karomi atheśānaḥ sarvabhūtādhipatir bhagavantaṃ praṇipatyaivam āha ahaṃ bhagavan tasya rājño rājaputrasya kṣatriyasya brāhmaṇasya vā ihāmutra paritrāṇaṃ parigrahaṃ paripālanaṃ śāntiṃ svastyayanaṃ daṇḍaparihāraṃ śastraparihāraṃviṣadūṣaṇaṃ viṣanāśanaṃ sīmābandhaṃ dharaṇībandhaṃ digbandhaṃ vajraprākāraṃ vajrakīlanaṃvajrapañjaraṃ ca karomi sarvakāryeṣu pratyupasthāpayāmi kāryeṣv akāryesu nimittaṃ ca darśayāmi svapne ca sarvaṃ śubhaṃ kathayāmi sādhayato vighnena sarvasiddhiṃ ca dāsyāmi Sdp athākāśacārī khagapatir bhagavantaṃ praṇipatyaivam āha  ahaṃ bhagavan sarvadā sarvaṃ ca pathigatasya rājño rājaputrasya rājāmātyasya brāhmaṇasya kṣatriyasya vā svayam āgatya sarvaparivāreṇa rakṣāvaraṇaguptiṃ  saṃvidhāsyāmi  sarvāvaraṇaṃ prativārayāmi sarvavyādhim apanayāmi sarvadā cānubaddho bhavati atha pātālādhipatir mahāvarāho bhagavantaṃ namasyaivam āha ahaṃ bhagavantasya narādhipateś ca nṛpasutasya vā dvijāter dvijasutasya vā kṣatriyavaiśyaśūdrasyavānyatarasya śrāddhasya kulaputrasya kuladuhitur vā sarvadā sarvārthaṃ niṣpādayiṣyāmi sarvabhayeṣu ca rakṣāṃ kariṣyāmi anenāpi paritrāyiṣyāmi athāṣṭau mahāgrahāḥ sanakṣatraparivārā evam āhuh vayaṃ bhagavan saparivārāḥ svakasvakāni hṛdayāni dadāmaḥ tad bhagavān adhitiṣṭhatu sādhu sādhv adhitiṣṭhaṃtu mayā bhāṣadhvaṃ mahāgrahāḥ athādityādayo mahāgrahā bhagavantaṃ namasyābhāṣanta om āḥ  oṃ soḥ  oṃ aḥ  oṃ buḥ oṃ brḥ  oṃ śuḥ oṃ sāḥ  oṃ rāḥ athaiṣāṃ maṇḍalaṃ bhavati madhye bhagavantaṃ vajrapāṇiṃ trailokavijayarūpaṃ saṃlikhya samantāc catvāro mahāsamudrān likhet śukrantu tasya purataḥ somaṃ pṛṣṭhato likhet dakṣiṇe bṛhaspatiṃ likhed vāmataś ca budhaṃ likhet agnisthāne tu cāṃgāram ādityaṃ vāyavyāṃ diśi śaniścaraṃ tu aiśānyāṃ rāhuṃ rākṣasasannidhau nakṣatraṃ sarvatra lekhyaṃ samantād bāhyamaṇḍale dvāre dvāre tathā dvārīṃ likhec ca krodhamānasam vajradhāryā praviśya sarvān āvāhayet vajrāṃkuśādibhir iti tataś śiṣyān praveśayet oṃ vajra hana huṃ phaṭ oṃ vajragrahasamaye huṃ phaṭ oṃ vajragraha pratīccha samaye huṃ tato ṣṭabhiḥ kalaśair abhiṣiñcet Sdp aṣṭagrahābhimantritaiḥ tato vajramudrayābhiṣiñcet tatas sarvagrahaṃ sādhayet atha te mahāgrahā bhagavantaṃ namasyaivam āhuḥ vayaṃ bhagavan aṣṭau mahāgrahās tasya mahārājño rājaputrasya vā sarvadā sarvatra tathaiva sarvaṃ kariṣyāmaḥ atha nakṣatrakṣaṇalavamuhūrtakaraṇatithiyogarāśilagnaviṣṭimaṇḍalādidevatās tathaiva namāsyaivam āhuḥ vayam api bhagavan sarvadā tasya mahāsattvasyājñāṃ notsṛjāmaḥ bhṛtyavat pratipālayāmaḥ sarvanagaranigamajanapadarāṣṭrarājadhānīṃ ca pratipālayāmaḥ utpanne tu mahābhaye yuṣmākaṃ pūjayiṣyati tasyāvaśyaṃ tad bhayaṃ na bhaviṣyati athāṣṭau mahānāgāḥ phuṃkāradhvaninā bhagavantaṃ saṃtoṣyaivam āhuḥ vayaṃ bhagavan sarveṣāṃ guhyahṛdayaṃ dāsyāmaḥ sādhu sādhu mahānāgā dadadhvaṃ hṛdayaṃ varam atha te tuṣṭā mahānāgā bhagavantaṃ namasyaivam āhuḥ oṃ phuḥ  oṃ phaḥ oṃ phuṃ  oṃ phāṃ oṃ phīḥ  oṃ pheḥ oṃ phaīḥ  oṃ phauḥ athaiṣāṃ maṇḍalaṃ bhavati aṣṭapatraṃ mahāpadmaṃ saṃlikhec chvetavarṇakam tasya madhye likhed nāthaṃ vajrapāṇiṃ sukṛṣṇakam samantāt saptaphaṇaṃ tarjayantaṃ mahoragam anantaṃ takṣakaṃ caiva karkoṭaṃ kulikaṃ tathā vāsukiṃ śaṃkhapālaṃ ca padmaṃ vai vāruṇaṃ tathā ete lekhyāḥ samāsena patre patre phanajvalāḥ saptasaptaphaṇā lekhyāḥ sabhāryāḥ kaṇṭhasamāgamāḥ kalaśāṣṭakaṃ saṃsthāpya balinaivedyaśobhitam ghṛtakṣīrasamākṣikaṃ kṛtrimāś cāpi bhedakāḥ tataḥ saṃpraviśya vajrātmākarṣayet pāṇinā phaṇaiḥ phuṃkārasahitais tu jaḥ huṃ vaṃ hoḥ pravartayet tataḥ praveśya tān sarvān rājaṃ kṣatriyam eva vā abhiṣiñcet phuṃkārair viṣadoṣamalāpahaiḥ tataḥ sidhyanti sarve te nāgā nāmagrahād api Sdp atha te samantaṃ tuṣṭā bhagavantaṃ namasya ca praṇidhānaṃ prakurvanti sthitvā prāñjalayaḥ puraḥ vayaṃ bhagavataḥ śāsanābhiratasya yad idaṃ maṇḍalaṃ praviṣṭasya viṣaṃvādayāmaḥ tadā bhagavantam eva viṣaṃvādayāmaḥ tadāsmākaṃ taptavālukā bhaviṣyantu ādīptena vajrenāsmākaṃ mūrdhni sphuṭiṣyanti satataṃ samitaṃ ca tasya mahāsattvasya rakṣāvaraṇaguptiṃ kariṣyāmaḥ mahaujobalavīryaṃ kṣepsyāmaḥ nirviṣaṃ cāpi viṣaṃ kariṣyāmaḥ kālena kālaṃ varṣayiṣyāmaḥ sarvasasyāni niṣpādayiṣyāmaḥ sarvapararāṣṭrāṇi ca vikālavṛṣṭim utsṛjāmaḥ sarvabhayaṃ vināśayiṣyāmaḥjinājñayā vajradharājñayā pratipālayiṣyāmaḥ atha sādhanaṃ bhavati phuṃkāraṃ japel lakṣaṃ dhyātvā vajradharaṃ prabhum sitāṃśumālinaṃ divyaṃ śikhāyāṃ phaṇāvasthitam tato viṣaṃ gṛhya dhyātvā phuṃkāramaṇḍalam raśmimālākulaṃ divyaṃ phuṃkāraṃ tatra cintayet ākarṣayed hṛtakṛtiphaṇipāśākṛtikareṇa phuṃkāravātena samīrayet taṃ viṣaṃ samastam tanurasthimāṃsagam tataḥ sarvakarmāṇi kuryād viṣajvaragarādikaṃ muṣṭyā vai haret sarvaṃ kiṃ punaḥ phaṇamudrayeti atha mahābhairavo mahādevādhipatir aṣṭabhir mahāmātṛkābhiḥ parivṛto bhagavantaṃ praṇipatyaivam āha  madbhayān mātṛkābhayāc ca bhagavan sarvadevanāgādayaḥ saṃtrastā vitrastāḥ pratrastā adhomukhībhūtā nimagnā naṣṭacetasaḥ paribhramanti tu teṣāṃ  hitārthāya hṛdayaṃ pradāsyāmi  tat sādhu bhagavān adhitiṣṭhatu sādhu sādhu mahābhairava subhairava bhāṣasva svahṛdayaṃ divyamātṛkāṇāṃ ca sarvāsām Sdp atha mahābhairavaḥ subhairavanādaṃ nadan evam āha oṃ bhairavaiḥ bhīḥ svāhā oṃ bhāḥ svāhā oṃ bhīḥ svāhā oṃ bhūḥ svāhā oṃ bheḥ svāhā oṃ bhaiḥ svāhā oṃ bhoḥ svāhā oṃ bhaṃ svāhā oṃ bhaḥ svāhā ity ete bhagavan aṣṭau bhairavāḥ samājñākarāḥ athaiṣāṃ maṇḍalaṃ bhavati aṣṭāraṃ mahācakraṃ likhya madhye niveśayet vajrapāṇiṃ mahākrodhaṃ trilokavijayāvahaṃ tasya pādatale kruddhaṃ bhairavāṇāṃ mahādhipam likhitvā bhairavīyuktaṃ likhed anyān yathāsukham āramadhyeṣu sarveṣu likhed bhairavam aṣṭakam mātṛkābhiś ca samāyuktaṃ tatkrodhāsyakruddhamānasam dvāre dvāre tathaiveha likhed dvāriṃ sukrodhanam tato vāhyāṃkuśādibhiḥ pujayitvā kapālayā rudhirapūrṇayā madyaṃ māṃsaṃ baliṃ divyaṃ rudhirapūrṇabhājanam kapālaṃ muṇḍanakhaṇḍaṃ cāṣṭau kalaśān pūritān rudhirair āsavair vāpi sthāpayet tasya maṇḍale tataḥ praveśayec chiṣyān trilokavijayāparaḥ abhiṣiñcet kapālena kalaśair api cāṣṭabhiḥ tataḥ karmāṇi dadyāt mātṛkāgṛha ekaliṃge vā trilokamathane varaṃ pūjāṃ kṛtvā yathānyāyaṃ japel lakṣacatuṣṭayaṃ tato nādaṃ praśruyate bhairavasya mahātmanaḥ nirbhīr arghaṃ prayacchet kapālena suraktinā tataḥ paśyati taṃ kruddhaṃ bhairavaṃ duṣṭamānasam mātṛkāgaṇasaṃpūrṇam aṣṭabhir bhairavair vṛtam taṃ dṛṣṭvā nirbhayo bhūtvā dadyād māṃsasupūritam kapālaṃ vāsavaiḥ pūrṇaṃ huṃkāram anusmareṇa tatas tuṣṭaḥ prasidhyeta bhairavo duṣṭaghātakaḥ brūyāt kim iccheti tad dadyāt tuṣṭamānasaḥ rasarasāyanaṃ dravyaṃ khaḍgaṃ cakraṃ triśūlakam svargamartyapātālaṃ rājyaṃ dvīpacatuṣṭayaṃ cāpi Sdp śakratvaṃ yakṣeśvaryaṃ rākṣasatvaṃ vidyādharatvaṃ vidyādharacakravartitvaṃ trailokyādhipatitvam muktvā bhūmidānañ ceti kiṃkaratvaṃ cāpi svayagaṇaṃ mātṛkāṃ vā dadāti yatheṣṭānyatamāṃ siddhiṃ prārthayet huṃhṛtinā sukhinā dattvā vihasan yāti bhītaṃ mārayate kṣaṇāt atha brahmādayo mahādevā bhagavantaṃ namasyaivam āhuḥ vayam api bhagavata ājñayā svakalpaṃ bhāṣayāmaḥ tad bhagavān kampām upādāyādhitiṣṭhatu atha brahmādayo devāḥ svahṛdayam abhāṣanta oṃ oṃ  oṃ viḥ  oṃ ruḥ oṃ iḥ oṃ gaḥ oṃ bhṛḥ  oṃ kaḥ  oṃ kaḥ athaiṣāṃ maṇḍalaṃ bhavati maṇḍalaṃ pūrvaval likhed madhye trailokyasaṃgraham tasyāgrato likhed vīram īśvaraṃ śūlapāṇim pṛṣṭhato vilikhed brahmāṇaṃ vāmataś cakrapāṇim dakṣiṇena likhed indraṃ svamudrākaracihnitam dvārapālās tathaiveha bhāryā esāṃ svamaṇḍale kalaśān pūrṇakumbhāṃś ca sthāpayed bāhyamaṇḍale balabhadraṃ dīptamaharddhikam tataḥ praviśya tān devān āhvayati vicakṣaṇaḥ jaḥ huṃ vaṃ hoḥ surāḥ sarve praviśadhvaṃ purottame atha tān tato drṣṭvā pūjayed mahāsukhaiḥ tataḥ praveśayec chiṣyān mudrayā vajradhārayā oṃ pratīcchadhvaṃ mahāsattvā vajradharājñayā huṃ ha ha ha hoḥ puṣpān prakṣipya yathāvac cakṣur udghāṭya darśayet tato bhiṣiñcet toyena kalaśād abhimantritam tataḥ sarvaṃ pradadyāt tad devānāṃ tu yathepsitam lakṣam ekaṃ dvilakṣaṃ vā kṛtvā sevāprarocitam sādhayet sādhakas teṣām īśvarādisurottamān Sdp ekaliṃgādiṣu sthāna atha vā vajrapāṇinaḥ gṛhe tathāgate cāpi sadhātuvaracaityake sādhayet sādhako nityaṃ sarvadevān yathāvad iti ardharātre tato devā gatvā vedaya te dhruvam īpsitaṃ tvayā kiṃ hitaṃ dāsyāmo yathāsukhaṃ vada bhadra drutaṃ cintya yena dāsyāmas te varam tato yācate mantrajño varasiddhiṃ tu devate rasarasāyanaṃ divyam antardhānaṃ tu khe gamam gulikārājadravyādi yācayed manaiṣiṇām  itiatha maheśvarādayo bhagavantaṃ praṇipatyaivam āhuḥ ye bhagavan laukikalokottaramaṇḍale praviśanti teṣāṃ vayaṃ bhagavan sarvadevāḥ sarvāvaraṇāni viśodhayāmaḥ svargamārgaṃ ca darśayāmaḥ sugatimārgaṃ ca darśayāmaḥ apāpamārgaṃ ca darśayāmaḥ saddharmamārgaṃ ca darśayāmaḥ anāmārgaṃ ca darśayāmaḥ vivekamārgaṃ ca darśayāmaḥ sāramārgaṃ ca darśayāmaḥ nirvāṇamārgaṃ ca darśayāmaḥ prahāṇamārgaṃ ca darśayāmaḥ niḥkleśamārgaṃ ca darśayāmaḥ buddhatvaṃ ca darśayāmaḥ bodhisattvatvaṃ ca darśayāmaḥ vajradharatvaṃ ca darśayāmaḥ iti sarvadā sarvabhayeṣu ca rakṣāvaraṇaguptim kariṣyāmaḥ nagaranigamajanapadarājyarāṣṭrarājadhānīṃ ca rakṣayiṣyāmaḥ viṣayadeśagrāmagoṣṭhaṃ ca rakṣayiṣyāmaḥ rājyaṃ ca dāsyāmaḥ prāptarājyasya rājavṛddhiṃ kariṣyāmaḥ ekadvīpaṃ dvitīyaṃ tṛtīyaṃ caturthaṃ svargamartyapātālaṃ cakravartitvaṃ ca dāsyāmaḥ saṃkṣepataḥ śakratvaṃ brahmatvaṃ viṣṇutvaṃ maheśvaratvaṃ ca dāsyāma iti atha bhagavān vajrapāṇiḥ punar api svaparṣanmaṇḍalam avalokya smitam akārṣīt tataḥ pariṣanmaṇḍalaṃ pracalan saṃpracalan kṣubhan prakṣubhan saṃprakṣubhan jvalanprajvalan saṃprajvalan harṣan praharṣan saṃpraharṣan krīḍan prakrīḍan saṃprakrīḍananekāny āścaryādbhutāni ca loke saṃpradṛśyante sma Sdp atha brahmādayo devagaṇāḥ suvismayajātā bhagavantaṃ praṇipatyaivam āhuḥ kim etad bhagavan smitasya kāraṇaṃ nākāraṇena buddhā bhagavanto bodhisattvā vā smitam utsṛjanti tasmād bhagavān vyākarotu smitasya kāraṇam iti atha bhagavān vajrapāṇir devānām adhyeṣaṇāvācam upaśrutyaivam āha śrutaṃ brahmādayo devā yat puraḥ sarvabuddhaiś ca bhāṣitā mṛtyunāśanī vidyā vidyāmantramahātejā akālamṛtyunāśanī atha bhagavantaṃ vajrapāṇiṃ praṇipatya te brahmādayo mahādevāḥ saṃhṛṣṭaromakūpajātāḥ sādhukāraṃ prādaduḥ sādhu sādhu bhagavan sādhu sādhu vajradhara deśaya tu vidyāṃ mahātejāṃ mahābalaparākramāṃ yenālpāyuṣāḥ sattvā dīrgāyuṣā bhavanti akālamṛtyugrastāś ca yenākālamaraṇād vimucyeran apāyopapannāś ca sarvāpāyagatipathād vimucyeran saṃsārabhayabhītāś ca sattvāḥ sukhopāyena saṃsāraparāṃmukhā bhavanti āśur evānuttarasamyaksaṃbodhim abhisaṃbudhyanta iti atha bhagavān vajrapāṇir brahmādīnāṃ devānām adhyeṣaṇāvacanam upaśrutyemāṃ sarvatathāgatahṛdayavidyāṃ svakāyavākcittavajrebhyo niścacāra oṃ puṇye puṇye mahāpuṇye parimitāyuḥpuṇye jñānasaṃbhāropacite svāhā hṛdayavidyā oṃ hrīḥ svāhā upahṛdayavidyā oṃ bhrūṃ svāhā hṛdayopahṛdayavidyā oṃ kruṃ svāhā hṛdayasaṃcodanīvidyā oṃ trāṃ svāhā hṛdayottarā oṃ haṃ svāhā guhyahṛdayā athaiṣāṃ maṇḍalaṃ bhavati maṇḍalaṃ caturāraṃ kṛtvā madhye niveśayed aparimitāyuḥpuṇyajñānasaṃbhāratejorājaṃ nāma tathāgatam bhrūṃkārahṛdayamtasyāgrato vajrapāṇim hrīṃkārahṛdayaṃ vāmataḥ krodham kruṃkārahṛdayam dakṣiṇenākāśagarbham trāṃkārahṛdayampṛṣṭhato bhayaṃdadaṃ nāmāryāvalokiteśvaram haṃkārahṛdayaṃ Sdp  tathāgatasya prabhāmaṇḍale vidyā lekhyāḥ pañcāṣṭau kalaśāḥ sthāpyāś cakravartyabhimantritāḥ sarvakarmikakrodhenābhimantritās ca dhūpādikaṃ sthāpayet pūjādikaṃ sarvadvārapālān eva ca tataḥ saṃpraviśya svayaṃ mantrī ākarṣayet sugatottamaṃ saputrabhṛtyasaṃghaiś ca vṛtaṃ vidyayā saha vidyā ca sugatavāmapārśve lekhyā tataś cātmānam abhiṣiñcya paryaṃkena niṣadya śatasahasraṃ japet tathāgataṃ saṃmukhaṃ paśyati vajradharāryāvalokiteśvaraṃ vā yathepsitaṃ varaṃ pratilabhate yadā samāhitas tadā manasā sarvakarmasamartho bhavati tataḥ śiṣyān praveśayed vajradharamudrayā ityabhimānam utpādayet oṃ vajradhara ratnadhara padmadhara viśvadhara tathāgatasamayātikrama tathāgatasamayadhārako ham tato nena kṣepayet puṣpān oṃ sarvatathāgata pratīccha hoḥ samayas tvaṃ tatas tayā mālayāveṣṭayābhiṣiñcayet oṃ sarvatathāgatābhiṣiñca vajradharājñāpaya huṃ bhrūṃ oṃ vajravajrābhiṣiñca huṃ huṃ oṃ vajraratnābhiṣiñca huṃ trāṃ oṃ vajrapadmābhiṣiñca huṃ hrīḥ oṃ karmaviśvābhiṣiñca aḥ huṃ kaṃ tataḥ samayaṃ dadyād ājñābhiṣekaṃ ca tatra samayaṃ triratnaṃ na parityājaṃ bodhicittañ ca sadgurum prāṇinaś ca na saṃghātyā adattaṃ naiva cāharet mṛṣā naiva ca bhāṣeta nācaret tatparastriyaṃ gurunindā na saṃkāryā nāpi chāyāṃ tu laṃghayet anācāryān na gṛhṇīyād nāmamācāryavajriṇaḥ mantramudrā na nindeta devatāṃ cāpi kadācana ninded yadi mohātmā mriyate vyādhibhir dhruvam nirmālyadevatācchāyāṃ mudrāṃ cākṣaracihnakām laukikalokottarāṃ ca pādābhyāṃ cāpi nākramet Sdp ratnatrayādidrugdhānāṃ mūḍhānāṃ buddhaśāsane gurunindāparāṇāṃ yatnāt ghātayed vicakṣaṇaḥ adharmikān pāparatān sattvadrohanatān sadā hanet kṛpāyā mantrī mantreṇa samayadviṣān kṛpaṇārthaṃ ca saṃgṛhya dadyāt sattve suduḥkhite gurupūjānimittaṃ ca tathā samayasādhane maṇḍalārthe hared arthaṃ kṛpaṇārthaṃ cāpi cintitam samayināṃ hitārthāya pūjārthāya jinaurasām rakṣaṇārthāya bhāṣeta mṛṣā sattvahite rataḥ samayagurudravyaṃ ca prāṇāṃ prāṇiṣu sarvadā rāganārthāya buddhānāṃ samayapālanāya ca sevayet paradārāṃ tu sādhanārthāya mantravit sarvakṛt sarvabhug vā kiṃ vajrasattvapade sthitaḥ sidhyate naiva duṣyeta kiṃ punaḥ kṛpayānvitaḥ  iti tato nena kiṃ me abhiṣekaṃ dadyāt oṃ sarvatathāgatājñāṃ te dāsyāmi gṛhṇa vajrasusiddhaye oṃ vajra tiṣṭha huṃ anena vajraṃ haste datvā karmābhiṣekaṃ dadyāt oṃ sarvakarmāṇi kuru buddhānāṃ huṃ tato gurugauravaṃ tena dātavyaṃ deham uttamam dravyaṃ dhanadhānyaṃ ca āsanaṃ yānam eva ca varabhṛtyapuraṃ caiva rājyam aiśvaryam eva ca putraduhitṛkalatraṃ ca mātābhaginībhaginīm anyān apīpsitāṃs sarvān guror deyān hitāśayaḥ tataḥ siddhiṃ tu prārthayed buddhānāṃ bodhisādhikām anyāni ca yatheṣṭāni laukikāni varddhikāni Sdp tato dadyād dhitārthāya siddhiṃ putrasya mantravit amatsareṇa cittena śraddhayā śrāddhacetasā niḥsvabhāvaṃ tu dharmāṇāṃ bhāvayitvā tu cetasā akārendumaṇḍalaṃ cintya tasya madhye svabījakam dhyātvā samayamudrāṃ tu cintayet tam eva ca sā eva parivarteta devatākārayogataḥ tato dhitiṣṭhet tāṃ mudrāṃ svabijena tu mudrayā abhiṣiñced buddhais tu yathāvad anupūrvaśaḥ tato bhimānam utpādya sādhayed vicakṣaṇaḥ siddhiṃ tathāgatiṃ cāpi kiṃ punaś cānyasiddhayaḥ atha bhagavantaṃ praṇipatya brahmādayo mahādevā evam āhuḥ kiṃ bhagavan tasya rājaputrasya rājāmātyasya kṣatriyasya brāhmaṇasya vaiśyasya śūdrasyānyasyavā hīnajaghanasya pratyantikajanapadakulajātyasyāsya maṇḍalarājapraviṣṭasya vipākaṃ bhavati bhagavān āha sādhu sādhu mahābrahmādayo devagaṇā yan mamedam anāgatānāṃ sattvānāṃ hitāya paripraṣṭavanta iti śṛṇuta devagaṇasya maṇḍalarājapraviṣṭasyābhiṣiktasya likhitasya likhāpayitasyānumoditasya vanditasya pūjitasya phalavipākaṃ ceti aham api devaputrāḥ saṃkṣepato notsāhāmi anuśaṃsā vaktuṃ yan mama puṇyasaṃbhāraṃ tam anekaśatasahasraguṇitaṃ kṛtvā saṃkhyām api gaṇanām apy upamām api na kṣamate yāvat sarvatathāgatānām api puṇyaskandhaṃ na kṣamate  iti āścaryaṃ bhagavan āścaryaṃ vajradhara yad evaṃ maṇḍalapraviṣṭānāṃ sattvānāṃ phalavipākam iti utsāhāmo vayaṃ bhagavan utsāhāmo bhagavan vajradhara maṇḍalādipraveśam atha te devās tathaiva namasyaivam āhuḥ  santi bhagavan sattvā jambudvīpakā alpāyuṣo mandapuṇyā apāyagatikā narakapretatiryakpratyupapannā vā tesāṃ kathaṃ vayaṃ bhagavan pratipatsyāmaḥ Sdp teṣāṃ bho devaputrā ihaiva maṇḍale praveśayadhvaṃ praveśya cābhiṣiñcayadhvam dharmatākṣaraṃ ca japayadhvam tena te sattvā dīrghāyuṣkā bhavanti puṇyahīnāḥ puṇyavanto bhavanti apāyād vinirmuktā bhavanti ye cāpāyotpannās teṣāṃ bho devaputrā nāmābhiṣekaṃ kuruta pratibimbābhiṣekaṃ kuruta stūpābhiṣekaṃ kuruta svadevatākāyābhiṣekaṃ kuruta  antaśas tajjanyaṃ tatputraṃ tadgotraṃ tannāmadhārakaṃ vā bhṛtyaṃ vābhiṣiñcadhvaṃ saptarātradivasya saptabhir maṇḍale praveśyābhiṣekair vimucyata  apāyāvaraṇāt  tannāmakenāpi devaputrā japadhvaṃ dvilakṣaṃ trilakṣaṃ catullakṣaṃ yāval lakṣaśatasahasraṃ pañcānantaryakāriṇo pi vimucyante kiṃ puṇaḥ svalpapāpakāriṇa iti hastamātraṃ devaputrā vartulaṃ dvihastaṃ vā śāntikaṃ kuṇḍaṃ kṛtvā hīnotkṛṣṭamadhyamaṃ tannāmnā śvetasarṣapānāṃ śatasahasraṃ juhuyāt sarvāpāyād vimucyate tanmāṃsāsthikeśabhasmādikaṃ vā tenaiva vidhānena juhuyāt sarvapāpād vimucyate tanmadhye likhec cakram aṣṭāraśvetajvālinam samantāl likhed vajraṃ pañcaśūlaṃ sitāṃśulam viśvavajraṃ tato kuryād vajraratnāmbujottamaṃ tato nānāvidhāmudrāṃ kuryāt pāpahananāya bāhyavajrakulānāṃ tu mudrā bāhyato likhet grahanakṣatracihnāni tathā lokabhṛtyān api paṭapratimāṃ tu nāthasya sthāpayed vajriṇā saha kalaśān pūrṇakumbhāṃś ca balinaivedyaśuklakān sūtrayitvā samāsena saṃlikhya ca yathāvidhaiḥ śvetāmbaradharo bhūtvā buddharūpī viśāradaḥ anusmṛtya ca taṃ sattvam apāyagatisaṃsthitam homayec chuddhasaṃtānaḥ pāpāvaraṇaśāntaye ghṛtakṣīrasamākṣikair lājasarṣapamiśritaiḥ asthimāṃsādikaṃ tasyātha vā nāmamātrakair  iti utpādya sugatau tasya puṣṭiṃ kuryād vicakṣaṇaḥ dvihastaṃ caturhastaṃ vāṣṭahastaṃ tathottamam kṛtvā kuṇḍaṃ catuḥkoṇaṃ samantād vedikāyuktam Sdp tasya madhye ratnapadmaṃ tu likhet pītaraśminam samantāl likhed ratnaṃ vedikāyāṃ tu aṃbujaṃ kulapañcakabhedena likhed mudrāṃ tu bāhyataḥ tathaiva bāhyadevānāṃ likhed aṃkuśādikam pītāmbaradharo bhūtvānusmṛtya sugatisaṃsthitam kuryāt pauṣṭikakarma puṣṭyarthāya taddhitam āyuḥśrīkāntisaubhāgyaṃ vardhayet tasya dehinaḥ tataḥ kuryād vaśyaṃ tu tasya karma hitāya dvihastaṃ caturhastaṃ tu kṛtvā kuṇḍaṃ dhanurākṛtim hastaṃ vā tasya madhye tu saṃlikhya raktam ambujam tasyopari ca saṃlikhet saśaraṃ dhanur eva ca samantāc ca likhec cāpaṃ saśaraṃ raktavarṇakam bāhyatas tadvad evāsya kuryād mantrabhūtaḥ sadā smṛtvā tasya sattvasya raktāmbarabhuṣitaḥ raktapuṣpāmbujaṃ vāpi phalaṃ raktaṃ sadhātukam bhavet tasya devādayo ghṛtamiśritakuṃkumaiḥ raktacandanacūrṇaiś ca sarve tiṣṭhanti tadvaśāḥ tasya duṣṭavināśāya abhicāraṃ samārabhet dvyardhahastaṃ trihastaṃ vā navahastaṃ tathottamam kṛtvā koṇatrayair yuktair madhye vajranavātmakam trisūcikair vṛtāṃ vedīṃ kṛtvā viśvaiś ca vajribhiḥ daṇḍamuṇḍatriśūlāṃkair vajraparaśusūcikaiḥ kārayed bāhyato cāpi tripuṭaṃ pūrvavac citram kalaśān balikumbhāṃś ca naivedyān sthāpayed bahu māṃsarudhirasaṃpūrṇāḥ kapālāś cāpi sarvataḥ kṛṣṇāmbaradharaḥ kruddhas trailokyavijayī svayam sarvapāpādivighnānāṃ nāśayet tasya dehinaḥ tataḥ sauhatapāpātmā nirvighnaś carate sukham svargalokeṣu mānuṣye yāvat trailokyadhātuṣu anenaiva krameṇāśu kuryāj janmanīha sthitān tatas tathaiva syāt teṣāṃ yeṣām uddiśya kāryate anyāny api karmāṇi yathā pūrvaṃ tathā kuryāt tena saṃpadyate kṣipraṃ sattvānāṃ ca sukhāvaham Sdp atha brahmādayo devāḥ saṃhṛṣṭamanaso bhagavantaṃ namasyaivam āhuḥ yo bhagavan apāyopapannānāṃ sattvānām arthāya hitāya sukhāya etaṃ kalparājaṃ likhiṣyati likhāpayiṣyati kiṃ punar yathānirdiṣṭam avikalpayataḥ kariṣyati vayaṃ brahmāddayo devās tasya kulaputrasya kuladuhitur vā bhṛtyavat paripālayiṣyāmaḥ yaś ca rājaiva rājaputro vā rājāmātyo vā yathāpaṭhituṃ mantraṃ vartayiṣyati tasya rājavṛddhiṃ kariṣyāmaḥ viṣayadeśāṃś ca janaparivārajanasasyādirakṣāṃ ca kariṣyāmaḥ bahudhanadhānyasamṛddhiṃ kariṣyāmaḥ strīpuruṣadārakadārikāsaṃpadaṃ ca kariṣyāmaḥ ṛddhiṃ ca sphītaṃ ca subhikṣaṃ ca kṣemaṃ ca kariṣyāmaḥ  yaś cedaṃ kalparājaṃ śrāddho dhvajāgrāvaropitaṃ kṛtvā nagaranigamādisu praveśayet svayaṃ vā pratyudgacched dhastiskandhāvaropitaṃ ca kṛtvā  sarvagrāmanagarādikaṃ bhrāmayet  sarvamṛtyūpadravaṃ ca naśyati tasya mahāsattvasya padaṃ jñāsyāmo bhṛtyatvena putratvena vā yatra pāpaṃ pracariṣyati tatra bhagavān vajrapāṇiḥ svayam eva saṃbhogikaiḥ kāyair vajrasattvarūpeṇa vyavasthita iti manyāmaḥ sa eva bhagavān vajrasattvaḥ samantabhadraḥ sarvāśāparipūrakaḥ kalparājarūpeṇa viharatīti manyāmaḥ sarvatathāgatāś ca saparivārā viharanta iti manyāmaḥ taṃ ca pṛthivīpradeśaṃ caityabhūtaṃ manyāmaḥ pūjayāmo vandayāmaḥ ārakṣiṣyāmaḥ yaś cainaṃ kalparājaṃ pracariṣyati vajrācāryamahātapā tasya vayaṃ brahmādayo devā bhṛtyā bhavāmaḥ ceṭatvenopatiṣṭhāmaḥ kiṃkaratvenopatiṣṭhāmaḥ sarvājñātve kariṣyāmaḥ sarvahitaṃ sukhaṃ ca kariṣyāmaḥ sarvasiddhiṃ ca prayacchāmaḥ saṃkṣepataś ca bhagavan tasya pādarajāṃsi śirasā dhārayāmaḥ Sdp vandayāmo bhagavan pūjayāmo bhagavan tasya pṛṣṭhataś cānugacchāmaḥ ye bhagavan sattvā maṇḍale bhiṣiktās te smākaṃ prabhur iti manyāmaḥ vajrapāṇir iti manyāmaḥ vajrasattva iti manyāmaḥ mahāsukhasamantabhadra iti manyāmaḥ tathāgataś ceti manyāmaḥ atha bhagavān vajrapāṇis tān brahmādīn devān evāha sādhu sādhu brahmādayo devā yena dharmagauraveṇaiva bhūtāṃ pratijñāṃ kurvatas tat sādhu pratipadyadhvam iti Sdp  IIIatha bhagavān vajrapāṇiḥ sarvamantravidyāhṛdayadṛḍhīkaraṇārthaṃ svahṛdayam abhāṣata oṃ bhrūṃ trūṃ vajrapāṇi dṛdhaṃ tiṣṭha huṃ  oṃ huṃ oṃ vajra huṃ phat oṃ dṛḍhavajra huṃ oṃ vajra huṃ saḥ oṃ vajra huṃ sraḥ athāsya maṇḍalaṃ bhavati maṇḍalaṃ pūrvaval likhya madhye vajraṃ samālikhet atha vā vajrasattvaṃ tu samantabhadraṃ mahāsukham purato vajrapāṇiṃ tu dakṣiṇe ratnapāṇinam paścime padmapāṇiṃ tu viśvapāṇiṃ tu cottare bāhyato maṇḍalīkṛtya sarva buddhān niveśayet tasya bāhye tu sattvākhyaṃ saṃlikhed tu yathākramam tadbāhye pi likhet sattvān maitreyādīn mahottamān tadbāhye tu likhed bhikṣūn ānandādīn munīn tathā brahmādīṃś ca likhed bāhye sabhāryāyantramaṇḍitān grahanakṣatracandrasūryaṃ caturnāmavīrajinām diglokapālānāṃ saṃlikhed asmin maṇḍale bāhyatas tu nārakādīn tiryagupamām dvāre dvāre tathaivāpi dineṣv eteṣu daśasu prayatnato maṇḍalaṃ likhet kṛṣṇapakṣe pi yadbalyo maṇḍalaṃ na virudhyate pañcamyām atha saptamyāṃ pūrṇamāsyāṃ viśeṣataḥ śasyate padmahastasya maṇḍalānāṃ kriyāvidhiḥ yāni ca krūrakarmāsu tāny ālikhet kṛṣṇe pi krodhānāṃ maṇḍalāni ca pūrṇamāsyāṃ viśeṣena śasyante jinamaṇḍalāḥ Sdp athādhivāsanāṃ kuryāt svobhūte maṇḍalodyame digbhāgaṃ lakṣayet pūrvam udayena vivasvataḥ tato maṇḍalavinyāsaṃ manasā parikalpayet mantratantroditaṃ snigdhaṃ mantrarūpaśubhaṃ śuci mano nukūlaṃ bhoktavyaṃ svaśiṣyaiḥ saha mātrayā tataḥ pradoṣe susnātaḥ śitāmbaradharaḥ śuciḥ saha śiṣyair gurur dhīmān āgacchen maṇḍalāntikaṃ sūpalipte susaṃmṛṣṭe pradeśe maṇḍalasya tu mahākrodhābhijaptena prokṣite gandhavāriṇā madhye dhivāsanāṃ kuryāt kulānāṃ hṛdayena tu maṇḍalādhipamantreṇa sarvakarmāṇi kārayet gandhamaṇḍalakaṃ kṛtvā medinyāṃ dvādaśāṃgulam saptaśaḥ pāṇinālabhya japen maṇḍalavidyayā devatānāṃ tu paścān mahatāṃ nāma bodhiyā hṛdayena yathābhāgaṃ gandhapuṣpādipūjanaṃ kṛtvā baliś ca dātavyo dhūpaś caivābhimantritaḥ tato bhimantrayet toyaṃ candanena vimiśritam tasmin deyāni puṣpāṇi dhūpayec ca vidhānataḥ audumbaraṃ dantakāṣṭam aśvatthaṃ vāpi nirvraṇam nātikṛśaṃ nātisthūlaṃ dvādaśāṃgulasaṃmitam kṣālitaṃ gandhatoyena sūtrakena viveṣṭitam dhūpitaṃ gandhadigdhaṃ ca japed ālabhya pāṇinā hṛdayaṃ ca bahuśaḥ saptaśo vā kulasya tu śiṣyāṇāṃ parimāṇena dantakāṣṭhādisaṃgrahaḥ ekādyāni ca karyāṇi agreṇaiva khādayet tato rakṣāṃ dṛḍhaṃ kṛtvā śiṣyāṇām ātmanā budhaḥ homakarma saghṛtāktābhiḥ samidbhiś ca tilaiś ca ghṛtamiśritair ghṛtair āhutihomaiś ca dadhyannena ca homayet Sdp prathamaṃ vighnaśāntyarthaṃ tato nuhṛdayena ca tato nuśāntihomaṃ ca kuryāc chāntiṃ vā pāpasya tataḥ śiṣyān parīkṣayed vidhinā cādhivāsayet tadahaḥ śaktitaḥ kuryāt saṃvaraṃ grahaṇaṃ tathā teṣām evaṃ vidhānaṃ tu śucīnāṃ śuklavāsasām prāṅmukhānāṃ niṣaṇṇānām ārabhed adhivāsanām ādau triśaranaṃ dadyād bodhicittaṃ tato guruḥ udpādayed anutpannam utpannaṃ smārayet punaḥ tataḥ krodhābhijaptena vāriṇābhyukṣayec chiraḥ śirasi ālabhya japet saptavārān samāhitaḥ vidyārajasya hṛdayaṃ gandhadigdhena pāṇinā ālabhya bhayaṃ varteta saptavāraṃ vicakṣaṇaḥ cakravartijinakule vidyārājaikam akṣaram hayaśvetāmbujakule vidyārājo daśākṣaraḥ sumbhatathāvajrakule vidyārājo maharddhikaḥ yuktaś caturbhir huṃkāraiḥ pracaṇḍaḥ sarvakarmasu kulatrayeṣu sāmānyaḥ krodho hy amṛtakuṇḍaliḥ sarvavighnavināśāya guhyakādhipabhāṣitaḥ sarvakarmikamantreṇa mūrdhny ālabhya tato japet prokṣayec cāpi tenaiva dhūpanena ca dhūpayet abhiṣekāya kalaśaṃ sarvavrīhyādisaṃyutam stokaṃ toyasya nikṣipya vidyārājābhimantritam adhivāsayed vidhivad datvārghaṃ gandhavāriṇā kusumāni vinikṣipya dhūpanenādhivāsayet ahany ahani trisaṃdhyaṃ tatsamyak parijaped budhaḥ tenābhiṣekaṃ kurvīta punar japtena maṇḍale śiṣyāṇāṃ tu samagrāṇām añjalyā uttarāmukham dantakāṣṭhaṃ tato dadyād āsanānāṃ yathākramaṃ khādayan prāṅmukhān śiṣyān dantakāṣṭhādi bāhyatāt sphuṭayet pūrṇaṃ khāditvā kṣipeyuś ca na pārśvataḥ Sdp samyak kṣiptaṃ dantakāṣṭhaṃ pated abhimukhaṃ yadā jñeyāt tasyottamāsiddhir yasya cāpi unmukhaṃ bhavet prāgagreṇa tathā siddhir madhyamā parikīrtitā udaṅmukhena tu cakṣu vidyāsiddhis tu laukikī dantakāṣṭhaṃ bhavet kṣiptaṃ kathañcid yadādhomukhaṃ tadā pātālasiddhiḥ syād bhavān nāsty atra saṃśayaḥ śiṣyāṇām upaspṛṣṭhānām āsīnānāṃ tu pūrvavat sarvakarmikamantreṇa dadyād gandhodakaṃ guruḥ ekaikasya tu pānāya dadyāc culukatrayam tatraiva pītvā vyutthāya ekānekabhir ācaret tataḥ pūjāṃ punaḥ kṛtvā dhūpam utkṣipya pāṇinā adhyeṣayed matimān bhaktim āsthāya devatām pūrvam āmantrayed mantraṃ yasya tad maṇḍalaṃ bhavet tenānukramayogena devatānāṃ nimantraṇaṃ bhagavan amukanāma vidyārāja namo stu te svo haṃ likhitum icchāmi maṇḍalaṃ karūṇātmakam śiṣyāṇām anukampāya yuṣmākaṃ pūjanāya ca tan me bhaktasya bhagavan prasādaṃ kartum arhasi samanvāharantu māṃ buddhā lokanāthāḥ kṛpālavaḥ arhanto bodhisattvāś ca yā cānyā mantradevatā devatālokapālāś ca ye ca bhutanmaharddhikāḥ śāsanābhiratāḥ sattvā ye kecid divyacakṣuṣaḥ aham amukanāmnā tu amukaṃ maṇḍalaṃ śubham svabhūte tu kariṣyāmi yathāśaktyupacārataḥ anukampām upādāya saśiṣyasya tu tan mama maṇḍale sahitāḥ sarve sānidhyaṃ kartum arhatha evam uktvā tu yā vācā namas kṛtvā bhagavataḥ stotropahāraṃ kṛtvā ca tataḥ kuryād visarjanam virāgapratisaṃyuktāṃ śiṣyāṇāṃ dharmadeśanām kṛtvā prācchiraso dhīmān sthāpayet kuśalaṃ stare prabhātāyāṃ tato rātryāṃ prcchate svapnadarśanaṃ śrutvā dine nirviśaṃkaḥ śubhaṃ vā yadi vāśubhaṃ buddhadharo rājānāṃ samayet saptakulāni tu Sdp tatas tvaṃ samayaṃ putra saṃvaraṃ jinabhāṣitam śraddhayā guror ājñāṃ ca pālaya prāṇino na tvayā ghātyāḥ nādattaṃ grāhyaṃ kāmamithyā na kāryā siddhim icchatām na madyaṃ peyaṃ māṃsādi bhakṣaṃ naiva kadācana sattvānām ahitaṃ na kāryaṃ tyājyaṃ ratnatrayaṃ na ca bodhicittahṛnmudrā tu gurudevās tathaiva ca alaṃghyā guror ājñā yataḥ pāpaṃ tu laṃghayet na laṃghayec ca nirmālyaṃ tacchāyāṃ nākramet mudrākārān tathaiva ca na nindayed mantradevatāṃ grahakarmāṇi na kurvīta tīrthikāṃś ca na nindayet saṃkṣepato vimatikāṃkṣā vicikitsā na kāryā ātmatantradevādiṣu tathaiva ca dṛḍhaśraddhayā yathāvat sarvavidābhiṣekataḥ kumbhādibhiḥ samagrair daśānāṃ daśābhiṣeko yatheccham tato vajraghaṇṭāś ca haste dātavyāḥ tataś cakrādisaptaratnāni gṛhītvā rājyaiśvaryādicakravartitvaprāptaye pāpasphoṭanāya cābhiṣiñcet mantrasādhayitukāmasya śiṣyasyājñāṃ śrāvayet tataḥ śraddhayā śirasā praṇamya vidyamānadravyam gurave deyam ratnanidhānavrīhihiraṇyasuvarṇavāhanagṛhāḥ āsanadārakadārikāpuruṣastriyo deyāḥ grāmanagarāṇi ca yathepsitāni svacittaprasādena dakṣiṇāni veśayet āśusiddhaye gurave saṃkṣipta ātmānam api nivedayet ihaiva janmany anavaśeṣasukhāni paraloke cottamasukhaṃ buddhatvaṃ prāpyate kiṃ punar devasukham sarvabuddhasamaṃ guruṃ vajrācāryanindayā nityaduḥkhāvāptir iti ācāryaṃ na nindayet vajrabbhātṛbhaginīmātā yogī na nindayet upanāhaṃ ca na kuryāt ratnatrayopakāriṇo na kṣamet gurunindakān duṣṭān samayātikramiṇo pi tathaiva ca evamādyapakārakāinś ca evaṃ santi sarvavidbhāṣitāṃ siddhim āpnoti Sdp sarvasattvānukampī siddhiṃ prāpnoti śigrajām atha khalu bhagavān devendrasadevalokahitasukhārthāya sādhanavidhim abhāṣata paṭe bhagavantaṃ sarvavidaṃ tathaiva likhet dakṣiṇe sarvadurgatipariśodhanarājaṃ tathāgatam vāme śākyamunim sarvadurgatipariśodhanasyādhastād āryāvalokiteśvaraṃ candrārkavarṇapadmapāṇim śākyamuner adhastād vajrapāṇim tayor madhye bhaiṣajyarājaṃ nīlavarṇam ekena hastena hāritakīphalaṃ dhārayantam apareṇa varadaṃ kārayantam hayagrīvatrailokyavijayau ca duṣṭadamanatatparau svadevatābhimukhau likhet tayor madhye locanāmāmakīpāṇḍuravāsinītārāḥ svacihnakarā likhet tāsām adhastāt puṣkariṇīṃ makaramatsyaśvetamaṇḍukādisahitām anekajalajapuṣpaparipūrṇāṃ likhet dhūpadīpagandhamālyanaivedyapuṣpaphalāni nānāprakārāṇi ca likhet adhastāc ca sādhakaṃ añjaliṃ kṛtvā praṇamantaṃ likhed niṣaṇṇam tataḥ paṭasatyādhiṣṭhānam avalambya cakṣurunmīlanaṃ kṛtvā pūjayet tato yadi nimittaṃ paśyet siddhyati śīgram yadi na paśyec ciraṃ siddhyati hasituṃkarmaśabdaṃ ca ghaṇṭādhvanigarjitam eva ca bhikṣubrāhmaṇakanyāś ca phalāni ca dṛṣṭvā śīghram sidhyaty uttamamadhyamādhamasiddhiṣu tataḥ paṭaṃ mantramudrābhir adhitiṣṭhet yathāprāptena ca pūjayet tasyāgrato niṣadya trailokyavijayenātmarakṣādikaṃ kṛtvā ātmatatvaṃ ca dhyātvā lakṣatrayaṃ ṣaṭlakṣāṇi vā japed yāvat siddhinimittaṃ bhūtam tato vivekasthāne ṣṭau śatāni pūrayet mantraṃ cānūnādhikaṃ japet tato japāvasāne maṇḍalaṃ pūrvavac cintayitvā vipulāṃ ca pūjāṃ kṛtvā rātrīm ekāṃ japet Sdp tataḥ pradhānaṃ ca tatputraṃ ca devāṃś ca yadi paśyati tadā yathābhājanam īpsitottamasiddhiṃ vijñāpayet devatā nityaṃ tuṣṭāḥ siddhiphalaṃ tasya dadati namaskṛtya ca siddhim uttamādikāṃ gṛhṇīyāt gururatnatrayasvabhāgaṃ datvā tato nityaṃ vicaret tadabhāveṣu prājñaḥ gṛhītvā svayaṃ samācaret sarvasattvahitakārī cānekakalpaṃ tiṣṭhet asiddhau sarvakarmakaro bhavet yakṣanakṣatragrahādayo vacanamātreṇa bhṛtyavac chāntikādisarvakarmakarā bhavanti atha khalu devendro bhagavantam etad avocat bhagavan pāpakāriṇāṃ nārakādivaśībhūtānāṃ sattvānāṃ nārakādiduḥkhaprahāṇāya kathaṃ pratipattavyam bhagavān āha devendra śṛṇu nārakavaśagatasattvānāṃ mahāpāpakāriṇāṃ teṣāṃ yathā nārakaduḥkhebhyo nāyāsato muktir bhavati tathā śṛṇu tathaiva maṇḍalaṃ likhitvāṣṭottaraśatajaptaiḥ kalaśaiḥ pūrvavad abhiṣekaṃ kalpayet tataḥ sarvapāpagatāḥ sarvanārakādiduḥkhebhyaḥ śīghraṃ vimucyante te ca vimuktapāpamahātmānaḥ śuddhāvāsadeveṣūtpannāḥ satataṃ buddhadharmasaṃgītim prāpnuvanti avaivartikabhūmipratiṣṭhitāś ca krameṇa bodhiṃ sākṣāt kurvanti tatpratibimbaṃ vā nāma ca kuṃkumena likhitvā apāyatrayamahābhayāt sattvānāṃ mokṣaṇāya mantrī parahite rataḥ kṛpāyā abhiṣiñcet tataḥ sa yogī mantramudrābhir abhiṣiñcet devatārūpaṃ kalpayitvā caityamadhye sthāpayet svaparadevatāhṛdayaṃ tadhṛdaye pradeśe likhitvā devatātulyacittam utpādya gṛhe vā sthāpayet tannāma ca vidarbhya mantraṃ kuṃkumena likhitvā Sdp caityakarma kuryād yāval lakṣaṃ paripūrṇam mahāpāpinaḥ pāpakṣayāya koṭim api pūrayet evaṃ kṛte te vaśyaṃ narakād muktā bhavanti tathā tiryagbhyaś ca muktā devanikāyeṣūtpadyante tannāma ca vidarbhya yathoktamantraṃ sahasraṃ japet kadācit śatasahasram api pūrayed yāvat koṭim api pūrayet devanikāyeṣūtpadyante tannāmavidarbhya kuśalo lakṣaśataṃ vā yāvac chatasahasram homaṃ kuryān mahānarakapāpamuktā bhavanti yāvan nimittaṃ jvalitāgnīsthāne samutpadyate tilaśvetasarṣapataṇḍulā ajākṣīrasaṃyuktāḥ samidhāś ca gandhāktās tāvad yathāvidhi hotavyāḥ tatas te niyataṃ devanikāyeṣūtpannā nimittam upadarśayanti kadācid devottamā utpannā atha vā kuṇḍamadhye śvetapradakṣiṇajvālā nirmalordhvajvalanam avakīrṇasaṃdattajvalanaṃ vidyudiva nirmalaṃ sthiram etāny aganimittāni paśyati atha vaiśvānalatātmānaṃ tathaiva darśayanti candravannirmalaṃ śuklamukhavarṇajvalitam etannimittadarśanāt teṣāṃ narakādi vimuktipāpasphoṭanasvargotpattayo jñātavyāḥ caturhastapramāṇaṃ ca yathāvidhi kuṇḍaṃ khanet paryante vajraparivṛtaṃ likhen madhye cakram yathāvat pañcakulamudrāḥ svadikṣu likhet tathāvat sattvānāṃ lokādhipaṃ ca likhet ataḥ pūrṇakalaśā balipūrṇabhājanāni cāṣṭau ṣoḍaśaṃ vā sthāpyāni bhakṣabhojananaivedyāni ca puṣpamālādayas tathaiva ca vitānadhvajapaṭādibhir uttamachatraiś ca samyagvibhūṣaṇīyam evam uttamahomakuṇḍe samyak hotavyam likhitvaivaṃ vidhijño devagaṇam ākarṣayet mantrajño mantramudrayārgha upadhaukanīyaḥ Sdp saṃkṣepataḥ pūjāṃ kṛtvā devagaṇanāgayakṣagandharvāvasthitaḥ karpūracandanakuṃkumavastrālaṃkārabhūṣito bhimantritadhūpaṃ dhūpayet puṣpamālādibhiś ca pūjayet cūḍāyāṃ bāhau ca tathaiva mantraṃ likhitvā bandhayet hṛtkaṇṭhamukhapradeśe sarvavidyādhiṣṭhānaṃ kuryāt lalāṭorṇākarṇadvaye śiraḥśikhābāhudvaye nāsākaṭijānupādanāsikāgracakṣurdvaye guhyendriyapradeśeṣv evam anyeṣv api mantrākṣarāṇy ekāntaśubhāni vinyasettato durgatipariśodhanāyāsanasahitaṃ tanmadhye sthāpayet tataś ca mantry abhimantritavastreṇa chādayet tato hutabhujaṃ samyakprajvālya sahasrajvālya sahasrajvālākulakāyaṃ kuṇḍendudusannibhaṃ śāntam anantam agnim ākṛṣyārghaṃ parikalpayet tathaiva ca buddhimān agrataḥ pratimādikaṃ sthāpayet tathāgatagaṇaṃ tathaivākṛṣyārghādikaṃ parikalpayet tathaiva yathoktapūjā kartavyā tata āhutiṃ havyaṃ pūrayitvā jvalanāya parikalpayitvā jinādinīm aṣṭottaraśataṃ parikalpayet tataḥ śodhanamantrarājasyaikaviṃśatim āhutiṃ parikalpayet tataś cākṛṣya śvetamukham upakaraṇair vā vāratrayam arghādinā ca pūjayet vajrapāṇiṃ padmapāśadharaṃ trailokyarūpaṃ pādapadmākrāntapāpaṃ sarvālaṃkārālaṃkṛtaṃ saṃbuddhakirīṭinaṃ cintayed atha vā likhet tasya ḥrdayena śatasahasraṃ yāvat koṭiṃ vā juhuyāt Sdp nimitte ca samutpanne pāpasaṃtatiprahāṇaṃ tathaiva jñātavyam tato bhasmībhūtaṃ vajrasaṃhāramantreṇa yathāvidhi saṃharet  bhasmāny asthirajāṃsi ca gandhodakapañcagavyasahitāni śodhanamantreṇa lakṣaṃ japtvā pindīkṛtya karpūragandhamṛdbhir miśrīkṛtya pratimāṃ caityadevatāṃ  vā kuryāt  ekadvitricatuḥpañcavāraṃ vāṣṭottaraśatavāraṃ vā mantramudrābhir adhiṣṭhāya lakṣadvayaṃ japet tataś caityaṃ jvalati pratimā vā hasati gandhadhūpaprabhā jighrati paśyati devādīṃ nānāprakārām yasya ṛddhiprātihāryāṇi ca patanti puṣpādīni śaṃkhabherīvaṃśavīṇādīnāṃ ca śabdāḥ śrūyante kadācid devatāni nimittāni pāpabahalatayā yadi na paśyet tadāṣṭau lakṣasahasrāṇi japet yāvan nimittaṃ bhavati tathāgataṃ pūjayitvā susamāhito japet tato nte rātrīm ekāṃ vidhijño japet tadāvaśyaṃ pāpaviśuddhātmā paśyati devatārūpakāyaṃ tatsantānaṃ parijānāti etāni nimittāni jñātvā avikalpacitto maitrīkṛpāparītaḥ sarvakarmāṇi kuryāt evam api yadi na saṃbhavati tadā tannāmamātraṃ likhitvā caityamālāṃ kuryāt pratimāṃ vā kṛtvā homābhiṣekakṛte sati niyataṃ svargeṣūtpadyante bhasmasarṣapavālukādīṃś ca nāma vidarbhyābhimantrya samudragāminyāṃ nadyāṃ kṣipet tataḥ pāpīyaso pi durgati vimokṣati  uttamakuśalabījam utpāditavato buddhatvaphalasamanvāgatasya dānaśīlakṣāntivīryadhyānaprajñāhetuprabhāvitasya puṇyavato lokasya durgati bhagneti kaḥ punaḥ vādo nātra saṃśayaḥ yaś cānutpāditakuśalamūlo yaś ca nāstikadṛṣṭir bodhimārgād nivṛttas tasya śāsanavidveṣiṇopakāriṇaḥ pāpānabhijñasyamātṛ pitṛvipriyacittasya bodhicittanisṛtavītarāgaghātakasyadevatābuddhadharmasaṃghamantramudrāganādīnāṃ Sdp ca nāstitvādṛṣṭyādīnāṃ ca pāpīyasām eṣāṃ prajñopāyābhāve muktir nāstīti sugatajinair bhāṣitam atha śakrādaya utpalapadmalocanāḥ sādhv iti toṣayanti sma saṃtoṣayitvā pūjayanti sma śakreṇa ca parahitaratena yathāvijñaptaṃ dvitīyaṃ trisūcikavajrasahitena varado vāmenaikena triśūladhāri dvitīyena khaḍgadhārī sarpayajñopavītanīlakaṇṭho lekhyo nena oṃ paśupati nīlakaṇṭha umāpriya svāhā athāsya mudrā bhavati dakṣiṇahastena vāmamuṣṭina kṛtvā kanīyasīm aṃguṣṭhenākramya śeṣāṃgulavajralakṣaṇāḥ kṛtvānāmikāṃ tarjanīṃ ca vajrākāreṇa kañcin nāmayet iyaṃ paśupater mudrā viṣṇur garudārūḍhaḥkṛṣṇavarṇaś caturbhujaḥ dakṣiṇabhujābhyāṃ gadāvajradharaḥ vāmābhyāṃ śaṃkhacakradharaḥ vajrahemā kanakavarṇā āsanabhujāyudhaviṣṇuvat vajraghaṇṭāmayūrārūḍho raktavarṇaḥ ṣaḍmukho dakṣiṇabhujābhyāṃ śaktivajradharaḥ vāmābhyāṃ kukkuṭaghaṇṭāvajradharaś ca vajrakaumārī vajraghaṇṭāvad eva jñeyā maunavajro haṃsārūḍhaḥ kanakavarṇaś caturmukho dakṣiṇabhujābhyāṃ vajrākṣasūtradhārī vāmābhyāṃ daṇḍakamaṇḍaludhārī vajraśāntir brahmavad jñeyā vajrāyudhaḥ śvetagajārūḍho gauravarṇo vāmabhujena viśvavajradharo dakṣiṇena lokottaravajradharaḥ vajramuṣṭir vajrāyudhavaj jñeyā vajrakuṇḍalī krodhaś ca rathārūḍho dakṣiṇakareṇa sapadmena vajradharo vāmena sapadmenādityamaṇḍaladharo raktavarṇaḥ vajrāmṛtā vajrakuṇḍalikrodhavad eva vajraprabhakrodhaḥ sitavarṇo haṃsārūḍho dakṣiṇakareṇa vajradhārī vāmena padmacandradharaḥ vajrakāntir vajraprabhakrodhavat Sdp vajradaṇḍakrodhaḥ kacchapārūḍho nīlavarṇo dakṣiṇakareṇa vajradhārī vāmena daṇḍadharaḥ daṇḍavajrāgrī vajradaṇḍakrodhavat vajrapiṃgalakrodho jārūḍho raktavarṇo dakṣiṇakareṇa vajradharo vāmena mānuṣam ādāya bhakṣayan avasthitaḥ vajramekhalā vajrapiṃgalakrodhavat vajraśauṇḍo gaṇapatir gajavāhano dakṣiṇakareṇa vajraṃ dhārayed vāmena lāṃgalaṃ dhārayed avasthitaḥ sitavarṇaḥ vajraviṇayā vajraśauṇḍavad ayan tu viśeṣo yad uta vāmakareṇa khaṭvāṃgadhāriṇīti vajramālo gaṇapatiḥ śyāmavarṇaḥ kaukilarathārūḍho dakṣiṇakareṇa vajradharo vāmena kusumamālādharaḥ vajrāsanā vajramālāvad ayan tu viśeṣo yad uta vāmakareṇa śaktidhāriṇīti vajravaśī śukarathārūḍho gauravarṇo dakṣiṇakareṇa vajradharo vāmena makaradhvajadhārī vajravaśā vajravaśīvad ayan tu tasyā viśeṣo yad uta raktavarṇeti vijayavajro gaṇapatir maṇḍūkārūḍhaḥ sitavarṇo dakṣiṇakareṇa vajradharo vāmena khaḍgadharaḥ vajrasenā vijayavajravat vajramusaladūtaḥ puṣpavimānārūḍho gauravarṇo dakṣiṇakareṇa vajradharo vāmena musaladharaḥ vajradūtī vajramusalavad ayan tu tasyā viśeṣo yad uta vāmena khaṭvāṃgadhāriṇīti vajrāniladūto nīlavarṇo mṛgārūḍho dakṣiṇakareṇa vajradhārī vāmena paṭadhārī vegavajriṇī vajrāniladūtavat vajrānaladūto jārūḍho raktavarṇa ūrdhvajvālāprabhas triśikhājvālo dakṣiṇabhujābhyāṃ vajrakavacadharo vāmābhyāṃ daṇḍakamaṇḍaludharaś ca vajrajvālā vajrānalavat vajrabhairavadūto nīlo vetālārūḍho dakṣiṇakareṇa vajradhārī vāmena gadādhārī Sdp vajravikaṭā dūtī vajrabhairavavad ayan tu viśeṣo syā yad uta vāmena pāśadhāriṇīti vajrāṃkuśaceṭaḥ śeṣanāgārūḍho nīlo varāhamukhaḥ dakṣiṇena vajradharo vāmenāṃkuśadharaḥ vajramukhī ceṭī puruṣavāhanā nīlā varāhamukhī dakṣiṇena vajradharā vāmena khaḍgadharā vajrakālaceṭako mahiṣārūḍho nīlo dakṣiṇakareṇa vajradharo vāmena yamadaṇḍadharaḥ vajrakālī ceṭī vetālavāhanā vāmakareṇa khaṭvāṃgadhāriṇī dakṣiṇakareṇa vajradhāriṇī kṛṣṇavarṇā vajravināyakaceṭaka undurārūḍhaḥ sitavarṇo gajamukho dakṣiṇakarābhyāṃ vajraparaśudharo vāmābhyāṃ triśūladharo daṇḍadharaś ca sarpayajñopavītaḥ vajrapūtanā ceṭī nīlavarṇa dakṣiṇena vajradharā vāmena saṃmārjanikādharā undurārūḍhā nāgavajraceṭako makarārūḍho ṣṭaphaṇaḥ sitavarṇo dakṣiṇena vajradharo vāmena nāgapāśadharaḥ vajramakarā ceṭī makarārūḍhā sitavarṇā aṣṭaphaṇā dakṣiṇena vajradharā vāmena vajrāṃkitamakaradharā bhīmā śyāmavamā dakṣiṇena vajradhāriṇī vāmena khaḍgapheṭakadhāriṇī śrī gauravarṇā dakṣiṇena vajradharā vāmena padmadharā sarasvatī vīṇāhastā vāmena dakṣiṇena vajradharā Sdp durgā śyāmavarṇā siṃhārūḍhā dakṣiṇabhujābhyāṃ vajracakradharā vāmābhyāṃ paṭṭiśāśaṃkhaḍharā sarvāsāṃ mātṛṇāṃ rudrādīnāṃ ca varuṇaparyantānāṃ yad dakṣiṇakareṣu vajram uktaṃ tat trisūcikaṃ jñeyam iti sarvalaukikalokottarāś ca devatā vairocanasaṃmukhalekhyā iti tataḥ sandhyākāle saṃprāpte vajraterintirīṃ baddhvā nīlapuṣpamālām ādāya maṇḍalaṃpraviśec caturhuṃkāram udāharan vajravairocanasaptapradakṣiṇaṃ ca śaṃkhavajraghaṇṭāṃ vādayan kuryāt sarvamaṇḍalaṃ cānātiriktadośaśāntaye nirīkṣya mālāṃ bhagavato niryātya vajranṛtyaṃ kṛtvā ādāya svaśirasi bandhec caturhuṃkāreṇaiva tathā yathoktaṃ yad ūnaṃ paripūrayet vijahyād adhikaṃ buddha ābādhayed vajraghaṇṭām sidhyate na ca duṣyate  iti tato madhye sthito bhūtvā vajrācaryasamāhitaḥ manasodghāṭayec caiva vajradvāracatuṣṭayam oṃ vajrodghāṭaya samaye praveśaya huṃ  iti mudrā cāsya bhavati dvivajrāgrāṃgulī samyak saṃdhāryottānato dṛḍham vidhārayet susaṃkruddho dvārodghāṭanam uttamam iti tato ṃkuśādibhiḥ karmāṇi kṛtvā saptaratnamayaṃ kalaśaṃ mṛnmayaṃ vākālamūlam uccagrīvaṃ lambauṣṭhaṃ mahodaram divyagandhodakaṃSdp sarvaratnauṣadhisarvadhānyaparipūrṇaṃ saphalaṃ sapallavaṃ sadvastrāvabaddhakaṇṭhakaṃkṛtarakṣaṃ bahiḥ samantād divyagandhānuliptaṃ sragviṇaṃ vajrāṃkitam upari mahāvajrādhiṣṭhitaṃkrodhaterintirīparigṛhītayā vajrakusumalatayā oṃ vajrodaka huṃ ity anenāṣṭottarasahasrābhimantritaṃ caturhuṃkāreṇa cāṣṭaśatābhimantritaṃ kṛtvā bhagavato vajrahuṃkārasyāgrataḥ saṃsthāpyapraveśadvārābhimukhaṃ ca bahir dvitīyaṃ kalaśaṃ caturhuṃkāreṇāṣṭaśatajaptaṃ sthāpayet tenodakenātmaśiṣyābhiṣekaṃ kṛtvā praveśamudrāṃ baddhvā na bandhayed vā pravālaṃ jātarūpaṃ ca śaṃkhaṃ muktāmaṇis tathā sarvaratnāni siṃhīvyāghrīgirikarṇāsahadevāś ceti sarvauṣadhayaḥ tilān māṣān yavān dhānyān godhūmāṃś cāpi pañcamān śabdena sarvavrīhīṇāṃ pañca tān upalakṣayet tad anu catuḥpraṇāmādipūrvakaṃ saṃvaraṃ grāhayitvā vajrayakṣeṇa nīlavastrāṇi parijapyasattvoṣṇīṣeṇa vastraṃ dvārapālair mukhaveṣṭanaṃ vajrakavacenottarīyam ābaddhoṣṇīṣādikaācāryaḥ krodhaterintiryā nīlapuṣpam ādāya oṃ vajrasamayaṃ praviśyāmīty udīrayan praviśya sarvatathāgatān vijñāpayet ahaṃ bhagavan ityādinā  tato vajrodakaṃ pītvātmāveśaṃ kṛtvā tāṃ mālāṃ mahāmaṇḍale prakṣipya svaśirasi baddhvā mukhabandhaṃ muktvā yathāvad maṇḍalaṃ dṛṣṭvā tiṣṭha vajretyādinā  praveśamudrāmokṣaṃ ca kṛtvā  udakābhiṣekaṃ pañcabuddhamukuṭaṃ paṭṭavajramālādhipativajranāmābhiṣekaṃSdp bhagavataḥ sakāśād bhagavantaṃ praṇamya gṛhītvā tattvaṃ dharmasamayaṃ siddhivajravrataṃ cādāya puṣpādibhir lāsyādibhiś cātmānaṃ saṃpūjya  gāthāpañcakenānujñāṃ ca tu huṃkāram udgatāvyākaraṇaṃ cādāya punaḥ svādhiṣṭhānādikaṃ kṛtvā yathābhirucitajāpaṃ ca huṃkāravajro haṃ huṃkāravajro  ham iti  svanāmoccāraṇaṃ kṛtvā vairocanamahāmudrāṃ baddhvā tanmantreṇa aḥkārāntena vairocanasthāne tathāgatavajram ātmānam āveśayet vajro ham iti vajrāhaṃkāraṃ vibhāvya tad vajraṃ vairocanaṃ bhāvayet vajradhātur aham iti evaṃ yāvad vajrāveśamahāmudrāṃ baddhvottaradvāre tanmantreṇāḥkārāntena vajraghaṇṭām ātmānam āveśayet vajraghaṇṭāham ity ahaṃkāram utpādya tāṃ vajrāveśakrodho ham iti bhāvayed evaṃ vajreṇa sādhitaṃ bhavati sattvavajrāṃkuśīṃ baddhvā vajrācāryaḥ tataḥ punaḥ kurvan acchaṭāsaṃghātaṃ sarvabuddhān samājayet oṃ vajrasamāja jaḥ vaṃ hoḥ iti ekaviṃśativāraṃ pravartayet tataḥ śīghraṃ mahāmudrāṃ vajrakrodhasamayam uccārayet sakṛd vāraṃ nāmāṣṭakaṃ śataṃ uttamam tato vajrāṃkuśādibhiḥ svadvāreṇākṛṣya praveśya baddhvā vaśī kṛtya yathāvac caturhuṃkāreṇārghaṃ datvā śrīvairocanādīn samayamudrābhir bhadrakalpikaparyantān sādhayet svamantram uccārya vadet jaḥ huṃ vaṃ hoḥ samayas tvaṃ samayas tvam aham tataḥ svamantram uccārayed eva siddhā bhavanti atha samayamudrā bhavanti vajrād vikarṣasaṃbhūtāḥ samayāgrās tu kīrtitāḥ tāsāṃ bandhaṃ pravakṣāmi krodhabandham anuttaram bāhuvajraṃ samādhāya kaniṣṭhāṃkuśabandhitā trilokavijayā nāma tarjanī dvayatarjanī tathaivāgrā mukhasaṃgā maṇis tu pravikuñcitā samotthamadhyamā padmā tu madhyāgradvayatarjanī Sdp tarjanīdvayaṃ vajraṃ tu dakṣiṇāṃkucitāṃkuśī tathaivāgrastahuṃkārāḥ sādhukārās tathaiva hi dvyagrasaṃsthā bhṛkuṭyāṃ tu hṛdi suryāgramaṇḍalā prasāritabhujā mūrdhni tarjanī mukhahāsinī tarjanī nakhasaṃsaktā kośamuṣṭis tu dakṣiṇā samamadhyaguṇṭhacakrā tu mukhataḥ pratiniḥśṛtā tarjanīmadhye vajrā tu grīvāveṣṭitatarjanī agrādikamahādamṣṭrā grastāgrāvajramuṣṭitā  iti lāsyādīnāṃ tu vajradhātu uktā eva huṃkṛtā  tadyathā vajrabandhaṃ baddhvā hṛdayaṃ tu samāṃguṣṭhā suprasāritamālinī añjalyagramukhoddhāntā nṛtyato mūrdhni saṃyutā vajrabandhaṃ tv adhodānāt svañjaliś cordhvadāyikā samāṃguṣṭhā nipīḍā ca suprasāritalepanā ekatarjanī saṃkocā dvyaṃguṣṭhagranthibandhitā aṃguṣṭhāgrakaṭābandhā vajramuṣṭyagrasaṃdhitā hṛdayamaṇḍale pañcasūcikavajraṃ vicintya huṃkāram evoccārayatā sarvamudrā bandhanīyā atha mudrāyā niyamo bhavati vairocanavajrahuṃkāraratnahuṃkāradharmahuṃkārakarmahuṃkārasthāne ca atha ratnahuṃkārādīnāṃ mantrāṇi bhavanti oṃ vajrabhṛkuṭīkrodhānaya sarvaratnāni hrīḥ phaṭ oṃ vajradṛṣṭikrodha duṣṭān māraya huṃ phaṭ oṃ vajraviśvakrodha kuru sarvaviśvarūpayā sādhaya huṃ phaṭ anyamudrāḥ sattvavajrīm ārabhya draṣṭavyāḥ tathā hi sarvavidyottamānāṃ vijayamantretyuktam savajrahuṃkāramudrāsaṃgrahaś ca bhagavān vajrahuṃkāro paṭhyate na cānyā vajrahuṃkārā bhavatum arhanti sarvatantreṣu vajrahuṃkārā nirdiṣṭeti tad anu tathaiva jihvāyāṃ vajraṃ nyasya yathākrameṇa buddhavajradharādīnāṃ dharmākṣarāṇi nyasyet etāni ca tāni Sdp huṃkāro buddhavajribhyāṃ traḥkāro vajragarbhataḥ hrīḥkāro vajrasenasya aḥkāro vajraviśvataḥ huṃ sattvavajryāḥ traḥ ratnavajryāḥ hrīḥ dharmavajryāḥ aḥ karmavajryāḥ huṃ he trāṃ traṃ hi hrīḥ deḥ haḥ iti vajrasattvādīnām mahārate huṃ rūpaśobhe huṃ śrotrasaukhye huṃ sarvapūjye huṃ prahlādini huṃ phalāgame huṃ sutejāgri huṃ sugandhāgri huṃ āpāhī jaḥ huṃ āhi huṃ huṃ huṃ he sphoṭa vaṃ huṃ ghaṇṭa aḥ aḥ huṃ iti  vajralāsyādīnāṃ vajrāveśaparyantānām iti tadanantaram aḥkārāṇi hṛdi viśvavajrān niṣpādya karmamudrām badhnīyāt tatremāḥ krodhamuṣṭidvidhākṛtya vāmavajrāṃgulī grāhyā dakṣiṇena samutthitā bodhyagri nāma mudreyaṃ buddhabodhipradāyikā sagarvotkarṣanaṃ dvābhyāṃ vajrahuṃkāravajrasattvasattvavajrīṇām aṃkuśagrahanasaṃsthitā vāṇaghaṭanayogā ca sādhukāraṃ hṛdi sthitā abhiṣekaṃ dvivajraṃ tu ratnahuṃkāravajrabhṛkuṭikrodharatnavajrīṇām hṛdi sūryapradarśanaṃ vāmasthabāhudaṇḍā ca tathāsya parivartitā savyāpasavyavikoca dharmahuṃkāravajradharmadharmavajrīṇām hṛdvāmā khaḍgadhāriṇī alātacakrabhramitā vajradvayamukhotthitā vajranṛtyabhramonmuktā kapotoṣṇīṣasaṃsthitā karmahuṃkāravajrakarmakarmavajrīṇāṃ kavacakaniṣṭhādamṣṭrāgrā muṣṭidvayanipīḍitā vajragarvaprayogeṇa named āśayakampitaiḥ mālabandhā mukhoddhāntā nṛtyato mūrdhani saṃsthitā adhaḥkṣeporddhvaprakṣepā samāṃguṣṭhanipīḍitā Sdp gandhalepanayogāc ca pūjāmudrā prakīrtitā tarjanyaṃkuśabandhena kaniṣṭhāyā mahāṃkuśī bāhugranthikaṭāgrābhyāṃ pṛṣṭhayoś ca nipīḍitā  iti dvārapālamudrāḥ sarvāś ca karmamudrā nṛtyodbhavāḥ tato yathālekhānusārato vairocanādīnāṃ mahāmudrābandhaṃ kuryāt vajrasattvaratnadharmakarmakrodhānāṃ yā mahāmudrās tāḥ sattvaratnadharmakarmavajriṇām api vajrādyantargatāḥ strīrūpadhāriṇyaś ca tāḥ yāṃ yāṃ mudrāṃ tu badhnīyād yasya yasya mahātmanaḥ sarvamudrāsamayaḥ vāmatathāgatamuṣṭim uttānaṃ kṛtvā dakṣiṇahastatarjanyaṃguṣṭhābhyāṃ kanyasām ārabhya vikāsya saṃpuṭāñjaliṃ kuryāt iyaṃ maitreyādīnāṃ samayamudrā vidyā caiṣāṃ pūrvoktā tām eva vidyāṃ teṣāṃ jihvāsu nyased iyaṃ teṣāṃ dharmamudrāḥ akāreṇa svahṛdi viśvavajraṃ niṣpādya teṣāṃ lekhyānusārato mahāmudrā baddhvā karmamudrā bhavanti svahṛdi pañcasūcikaṃ vajraṃ vicintya lekhyānusārata eva teṣāṃ mahāmudrā badhnīyāḥ saiva vidyā sāmānyaiveti kaniṣṭhāṃguṣṭhabandhe tu vāmamadhyāṃgulitrike triśūke madhyaśūlaṃ tu vajramudrāparigrahaṃ vajravidyottameyaṃ vajraśūleti kīrtitā ataḥ paraṃ pravakṣāmi māyāvajrādisaṃjñinām vajrabandhaṃ dṛḍhīkṛtya vāmavajraṃ tu bandhayet vajramuṣṭir iti khyātā sarvavajrakuleṣv iyam dvidhīkṛtya tu tad vajraṃ sarvacihnaniveśitam Sdp sarvavajrakulānāṃ tu mudrāsu ca niveśayet prasāritāgrapṛṣṭhasthā jyeṣṭhāṃguṣṭhagrahādhakā oṃkāramūrdhni saṃsthā tu vajratvarāpratiṣṭhitā vidyārājamahāmudrāgaṇaḥ prasāritāgrītāpāṇir hastapṛṣṭhe tathaiva ca muṣṭisaṃsthā bhujadvā ca mukhataḥ parivartitā vajrakrodhamahāmudrāgaṇaḥ vāmāṃguṣṭhasusaṃsthā tu mālābandhaniyojitā dakṣiṇenārthadāyī ca khaḍgamudrāgramuṣṭigā mahāganapatimudrāgaṇaḥ dakṣiṇagrastamusalā prasāritabhujas tathā dakṣiṇajvāle saṃdarśya vajramuṣṭiprakampitā dūtamahāmudrāgaṇaḥ sagarvamukhaḍamṣṭrāgrā daṇḍaghātaprayojitā bāhusaṃkocalagnā ca vajradakṣiṇahāriṇī ceṭamahāmudrā athomādimātṛgaṇamudrā bhavati vāmavajrabandhena triśūlāṃjaṃ tu pīḍayet anayā baddhayā samyak siddhyed vidyottamaḥ svayam sarvavajrakulānāṃ tu vāmavajrāgrasaṃgraham mudrābandhaṃ pravakṣāmi samayānāṃ yathāvidhi cakrasarvāgrasaṃpīḍā ghaṇṭāmudrā tathaiva ca tathaivauṃkāramudrā tu siṃhakarṇiparigrahā mudrā rājanikā jvālāparigrahā caiva prabhāsaṃgraham eva ca daṇḍamuṣṭigrahā caiva mukhataḥ parivartitā krodhasamayaḥ phaṇāmudrā ca mālā ca vajrāvastabhyanāmikā mūrdhni sthā caiva gaṇikā maṇḍalavadvāraphaṇikā gaṇikāsamayāḥ bāhusaṃkocavaktrā ca pṛṣṭhataḥ parivartitā jvālāsphuliṃgamokṣā ca vidāritamukhasthitā dūtasamayāḥ Sdp dvyantapraveśitamukhī pīḍya caiva prapātinī bāhuveṣṭanaveṣṭā ca sahasāhāriṇī tatheti ceṭāsamayā iti tato mahādevādijihvāsu tadmantraṃ nyasya akāreṇa svahṛdi tathaiva vajraṃ niṣpādya teṣāṃ mudrā baddhāḥ karmamudrā bhavanti svahṛdi pañcasūcikavajraṃ vibhāvya mahāmudrā lekhyānusārato bandhanīya iti tato bhagavantaṃ vairocanaṃ bhadrakalpikaṃ bāhyavajrakulāni ca vajraratnābhiṣekenābhiṣiñcya śrīvajrahuṃkārādīn pañcabuddhamukuṭavajramālāpaṭābhiḥṣekair abhiṣiñcet tato rghaṃ datvā pūjāṃ kuryāt  tatra tāvad ratnādimayān kalaśān pūrvoktalakṣaṇān vajrādisvacihnakān vairocanādimantrair aṣṭottaraśatajaptān bāhyamaṇḍalaṃ bāhyato niveśayet pūrṇakumbhāś ca vastrayugalakṣaṃ daśasahasrakaṃ śataṃ pratyekam ekaṃ vā sarvasāmānyam nānāprakārāṇi vitānāni catuḥkoṇe vicitrapatākāvasaktāni chatradhvajapatākāś ca oṃkāreṇa śrīvajrahuṃkāreṇa ca parijapya vajraspharaṇam ity anena sarvadevatān niryātayet puṣpavṛkṣaśataṃ caturo vā vṛkṣān sarvapuṣpāṇi ca vajrānalena mudrāyuktena oṃ vajrapuṣpe huṃ iti ca puṣpamudrayābhimantrya sarvagandhān suvāsāṃś ca vilepanasugandhakān tathaiva vajrānalena oṃ vajragandhe huṃ ity anayā ca gandhamudrāyuktayā karpūrāguruturuskāni candanādisaṃmiśrāṇi tathaiva vajrānalena oṃ vajradhūpe huṃ ity anayā dhūpamudrāsahitayā dhūpaghaṭikālakṣaṃdaśasahasraṃ śataṃ yathālābhaṃ vā pradīpalakṣaṃ daśasahasraṃ śataṃ sarvapradīpānpradīpavartijvalitayuktaṃ kuṇḍaṃ sahasraṃ ca daśaikaṃ vā tathaiva vajrānalena oṃ vajrāloke ity anayā pradīpamudrāyuktayā parijapya oṃ vajraspharaṇam ity udīrayan niryātayet balyupahāraṃ ca lakṣaṃ daśasahasraṃ śataṃ daśasaṃkhyāṃ vā svastikam āditaḥ kṛtvā nānāprakārāṇi ca bhakṣāṇi tathaiva vajrānalena parijapya Sdp akāro mukhaṃ sarvadharmāṇām ādyanutpannatvād ity udīrayan niryātayet daśavādyasahasrāṇi sahasraśataṃ vādyāni daśavādyāni vā huṃkāreṇa vādyamudrābhir vajramuṣṭibhyāṃ karāṃgulibhir vādyābhinayadaśaprakārāḥ tadyathā vīṇāvaṃśāmurajāmukundākāṃsābherīmṛdaṃgapaṭahaguṃjātimilābhinayaś ceti vādyanaṭanartakakuṇḍalamukuṭādipājāś ca oṃkāreṇābhimantrya tathā paṭāvalambanā kāryā srak cāmaravibhūṣitā hārārdhahāraracitāracitārdhacandropaśobhitā turaṃgahastigoyūthā dātavyāś ca sukalpitāḥ toraṇāni ca ramyāṇi ghaṇṭādisahitāni ca vajraspharaṇam ity anena oṃ vajrasattvasaṃgrahād vajraratnam anuttaraṃ vajradharma gāyanair vajrakarmakaro bhaved ity udīrayan nṛtyaṃ kṛtvā vajralāsyādyaṣṭavidhapūjābhiḥ krodhamuṣṭidvayayuktakarmamudrābhiḥ sarvamaṇḍalaṃ pūjayet vajramuṣṭidvayaṃ baddhvā tarjanīdvayaṃ prasārya krodhamuṣṭidvayaṃ bhavati punar vajrakulamaṇḍaloktaṣoḍaśakarmamudrābhir api saṃpūjya sarvakrodhakulavijñaptiṃ kuryāt sarvasattvārthaṃ kurudhvaṃ sarvasiddhaya iti tato bāhyabaliṃ dadyād uttarasādhakaṃ maṇḍale pratiṣṭhāpya salājaṃ satilaṃ sāmbhaḥ sabhaktaṃ kusumaih saha satilakādibhaktaiś cākārādinā parijapya pūrvadigbhāgam ārabhya trikṣepāṃ gandhapuṣpadhūpadīpārghaṃ cādāv ante dadyāt tatra pūrvaṃ tāvan maṇḍalāni kārayet tata āvāhayet tataḥ samayaṃ darśayet arghaṃ ca datvā gandhādibhiḥ saṃpūjya baliṃ dadyāt tato visarjayed iti Sdp tatreme mudrāmantrā bhavanti ālīḍhapadena sthitaḥ prāṅmukho vāmavajraṃ darśayet dakṣiṇaṃ kaṭideśe saṃdhārya tarjanyaṃkuśyāvāhayet tarjany aṃkuśarahitā śakrasya samayamudrā pratyālīḍhapadena sthitvāvāhanamudrāyas tarjanīṃ prasārya visarjanamudrā athāsya mantraḥ namo vajrasya diśi vajrapāṇe rakṣa svāhā dakṣiṇakaratarjanī kuṇḍalākāreṇa kuṃcayitvā madhyamāsūcyās tṛtīyaparve dhārayed aṃguṣṭhakaṃ ca karamadhye agner āvāhanamudrā āvāhanamudrāyā aṃguṣṭhaṃ tarjanīpārśvaśritam agneḥ samayamudrā asyā eva mudrāyāḥ karamadhye bhimukhāv aṃguṣṭhatarjanīnakhāv ekato yojyau visarjanamudrā mantraḥ agne ehi ehi kapila jvala jvala daha śikhito lola virūpākṣa svāhā yāmyām abhimukho yogī abhimukhakarau kṛtvābhyantaravajrabandhe madhye ṃguṣṭhayugalaṃ bahir anāmikādvayāsaktasūcī punar abhyantare dhārayet yamasyāvāhanamudrā anāmikām punar bāhyataḥ sūcīṃ tathaiva kṛtvā hṛdaye dhārayet samayamudrā anayaivānāmikāsūcyā visarjanaṃ bhavati asya  mantraḥ yamāya svāhā nairṛtyām abhimukhaḥ samapadasthito dakṣiṇakaramuṣṭim kṛtvā madhyamātarjanyāv evam ākuṃcya dhārayet khaḍgākāreṇa saṃsthāpya vāmakaraṃ kaṭideśe dhārayet vāmatarjanīṃ kuṃcayitvā nairṛtyer āvāhanamudrā asyā eva mudrāyā vāmakaraṃ kaṭideśe vasthitaṃ khaḍgamudrā nairṛteḥ samayamudrā āvāhanamudrāyās tarjanīm prasārya visarjanamudrā mantro sya sarvabhūtabhayaṃkaram kuru kuru svāhā Sdp vāruṇyāṃ diśi samapadasthito dakṣiṇakaratarjanyaṃguṣṭhāv ekato yojayed vāmamuṣṭiṃ hṛdi saṃdhārya vāmatarjanyaṃkuśenāvāhayet varuṇasyāvāhanamudrā asyā eva vāmatarjanīmuṣṭiyogato dhārayet pāśamudrā āvāhanamudrāyās tarjanīṃ prasārya visarjanamudrā mantro sya tṛtṛpuṭa tṛtṛśikhitoli virūpākṣa svāhā  vāyavyāṃ diśy abhimukhaṃ sthitvā vāmakaramadhyamā sūcīmuktā tarjanī kuṇḍalākāreṇa tṛtīyaparve saṃdadhyābhimukhaṃ prasārayed dakṣiṇakaraṃ kaṭideśe  saṃsthāpya  kuṃcitāṃguṣṭhena vāyor āvāhanamudrā asyā cvāṃguṣṭhaṃ pūrvavat saṃdhārya vāyor samayamudrā āvāhanamudrāyā aṃguṣṭhaṃ prasārya visarjanamudrā mantraḥ oṃ śvasa khākhe khukhaḥ svāhā kauberyabhimukhaṃ sthitaḥ karadvayam abhimukhaṃ kṛtvābhyantaravajrabandhaṃ kaniṣṭhādvayasūcīṃtasyāḥ pṛṣṭhato nāmikāyugalaṃ pṛthak saṃdhārya madhyamāsūcīṃ vajrākāreṇa nāmayet kuberāvāhanamudrā asyā eva mudrāyā madhyamādvayam abhyantaravajrabandhayogato nyasya kuberasya samayamudrā āvāhanamudrāyā madhyamādvayaṃ prasārya visarjanamudrā mantro sya oṃ kuberāya svāhā aiśānyāṃ diśy abhimukhaṃ sthitvā karāv ekato yojyāṃjaliṃ kṛtvā kanyasānāmikātalavajrabandhaṃkṛtvāṃguṣṭhayugalaṃ madhyamāśritaṃ madhyamāsūcyo bahir vajrākāreṇa tarjanīdvayaṃnyasya tad evākuṃcyopari parasparanakhāsaktaṃ kuryād īśānāvāhanamudrā asyā eva tarjanyau pūrvavad vajrākāreṇa dhārayed īśānasamayamudrā āvāhanamudrāyās tarjanyau prasārya visarjanamudrā Sdp mantraḥ  oṃ juṃ juṃ śiva svāhā pratyālīḍhasthānastho ṃjalyākāreṇa hastau saṃdhārya ūrdhvaṃ dṛṣṭvā tarjanīdvayāṃkuśyā brahmādīnāṃ āvāhanamudrā asyā eva tarjanīdvayaṃ pūrvavat saṃsthāpya samayamudrā āvāhanamudrāyās tarjanīdvayaṃ prasārya visarjanamudrā mantrās teṣām oṃ ūrdhvaṃ brahmaṇe svāhā oṃ sūryāya grahādhipataye svāhā oṃ candrāya nakṣatrādhipataye svāhā  samapadaṃ sthānam āsthāya hastadvayam ekato yojyāvicalānyony āṃgulyagrā samyojyāṃguṣṭhau vartulākāreṇādhodṛṣṭiṃ kṛtvā pṛthivyādīnāṃ tarjanyaṃkuśābhyām  āvāhanam  tarjanyau pūrvavad vyavasthāpya samayamudrā āvāhanamudrāyāḥ prasāritatarjanībhyāṃ visarjanamudrā mantraḥ om adhaḥ pṛthivyai svāhā oṃ asurebhyaḥ svāhā oṃ nāgebhyaḥ svāhā tata ācamanaṃ svamantrair eva sarveṣāṃ datvā saśiṣyagaṇasya mamāvighnaṃ kuruta karmasiddhiṃ ca me prayaccha ity uktvā sarvān visarjayed iti atha subāhuparipaṭhitagāthābhir baliṃ dadyāt devāsurāḥ sarvabhujaṃgasiddhāḥ tārkṣāḥ suparṇāḥ kaṭapūtanāś ca gandharvayakṣā grahajātayaś ca ye kecid bhūmau nivasanti divyāḥ nyastaikajānuḥ pṛthivītale smin kṛtāṃjalir vijñāpayāmi tāṃs tu saputradāraiḥ saha bhṛtyasaṃghaiḥ śrutvā ihāyāntu anugrahārtham ye merupṛṣṭhe nivasanti bhūtāḥ Sdp ye nandane ye ca surālayeṣu ye codayāste ravimaṇḍale ca nagareṣu sarveṣu ca ye vasanti saritsu sarvāsu ca saṃgameṣu ratnālaye cāpi kṛtādhivāsāḥ vāpītaṭāgeṣu ca palvaleṣu kūpeṣu vapreṣu ca nirjhareṣu grāmaghoṣeṣu surakānane vā śūnyālaye devagṛheṣu ye ca vihāracaityāvasathāśrameṣu maṭheṣu śālāsu ca kuñjarāṇām ye bhūbhṛtāṃ citragṛhe vasanti rathyāsu vīthīṣu ca catvareṣu ye caikavṛkṣeṣu mahāpatheṣu mahāśmaśāneṣu mahāvaneṣu siṃhebha ṛkṣādhyuṣiteṣu ye ca vadanti ghorās mahāṭavīṣu dvīpeṣu divyeṣu kṛtālayāś ca merau śmaśāne nivasanti ye ca hṛṣṭāḥ prasannāḥ srajagandhamālyam dhūpaṃ baliṃ dxpaṃ vidhiṃ ca bhaktyā gṛhṇantu bhuṃjantu pibantu cedam idaṃ ca karmaṃ saphalaṃ juṣantu evaṃ tu kṛtvā grahapūjanaṃ tu digarcanaṃ tv ekamanā prakuryā indrā tu vajrī saha devasaṃghaiḥ imāṃ ca gṛhṇantu baliṃ viśiṣṭam agnir yamo nairṛtir bhūpatiś ca Sdp apāṃ patir vāyudhanādhipatiḥ īśānabhūtādhipatiś ca devāḥ ūrdhvaṃ tu candro rkaḥ pitā mahāṃś ca devāḥ samastā bhuvi ye ca nāgāḥ dharādharā guhyagaṇaiḥ sametāḥ pratipratitvekanivedanaṃ tu svakasvakāś caiva diśāsu bhūtāḥ gṛhṇantu tuṣṭāḥ sabalāḥ sasainyāḥ saputramitrasvajanaiḥ sametāḥ dhūpaṃ baliṃ dīpaṃ puṣpavilepanaṃ ca bhuṃjantu jighrantu pibantu cedam idaṃ ca karmaṃ saphalaṃ juṣantu  iti tatrāyaṃ sabāhyābhyantare balipradānamantraḥ akāro mukhaṃ sarvadharmāṇām ādyanutpannatvād iti tato paspṛśya pūrvadvārābhimukhāvasthitaḥ sarvakarmikakuṇḍamadhye śrītrailokyavijayamaṇḍalasarvadevatāmantrān udāharan kusumair niveśya homavidhinā śrīvajrahuṃkāramantreṇāṣṭottaraśataṃ goghṛtenāhutiṃ dadyāt śrīvairocanādimantrair api vajrāveśakrodhaparyantaiḥ saptasaptāhutiḥ punaḥ tato yathāvad agnikuṇḍe vairocanādīn puṣpair avākṛṣya vairocanādimantrair ālikhite maṇḍale svasthāneṣu niveśayet tataḥ sarvatathāgatān praṇamya aham amukanāmnā ca vajrācāryo mahātapāḥ śiṣyān praveśayiṣyāmi sarvasattvahitārthataḥ atra ca maṇḍalapraveśe pātrāpātraparīkṣā na kāryā tat kasya hetoḥ santi bhadantas tathāgatāḥ kecit sattvā mahāpāpakāriṇas ta idaṃ vajrahuṃkāramaṇḍalaṃ dṛṣṭvā praviṣṭvā ca sarvāpāyavigatā bhaviṣyanti Sdp  santi bhagavantaḥ sattvāḥ sarvārthabhojanakāmaguṇagṛddhāḥ samayadviṣṭāḥ puraścaraṇādīṣṭāśaktās teṣām apy atra yathākāmakaraṇīyā praviṣṭānāṃ  sarvāśāparipūrtir bhaviṣyati   santi ca bhagavantaḥ sattvā nṛtyagītahāsyalāsyāhāravihārapriyatayā sarvatathāgatamahāyānadharmatānavabodhād anyadevakulamaṇḍalāni praviśanti sarvāśāparipūrtīsaṃgrahabhūteṣu niruttararatiprītiharṣasaṃbhavakareṣu sarvatathāgatakulamaṇḍaleṣu śikṣābhayabhītān na praviśanti teṣām apāyamaṇḍalapraveṣe yathāvasthitasukhātmasamayam eva vajrahuṃkāramaṇḍalapraveśo yujyate sarvaratiprītyuttamasukhasaumanasyābhivarddhanārthaṃ sarvāpāyagatipraveśābhimukhapathavinivartanāya ca  santi ca punar bhagavanto dhārmikāḥ sattvāḥ sarvatathāgataśīlasamādhiprajñottamasiddhyupāyair buddhabodhiṃ prārthayanto dhyānavimokṣādibhir  bhūmibhir yatnataḥ kliṣyante  teṣām atraiva vajrahuṃkāramaṇḍalepraveśamātreṇaiva sarvatathāgatatvam api na durlabham kim aṃga punar anyasiddhir iti vijñāpayet tataḥ śiṣyān praveśayet tatra pañcaśikṣāpadaparigṛhītena śrāmaṇerakabhikṣusaṃvaragṛhītena vā ācāryābhiṣekārhe nācāryapādayoḥ praṇipatyaivaṃ vaktavyam tvaṃ me śāstā mahārataḥ icchāmy ahaṃ mahānātha mahābodhinayaṃ dṛḍham dehi me samayatattvaṃ saṃvaraṃ ca dadasva me  iti  tato vajrayakṣaparijaptaṃ nīlavastranivasanottarīyaṃ vajrāṃkuśādidvārapālacatuṣṭayaparijaptaṃ mukhaveṣṭanaṃ śiṣyaṃ kṛtvā catuḥpraṇāmaṃ kārayet Sdp punaḥ puṣpakareṇa śiṣyeṇācāryaṃ puṣpakareṇaiva deśanānumodanādhyeṣaṇāyācanāṃ ca kṛtvā vaktavyam dehi me saṃvaraṃ vibho samanvāharantu māṃ buddhā aśeṣā munibhāskarāḥ aham amukanāmnā vaī ācāryasamakṣaṃ sthitaḥ praviśāmi mahāguhyaṃ buddhanāṭakasaṃbhavam avaivartikacakrādyaṃ mahāmokṣapuraṃ varaṃ praveśa māṃ mahācārya sarvaguhyakuloccayam dadasva me mahābhāgaṃ avaivartyabhiṣecanaṃ dadasva me mahācārya lakṣaṇasyānumodanaṃ anuvyañjanasaṃyuktaṃ buddhakāyaṃ manoramam dadasva me mahācārya abhiṣekaṃ mahādbhutam ācāryo haṃ bhaven nityaṃ sarvasattvārthakāraṇāt tata ācāryeṇa sarvakulavijñaptiḥ kāryā ayaṃ evāmukanāmnā bodhicittaparigrahaḥ icchate guhyacakre smin praveṣṭāṃ samayasaṃvaram tata ācāryeṇa vaktavyam icchase tvaṃ mahātman mahāguhyakulaṃ śuddhaṃ rahasyaṃ parigrhṇitum buddhaṃ dharmaṃ ca saṅghaṃ ca triratnaśaraṇaṃ vraja etad buddhakule ramye saṃvaraṃ bhavate dṛḍham vajraṃ ghaṇṭā ca mudrā ca tvayā grāhyā mahāmate yad bodhicittaṃ tad vajraṃ prajñā ghaṇṭā iti smṛtā ācāryaś ca gṛhītavyaḥ sarvabuddhasamo guruḥ etad vajrakule śuddhe saṃvaraṃ samayocyate caturdānaṃ pradātavyaṃ tridive ca trirātrike āmīṣābhayadharmākhyā maitrī ratnakuloccaye Sdp saddharmaṃ ca tvayā grāhyaṃ guhyaṃ triyānikam etat padmakule śuddhe saṃvaraṃ samayocyate saṃvaraṃ sarvasaṃyuktaṃ parigṛhṇīṣva tattvataḥ pūjākarma yathāśaktyā mahākarmakuloccaye etat pārājikākhyātāś caturdaśam ataḥ param na tyājyaṃ na ca kṣeptavyaṃ mūlāpattir iti smṛtam tridive ca trirātrau ca vartitavyaṃ dine dine yadā hānir bhaved yogī sthūlāpattyo bhaviṣyati prāṇinaś ca na te ghātyā adattaṃ naiva cāharet nācaret kāmamithyāyāṃ mṛṣā naiva ca bhāṣayet mūlaṃ sarvasyānarthasya madyapānaṃ vivarjayet akriyāṃ varjayet sarvāṃ sattvārthaṃ vinayena ca sādhūnām upatiṣṭheta yogināṃ paryupāsanam trividhaṃ kāyikaṃ karma vacasā ca caturvidham manasā triprakāraṃ ca yathāśaktyānupālayet manasā triprakāraṃ ca yathāśaktyānupālayet hīnayānaspṛhā naiva sattvārthaṃ vimukhaṃ na ca na saṃsāraparityāgī na nirvāṇaratiḥ sadā apamānaṃ na te kāryaṃ devatā na ca guhyake na ca cihnaṃ samākramyaṃ mudrā vāhanam āyudham etat samayam ity uktaṃ rakṣitavyaṃ tvayā mate tasyaiva cāpi vaktavyaṃ ācārya tu śṛṇuṣva me evam astu kariṣyāmi yathā jñāpayase vibho utpādayāmi paramam ityādi yāvat sarvān sthāpayiṣyāmi nirvṛtāv iti yas tu saṃvaraṃ na gṛhṇāti tasya praveśamātram eva dātavyam adya tvam ityādi na brūyād ācāryābhiṣekaṃ ca na kuryāt tataḥ  oṃ sarvayogacittam utpādayāmīty anena utpādayitvā paramaṃ bodhicittam anuttaram vajram asya pratiṣṭhāpya hṛdaye hṛdayena tu surate samayas tvaṃ hoḥ vajrasiddhi yathāsukham  ity anena Sdp  tatas taṃ vajrahuṃkāram adhiṣṭhāya gandhapuṣpādibhir abhyarcya sragvinaṃ surabhitānanaṃ ca kṛtvottamāṃ dakṣiṇām ādāya bahiḥ sthitakalaśodakenābhiṣiñcya oṃ gṛhṇa vajrasamaya huṃ vaṃ ity anena krodhaterintirīṃ svayaṃ baddhvā śiṣyena bandhayet vajrabandhaṃ tale kṛtvā chādayet kruddhamānasaḥ gāḍham aṃguṣṭhavajreṇa krodhaterintirī smṛtā tatas tayaivāṃgusthābhyāṃ puṣpamālāṃ grāhayitvā praveśayed anena hṛdayena oṃ vajrasamayaṃ praviśāmīti pūrvadvāre ca vajrāṃkuśena tam ākarṣayet dakṣiṇena pāśena praveśayet paścimena sphoṭena badhnīyāt uttare vajrāveśena veśayet punaḥ pūrvadvāreṇa praveśyaivaṃ vadet abhyarcya sarvatathāgatakule praviṣṭas tad ahaṃ tu vajrajñānam utpādayiṣyāmi yena jñānena sarvatathāgatasiddhir api prāpsyase kim anyā siddhiḥ na ca tvayādṛṣṭamaṇḍalasya purato vaktavyam mā te samayo vyathed iti tataḥ svayaṃ vajrācāryaḥ krodhaterintirīm evaṃ ūrdhvamukhīṃ baddhvā vajraṃ śiṣyasya mūrdhni sthāpyaivaṃ vadet ayaṃ te samayavajro mūrdhniṃ te sphārayed yadi tvaṃ kasyacid brūyāḥ tatas tayaiva samayamudrayodakaṃ śayathā hṛdayena satkṛtya parijapya tasmai vajraśiṣyāya pāyayed iti tatredaṃ śayathā hṛdayam vajrasattvaḥ svayaṃ te dya hṛdaye samavasthitaḥ nirbhidya tat kṣaṇaṃ yāyād yadi brūyā imaṃ nayam vajrodaka  iti tataḥ śiṣyāya brūyād adya prabhtti te haṃ vajrapāṇir yad ahaṃ brūyām idaṃ kuru tatkartavyaṃ na ca tvayāham avamantavyo mā te viṣamāparihāreṇa kālakriyāṃ kṛtvā narake patanaṃ syād iti Sdp tad anu akāraṃ vajraraśmimālāyuktaṃ svahṛdi cintayet tataḥ śiṣyahṛdūrṇākaṇṭhamūrdhniṣu candramaṇḍalasthapañcasūcikaṃ jvālāvajraṃ ratnaṃ padmaṃ viśvavajraṃ ca cintayet ebhir yathākrameṇa huṃ traṃ hrīḥ aḥ iti  kapāṭodghāṭanamudrayā svakīyaṃ śiṣyahṛdayaṃ codghāṭya svahṛdayād akāraṃ niścārya śiṣyahṛdgatavajramadhye buddhyā praveśya sarvakāyam āpūryamāṇaṃ  cintayet  evaṃ vadet brūhi saratathāgatāś cādhiṣṭhantāṃ vajrasattvo me āviśatu tatas vartamānena b vajrācāryeṇa krodhaterintirīṃ baddhvedam uccārayitavyam ayan tat samayavajraṃ vajrasattva iti smṛtam āveśayatu te dyaiva vajrajñānam anuttaram vajrāveśa aḥ iti                    vārānuccārya niyatam āviśati tataḥ krodhamuṣṭiṃ baddhvā sattvavajrīmudrāṃ sphoṭayed idam udīrayet oṃ sumbhani sumbhani huṃ oṃ gṛhṇa gṛhṇa huṃ oṃ gṛhṇāpaya gṛhṇāpaya huṃ oṃ ānaya hoḥ bhagavan vajrarāja huṃ phaṭ aḥ aḥ aḥ aḥ                   śatavārān uccārayet bhagavatā ca vajravātamaṇḍalyā ca vajrahuṃkāreṇa raktavarṇajvālāprabheṇāpāryamāṇaṃ cintayet punar api yady āveśo na bhavati tato ghaṇṭāsahitāṃ vajrāveśasamayamudrāṃ baddhvā vāmapādena tasya dakṣiṇapādam ākraṃyoparyākāśadeśe vairocanaṃ śrīvajrahuṃkārasyopari tasyaivāveśanāya kruddhahuṃkāraraśmisamūhenākramyamāṇamadhastāc ca vajravātamandalyā huṃkāreṇotthāpyamānam evaṃ pūrvādidikṣthitair akṣobhyādibhiḥ huṃ trāṃ hrīḥ iti svabījaraśmivyūhaiḥ saṃpātyamānaṃ cintayaṃs tam āveśayet huṃ vajrāveśa aḥ śatadho ccārayet atha pāpabahutvād āveśo na bhavati tadā pāpasphoṭanamudrayā Sdp tasya pāpāni sphoṭayet  tataḥ samidbhir madhurair agniṃ prajvālya susamāhitaḥ nirdahet sarvapāpāni tilahomena tasya tu oṃ sarvapāpadahanavajrāya svāhā iti dakṣiṇahastatale kṛṣṇatilaiḥ pāpapratikṛtiṃ kṛtvā huṃkāraṃ madhye vicintya tarjanyaṃguṣṭhābhyāṃ homayet tato homakuṇḍān nirgatya jvālākulair vajrais tasya śarīre pāpaṃ dahyamānaṃ cintayet tataḥ punar vajrāveśaṃ tathaivaṃ baddhvāveśayet niyatam āviśati evam api yasyāveśo na bhavati tasyābhiṣekaṃ na kuryād iti āviṣṭasya ca pañcābhijñādiniṣpattis tat kṣaṇād eva bhavati tataḥ samāviṣṭaṃ jñātvā punaḥ oṃ vajrasattvasattvasaṃgrahādigītim uccārya krodhamuṣṭyā tathaiva sattvavajrīmudrāṃ sphoṭayet sa ced āviṣṭo vajrasattvakrodhamudrāṃ badhnīyāt tadācāryeṇa vajramuṣṭiṃ krodhamudrāṃ badhniyāt evaṃ yāvat sa cet vajrahāsamudrāṃ badhnīyāt tadā vajradharmakrodhamudrāṃ bandhayed ity evaṃ sāṃnidhyaṃ kalpayanti tatas tasya jihvāyāṃ vajraṃ vicintya brūhi vajra iti vaktavyam tataḥ sarvaṃ kathayati tatas tāṃ mālāṃ mahāmaṇḍale kṣepayet praticcha vajra hoḥ iti tato yatra patati so sya siddhyati tatas tāṃ mālāṃ tasyaiva śirasi bandhayet oṃ pratigṛhṇa tvam imāṃ vajrasattva mahābala iti tato mukhabandhaṃ muñced anena oṃ vajrasattvaḥ svayaṃ te dya cakṣūdghāṭanatatparaḥ udghāṭayati sarvākṣo vajracakṣur anuttaram iti he vajra paśya iti tato mahāmaṇḍalavajrāṃkuśād ārabhya yāvad vairocanaparyantaṃ darśayet tatas tiṣṭha vajretyādinā śiṣyapraveśamudrāṃ mokṣayet tato bāhyamaṇḍalābhyantare candramaṇḍalaṃ pūrvadvārābhimukhaṃ saṃlikhya bāhyato vāśiṣyaṃ śrīvajrahuṃkāramudrayā sattvavajrādibhiś cādhiṣṭhāya mahāmudrayā tataḥ pratiṣṭhāpyābhiṣiñcet Sdp gandhapuṣpādibhir abhyarcyārghaṃ datvā chatradhvajapatākādibhis turyaśaṃkhanināditaiś ca tato maalagāthābhir abhinandyādau tāvad udakābhiṣekena tato mudrābhiṣekena mukuṭapatṭavajrādhipatināmābhiṣekaiś cābhiṣiñcet punaḥ puṣpādibhir lāsyādyaṣṭavidhapūjayā ca pūjayet śiṣyenācāryaṃ valitavajrāṃjalinā praṇamyottamāṃ dakṣiṇāṃ datvā puṣpādyabhiṣekāś ca grāhyā iti  ācāryābhiṣekaṃ tu śrīvajrahuṃkāramudrayā tathaiva pratiṣṭhāpya yathā nirdiṣṭeṣu sthāneṣu samayamudrābhis tasya kāye śrīvajrahuṃkārādīn nyasya punar api anenāṣṭottaraśatasahasraparijaptaṃ vijayakalaśaṃ kṛtvā oṃ vajrādhipati tvām abhiṣiñcāmi dṛḍho me bhava jaḥ huṃ vaṃ hoḥ huṃ phaṭ iti tata imaṃ codīrayan oṃ vajrābhiṣiñca iti codakābhiṣekaṃ vajramuṣṭinodakaṃ vijayakalaśād gihītvā dadyād idaṃ ca brūyāt idaṃ te nārakaṃ vāri samayātikramād dahet samayābhirakṣāt siddhiḥ siddhaṃ vajrāmṛtodakam vajraghaṇṭāṃ ca mudrāṃ ca yady amaṇḍalino vadet hased vāśraddhadānena janasaṃgaṇikāsthitaḥ  iti tataḥ sarvavidhim anuṣṭhāya nāmāṣṭaśatena saṃstutya gāthāpañcakenānujñāṃ datvodgatanvyākaraṇena sarvaśiṣyān sarvaśiṣyān vyākuryād iti atha guhyābhiṣeko bhavati ācāryābhiṣekārhaṃ praveśya sarvamaṇḍalaṃ tu tat kurusva  iti anekakarmasaṃsiddhiṃ siddhim cāpi yathepsitām prāpnoti niyataṃ kṛtsnām adhamottamamadhyamām nirvighnena parāṃ bhūmiṃ kiṃ punaḥ kṣudrasiddhayaḥ buddhatvaṃ bodhisattvatvaṃ vajrasattvatvam adurlabham  iti yasya siddhir nirjāyate yasya pāpā mahāgrahāḥ vighnā vināyakāś cāpi mṛtyavo mārakāyikāḥ Sdp nānābhayaśastrais tīvrāḥ siddhikarmavidhāriṇaḥ te tasya naśyanti nāpi jāyante ca mahottamā homakarmavidhānena dhruvam āśu prasiddhayaḥ devatāś ca mahātuṣṭīṃ pralabhanti kṣaṇena ca ītyupadravadoṣādi dūraṃ gurutaraṃ bhṛśam naśyanti tatra deśe smin vyādhijvaragrahādikam paracakrā vinaśyanti durbhikṣāś ca sarauravāḥ devā nāgā mahotsāhāḥ pālayantī sukhena tu caturaś ca mahārājāḥ pālayanti maharddhikāḥ lokapālāḥ sanakṣatrā yakṣāś cāpi grahādikāḥ atha śakrabrahmādayo devāḥ praṇipatya muhuḥ pūjāṃ nānāvidhāṃ kṛtvā ratnachatrādibhir varām vajrapāṇiṃ jinādhṛṣṭaṃ saṃstuvur muditāśrayāḥ sarvabuddhādisaṃbuddhaṃ sarvājñānamalāpaham vajravajradharo rājā vajravajrasavajradhṛk vajrakāyo mahākāyo vajrapāṇir namo namaḥ vajravajrāgravajrāgro vajrajvālo mahājvalaḥ vajrāveśo mahāveśo vajrāyudho mahāyudhaḥ vajrapāṇir mahāpāṇir vajravāṇaḥ suvedhakaḥ vajratīkṣṇo mahātīkṣṇo mahāmahān mahodadhiḥ vajrapadmo mahābodho baudhibuddhaḥ svayaṃ bhuvaḥ vajrodāro mahodāro vajramāyāviśodhakaḥ vajrahetur mahāyakṣo vajrapadmaviśodhakaḥ vajrakrodho mahācaṇḍo vajrāriduṣṭahā vibhuḥ vajrabhīmo mahārakṣo vajrāṃkuśaś cāmoghakṛt vajravetālo vetālo vajrarākṣasabhakṣakaḥ vajrayakṣo mahāyakṣo vajragraho grahottamaḥ bhīṣaṇo raudro rudro bhairavabhīkaraḥ asādhyaḥ sādhakaḥ sādhuḥ vajrasādhupraharṣakaḥ vajraprītir mahāprītir vajrāyudhavaśaṃ karaḥ vajratejo mahātejo jvālāprabhayamāntakṛt vajraghoro mahāghoro ghanaprabho mahāghanaḥ Sdp ākāśasamasarvāśaḥ sarvāśāparipūrakaḥ vajrābhiṣekatattvāgro vajradhvajo guṇodadhiḥ vajrajñānaṃ mahājñānaṃ vidyākoṭigaṇārcitaḥ hālāhalamahākālaḥ kolāhalavilāsakaḥ vajrakāmo mahākāmaḥ kaṣāyakarināśakaḥ velācapaladolāgro vidyujjihvāsphuradmukhaḥ vajrānalo pracaṇḍāsyaś candapradyotadyotakaḥ sahasrasūryaprabhāsyo lohitākṣo bhayānakaḥ krodhānekaspharadraśmir bhujānekaśatāyudhaḥ mukhānekasahasrāṃgaḥ kuṭilaḥ kuṭilāṃgakaḥ anaṃgaś cittadharmātmā vikalpāśeṣavarjitaḥ avidyāghātako brahmā rāgadveṣamalāntakaḥ rāgo dveṣo mahāmoho bhavābhavaviśodhakaḥ śānto dānto mahāśuddho buddho buddhaprabodhakaḥ buddhātmā buddharūpī ca vajrasattvaḥ suvajrajaḥ samantabhadro mahābhadraḥ sarvalakṣaṇalakṣitaḥ sarvadhātumayo vyāpī sarvavajramayaḥ śuciḥ  iti yena likhet paṭhed vāpi dhārayed arthataḥ sadā smaret śṛṇuyād vāpi vajrapāṇisamo bhavet  iti idam avocad bhagavān āttamanaḥ śakrabrahmādidevaparṣat sadevamānuṣāsuragandharvayakṣasādibhir hitasukhaprāptaye bhagavato bhāṣitam abhyanandan iti āryasarvadurgatipariśodhanatejorājasya tathāgatasyārhataḥ samyaksaṃbuddhasya kalpaikadeśaḥ samāptaḥ 