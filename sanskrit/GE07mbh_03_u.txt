 nārāyaṇaṃ namaskṛtya naraṃ caiva narottamam
 devīṃ sarasvatīṃ caiva tato jayam udīrayet
 śuklāmbaradharaṃ viṣṇuṃ śaśivarṇaṃ caturbhujam
 prasannavadanaṃ dhyāyet sarvavighnopaśāntaye
 oṃ vyāsaṃ vasiṣṭhanaptāraṃ śakteḥ pautram akalmaṣam
 parāśarātmajaṃ vande śukatātaṃ taponidhim
 vyāsāya viṣṇurūpāya vyāsarūpāya viṣṇave
 namo vai brahmanidhaye vāsiṣṭhāya namo namaḥ
 janamejaya uvāca
a evaṃ dyūtajitāḥ pārthāḥ kopitāś ca durātmabhiḥ
c dhārtarāṣṭraiḥ sahāmātyair nikṛtyā dvijasattama
a śrāvitāḥ paruṣā vācaḥ sṛjadbhir vairam uttamam
c kim akurvanta kauravyā mama pūrvapitāmahāḥ
a kathaṃ caiśvaryavibhraṣṭāḥ sahasā duḥkham eyuṣaḥ
c vane vijahrire pārthāḥ śakrapratimatejasaḥ
a ke cainān anvavartanta prāptān vyasanam uttamam
c kimāhārāḥ kimācārāḥ kva ca vāso mahātmanām
a kathaṃ dvādaśa varṣāṇi vane teṣāṃ mahātmanām
c vyatīyur brāhmaṇaśreṣṭha śūrāṇām arighātinām
a kathaṃ ca rājaputrī sā pravarā sarvayoṣitām
c pativratā mahābhāgā satataṃ satyavādinī
e vanavāsam aduḥkhārhā dāruṇaṃ pratyapadyata
a etad ācakṣva me sarvaṃ vistareṇa tapodhana
c śrotum icchāmi caritaṃ bhūridraviṇatejasām
e kathyamānaṃ tvayā vipra paraṃ kautūhalaṃ hi me
 vaiśaṃpāyana uvāca
a evaṃ dyūtajitāḥ pārthāḥ kopitāś ca durātmabhiḥ
c dhārtarāṣṭraiḥ sahāmātyair niryayur gajasāhvayāt
a vardhamānapuradvāreṇābhiniṣkramya te tadā
c udaṅmukhāḥ śastrabhṛtaḥ prayayuḥ saha kṛṣṇayā
a indrasenādayaś cainān bhṛtyāḥ paricaturdaśa
c rathair anuyayuḥ śīghraiḥ striya ādāya sarvaśaḥ
d tatas te puruṣavyāghrā rathān āsthāya bhārata
d dadṛśur jāhnavītīre pramāṇākhyaṃ mahāvaṭam
a vrajatas tān viditvā tu paurāḥ śokābhipīḍitāḥ
c garhayanto 'sakṛd bhīṣmaviduradroṇagautamān
e ūcur vigatasaṃtrāsāḥ samāgamya parasparam
a nedam asti kulaṃ sarvaṃ na vayaṃ na ca no gṛhāḥ
c yatra duryodhanaḥ pāpaḥ saubaleyena pālitaḥ
e karṇaduḥśāsanābhyāṃ ca rājyam etac cikīrṣati
a no cet kulaṃ na cācāro na dharmo 'rthaḥ kutaḥ sukham
c yatra pāpasahāyo 'yaṃ pāpo rājyaṃ bubhūṣate
a duryodhano gurudveṣī tyaktācārasuhṛjjanaḥ
c arthalubdho 'bhimānī ca nīcaḥ prakṛtinirghṛṇaḥ
a neyam asti mahī kṛtsnā yatra duryodhano nṛpaḥ
c sādhu gacchāmahe sarve yatra gacchanti pāṇḍavāḥ
a sānukrośā mahātmāno vijitendriyaśatravaḥ
c hrīmantaḥ kīrtimantaś ca dharmācāraparāyaṇāḥ
a evam uktvānujagmus tān pāṇḍavāṃs te sametya ca
c ūcuḥ prāñjalayaḥ sarve tān kuntīmādrinandanān
a kva gamiṣyatha bhadraṃ vas tyaktvāsmān duḥkhabhāginaḥ
c vayam apy anuyāsyāmo yatra yūyaṃ gamiṣyatha
a adharmeṇa jitāñ śrutvā yuṣmāṃs tyaktaghṛṇaiḥ paraiḥ
c udvignāḥ sma bhṛśaṃ sarve nāsmān hātum ihārhatha
a bhaktānuraktāḥ suhṛdaḥ sadā priyahite ratān
c kurājādhiṣṭhite rājye na vinaśyema sarvaśaḥ
a śrūyatāṃ cābhidhāsyāmo guṇadoṣān nararṣabhāḥ
c śubhāśubhādhivāsena saṃsargaṃ kurute yathā
a vastram āpas tilān bhūmiṃ gandho vāsayate yathā
c puṣpāṇām adhivāsena tathā saṃsargajā guṇāḥ
a mohajālasya yonir hi mūḍhair eva samāgamaḥ
c ahany ahani dharmasya yoniḥ sādhusamāgamaḥ
a tasmāt prājñaiś ca vṛddhaiś ca susvabhāvais tapasvibhiḥ
c sadbhiś ca saha saṃsargaḥ kāryaḥ śamaparāyaṇaiḥ
a yeṣāṃ trīṇy avadātāni yonir vidyā ca karma ca
c tān sevet taiḥ samāsyā hi śāstrebhyo 'pi garīyasī
a nirārambhā hy api vayaṃ puṇyaśīleṣu sādhuṣu
c puṇyam evāpnuyāmeha pāpaṃ pāpopasevanāt
a asatāṃ darśanāt sparśāt saṃjalpanasahāsanāt
c dharmācārāḥ prahīyante na ca sidhyanti mānavāḥ
a buddhiś ca hīyate puṃsāṃ nīcaiḥ saha samāgamāt
c madhyamair madhyatāṃ yāti śreṣṭhatāṃ yāti cottamaiḥ
d anīcair nāpy aviṣayair nādharmiṣṭhair viśeṣataḥ
a ye guṇāḥ kīrtitā loke dharmakāmārthasaṃbhavāḥ
c lokācārātmasaṃbhūtā vedoktāḥ śiṣṭasaṃmatāḥ
a te yuṣmāsu samastāś ca vyastāś caiveha sadguṇāḥ
c icchāmo guṇavan madhye vastuṃ śreyo 'bhikāṅkṣiṇaḥ
 yudhiṣṭhira uvāca
a dhanyā vayaṃ yad asmākaṃ snehakāruṇyayantritāḥ
c asato 'pi guṇān āhur brāhmaṇapramukhāḥ prajāḥ
a tad ahaṃ bhrātṛsahitaḥ sarvān vijñāpayāmi vaḥ
c nānyathā tad dhi kartavyam asmatsnehānukampayā
a bhīṣmaḥ pitāmaho rājā viduro jananī ca me
c suhṛjjanaś ca prāyo me nagare nāgasāhvaye
a te tv asmaddhitakāmārthaṃ pālanīyāḥ prayatnataḥ
c yuṣmābhiḥ sahitaiḥ sarvaiḥ śokasaṃtāpavihvalāḥ
a nivartatāgatā dūraṃ samāgamanaśāpitāḥ
c svajane nyāsabhūte me kāryā snehānvitā matiḥ
a etad dhi mama kāryāṇāṃ paramaṃ hṛdi saṃsthitam
c sukṛtānena me tuṣṭiḥ satkāraś ca bhaviṣyati
 vaiśaṃpāyana uvāca
a tathānumantritās tena dharmarājena tāḥ prajāḥ
c cakrur ārtasvaraṃ ghoraṃ hā rājann iti duḥkhitāḥ
a guṇān pārthasya saṃsmṛtya duḥkhārtāḥ paramāturāḥ
c akāmāḥ saṃnyavartanta samāgamyātha pāṇḍavān
a nivṛtteṣu tu paureṣu rathān āsthāya pāṇḍavāḥ
c prajagmur jāhnavītīre pramāṇākhyaṃ mahāvaṭam
a taṃ te divasaśeṣeṇa vaṭaṃ gatvā tu pāṇḍavāḥ
c ūṣus tāṃ rajanīṃ vīrāḥ saṃspṛśya salilaṃ śuci
e udakenaiva tāṃ rātrim ūṣus te duḥkhakarśitāḥ
a anujagmuś ca tatraitān snehāt ke cid dvijātayaḥ
c sāgnayo 'nagnayaś caiva saśiṣyagaṇabāndhavāḥ
e sa taiḥ parivṛto rājā śuśubhe brahmavādibhiḥ
a teṣāṃ prāduṣkṛtāgnīnāṃ muhūrte ramyadāruṇe
c brahmaghoṣapuraskāraḥ saṃjalpaḥ samajāyata
a rājānaṃ tu kuruśreṣṭhaṃ te haṃsamadhurasvarāḥ
c āśvāsayanto viprāgryāḥ kṣapāṃ sarvāṃ vyanodayan
d rājā tu bhrātṛbhiḥ sārdhaṃ tathā sarvaiḥ suhṛdgaṇaiḥ
d aśeta tāṃ niśāṃ rājā duḥkhaśokasamāhataḥ
 vaiśaṃpāyana uvāca
a prabhātāyāṃ tu śarvaryāṃ teṣām akliṣṭakarmaṇām
c vanaṃ yiyāsatāṃ viprās tasthur bhikṣābhujo 'grataḥ
e tān uvāca tato rājā kuntīputro yudhiṣṭhiraḥ
a vayaṃ hi hṛtasarvasvā hṛtarājyā hṛtaśriyaḥ
c phalamūlāmiṣāhārā vanaṃ yāsyāma duḥkhitāḥ
a vanaṃ ca doṣabahulaṃ bahuvyālasarīsṛpam
c parikleśaś ca vo manye dhruvaṃ tatra bhaviṣyati
a brāhmaṇānāṃ parikleśo daivatāny api sādayet
c kiṃ punar mām ito viprā nivartadhvaṃ yatheṣṭataḥ
 brāhmaṇā ūcuḥ
a gatir yā bhavatāṃ rājaṃs tāṃ vayaṃ gantum udyatāḥ
c nārhathāsmān parityaktuṃ bhaktān saddharmadarśinaḥ
a anukampāṃ hi bhakteṣu daivatāny api kurvate
c viśeṣato brāhmaṇeṣu sadācārāvalambiṣu
 yudhiṣṭhira uvāca
a mamāpi paramā bhaktir brāhmaṇeṣu sadā dvijāḥ
c sahāyaviparibhraṃśas tv ayaṃ sādayatīva mām
a āhareyur hi me ye 'pi phalamūlamṛgāṃs tathā
c ta ime śokajair duḥkhair bhrātaro me vimohitāḥ
a draupadyā viprakarṣeṇa rājyāpaharaṇena ca
c duḥkhānvitān imān kleśair nāhaṃ yoktum ihotsahe
 brāhmaṇā ūcuḥ
a asmatpoṣaṇajā cintā mā bhūt te hṛdi pārthiva
c svayam āhṛtya vanyāni anuyāsyāmahe vayam
a anudhyānena japyena vidhāsyāmaḥ śivaṃ tava
c kathābhiś cānukūlābhiḥ saha raṃsyāmahe vane
 yudhiṣṭhira uvāca
a evam etan na saṃdeho rameyaṃ brāhmaṇaiḥ saha
c nyūnabhāvāt tu paśyāmi pratyādeśam ivātmanaḥ
a kathaṃ drakṣyāmi vaḥ sarvān svayam āhṛtabhojanān
c madbhaktyā kliśyato 'narhān dhik pāpān dhṛtarāṣṭrajān
 vaiśaṃpāyana uvāca
a ity uktvā sa nṛpaḥ śocan niṣasāda mahītale
c tam adhyātmaratir vidvāñ śaunako nāma vai dvijaḥ
e yoge sāṃkhye ca kuśalo rājānam idam abravīt
a śokasthānasahasrāṇi bhayasthānaśatāni ca
c divase divase mūḍham āviśanti na paṇḍitam
a na hi jñānaviruddheṣu bahudoṣeṣu karmasu
c śreyoghātiṣu sajjante buddhimanto bhavadvidhāḥ
a aṣṭāṅgāṃ buddhim āhur yāṃ sarvāśreyovighātinīm
c śrutismṛtisamāyuktāṃ sā rājaṃs tvayy avasthitā
d śuśrūṣā śravaṇaṃ caiva grahaṇaṃ dhāraṇaṃ tathā
d ūhāpoho 'pi vijñānaṃ tattvajñānaṃ ca dhīguṇāḥ
a arthakṛcchreṣu durgeṣu vyāpatsu svajanasya ca
c śārīramānasair duḥkhair na sīdanti bhavadvidhāḥ
a śrūyatāṃ cābhidhāsyāmi janakena yathā purā
c ātmavyavasthānakarā gītāḥ ślokā mahātmanā
a manodehasamutthābhyāṃ duḥkhābhyām arditaṃ jagat
c tayor vyāsasamāsābhyāṃ śamopāyam imaṃ śṛṇu
d vyādhayo 'tra śarīre 'smin vātapittakaphodbhavāḥ
d ajīrṇaprabhavāḥ sarve duḥkhāḥ pāpodbhavās tathā
a vyādher aniṣṭasaṃsparśāc chramād iṣṭavivarjanāt
c duḥkhaṃ caturbhiḥ śārīraṃ kāraṇaiḥ saṃpravartate
a tad āśupratikārāc ca satataṃ cāvicintanāt
c ādhivyādhipraśamanaṃ kriyāyogadvayena tu
a matimanto hy ato vaidyāḥ śamaṃ prāg eva kurvate
c mānasasya priyākhyānaiḥ saṃbhogopanayair nṛṇām
a mānasena hi duḥkhena śarīram upatapyate
c ayaḥpiṇḍena taptena kumbhasaṃstham ivodakam
a mānasaṃ śamayet tasmāj jñānenāgnim ivāmbunā
c praśānte mānase duḥkhe śārīram upaśāmyati
a manaso duḥkhamūlaṃ tu sneha ity upalabhyate
c snehāt tu sajjate jantur duḥkhayogam upaiti ca
a snehamūlāni duḥkhāni snehajāni bhayāni ca
c śokaharṣau tathāyāsaḥ sarvaṃ snehāt pravartate
a snehāt karaṇarāgaś ca prajajñe vaiṣayas tathā
c aśreyaskāv ubhāv etau pūrvas tatra guruḥ smṛtaḥ
a koṭarāgnir yathāśeṣaṃ samūlaṃ pādapaṃ dahet
c dharmārthinaṃ tathālpo 'pi rāgadoṣo vināśayet
a viprayoge na tu tyāgī doṣadarśī samāgamāt
c virāgaṃ bhajate jantur nirvairo niṣparigrahaḥ
a tasmāt snehaṃ svapakṣebhyo mitrebhyo dhanasaṃcayāt
c svaśarīrasamutthaṃ tu jñānena vinivartayet
a jñānānviteṣu mukhyeṣu śāstrajñeṣu kṛtātmasu
c na teṣu sajjate snehaḥ padmapatreṣv ivodakam
a rāgābhibhūtaḥ puruṣaḥ kāmena parikṛṣyate
c icchā saṃjāyate tasya tatas tṛṣṇā pravartate
a tṛṣṇā hi sarvapāpiṣṭhā nityodvegakarī nṛṇām
c adharmabahulā caiva ghorā pāpānubandhinī
a yā dustyajā durmatibhir yā na jīryati jīryataḥ
c yo 'sau prāṇāntiko rogas tāṃ tṛṣṇāṃ tyajataḥ sukham
a anādyantā tu sā tṛṣṇā antardehagatā nṛṇām
c vināśayati saṃbhūtā ayonija ivānalaḥ
a yathaidhaḥ svasamutthena vahninā nāśam ṛcchati
c tathākṛtātmā lobhena sahajena vinaśyati
a rājataḥ salilād agneś corataḥ svajanād api
b arthibhyaḥ kālatas tasmān nityam arthavatāṃ bhayam
c bhayam arthavatāṃ nityaṃ mṛtyoḥ prāṇabhṛtām iva
a yathā hy āmiṣam ākāśe pakṣibhiḥ śvāpadair bhuvi
c bhakṣyate salile matsyais tathā sarveṇa vittavān
a artha eva hi keṣāṃ cid anartho bhavitā nṛṇām
c arthaśreyasi cāsakto na śreyo vindate naraḥ
e tasmād arthāgamāḥ sarve manomohavivardhanāḥ
a kārpaṇyaṃ darpamānau ca bhayam udvega eva ca
c arthajāni viduḥ prājñā duḥkhāny etāni dehinām
a arthasyopārjane duḥkhaṃ pālane ca kṣaye tathā
c nāśe duḥkhaṃ vyaye duḥkhaṃ ghnanti caivārthakāraṇāt
a arthā duḥkhaṃ parityaktuṃ pālitāś cāpi te 'sukhāḥ
c duḥkhena cādhigamyante teṣāṃ nāśaṃ na cintayet
a asaṃtoṣaparā mūḍhāḥ saṃtoṣaṃ yānti paṇḍitāḥ
c anto nāsti pipāsāyāḥ saṃtoṣaḥ paramaṃ sukham
a tasmāt saṃtoṣam eveha dhanaṃ paśyanti paṇḍitāḥ
c anityaṃ yauvanaṃ rūpaṃ jīvitaṃ dravyasaṃcayaḥ
e aiśvaryaṃ priyasaṃvāso gṛdhyed eṣu na paṇḍitaḥ
a tyajeta saṃcayāṃs tasmāt tajjaṃ kleśaṃ saheta kaḥ
c na hi saṃcayavān kaś cid dṛśyate nirupadravaḥ
a ataś ca dharmibhiḥ pumbhir anīhārthaḥ praśasyate
b dharmārthaṃ yasya vittehā varaṃ tasya nirīhatā
c prakṣālanād dhi paṅkasya dūrād asparśanaṃ varam
a yudhiṣṭhiraivam artheṣu na spṛhāṃ kartum arhasi
c dharmeṇa yadi te kāryaṃ vimukteccho bhavārthataḥ
 yudhiṣṭhira uvāca
a nārthopabhogalipsārtham iyam arthepsutā mama
c bharaṇārthaṃ tu viprāṇāṃ brahman kāṅkṣe na lobhataḥ
a kathaṃ hy asmadvidho brahman vartamāno gṛhāśrame
c bharaṇaṃ pālanaṃ cāpi na kuryād anuyāyinām
a saṃvibhāgo hi bhūtānāṃ sarveṣām eva śiṣyate
c tathaivāpacamānebhyaḥ pradeyaṃ gṛhamedhinā
a tṛṇāni bhūmir udakaṃ vāk caturthī ca sūnṛtā
c satām etāni geheṣu nocchidyante kadā cana
a deyam ārtasya śayanaṃ sthitaśrāntasya cāsanam
c tṛṣitasya ca pānīyaṃ kṣudhitasya ca bhojanam
a cakṣur dadyān mano dadyād vācaṃ dadyāc ca sūnṛtām
b utthāya cāsanaṃ dadyād eṣa dharmaḥ sanātanaḥ
c pratyudgamyābhigamanaṃ kuryān nyāyena cārcanam
a aghihotram anaḍvāṃś ca jñātayo 'tithibāndhavāḥ
c putradārabhṛtāś caiva nirdaheyur apūjitāḥ
a nātmārthaṃ pācayed annaṃ na vṛthā ghātayet paśūn
c na ca tat svayam aśnīyād vidhivad yan na nirvapet
a śvabhyaś ca śvapacebhyaś ca vayobhyaś cāvaped bhuvi
c vaiśvadevaṃ hi nāmaitat sāyaṃprātar vidhīyate
a vighasāśī bhavet tasmān nityaṃ cāmṛtabhojanaḥ
c vighasaṃ bhṛtyaśeṣaṃ tu yajñaśeṣaṃ tathāmṛtam
d cakṣur dadyān mano dadyād vācaṃ dadyāc ca sūnṛtām
d anuvrajed upāsīta sa yajñaḥ pañcadakṣiṇaḥ
d yo dadyād aparikliṣṭam adhvani vartate
d śrāntāyādṛṣṭapūrvāya tasya puṇyaphalaṃ mahat
a etāṃ yo vartate vṛttiṃ vartamāno gṛhāśrame
c tasya dharmaṃ paraṃ prāhuḥ kathaṃ vā vipra manyase
 śaunaka uvāca
a aho bata mahat kaṣṭaṃ viparītam idaṃ jagat
c yenāpatrapate sādhur asādhus tena tuṣyati
a śiśnodarakṛte 'prājñaḥ karoti vighasaṃ bahu
c moharāgasamākrānta indriyārthavaśānugaḥ
a hriyate budhyamāno 'pi naro hāribhir indriyaiḥ
c vimūḍhasaṃjño duṣṭāśvair udbhrāntair iva sārathiḥ
a ṣaḍindriyāṇi viṣayaṃ samāgacchanti vai yadā
c tadā prādurbhavaty eṣāṃ pūrvasaṃkalpajaṃ manaḥ
a mano yasyendriyagrāmaviṣayaṃ prati coditam
c tasyautsukyaṃ saṃbhavati pravṛttiś copajāyate
a tataḥ saṃkalpavīryeṇa kāmena viṣayeṣubhiḥ
c viddhaḥ patati lobhāgnau jyotir lobhāt pataṃgavat
a tato vihārair āhārair mohitaś ca viśāṃ pate
c mahāmohamukhe magno nātmānam avabudhyate
a evaṃ patati saṃsāre tāsu tāsv iha yoniṣu
c avidyākarmatṛṣṇābhir bhrāmyamāṇo 'tha cakravat
a brahmādiṣu tṛṇānteṣu hūteṣu parivartate
c jale bhuvi tathākāśe jāyamānaḥ punaḥ punaḥ
a abudhānāṃ gatis tv eṣā budhānām api me śṛṇu
c ye dharme śreyasi ratā vimokṣaratayo janāḥ
a yad idaṃ vedavacanaṃ kuru karma tyajeti ca
c tasmād dharmān imān sarvān nābhimānāt samācaret
a ijyādhyayanadānāni tapaḥ satyaṃ kṣamā damaḥ
c alobha iti mārgo 'yaṃ dharmasyāṣṭavidhaḥ smṛtaḥ
a tatra pūrvaś caturvargaḥ pitṛyānapathe sthitaḥ
c kartavyam iti yat kāryaṃ nābhimānāt samācaret
a uttaro devayānas tu sadbhir ācaritaḥ sadā
c aṣṭāṅgenaiva mārgeṇa viśuddhātmā samācaret
a samyak saṃkalpasaṃbandhāt samyak cendriyanigrahāt
c samyag vrataviśeṣāc ca samyak ca gurusevanāt
a samyag āhārayogāc ca samyak cādhyayanāgamāt
c samyak karmopasaṃnyāsāt samyak cittanirodhanāt
e evaṃ karmāṇi kurvanti saṃsāravijigīṣavaḥ
a rāgadveṣavinirmuktā aiśvaryaṃ devatā gatāḥ
c rudrāḥ sādhyās tathādityā vasavo 'thāśvināv api
e yogaiśvaryeṇa saṃyuktā dhārayanti prajā imāḥ
a tathā tvam api kaunteya śamam āsthāya puṣkalam
c tapasā siddhim anviccha yogasiddhiṃ ca bhārata
a pitṛmātṛmayī siddhiḥ prāptā karmamayī ca te
c tapasā siddhim anviccha dvijānāṃ bharaṇāya vai
a siddhā hi yad yad icchanti kurvate tad anugrahāt
c tasmāt tapaḥ samāsthāya kuruṣvātmamanoratham
 vaiśaṃpāyana uvāca
a śaunakenaivam uktas tu kuntīputro yudhiṣṭhiraḥ
c purohitam upāgamya bhrātṛmadhye 'bravīd idam
a prasthitaṃ mānuyāntīme brāhmaṇā vedapāragāḥ
c na cāsmi pālane śakto bahuduḥkhasamanvitaḥ
a parityaktuṃ na śaknomi dānaśaktiś ca nāsti me
c katham atra mayā kāryaṃ bhagavāṃs tad bravītu me
a muhūrtam iva sa dhyātvā dharmeṇānviṣya tāṃ gatim
c yudhiṣṭhiram uvācedaṃ dhaumyo dharmabhṛtāṃ varaḥ
a purā sṛṣṭāni bhūtāni pīḍyante kṣudhayā bhṛśam
c tato 'nukampayā teṣāṃ savitā svapitā iva
d sāntvayitvā tato devaḥ prāṇikārye yuyoja ca
a gatvottarāyaṇaṃ tejorasān uddhṛtya raśmibhiḥ
c dakṣiṇāyanam āvṛtto mahīṃ niviśate raviḥ
a kṣetrabhūte tatas tasminn oṣadhīr oṣadhīpatiḥ
c divas tejaḥ samuddhṛtya janayām āsa vāriṇā
a niṣiktaś candratejobhiḥ sūyate bhūgato raviḥ
c oṣadhyaḥ ṣaḍrasā medhyās tadannaṃ prāṇināṃ bhuvi
a evaṃ bhānumayaṃ hy annaṃ bhūtānāṃ prāṇadhāraṇam
c pitaiṣa sarvabhūtānāṃ tasmāt taṃ śaraṇaṃ vraja
a rājāno hi mahātmāno yonikarmaviśodhitāḥ
c uddharanti prajāḥ sarvās tapa āsthāya puṣkalam
a bhīmena kārtavīryeṇa vainyena nahuṣeṇa ca
c tapoyogasamādhisthair uddhṛtā hy āpadaḥ prajāḥ
a tathā tvam api dharmātman karmaṇā ca viśodhitaḥ
c tapa āsthāya dharmeṇa dvijātīn bhara bhārata
a evam uktas tu dhaumyena tat kālasadṛśaṃ vacaḥ
b vipratyāgasamādhisthaḥ saṃyatātmā dṛḍhavrataḥ
b tatas tv adhyāpayām āsa mantraṃ sarvārthasādhakam
b aṣṭākṣaraṃ paraṃ mantram ārtasya satataṃ priyam
c dharmarājo viśuddhātmā tapa ātiṣṭhad uttamam
a puṣpopahārair balibhir arcayitvā divākaram
b so 'vagāhya jalaṃ rājā devasyābhimukho 'bhavat
c yogam āsthāya dharmātmā vāyubhakṣo jitendriyaḥ
e gāṅgeyaṃ vāry upaspṛṣya prāṇāyāmena tasthivān
f śuciḥ prayatavāg bhūtvā stotram ārabdhavāṃs tataḥ
f yudhiṣṭhira uvāca
f tvaṃ bhāno jagataś cakṣus tvam ātmā sarvadehinām
f tvaṃ yoniḥ sarvabhūtānāṃ tvam ācāraḥ kriyāvatām
f tvaṃ gatiḥ sarvasāṃkhyānāṃ yogināṃ tvaṃ parāyaṇam
f anāvṛtārgaladvāraṃ tvaṃ gatis tvaṃ mumukṣatām
f tvayā saṃdhāryate lokas tvayā lokaḥ prakāśyate
f tvayā pavitrīkriyate nirvyājaṃ pālyate tvayā
f tvām upasthāya kāle tu brāhmaṇā vedapāragāḥ
f svaśākhāvihitair mantrair arcanty ṛṣigaṇārcitam
f tava divyaṃ rathaṃ yāntam anuyānti varārthinaḥ
f siddhacāraṇagandharvā yakṣaguhyakapannagāḥ
f trayastriṃśac ca vai devās tathā vaimānikā gaṇāḥ
f sopendrāḥ samahendrāś ca tvām iṣṭvā siddhim āgatāḥ
f upayānty arcayitvā tu tvāṃ vai prāptamanorathāḥ
f divyamandāramālābhis tūrṇaṃ vidyādharottamāḥ
f guhyāḥ pitṛgaṇāḥ sapta ye divyā ye ca mānuṣāḥ
f te pūjayitvā tvām eva gacchantyāśu pradhānatām
f vasavo maruto rudrā ye ca sādhyā marīcipāḥ
f vālakhilyādayaḥ siddhāḥ śreṣṭhatvaṃ prāṇināṃ gatāḥ
f sabrahmakeṣu lokeṣu saptasv apy akhileṣu ca
f na tad bhūtam ahaṃ manye yad arkād atiricyate
f santi cānyāni sattvāni vīryavanti mahānti ca
f na tu teṣāṃ tathā dīptiḥ prabhāvo vā yathā tava
f jyotīṃṣi tvayi sarvāṇi tvaṃ sarvajyotiṣāṃ patiḥ
f tvayi satyaṃ ca sattvaṃ ca sarve bhāvāś ca sāttvikāḥ
f tvattejasā kṛtaṃ cakraṃ sunābhaṃ viśvakarmaṇā
f devārīṇāṃ mado yena nāśitaḥ śārṅgadhanvanā
f tvam ādāyāṃśubhis tejo nidāghe sarvadehinām
f sarvauṣadhirasānāṃ ca punar varṣāsu muñcasi
f tapanty anye dahanty anye garjanty anye tathā ghanāḥ
f vidyotante pravarṣanti tava prāvṛṣi raśmayaḥ
f na tathā sukhayaty agnir na prāvārā na kambalāḥ
f śītavātārditaṃ loke yathā tava marīcayaḥ
f trayodaśadvīpavatīṃ gobhir bhāsayase mahīm
f trayāṇām api lokānāṃ hitāyaikaḥ pravartase
f tava yady udayo na syād andhaṃ jagad idaṃ bhavet
f na ca dharmārthakāmeṣu pravarteran manīṣiṇaḥ
f ādhānapaśubandheṣṭimantrayajñatapaḥkriyāḥ
f tvatprasādād avāpyante brahmakṣatraviśāṃ gaṇaiḥ
f yad ahar brahmaṇaḥ proktaṃ sahasrayugasaṃmitam
f tasya tvam ādir antaś ca kālajñaiḥ parikīrtitaḥ
f manūnāṃ manuputrāṇāṃ jagato 'mānavasya ca
f manvantarāṇāṃ sarveṣām īśvarāṇāṃ tvam īśvaraḥ
f saṃhārakāle saṃprāpte tava krodhaviniḥsṛtaḥ
f saṃvartakāgnis trailokyaṃ bhasmīkṛtyāvatiṣṭhate
f tvaddīdhitisamutpannā nānāvarṇā mahāghanāḥ
f sairāvatāḥ sāśanayaḥ kurvanty ābhūtasaṃplavam
f kṛtvā dvādaśadhātmānaṃ dvādaśādityatāṃ gataḥ
f saṃhṛtyaikārṇavaṃ sarvaṃ tvaṃ śoṣayasi raśmibhiḥ
f tvām indram āhus tvaṃ rudras tvaṃ viṣṇus tvaṃ prajāpatiḥ
f tvam agnis tvaṃ manaḥ sūkṣmaṃ prabhus tvaṃ brahma śāśvatam
f tvaṃ haṃsaḥ savitā bhānur aṃśumālī vṛṣākapiḥ
f vivasvān mihiraḥ pūṣā mitro dharmas tathaiva ca
f sahasraraśmir ādityas tapanas tvaṃ gavāṃ patiḥ
f mārtaṇḍo 'rko raviḥ sūryaḥ śaraṇyo dinakṛt tathā
f divākaraḥ saptasaptir dhāmakeśī virocanaḥ
f āśugāmī tamoghnaś ca haritāśvaś ca kīrtyase
f saptamyām atha vā ṣaṣṭhyāṃ bhaktyā pūjāṃ karoti yaḥ
f anirviṇṇo 'nahaṃkārī taṃ lakṣmīr bhajate naram
f na teṣām āpadaḥ santi nādhayo vyādhayas tathā
f ye tavānanyamanasaḥ kurvanty arcanavandanam
f sarvarogair virahitāḥ sarvapāpavivarjitāḥ
f tvadbhāvabhaktāḥ sukhino bhavanti cirajīvinaḥ
f tvaṃ mamāpy annakāmasya sarvātithyaṃ cikīrṣataḥ
f annam annapate dātum abhitaḥ śraddhayārhasi
f ye ca te 'nucarāḥ sarve pādopāntaṃ samāśritāḥ
f māṭharāruṇadaṇḍādyās tāṃs tān vande 'śanikṣubhān
f kṣubhayā sahitā maitrī yāś cānyā bhūtamātaraḥ
f tāś ca sarvā namasyāmi pāntu māṃ śaraṇāgatam
f vaiśaṃpāyana uvāca
f evaṃ stuto mahārāja bhāskaro lokabhāvanaḥ
 janamejaya uvāca
 puṣpopahārair balibhir bahuśaś ca yathāvidhi
 sarvātmabhūtaṃ saṃpūjya yataprāṇo jitendriyaḥ
a kathaṃ kurūṇām ṛṣabhaḥ sa tu rājā yudhiṣṭhiraḥ
c viprārtham ārādhitavān sūryam adbhutavikramam
d mayi sneho 'sti ced brahman yady anugrahabhāg aham
d bhagavan nāsti ced guhyaṃ tac ca me brūhi sāṃpratam
 vaiśaṃpāyana uvāca
a śṛṇuṣvāvahito rājañ śucir bhūtvā samāhitaḥ
c kṣaṇaṃ ca kuru rājendra sarvaṃ vakṣyāmy aśeṣataḥ
a dhaumyena tu yatha proktaṃ pārthāya sumahātmane
c nāmnām aṣṭaśataṃ puṇyaṃ tac chṛṇuṣva mahāmate
a sūryo 'ryamā bhagas tvaṣṭā pūṣārkaḥ savitā raviḥ
c gabhastimān ajaḥ kālo mṛtyur dhātā prabhākaraḥ
a pṛthivy āpaś ca tejaś ca khaṃ vāyuś ca parāyaṇam
c somo bṛhaspatiḥ śukro budho 'ṅgāraka eva ca
a indro vivasvān dīptāṃśuḥ śuciḥ śauriḥ śanaiścaraḥ
c brahmā viṣṇuś ca rudraś ca skando vaiśravaṇo yamaḥ
a vaidyuto jāṭharaś cāgnir aindhanas tejasāṃ patiḥ
c dharmadhvajo vedakartā vedāṅgo vedavāhanaḥ
a kṛtaṃ tretā dvāparaś ca kaliḥ sarvāmarāśrayaḥ
c kalā kāṣṭhā muhūrtāś ca pakṣā māsā ṛtus tathā
a saṃvatsarakaro 'śvatthaḥ kālacakro vibhāvasuḥ
c puruṣaḥ śāśvato yogī vyaktāvyaktaḥ sanātanaḥ
a lokādhyakṣaḥ prajādhyakṣo viśvakarmā tamonudaḥ
c varuṇaḥ sāgaro 'ṃśuś ca jīmūto jīvano 'rihā
a bhūtāśrayo bhūtapatiḥ sarvabhūtaniṣevitaḥ
b sraṣṭā saṃvartako vahniḥ sarvasyādir alolupaḥ
b anantaḥ kapilo bhānuḥ
c maṇiḥ suvarṇo bhūtādiḥ kāmadaḥ sarvatomukhaḥ
a jayo viśālo varadaḥ śīghragaḥ prāṇadhāraṇaḥ
a   sarvadhātuniṣevitaḥ
c dhanvantarir dhūmaketur ādidevo 'diteḥ sutaḥ
a dvādaśātmāravindākṣaḥ pitā mātā pitāmahaḥ
c svargadvāraṃ prajādvāraṃ mokṣadvāraṃ triviṣṭapam
a dehakartā praśāntātmā viśvātmā viśvatomukhaḥ
c carācarātmā sūkṣmātmā maitreṇa vapuṣānvitaḥ
a etad vai kīrtanīyasya sūryasyaiva mahātmanaḥ
c nāmnām aṣṭaśataṃ puṇyaṃ śakreṇoktaṃ mahātmanā
a śakrāc ca nāradaḥ prāpto dhaumyaś ca tadanantaram
c dhaumyād yudhiṣṭhiraḥ prāpya sarvān kāmān avāptavān
a surapitṛgaṇayakṣasevitaṃ
hy asuraniśācarasiddhavanditam
c varakanakahutāśanaprabhaṃ
tvam api manasy abhidhehi bhāskaram
a sūryodaye yas tu samāhitaḥ paṭhet
sa putralābhaṃ dhanaratnasaṃcayān
c labheta jātismaratāṃ sadā naraḥ
smṛtiṃ ca medhāṃ ca sa vindate parām
a imaṃ stavaṃ devavarasya yo naraḥ
prakīrtayec chucisumanāḥ samāhitaḥ
c sa mucyate śokadavāgnisāgarāl
labheta kāmān manasā yathepsitān
 vaiśaṃpāyana uvāca
a tato divākaraḥ prīto darśayām āsa pāṇḍavam
c dīpyamānaḥ svavapuṣā jvalann iva hutāśanaḥ
a yat te 'bhilaṣitaṃ rājan sarvam etad avāpsyasi
c aham annaṃ pradāsyāmi sapta pañca ca te samāḥ
a phalamūlāmiṣaṃ śākaṃ saṃskṛtaṃ yan mahānase
b gṛhṇīṣva piṭharaṃ tāmraṃ mayā dattaṃ narādhipa
b yāvad vāñchati pāñcālī pātreṇānena suvrata
c caturvidhaṃ tadannādyam akṣayyaṃ te bhaviṣyati
d itaś caturdaśe varṣe bhūyo rājyam avāpsyasi
e dhanaṃ ca vividhaṃ tubhyam ity uktvāntaradhīyata
f imaṃ stavaṃ prayatamānāḥ samādhinā
f paṭhed ihānyo 'pi varaṃ samarthayan
f tat tasya dadyāc ca ravir manīṣitaṃ
f tad āpnuyād yady api tat sudurlabham
f yaś cedaṃ dhārayen nityaṃ śṛṇuyād vāpy abhīkṣṇaśaḥ
f putrārthī labhate putraṃ dhanārthī labhate dhanam
f vidyārthī labhate vidyāṃ puruṣo 'py atha vā striyaḥ
f ubhe saṃdhye paṭhen nityaṃ nārī vā puruṣo yadi
f āpadaṃ prāpya mucyeta baddho mucyeta bandhanāt
f etad brahmā dadau pūrvaṃ śakrāya sumahātmane
f śakrāc ca nāradaḥ prāpto dhaumyas tu tadanantaram
f dhaumyād yudhiṣṭhiraḥ prāpya sarvān kāmān avāptavān
f saṃgrāme ca jayen nityaṃ vipulaṃ cāpnuyād vasu
f mucyate sarvapāpebhyaḥ sūryalokaṃ sa gacchati
a labdhvā varaṃ tu kaunteyo jalād uttīrya dharmavit
c jagrāha pādau dhaumyasya bhrātṝṃś cāsvajatācyutaḥ
d yudhiṣṭhira uvāca
d tvatprasādād dvijaśreṣṭha yad iṣṭaṃ prāptavān aham
a draupadyā saha saṃgamya paśyamāno 'bhyayāt prabhuḥ
c mahānase tadānnaṃ tu sādhayām āsa pāṇḍavaḥ
a saṃskṛtaṃ prasavaṃ yāti vanyam annaṃ caturvidham
c akṣayyaṃ vardhate cānnaṃ tena bhojayate dvijān
a bhuktavatsu ca vipreṣu bhojayitvānujān api
c śeṣaṃ vighasasaṃjñaṃ tu paścād bhuṅkte yudhiṣṭhiraḥ
e yudhiṣṭhiraṃ bhojayitvā śeṣam aśnāti pārṣatī
a evaṃ divākarāt prāpya divākarasamadyutiḥ
c kāmān mano 'bhilaṣitān brāhmaṇebhyo dadau prabhuḥ
a purohitapurogāś ca tithinakṣatraparvasu
c yajñiyārthāḥ pravartante vidhimantrapramāṇataḥ
a tataḥ kṛtasvastyayanā dhaumyena saha pāṇḍavāḥ
c dvijasaṃghaiḥ parivṛtāḥ prayayuḥ kāmyakaṃ vanam
 vaiśaṃpāyana uvāca
a vanaṃ praviṣṭeṣv atha pāṇḍaveṣu
prajñācakṣus tapyamāno 'mbikeyaḥ
c dharmātmānaṃ viduram agādhabuddhiṃ
sukhāsīno vākyam uvāca rājā
a prajñā ca te bhārgavasyeva śuddhā
dharmaṃ ca tvaṃ paramaṃ vettha sūkṣmam
c samaś ca tvaṃ saṃmataḥ kauravāṇāṃ
pathyaṃ caiṣāṃ mama caiva bravīhi
a evaṃ gate vidura yad adya kāryaṃ
paurāś ceme katham asmān bhajeran
c te cāpy asmān noddhareyuḥ samūlān
na kāmaye tāṃś ca vinaśyamānān
d saubalenaiva pāpena duryodhanahitaiṣiṇā
d krūram ācaritaṃ karma na me priyam anuṣṭhitam
d tathaivaṃ hi kṛte tatra tad bhavān vaktum arhati
d uttaraṃ prāptakālaṃ ca kim anyan manyate kṣamam
d nāsti dharme sahāyatvam iti me dīryate manaḥ
d yatra pāṇḍusutāḥ sarve kliśyanti vanam āgatāḥ
 vidura uvāca
a trivargo 'yaṃ dharmamūlo narendra
rājyaṃ cedaṃ dharmamūlaṃ vadanti
c dharme rājan vartamānaḥ svaśaktyā
putrān sarvān pāhi kuntīsutāṃś ca
a sa vai dharmo vipraluptaḥ sabhāyāṃ
pāpātmabhiḥ saubaleyapradhānaiḥ
c āhūya kuntīsutam akṣavatyāṃ
parājaiṣīt satyasaṃdhaṃ sutas te
a etasya te duṣpraṇītasya rājañ
śeṣasyāhaṃ paripaśyāmy upāyam
c yathā putras tava kauravya pāpān
mukto loke pratitiṣṭheta sādhu
a tad vai sarvaṃ pāṇḍuputrā labhantāṃ
yat tad rājann atisṛṣṭaṃ tvayāsīt
c eṣa dharmaḥ paramo yat svakena
rājā tuṣyen na parasveṣu gṛdhyet
d yaśo na naśyej jñātibhedaś ca na syād
d dharmo na syān naiva caivaṃ kṛte tvām
a etat kāryaṃ tava sarvapradhānaṃ
teṣāṃ tuṣṭiḥ śakuneś cāvamānaḥ
c evaṃ śeṣaṃ yadi putreṣu te syād
etad rājaṃs tvaramāṇaḥ kuruṣva
a athaitad evaṃ na karoṣi rājan
dhruvaṃ kurūṇāṃ bhavitā vināśaḥ
c na hi kruddho bhīmaseno 'rjuno vā
śeṣaṃ kuryāc chātravāṇām anīke
a yeṣāṃ yoddhā savyasācī kṛtāstro
dhanur yeṣāṃ gāṇḍivaṃ lokasāram
c yeṣāṃ bhīmo bāhuśālī ca yoddhā
teṣāṃ loke kiṃ nu na prāpyam asti
d yeṣāṃ rājā dharmaputro mahātmā
d teṣāṃ loke kiṃ nu duṣprāpam asti
a uktaṃ pūrvaṃ jātamātre sute te
mayā yat te hitam āsīt tadānīm
c putraṃ tyajemam ahitaṃ kulasyety
etad rājan na ca tat tvaṃ cakartha
e idānīṃ te hitam uktaṃ na cet tvaṃ
kartāsi rājan paritaptāsi paścāt
a yady etad evam anumantā sutas te
saṃprīyamāṇaḥ pāṇḍavair ekarājyam
c tāpo na te vai bhavitā prītiyogāt
tvaṃ cen na gṛhṇāsi sutaṃ sahāyaiḥ
e athāparo bhavati hi taṃ nigṛhya
pāṇḍoḥ putraṃ prakuruṣvādhipatye
f dhruvaṃ vināśas tava putreṇa dhīman
f sabandhuvargeṇa sahaiva rājabhiḥ
f caturdaśe caiva varṣe narendra
f kulakṣayaṃ prāpsyasi rājasiṃha
f tasmāt kuruṣvādhipatye narendra
f yudhiṣṭhiraṃ dharmavatāṃ variṣṭham
a ajātaśatrur hi vimuktarāgo
dharmeṇemāṃ pṛthivīṃ śāstu rājan
c tato rājan pārthivāḥ sarva eva
vaiśyā ivāsmān upatiṣṭhantu sadyaḥ
a duryodhanaḥ śakuniḥ sūtaputraḥ
prītyā rājan pāṇḍuputrān bhajantām
c duḥśāsano yācatu bhīmasenaṃ
sabhāmadhye drupadasyātmajāṃ ca
a yudhiṣṭhiraṃ tvaṃ parisāntvayasva
rājye cainaṃ sthāpayasvābhipūjya
c tvayā pṛṣṭaḥ kim aham anyad vadeyam
etat kṛtvā kṛtakṛtyo 'si rājan
 dhṛtarāṣṭra uvāca
a etad vākyaṃ vidura yat te sabhāyām
iha proktaṃ pāṇḍavān prāpya māṃ ca
c hitaṃ teṣām ahitaṃ māmakānām
etat sarvaṃ mama nopaiti cetaḥ
a idaṃ tv idānīṃ kuta eva niścitaṃ
teṣām arthe pāṇḍavānāṃ yad āttha
c tenādya manye nāsi hito mameti
kathaṃ hi putraṃ pāṇḍavārthe tyajeyam
a asaṃśayaṃ te 'pi mamaiva putrā
duryodhanas tu mama dehāt prasūtaḥ
c svaṃ vai dehaṃ parahetos tyajeti
ko nu brūyāt samatām anvavekṣan
a sa mā jihmaṃ vidura sarvaṃ bravīṣi
mānaṃ ca te 'ham adhikaṃ dhārayāmi
c yathecchakaṃ gaccha vā tiṣṭha vā tvaṃ
susāntvyamānāpy asatī strī jahāti
 vaiśaṃpāyana uvāca
a etāvad uktvā dhṛtarāṣṭro 'nvapadyad
antarveśma sahasotthāya rājan
c nedam astīty atha viduro bhāṣamāṇaḥ
saṃprādravad yatra pārthā babhūvuḥ
 vaiśaṃpāyana uvāca
a pāṇḍavās tu vane vāsam uddiśya bharatarṣabhāḥ
c prayayur jāhnavīkūlāt kurukṣetraṃ sahānugāḥ
a sarasvatīdṛṣadvatyau yamunāṃ ca niṣevya te
c yayur vanenaiva vanaṃ satataṃ paścimāṃ diśam
a tataḥ sarasvatīkūle sameṣu marudhanvasu
c kāmyakaṃ nāma dadṛśur vanaṃ munijanapriyam
a tatra te nyavasan vīrā vane bahumṛgadvije
c anvāsyamānā munibhiḥ sāntvyamānāś ca bhārata
a viduras tv api pāṇḍūnāṃ tadā darśanalālasaḥ
c jagāmaikarathenaiva kāmyakaṃ vanam ṛddhimat
a tato yātvā viduraḥ kānanaṃ tac
chīghrair aśvair vāhinā syandanena
c dadarśāsīnaṃ dharmarājaṃ vivikte
sārdhaṃ draupadyā bhrātṛbhir brāhmaṇaiś ca
a tato 'paśyad viduraṃ tūrṇam ārād
abhyāyāntaṃ satyasaṃdhaḥ sa rājā
c athābravīd bhrātaraṃ bhīmasenaṃ
kiṃ nu kṣattā vakṣyati naḥ sametya
a kaccin nāyaṃ vacanāt saubalasya
samāhvātā devanāyopayāti
c kaccit kṣudraḥ śakunir nāyudhāni
jeṣyaty asmān punar evākṣavatyām
a samāhūtaḥ kena cid ādraveti
nāhaṃ śakto bhīmasenāpayātum
c gāṇḍīve vā saṃśayite kathaṃ cid
rājyaprāptiḥ saṃśayitā bhaven naḥ
a tata utthāya viduraṃ pāṇḍaveyāḥ
pratyagṛhṇan nṛpate sarva eva
c taiḥ satkṛtaḥ sa ca tān ājamīḍho
yathocitaṃ pāṇḍuputrān sameyāt
a samāśvastaṃ viduraṃ te nararṣabhās
tato 'pṛcchann āgamanāya hetum
c sa cāpi tebhyo vistarataḥ śaśaṃsa
yathāvṛtto dhṛtarāṣṭro ''mbikeyaḥ
 vidura uvāca
a avocan māṃ dhṛtarāṣṭro 'nuguptam
ajātaśatro parigṛhyābhipūjya
c evaṃ gate samatām abhyupetya
pathyaṃ teṣāṃ mama caiva bravīhi
a mayāpy uktaṃ yat kṣamaṃ kauravāṇāṃ
hitaṃ pathyaṃ dhṛtarāṣṭrasya caiva
c tad vai pathyaṃ tan mano nābhyupaiti
tataś cāhaṃ kṣamam anyan na manye
a paraṃ śreyaḥ pāṇḍaveyā mayoktaṃ
na me tac ca śrutavān āmbikeyaḥ
c yathāturasyeva hi pathyam annaṃ
na rocate smāsya tad ucyamānam
a na śreyase nīyate 'jātaśatro
strī śrotriyasyeva gṛhe praduṣṭā
c bruvan na rucyai bharatarṣabhasya
patiḥ kumāryā iva ṣaṣṭivarṣaḥ
a dhruvaṃ vināśo nṛpa kauravāṇāṃ
na vai śreyo dhṛtarāṣṭraḥ paraiti
c yathā parṇe puṣkarasyeva siktaṃ
jalaṃ na tiṣṭhet pathyam uktaṃ tathāsmin
a tataḥ kruddho dhṛtarāṣṭro 'bravīn māṃ
yatra śraddhā bhārata tatra yāhi
c nāhaṃ bhūyaḥ kāmaye tvāṃ sahāyaṃ
mahīm imāṃ pālayituṃ puraṃ vā
a so 'haṃ tyakto dhṛtarāṣṭreṇa rājaṃs
tvāṃ śāsitum upayātas tvarāvān
c tad vai sarvaṃ yan mayoktaṃ sabhāyāṃ
tad dhāryatāṃ yat pravakṣyāmi bhūyaḥ
a kleśais tīvrair yujyamānaḥ sapatnaiḥ
kṣamāṃ kurvan kālam upāsate yaḥ
c saṃ vardhayan stokam ivāgnim ātmavān
sa vai bhuṅkte pṛthivīm eka eva
a yasyāvibhaktaṃ vasu rājan sahāyais
tasya duḥkhe 'py aṃśabhājaḥ sahāyāḥ
c sahāyānām eṣa saṃgrahaṇe 'bhyupāyaḥ
sahāyāptau pṛthivīprāptim āhuḥ
d tasmāt satyaṃ satataṃ vai bruvāṇo
d lokasya hṛdyo bhavatīti sadyaḥ
a satyaṃ śreṣṭhaṃ pāṇḍava niṣpralāpaṃ
tulyaṃ cānnaṃ saha bhojyaṃ sahāyaiḥ
c ātmā caiṣām agrato nātivarted
evaṃvṛttir vardhate bhūmipālaḥ
d mitraiḥ putrair bhūmihastyaśvabhūri
d mahīm imāṃ pālayituṃ purastāt
 yudhiṣṭhira uvāca
a evaṃ kariṣyāmi yathā bravīṣi
parāṃ buddhim upagamyāpramattaḥ
c yac cāpy anyad deśakālopapannaṃ
tad vai vācyaṃ tat kariṣyāmi kṛtsnam
 vaiśaṃpāyana uvāca
a gate tu vidure rājann āśramaṃ pāṇḍavān prati
c dhṛtarāṣṭro mahāprājñaḥ paryatapyata bhārata
d vidurasya prabhāvaṃ ca saṃdhivigrahakāritam
d vivṛddhiṃ ca parāṃ matvā pāṇḍavānāṃ bhaviṣyati
a sa sabhādvāram āgamya vidurasmāramohitaḥ
c samakṣaṃ pārthivendrāṇāṃ papātāviṣṭacetanaḥ
d papāta sahasā rājā chinnadruma ivāvaśaḥ
a sa tu labdhvā punaḥ saṃjñāṃ samutthāya mahītalāt
c samīpopasthitaṃ rājā saṃjayaṃ vākyam abravīt
a bhrātā mama suhṛc caiva sākṣād dharma ivāparaḥ
c tasya smṛtvādya subhṛśaṃ hṛdayaṃ dīryatīva me
a tam ānayasva dharmajñaṃ mama bhrātaram āśu vai
c iti bruvan sa nṛpatiḥ karuṇaṃ paryadevayat
a paścāttāpābhisaṃtapto vidurasmārakarśitaḥ
c bhrātṛsnehād idaṃ rājan saṃjayaṃ vākyam abravīt
a gaccha saṃjaya jānīhi bhrātaraṃ viduraṃ mama
c yadi jīvati roṣeṇa mayā pāpena nirdhutaḥ
a na hi tena mama bhrātrā susūkṣmam api kiṃ cana
c vyalīkaṃ kṛtapūrvaṃ me prājñenāmitabuddhinā
a sa vyalīkaṃ kathaṃ prāpto mattaḥ paramabuddhimān
c na jahyāj jīvitaṃ prājñas taṃ gacchānaya saṃjaya
a tasya tad vacanaṃ śrutvā rājñas tam anumānya ca
c saṃjayo bāḍham ity uktvā prādravat kāmyakaṃ vanam
a so 'cireṇa samāsādya tad vanaṃ yatra pāṇḍavāḥ
c rauravājinasaṃvītaṃ dadarśātha yudhiṣṭhiram
a vidureṇa sahāsīnaṃ brāhmaṇaiś ca sahasraśaḥ
c bhrātṛbhiś cābhisaṃguptaṃ devair iva śatakratum
a yudhiṣṭhiram athābhyetya pūjayām āsa saṃjayaḥ
c bhīmārjunayamāṃś cāpi tadarhaṃ pratyapadyata
a rājñā pṛṣṭaḥ sa kuśalaṃ sukhāsīnaś ca saṃjayaḥ
c śaśaṃsāgamane hetum idaṃ caivābravīd vacaḥ
a rājā smarati te kṣattar dhṛtarāṣṭro 'mbikāsutaḥ
c taṃ paśya gatvā tvaṃ kṣipraṃ saṃjīvaya ca pārthivam
a so 'numānya naraśreṣṭhān pāṇḍavān kurunandanān
c niyogād rājasiṃhasya gantum arhasi mānada
a evam uktas tu viduro dhīmān svajanavatsalaḥ
c yudhiṣṭhirasyānumate punar āyād gajāhvayam
d so 'bhigatvā tadā veśma rājñaḥ samabhivādya ca
d upātiṣṭhan mahātmānaṃ rājānaṃ preṣyavat tadā
a tam abravīn mahāprājñaṃ dhṛtarāṣṭraḥ pratāpavān
c diṣṭyā prāpto 'si dharmajña diṣṭyā smarasi me 'nagha
a adya rātrau divā cāhaṃ tvatkṛte bharatarṣabha
c prajāgare prapaśyāmi vicitraṃ deham ātmanaḥ
a so 'ṅkam ādāya viduraṃ mūrdhny upāghrāya caiva ha
c kṣamyatām iti covāca yad ukto 'si mayā ruṣā
d dhṛtarāṣṭro mahārāja bhrātṛsnehād uvāca ha
d yudhiṣṭhiras tu kuśalī bhrātṛbhiḥ saha tiṣṭhati
d atha rātriṃ dinaṃ cāhaṃ tvatkṛte bharatarṣabha
d prītas tvam eva me nityaṃ bhrātā sarvaguṇānvitaḥ
 vidura uvāca
a kṣāntam eva mayā rājan gurur naḥ paramo bhavān
c tathā hy asmy āgataḥ kṣipraṃ tvaddarśanaparāyaṇaḥ
a bhavanti hi naravyāghra puruṣā dharmacetasaḥ
c dīnābhipātino rājan nātra kāryā vicāraṇā
a pāṇḍoḥ sutā yādṛśā me tādṛśā me sutās tava
c dīnā iti hi me buddhir abhipannādya tān prati
 vaiśaṃpāyana uvāca
a anyonyam anunīyaivaṃ bhrātarau tau mahādyutī
c viduro dhṛtarāṣṭraś ca lebhāte paramāṃ mudam
 vaiśaṃpāyana uvāca
a śrutvā ca viduraṃ prāptaṃ rājñā ca parisāntvitam
c dhṛtarāṣṭrātmajo rājā paryatapyata durmatiḥ
a sa saubalaṃ samānāyya karṇaduḥśāsanāv api
c abravīd vacanaṃ rājā praviśyābuddhijaṃ tamaḥ
a eṣa pratyāgato mantrī dhṛtarāṣṭrasya saṃmataḥ
c viduraḥ pāṇḍuputrāṇāṃ suhṛd vidvān hite rataḥ
a yāvad asya punar buddhiṃ viduro nāpakarṣati
c pāṇḍavānayane tāvan mantrayadhvaṃ hitaṃ mama
a atha paśyāmy ahaṃ pārthān prāptān iha kathaṃ cana
c punaḥ śoṣaṃ gamiṣyāmi nirāsur niravagrahaḥ
a viṣam udbandhanaṃ vāpi śastram agnipraveśanam
c kariṣye na hi tān ṛddhān punar draṣṭum ihotsahe
 śakunir uvāca
a kiṃ bāliṣāṃ matiṃ rājann āsthito 'si viśāṃ pate
c gatās te samayaṃ kṛtvā naitad evaṃ bhaviṣyati
a satyavākye sthitāḥ sarve pāṇḍavā bharatarṣabha
c pitus te vacanaṃ tāta na grahīṣyanti karhi cit
a atha vā te grahīṣyanti punar eṣyanti vā puram
b athāgamiṣyanti punaḥ pāṇḍavā vāraṇāhvayam
c nirasya samayaṃ bhūyaḥ paṇo 'smākaṃ bhaviṣyati
a sarve bhavāmo madhyasthā rājñaś chandānuvartinaḥ
c chidraṃ bahu prapaśyantaḥ pāṇḍavānāṃ susaṃvṛtāḥ
 duḥśāsana uvāca
a evam etan mahāprājña yathā vadasi mātula
c nityaṃ hi me kathayatas tava buddhir hi rocate
d tathā tad bhavitā rājan nānyathā tad bhaviṣyati
d nāgamiṣyanti te vīrā akṛtvā kālasaṃvidam
d āgaccheyuś ca te mohāt punar dyūtaṃ na saṃśayaḥ
 karṇa uvāca
a kāmam īkṣāmahe sarve duryodhana tavepsitam
c aikamatyaṃ hi no rājan sarveṣām eva lakṣyate
 vaiśaṃpāyana uvāca
a evam uktas tu karṇena rājā duryodhanas tadā
c nātihṛṣṭamanāḥ kṣipram abhavat sa parāṅmukhaḥ
a upalabhya tataḥ karṇo vivṛtya nayane śubhe
c roṣād duḥśāsanaṃ caiva saubaleyaṃ ca tāv ubhau
a uvāca paramakruddha udyamyātmānam ātmanā
c aho mama mataṃ yat tan nibodhata narādhipāḥ
a priyaṃ sarve cikīrṣāmo rājñaḥ kiṃkarapāṇayaḥ
c na cāsya śaknumaḥ sarve priye sthātum atandritāḥ
a vayaṃ tu śastrāṇy ādāya rathān āsthāya daṃśitāḥ
c gacchāmaḥ sahitā hantuṃ pāṇḍavān vanagocarān
a teṣu sarveṣu śānteṣu gateṣv aviditāṃ gatim
c nirvivādā bhaviṣyanti dhārtarāṣṭrās tathā vayam
a yāvad eva paridyūnā yāvac chokaparāyaṇāḥ
c yāvan mitravihīnāś ca tāvac chakyā mataṃ mama
a tasya tad vacanaṃ śrutvā pūjayantaḥ punaḥ punaḥ
c bāḍham ity eva te sarve pratyūcuḥ sūtajaṃ tadā
d etat kṛtyatamaṃ rājñaḥ kauravyasya mahātmanaḥ
a evam uktvā tu saṃkruddhā rathaiḥ sarve pṛthak pṛthak
c niryayuḥ pāṇḍavān hantuṃ saṃghaśaḥ kṛtaniścayāḥ
a tān prasthitān parijñāya kṛṣṇadvaipāyanas tadā
c ājagāma viśuddhātmā dṛṣṭvā divyena cakṣuṣā
a pratiṣidhyātha tān sarvān bhagavāṃl lokapūjitaḥ
c prajñācakṣuṣam āsīnam uvācābhyetya satvaraḥ
 vyāsa uvāca
a dhṛtarāṣṭra mahāprājña nibodha vacanaṃ mama
c vakṣyāmi tvā kauravāṇāṃ sarveṣāṃ hitam uttamam
a na me priyaṃ mahābāho yad gatāḥ pāṇḍavā vanam
c nikṛtyā nirjitāś caiva duryodhanavaśānugaiḥ
a te smarantaḥ parikleśān varṣe pūrṇe trayodaśe
c vimokṣyanti viṣaṃ kruddhāḥ karaveyeṣu bhārata
a tad ayaṃ kiṃ nu pāpātmā tava putraḥ sumandadhīḥ
c pāṇḍavān nityasaṃkruddho rājyahetor jighāṃsati
a vāryatāṃ sādhv ayaṃ mūḍhaḥ śamaṃ gacchatu te sutaḥ
c vanasthāṃs tān ayaṃ hantum icchan prāṇair vimokṣyate
a yathāha viduraḥ prājño yathā bhīṣmo yathā vayam
c yathā kṛpaś ca droṇaś ca tathā sādhu vidhīyatām
a vigraho hi mahāprājña svajanena vigarhitaḥ
c adharmyam ayaśasyaṃ ca mā rājan pratipadyathāḥ
a samīkṣā yādṛśī hy asya pāṇḍavān prati bhārata
c upekṣyamāṇā sā rājan mahāntam anayaṃ spṛśet
a atha vāyaṃ sumandātmā vanaṃ gacchatu te sutaḥ
c pāṇḍavaiḥ sahito rājann eka evāsahāyavān
a tataḥ saṃsargajaḥ snehaḥ putrasya tava pāṇḍavaiḥ
c yadi syāt kṛtakāryo 'dya bhaves tvaṃ manujeśvara
a atha vā jāyamānasya yac chīlam anujāyate
c śrūyate tan mahārāja nāmṛtasyāpasarpati
a kathaṃ vā manyate bhīṣmo droṇo vā viduro 'pi vā
c bhavān vātra kṣamaṃ kāryaṃ purā cārtho 'tivartate
 dhṛtarāṣṭra uvāca
a bhagavan nāham apy etad rocaye dyūtasaṃstavam
c manye tad vidhinākramya kārito 'smīti vai mune
a naitad rocayate bhīṣmo na droṇo viduro na ca
c gāndhārī necchati dyūtaṃ tac ca mohāt pravartitam
a parityaktuṃ na śaknomi duryodhanam acetanam
c putrasnehena bhagavañ jānann api yatavrata
 vyāsa uvāca
a vaicitravīrya nṛpate satyam āha yathā bhavān
c dṛḍhaṃ vedmi paraṃ putraṃ paraṃ putrān na vidyate
a indro 'py aśrunipātena surabhyā pratibodhitaḥ
c anyaiḥ samṛddhair apy arthair na sutād vidyate param
a atra te vartayiṣyāmi mahad ākhyānam uttamam
c surabhyāś caiva saṃvādam indrasya ca viśāṃ pate
a triviṣṭapagatā rājan surabhiḥ prārudat kila
c gavāṃ māta purā tāta tām indro 'nvakṛpāyata
 indra uvāca
a kim idaṃ rodiṣi śubhe kaccit kṣemaṃ divaukasām
c mānuṣeṣv atha vā goṣu naitad alpaṃ bhaviṣyati
 surabhir uvāca
a vinipāto na vaḥ kaś cid dṛśyate tridaśādhipa
c ahaṃ tu putraṃ śocāmi tena rodimi kauśika
a paśyainaṃ karṣakaṃ raudraṃ durbalaṃ mama putrakam
c pratodenābhinighnantaṃ lāṅgalena nipīḍitam
a etaṃ dṛṣṭvā bhṛśaṃ śrantaṃ vadhyamānaṃ surādhipa
c kṛpāviṣṭāsmi devendra manaś codvijate mama
a ekas tatra balopeto dhuram udvahate 'dhikām
c aparo 'lpabalaprāṇaḥ kṛśo dhamanisaṃtataḥ
e kṛcchrād udvahate bhāraṃ taṃ vai śocāmi vāsava
a vadhyamānaḥ pratodena tudyamānaḥ punaḥ punaḥ
c naiva śaknoti taṃ bhāram udvoḍhuṃ paśya vāsava
a tato 'haṃ tasya duḥkhārtā viraumi bhṛśaduḥkhitā
c aśrūṇy āvartayantī ca netrābhyāṃ karuṇāyatī
 indra uvāca
a tava putrasahasreṣu pīḍyamāneṣu śobhane
c kiṃ kṛpāyitam asty atra putra eko 'tra pīḍyate
 surabhir uvāca
a yadi putrasahasraṃ me sarvatra samam eva me
c dīnasya tu sataḥ śakra putrasyābhyadhikā kṛpā
 vyāsa uvāca
a tad indraḥ surabhīvākyaṃ niśamya bhṛśavismitaḥ
c jīvitenāpi kauravya mene 'bhyadhikam ātmajam
a pravavarṣa ca tatraiva sahasā toyam ulbaṇam
c karṣakasyācaran vighnaṃ bhagavān pākaśāsanaḥ
a tad yathā surabhiḥ prāha samam evāstu te tathā
c suteṣu rājan sarveṣu dīneṣv abhyadhikā kṛpā
a yādṛśo me sutaḥ paṇḍus tādṛśo me 'si putraka
c viduraś ca mahāprājñaḥ snehād etad bravīmy aham
a cirāya tava putrāṇāṃ śatam ekaś ca pārthiva
c pāṇḍoḥ pañcaiva lakṣyante te 'pi mandāḥ suduḥkhitāḥ
a kathaṃ jīveyur atyantaṃ kathaṃ vardheyur ity api
c iti dīneṣu pārtheṣu mano me paritapyate
a yadi pārthiva kauravyāñ jīvamānān ihecchasi
c duryodhanas tava sutaḥ śamaṃ gacchatu pāṇḍavaiḥ
 dhṛtarāṣṭra uvāca
a evam etan mahāprājña yathā vadasi no mune
c ahaṃ caiva vijānāmi sarve ceme narādhipāḥ
a bhavāṃs tu manyate sādhu yat kurūṇāṃ sukhodayam
c tad eva viduro 'py āha bhīṣmo droṇaś ca māṃ mune
a yadi tv aham anugrāhyaḥ kauraveṣu dayā yadi
c anuśādhi durātmānaṃ putraṃ duryodhanaṃ mama
 vyāsa uvāca
a ayam āyāti vai rājan maitreyo bhagavān ṛṣiḥ
c anvīya pāṇḍavān bhrātṝn ihaivāsmad didṛkṣayā
a eṣa duryodhanaṃ putraṃ tava rājan mahān ṛṣiḥ
c anuśāstā yathānyāyaṃ śamāyāsya kulasya te
a brūyād yad eṣa rājendra tat kāryam aviśaṅkayā
c akriyāyāṃ hi kāryasya putraṃ te śapsyate ruṣā
 vaiśaṃpāyana uvāca
a evam uktvā yayau vyāso maitreyaḥ pratyadṛśyata
b tam āgatam ṛṣiṃ dṛṣṭvā dhṛtarāṣṭro janeśvaraḥ
b pūjayitvā yathānyāyaṃ papracchāgamanakriyām
c pūjayā pratijagrāha saputras taṃ narādhipaḥ
a dattvārghyādyāḥ kriyāḥ sarvā viśrāntaṃ munipuṃgavam
c praśrayeṇābravīd rājā dhṛtarāṣṭro 'mbikāsutaḥ
a sukhenāgamanaṃ kaccid bhagavan kurujāṅgale
c kaccit kuśalino vīrā bhrātaraḥ pañca pāṇḍavāḥ
a samaye sthātum icchanti kaccic ca puruṣarṣabhāḥ
c kaccit kurūṇāṃ saubhrātram avyucchinnaṃ bhaviṣyati
 maitreya uvāca
a tīrthayātrām anukrāman prāpto 'smi kurujāṅgalam
c yadṛcchayā dharmarājaṃ dṛṣṭavān kāmyake vane
a taṃ jaṭājinasaṃvītaṃ tapovananivāsinam
c samājagmur mahātmānaṃ draṣṭuṃ munigaṇāḥ prabho
a tatrāśrauṣaṃ mahārāja putrāṇāṃ tava vibhramam
c anayaṃ dyūtarūpeṇa mahāpāyam upasthitam
a tato 'haṃ tvām anuprāptaḥ kauravāṇām avekṣayā
c sadā hy abhyadhikaḥ snehaḥ prītiś ca tvayi me prabho
a naitad aupayikaṃ rājaṃs tvayi bhīṣme ca jīvati
c yad anyonyena te putrā virudhyante narādhipa
a meḍhībhūtaḥ svayaṃ rājan nigrahe pragrahe bhavān
c kimartham anayaṃ ghoram utpatantam upekṣase
a dasyūnām iva yadvṛttaṃ sabhāyāṃ kurunandana
c tena na bhrājase rājaṃs tāpasānāṃ samāgame
 vaiśaṃpāyana uvāca
a tato vyāvṛtya rājānaṃ duryodhanam amarṣaṇam
c uvāca ślakṣṇayā vācā maitreyo bhagavān ṛṣiḥ
a duryodhana mahābāho nibodha vadatāṃ vara
c vacanaṃ me mahāprājña bruvato yad dhitaṃ tava
a mā druhaḥ pāṇḍavān rājan kuruṣva hitam ātmanaḥ
c pāṇḍavānāṃ kurūṇāṃ ca lokasya ca nararṣabha
a te hi sarve naravyāghrāḥ śūrā vikrāntayodhinaḥ
c sarve nāgāyutaprāṇā vajrasaṃhananā dṛḍhāḥ
a satyavrataparāḥ sarve sarve puruṣamāninaḥ
c hantāro devaśatrūṇāṃ rakṣasāṃ kāmarūpiṇām
e hiḍimbabakamukhyānāṃ kirmīrasya ca rakṣasaḥ
a itaḥ pracyavatāṃ rātrau yaḥ sa teṣāṃ mahātmanām
c āvṛtya mārgaṃ raudrātmā tasthau girir ivācalaḥ
a taṃ bhīmaḥ samaraślāghī balena balināṃ varaḥ
c jaghāna paśumāreṇa vyāghraḥ kṣudramṛgaṃ yathā
a paśya digvijaye rājan yathā bhīmena pātitaḥ
c jarāsaṃdho maheṣvāso nāgāyutabalo yudhi
a saṃbandhī vāsudevaś ca yeṣāṃ śyālaś ca pārṣataḥ
c kas tān yudhi samāsīta jarāmaraṇavān naraḥ
a tasya te śama evāstu pāṇḍavair bharatarṣabha
c kuru me vacanaṃ rājan mā mṛtyuvaśam anvagāḥ
a evaṃ tu bruvatas tasya maitreyasya viśāṃ pate
c ūruṃ gajakarākāraṃ kareṇābhijaghāna saḥ
a duryodhanaḥ smitaṃ kṛtvā caraṇenālikhan mahīm
c na kiṃ cid uktvā durmedhās tasthau kiṃ cid avāṅmukhaḥ
a tam aśuśrūṣamāṇaṃ tu vilikhantaṃ vasuṃdharām
c dṛṣṭvā duryodhanaṃ rājan maitreyaṃ kopa āviśat
a sa kopavaśam āpanno maitreyo munisattamaḥ
c vidhinā saṃprayuktaś ca śāpāyāsya mano dadhe
a tataḥ sa vāry upaspṛśya kopasaṃraktalocanaḥ
c maitreyo dhārtarāṣṭraṃ tam aśapad duṣṭacetasam
a yasmāt tvaṃ mām anādṛtya nemāṃ vācaṃ cikīrṣasi
c tasmād asyābhimānasya sadyaḥ phalam avāpnuhi
a tvadabhidrohasaṃyuktaṃ yuddham utpatsyate mahat
c yatra bhīmo gadāpātais tavoruṃ bhetsyate balī
a ity evam ukte vacane dhṛtarāṣṭro mahīpatiḥ
c prasādayām āsa muniṃ naitad evaṃ bhaved iti
 maitreya uvāca
a śamaṃ yāsyati cet putras tava rājan yathā tathā
c śāpo na bhavitā tāta viparīte bhaviṣyati
 vaiśaṃpāyana uvāca
a sa vilakṣas tu rājendra duryodhanapitā tadā
c maitreyaṃ prāha kirmīraḥ kathaṃ bhīmena pātitaḥ
 maitreya uvāca
a nāhaṃ vakṣyāmy asūyā te na te śuśrūṣate sutaḥ
c eṣa te viduraḥ sarvam ākhyāsyati gate mayi
 vaiśaṃpāyana uvāca
a ity evam uktvā maitreyaḥ prātiṣṭhata yathāgatam
c kirmīravadhasaṃvigno bahir duryodhano 'gamat
 dhṛtarāṣṭra uvāca
a kirmīrasya vadhaṃ kṣattaḥ śrotum icchāmi kathyatām
c rakṣasā bhīmasenasya katham āsīt samāgamaḥ
 vidura uvāca
a śṛṇu bhīmasya karmedam atimānuṣakarmaṇaḥ
c śrutapūrvaṃ mayā teṣāṃ kathānteṣu punaḥ punaḥ
d yaṃ jaghānaikacakrāyāṃ bhīmo bhīmaparākramaḥ
d rākṣasaṃ krodhatāmrākṣaṃ darpotsiktaṃ balādhikam
d tasya bhrātā mahāvīryaḥ kanīyān uruvikramaḥ
d bhrātṛnāśasamutthena channo vyasanabhasmanā
d bhīmasenāntaraprepsuś cacāra pṛthivīm imām
d sa nirjitān upāśrauṣīt pāṇḍavān anulakṣaye
a itaḥ prayātā rājendra pāṇḍavā dyūtanirjitāḥ
c jagmus tribhir ahorātraiḥ kāmyakaṃ nāma tad vanam
a rātrau niśīthe svābhīle gate 'rdhasamaye nṛpa
c pracāre puruṣādānāṃ rakṣasāṃ bhīmakarmaṇām
a tad vanaṃ tāpasā nityaṃ śeṣāś ca vanacāriṇaḥ
c dūrāt pariharanti sma puruṣādabhayāt kila
a teṣāṃ praviśatāṃ tatra mārgam āvṛtya bhārata
c dīptākṣaṃ bhīṣaṇaṃ rakṣaḥ solmukaṃ pratyadṛśyata
a bāhū mahāntau kṛtvā tu tathāsyaṃ ca bhayānakam
c sthitam āvṛtya panthānaṃ yena yānti kurūdvahāḥ
a daṣṭoṣṭhadaṃṣṭraṃ tāmrākṣaṃ pradīptordhvaśiroruham
c sārkaraśmitaḍiccakraṃ sabalākam ivāmbudam
a sṛjantaṃ rākṣasīṃ māyāṃ mahārāvavirāviṇam
c muñcantaṃ vipulaṃ nādaṃ satoyam iva toyadam
a tasya nādena saṃtrastāḥ pakṣiṇaḥ sarvatodiśam
c vimuktanādāḥ saṃpetuḥ sthalajā jalajaiḥ saha
a saṃpradrutamṛgadvīpimahiṣarkṣasamākulam
c tad vanaṃ tasya nādena saṃprasthitam ivābhavat
a tasyoruvātābhihatā tāmrapallavabāhavaḥ
c vidūrajātāś ca latāḥ samāśliṣyanta pādapān
a tasmin kṣaṇe 'tha pravavau māruto bhṛśadāruṇaḥ
c rajasā saṃvṛtaṃ tena naṣṭarṣkam abhavan nabhaḥ
a pañcānāṃ pāṇḍuputrāṇām avijñāto mahāripuḥ
c pañcānām indriyāṇāṃ tu śokavega ivātulaḥ
a sa dṛṣṭvā pāṇḍavān dūrāt kṛṣṇājinasamāvṛtān
c āvṛṇot tad vanadvāraṃ maināka iva parvataḥ
a taṃ samāsādya vitrastā kṛṣṇā kamalalocanā
c adṛṣṭapūrvaṃ saṃtrāsān nyamīlayata locane
a duḥśāsanakarotsṛṣṭaviprakīrṇaśiroruhā
c pañcaparvatamadhyasthā nadīvākulatāṃ gatā
a momuhyamānāṃ tāṃ tatra jagṛhuḥ pañca pāṇḍavāḥ
c indriyāṇi prasaktāni viṣayeṣu yathā ratim
a atha tāṃ rākṣasīṃ māyām utthitāṃ ghoradarśanām
c rakṣoghnair vividhair mantrair dhaumyaḥ samyakprayojitaiḥ
e paśyatāṃ pāṇḍuputrāṇāṃ nāśayām āsa vīryavān
a sa naṣṭamāyo 'tibalaḥ krodhavisphāritekṣaṇaḥ
c kāmamūrtidharaḥ kṣudraḥ kālakalpo vyadṛśyata
a tam uvāca tato rājā dīrghaprajño yudhiṣṭhiraḥ
c ko bhavān kasya vā kiṃ te kriyatāṃ kāryam ucyatām
a pratyuvācātha tad rakṣo dharmarājaṃ yudhiṣṭhiram
c ahaṃ bakasya vai bhrātā kirmīra iti viśrutaḥ
d paiṭhīnagotre utpanno nāstiko vedanindakaḥ
a vane 'smin kāmyake śūnye nivasāmi gatajvaraḥ
c yudhi nirjitya puruṣān āhāraṃ nityam ācaran
a ke yūyam iha saṃprāptā bhakṣyabhūtā mamāntikam
c yudhi nirjitya vaḥ sarvān bhakṣayiṣye gatajvaraḥ
a yudhiṣṭhiras tu tac chrutvā vacas tasya durātmanaḥ
c ācacakṣe tataḥ sarvaṃ gotranāmādi bhārata
a pāṇḍavo dharmarājo 'haṃ yadi te śrotram āgataḥ
c sahito bhrātṛbhiḥ sarvair bhīmasenārjunādibhiḥ
a hṛtarājyo vane vāsaṃ vastuṃ kṛtamatis tataḥ
c vanam abhyāgato ghoram idaṃ tava parigraham
a kirmīras tv abravīd enaṃ diṣṭyā devair idaṃ mama
c upapāditam adyeha cirakālān manogatam
d vismayaṃ paramaṃ gatvā rākṣaso ghoradarśanaḥ
a bhīmasenavadhārthaṃ hi nityam abhyudyatāyudhaḥ
c carāmi pṛthivīṃ kṛtsnāṃ nainam āsādayāmy aham
a so 'yam āsādito diṣṭyā bhrātṛhā kāṅkṣitaś ciram
c anena hi mama bhrātā bako vinihataḥ priyaḥ
a vetrakīyagṛhe rājan brāhmaṇacchadmarūpiṇā
c vidyābalam upāśritya na hy asty asyaurasaṃ balam
a hiḍimbaś ca sakhā mahyaṃ dayito vanagocaraḥ
c hato durātmanānena svasā cāsya hṛtā purā
a so 'yam abhyāgato mūḍho mamedaṃ gahanaṃ vanam
c pracārasamaye 'smākam ardharātre samāsthite
a adyāsya yātayiṣyāmi tad vairaṃ cirasaṃbhṛtam
c tarpayiṣyāmi ca bakaṃ rudhireṇāsya bhūriṇā
a adyāham anṛṇo bhūtvā bhrātuḥ sakhyus tathaiva ca
c śāntiṃ labdhāsmi paramāṃ hatva rākṣasakaṇṭakam
a yadi tena purā mukto bhīmaseno bakena vai
c adyainaṃ bhakṣayiṣyāmi paśyatas te yudhiṣṭhira
a enaṃ hi vipulaprāṇam adya hatvā vṛkodaram
c saṃbhakṣya jarayiṣyāmi yathāgastyo mahāsuram
a evam uktas tu dharmātmā satyasaṃdho yudhiṣṭhiraḥ
c naitad astīti sakrodho bhartsayām āsa rākṣasam
a tato bhīmo mahābāhur ārujya tarasā druma
c daśavyāmam ivodviddhaṃ niṣpatram akarot tadā
a cakāra sajyaṃ gāṇḍīvaṃ vajraniṣpeṣagauravam
c nimeṣāntaramātreṇa tathaiva vijayo 'rjunaḥ
a nivārya bhīmo jiṣṇuṃ tu tad rakṣo ghoradarśanam
c abhidrutyābravīd vākyaṃ tiṣṭha tiṣṭheti bhārata
a ity uktvainam abhikruddhaḥ kakṣyām utpīḍya pāṇḍavaḥ
c niṣpiṣya pāṇinā pāṇiṃ saṃdaṣṭoṣṭhapuṭo balī
e tam abhyadhāvad vegena bhīmo vṛkṣāyudhas tadā
a yamadaṇḍapratīkāśaṃ tatas taṃ tasya mūrdhani
c pātayām āsa vegena kuliśaṃ maghavān iva
a asaṃbhrāntaṃ tu tad rakṣaḥ samare pratyadṛśyata
c cikṣepa colmukaṃ dīptam aśaniṃ jvalitām iva
a tad udastam alātaṃ tu bhīmaḥ praharatāṃ varaḥ
c padā savyena cikṣepa tad rakṣaḥ punar āvrajat
a kirmīraś cāpi sahasā vṛkṣam utpāṭya pāṇḍavam
c daṇḍapāṇir iva kruddhaḥ samare pratyayudhyata
a tad vṛkṣayuddham abhavan mahīruhavināśanam
c vālisugrīvayor bhrātror yathā śrīkāṅkṣiṇoḥ purā
a śīrṣayoḥ patitā vṛkṣā bibhidur naikadhā tayoḥ
c yathaivotpalapadmāni mattayor dvipayos tathā
a muñjavaj jarjarībhūtā bahavas tatra pādapāḥ
c cīrāṇīva vyudastāni rejus tatra mahāvane
a tad vṛkṣayuddham abhavat sumuhūrtaṃ viśāṃ pate
c rākṣasānāṃ ca mukhyasya narāṇām uttamasya ca
a tataḥ śilāṃ samutkṣipya bhīmasya yudhi tiṣṭhataḥ
c prāhiṇod rākṣasaḥ kruddho bhīmasenaś cacāla ha
a taṃ śilātāḍanajaḍaṃ paryadhāvat sa rākṣasaḥ
c bāhuvikṣiptakiraṇaḥ svarbhānur iva bhāskaram
a tāv anyonyaṃ samāśliṣya prakarṣantau parasparam
c ubhāv api cakāśete prayuddhau vṛṣabhāv iva
a tayor āsīt sutumulaḥ saṃprahāraḥ sudāruṇaḥ
c nakhadaṃṣṭrāyudhavator vyāghrayor iva dṛptayoḥ
a duryodhananikārāc ca bāhuvīryāc ca darpitaḥ
c kṛṣṇānayanadṛṣṭaś ca vyavardhata vṛkodaraḥ
a abhipatyātha bāhubhyāṃ pratyagṛhṇād amarṣitaḥ
c mātaṅga iva mātaṅgaṃ prabhinnakaraṭāmukhaḥ
a taṃ cāpy ātha tato rakṣaḥ pratijagrāha vīryavān
c tam ākṣipad bhīmaseno balena balināṃ varaḥ
a tayor bhujaviniṣpeṣād ubhayor balinos tadā
c śabdaḥ samabhavad ghoro veṇusphoṭasamo yudhi
a athainam ākṣipya balād gṛhya madhye vṛkodaraḥ
c dhūnayām āsa vegena vāyuś caṇḍa iva drumam
a sa bhīmena parāmṛṣṭo durbalo balinā raṇe
c vyaspandata yathāprāṇaṃ vicakarṣa ca pāṇḍavam
a tata enaṃ pariśrāntam upalabhya vṛkodaraḥ
c yoktrayām āsa bāhubhyāṃ paśuṃ raśanayā yathā
a vinadantaṃ mahānādaṃ bhinnabherīsamasvanam
c bhrāmayām āsa suciraṃ visphurantam acetasam
a taṃ viṣīdantam ājñāya rākṣasaṃ pāṇḍunandanaḥ
c pragṛhya tarasā dorbhyāṃ paśumāram amārayat
a ākramya sa kaṭīdeśe jānunā rākṣasādhamam
c apīḍayata bāhubhyāṃ kaṇṭhaṃ tasya vṛkodaraḥ
a atha taṃ jaḍasarvāṅgaṃ vyāvṛttanayanolbaṇam
c bhūtale pātayām āsa vākyaṃ cedam uvāca ha
a hiḍimbabakayoḥ pāpa na tvam aśrupramārjanam
c kariṣyasi gataś cāsi yamasya sadanaṃ prati
a ity evam uktvā puruṣapravīras
taṃ rākṣasaṃ krodhavivṛttanetraḥ
c prasrastavastrābharaṇaṃ sphurantam
udbhrāntacittaṃ vyasum utsasarja
a tasmin hate toyadatulyarūpe
kṛṣṇāṃ puraskṛtya narendraputrāḥ
c bhīmaṃ praśasyātha guṇair anekair
hṛṣṭās tato dvaitavanāya jagmuḥ
a evaṃ vinihataḥ saṃkhye kirmīro manujādhipa
c bhīmena vacanāt tasya dharmarājasya kaurava
a tato niṣkaṇṭakaṃ kṛtvā vanaṃ tad aparājitaḥ
c draupadyā saha dharmajño vasatiṃ tām uvāsa ha
a samāśvāsya ca te sarve draupadīṃ bharatarṣabhāḥ
c prahṛṣṭamanasaḥ prītyā praśaśaṃsur vṛkodaram
a bhīmabāhubalotpiṣṭe vinaṣṭe rākṣase tataḥ
c viviśus tad vanaṃ vīrāḥ kṣemaṃ nihatakaṇṭakam
a sa mayā gacchatā mārge vinikīrṇo bhayāvahaḥ
c vane mahati duṣṭātmā dṛṣṭo bhīmabalād dhataḥ
a tatrāśrauṣam ahaṃ caitat karma bhīmasya bhārata
c brāhmaṇānāṃ kathayatāṃ ye tatrāsan samāgatāḥ
 vaiśaṃpāyana uvāca
a evaṃ vinihataṃ saṃkhye kirmīraṃ rākṣasottamam
c śrutvā dhyānaparo rājā niśaśvāsārtavat tadā
 vaiśaṃpāyana uvāca
a bhojāḥ pravrajitāñ śrutvā vṛṣṇayaś cāndhakaiḥ saha
c pāṇḍavān duḥkhasaṃtaptān samājagmur mahāvane
a pāñcālasya ca dāyādā dhṛṣṭaketuś ca cedipaḥ
a   dhṛṣṭadyumnaḥ pratāpavān
a śiśupālasutaḥ śrīmān
c kekayāś ca mahāvīryā bhrātaro lokaviśrutāḥ
a vane te 'bhiyayuḥ pārthān krodhāmarśasamanvitāḥ
b keśavaḥ sātyakiś caiva dhṛṣṭadyumnaś ca pārṣataḥ
b amātyaiḥ saha mitraiś ca balena svajanena ca
b vane tena yayuḥ pārthān ūcuḥ kiṃ karavāmahe
c garhayanto dhārtarāṣṭrān kiṃ kurma iti cābruvan
a vāsudevaṃ puraskṛtya sarve te kṣatriyarṣabhāḥ
c parivāryopaviviśur dharmarājaṃ yudhiṣṭhiram
d abhivādya kuruśreṣṭhaṃ viṣaṇṇaḥ keśavo 'bravīt
 vāsudeva uvāca
a duryodhanasya karṇasya śakuneś ca durātmanaḥ
c duḥśāsanacaturthānāṃ bhūmiḥ pāsyati śoṇitam
d etān nihatya samare ye ca teṣāṃ padānugāḥ
d tāṃś ca sarvān vinirjitya sahitān sanarādhipān
a tataḥ sarve 'bhiṣiñcāmo dharmarājaṃ yudhiṣṭhiram
c nikṛtyopacaran vadhya eṣa dharmaḥ sanātanaḥ
 vaiśaṃpāyana uvāca
a pārthānām abhiṣaṅgeṇa tathā kruddhaṃ janārdanam
c arjunaḥ śamayām āsā didhakṣantam iva prajāḥ
a saṃkruddhaṃ keśavaṃ dṛṣṭvā pūrvadeheṣu phalgunaḥ
c kīrtayām āsa karmāṇi satyakīrter mahātmanaḥ
a puruṣasyāprameyasya satyasyāmitatejasaḥ
c prajāpatipater viṣṇor lokanāthasya dhīmataḥ
 arjuna uvāca
a daśa varṣasahasrāṇi yatrasāyaṃgṛho muniḥ
c vyacaras tvaṃ purā kṛṣṇa parvate gandhamādane
a daśa varṣasahasrāṇi daśa varṣaśatāni ca
c puṣkareṣv avasaḥ kṛṣṇa tvam apo bhakṣayan purā
a ūrdhvabāhur viśālāyāṃ badaryāṃ madhusūdana
c atiṣṭha ekapādena vāyubhakṣaḥ śataṃ samāḥ
a apakṛṣṭottarāsaṅgaḥ kṛśo dhamanisaṃtataḥ
c āsīḥ kṛṣṇa sarasvatyāṃ satre dvādaśavārṣike
a prabhāsaṃ cāpy athāsādya tīrthaṃ puṇyajanocitam
c tathā kṛṣṇa mahātejā divyaṃ varṣasahasrakam
e ātiṣṭhas tapa ekena pādena niyame sthitaḥ
f lokapravṛttihetos tvam iti vyāso mamābravīt
a kṣetrajñaḥ sarvabhūtānām ādir antaś ca keśava
c nidhānaṃ tapasāṃ kṛṣṇa yajñas tvaṃ ca sanātanaḥ
d yogakartā hṛṣīkeśa sāṃkhyakartā sanātanaḥ
d śīlas tvaṃ sarvayogānāṃ vīrāṇāṃ niyamasya ca
a nihatya narakaṃ bhaumam āhṛtya maṇikuṇḍale
c prathamotpāditaṃ kṛṣṇa medhyam aśvam avāsṛjaḥ
a kṛtvā tat karma lokānām ṛṣabhaḥ sarvalokajit
c avadhīs tvaṃ raṇe sarvān sametān daityadānavān
a tataḥ sarveśvaratvaṃ ca saṃpradāya śacīpateḥ
c mānuṣeṣu mahābāho prādurbhūto 'si keśava
a sa tvaṃ nārāyaṇo bhūtvā harir āsīḥ paraṃtapa
c brahmā somaś ca sūryaś ca dharmo dhātā yamo 'nalaḥ
a vāyur vaiśravaṇo rudraḥ kālaḥ khaṃ pṛthivī diśaḥ
c ajaś carācaraguruḥ sraṣṭā tvaṃ puruṣottama
a turāyaṇādibhir deva kratubhir bhūridakṣiṇaiḥ
c ayajo bhūritejā vai kṛṣṇa caitrarathe vane
a śataṃ śatasahasrāṇi suvarṇasya janārdana
c ekaikasmiṃs tadā yajñe paripūrṇāni bhāgaśaḥ
a aditer api putratvam etya yādavanandana
c tvaṃ viṣṇur iti vikhyāta indrād avarajo bhuvi
a śiśur bhūtvā divaṃ khaṃ ca pṛthivīṃ ca paraṃtapa
c tribhir vikramaṇaiḥ kṛṣṇa krāntavān asi tejasā
a saṃprāpya divam ākāśam ādityasadane sthitaḥ
c atyarocaś ca bhūtātman bhāskaraṃ svena tejasā
d prādurbhāvasahasreṣu teṣu teṣu tvayā vibho
d adharmarucayaḥ kṛṣṇa nihatāḥ śataśo 'surāḥ
a sāditā mauravāḥ pāśā nisundanarakau hatau
c kṛtaḥ kṣemaḥ punaḥ panthāḥ puraṃ prāgjyotiṣaṃ prati
a jārūthyām āhutiḥ krāthaḥ śiśupālo janaiḥ saha
c bhīmasenaś ca śaibyaś ca śatadhanvā ca nirjitaḥ
a tathā parjanyaghoṣeṇa rathenādityavarcasā
c avākṣīr mahiṣīṃ bhojyāṃ raṇe nirjitya rukmiṇam
a indradyumno hataḥ kopād yavanaś ca kaśerumān
c hataḥ saubhapatiḥ śālvas tvayā saubhaṃ ca pātitam
d evam ete yudhi hatā bhūyaś cānyāñ śṛṇuṣva ha
a irāvatyāṃ tathā bhojaḥ kārtavīryasamo yudhi
c gopatis tālaketuś ca tvayā vinihatāv ubhau
a tāṃ ca bhogavatīṃ puṇyām ṛṣikāntāṃ janārdana
c dvārakām ātmasāt kṛtvā samudraṃ gamayiṣyasi
a na krodho na ca mātsaryaṃ nānṛtaṃ madhusūdana
c tvayi tiṣṭhati dāśārha na nṛśaṃsyaṃ kuto 'nṛju
a āsīnaṃ cittamadhye tvāṃ dīpyamānaṃ svatejasā
c āgamya ṛṣayaḥ sarve 'yācantābhayam acyuta
a yugānte sarvabhūtāni saṃkṣipya madhusūdana
c ātmany evātmasāt kṛtvā jagad āsse paraṃtapa
d yugādau tava vārṣṇeya nābhipadmād ajāyata
d brahmā carācaragurur yasyedaṃ sakalaṃ jagat
d taṃ hantum udyatau ghorau dānavau madhukaiṭabhau
d tayor vyatikramaṃ dṛṣṭvā kruddhasya bhavato hareḥ
d lalāṭāj jātavāñ śambhuḥ śūlapāṇis trilocanaḥ
d itthaṃ tāv api deveśau tvaccharīrasamudbhavau
d tvanniyogakārāv etāv iti me nārado 'bravīt
d tathā nārāyaṇa purā kratubhir bhūridakṣiṇaiḥ
d iṣṭavāṃs tvaṃ mahāsatraṃ kṛṣṇa caitrarathe vane
a naivaṃ pūrve nāpare vā kariṣyanti kṛtāni te
c karmāṇi yāni deva tvaṃ bāla eva mahādyute
a kṛtavān puṇḍarīkākṣa baladevasahāyavān
c vairājabhavane cāpi brahmaṇā nyavasaḥ saha
 vaiśaṃpāyana uvāca
a evam uktvā tadātmānam ātmā kṛṣṇasya pāṇḍavaḥ
c tūṣṇīm āsīt tataḥ pārtham ity uvāca janārdanaḥ
a mamaiva tvaṃ tavaivāhaṃ ye madīyās tavaiva te
c yas tvāṃ dveṣṭi sa māṃ dveṣṭi yas tvām anu sa mām anu
a naras tvam asi durdharṣa harir nārāyaṇo hy aham
c lokāl lokam imaṃ prāptau naranārāyaṇāv ṛṣī
a ananyaḥ pārtha mattas tvam ahaṃ tvattaś ca bhārata
c nāvayor antaraṃ śakyaṃ vedituṃ bharatarṣabha
 evam ukte tu vacane keśavena mahātmanā
 ity uktvā puṇḍarīkākṣaḥ pāṇḍavaṃ supriyaṃ priyam
 prīyamāṇo hṛṣīkeśas tūṣṇīm āsāṃ babhūva ha
a tasmin vīrasamāvāye saṃrabdheṣv atha rājasu
c dhṛṣṭadyumnamukhair vīrair bhrātṛbhiḥ parivāritā
a pāñcālī puṇḍarīkākṣam āsīnaṃ yādavaiḥ saha
c abhigamyābravīt kṛṣṇā śaraṇyaṃ śaraṇaiṣiṇī
 vāsudeva vasūnāṃ ca vāsavo bahudhācyuta
 devadevo 'si lokānāṃ kṛṣṇadvaipāyano 'bravīt
a pūrve prajānisarge tvām āhur ekaṃ prajāpatim
c sraṣṭāraṃ sarvabhūtānām asito devalo 'bravīt
a viṣṇus tvam asi durdharṣa tvaṃ yajño madhusūdana
c yaṣṭā tvam asi yaṣṭavyo jāmadagnyo yathābravīt
a ṛṣayas tvāṃ kṣamām āhuḥ satyaṃ ca puruṣottama
c satyād yajño 'si saṃbhūtaḥ kaśyapas tvāṃ yathābravīt
a sādhyānām api devānāṃ vasūnām īśvareśvaraḥ
c lokabhāvana lokeśa yathā tvāṃ nārado 'bravīt
d brahmaśaṃkaraśakrādyair devavṛndaiḥ punaḥ punaḥ
d krīḍase tvaṃ naravyāghra bālaḥ krīḍanakair iva
a divaṃ te śirasā vyāptaṃ padbhyāṃ ca pṛthivī vibho
c jaṭharaṃ te ime lokāḥ puruṣo 'si sanātanaḥ
a vidyātapo 'bhitaptānāṃ tapasā bhāvitātmanām
c ātmadarśanasiddhānām ṛṣīṇām ṛṣisattama
a rājarṣīṇāṃ puṇyakṛtām āhaveṣv anivartinām
c sarvadharmopapannānāṃ tvaṃ gatiḥ puruṣottama
a tvaṃ prabhus tvaṃ vibhus tvaṃ bhūr ātmabhūs tvaṃ sanātanaḥ
c lokapālāś ca lokāś ca nakṣatrāṇi diśo daśa
e nabhaś candraś ca sūryaś ca tvayi sarvaṃ pratiṣṭhitam
a martyatā caiva bhūtānām amaratvaṃ divaukasām
c tvayi sarvaṃ mahābāho lokakāryaṃ pratiṣṭhitam
a sā te 'haṃ duḥkham ākhyāsye praṇayān madhusūdana
c īśas tvaṃ sarvabhūtānāṃ ye divyā ye ca mānuṣāḥ
a kathaṃ nu bhāryā pārthānāṃ tava kṛṣṇa sakhī vibho
c dhṛṣṭadyumnasya bhaginī sabhāṃ kṛṣyeta mādṛśī
a strīdharmiṇī vepamānā rudhireṇa samukṣitā
c ekavastrā vikṛṣṭāsmi duḥkhitā kurusaṃsadi
a rājamadhye sabhāyāṃ tu rajasābhisamīritām
c dṛṣṭvā ca māṃ dhārtarāṣṭrāḥ prāhasan pāpacetasaḥ
d kṛṣyamāṇāṃ tathā dīnām anāthām iva mādhava
d āhuś caitān ṣaṇḍatilān pañca caiva tu pāṇḍavān
d patim anyaṃ vṛṇīṣveti sarve te madhusūdana
a dāsībhāvena bhoktuṃ mām īṣus te madhusūdana
c jīvatsu pāṇḍuputreṣu pāñcāleṣv atha vṛṣṇiṣu
a nanv ahaṃ kṛṣṇa bhīṣmasya dhṛtarāṣṭrasya cobhayoḥ
c snuṣā bhavāmi dharmeṇa sāhaṃ dāsīkṛtā balāt
a garhaye pāṇḍavāṃs tv eva yudhi śreṣṭhān mahābalān
c ye kliśyamānāṃ prekṣante dharmapatnīṃ yaśasvinīm
a dhig balaṃ bhīmasenasya dhik pārthasya dhanuṣmatām
c yau māṃ viprakṛtāṃ kṣudrair marṣayetāṃ janārdana
a śāśvato 'yaṃ dharmapathaḥ sadbhir ācaritaḥ sadā
c yad bhāryāṃ parirakṣanti bhartāro 'lpabalā api
a bhāryāyāṃ rakṣyamāṇāyāṃ prajā bhavati rakṣitā
c prajāyāṃ rakṣyamāṇāyām ātmā bhavati rakṣitaḥ
a ātmā hi jāyate tasyāṃ tasmāj jāyā bhavaty uta
c bhartā ca bhāryayā rakṣyaḥ kathaṃ jāyān mamodare
a nanv ime śaraṇaṃ prāptān na tyajanti kadā cana
c te māṃ śaraṇam āpannāṃ nānvapadyanta pāṇḍavāḥ
a pañceme pañcabhir jātāḥ kumārāś cāmitaujasaḥ
c eteṣām apy avekṣārthaṃ trātavyāsmi janārdana
a prativindhyo yudhiṣṭhirāt sutasomo vṛkodarāt
c arjunāc chrutakīrtis tu śatānīkas tu nākuliḥ
a kaniṣṭhāc chrutakarmā tu sarve satyaparākramāḥ
c pradyumno yādṛśaḥ kṛṣṇa tādṛśās te mahārathāḥ
a nanv ime dhanuṣi śreṣṭhā ajeyā yudhi śātravaiḥ
c kimarthaṃ dhārtarāṣṭrāṇāṃ sahante durbalīyasām
a adharmeṇa hṛtaṃ rājyaṃ sarve dāsāḥ kṛtās tathā
c sabhāyāṃ parikṛṣṭāham ekavastrā rajasvalā
a nādhijyam api yac chakyaṃ kartum anyena gāṇḍivam
c anyatrārjunabhīmābhyāṃ tvayā vā madhusūdana
a dhig bhīmasenasya balaṃ dhik pārthasya ca gāṇḍivam
c yatra duryodhanaḥ kṛṣṇa muhūrtam api jīvati
d kālaḥ sṛjati bhūtāni kālaḥ saṃharate prajāḥ
d tat kālena kṛtaṃ manye na te pauruṣavardhanam
a ya etān ākṣipad rāṣṭrāt saha mātrāvihiṃsakān
c adhīyānān purā bālān vratasthān madhusūdana
a bhojane bhīmasenasya pāpaḥ prākṣepayad viṣam
c kālakūṭaṃ navaṃ tīkṣṇaṃ saṃbhṛtaṃ lomaharṣaṇam
a taj jīrṇam avikāreṇa sahānnena janārdana
c saśeṣatvān mahābāho bhīmasya puruṣottama
a pramāṇakoṭyāṃ viśvastaṃ tathā suptaṃ vṛkodaram
c baddhvainaṃ kṛṣṇa gaṅgāyāṃ prakṣipya punar āvrajat
a yadā vibuddhaḥ kaunteyas tadā saṃchidya bandhanam
c udatiṣṭhan mahābāhur bhīmaseno mahābalaḥ
a āśīviṣaiḥ kṛṣṇasarpaiḥ suptaṃ cainam adaṃśayat
c sarveṣv evāṅgadeśeṣu na mamāra ca śatruhā
a pratibuddhas tu kaunteyaḥ sarvān sarpān apothayat
c sārathiṃ cāsya dayitam apahastena jaghnivān
a punaḥ suptān upādhākṣīd bālakān vāraṇāvate
c śayānān āryayā sārdhaṃ ko nu tat kartum arhati
a yatrāryā rudatī bhītā pāṇḍavān idam abravīt
c mahad vyasanam āpannā śikhinā parivāritā
a hā hatāsmi kuto nv adya bhavec chāntir ihānalāt
c anāthā vinaśiṣyāmi bālakaiḥ putrakaiḥ saha
a tatra bhīmo mahābāhur vāyuvegaparākramaḥ
c āryām āśvāsayām āsa bhrātṝṃś cāpi vṛkodaraḥ
a vainateyo yathā pakṣī garuḍaḥ patatāṃ varaḥ
c tathaivābhipatiṣyāmi bhayaṃ vo neha vidyate
a āryām aṅkena vāmena rājānaṃ dakṣiṇena ca
c aṃsayoś ca yamau kṛtvā pṛṣṭhe bībhatsum eva ca
a sahasotpatya vegena sarvān ādāya vīryavān
c bhrātṝn āryāṃ ca balavān mokṣayām āsa pāvakāt
a te rātrau prasthitāḥ sarve mātrā saha yaśasvinaḥ
c abhyagacchan mahāraṇyaṃ hiḍimbavanam antikāt
a śrāntāḥ prasuptās tatreme mātrā saha suduḥkhitāḥ
c suptāṃś cainān abhyagacchad dhiḍimbā nāma rākṣasī
d sā dṛṣṭvā pāṇḍavaṃ tatra śayānaṃ bhrātṛbhiḥ saha
d hṛcchayenābhibhūtā hi bhīmasenam akāmayat
a bhīmasya pādau kṛtvā tu sva utsaṅge tato balāt
c paryamardata saṃhṛṣṭā kalyāṇī mṛdupāṇinā
a tām abudhyad ameyātmā balavān satyavikramaḥ
c paryapṛcchac ca tāṃ bhīmaḥ kim ihecchasy anindite
d saivam uktā tu bhīmena rākṣasī kāmarūpiṇī
d bhīmasenaṃ mahātmānam idam āha śucismitā
d palāyadhvam itaḥ kṣipraṃ mama bhrātā suvīryavān
d āgamiṣyati vo hantuṃ tasmād gacchata māciram
d atha bhīmo 'bhyuvācaināṃ sābhimānam idaṃ vacaḥ
d nodvijeyam ahaṃ tasmān nihaniṣye 'ham āgatam
d āgataṃ pratiyotsyāmi rākṣasaṃ bhrātaraṃ tava
a tayoḥ śrutvā tu kathitam āgacchad rākṣasādhamaḥ
c bhīmarūpo mahānādān visṛjan bhīmadarśanaḥ
 athainām abravīt kruddho rākṣasaḥ puruṣādakaḥ
a kena sārdhaṃ kathayasi ānayainaṃ mamāntikam
c hiḍimbe bhakṣayiṣyāvo na ciraṃ kartum arhasi
a sā kṛpāsaṃgṛhītena hṛdayena manasvinī
c nainam aicchat tadākhyātum anukrośād aninditā
a sa nādān vinadan ghorān rākṣasaḥ puruṣādakaḥ
c abhyadravata vegena bhīmasenaṃ tadā kila
d tam āgatam abhiprekṣya bhīmaseno mahābalam
d utthāya sahasā rakṣo nijagrāha mahābalaḥ
a tam abhidrutya saṃkruddho vegena mahatā balī
c agṛhṇāt pāṇinā pāṇiṃ bhīmasenasya rākṣasaḥ
a indrāśanisamasparśaṃ vajrasaṃhananaṃ dṛḍham
c saṃhatya bhīmasenāya vyākṣipat sahasā karam
a gṛhītaṃ pāṇinā pāṇiṃ bhīmaseno 'tha rakṣasā
c nāmṛṣyata mahābāhus tatrākrudhyad vṛkodaraḥ
a tatrāsīt tumulaṃ yuddhaṃ bhīmasenahiḍimbayoḥ
c sarvāstraviduṣor ghoraṃ vṛtravāsavayor iva
d vikrīḍya suciraṃ bhīmo rākṣasena sahānagha
d nijaghāna mahāvīryas taṃ tadā nirbalaṃ balī
d talair aśanikalpaiś ca muṣṭibhiś cāhanat tadā
d tato bhīmo mahābāhū rūpam āsthāya vai mahat
d jaghāna rākṣasaṃ kruddho vṛtraṃ devapatir yathā
a hatvā hiḍimbaṃ bhīmo 'tha prasthito bhrātṛbhiḥ saha
c hiḍimbām agrataḥ kṛtvā yasyāṃ jāto ghaṭotkacaḥ
a tataś ca prādravan sarve saha mātrā yaśasvinaḥ
c ekacakrām abhimukhāḥ saṃvṛtā brāhmaṇavrajaiḥ
a prasthāne vyāsa eṣāṃ ca mantrī priyahito 'bhavat
c tato 'gacchann ekacakrāṃ pāṇḍavāḥ saṃśitavratāḥ
a tatrāpy āsādayām āsur bakaṃ nāma mahābalam
c puruṣādaṃ pratibhayaṃ hiḍimbenaiva saṃmitam
a taṃ cāpi vinihatyograṃ bhīmaḥ praharatāṃ varaḥ
c sahito bhrātṛbhiḥ sarvair drupadasya puraṃ yayau
a labdhāham api tatraiva vasatā savyasācinā
c yathā tvayā jitā kṛṣṇa rukmiṇī bhīṣmakātmajā
a evaṃ suyuddhe pārthena jitāhaṃ madhusūdana
c svayaṃvare mahat karma kṛtvā nasukaraṃ paraiḥ
a evaṃ kleśaiḥ subahubhiḥ kliśyamānāḥ suduḥkhitāḥ
c nivasāmāryayā hīnāḥ kṛṣṇa dhaumyapuraḥsarāḥ
a ta ime siṃhavikrāntā vīryeṇābhyadhikāḥ paraiḥ
c vihīnaiḥ parikliśyantīṃ samupekṣanta māṃ katham
a etādṛśāni duḥkhāni sahante durbalīyasām
c dīrghakālaṃ pradīptāni pāpānāṃ kṣudrakarmaṇām
a kule mahati jātāsmi divyena vidhinā kila
c pāṇḍavānāṃ priyā bhāryā snuṣā pāṇḍor mahātmanaḥ
a kacagraham anuprāptā sāsmi kṛṣṇa varā satī
c pañcānām indrakalpānāṃ prekṣatāṃ madhusūdana
a ity uktvā prārudat kṛṣṇā mukhaṃ pracchādya pāṇinā
c padmakośaprakāśena mṛdunā mṛdubhāṣiṇī
a stanāv apatitau pīnau sujātau śubhalakṣaṇau
c abhyavarṣata pāñcālī duḥkhajair aśrubindubhiḥ
a cakṣuṣī parimārjantī niḥśvasantī punaḥ punaḥ
c bāṣpapūrṇena kaṇṭhena kruddhā vacanam abravīt
a naiva me patayaḥ santi na putrā madhusūdana
c na bhrātaro na ca pitā naiva tvaṃ na ca bāndhavāḥ
a ye māṃ viprakṛtāṃ kṣudrair upekṣadhvaṃ viśokavat
c na hi me śāmyate duḥkhaṃ karṇo yat prāhasat tadā
d caturbhiḥ kāraṇaiḥ kṛṣṇa tvayā rakṣyāsmi nityaśaḥ
d saṃbandhād gauravāt sakhyāt prabhutvenaiva keśava
a athainām abravīt kṛṣṇas tasmin vīrasamāgame
b draupadyās tad vacaḥ śrutvā krodhāmarṣasamanvitaḥ
b sāntvayaṃś ca varārohāṃ suvākyair bharatarṣabha
c rodiṣyanti striyo hy evaṃ yeṣāṃ kruddhāsi bhāmini
a bībhatsuśarasaṃchannāñ śoṇitaughapariplutān
c nihatāñ jīvitaṃ tyaktvā śayānān vasudhātale
d tvaṃ śroṣyasy anavadyāṅgi duryodhanamukhān ripūn
a yat samarthaṃ pāṇḍavānāṃ tat kariṣyāmi mā śucaḥ
c satyaṃ te pratijānāmi rājñāṃ rājñī bhaviṣyasi
a pated dyaur himavāñ śīryet pṛthivī śakalībhavet
c śuṣyet toyanidhiḥ kṛṣṇe na me moghaṃ vaco bhavet
d tac chrutvā draupadī vākyaṃ prativākyam athācyutāt
d sācīkṛtam avaikṣat sā pāñcālī madhyamaṃ patim
d ābabhāṣe mahārāja draupadīm arjunas tadā
d mā rodīḥ śubhatāmrākṣi yad āha madhusūdanaḥ
d tathā tad bhavitā devi nānyathā varavarṇini
 dhṛṣṭadyumna uvāca
a ahaṃ droṇaṃ haniṣyāmi śikhaṇḍī tu pitāmaham
c duryodhanaṃ bhīmasenaḥ karṇaṃ hantā dhanaṃjayaḥ
d śakuniṃ tv akṣakitavaṃ mādrīputro haniṣyati
a rāmakṛṣṇau vyapāśritya ajeyāḥ sma śucismite
c api vṛtrahaṇā yuddhe kiṃ punar dhṛtarāṣṭrajaiḥ
 vaiśaṃpāyana uvāca
a ity ukte 'bhimukhā vīrā vāsudevam upasthitā
c teṣāṃ madhye mahābāhuḥ keśavo vākyam abravīt
 vāsudeva uvāca
a nedaṃ kṛcchram anuprāpto bhavān syād vasudhādhipa
c yady ahaṃ dvārakāyāṃ syāṃ rājan saṃnihitaḥ purā
a āgaccheyam ahaṃ dyūtam anāhūto 'pi kauravaiḥ
c āmbikeyena durdharṣa rājñā duryodhanena ca
a vārayeyam ahaṃ dyūtaṃ bahūn doṣān pradarśayan
c bhīṣmadroṇau samānāyya kṛpaṃ bāhlīkam eva ca
a vaicitravīryaṃ rājānam alaṃ dyūtena kaurava
c putrāṇāṃ tava rājendra tvannimittam iti prabho
a tatra vakṣyāmy ahaṃ doṣān yair bhavān avaropitaḥ
c vīrasenasuto yaiś ca rājyāt prabhraṃśitaḥ purā
d puṣkareṇa narendreṇa tāñ ca vakṣyāmi tasya vai
a abhakṣitavināśaṃ ca devanena viśāṃ pate
c sātatyaṃ ca prasaṅgasya varṇayeyaṃ yathātatham
a striyo 'kṣā mṛgayā pānam etat kāmasamutthitam
c vyasanaṃ catuṣṭayaṃ proktaṃ yai rājan bhraśyate śriyaḥ
a tatra sarvatra vaktavyaṃ manyante śāstrakovidāḥ
c viśeṣataś ca vaktavyaṃ dyūte paśyanti tadvidaḥ
a ekāhnā dravyanāśo 'tra dhruvaṃ vyasanam eva ca
c abhuktanāśaś cārthānāṃ vākpāruṣyaṃ ca kevalam
a etac cānyac ca kauravya prasaṅgi kaṭukodayam
c dyūte brūyāṃ mahābāho samāsādyāmbikāsutam
a evam ukto yadi mayā gṛhṇīyād vacanaṃ mama
c anāmayaṃ syād dharmasya kurūṇāṃ kurunandana
a na cet sa mama rājendra gṛhṇīyān madhuraṃ vacaḥ
c pathyaṃ ca bharataśreṣṭha nigṛhṇīyāṃ balena tam
a athainān abhinīyaivaṃ suhṛdo nāma durhṛdaḥ
c sabhāsadaś ca tān sarvān bhedayeyaṃ durodarān
d sarvāṃs tān anugṛhṇīma baddhvā pāśais tu vāruṇaiḥ
a asāṃnidhyaṃ tu kauravya mamānarteṣv abhūt tadā
c yenedaṃ vyasanaṃ prāptā bhavanto dyūtakāritam
a so 'ham etya kuruśreṣṭha dvārakāṃ pāṇḍunandana
c aśrauṣaṃ tvāṃ vyasaninaṃ yuyudhānād yathātatham
a śrutvaiva cāhaṃ rājendra paramodvignamānasaḥ
c tūrṇam abhyāgato 'smi tvāṃ draṣṭukāmo viśāṃ pate
a aho kṛcchram anuprāptāḥ sarve sma bharatarṣabha
c ye vayaṃ tvāṃ vyasaninaṃ paśyāmaḥ saha sodaraiḥ
 yudhiṣṭhira uvāca
a asāṃnidhyaṃ kathaṃ kṛṣṇa tavāsīd vṛṣṇinandana
c kva cāsīd vipravāsas te kiṃ vākārṣīḥ pravāsakaḥ
 kṛṣṇa uvāca
a śālvasya nagaraṃ saubhaṃ gato 'haṃ bharatarṣabha
c vinihantuṃ naraśreṣṭha tatra me śṛṇu kāraṇam
a mahātejā mahābāhur yaḥ sa rājā mahāyaśāḥ
c damaghoṣātmajo vīraḥ śiśupālo mayā hataḥ
a yajñe te bharataśreṣṭha rājasūye 'rhaṇāṃ prati
c sa roṣavaśasaṃprāpto nāmṛṣyata durātmavān
a śrutvā taṃ nihataṃ śālvas tīvraroṣasamanvitaḥ
c upāyād dvārakāṃ śūnyām ihasthe mayi bhārata
a sa tatra yodhito rājan bālakair vṛṣṇipuṃgavaiḥ
c āgataḥ kāmagaṃ saubham āruhyaiva nṛśaṃsakṛt
d cirajīvī nṛpaḥ so 'pi prasādāt padmajanmanaḥ
a tato vṛṣṇipravīrāṃs tān bālān hatvā bahūṃs tadā
c purodyānāni sarvāṇi bhedayām āsa durmatiḥ
a uktavāṃś ca mahābāho kvāsau vṛṣṇikulādhamaḥ
c vāsudevaḥ sumandātmā vasudevasuto gataḥ
a tasya yuddhārthino darpaṃ yuddhe nāśayitāsmy aham
c ānartāḥ satyam ākhyāta tatra gantāsmi yatra saḥ
a taṃ hatvā vinivartiṣye kaṃsakeśiniṣūdanam
c ahatvā na nivartiṣye satyenāyudham ālabhe
a kvāsau kvāsāv iti punas tatra tatra vidhāvati
c mayā kila raṇe yuddhaṃ kāṅkṣamāṇaḥ sa saubharāṭ
a adya taṃ pāpakarmāṇaṃ kṣudraṃ viśvāsaghātinam
c śiśupālavadhāmarṣād gamayiṣye yamakṣayam
a mama pāpasvabhāvena bhrātā yena nipātitaḥ
c śiśupālo mahīpālas taṃ vadhiṣye mahītale
a bhrātā bālaś ca rājā ca na ca saṃgrāmamūrdhani
c pramattaś ca hato vīras taṃ haniṣye janārdanam
a evamādi mahārāja vilapya divam āsthitaḥ
c kāmagena sa saubhena kṣiptvā māṃ kurunandana
d gataḥ kauravya duṣṭātmā mārtikāvatiko nṛpaḥ
a tam aśrauṣam ahaṃ gatvā yathā vṛttaḥ sudurmatiḥ
c mayi kauravya duṣṭātmā mārttikāvatako nṛpaḥ
a tato 'ham api kauravya roṣavyākulalocanaḥ
c niścitya manasā rājan vadhāyāsya mano dadhe
a ānarteṣu vimardaṃ ca kṣepaṃ cātmani kaurava
c pravṛddham avalepaṃ ca tasya duṣkṛtakarmaṇaḥ
a tataḥ saubhavadhāyāhaṃ pratasthe pṛthivīpate
c sa mayā sāgarāvarte dṛṣṭa āsīt parīpsatā
a tataḥ pradhmāpya jalajaṃ pāñcajanyam ahaṃ nṛpa
c āhūya śālvaṃ samare yuddhāya samavasthitaḥ
a sumuhūrtam abhūd yuddhaṃ tatra me dānavaiḥ saha
c vaśībhūtāś ca me sarve bhūtale ca nipātitāḥ
a etat kāryaṃ mahābāho yenāhaṃ nāgamaṃ tadā
c śrutvaiva hāstinapuraṃ dyūtaṃ cāvinayotthitam
d drutam āgatavān yuṣmān draṣṭukāmaḥ suduḥkhitān
d śrutvaiva tat kṣaṇaṃ vegād āgato 'haṃ narādhipa
 yudhiṣṭhira uvāca
a vāsudeva mahābāho vistareṇa mahāmate
c saubhasya vadham ācakṣva na hi tṛpyāmi kathyataḥ
 vāsudeva uvāca
a hataṃ śrutvā mahābāho mayā śrautaśravaṃ nṛpam
c upāyād bharataśreṣṭha śālvo dvāravatīṃ purīm
a arundhat tāṃ suduṣṭātmā sarvataḥ pāṇḍunandana
c śālvo vaihāyasaṃ cāpi tat puraṃ vyūhya viṣṭhitaḥ
a tatrastho 'tha mahīpālo yodhayām āsa tāṃ purīm
c abhisāreṇa sarveṇa tatra yuddham avartata
a purī samantād vihitā sapatākā satoraṇā
c sacakrā sahuḍā caiva sayantrakhanakā tathā
a sopatalpapratolīkā sāṭṭāṭṭālakagopurā
c sakacagrahaṇī caiva solkālātāvapothikā
a soṣṭrikā bharataśreṣṭha sabherīpaṇavānakā
c samittṛṇakuśā rājan saśataghnīkalāṅgalā
a sabhuśuṇḍyaśmalaguḍā sāyudhā saparaśvadhā
c lohacarmavatī cāpi sāgniḥ sahuḍaśṛṅgikā
a śāstradṛṣṭena vidhinā saṃyuktā bharatarṣabha
c dravyair anekair vividhair gadasāmboddhavādibhiḥ
a puruṣaiḥ kuruśārdūla samarthaiḥ pratibādhane
c abhikhyātakulair vīrair dṛṣṭavīryaiś ca saṃyuge
a madhyamena ca gulmena rakṣitā sārasaṃjñitā
c utkṣiptagulmaiś ca tathā hayaiś caiva padātibhiḥ
a āghoṣitaṃ ca nagare na pātavyā sureti ha
c pramādaṃ parirakṣadbhir ugrasenoddhavādibhiḥ
a pramatteṣv abhighātaṃ hi kuryāc chālvo narādhipaḥ
c iti kṛtvāpramattās te sarve vṛṣṇyandhakāḥ sthitāḥ
a ānartāś ca tathā sarve naṭanartakagāyanāḥ
c bahir vivāsitāḥ sarve rakṣadbhir vittasaṃcayān
a saṃkramā bheditāḥ sarve nāvaś ca pratiṣedhitāḥ
c parikhāś cāpi kauravya kīlaiḥ sunicitāḥ kṛtāḥ
a udapānāḥ kuruśreṣṭha tathaivāpy ambarīṣakāḥ
c samantāt krośamātraṃ ca kāritā viṣamā ca bhūḥ
d saṃkramā bheditāḥ sarve prākārāś ca navīkṛtāḥ
a prakṛtyā viṣamaṃ durgaṃ prakṛtyā ca surakṣitam
c prakṛtyā cāyudhopetaṃ viśeṣeṇa tadānagha
a surakṣitaṃ suguptaṃ ca sarvāyudhasamanvitam
c tat puraṃ bharataśreṣṭha yathendrabhavanaṃ tathā
a na cāmudro 'bhiniryāti na cāmudraḥ praveśyate
c vṛṣṇyandhakapure rājaṃs tadā saubhasamāgame
a anu rathyāsu sarvāsu catvareṣu ca kaurava
c balaṃ babhūva rājendra prabhūtagajavājimat
a dattavetanabhaktaṃ ca dattāyudhaparicchadam
c kṛtāpadānaṃ ca tadā balam āsīn mahābhuja
a na kupyavetanī kaś cin na cātikrāntavetanī
c nānugrahabhṛtaḥ kaś cin na cādṛṣṭaparākramaḥ
a evaṃ suvihitā rājan dvārakā bhūridakṣiṇaiḥ
c āhukena suguptā ca rājñā rājīvalocana
 vāsudeva uvāca
a tāṃ tūpayātvā rājendra śālvaḥ saubhapatis tadā
c prabhūtanaranāgena balenopaviveśa ha
a same niviṣṭā sā senā prabhūtasalilāśaye
c caturaṅgabalopetā śālvarājābhipālitā
a varjayitvā śmaśānāni devatāyatanāni ca
c valmīkāṃś caiva caityāṃś ca tanniviṣṭam abhūd balam
a anīkānāṃ vibhāgena panthānaḥ ṣaṭ kṛtābhavan
c pravaṇā nava caivāsañ śālvasya śibire nṛpa
a sarvāyudhasamopetaṃ sarvaśastraviśāradam
c rathanāgāśvakalilaṃ padātidhvajasaṃkulam
a tuṣṭapuṣṭajanopetaṃ vīralakṣaṇalakṣitam
c vicitradhvajasaṃnāhaṃ vicitrarathakārmukam
a saṃniveśya ca kauravya dvārakāyāṃ nararṣabha
c abhisārayām āsa tadā vegena patagendravat
a tadāpatantaṃ saṃdṛśya balaṃ śālvapates tadā
c niryāya yodhayām āsuḥ kumārā vṛṣṇinandanāḥ
a asahanto 'bhiyānaṃ tac chālvarājasya kaurava
c cārudeṣṇaś ca sāmbaś ca pradyumnaś ca mahārathaḥ
a te rathair daṃśitāḥ sarve vicitrābharaṇadhvajāḥ
c saṃsaktāḥ śālvarājasya bahubhir yodhapuṃgavaiḥ
a gṛhītvā tu dhanuḥ sāmbaḥ śālvasya sacivaṃ raṇe
c yodhayām āsa saṃhṛṣṭaḥ kṣemavṛddhiṃ camūpatim
a tasya bāṇamayaṃ varṣaṃ jāmbavatyāḥ suto mahat
c mumoca bharataśreṣṭha yathā varṣaṃ sahasradṛk
a tad bāṇavarṣaṃ tumulaṃ viṣehe sa camūpatiḥ
c kṣemavṛddhir mahārāja himavān iva niścalaḥ
a tataḥ sāmbāya rājendra kṣemavṛddhir api sma ha
c mumoca māyāvihitaṃ śarajālaṃ mahattaram
a tato māyāmayaṃ jālaṃ māyayaiva vidārya saḥ
c sāmbaḥ śarasahasreṇa ratham asyābhyavarṣata
a tataḥ sa viddhaḥ sāmbena kṣemavṛddhiś camūpatiḥ
c apāyāj javanair aśvaiḥ sāmbabāṇaprapīḍitaḥ
a tasmin vipradrute krūre śālvasyātha camūpatau
c vegavān nāma daiteyaḥ sutaṃ me 'bhyadravad balī
a abhipannas tu rājendra sāmbo vṛṣṇikulodvahaḥ
c vegaṃ vegavato rājaṃs tasthau vīro vidhārayan
a sa vegavati kaunteya sāmbo vegavatīṃ gadām
c cikṣepa tarasā vīro vyāvidhya satyavikramaḥ
a tayā tv abhihato rājan vegavān apatad bhuvi
c vātarugṇa iva kṣuṇṇo jīrṇamūlo vanaspatiḥ
a tasmin nipatite vīre gadānunne mahāsure
c praviśya mahatīṃ senāṃ yodhayām āsa me sutaḥ
a cārudeṣṇena saṃsakto vivindhyo nāma dānavaḥ
c mahārathaḥ samājñāto mahārāja mahādhanuḥ
a tataḥ sutumulaṃ yuddhaṃ cārudeṣṇavivindhyayoḥ
c vṛtravāsavayo rājan yathā pūrvaṃ tathābhavat
a anyonyasyābhisaṃkruddhāv anyonyaṃ jaghnatuḥ śaraiḥ
c vinadantau mahārāja siṃhāv iva mahābalau
a raukmiṇeyas tato bāṇam agnyarkopamavarcasam
c abhimantrya mahāstreṇa saṃdadhe śatrunāśanam
a sa vivindhyāya sakrodhaḥ samāhūya mahārathaḥ
c cikṣepa me suto rājan sa gatāsur athāpatat
a vivindhyaṃ nihataṃ dṛṣṭvā tāṃ ca vikṣobhitāṃ camūm
c kāmagena sa saubhena śālvaḥ punar upāgamat
a tato vyākulitaṃ sarvaṃ dvārakāvāsi tad balam
c dṛṣṭvā śālvaṃ mahābāho saubhasthaṃ pṛthivīgatam
a tato niryāya kaunteya vyavasthāpya ca tad balam
c ānartānāṃ mahārāja pradyumno vākyam abravīt
a sarve bhavantas tiṣṭhantu sarve paśyantu māṃ yudhi
c nivārayantaṃ saṃgrāme balāt saubhaṃ sarājakam
a ahaṃ saubhapateḥ senām āyasair bhujagair iva
c dhanurbhujavinirmuktair nāśayāmy adya yādavāḥ
a āśvasadhvaṃ na bhīḥ kāryā saubharāḍ adya naśyati
c mayābhipanno duṣṭātmā sasaubho vinaśiṣyati
a evaṃ bruvati saṃhṛṣṭe pradyumne pāṇḍunandana
c viṣṭhitaṃ tad balaṃ vīra yuyudhe ca yathāsukham
 vāsudeva uvāca
a evam uktvā raukmiṇeyo yādavān bharatarṣabha
c daṃśitair haribhir yuktaṃ ratham āsthāya kāñcanam
a ucchritya makaraṃ ketuṃ vyāttānanam alaṃkṛtam
c utpatadbhir ivākāśaṃ tair hayair anvayāt parān
a vikṣipan nādayaṃś cāpi dhanuḥśreṣṭhaṃ mahābalaḥ
c tūṇakhaḍgadharaḥ śūro baddhagodhāṅgulitravān
a sa vidyuccalitaṃ cāpaṃ viharan vai talāt talam
c mohayām āsa daiteyān sarvān saubhanivāsinaḥ
a nāsya vikṣipataś cāpaṃ saṃdadhānasya cāsakṛt
c antaraṃ dadṛśe kaś cin nighnataḥ śātravān raṇe
a mukhasya varṇo na vikalpate 'sya
celuś ca gātrāṇi na cāpi tasya
c siṃhonnataṃ cāpy abhigarjato 'sya
śuśrāva loko 'dbhutarūpam agryam
a jalecaraḥ kāñcanayaṣṭisaṃstho
vyāttānanaḥ sarvatimipramāthī
c vitrāsayan rājati vāhamukhye
śālvasya senāpramukhe dhvajāgryaḥ
a tataḥ sa tūrṇaṃ niṣpatya pradyumnaḥ śatrukarśanaḥ
c śālvam evābhidudrāva vidhāsyan kalahaṃ nṛpa
a abhiyānaṃ tu vīreṇa pradyumnena mahāhave
c nāmarṣayata saṃkruddhaḥ śālvaḥ kurukulodvaha
a sa roṣamadamatto vai kāmagād avaruhya ca
c pradyumnaṃ yodhayām āsa śālvaḥ parapuraṃjayaḥ
a tayoḥ sutumulaṃ yuddhaṃ śālvavṛṣṇipravīrayoḥ
c sametā dadṛśur lokā balivāsavayor iva
a tasya māyāmayo vīra ratho hemapariṣkṛtaḥ
c sadhvajaḥ sapatākaś ca sānukarṣaḥ satūṇavān
a sa taṃ rathavaraṃ śrīmān samāruhya kila prabho
c mumoca bāṇān kauravya pradyumnāya mahābalaḥ
a tato bāṇamayaṃ varṣaṃ vyasṛjat tarasā raṇe
c pradyumno bhujavegena śālvaṃ saṃmohayann iva
a sa tair abhihataḥ saṃkhye nāmarṣayata saubharāṭ
c śarān dīptāgnisaṃkāśān mumoca tanaye mama
d tān āpatata sic
 bāṇaughān sa ciccheda mahābalaḥ
d tataś cānyāñ śarān dīptān pracikṣepa sute mama
a sa śālvabāṇai rājendra viddho rukmiṇinandanaḥ
c mumoca bāṇaṃ tvarito marmabhedinam āhave
a tasya varma vibhidyāśu sa bāṇo matsuteritaḥ
c bibheda hṛdayaṃ patrī sa papāta mumoha ca
a tasmin nipatite vīre śālvarāje vicetasi
c saṃprādravan dānavendrā dārayanto vasuṃdharām
a hāhākṛtam abhūt sainyaṃ śālvasya pṛthivīpate
c naṣṭasaṃjñe nipatite tadā saubhapatau nṛpa
a tata utthāya kauravya pratilabhya ca cetanām
c mumoca bāṇaṃ tarasā pradyumnāya mahābalaḥ
a tena viddho mahābāhuḥ pradyumnaḥ samare sthitaḥ
c jatrudeśe bhṛśaṃ vīro vyavāsīdad rathe tadā
a taṃ sa viddhvā mahārāja śālvo rukmiṇinandanam
c nanāda siṃhanādaṃ vai nādenāpūrayan mahīm
a tato mohaṃ samāpanne tanaye mama bhārata
c mumoca bāṇāṃs tvaritaḥ punar anyān durāsadān
a sa tair abhihato bāṇair bahubhis tena mohitaḥ
c niśceṣṭaḥ kauravaśreṣṭha pradyumno 'bhūd raṇājire
 vāsudeva uvāca
a śālvabāṇārdite tasmin pradyumne balināṃ vare
c vṛṣṇayo bhagnasaṃkalpā vivyathuḥ pṛtanāgatāḥ
a hāhākṛtam abhūt sārvaṃ vṛṣṇyandhakabalaṃ tadā
c pradyumne patite rājan pare ca muditābhavan
a taṃ tathā mohitaṃ dṛṣṭvā sārathir javanair hayaiḥ
c raṇād apāharat tūrṇaṃ śikṣito dārukis tataḥ
a nātidūrāpayāte tu rathe rathavarapraṇut
c dhanur gṛhītvā yantāraṃ labdhasaṃjño 'bravīd idam
a saute kiṃ te vyavasitaṃ kasmād yāsi parāṅmukhaḥ
c naiṣa vṛṣṇipravīrāṇām āhave dharma ucyate
a kaccit saute na te mohaḥ śālvaṃ dṛṣṭvā mahāhave
c viṣādo vā raṇaṃ dṛṣṭvā brūhi me tvaṃ yathātatham
 sūta uvāca
a jānārdane na me moho nāpi me bhayam āviśat
c atibhāraṃ tu te manye śālvaṃ keśavanandana
a so 'payāmi śanair vīra balavān eṣa pāpakṛt
c mohitaś ca raṇe śūro rakṣyaḥ sārathinā rathī
a āyuṣmaṃs tvaṃ mayā nityaṃ rakṣitavyas tvayāpy aham
c rakṣitavyo rathī nityam iti kṛtvāpayāmy aham
a ekaś cāsi mahābāho bahavaś cāpi dānavāḥ
c nasamaṃ raukmiṇeyāhaṃ raṇaṃ matvāpayāmy aham
 vāsudeva uvāca
a evaṃ bruvati sūte tu tadā makaraketumān
c uvāca sūtaṃ kauravya nivartaya rathaṃ punaḥ
a dārukātmaja maivaṃ tvaṃ punaḥ kārṣīḥ kathaṃ cana
c vyapayānaṃ raṇāt saute jīvato mama karhi cit
a na sa vṛṣṇikule jāto yo vai tyajati saṃgaram
c yo vā nipatitaṃ hanti tavāsmīti ca vādinam
a tathā striyaṃ vai yo hanti vṛddhaṃ bālaṃ tathaiva ca
c virathaṃ viprakīrṇaṃ ca bhagnaśastrāyudhaṃ tathā
a tvaṃ ca sūtakule jāto vinītaḥ sūtakarmaṇi
c dharmajñaś cāsi vṛṣṇīnām āhaveṣv api dāruke
a sa jānaṃś caritaṃ kṛtsnaṃ vṛṣṇīnāṃ pṛtanāmukhe
c apayānaṃ punaḥ saute maivaṃ kārṣīḥ kathaṃ cana
a apayātaṃ hataṃ pṛṣṭhe bhītaṃ raṇapalāyinam
c gadāgrajo durādharṣaḥ kiṃ māṃ vakṣyati mādhavaḥ
a keśavasyāgrajo vāpi nīlavāsā madotkaṭaḥ
c kiṃ vakṣyati mahābāhur baladevaḥ samāgataḥ
a kiṃ vakṣyati śiner naptā narasiṃho mahādhanuḥ
c apayātaṃ raṇāt saute sāmbaś ca samitiṃjayaḥ
a cārudeṣṇaś ca durdharṣas tathaiva gadasāraṇau
c akrūraś ca mahābāhuḥ kiṃ māṃ vakṣyati sārathe
a śūraṃ saṃbhāvitaṃ santaṃ nityaṃ puruṣamāninam
c striyaś ca vṛṣṇīvīrāṇāṃ kiṃ māṃ vakṣyanti saṃgatāḥ
a pradyumno 'yam upāyāti bhītas tyaktvā mahāhavam
c dhig enam iti vakṣyanti na tu vakṣyanti sādhv iti
a dhig vācā parihāso 'pi mama vā madvidhasya vā
c mṛtyunābhyadhikaḥ saute sa tvaṃ mā vyapayāḥ punaḥ
a bhāraṃ hi mayi saṃnyasya yāto madhunihā hariḥ
c yajñaṃ bharatasiṃhasya pārthasyāmitatejasaḥ
a kṛtavarmā mayā vīro niryāsyann eva vāritaḥ
c śālvaṃ nivārayiṣye 'haṃ tiṣṭha tvam iti sūtaja
a sa ca saṃbhāvayan māṃ vai nivṛtto hṛdikātmajaḥ
c taṃ sametya raṇaṃ tyaktvā kiṃ vakṣyāmi mahāratham
a upayātaṃ durādharṣaṃ śaṅkhacakragadādharam
c puruṣaṃ puṇḍarīkākṣaṃ kiṃ vakṣyāmi mahābhujam
a sātyakiṃ baladevaṃ ca ye cānye 'ndhakavṛṣṇayaḥ
c mayā spardhanti satataṃ kiṃ nu vakṣyāmi tān aham
a tyaktvā raṇam imaṃ saute pṛṣṭhato 'bhyāhataḥ śaraiḥ
c tvayāpanīto vivaśo na jīveyaṃ kathaṃ cana
a sa nivarta rathenāśu punar dārukanandana
c na caitad evaṃ kartavyam athāpatsu kathaṃ cana
a na jīvitam ahaṃ saute bahu manye kadā cana
c apayāto raṇād bhītaḥ pṛṣṭhato 'bhyāhataḥ śaraiḥ
a kadā vā sūtaputra tvaṃ jānīṣe māṃ bhayārditam
c apayātaṃ raṇaṃ hitvā yathā kāpuruṣaṃ tathā
a na yuktaṃ bhavatā tyaktuṃ saṃgrāmaṃ dārukātmaja
c mayi yuddhārthini bhṛśaṃ sa tvaṃ yāhi yato raṇam
 vāsudeva uvāca
a evam uktas tu kaunteya sūtaputras tadā mṛdhe
c pradyumnam abravīc chlakṣṇaṃ madhuraṃ vākyam añjasā
a na me bhayaṃ raukmiṇeya saṃgrāme yacchato hayān
c yuddhajñaś cāsmi vṛṣṇīnāṃ nātra kiṃ cid ato 'nyathā
a āyuṣmann upadeśas tu sārathye vartatāṃ smṛtaḥ
c sarvārtheṣu rathī rakṣyas tvaṃ cāpi bhṛśapīḍitaḥ
a tvaṃ hi śālvaprayuktena patriṇābhihato bhṛśam
c kaśmalābhihato vīra tato 'ham apayātavān
a sa tvaṃ sātvatamukhyādya labdhasaṃjño yadṛcchayā
c paśya me hayasaṃyāne śikṣāṃ keśavanandana
a dārukeṇāham utpanno yathāvac caiva śikṣitaḥ
c vītabhīḥ praviśāmy etāṃ śālvasya mahatīṃ camūm
a evam uktvā tato vīra hayān saṃcodya saṃgare
c raśmibhiś ca samudyamya javenābhyapatat tadā
a maṇḍalāni vicitrāṇi yamakānītarāṇi ca
c savyāni ca vicitrāṇi dakṣiṇāni ca sarvaśaḥ
a pratodenāhatā rājan raśmibhiś ca samudyatāḥ
c utpatanta ivākāśaṃ vibabhus te hayottamāḥ
a te hastalāghavopetaṃ vijñāya nṛpa dārukim
c dahyamānā iva tadā paspṛśuś caraṇair mahīm
a so 'pasavyāṃ camūṃ tasya śālvasya bharatarṣabha
c cakāra nātiyatnena tad adbhutam ivābhavat
a amṛṣyamāṇo 'pasavyaṃ pradyumnena sa saubharāṭ
c yantāram asya sahasā tribhir bāṇaiḥ samarpayat
a dārukasya sutas taṃ tu bāṇavegam acintayan
c bhūya eva mahābāho prayayau hayasaṃmataḥ
a tato bāṇān bahuvidhān punar eva sa saubharāṭ
c mumoca tanaye vīre mama rukmiṇinandane
a tān aprāptāñ śitair bāṇaiś ciccheda paravīrahā
c raukmiṇeyaḥ smitaṃ kṛtvā darśayan hastalāghavam
a chinnān dṛṣṭvā tu tān bāṇān pradyumnena sa saubharāṭ
c āsurīṃ dāruṇīṃ māyām āsthāya vyasṛjac charān
a prayujyamānam ājñāya daiteyāstraṃ mahābalaḥ
c brahmāstreṇāntarā chittvā mumocānyān patatriṇaḥ
a te tad astraṃ vidhūyāśu vivyadhū rudhirāśanāḥ
c śirasy urasi vaktre ca sa mumoha papāta ca
a tasmin nipatite kṣudre śālve bāṇaprapīḍite
c raukmiṇeyo 'paraṃ bāṇaṃ saṃdadhe śatrunāśanam
a tam arcitaṃ sarvadāśārhapūgair
āśīrbhir arkajvalanaprakāśam
c dṛṣṭvā śaraṃ jyām abhinīyamānaṃ
babhūva hāhākṛtam antarikṣam
a tato devagaṇāḥ sarve sendrāḥ saha dhaneśvarāḥ
c nāradaṃ preṣayām āsuḥ śvasanaṃ ca mahābalam
a tau raukmiṇeyam āgamya vaco 'brūtāṃ divaukasām
c naiṣa vadhyas tvayā vīra śālvarājaḥ kathaṃ cana
a saṃharasva punar bāṇam avadhyo 'yaṃ tvayā raṇe
c etasya hi śarasyājau nāvadhyo 'sti pumān kva cit
a mṛtyur asya mahābāho raṇe devakinandanaḥ
c kṛṣṇaḥ saṃkalpito dhātrā tan na mithyā bhaved iti
a tataḥ paramasaṃhṛṣṭaḥ pradyumnaḥ śaram uttamam
c saṃjahāra dhanuḥśreṣṭhāt tūṇe caiva nyaveśayat
a tata utthāya rājendra śālvaḥ paramadurmanāḥ
c vyapāyāt sabalas tūrṇaṃ pradyumnaśarapīḍitaḥ
a sa dvārakāṃ parityajya krūro vṛṣṇibhir arditaḥ
c saubham āsthāya rājendra divam ācakrame tadā
 vāsudeva uvāca
a ānartanagaraṃ muktaṃ tato 'ham agamaṃ tadā
c mahākratau rājasūye nivṛtte nṛpate tava
a apaśyaṃ dvārakāṃ cāhaṃ mahārāja hatatviṣam
c niḥsvādhyāyavaṣaṭkārāṃ nirbhūṣaṇavarastriyam
a anabhijñeyarūpāṇi dvārakopavanāni ca
c dṛṣṭvā śaṅkopapanno 'ham apṛcchaṃ hṛdikātmajam
a asvasthanaranārīkam idaṃ vṛṣṇipuraṃ bhṛṣam
c kim idaṃ naraśārdūla śrotum icchāmahe vayam
a evam uktas tu sa mayā vistareṇedam abravīt
c rodhaṃ mokṣaṃ ca śālvena hārdikyo rājasattama
a tato 'haṃ kauravaśreṣṭha śrutvā sarvam aśeṣataḥ
c vināśe śālvarājasya tadaivākaravaṃ matim
a tato 'haṃ bharataśreṣṭha samāśvāsya pure janam
c rājānam āhukaṃ caiva tathaivānakadundubhim
e sarvavṛṣṇipravīrāṃś ca harṣayann abruvaṃ tadā
a apramādaḥ sadā kāryo nagare yādavarṣabhāḥ
c śālvarājavināśāya prayātaṃ māṃ nibodhata
a nāhatvā taṃ nivartiṣye purīṃ dvāravatīṃ prati
c saśālvaṃ saubhanagaraṃ hatvā draṣṭāsmi vaḥ punaḥ
e trisāmā hanyatām eṣā dundubhiḥ śatrubhīṣaṇī
a te mayāśvāsitā vīrā yathāvad bharatarṣabha
c sarve mām abruvan hṛṣṭāḥ prayāhi jahi śātravān
a taiḥ prahṛṣṭātmabhir vīrair āśīrbhir abhinanditaḥ
c vācayitvā dvijaśreṣṭhān praṇamya śirasāhukam
a sainyasugrīvayuktena rathenānādayan diśaḥ
c pradhmāpya śaṅkhapravaraṃ pāñcajanyam ahaṃ nṛpa
a prayāto 'smi naravyāghra balena mahatā vṛtaḥ
c kḷptena caturaṅgeṇa balena jitakāśinā
a samatītya bahūn deśān girīṃś ca bahupādapān
c sarāṃsi saritaś caiva mārttikāvatam āsadam
a tatrāśrauṣaṃ naravyāghra śālvaṃ nagaram antikāt
c prayātaṃ saubham āsthāya tam ahaṃ pṛṣṭhato 'nvayām
d dṛṣṭavān asmi rājendra sālvarājam athāntike
a tataḥ sāgaram āsādya kukṣau tasya mahormiṇaḥ
c samudranābhyāṃ śālvo 'bhūt saubham āsthāya śatruhan
d sa mām ālokya sahasā senāṃ svāṃ prāhiṇon mṛdhe
d madbāhunā ca senāyāṃ śiṣṭāyāṃ kiṃ cid eva ca
a sa samālokya dūrān māṃ smayann iva yudhiṣṭhira
c āhvayām āsa duṣṭātmā yuddhāyaiva muhur muhuḥ
a tasya śārṅgavinirmuktair bahubhir marmabhedibhiḥ
c puraṃ nāsādyata śarais tato māṃ roṣa āviśat
a sa cāpi pāpaprakṛtir daiteyāpasado nṛpa
c mayy avarṣata durdharṣaḥ śaradhārāḥ sahasraśaḥ
a sainikān mama sūtaṃ ca hayāṃś ca samavākirat
c acintayantas tu śarān vayaṃ yudhyāma bhārata
a tataḥ śatasahasrāṇi śarāṇāṃ nataparvaṇām
c cikṣipuḥ samare vīrā mayi śālvapadānugāḥ
a te hayān me rathaṃ caiva tadā dārukam eva ca
c chādayām āsur asurā bāṇair marmavibhedibhiḥ
a na hayā na ratho vīra na yantā mama dārukaḥ
c adṛśyanta śaraiś channās tathāhaṃ sainikāś ca me
a tato 'ham api kauravya śarāṇām ayutān bahūn
c abhimantritānāṃ dhanuṣā divyena vidhinākṣipam
a na tatra viṣayas tv āsīn mama sainyasya bhārata
c khe viṣaktaṃ hi tat saubhaṃ krośamātra ivābhavat
a tatas te prekṣakāḥ sarve raṅgavāṭa iva sthitāḥ
c harṣayām āsur uccair māṃ siṃhanādatalasvanaiḥ
a matkārmukavinirmuktā dānavānāṃ mahāraṇe
c aṅgeṣu rudhirāktās te viviśuḥ śalabhā iva
a tato halahalāśabdaḥ saubhamadhye vyavardhata
c vadhyatāṃ viśikhais tīkṣṇaiḥ patatāṃ ca mahārṇave
a te nikṛttabhujaskandhāḥ kabandhākṛtidarśanāḥ
c nadanto bhairavān nādan nipatanti sma dānavāḥ
d patitās te 'pi bhakṣyante samudrāmbhonivāsibhiḥ
a tato gokṣīrakundendumṛṇālarajataprabham
c jalajaṃ pāñcajanyaṃ vai prāṇenāham apūrayam
a tān dṛṣṭvā patitāṃs tatra śālvaḥ saubhapatis tadā
c māyāyuddhena mahatā yodhayām āsa māṃ yudhi
a tato huḍahuḍāḥ prāsāḥ śaktiśūlaparaśvadhāḥ
b asayaḥ śaktimuśalapāśārṣṭikaṇapāḥ śarāḥ
c paṭṭiśāś ca bhuśuṇḍyaś ca prāpatann aniśaṃ mayi
a tān ahaṃ māyayaivāśu pratigṛhya vyanāśayam
c tasyāṃ hatāyāṃ māyāyāṃ giriśṛṅgair ayodhayat
a tato 'bhavat tama iva prabhātam iva cābhavat
c durdinaṃ sudinaṃ caiva śītam uṣṇaṃ ca bhārata
d aṅgārapāṃśuvarṣaṃ ca śastravarṣaṃ ca bhārata
a evaṃ māyāṃ vikurvāṇo yodhayām āsa māṃ ripuḥ
c vijñāya tad ahaṃ sarvaṃ māyayaiva vyanāśayam
d sa mohayām āsa tadā māyayā yudhi dānavaḥ
d tato hatāyāṃ ca mayā māyāyāṃ yudhi dānavaḥ
e yathākālaṃ tu yuddhena vyadhamaṃ sarvataḥ śaraiḥ
a tato vyoma mahārāja śatasūryam ivābhavat
c śatacandraṃ ca kaunteya sahasrāyutatārakam
a tato nājñāyata tadā divārātraṃ tathā diśaḥ
c tato 'haṃ moham āpannaḥ prajñāstraṃ samayojayam
e tatas tad astram astreṇa vidhūtaṃ śaratūlavat
a tathā tad abhavad yuddhaṃ tumulaṃ lomaharṣaṇam
c labdhālokaś ca rājendra punaḥ śatrum ayodhayam
 vāsudeva uvāca
a evaṃ sa puruṣavyāghra śālvo rājñāṃ mahāripuḥ
c yudhyamāno mayā saṃkhye viyad abhyāgamat punaḥ
a tataḥ śataghnīś ca mahāgadāś ca
dīptāṃś ca śūlān musalān asīṃś ca
c cikṣepa roṣān mayi mandabuddhiḥ
śālvo mahārāja jayābhikāṅkṣī
a tān āśugair āpatato 'ham āśu
nivārya tūrṇaṃ khagamān kha eva
c dvidhā tridhā cācchinam āśu muktais
tato 'ntarikṣe ninado babhūva
a tataḥ śatasahasreṇa śarāṇāṃ nataparvaṇām
c dārukaṃ vājinaś caiva rathaṃ ca samavākirat
a tato mām abravīd vīra dāruko vihvalann iva
c sthātavyam iti tiṣṭhāmi śālvabāṇaprapīḍitaḥ
d avasthātuṃ na śakyāmi aṅgaṃ me vyavasīdati
a iti tasya niśamyāhaṃ sāratheḥ karuṇaṃ vacaḥ
c avekṣamāṇo yantāram apaśyaṃ śarapīḍitam
a na tasyorasi no mūrdhni na kāye na bhujadvaye
c antaraṃ pāṇḍavaśreṣṭha paśyāmi nahataṃ śaraiḥ
a sa tu bāṇavarotpīḍād visravaty asṛg ulbaṇam
c abhivṛṣṭo yathā meghair girir gairikadhātumān
d śarair nānāvidhākārair divyāstrapratimantritaiḥ
d astraiḥ śastraiś ca vividhaiḥ khasthā hy antarhitā api
a abhīṣuhastaṃ taṃ dṛṣṭvā sīdantaṃ sārathiṃ raṇe
c astambhayaṃ mahābāho śālvabāṇaprapīḍitam
a atha māṃ puruṣaḥ kaś cid dvārakānilayo 'bravīt
c tvarito ratham abhyetya sauhṛdād iva bhārata
a āhukasya vaco vīra tasyaiva paricārakaḥ
c viṣaṇṇaḥ sannakaṇṭho vai tan nibodha yudhiṣṭhira
a dvārakādhipatir vīra āha tvām āhuko vacaḥ
c keśaveha vijānīṣva yat tvāṃ pitṛsakho 'bravīt
a upayātvādya śālvena dvārakāṃ vṛṣṇinandana
c viṣakte tvayi durdharṣa hataḥ śūrasuto balāt
a tad alaṃ sādhu yuddhena nivartasva janārdana
c dvārakām eva rakṣasva kāryam etan mahat tava
a ity ahaṃ tasya vacanaṃ śrutvā paramadurmanāḥ
c niścayaṃ nādhigacchāmi kartavyasyetarasya vā
a sātyakiṃ baladevaṃ ca pradyumnaṃ ca mahāratham
c jagarhe manasā vīra tac chrutvā vipriyaṃ vacaḥ
a ahaṃ hi dvārakāyāś ca pituś ca kurunandana
c teṣu rakṣāṃ samādhāya prayātaḥ saubhapātane
a baladevo mahābāhuḥ kaccij jīvati śatruhā
c sātyakī raukmiṇeyaś ca cārudeṣṇaś ca vīryavān
e sāmbaprabhṛtayaś caivety aham āsaṃ sudurmanāḥ
a eteṣu hi naravyāghra jīvatsu na kathaṃ cana
c śakyaḥ śūrasuto hantum api vajrabhṛtā svayam
a hataḥ śūrasuto vyaktaṃ vyaktaṃ te ca parāsavaḥ
c baladevamukhāḥ sarve iti me niścitā matiḥ
a so 'haṃ sarvavināśaṃ taṃ cintayāno muhur muhuḥ
c suvihvalo mahārāja punaḥ śālvam ayodhayam
a tato 'paśyaṃ mahārāja prapatantam ahaṃ tadā
c saubhāc chūrasutaṃ vīra tato māṃ moha āviśat
a tasya rūpaṃ prapatataḥ pitur mama narādhipa
c yayāteḥ kṣīṇapuṇyasya svargād iva mahītalam
a viśīrṇagalitoṣṇīṣaḥ prakīrṇāmbaramūrdhajaḥ
c prapatan dṛśyate ha sma kṣīṇapuṇya iva grahaḥ
a tataḥ śārṅgaṃ dhanuḥśreṣṭhaṃ karāt prapatitaṃ mama
c mohāt sannaś ca kaunteya rathopastha upāviśam
a tato hāhākṛtaṃ sarvaṃ sainyaṃ me gatacetanam
c māṃ dṛṣṭvā rathanīḍasthaṃ gatāsum iva bhārata
a prasārya bāhū patataḥ prasārya caraṇāv api
c rūpaṃ pitur apaśyaṃ tac chakuneḥ patato yathā
a taṃ patantaṃ mahābāho śūlapaṭṭiśapāṇayaḥ
c abhighnanto bhṛśaṃ vīrā mama ceto vyakampayan
a tato muhūrtāt pratilabhya saṃjñām
ahaṃ tadā vīra mahāvimarde
c na tatra saubhaṃ na ripuṃ na śālvaṃ
paśyāmi vṛddhaṃ pitaraṃ na cāpi
a tato mamāsīn manasi māyeyam iti niścitam
c prabuddho 'smi tato bhūyaḥ śataśo vikirañ śarān
 vāsudeva uvāca
a tato 'haṃ bharataśreṣṭha pragṛhya ruciraṃ dhanuḥ
c śarair apātayaṃ saubhāc chirāṃsi vibudhadviṣām
a śarāṃś cāśīviṣākārān ūrdhvagāṃs tigmatejasaḥ
c apraiṣaṃ śālvarājāya śārṅgamuktān suvāsasaḥ
a tato nādṛśyata tadā saubhaṃ kurukulodvaha
c antarhitaṃ māyayābhūt tato 'haṃ vismito 'bhavam
a atha dānavasaṃghās te vikṛtānanamūrdhajāḥ
c udakrośan mahārāja viṣṭhite mayi bhārata
a tato 'straṃ śabdasāhaṃ vai tvaramāṇo mahāhave
c ayojayaṃ tadvadhāya tataḥ śabda upāramat
a hatās te dānavāḥ sarve yaiḥ sa śabda udīritaḥ
c śarair ādityasaṃkāśair jvalitaiḥ śabdasādhanaiḥ
a tasminn uparate śabde punar evānyato 'bhavat
c śabdo 'paro mahārāja tatrāpi prāharaṃ śarān
a evaṃ daśa diśaḥ sarvās tiryag ūrdhvaṃ ca bhārata
c nādayām āsur asurās te cāpi nihatā mayā
a tataḥ prāgjyotiṣaṃ gatvā punar eva vyadṛśyata
c saubhaṃ kāmagamaṃ vīra mohayan mama cakṣuṣī
a tato lokāntakaraṇo dānavo vānarākṛtiḥ
c śilāvarṣeṇa sahasā mahatā māṃ samāvṛṇot
a so 'haṃ parvatavarṣeṇa vadhyamānaḥ samantataḥ
c valmīka iva rājendra parvatopacito 'bhavam
a tato 'haṃ parvatacitaḥ sahayaḥ sahasārathiḥ
c aprakhyātim iyāṃ rājan sadhvajaḥ parvataiś citaḥ
a tato vṛṣṇipravīrā ye mamāsan sainikās tadā
c te bhayārtā diśaḥ sarvāḥ sahasā vipradudruvuḥ
a tato hāhākṛtaṃ sarvam abhūt kila viśāṃ pate
c dyauś ca bhūmiś ca khaṃ caivādṛśyamāne tathā mayi
a tato viṣaṇṇamanaso mama rājan suhṛjjanāḥ
c ruruduś cukruśuś caiva duḥkhaśokasamanvitāḥ
a dviṣatāṃ ca praharṣo 'bhūd ārtiś cādviṣatām api
c evaṃ vijitavān vīra paścād aśrauṣam acyuta
a tato 'ham astraṃ dayitaṃ sarvapāṣāṇabhedanam
c vajram udyamya tān sarvān parvatān samaśātayam
a tataḥ parvatabhārārtā mandaprāṇaviceṣṭitāḥ
c hayā mama mahārāja vepamānā ivābhavan
a meghajālam ivākāśe vidāryābhyuditaṃ ravim
c dṛṣṭvā māṃ bāndhavāḥ sarve harṣam āhārayan punaḥ
a tato mām abravīt sūtaḥ prāñjaliḥ praṇato nṛpa
c sādhu saṃpaśya vārṣṇeya śālvaṃ saubhapatiṃ sthitam
a alaṃ kṛṣṇāvamanyainaṃ sādhu yatnaṃ samācara
c mārdavaṃ sakhitāṃ caiva śālvād adya vyapāhara
a jahi śālvaṃ mahābāho mainaṃ jīvaya keśava
c sarvaiḥ parākramair vīra vadhyaḥ śatrur amitrahan
a na śatrur avamantavyo durbalo 'pi balīyasā
c yo 'pi syāt pīṭhagaḥ kaś cit kiṃ punaḥ samare sthitaḥ
a sa tvaṃ puruṣaśārdūla sarvayatnair imaṃ prabho
c jahi vṛṣṇikulaśreṣṭha mā tvāṃ kālo 'tyagāt punaḥ
d jitavāñ jāmadagnyaṃ yaḥ koṭivarṣagaṇān bahūn
d sa eṣa nānyair vadhyo hi tvām ṛte naiva kaiś cana
a naiṣa mārdavasādhyo vai mato nāpi sakhā tava
c yena tvaṃ yodhito vīra dvārakā cāvamarditā
a evamādi tu kaunteya śrutvāhaṃ sārather vacaḥ
c tattvam etad iti jñātvā yuddhe matim adhārayam
a vadhāya śālvarājasya saubhasya ca nipātane
c dārukaṃ cābruvaṃ vīra muhūrtaṃ sthīyatām iti
a tato 'pratihataṃ divyam abhedyam ativīryavat
c āgneyam astraṃ dayitaṃ sarvasāhaṃ mahāprabham
d yojayaṃ tatra dhanuṣā dānavāntakaraṃ raṇe
a yakṣāṇāṃ rākṣasānāṃ ca dānavānāṃ ca saṃyuge
c rājñāṃ ca pratilomānāṃ bhasmāntakaraṇaṃ mahat
a kṣurāntam amalaṃ cakraṃ kālāntakayamopamam
c abhimantryāham atulaṃ dviṣatāṃ ca nibarhaṇam
a jahi saubhaṃ svavīryeṇa ye cātra ripavo mama
c ity uktvā bhujavīryeṇa tasmai prāhiṇavaṃ ruṣā
a rūpaṃ sudarśanasyāsīd ākāśe patatas tadā
c dvitīyasyeva sūryasya yugānte pariviṣyataḥ
a tat samāsādya nagaraṃ saubhaṃ vyapagatatviṣam
c madhyena pāṭayām āsa krakaco dārv ivocchritam
a dvidhā kṛtaṃ tataḥ saubhaṃ sudarśanabalād dhatam
c maheśvaraśaroddhūtaṃ papāta tripuraṃ yathā
a tasmin nipatite saubhe cakram āgāt karaṃ mama
c punaś coddhūya vegena śālvāyety aham abruvam
a tataḥ śālvaṃ gadāṃ gurvīm āvidhyantaṃ mahāhave
c dvidhā cakāra sahasā prajajvāla ca tejasā
a tasmin nipatite vīre dānavās trastacetasaḥ
c hāhābhūtā diśo jagmur arditā mama sāyakaiḥ
a tato 'haṃ samavasthāpya rathaṃ saubhasamīpataḥ
c śaṅkhaṃ pradhmāpya harṣeṇa suhṛdaḥ paryaharṣayam
a tan meruśikharākāraṃ vidhvastāṭṭālagopuram
c dahyamānam abhiprekṣya striyas tāḥ saṃpradudruvuḥ
a evaṃ nihatya samare śālvaṃ saubhaṃ nipātya ca
c ānartān punar āgamya suhṛdāṃ prītim āvaham
a etasmāt kāraṇād rājan nāgamaṃ nāgasāhvayam
c yady agāṃ paravīraghna na hi jīvet suyodhanaḥ
d mayy āgate 'thavā vīra dyūtaṃ na bhavitā tathā
d adyāhaṃ kiṃ kariṣyāmi bhinnasetur ivodakam
 vaiśaṃpāyana uvāca
a evam uktvā mahābāhuḥ kauravaṃ puruṣottamaḥ
c āmantrya prayayau dhīmān pāṇḍavān madhusūdanaḥ
a abhivādya mahābāhur dharmarājaṃ yudhiṣṭhiram
c rājñā mūrdhany upāghrāto bhīmena ca mahābhujaḥ
d pariṣvaktaś cārjunena yamābhyāṃ cābhivāditaḥ
d saṃmānitaś ca dhaumyena draupadyā cārcito 'śrubhiḥ
a subhadrām abhimanyuṃ ca ratham āropya kāñcanam
c āruroha rathaṃ kṛṣṇaḥ pāṇḍavair abhipūjitaḥ
a sainyasugrīvayuktena rathenādityavarcasā
c dvārakāṃ prayayau kṛṣṇaḥ samāśvāsya yudhiṣṭhiram
a tataḥ prayāte dāśārhe dhṛṣṭadyumno 'pi pārṣataḥ
c draupadeyān upādāya prayayau svapuraṃ tadā
a dhṛṣṭaketuḥ svasāraṃ ca samādāyātha cedirāṭ
c jagāma pāṇḍavān dṛṣṭvā ramyāṃ śuktimatīṃ purīm
a kekayāś cāpy anujñātāḥ kaunteyenāmitaujasā
c āmantrya pāṇḍavān sarvān prayayus te 'pi bhārata
a brāhmaṇāś ca viśaś caiva tathā viṣayavāsinaḥ
c visṛjyamānāḥ subhṛśaṃ na tyajanti sma pāṇḍavān
a samavāyaḥ sa rājendra sumahādbhutadarśanaḥ
c āsīn mahātmanāṃ teṣāṃ kāmyake bharatarṣabha
a yudhiṣṭhiras tu viprāṃs tān anumānya mahāmanāḥ
c śaśāsa puruṣān kāle rathān yojayateti ha
 vaiśaṃpāyana uvāca
a tasmin daśārhādhipatau prayāte
yudhiṣṭhiro bhīmasenārjunau ca
c yamau ca kṛṣṇā ca purohitaś ca
rathān mahārhān paramāśvayuktān
a āsthāya vīrāḥ sahitā vanāya
pratasthire bhūtapatiprakāśāḥ
c hiraṇyaniṣkān vasanāni gāś ca
pradāya śikṣākṣaramantravidbhyaḥ
a preṣyāḥ puro viṃśatir āttaśastrā
dhanūṃṣi varmāṇi śarāṃś ca pītān
c maurvīś ca yantrāṇi ca sāyakāṃś ca
sarve samādāya jaghanyam īyuḥ
a tatas tu vāsāṃsi ca rājaputryā
dhātryaś ca dāsyaś ca vibhūṣaṇaṃ ca
c tad indrasenas tvaritaṃ pragṛhya
jaghanyam evopayayau rathena
a tataḥ kuruśreṣṭham upetya paurāḥ
pradakṣiṇaṃ cakrur adīnasattvāḥ
c taṃ brāhmaṇāś cābhyavadan prasannā
mukhyāś ca sarve kurujāṅgalānām
a sa cāpi tān abhyavadat prasannaḥ
sahaiva tair bhrātṛbhir dharmarājaḥ
c tasthau ca tatrādhipatir mahātmā
dṛṣṭvā janaughaṃ kurujāṅgalānām
a piteva putreṣu sa teṣu bhāvaṃ
cakre kurūṇām ṛṣabho mahātmā
c te cāpi tasmin bharataprabarhe
tadā babhūvuḥ pitarīva putrāḥ
a tataḥ samāsādya mahājanaughāḥ
kurupravīraṃ parivārya tasthuḥ
c hā nātha hā dharma iti bruvanto
hriyā ca sarve 'śrumukhā babhūvuḥ
a varaḥ kurūṇām adhipaḥ prajānāṃ
piteva putrān apahāya cāsmān
c paurān imāñ jānapadāṃś ca sarvān
hitvā prayātaḥ kva nu dharmarājaḥ
a dhig dhārtarāṣṭraṃ sunṛśaṃsabuddhiṃ
sasaubalaṃ pāpamatiṃ ca karṇam
c anartham icchanti narendra pāpā
ye dharmanityasya satas tavogrāḥ
a svayaṃ niveśyāpratimaṃ mahātmā
puraṃ mahad devapuraprakāśam
c śatakratuprastham amoghakarmā
hitvā prayātaḥ kva nu dharmarājaḥ
a cakāra yām apratimāṃ mahātmā
sabhāṃ mayo devasabhāprakāśām
c tāṃ devaguptām iva devamāyāṃ
hitvā prayātaḥ kva nu dharmarājaḥ
a tān dharmakāmārthavid uttamaujā
bībhatsur uccaiḥ sahitān uvāca
c ādāsyate vāsam imaṃ niruṣya
vaneṣu rājā dviṣatāṃ yaśāṃsi
a dvijātimukhyāḥ sahitāḥ pṛthak ca
bhavadbhir āsādya tapasvinaś ca
c prasādya dharmārthavidaś ca vācyā
yathārthasiddhiḥ paramā bhaven naḥ
a ity evam ukte vacane 'rjunena
te brāhmaṇāḥ sarvavarṇāś ca rājan
c mudābhyanandan sahitāś ca cakruḥ
pradakṣiṇaṃ dharmabhṛtāṃ variṣṭham
a āmantrya pārthaṃ ca vṛkodaraṃ ca
dhanaṃjayaṃ yājñasenīṃ yamau ca
c pratasthire rāṣṭram apetaharṣā
yudhiṣṭhireṇānumatā yathāsvam
 vaiśaṃpāyana uvāca
a tatas teṣu prayāteṣu kaunteyaḥ satyasaṃgaraḥ
c abhyabhāṣata dharmātmā bhrātṝn sarvān yudhiṣṭhiraḥ
a dvādaśemāḥ samāsmābhir vastavyaṃ nirjane vane
c samīkṣadhvaṃ mahāraṇye deśaṃ bahumṛgadvijam
a bahupuṣpaphalaṃ ramyaṃ śivaṃ puṇyajanocitam
c yatremāḥ śaradaḥ sarvāḥ sukhaṃ prativasemahi
a evam ukte pratyuvāca dharmarājaṃ dhanaṃjayaḥ
c guruvan mānavaguruṃ mānayitvā manasvinam
 arjuna uvāca
a bhavān eva maharṣīṇāṃ vṛddhānāṃ paryupāsitā
c ajñātaṃ mānuṣe loke bhavato nāsti kiṃ cana
a tvayā hy upāsitā nityaṃ brāhmaṇā bharatarṣabha
c dvaipāyanaprabhṛtayo nāradaś ca mahātapāḥ
a yaḥ sarvalokadvārāṇi nityaṃ saṃcarate vaśī
c devalokād brahmalokaṃ gandharvāpsarasām api
a sarvā gatīr vijānāsi brāhmaṇānāṃ na saṃśayaḥ
c prabhāvāṃś caiva vettha tvaṃ sarveṣām eva pārthiva
a tvam eva rājañ jānāsi śreyaḥkāraṇam eva ca
c yatrecchasi mahārāja nivāsaṃ tatra kurmahe
a idaṃ dvaitavanaṃ nāma saraḥ puṇyajanocitam
c bahupuṣpaphalaṃ ramyaṃ nānādvijaniṣevitam
a atremā dvādaśa samā viharemeti rocaye
c yadi te 'numataṃ rājan kiṃ vānyan manyate bhavān
 yudhiṣṭhira uvāca
a mamāpy etan mataṃ pārtha tvayā yat samudāhṛtam
c gacchāma puṇyaṃ vikhyātaṃ mahad dvaitavanaṃ saraḥ
 vaiśaṃpāyana uvāca
a tatas te prayayuḥ sarve pāṇḍavā dharmacāriṇaḥ
c brāhmaṇair bahubhiḥ sārdhaṃ puṇyaṃ dvaitavanaṃ saraḥ
a brāhmaṇāḥ sāgnihotrāś ca tathaiva ca niragnayaḥ
c svādhyāyino bhikṣavaś ca sajapā vanavāsinaḥ
a bahavo brāhmaṇās tatra parivavrur yudhiṣṭhiram
c tapasvinaḥ satyaśīlāḥ śataśaḥ saṃśitavratāḥ
a te yātvā pāṇḍavās tatra bahubhir brāhmaṇaiḥ saha
c puṇyaṃ dvaitavanaṃ ramyaṃ viviśur bharatarṣabhāḥ
a tac chālatālāmramadhūkanīpa
kadambasarjārjunakarṇikāraiḥ
c tapātyaye puṣpadharair upetaṃ
mahāvanaṃ rāṣṭrapatir dadarśa
a mahādrumāṇāṃ śikhareṣu tasthur
manoramāṃ vācam udīrayantaḥ
c mayūradātyūhacakorasaṃghās
tasmin vane kānanakokilāś ca
a kareṇuyūthaiḥ saha yūthapānāṃ
madotkaṭānām acalaprabhāṇām
c mahānti yūthāni mahādvipānāṃ
tasmin vane rāṣṭrapatir dadarśa
a manoramāṃ bhogavatīm upetya
dhṛtātmanāṃ cīrajaṭādharāṇām
c tasmin vane dharmabhṛtāṃ nivāse
dadarśa siddharṣigaṇān anekān
a tataḥ sa yānād avaruhya rājā
sabhrātṛkaḥ sajanaḥ kānanaṃ tat
c viveśa dharmātmavatāṃ variṣṭhas
triviṣṭapaṃ śakra ivāmitaujāḥ
a taṃ satyasaṃdhaṃ sahitābhipetur
didṛkṣavaś cāraṇasiddhasaṃghāḥ
c vanaukasaś cāpi narendrasiṃhaṃ
manasvinaṃ saṃparivārya tasthuḥ
a sa tatra siddhān abhivādya sarvān
pratyarcito rājavad devavac ca
c viveśa sarvaiḥ sahito dvijāgryaiḥ
kṛtāñjalir dharmabhṛtāṃ variṣṭhaḥ
a sa puṇyaśīlaḥ pitṛvan mahātmā
tapasvibhir dharmaparair upetya
c pratyarcitaḥ puṣpadharasya mūle
mahādrumasyopaviveśa rājā
a bhīmaś ca kṛṣṇā ca dhanaṃjayaś ca
yamau ca te cānucarā narendram
c vimucya vāhān avaruhya sarve
tatropatasthur bharataprabarhāḥ
a latāvatānāvanataḥ sa pāṇḍavair
mahādrumaḥ pañcabhir ugradhanvibhiḥ
c babhau nivāsopagatair mahātmabhir
mahāgirir vāraṇayūthapair iva
 vaiśaṃpāyana uvāca
a tat kānanaṃ prāpya narendraputrāḥ
sukhocitā vāsam upetya kṛcchram
c vijahrur indrapratimāḥ śiveṣu
sarasvatīśālavaneṣu teṣu
a yatīṃś ca sarvān sa munīṃś ca rājā
tasmin vane mūlaphalair udagraiḥ
c dvijātimukhyān ṛṣabhaḥ kurūṇāṃ
saṃtarpayām āsa mahānubhāvaḥ
a iṣṭīś ca pitryāṇi tathāgriyāṇi
mahāvane vasatāṃ pāṇḍavānām
c purohitaḥ sarvasamṛddhatejāś
cakāra dhaumyaḥ pitṛvat kurūṇām
a apetya rāṣṭrād vasatāṃ tu teṣām
ṛṣiḥ purāṇo 'tithir ājagāma
c tam āśramaṃ tīvrasamṛddhatejā
mārkaṇḍeyaḥ śrīmatāṃ pāṇḍavānām
d tam āgataṃ jvalitahutāśanaprabhaṃ
d mahāmanāḥ kuruvṛṣabho yudhiṣṭhiraḥ
d apūjayat suraṛṣimānavārcitaṃ
d mahāmuniṃ hy anupamasattvavīryavān
a sa sarvavid draupadīṃ prekṣya kṛṣṇāṃ
yudhiṣṭhiraṃ bhīmasenārjunau ca
c saṃsmṛtya rāmaṃ manasā mahātmā
tapasvimadhye 'smayatāmitaujāḥ
a taṃ dharmarājo vimanā ivābravīt
sarve hriyā santi tapasvino 'mī
c bhavān idaṃ kiṃ smayatīva hṛṣṭas
tapasvināṃ paśyatāṃ mām udīkṣya
 mārkaṇḍeya uvāca
a na tāta hṛṣyāmi na ca smayāmi
praharṣajo māṃ bhajate na darpaḥ
c tavāpadaṃ tv adya samīkṣya rāmaṃ
satyavrataṃ dāśarathiṃ smarāmi
a sa cāpi rājā saha lakṣmaṇena
vane nivāsaṃ pitur eva śāsanāt
c dhanvī caran pārtha purā mayaiva
dṛṣṭo girer ṛṣyamūkasya sānau
a sahasranetrapratimo mahātmā
mayasya jeta namuceś ca hantā
c pitur nideśād anaghaḥ svadharmaṃ
vane vāsaṃ dāśarathiś cakāra
a sa cāpi śakrasya samaprabhāvo
mahānubhāvaḥ samareṣv ajeyaḥ
c vihāya bhogān acarad vaneṣu
neśe balasyeti cared adharmam
a nṛpāś ca nābhāgabhagīrathādayo
mahīm imāṃ sāgarāntāṃ vijitya
c satyena te 'py ajayaṃs tāta lokān
neśe balasyeti cared adharmam
a alarkam āhur naravarya santaṃ
satyavrataṃ kāśikarūṣarājam
c vihāya rāṣṭrāṇi vasūni caiva
neśe balasyeti cared adharmam
a dhātrā vidhir yo vihitaḥ purāṇas
taṃ pūjayanto naravarya santaḥ
c saptarṣayaḥ pārtha divi prabhānti
neśe balasyeti cared adharmam
a mahābalān parvatakūṭamātrān
viṣāṇinaḥ paśya gajān narendra
c sthitān nideśe naravarya dhātur
neśe balasyeti cared adharmam
a sarvāṇi bhūtāni narendra paśya
yathā yathāvad vihitaṃ vidhātrā
c svayonitas tat kurute prabhāvān
neśe balasyeti cared adharmam
a satyena dharmeṇa yathārhavṛttyā
hriyā tathā sarvabhūtāny atītya
c yaśaś ca tejaś ca tavāpi dīptaṃ
vibhāvasor bhāskarasyeva pārtha
a yathāpratijñaṃ ca mahānubhāva
kṛcchraṃ vane vāsam imaṃ niruṣya
c tataḥ śriyaṃ tejasā svena dīptām
ādāsyase pārthiva kauravebhyaḥ
 vaiśaṃpāyana uvāca
a tam evam uktvā vacanaṃ maharṣis
tapasvimadhye sahitaṃ suhṛdbhiḥ
c āmantrya dhaumyaṃ sahitāṃś ca pārthāṃs
tataḥ pratasthe diśam uttarāṃ saḥ
 vaiśaṃpāyana uvāca
a vasatsv atha dvaitavane pāṇḍaveṣu mahātmasu
c anukīrṇaṃ mahāraṇyaṃ brāhmaṇaiḥ samapadyata
a īryamāṇena satataṃ brahmaghoṣeṇa sarvataḥ
c brahmalokasamaṃ puṇyam āsīd dvaitavanaṃ saraḥ
a yajuṣām ṛcāṃ ca sāmnāṃ ca gadyānāṃ caiva sarvaśaḥ
c āsīd uccāryamāṇānāṃ nisvano hṛdayaṃgamaḥ
a jyāghoṣaḥ pāṇḍaveyānāṃ brahmaghoṣaś ca dhīmatām
c saṃsṛṣṭaṃ brahmaṇā kṣatraṃ bhūya eva vyarocata
a athābravīd bako dālbhyo dharmarājaṃ yudhiṣṭhiram
c saṃdhyāṃ kaunteyam āsīnam ṛṣibhiḥ parivāritam
a paśya dvaitavane pārtha brāhmaṇānāṃ tapasvinām
c homavelāṃ kuruśreṣṭha saṃprajvalitapāvakām
a caranti dharmaṃ puṇye 'smiṃs tvayā guptā dhṛtavratāḥ
c bhṛgavo 'ṅgirasaś caiva vāsiṣṭhāḥ kāśyapaiḥ saha
a āgastyāś ca mahābhāgā ātreyāś cottamavratāḥ
c sarvasya jagataḥ śreṣṭhā brāhmaṇāḥ saṃgatās tvayā
a idaṃ tu vacanaṃ pārtha śṛṇv ekāgramanā mama
c bhrātṛbhiḥ saha kaunteya yat tvāṃ vakṣyāmi kaurava
a brahma kṣatreṇa saṃsṛṣṭaṃ kṣatraṃ ca brahmaṇā saha
c udīrṇau dahataḥ śatrūn vanānīvāgnimārutau
a nābrāhmaṇas tāta ciraṃ bubhūṣed
icchann imaṃ lokam amuṃ ca jetum
c vinītadharmārtham apetamohaṃ
labdhvā dvijaṃ nudati nṛpaḥ sapatnān
a caran naiḥśreyasaṃ dharmaṃ prajāpālanakāritam
c nādhyagacchad balir loke tīrtham anyatra vai dvijāt
a anūnam āsīd asurasya kāmair
vairocaneḥ śrīr api cākṣayāsīt
c labdhvā mahīṃ brāhmaṇasaṃprayogāt
teṣv ācaran duṣṭam ato vyanaśyat
a nābrāhmaṇaṃ bhūmir iyaṃ sabhūtir
varṇaṃ dvitīyaṃ bhajate cirāya
c samudranemir namate tu tasmai
yaṃ brāhmaṇaḥ śāsti nayair vinītaḥ
a kuñjarasyeva saṃgrāme 'parigṛhyāṅkuśagraham
c brāhmaṇair viprahīṇasya kṣatrasya kṣīyate balam
a brahmaṇy anupamā dṛṣṭiḥ kṣātram apratimaṃ balam
c tau yadā carataḥ sārdham atha lokaḥ prasīdati
a yathā hi sumahān agniḥ kakṣaṃ dahati sānilaḥ
c tathā dahati rājanyo brāhmaṇena samaṃ ripūn
a brāhmaṇebhyo 'tha medhāvī buddhiparyeṣaṇaṃ caret
c alabdhasya ca lābhāya labdhasya ca vivṛddhaye
a alabdhalābhāya ca labdhavṛddhaye
yathārhatīrthapratipādanāya
c yaśasvinaṃ vedavidaṃ vipaścitaṃ
bahuśrutaṃ brāhmaṇam eva vāsaya
a brāhmaṇeṣūttamā vṛttis tava nityaṃ yudhiṣṭhira
c tena te sarvalokeṣu dīpyate prathitaṃ yaśaḥ
a tatas te brāhmaṇāḥ sarve bakaṃ dālbhyam apūjayan
c yudhiṣṭhire stūyamāne bhūyaḥ sumanaso 'bhavan
a dvaipāyano nāradaś ca jāmadagnyaḥ pṛthuśravāḥ
c indradyumno bhālukiś ca kṛtacetāḥ sahasrapāt
a karṇaśravāś ca muñjaś ca lavaṇāśvaś ca kāśyapaḥ
c hārītaḥ sthūṇakarṇaś ca agniveśyo 'tha śaunakaḥ
a ṛtavāk ca suvāk caiva bṛhadaśva ṛtāvasuḥ
c ūrdhvaretā vṛṣāmitraḥ suhotro hotravāhanaḥ
a ete cānye ca bahavo brāhmaṇāḥ saṃśitavratāḥ
c ajātaśatrum ānarcuḥ puraṃdaram ivarṣayaḥ
 vaiśaṃpāyana uvāca
a tato vanagatāḥ pārthāḥ sāyāhne saha kṛṣṇayā
c upaviṣṭāḥ kathāś cakrur duḥkhaśokaparāyaṇāḥ
a priyā ca darśanīyā ca paṇḍitā ca pativratā
c tataḥ kṛṣṇā dharmarājam idaṃ vacanam abravīt
a na nūnaṃ tasya pāpasya duḥkham asmāsu kiṃ cana
c vidyate dhārtarāṣṭrasya nṛśaṃsasya durātmanaḥ
a yas tvāṃ rājan mayā sārdham ajinaiḥ prativāsitam
c bhrātṛbhiś ca tathā sarvair nābhyabhāṣata kiṃ cana
e vanaṃ prasthāpya duṣṭātmā nānvatapyata durmatiḥ
a āyasaṃ hṛdayaṃ nūnaṃ tasya duṣkṛtakarmaṇaḥ
c yas tvāṃ dharmaparaṃ śreṣṭhaṃ rūkṣāṇy aśrāvayat tadā
d vacanāny amanojñāni durvācyāni ca saṃsadi
a sukhocitam aduḥkhārhaṃ durātmā sasuhṛdgaṇaḥ
c īdṛśaṃ duḥkham ānīya modate pāpapūruṣaḥ
a caturṇām eva pāpānām aśru vai nāpatat tadā
c tvayi bhārata niṣkrānte vanāyājinavāsasi
a duryodhanasya karṇasya śakuneś ca durātmanaḥ
c durbhrātus tasya cograsya tathā duḥśāsanasya ca
a itareṣāṃ tu sarveṣāṃ kurūṇāṃ kurusattama
c duḥkhenābhiparītānāṃ netrebhyaḥ prāpataj jalam
a idaṃ ca śayanaṃ dṛṣṭvā yac cāsīt te purātanam
c śocāmi tvāṃ mahārāja duḥkhānarhaṃ sukhocitam
a dāntaṃ yac ca sabhāmadhye āsanaṃ ratnabhūṣitam
c dṛṣṭvā kuśabṛsīṃ cemāṃ śoko māṃ rundhayaty ayam
a yad apaśyaṃ sabhāyāṃ tvāṃ rājabhiḥ parivāritam
c tac ca rājann apaśyantyāḥ kā śāntir hṛdayasya me
a yā tvāhaṃ candanādigdham apaśyaṃ sūryavarcasam
c sā tvā paṅkamalādigdhaṃ dṛṣṭvā muhyāmi bhārata
a yā vai tvā kauśikair vastraiḥ śubhrair bahudhanaiḥ purā
c dṛṣṭavaty asmi rājendra sā tvāṃ paśyāmi cīriṇam
a yac ca tad rukmapātrībhir brāhmaṇebhyaḥ sahasraśaḥ
c hriyate te gṛhād annaṃ saṃskṛtaṃ sārvakāmikam
a yatīnām agṛhāṇāṃ te tathaiva gṛhamedhinām
c dīyate bhojanaṃ rājann atīva guṇavat prabho
e tac ca rājann apaśyantyāḥ kā śāntir hṛdayasya me
f satkṛtāni sahasrāṇi sarvakāmaiḥ purā gṛhe
f sarvakāmaiḥ suvihitair yad apūjayathā dvijān
a yāṃs te bhrātṝn mahārāja yuvāno mṛṣṭakuṇḍalāḥ
c abhojayanta mṛṣṭānnaiḥ sūdāḥ paramasaṃskṛtaiḥ
a sarvāṃs tān adya paśyāmi vane vanyena jīvataḥ
c aduḥkhārhān manuṣyendra nopaśāmyati me manaḥ
a bhīmasenam imaṃ cāpi duḥkhitaṃ vanavāsinam
c dhyāyantaṃ kiṃ na manyus te prāpte kāle vivardhate
a bhīmasenaṃ hi karmāṇi svayaṃ kurvāṇam acyuta
c sukhārhaṃ duḥkhitaṃ dṛṣṭvā kasmān manyur na vardhate
a satkṛtaṃ vividhair yānair vastrair uccāvacais tathā
c taṃ te vanagataṃ dṛṣṭvā kasmān manyur na vardhate
a kurūn api hi yaḥ sarvān hantum utsahate prabhuḥ
c tvatprasādaṃ pratīkṣaṃs tu sahate 'yaṃ vṛkodaraḥ
a yo 'rjunenārjunas tulyo dvibāhur bahubāhunā
c śarātisarge śīghratvāt kālāntakayamopamaḥ
a yasya śastrapratāpena praṇatāḥ sarvapārthivāḥ
c yajñe tava mahārāja brāhmaṇān upatasthire
a tam imaṃ puruṣavyāghraṃ pūjitaṃ devadānavaiḥ
c dhyāyantam arjunaṃ dṛṣṭvā kasmān manyur na vardhate
a dṛṣṭvā vanagataṃ pārtham aduḥkhārhaṃ sukhocitam
c na ca te vardhate manyus tena muhyāmi bhārata
a yo devāṃś ca manuṣyāṃś ca sarpāṃś caikaratho 'jayat
c taṃ te vanagataṃ dṛṣṭvā kasmān manyur na vardhate
a yo yānair adbhutākārair hayair nāgaiś ca saṃvṛtaḥ
c prasahya vittāny ādatta pārthivebhyaḥ paraṃtapaḥ
a kṣipaty ekena vegena pañca bāṇaśatāni yaḥ
c taṃ te vanagataṃ dṛṣṭvā kasmān manyur na vardhate
a śyāmaṃ bṛhantaṃ taruṇaṃ carmiṇām uttamaṃ raṇe
c nakulaṃ te vane dṛṣṭvā kasmān manyur na vardhate
a darśanīyaṃ ca śūraṃ ca mādrīputraṃ yudhiṣṭhira
c sahadevaṃ vane dṛṣṭvā kasmān manyur na vardhate
c   kasmāt kṣamasi pārthiva
c nakulaṃ sahadevaṃ ca dṛṣṭvā te duḥkhitāv ubhau
c aduḥkhārhau manuṣyendra
a drupadasya kule jātāṃ snuṣāṃ pāṇḍor mahātmanaḥ
b dhṛṣṭadyumnasya bhaginīṃ vīrapatnīm anuvratām
c māṃ te vanagatāṃ dṛṣṭvā kasmān manyur na vardhate
a nūnaṃ ca tava naivāsti manyur bharatasattama
b tyaktavāṃs tvaṃ vināśāya vyaktaṃ bhṛgupatir yathā
c yat te bhrātṝṃś ca māṃ caiva dṛṣṭvā na vyathate manaḥ
a na nirmanyuḥ kṣatriyo 'sti loke nirvacanaṃ smṛtam
c tad adya tvayi paśyāmi kṣatriye viparītavat
a yo na darśayate tejaḥ kṣatriyaḥ kāla āgate
c sarvabhūtāni taṃ pārtha sadā paribhavanty uta
a tat tvayā na kṣamā kāryā śatrūn prati kathaṃ cana
c tejasaiva hi te śakyā nihantuṃ nātra saṃśayaḥ
a tathaiva yaḥ kṣamākāle kṣatriyo nopaśāmyati
c apriyaḥ sarvabhūtānāṃ so 'mutreha ca naśyati
 draupady uvāca
a atrāpy udāharantīmam itihāsaṃ purātanam
c prahlādasya ca saṃvādaṃ baler vairocanasya ca
a asurendraṃ mahāprājñaṃ dharmāṇām āgatāgamam
c baliḥ papraccha daityendraṃ prahlādaṃ pitaraṃ pituḥ
a kṣamā svic chreyasī tāta utāho teja ity uta
c etan me saṃśayaṃ tāta yathāvad brūhi pṛcchate
a śreyo yad atra dharmajña brūhi me tad asaṃśayam
c kariṣyāmi hi tat sarvaṃ yathāvad anuśāsanam
a tasmai provāca tat sarvam evaṃ pṛṣṭaḥ pitāmahaḥ
c sarvaniścayavit prājñaḥ saṃśayaṃ paripṛcchate
 prahlāda uvāca
a na śreyaḥ satataṃ tejo na nityaṃ śreyasī kṣamā
c iti tāta vijānīhi dvayam etad asaṃśayam
a yo nityaṃ kṣamate tāta bahūn doṣān sa vindati
c bhṛtyāḥ paribhavanty enam udāsīnās tathaiva ca
a sarvabhūtāni cāpy asya na namante kadā cana
c tasmān nityaṃ kṣamā tāta paṇḍitair apavāditā
a avajñāya hi taṃ bhṛtyā bhajante bahudoṣatām
c ādātuṃ cāsya vittāni prārthayante 'lpacetasaḥ
a yānaṃ vastrāṇy alaṃkārāñ śayanāny āsanāni ca
c bhojanāny atha pānāni sarvopakaraṇāni ca
a ādadīrann adhikṛtā yathākāmam acetasaḥ
c pradiṣṭāni ca deyāni na dadyur bhartṛśāsanāt
a na cainaṃ bhartṛpūjābhiḥ pūjayanti kadā cana
c avajñānaṃ hi loke 'smin maraṇād api garhitam
a kṣamiṇaṃ tādṛśaṃ tāta bruvanti kaṭukāny api
c preṣyāḥ putrāś ca bhṛtyāś ca tathodāsīnavṛttayaḥ
a apy asya dārān icchanti paribhūya kṣamāvataḥ
c dārāś cāsya pravartante yathākāmam acetasaḥ
a tathā ca nityam uditā yadi svalpam apīśvarāt
c daṇḍam arhanti duṣyanti duṣṭāś cāpy apakurvate
a ete cānye ca bahavo nityaṃ doṣāḥ kṣamāvatām
c atha vairocane doṣān imān viddhy akṣamāvatām
a asthāne yadi vā sthāne satataṃ rajasāvṛtaḥ
c kruddho daṇḍān praṇayati vividhān svena tejasā
a mitraiḥ saha virodhaṃ ca prāpnute tejasāvṛtaḥ
c prāpnoti dveṣyatāṃ caiva lokāt svajanatas tathā
a so 'vamānād arthahānim upālambham anādaram
c saṃtāpadveṣalobhāṃś ca śatrūṃś ca labhate naraḥ
a krodhād daṇḍān manuṣyeṣu vividhān puruṣo nayan
c bhraśyate śīghram aiśvaryāt prāṇebhyaḥ svajanād api
a yo 'pakartṝṃś ca kartṝṃś ca tejasaivopagacchati
c tasmād udvijate lokaḥ sarpād veśmagatād iva
a yasmād udvijate lokaḥ kathaṃ tasya bhavo bhavet
c antaraṃ hy asya dṛṣṭvaiva loko vikurute dhruvam
e tasmān nātyutsṛjet tejo na ca nityaṃ mṛdur bhavet
f kāle kāle tu saṃprāpte mṛdus tīkṣṇo 'pi vā bhavet
a kāle mṛdur yo bhavati kāle bhavati dāruṇaḥ
c sa vai sukham avāpnoti loke 'muṣminn ihaiva ca
a kṣamākālāṃs tu vakṣyāmi śṛṇu me vistareṇa tān
c ye te nityam asaṃtyājyā yathā prāhur manīṣiṇaḥ
a pūrvopakārī yas tu syād aparādhe 'garīyasi
c upakāreṇa tat tasya kṣantavyam aparādhinaḥ
a abuddhim āśritānāṃ ca kṣantavyam aparādhinām
c na hi sarvatra pāṇḍityaṃ sulabhaṃ puruṣeṇa vai
a atha ced buddhijaṃ kṛtvā brūyus te tad abuddhijam
c pāpān svalpe 'pi tān hanyād aparādhe tathānṛjūn
a sarvasyaiko 'parādhas te kṣantavyaḥ prāṇino bhavet
c dvitīye sati vadhyas tu svalpe 'py apakṛte bhavet
a ajānatā bhavet kaś cid aparādhaḥ kṛto yadi
c kṣantavyam eva tasyāhuḥ suparīkṣya parīkṣayā
a mṛdunā mārdavaṃ hanti mṛdunā hanti dāruṇam
c nāsādhyaṃ mṛdunā kiṃ cit tasmāt tīkṣṇataro mṛduḥ
a deśakālau tu saṃprekṣya balābalam athātmanaḥ
b anvīkṣya kāraṇaṃ caiva kāryaṃ tejaḥ kṣamāpi vā
c nādeśakāle kiṃ cit syād deśaḥ kālaḥ pratīkṣyate
e tathā lokabhayāc caiva kṣantavyam aparādhinaḥ
a eta evaṃvidhāḥ kālāḥ kṣamāyāḥ parikīrtitāḥ
c ato 'nyathānuvartatsu tejasaḥ kāla ucyate
 draupady uvāca
a tad ahaṃ tejasaḥ kālaṃ tava manye narādhipa
c dhārtarāṣṭreṣu lubdheṣu satataṃ cāpakāriṣu
a na hi kaś cit kṣamākālo vidyate 'dya kurūn prati
c tejasaś cāgate kāle teja utsraṣṭum arhasi
a mṛdur bhavaty avajñātas tīkṣṇād udvijate janaḥ
c kāle prāpte dvayaṃ hy etad yo veda sa mahīpatiḥ
 vaiśaṃpāyana uvāca
 draupadyā vacanaṃ śrutvā ślakṣṇākṣarapadaṃ śubham
 uvāca draupadīṃ rājā smayamāno yudhiṣṭhiraḥ
 kāraṇe bhavatī kruddhā dhārtarāṣṭrasya durmateḥ
 yena krodhaṃ mahāprājñe bahudhā bahu manyase
 krodhaṃ mūlaharaṃ śatruṃ kāraṇaiḥ śṛṇu taṃ mama
 yudhiṣṭhira uvāca
a krodho hantā manuṣyāṇāṃ krodho bhāvayitā punaḥ
c iti viddhi mahāprājñe krodhamūlau bhavābhavau
a yo hi saṃharate krodhaṃ bhāvas tasya suśobhane
b yo na saṃharate krodhaṃ tasyābhāvo bhavaty uta
b abhāvakaraṇaṃ tasmāt krodho bhavati śobhane
c yaḥ punaḥ puruṣaḥ krodhaṃ nityaṃ na sahate śubhe
e tasyābhāvāya bhavati krodhaḥ paramadāruṇaḥ
a krodhamūlo vināśo hi prajānām iha dṛśyate
c tat kathaṃ mādṛśaḥ krodham utsṛjel lokanāśanam
a kruddhaḥ pāpaṃ naraḥ kuryāt kruddho hanyād gurūn api
c kruddhaḥ paruṣayā vācā śreyaso 'py avamanyate
a vācyāvācye hi kupito na prajānāti karhi cit
c nākāryam asti kruddhasya nāvācyaṃ vidyate tathā
a hiṃsyāt krodhād avadhyāṃś ca vadhyān saṃpūjayed api
c ātmānam api ca kruddhaḥ preṣayed yamasādanam
a etān doṣān prapaśyadbhir jitaḥ krodho manīṣibhiḥ
c icchadbhiḥ paramaṃ śreya iha cāmutra cottamam
a taṃ krodhaṃ varjitaṃ dhīraiḥ katham asmadvidhaś caret
c etad draupadi saṃdhāya na me manyuḥ pravardhate
a ātmānaṃ ca paraṃ caiva trāyate mahato bhayāt
c krudhyantam apratikrudhyan dvayor eṣa cikitsakaḥ
a mūḍho yadi kliśyamānaḥ krudhyate 'śaktimān naraḥ
c balīyasāṃ manuṣyāṇāṃ tyajaty ātmānam antataḥ
a tasyātmānaṃ saṃtyajato lokā naśyanty anātmanaḥ
c tasmād draupady aśaktasya manyor niyamanaṃ smṛtam
a vidvāṃs tathaiva yaḥ śaktaḥ kliśyamāno na kupyati
c sa nāśayitvā kleṣṭāraṃ paraloke ca nandati
a tasmād balavatā caiva durbalena ca nityadā
c kṣantavyaṃ puruṣeṇāhur āpatsv api vijānatā
a manyor hi vijayaṃ kṛṣṇe praśaṃsantīha sādhavaḥ
c kṣamāvato jayo nityaṃ sādhor iha satāṃ matam
a satyaṃ cānṛtataḥ śreyo nṛśaṃsāc cānṛśaṃsatā
c tam evaṃ bahudoṣaṃ tu krodhaṃ sādhuvivarjitam
e mādṛśaḥ prasṛjet kasmāt suyodhanavadhād api
a tejasvīti yam āhur vai paṇḍitā dīrghadarśinaḥ
c na krodho 'bhyantaras tasya bhavatīti viniścitam
a yas tu krodhaṃ samutpannaṃ prajñayā pratibādhate
c tejasvinaṃ taṃ vidvāṃso manyante tattvadarśinaḥ
a kruddho hi kāryaṃ suśroṇi na yathāvat prapaśyati
c na kāryaṃ na ca maryādāṃ naraḥ kruddho 'nupaśyati
a hanty avadhyān api kruddho gurūn rūkṣais tudaty api
c tasmāt tejasi kartavye krodho dūrāt pratiṣṭhitaḥ
a dākṣyaṃ hy amarṣaḥ śauryaṃ ca śīghratvam iti tejasaḥ
c guṇāḥ krodhābhibhūtena na śakyāḥ prāptum añjasā
a krodhaṃ tyaktvā tu puruṣaḥ samyak tejo 'bhipadyate
c kālayuktaṃ mahāprājñe kruddhais tejaḥ suduḥsaham
a krodhas tv apaṇḍitaiḥ śaśvat teja ity abhidhīyate
c rajas tal lokanāśāya vihitaṃ mānuṣān prati
a tasmāc chaśvat tyajet krodhaṃ puruṣaḥ samyag ācaran
c śreyān svadharmānapago na kruddha iti niścitam
a yadi sarvam abuddhīnām atikrāntam amedhasām
c atikramo madvidhasya kathaṃ svit syād anindite
a yadi na syur manuṣyeṣu kṣamiṇaḥ pṛthivīsamāḥ
c na syāt saṃdhir manuṣyāṇāṃ krodhamūlo hi vigrahaḥ
a abhiṣakto hy abhiṣajed āhanyād guruṇā hataḥ
c evaṃ vināśo bhūtānām adharmaḥ prathito bhavet
a ākruṣṭaḥ puruṣaḥ sarvaḥ pratyākrośed anantaram
c pratihanyād dhataś caiva tathā hiṃsyāc ca hiṃsitaḥ
a hanyur hi pitaraḥ putrān putrāś cāpi tathā pitṝn
c hanyuś ca patayo bhāryāḥ patīn bhāryās tathaiva ca
a evaṃ saṃkupite loke janma kṛṣṇe na vidyate
c prajānāṃ saṃdhimūlaṃ hi janma viddhi śubhānane
a tāḥ kṣīyeran prajāḥ sarvāḥ kṣipraṃ draupadi tādṛśe
c tasmān manyur vināśāya prajānām abhavāya ca
a yasmāt tu loke dṛśyante kṣamiṇaḥ pṛthivīsamāḥ
c tasmāj janma ca bhūtānāṃ bhavaś ca pratipadyate
a kṣantavyaṃ puruṣeṇeha sarvāsv āpatsu śobhane
c kṣamā bhavo hi bhūtānāṃ janma caiva prakīrtitam
a ākruṣṭas tāḍitaḥ kruddhaḥ kṣamate yo balīyasā
c yaś ca nityaṃ jitakrodho vidvān uttamapūruṣaḥ
a prabhāvavān api naras tasya lokāḥ sanātanāḥ
c krodhanas tv alpavijñānaḥ pretya ceha ca naśyati
a atrāpy udāharantīmā gāthā nityaṃ kṣamāvatām
c gītāḥ kṣamāvatā kṛṣṇe kāśyapena mahātmanā
a kṣamā dharmaḥ kṣamā yajñaḥ kṣamā vedāḥ kṣamā śrutam
c yas tām evaṃ vijānāti sa sarvaṃ kṣantum arhati
a kṣamā brahma kṣamā satyaṃ kṣamā bhūtaṃ ca bhāvi ca
c kṣamā tapaḥ kṣamā śaucaṃ kṣamayā coddhṛtaṃ jagat
a ati brahmavidāṃ lokān ati cāpi tapasvinām
c ati yajñavidāṃ caiva kṣamiṇaḥ prāpnuvanti tān
a kṣamā tejasvināṃ tejaḥ kṣamā brahma tapasvinām
c kṣamā satyaṃ satyavatāṃ kṣamā dānaṃ kṣamā yaśaḥ
a tāṃ kṣamām īdṛśīṃ kṛṣṇe katham asmadvidhas tyajet
c yasyāṃ brahma ca satyaṃ ca yajñā lokāś ca viṣṭhitāḥ
e bhujyante yajvanāṃ lokāḥ kṣamiṇām apare tathā
f kṣamāvatāṃ brahmaloke lokāḥ paramapūjitāḥ
a kṣantavyam eva satataṃ puruṣeṇa vijānatā
c yadā hi kṣamate sarvaṃ brahma saṃpadyate tadā
a kṣamāvatām ayaṃ lokaḥ paraś caiva kṣamāvatām
c iha saṃmānam ṛcchanti paratra ca śubhāṃ gatim
a yeṣāṃ manyur manuṣyāṇāṃ kṣamayā nihataḥ sadā
c teṣāṃ paratare lokās tasmāt kṣāntiḥ parā matā
a iti gītāḥ kāśyapena gāthā nityaṃ kṣamāvatām
c śrutvā gāthāḥ kṣamāyās tvaṃ tuṣya draupadi mā krudhaḥ
a pitāmahaḥ śāṃtanavaḥ śamaṃ saṃpūjayiṣyati
c ācāryo viduraḥ kṣattā śamam eva vadiṣyataḥ
d kṛṣṇaś ca devakīputraḥ śamaṃ saṃpūjayiṣyati
e kṛpaś ca saṃjayaś caiva śamam eva vadiṣyataḥ
a somadatto yuyutsuś ca droṇaputras tathaiva ca
c pitāmahaś ca no vyāsaḥ śamaṃ vadati nityaśaḥ
a etair hi rājā niyataṃ codyamānaḥ śamaṃ prati
c rājyaṃ dāteti me buddhir na cel lobhān naśiṣyati
d yatra pārtho dhanuṣpāṇir bhīmaḥ kṛṣṇaś ca vīryavān
a kālo 'yaṃ dāruṇaḥ prāpto bharatānām abhūtaye
b kṣayaḥ sarvasya lokasya pṛthivyām iti me matiḥ
b bhīṣmo droṇaś ca karṇaś ca kiṃ śeṣaṃ tatra paśyasi
c niścitaṃ me sadaivaitat purastād api bhāmini
a suyodhano nārhatīti kṣamām evaṃ na vindati
c arhas tasyāham ity eva tasmān māṃ vindate kṣamā
a etad ātmavatāṃ vṛttam eṣa dharmaḥ sanātanaḥ
c kṣamā caivānṛśaṃsyaṃ ca tat kartāsmy aham añjasā
 draupady uvāca
a namo dhātre vidhātre ca yau mohaṃ cakratus tava
c pitṛpaitāmahe vṛtte voḍhavye te 'nyathā matiḥ
d karmabhiś cintito loko gatyāgatyā pṛthagvidhaḥ
d tasmāt karmāṇi nityāni lobhān mokṣaṃ yiyāsati
a neha dharmānṛśaṃsyābhyāṃ na kṣāntyā nārjavena ca
c puruṣaḥ śriyam āpnoti na ghṛṇitvena karhi cit
a tvāṃ ced vyasanam abhyāgād idaṃ bhārata duḥsaham
c yat tvaṃ nārhasi nāpīme bhrātaras te mahaujasaḥ
a na hi te 'dhyagamaj jātu tadānīṃ nādya bhārata
c dharmāt priyataraṃ kiṃ cid api cej jīvitād iha
a dharmārtham eva te rājyaṃ dharmārthaṃ jīvitaṃ ca te
c brāhmaṇā guravaś caiva jānanty api ca devatāḥ
a bhīmasenārjunau caiva mādreyau ca mayā saha
c tyajes tvam iti me buddhir na tu dharmaṃ parityajeḥ
a rājānaṃ dharmagoptāraṃ dharmo rakṣati rakṣitaḥ
c iti me śrutam āryāṇāṃ tvāṃ tu manye na rakṣati
a ananyā hi naravyāghra nityadā dharmam eva te
c buddhiḥ satatam anveti chāyeva puruṣaṃ nijā
d chāyevānveti puruṣaṃ dharmaḥ sādhu mayārjitaḥ
a nāvamaṃsthā hi sadṛśān nāvarāñ śreyasaḥ kutaḥ
c avāpya pṛthivīṃ kṛtsnāṃ na te śṛṅgam avardhata
a svāhākāraiḥ svadhābhiś ca pūjābhir api ca dvijān
c daivatāni pitṝṃś caiva satataṃ pārtha sevase
a brāhmaṇāḥ sarvakāmais te satataṃ pārtha tarpitāḥ
c yatayo mokṣiṇaś caiva gṛhasthāś caiva bhārata
d bhuñjate rukmapātrībhir yatrāhaṃ paricārikā
a āraṇyakebhyo lauhāni bhājanāni prayacchasi
c nādeyaṃ brāhmaṇebhyas te gṛhe kiṃ cana vidyate
a yad idaṃ vaiśvadevānte sāyaṃprātaḥ pradīyate
c tad dattvātithibhṛtyebhyo rājañ śeṣeṇa jīvasi
d śvabhyaś ca śvapacebhyaś ca dattvā śiṣṭena jīvasi
a iṣṭayaḥ paśubandhāś ca kāmyanaimittikāś ca ye
c vartante pākayajñāś ca yajñakarma ca nityadā
a asminn api mahāraṇye vijane dasyusevite
c rāṣṭrād apetya vasato dhārmas te nāvasīdati
a aśvamedho rājasūyaḥ puṇḍarīko 'tha gosavaḥ
c etair api mahāyajñair iṣṭaṃ te bhūridakṣiṇaiḥ
a rājan parītayā buddhyā viṣame 'kṣaparājaye
c rājyaṃ vasūny āyudhāni bhrātṝn māṃ cāsi nirjitaḥ
a ṛjor mṛdor vadānyasya hrīmataḥ satyavādinaḥ
c katham akṣavyasanajā buddhir āpatitā tava
a atīva moham āyāti manaś ca paridūyate
c niśāmya te duḥkham idam imāṃ cāpadam īdṛśīm
a atrāpy udāharantīmam itihāsaṃ purātanam
c īśvarasya vaśe lokas tiṣṭhate nātmano yathā
a dhātaiva khalu bhūtānāṃ sukhaduḥkhe priyāpriye
c dadhāti sarvam īśānaḥ purastāc chukram uccaran
a yathā dārumayī yoṣā naravīra samāhitā
c īrayaty aṅgam aṅgāni tathā rājann imāḥ prajāḥ
a ākāśa iva bhūtāni vyāpya sarvāṇi bhārata
c īśvaro vidadhātīha kalyāṇaṃ yac ca pāpakam
a śakunis tantubaddho vā niyato 'yam anīśvaraḥ
c īśvarasya vaśe tiṣṭhan nānyeṣāṃ nātmanaḥ prabhuḥ
a maṇiḥ sūtra iva proto nasyota iva govṛṣaḥ
c dhātur ādeśam anveti tanmayo hi tadarpaṇaḥ
a nātmādhīno manuṣyo 'yaṃ kālaṃ bhavati kaṃ cana
c srotaso madhyam āpannaḥ kūlād vṛkśa iva cyutaḥ
a ajño jantur anīśo 'yam ātmanaḥ sukhaduḥkhayoḥ
c īśvaraprerito gacchet svargaṃ narakam eva ca
a yathā vāyos tṛṇāgrāṇi vaśaṃ yānti balīyasaḥ
c dhātur evaṃ vaśaṃ yānti sarvabhūtāni bhārata
a āryakarmaṇi yuñjānaḥ pāpe vā punar īśvaraḥ
c vyāpya bhūtāni carate na cāyam iti lakṣyate
a hetumātram idaṃ dhātuḥ śarīraṃ kṣetrasaṃjñitam
c yena kārayate karma śubhāśubhaphalaṃ vibhuḥ
a paśya māyāprabhāvo 'yam īśvareṇa yathā kṛtaḥ
c yo hanti bhūtair bhūtāni mohayitvātmamāyayā
a anyathā paridṛṣṭāni munibhir vedadarśibhiḥ
c anyathā parivartante vegā iva nabhasvataḥ
a anyathaiva hi manyante puruṣās tāni tāni ca
c anyathaiva prabhus tāni karoti vikaroti ca
a yathā kāṣṭhena vā kāṣṭham aśmānaṃ cāśmanā punaḥ
c ayasā cāpy ayaś chindyān nirviceṣṭam acetanam
a evaṃ sa bhagavān devaḥ svayambhūḥ prapitāmahaḥ
c hinasti bhūtair bhūtāni chadma kṛtvā yudhiṣṭhira
a saṃprayojya viyojyāyaṃ kāmakārakaraḥ prabhuḥ
c krīḍate bhagavan bhūtair bālaḥ krīḍanakair iva
a na mātṛpitṛvad rājan dhātā bhūteṣu vartate
c roṣād iva pravṛtto 'yaṃ yathāyam itaro janaḥ
a āryāñ śīlavato dṛṣṭvā hrīmato vṛttikarśitān
c anāryān sukhinaś caiva vihvalāmīva cintayā
a tavemām āpadaṃ dṛṣṭvā samṛddhiṃ ca suyodhane
c dhātāraṃ garhaye pārtha viṣamaṃ yo 'nupaśyati
a āryaśāstrātige krūre lubdhe dharmāpacāyini
c dhārtarāṣṭre śriyaṃ dattvā dhātā kiṃ phalam aśnute
a karma cet kṛtam anveti kartāraṃ nānyam ṛcchati
c karmaṇā tena pāpena lipyate nūnam īśvaraḥ
a atha karma kṛtaṃ pāpaṃ na cet kartāram ṛcchati
c kāraṇaṃ balam eveha janāñ śocāmi durbalān
 yudhiṣṭhira uvāca
a valgu citrapadaṃ ślakṣṇaṃ yājñaseni tvayā vacaḥ
c uktaṃ tac chrutam asmābhir nāstikyaṃ tu prabhāṣase
a nāhaṃ dharmaphalānveṣī rājaputri carāmy uta
c dadāmi deyam ity eva yaje yaṣṭavyam ity uta
a astu vātra phalaṃ mā vā kartavyaṃ puruṣeṇa yat
c gṛhān āvasatā kṛṣṇe yathāśakti karomi tat
a dharmaṃ carāmi suśroṇi na dharmaphalakāraṇāt
c āgamān anatikramya satāṃ vṛttam avekṣya ca
e dharma eva manaḥ kṛṣṇe svabhāvāc caiva me dhṛtam
f dharmavāṇijyako hīno jaghanyo dharmavādinām
a na dharmaphalam āpnoti yo dharmaṃ dogdhum icchati
c yaś cainaṃ śaṅkate kṛtvā nāstikyāt pāpacetanaḥ
a ativādān madāc caiva mā dharmam atiśaṅkithāḥ
c dharmātiśaṅkī puruṣas tiryaggatiparāyaṇaḥ
a dharmo yasyātiśaṅkyaḥ syād ārṣaṃ vā durbalātmanaḥ
c vedāc chūdra ivāpeyāt sa lokād ajarāmarāt
a vedādhyāyī dharmaparaḥ kule jāto yaśasvini
c sthavireṣu sa yoktavyo rājabhir dharmacāribhiḥ
a pāpīyān hi sa śūdrebhyas taskarebhyo viśeṣataḥ
c śāstrātigo mandabuddhir yo dharmam atiśaṅkate
a pratyakṣaṃ hi tvayā dṛṣṭa ṛṣir gacchan mahātapāḥ
c mārkaṇḍeyo 'prameyātmā dharmeṇa cirajīvitām
a vyāso vasiṣṭho maitreyo nārado lomaśaḥ śukaḥ
c anye ca ṛṣayaḥ siddhā dharmeṇaiva sucetasaḥ
a pratyakṣaṃ paśyasi hy etān divyayogasamanvitān
c śāpānugrahaṇe śaktān devair api garīyasaḥ
a ete hi dharmam evādau varṇayanti sadā mama
c kartavyam amaraprakhyāḥ pratyakṣāgamabuddhayaḥ
a ato nārhasi kalyāṇi dhātāraṃ dharmam eva ca
c rajomūḍhena manasā kṣeptuṃ śaṅkitum eva ca
d unmattān manyate bālaḥ sarvān āgataniścayān
a dharmātiśaṅkī nānyasmin pramāṇam adhigacchati
c ātmapramāṇa unnaddhaḥ śreyaso hy avamanyakaḥ
a indriyaprītisaṃbaddhaṃ yad idaṃ lokasākṣikam
c etāvān manyate bālo moham anyatra gacchati
a prāyaścittaṃ na tasyāsti yo dharmam atiśaṅkate
c dhyāyan sa kṛpaṇaḥ pāpo na lokān pratipadyate
a pramāṇāny ativṛtto hi vedaśāstrārthanindakaḥ
c kāmalobhānugo mūḍho narakaṃ pratipadyate
a yas tu nityaṃ kṛtamatir dharmam evābhipadyate
c aśaṅkamānaḥ kalyāṇi so 'mutrānantyam aśnute
a ārṣaṃ pramāṇam utkramya dharmān aparipālayan
c sarvaśāstrātigo mūḍhaḥ śaṃ janmasu na vindati
d yasya nārṣaṃ pramāṇaṃ syāc chiṣṭācāraś ca bhāmini
d naiva tasya paro loko nāyam astīti niścayaḥ
a śiṣṭair ācaritaṃ dharmaṃ kṛṣṇe mā smātiśaṅkithāḥ
c purāṇam ṛṣibhiḥ proktaṃ sarvajñaiḥ sarvadarśibhiḥ
a dharma eva plavo nānyaḥ svargaṃ draupadi gacchatām
c saiva nauḥ sāgarasyeva vaṇijaḥ pāram ṛcchataḥ
a aphālo yadi dharmaḥ syāc carito dharmacāribhiḥ
c apratiṣṭhe tamasy etaj jagan majjed anindite
a nirvāṇaṃ nādhigaccheyur jīveyuḥ paśujīvikām
c vighātenaiva yujyeyur na cārthaṃ kiṃ cid āpnuyuḥ
a tapaś ca brahmacaryaṃ ca yajñaḥ svādhyāya eva ca
c dānam ārjavam etāni yadi syur aphalāni vai
a nācariṣyan pare dharmaṃ pare paratare ca ye
c vipralambho 'yam atyantaṃ yadi syur aphalāḥ kriyāḥ
a ṛṣayaś caiva devāś ca gandharvāsurarākṣasāḥ
c īśvarāḥ kasya hetos te careyur dharmam ādṛtāḥ
a phaladaṃ tv iha vijñāya dhātāraṃ śreyasi dhruve
c dharmaṃ te hy ācaran kṛṣṇe tad dhi dharmasanātanam
a sa cāyaṃ saphalo dharmo na dharmo 'phala ucyate
c dṛśyante 'pi hi vidyānāṃ phalāni tapasāṃ tathā
a tvayy etad vai vijānīhi janma kṛṣṇe yathā śrutam
c vettha cāpi yathā jāto dhṛṣṭadyumnaḥ pratāpavān
a etāvad eva paryāptam upamānaṃ śucismite
c karmaṇāṃ phalam astīti dhīro 'lpenāpi tuṣyati
a bahunāpi hy avidvāṃso naiva tuṣyanty abuddhayaḥ
c teṣāṃ na dharmajaṃ kiṃ cit pretya śarmāsti karma vā
a karmaṇām uta puṇyānāṃ pāpānāṃ ca phalodayaḥ
c prabhavaś cāpyayaś caiva devaguhyāni bhāmini
a naitāni veda yaḥ kaś cin muhyanty atra prajā imāḥ
b api kalpasahasreṇa naraḥ śreyo 'dhigacchati
c rakṣyāṇy etāni devānāṃ gūḍhamāyā hi devatāḥ
a kṛśāṅgāḥ suvratāś caiva tapasā dagdhakilbiṣāḥ
c prasannair mānasair yuktāḥ paśyanty etāni vai dvijāḥ
a na phalādarśanād dharmaḥ śaṅkitavyo na devatāḥ
c yaṣṭavyaṃ cāpramattena dātavyaṃ cānasūyatā
a karmaṇāṃ phalam astīti tathaitad dharma śāśvatam
c brahmā provāca putrāṇāṃ yad ṛṣir veda kaśyapaḥ
a tasmāt te saṃśayaḥ kṛṣṇe nīhāra iva naśyatu
c vyavasya sarvam astīti nāstikyaṃ bhāvam utsṛja
a īśvaraṃ cāpi bhūtānāṃ dhātāraṃ mā vicikṣipaḥ
c śikṣasvainaṃ namasvainaṃ mā te bhūd buddhir īdṛśī
a yasya prasādāt tadbhakto martyo gacchaty amartyatām
c uttamaṃ daivataṃ kṛṣṇe mātivocaḥ kathaṃ cana
 draupady uvāca
a nāvamanye na garhe ca dharmaṃ pārtha kathaṃ cana
c īśvaraṃ kuta evāham avamaṃsye prajāpatim
a ārtāhaṃ pralapāmīdam iti māṃ viddhi bhārata
c bhūyaś ca vilapiṣyāmi sumanās tan nibodha me
a karma khalv iha kartavyaṃ jātenāmitrakarśana
c akarmāṇo hi jīvanti sthāvarā netare janāḥ
a ā mātṛstanapānāc ca yāvac chayyopasarpaṇam
c jaṅgamāḥ karmaṇā vṛttim āpnuvanti yudhiṣṭhira
a jaṅgameṣu viśeṣeṇa manuṣyā bharatarṣabha
c icchanti karmaṇā vṛttim avāptuṃ pretya ceha ca
a utthānam abhijānanti sarvabhūtāni bhārata
c pratyakṣaṃ phalam aśnanti karmaṇāṃ lokasākṣikam
a paśyāmi svaṃ samutthānam upajīvanti jantavaḥ
c api dhātā vidhātā ca yathāyam udake bakaḥ
d akarmaṇāṃ vai bhūtānāṃ vṛttiḥ syān na hi kā cana
d tad evābhiprapadyeta na vihanyāt kathaṃ cana
a svakarma kuru mā glāsīḥ karmaṇā bhava daṃśitaḥ
c kṛtyaṃ hi yo 'bhijānāti sahasre nāsti so 'sti vā
a tasya cāpi bhavet kāryaṃ vivṛddhau rakṣaṇe tathā
c bhakṣyamāṇo hy anāvāpaḥ kṣīyate himavān api
a utsīderan prajāḥ sarvā na kuryuḥ karma ced yadi
b tathā hy etā na vardheran karma ced aphalaṃ bhavet
c api cāpy aphalaṃ karma paśyāmaḥ kurvato janān
e nānyathā hy abhijānanti vṛttiṃ loke kathaṃ cana
a yaś ca diṣṭaparo loke yaś cāyaṃ haṭhavādakaḥ
c ubhāv apasadāv etau karmabuddhiḥ praśasyate
a yo hi diṣṭam upāsīno nirviceṣṭaḥ sukhaṃ svapet
c avasīdet sudurbuddhir āmo ghaṭa ivāmbhasi
a tathaiva haṭhabuddhir yaḥ śaktaḥ karmaṇy akarmakṛt
c āsīta na ciraṃ jīved anātha iva durbalaḥ
a akasmād api yaḥ kaś cid arthaṃ prāpnoti pūruṣaḥ
c taṃ haṭheneti manyante sa hi yatno na kasya cit
a yac cāpi kiṃ cit puruṣo diṣṭaṃ nāma labhaty uta
c daivena vidhinā pārtha tad daivam iti niścitam
a yat svayaṃ karmaṇā kiṃ cit phalam āpnoti pūruṣaḥ
c pratyakṣaṃ cakṣuṣā dṛṣṭaṃ tat pauruṣam iti smṛtam
a svabhāvataḥ pravṛtto 'nyaḥ prāpnoty arthān akāraṇāt
c tat svabhāvātmakaṃ viddhi phalaṃ puruṣasattama
a evaṃ haṭhāc ca daivāc ca svabhāvāt karmaṇas tathā
c yāni prāpnoti puruṣas tat phalaṃ pūrvakarmaṇaḥ
a dhātāpi hi svakarmaiva tais tair hetubhir īśvaraḥ
c vidadhāti vibhajyeha phalaṃ pūrvakṛtaṃ nṛṇām
a yad dhy ayaṃ puruṣaḥ kiṃ cit kurute vai śubhāśubham
c tad dhātṛvihitaṃ viddhi pūrvakarmaphalodayam
a kāraṇaṃ tasya deho 'yaṃ dhātuḥ karmaṇi karmaṇi
c sa yathā prerayaty enaṃ tathāyaṃ kurute 'vaśaḥ
a teṣu teṣu hi kṛtyeṣu viniyoktā maheśvaraḥ
c sarvabhūtāni kaunteya kārayaty avaśāny api
a manasārthān viniścitya paścāt prāpnoti karmaṇā
c buddhipūrvaṃ svayaṃ dhīraḥ puruṣas tatra kāraṇam
a saṃkhyātuṃ naiva śakyāni karmāṇi puruṣarṣabha
c agāranagarāṇāṃ hi siddhiḥ puruṣahaitukī
a tile tailaṃ gavi kṣīraṃ kāṣṭhe pāvakam antataḥ
c dhiyā dhīro vijānīyād upāyaṃ cāsya siddhaye
a tataḥ pravartate paścāt karaṇeṣv asya siddhaye
c tāṃ siddhim upajīvanti karmaṇām iha jantavaḥ
a kuśalena kṛtaṃ karma kartrā sādhu viniścitam
c idaṃ tv akuśaleneti viśeṣād upalabhyate
a iṣṭāpūrtaphalaṃ na syān na śiṣyo na gurur bhavet
c puruṣaḥ karmasādhyeṣu syāc ced ayam akāraṇam
a kartṛtvād eva puruṣaḥ karmasiddhau praśasyate
c asiddhau nindyate cāpi karmanāśaḥ kathaṃ tv iha
a sarvam eva haṭhenaike diṣṭenaike vadanty uta
c puruṣaprayatnajaṃ ke cit traidham etan nirucyate
a na caivaitāvatā kāryaṃ manyanta iti cāpare
c asti sarvam adṛśyaṃ tu diṣṭaṃ caiva tathā haṭhaḥ
e dṛśyate hi haṭhāc caiva diṣṭāc cārthasya saṃtatiḥ
a kiṃ cid daivād dhaṭhāt kiṃ cit kiṃ cid eva svakarmataḥ
c puruṣaḥ phalam āpnoti caturthaṃ nātra kāraṇam
e kuśalāḥ pratijānanti ye tattvaviduṣo janāḥ
a tathaiva dhātā bhūtānām iṣṭāniṣṭaphalapradaḥ
c yadi na syān na bhūtānāṃ kṛpaṇo nāma kaś cana
a yaṃ yam artham abhiprepsuḥ kurute karma pūruṣaḥ
c tat tat saphalam eva syād yadi na syāt purākṛtam
a tridvārām arthasiddhiṃ tu nānupaśyanti ye narāḥ
c tathaivānarthasiddhiṃ ca yathā lokās tathaiva te
a kartavyaṃ tv eva karmeti manor eṣa viniścayaḥ
b ā mṛtyoḥ śriyam anvicchen naināṃ manyeta durlabhām
c ekāntena hy anīho 'yaṃ parābhavati pūruṣaḥ
d tat tu niḥsaṃśayaṃ na syāt tvayy akarmaṇy avasthite
a kurvato hi bhavaty eva prāyeṇeha yudhiṣṭhira
c ekāntaphalasiddhiṃ tu na vindaty alasaḥ kva cit
a asaṃbhave tv asya hetuḥ prāyaścittaṃ tu lakṣyate
c kṛte karmaṇi rājendra tathānṛṇyam avāpyate
a alakṣmīr āviśaty enaṃ śayānam alasaṃ naram
c niḥsaṃśayaṃ phalaṃ labdhvā dakṣo bhūtim upāśnute
a anarthaṃ saṃśayāvasthaṃ vṛṇvate muktasaṃśayāḥ
c dhīrā narāḥ karmaratā na tu niḥsaṃśayaṃ kva cit
a ekāntena hy anartho 'yaṃ vartate 'smāsu sāṃpratam
c na tu niḥsaṃśayaṃ na syāt tvayi karmaṇy avasthite
a atha vā siddhir eva syān mahimā tu tathaiva te
c vṛkodarasya bībhatsor bhrātroś ca yamayor api
a anyeṣāṃ karma saphalam asmākam api vā punaḥ
c viprakarṣeṇa budhyeta kṛtakarmā yathā phalam
a pṛthivīṃ lāṅgalenaiva bhittvā bījaṃ vapaty uta
c āste 'tha karṣakas tūṣṇīṃ parjanyas tatra kāraṇam
a vṛṣṭiś cen nānugṛhṇīyād anenās tatra karṣakaḥ
c yad anyaḥ puruṣaḥ kuryāt kṛtaṃ tat sakalaṃ mayā
a tac ced aphalam asmākaṃ nāparādho 'sti naḥ kva cit
c iti dhīro 'nvavekṣyaiva nātmānaṃ tatra garhayet
a kurvato nārthasiddhir me bhavatīti ha bhārata
c nirvedo nātra gantavyo dvāv etau hy asya karmaṇaḥ
e siddhir vāpy atha vāsiddhir apravṛttir ato 'nyathā
a bahūnāṃ samavāye hi bhāvānāṃ karma sidhyati
c guṇābhāve phalaṃ nyūnaṃ bhavaty aphalam eva vā
e anārambhe tu na phalaṃ na guṇo dṛśyate 'cyuta
a deśakālāv upāyāṃś ca maṅgalaṃ svasti vṛddhaye
c yunakti medhayā dhīro yathāśakti yathābalam
a apramattena tat kāryam upadeṣṭā parākramaḥ
c bhūyiṣṭhaṃ karmayogeṣu sarva eva parākramaḥ
a yaṃ tu dhīro 'nvavekṣeta śreyāṃsaṃ bahubhir guṇaiḥ
c sāmnaivārthaṃ tato lipset karma cāsmai prayojayet
a vyasanaṃ vāsya kāṅkṣeta vināśaṃ vā yudhiṣṭhira
c api sindhor girer vāpi kiṃ punar martyadharmiṇaḥ
a utthānayuktaḥ satataṃ pareṣām antaraiṣaṇe
c ānṛṇyam āpnoti naraḥ parasyātmana eva ca
a na caivātmāvamantavyaḥ puruṣeṇa kadā cana
c na hy ātmaparibhūtasya bhūtir bhavati bhārata
a evaṃ saṃsthitikā siddhir iyaṃ lokasya bhārata
c citrā siddhigatiḥ proktā kālāvasthāvibhāgataḥ
a brāhmaṇaṃ me pitā pūrvaṃ vāsayām āsa paṇḍitam
c so 'smā artham imaṃ prāha pitre me bharatarṣabha
a nītiṃ bṛhaspatiproktāṃ bhrātṝn me 'grāhayat purā
c teṣāṃ sāṃkathyam aśrauṣam aham etat tadā gṛhe
a sa māṃ rājan karmavatīm āgatām āha sāntvayan
c śuśrūṣamāṇām āsīnāṃ pitur aṅke yudhiṣṭhira
 vaiśaṃpāyana uvāca
a yājñasenyā vacaḥ śrutvā bhīmaseno 'tyamarṣaṇaḥ
c niḥśvasann upasaṃgamya kruddho rājānam abravīt
a rājyasya padavīṃ dharmyāṃ vraja satpuruṣocitām
c dharmakāmārthahīnānāṃ kiṃ no vastuṃ tapovane
a naiva dharmeṇa tad rājyaṃ nārjavena na caujasā
c akṣakūṭam adhiṣṭhāya hṛtaṃ duryodhanena naḥ
a gomāyuneva siṃhānāṃ durbalena balīyasām
c āmiṣaṃ vighasāśena tadvad rājyaṃ hi no hṛtam
a dharmaleśapraticchannaḥ prabhavaṃ dharmakāmayoḥ
c artham utsṛjya kiṃ rājan durgeṣu paritapyase
a bhavato 'nuvidhānena rājyaṃ naḥ paśyatāṃ hṛtam
c ahāryam api śakreṇa guptaṃ gāṇḍīvadhanvanā
a kuṇīnām iva bilvāni paṅgūnām iva dhenavaḥ
c hṛtam aiśvaryam asmākaṃ jīvatāṃ bhavataḥ kṛte
a bhavataḥ priyam ity evaṃ mahad vyasanam īdṛśam
c dharmakāme pratītasya pratipannāḥ sma bhārata
a karśayāmaḥ svamitrāṇi nandayāmaś ca śātravān
c ātmānaṃ bhavataḥ śāstre niyamya bharatarṣabha
a yad vayaṃ na tadaivaitān dhārtarāṣṭrān nihanmahi
c bhavataḥ śāstram ādāya tan nas tapati duṣkṛtam
a athainām anvavekṣasva mṛgacaryām ivātmanaḥ
c avīrācaritāṃ rājan na balasthair niṣevitām
a yāṃ na kṛṣṇo na bībhatsur nābhimanyur na sṛñjayaḥ
c na cāham abhinandāmi na ca mādrīsutāv ubhau
a bhavān dharmo dharma iti satataṃ vratakarśitaḥ
c kaccid rājan na nirvedād āpannaḥ klībajīvikām
d aśakyam iti vā kaś cit kṣātraṃ naiva smariṣyasi
d durmanuṣyā hi nirvedād āpannāḥ klībajīvikām
a durmanuṣyā hi nirvedam aphalaṃ sarvaghātinam
b pratipannā viṣīdanti paṅke gaur iva durbalā
b yad asmān sarvakāryeṣu samarthā dhṛtarāṣṭrajāḥ
c aśaktāḥ śriyam āhartum ātmanaḥ kurvate priyam
a sa bhavān dṛṣṭimāñ śaktaḥ paśyann ātmani pauruṣam
c ānṛśaṃsyaparo rājan nānartham avabudhyase
a asmān amī dhārtarāṣṭrāḥ kṣamamāṇān alaṃ sataḥ
c aśaktān eva manyante tadduḥkhaṃ nāhave vadhaḥ
a tatra ced yudhyamānānām ajihmam anivartinām
c sarvaśo hi vadhaḥ śreyān pretya lokāṃl labhemahi
a atha vā vayam evaitān nihatya bharatarṣabha
c ādadīmahi gāṃ sarvāṃ tathāpi śreya eva naḥ
a sarvathā kāryam etan naḥ svadharmam anutiṣṭhatām
c kāṅkṣatāṃ vipulāṃ kīrtiṃ vairaṃ praticikīrṣatām
a ātmārthaṃ yudhyamānānāṃ vidite kṛtyalakṣaṇe
c anyair apahṛte rājye praśaṃsaiva na garhaṇā
a karśanārtho hi yo dharmo mitrāṇām ātmanas tathā
c vyasanaṃ nāma tad rājan na sa dharmaḥ kudharma tat
a sarvathā dharmanityaṃ tu puruṣaṃ dharmadurbalam
c jahatas tāta dharmārthau pretaṃ duḥkhasukhe yathā
a yasya dharmo hi dharmārthaṃ kleśabhāṅ na sa paṇḍitaḥ
c na sa dharmasya vedārthaṃ sūryasyāndhaḥ prabhām iva
a yasya cārthārtham evārthaḥ sa ca nārthasya kovidaḥ
c rakṣate bhṛtako 'raṇyaṃ yathā syāt tādṛg eva saḥ
a ativelaṃ hi yo 'rthārthī netarāv anutiṣṭhati
c sa vadhyaḥ sarvabhūtānāṃ brahmaheva jugupsitaḥ
a satataṃ yaś ca kāmārthī netarāv anutiṣṭhati
c mitrāṇi tasya naśyanti dharmārthābhyāṃ ca hīyate
a tasya dharmārthahīnasya kāmānte nidhanaṃ dhruvam
c kāmato ramamāṇasya mīnasyevāmbhasaḥ kṣaye
a tasmād dharmārthayor nityaṃ na pramādyanti paṇḍitāḥ
c prakṛtiḥ sā hi kāmasya pāvakasyāraṇir yathā
a sarvathā dharmamūlo 'rtho dharmaś cārthaparigrahaḥ
c itaretarayonī tau viddhi meghodadhī yathā
a dravyārthasparśasaṃyoge yā prītir upajāyate
c sa kāmaś cittasaṃkalpaḥ śarīraṃ nāsya vidyate
a arthārthī puruṣo rājan bṛhantaṃ dharmam ṛcchati
c artham ṛcchati kāmārthī na kāmād anyam ṛcchatī
d kāmārthī caiva yaḥ kāmaṃ na kāmād anyam ṛcchati
a na hi kāmena kāmo 'nyaḥ sādhyate phalam eva tat
c upayogāt phalasyeva kāṣṭhād bhasmeva paṇḍitaḥ
a imāñ śakunikān rājan hanti vaitaṃsiko yathā
c etad rūpam adharmasya bhūteṣu ca vihiṃsatām
a kāmāl lobhāc ca dharmasya pravṛttiṃ yo na paśyati
c sa vadhyaḥ sarvabhūtānāṃ pretya ceha ca durmatiḥ
a vyaktaṃ te vidito rājann artho dravyaparigrahaḥ
c prakṛtiṃ cāpi vetthāsya vikṛtiṃ cāpi bhūyasīm
a tasya nāśaṃ vināśaṃ vā jarayā maraṇena vā
b dravyaparigrahāyārtho garīyān durbalātmanaḥ
c anartham iti manyante so 'yam asmāsu vartate
a indriyāṇāṃ ca pañcānāṃ manaso hṛdayasya ca
c viṣaye vartamānānāṃ yā prītir upajāyate
e sa kāma iti me buddhiḥ karmaṇāṃ phalam uttamam
a evam eva pṛthag dṛṣṭvā dharmārthau kāmam eva ca
c na dharmapara eva syān na cārthaparamo naraḥ
e na kāmaparamo vā syāt sarvān seveta sarvadā
a dharmaṃ pūrvaṃ dhanaṃ madhye jaghanye kāmam ācaret
c ahany anucared evam eṣa śāstrakṛto vidhiḥ
a kāmaṃ pūrvaṃ dhanaṃ madhye jaghanye dharmam ācaret
c vayasy anucared evam eṣa śāstrakṛto vidhiḥ
a dharmaṃ cārthaṃ ca kāmaṃ ca yathāvad vadatāṃ vara
c vibhajya kāle kālajñaḥ sarvān seveta paṇḍitaḥ
a mokṣo vā paramaṃ śreya eṣa rājan sukhārthinām
c prāptir vā buddhim āsthāya sopāyaṃ kurunandana
a tad vāśu kriyatāṃ rājan prāptir vāpy adhigamyatām
c jīvitaṃ hy āturasyeva duḥkham antaravartinaḥ
a viditaś caiva te dharmaḥ satataṃ caritaś ca te
c jānate tvayi śaṃsanti suhṛdaḥ karmacodanām
a dānaṃ yajñaḥ satāṃ pūjā vedadhāraṇam ārjavam
c eṣa dharmaḥ paro rājan phalavān pretya ceha ca
a eṣa nārthavihīnena śakyo rājan niṣevitum
c akhilāḥ puruṣavyāghra guṇāḥ syur yady apītare
a dharmamūlaṃ jagad rājan nānyad dharmād viśiṣyate
c dharmaś cārthena mahatā śakyo rājan niṣevitum
a na cārtho bhaikṣacaryeṇa nāpi klaibyena karhi cit
c vettuṃ śakyaḥ sadā rājan kevalaṃ dharmabuddhinā
a pratiṣiddhā hi te yācñā yayā sidhyati vai dvijaḥ
c tejasaivārthalipsāyāṃ yatasva puruṣarṣabha
a bhaikṣacaryā na vihitā na ca viṭśūdrajīvikā
c kṣatriyasya viśeṣeṇa dharmas tu balam aurasam
d svadharmaṃ pratipadyasva jahi śatrūn samāgatān
d dhārtarāṣṭravanaṃ pārtha mayā pārthena nāśaya
a udāram eva vidvāṃso dharmaṃ prāhur manīṣiṇaḥ
c udāraṃ pratipadyasva nāvare sthātum arhasi
a anubudhyasva rājendra vettha dharmān sanātanān
c krūrakarmābhijāto 'si yasmād udvijate janaḥ
a prajāpālanasaṃbhūtaṃ phalaṃ tava na garhitam
c eṣa te vihito rājan dhātrā dharmaḥ sanātanaḥ
a tasmād vicalitaḥ pārtha loke hāsyaṃ gamiṣyasi
c svadharmād dhi manuṣyāṇāṃ calanaṃ na praśasyate
a sa kṣātraṃ hṛdayaṃ kṛtvā tyaktvedaṃ śithilaṃ manaḥ
c vīryam āsthāya kaunteya dhuram udvaha dhuryavat
a na hi kevaladharmātmā pṛthivīṃ jātu kaś cana
c pārthivo vyajayad rājan na bhūtiṃ na punaḥ śriyam
a jihvāṃ dattvā bahūnāṃ hi kṣudrāṇāṃ lubdhacetasām
c nikṛtyā labhate rājyam āhāram iva śalyakaḥ
a bhrātaraḥ pūrvajātāś ca susamṛddhāś ca sarvaśaḥ
c nikṛtyā nirjitā devair asurāḥ pāṇḍavarṣabha
a evaṃ balavataḥ sarvam iti buddhvā mahīpate
c jahi śatrūn mahābāho parāṃ nikṛtim āsthitaḥ
a na hy arjunasamaḥ kaś cid yudhi yoddhā dhanurdharaḥ
c bhavitā vā pumān kaś cin matsamo vā gadādharaḥ
a sattvena kurute yuddhaṃ rājan subalavān api
c na pramāṇena notsāhāt sattvastho bhava pāṇḍava
a sattvaṃ hi mūlam arthasya vitathaṃ yad ato 'nyathā
c na tu prasaktaṃ bhavati vṛkṣacchāyeva haimanī
a arthatyāgo hi kāryaḥ syād arthaṃ śreyāṃsam icchatā
c bījaupamyena kaunteya mā te bhūd atra saṃśayaḥ
a arthena tu samo 'nartho yatra labhyeta nodayaḥ
c na tatra vipaṇaḥ kāryaḥ kharakaṇḍūyitaṃ hi tat
a evam eva manuṣyendra dharmaṃ tyaktvālpakaṃ naraḥ
c bṛhantaṃ dharmam āpnoti sa buddha iti niścitaḥ
a amitraṃ mitrasaṃpannaṃ mitrair bhindanti paṇḍitāḥ
c bhinnair mitraiḥ parityaktaṃ durbalaṃ kurute vaśe
a sattvena kurute yuddhaṃ rājan subalavān api
c nodyamena na hotrābhiḥ sarvāḥ svīkurute prajāḥ
a sarvathā saṃhatair eva durbalair balavān api
c amitraḥ śakyate hantuṃ madhuhā bhramarair iva
a yathā rājan prajāḥ sarvāḥ sūryaḥ pāti gabhastibhiḥ
c atti caiva tathaiva tvaṃ savituḥ sadṛśo bhava
a etad dhy api tapo rājan purāṇam iti naḥ śrutam
c vidhinā pālanaṃ bhūmer yat kṛtaṃ naḥ pitāmahaiḥ
d na tathā tapasā rājaṃl lokān prāpnoti kṣatriyaḥ
d yathā sṛṣṭena yuddhena vijayenetareṇa vā
a apeyāt kila bhāḥ sūryāl lakṣmīś candramasas tathā
c iti loko vyavasito dṛṣṭvemāṃ bhavato vyathām
a bhavataś ca praśaṃsābhir nindābhir itarasya ca
c kathāyuktāḥ pariṣadaḥ pṛthag rājan samāgatāḥ
a idam abhyadhikaṃ rājan brāhmaṇā guravaś ca te
c sametāḥ kathayantīha muditāḥ satyasaṃdhatām
a yan na mohān na kārpaṇyān na lobhān na bhayād api
c anṛtaṃ kiṃ cid uktaṃ te na kāmān nārthakāraṇāt
a yad enaḥ kurute kiṃ cid rājā bhūmim avāpnuvan
c sarvaṃ tan nudate paścād yajñair vipuladakṣiṇaiḥ
a brāhmaṇebhyo dadad grāmān gāś ca rājan sahasraśaḥ
c mucyate sarvapāpebhyas tamobhya iva candramāḥ
a paurajānapadāḥ sarve prāyaśaḥ kurunandana
c savṛddhabālāḥ sahitāḥ śaṃsanti tvāṃ yudhiṣṭhira
d dhārtarāṣṭrīṃ mahārāja na śaṃsanti matiṃ janāḥ
a śvadṛtau kṣīram āsaktaṃ brahma vā vṛṣale yathā
c satyaṃ stene balaṃ nāryāṃ rājyaṃ duryodhane tathā
a iti nirvacanaṃ loke ciraṃ carati bhārata
c api caitat striyo bālāḥ svādhyāyam iva kurvate
d imām avasthāṃ ca gate sahāsmābhir ariṃdama
d hanta naṣṭāḥ sma sarve vai bhavatopadrave sati
a sa bhavān ratham āsthāya sarvopakaraṇānvitam
c tvaramāṇo 'bhiniryātu ciram arthopapādakam
a vācayitvā dvijaśreṣṭhān adyaiva gajasāhvayam
c astravidbhiḥ parivṛto bhrātṛbhir dṛḍhadhanvibhiḥ
e āśīviṣasamair vīrair marudbhir iva vṛtrahā
a amitrāṃs tejasā mṛdnann asurebhya ivārihā
c śriyam ādatsva kaunteya dhārtarāṣṭrān mahābala
a na hi gāṇḍīvamuktānāṃ śarāṇāṃ gārdhravāsasām
c sparśam āśīviṣābhānāṃ martyaḥ kaś cana saṃsahet
d kaḥ parair hriyamāṇānām ātmabhāvena saṃsahet
a na sa vīro na mātaṅgo na sadaśvo 'sti bhārata
c yaḥ saheta gadāvegaṃ mama kruddhasya saṃyuge
a sṛñjayaiḥ saha kaikeyair vṛṣṇīnām ṛṣabheṇa ca
c kathaṃ svid yudhi kaunteya rājyaṃ na prāpnuyāmahe
d śatruhastagatāṃ rājan kathaṃ svinn āharer mahīm
d iha yatnam upāhṛtya balena mahatānvitaḥ
 vaiśaṃpāyana uvāca
 sa evam uktas tu mahānubhāvaḥ
 satyavrato bhīmasenena rājā
 ajātaśatrus tadanantaraṃ vai
 dhairyānvito vākyam idaṃ babhāṣe
 yudhiṣṭhira uvāca
a asaṃśayaṃ bhārata satyam etad
yan mā tudan vākyaśalyaiḥ kṣiṇoṣi
c na tvā vigarhe pratikūlam etan
mamānayād dhi vyasanaṃ va āgāt
a ahaṃ hy akṣān anvapadyaṃ jihīrṣan
rājyaṃ sarāṣṭraṃ dhṛtarāṣṭrasya putrāt
c tan mā śaṭhaḥ kitavaḥ pratyadevīt
suyodhanārthaṃ subalasya putraḥ
a mahāmāyaḥ śakuniḥ pārvatīyaḥ
sadā sabhāyāṃ pravapann akṣapūgān
c amāyinaṃ māyayā pratyadevīt
tato 'paśyaṃ vṛjinaṃ bhīmasena
a akṣān hi dṛṣṭvā śakuner yathāvat
kāmānulomān ayujo yujaś ca
c śakyaṃ niyantum abhaviṣyad ātmā
manyus tu hanti puruṣasya dhairyam
a yantuṃ nātmā śakyate pauruṣeṇa
mānena vīryeṇa ca tāta naddhaḥ
c na te vācaṃ bhīmasenābhyasūye
manye tathā tad bhavitavyam āsīt
a sa no rājā dhṛtarāṣṭrasya putro
nyapātayad vyasane rājyam icchan
c dāsyaṃ ca no 'gamayad bhīmasena
yatrābhavac charaṇaṃ draupadī naḥ
a tvaṃ cāpi tad vettha dhanaṃjayaś ca
punardyūtāyāgatānāṃ sabhāṃ naḥ
c yan mābravīd dhṛtarāṣṭrasya putra
ekaglahārthaṃ bharatānāṃ samakṣam
a vane samā dvādaśa rājaputra
yathākāmaṃ viditam ajātaśatro
c athāparaṃ cāviditaṃ carethāḥ
sarvaiḥ saha bhrātṛbhiś chadmagūḍhaḥ
a tvāṃ cec chrutvā tāta tathā carantam
avabhotsyante bhāratānāṃ carāḥ sma
c anyāṃś carethās tāvato 'bdāṃs tatas tvaṃ
niścitya tat pratijānīhi pārtha
a caraiś cen no 'viditaḥ kālam etaṃ
yukto rājan mohayitvā madīyān
c bravīmi satyaṃ kurusaṃsadīha
tavaiva tā bhārata pañca nadyaḥ
a vayaṃ caivaṃ bhrātaraḥ sarva eva
tvayā jitāḥ kālam apāsya bhogān
c vasema ity āha purā sa rājā
madhye kurūṇāṃ sa mayoktas tatheti
a tatra dyūtam abhavan no jaghanyaṃ
tasmiñ jitāḥ pravrajitāś ca sarve
c itthaṃ ca deśān anusaṃcarāmo
vanāni kṛcchrāṇi ca kṛcchrarūpāḥ
a suyodhanaś cāpi na śāntim icchan
bhūyaḥ sa manyor vaśam anvagacchat
c udyojayām āsa kurūṃś ca sarvān
ye cāsya ke cid vaśam anvagacchan
a taṃ saṃdhim āsthāya satāṃ sakāśe
ko nāma jahyād iha rājyahetoḥ
c āryasya manye maraṇād garīyo
yad dharmam utkramya mahīṃ praśiṣyāt
a tadaiva ced vīrakarmākariṣyo
yadā dyūte parighaṃ paryamṛkṣaḥ
c bāhū didhakṣan vāritaḥ phalgunena
kiṃ duṣkṛtaṃ bhīma tadābhaviṣyat
a prāg eva caivaṃ samayakriyāyāḥ
kiṃ nābravīḥ pauruṣam āvidānaḥ
c prāptaṃ tu kālaṃ tv abhipadya paścāt
kiṃ mām idānīm ativelam āttha
a bhūyo 'pi duḥkhaṃ mama bhīmasena
dūye viṣasyeva rasaṃ viditvā
c yad yājñasenīṃ parikṛṣyamāṇāṃ
saṃdṛśya tat kṣāntam iti sma bhīma
a na tv adya śakyaṃ bharatapravīra
kṛtvā yad uktaṃ kuruvīramadhye
c kālaṃ pratīkṣasva sukhodayasya
paktiṃ phalānām iva bījavāpaḥ
a yadā hi pūrvaṃ nikṛto nikṛtyā
vairaṃ sapuṣpaṃ saphalaṃ viditvā
c mahāguṇaṃ harati hi pauruṣeṇa
tadā vīro jīvati jīvaloke
a śriyaṃ ca loke labhate samagrāṃ
manye cāsmai śatravaḥ saṃnamante
c mitrāṇi cainam atirāgād bhajante
devā ivendram anujīvanti cainam
a mama pratijñāṃ ca nibodha satyāṃ
vṛṇe dharmam amṛtāj jīvitāc ca
c rājyaṃ ca putrāś ca yaśo dhanaṃ ca
sarvaṃ na satyasya kalām upaiti
 bhīmasena uvāca
a saṃdhiṃ kṛtvaiva kālena antakena patatriṇā
c anantenāprameyena srotasā sarvahāriṇā
a pratyakṣaṃ manyase kālaṃ martyaḥ san kālabandhanaḥ
c phenadharmā mahārāja phaladharmā tathaiva ca
a nimeṣād api kaunteya yasyāyur apacīyate
c sūcyevāñjanacūrṇasya kim iti pratipālayet
a yo nūnam amitāyuḥ syād atha vāpi pramāṇavit
c sa kālaṃ vai pratīkṣeta sarvapratyakṣadarśivān
a pratīkṣamāṇān kālo naḥ samā rājaṃs trayodaśa
c āyuṣo 'pacayaṃ kṛtvā maraṇāyopaneṣyati
a śarīriṇāṃ hi maraṇaṃ śarīre nityam āśritam
c prāg eva maraṇāt tasmād rājyāyaiva ghaṭāmahe
d kālo nūnaṃ manuṣyasya nityaṃ saṃnihito 'mṛtaḥ
a yo na yāti prasaṃkhyānam aspaṣṭo bhūmivardhanaḥ
c ayātayitvā vairāṇi so 'vasīdati gaur iva
a yo na yātayate vairam alpasattvodyamaḥ pumān
c aphalaṃ tasya janmāhaṃ manye durjātajāyinaḥ
a hairaṇyau bhavato bāhū śrutir bhavati pārthiva
c hatvā dviṣantaṃ saṃgrāme bhuktvā bāhvarjitaṃ vasu
a hatvā cet puruṣo rājan nikartāram ariṃdama
c ahnāya narakaṃ gacchet svargeṇāsya sa saṃmitaḥ
a amarṣajo hi saṃtāpaḥ pāvakād dīptimattaraḥ
c yenāham abhisaṃtapto na naktaṃ na divā śaye
a ayaṃ ca pārtho bībhatsur variṣṭho jyāvikarṣaṇe
c āste paramasaṃtapto nūnaṃ siṃha ivāśaye
a yo 'yam eko 'bhimanute sarvāṃl loke dhanurbhṛtaḥ
c so 'yam ātmajam ūṣmāṇaṃ mahāhastīva yacchati
a nakulaḥ sahadevaś ca vṛddhā mātā ca vīrasūḥ
c tavaiva priyam icchanta āsate jaḍamūkavat
a sarve te priyam icchanti bāndhavāḥ saha sṛñjayaiḥ
c aham eko 'bhisaṃtapto mātā ca prativindhyataḥ
a priyam eva tu sarveṣāṃ yad bravīmy uta kiṃ cana
c sarve hī vyasanaṃ prāptāḥ sarve yuddhābhinandinaḥ
a netaḥ pāpīyasī kā cid āpad rājan bhaviṣyati
c yan no nīcair alpabalai rājyam ācchidya bhujyate
a śīladoṣād ghṛṇāviṣṭa ānṛśaṃsyāt paraṃtapa
c kleśāṃs titikṣase rājan nānyaḥ kaś cit praśaṃsati
d śrotriyasyeva te rājan mandakasyāvipaścitaḥ
d anuvākahatā buddhir naiṣā tattvārthadarśinī
a ghṛṇī brāhmaṇarūpo 'si kathaṃ kṣatre ajāyathāḥ
c asyāṃ hi yonau jāyante prāyaśaḥ krūrabuddhayaḥ
a aśrauṣīs tvaṃ rājadharmān yathā vai manur abravīt
c krūrān nikṛtisaṃyuktān vihitān aśamātmakān
d dhārtarāṣṭrān mahārāja kṣamase kiṃ durātmanaḥ
d jñāne tapasi śaurye vā yasya na prathitaṃ yaśaḥ
d vidyāyām atha lābhe vā mātur uccāra eva saḥ
a kartavye puruṣavyāghra kim āsse pīṭhasarpavat
c buddhyā vīryeṇa saṃyuktaḥ śrutenābhijanena ca
a tṛṇānāṃ muṣṭinaikena himavantaṃ tu parvatam
c channam icchasi kaunteya yo 'smān saṃvartum icchasi
a ajñātacaryā gūḍhena pṛthivyāṃ viśrutena ca
c divīva pārtha sūryeṇa na śakyā carituṃ tvayā
a bṛhacchāla ivānūpe śākhāpuṣpapalāśavān
c hastī śveta ivājñātaḥ kathaṃ jiṣṇuś cariṣyati
a imau ca siṃhasaṃkāśau bhrātarau sahitau śiśū
c nakulaḥ sahadevaś ca kathaṃ pārtha cariṣyataḥ
a puṇyakīrtī rājaputrī draupadī vīrasūr iyam
c viśrutā katham ajñātā kṛṣṇā pārtha cariṣyati
a māṃ cāpi rājañ jānanti ākumāram imāḥ prajāḥ
c ajñātacaryāṃ paśyāmi meror iva nigūhanam
a tathaiva bahavo 'smābhī rāṣṭrebhyo vipravāsitāḥ
c rājāno rājaputrāś ca dhṛtarāṣṭram anuvratāḥ
a na hi te 'py upaśāmyanti nikṛtānāṃ nirākṛtāḥ
c avaśyaṃ tair nikartavyam asmākaṃ tatpriyaiṣibhiḥ
a te 'py asmāsu prayuñjīran pracchannān subahūñ janān
c ācakṣīraṃś ca no jñātvā tan naḥ syāt sumahad bhayam
a asmābhir uṣitāḥ samyag vane māsās trayodaśa
c parimāṇena tān paśya tāvataḥ parivatsarān
a asti māsaḥ pratinidhir yathā prāhur manīṣiṇaḥ
c pūtikān iva somasya tathedaṃ kriyatām iti
a atha vānaḍuhe rājan sādhave sādhuvāhine
c sauhityadānād ekasmād enasaḥ pratimucyate
a tasmāc chatruvadhe rājan kriyatāṃ niścayas tvayā
c kṣatriyasya tu sarvasya nānyo dharmo 'sti saṃyugāt
 vaiśaṃpāyana uvāca
a bhīmasenavacaḥ śrutvā kuntīputro yudhiṣṭhiraḥ
c niḥśvasya puruṣavyāghraḥ saṃpradadhyau paraṃtapaḥ
d śrutā me rājadharmāś ca varṇānāṃ ca pṛthak pṛthak
d āyatyāṃ ca tadātve ca yaḥ paśyati sa paśyati
d dharmasya jānamāno 'haṃ gatim agryāṃ sudurvidām
d kathaṃ balāt kariṣyāmi meror iva vimardanam
a sa muhūrtam iva dhyātvā viniścityetikṛtyatām
c bhīmasenam idaṃ vākyam apadāntaram abravīt
a evam etan mahābāho yathā vadasi bhārata
c idam anyat samādhatsva vākyaṃ me vākyakovida
a mahāpāpāni karmāṇi yāni kevalasāhasāt
c ārabhyante bhīmasena vyathante tāni bhārata
a sumantrite suvikrānte sukṛte suvicārite
c sidhyanty arthā mahābāho daivaṃ cātra pradakṣiṇam
a tvaṃ tu kevalacāpalyād baladarpocchritaḥ svayam
c ārabdhavyam idaṃ karma manyase śṛṇu tatra me
a bhūriśravāḥ śalaś caiva jalasaṃdhaś ca vīryavān
c bhīṣmo droṇaś ca karṇaś ca droṇaputraś ca vīryavān
a dhārtarāṣṭrā durādharṣā duryodhanapurogamāḥ
c sarva eva kṛtāstrāś ca satataṃ cātatāyinaḥ
a rājānaḥ pārthivāś caiva ye 'smābhir upatāpitāḥ
c saṃśritāḥ kauravaṃ pakṣaṃ jātasnehāś ca sāṃpratam
a duryodhanahite yuktā na tathāsmāsu bhārata
c pūrṇakośā balopetāḥ prayatiṣyanti rakṣaṇe
a sarve kauravasainyasya saputrāmātyasainikāḥ
c saṃvibhaktā hi mātrābhir bhogair api ca sarvaśaḥ
a duryodhanena te vīrā mānitāś ca viśeṣataḥ
c prāṇāṃs tyakṣyanti saṃgrāme iti me niścitā matiḥ
a samā yady api bhīṣmasya vṛttir asmāsu teṣu ca
c droṇasya ca mahābāho kṛpasya ca mahātmanaḥ
a avaśyaṃ rājapiṇḍas tair nirveśya iti me matiḥ
c tasmāt tyakṣyanti saṃgrāme prāṇān api sudustyajān
a sarve divyāstravidvāṃsaḥ sarve dharmaparāyaṇāḥ
c ajeyāś ceti me buddhir api devaiḥ savāsavaiḥ
a amarṣī nityasaṃhṛṣṭas tatra karṇo mahārathaḥ
c sarvāstravid anādhṛṣya abhedyakavacāvṛtaḥ
a anirjitya raṇe sarvān etān puruṣasattamān
c aśakyo hy asahāyena hantuṃ duryodhanas tvayā
a na nidrām adhigacchāmi cintayāno vṛkodara
c ati sarvān dhanurgrāhān sūtaputrasya lāghavam
a etad vacanam ājñāya bhīmaseno 'tyamarṣaṇaḥ
c babhūva vimanās trasto na caivovāca kiṃ cana
a tayoḥ saṃvadator evaṃ tadā pāṇḍavayor dvayoḥ
c ājagāma mahāyogī vyāsaḥ satyavatīsutaḥ
a so 'bhigamya yathānyāyaṃ pāṇḍavaiḥ pratipūjitaḥ
c yudhiṣṭhiram idaṃ vākyam uvāca vadatāṃ varaḥ
a yudhiṣṭhira mahābāho vedmi te hṛdi mānasam
c manīṣayā tataḥ kṣipram āgato 'smi nararṣabha
a bhīṣmād droṇāt kṛpāt karṇād droṇaputrāc ca bhārata
b duryodhanān nṛpasutāt tathā duḥśāsanād api
c yat te bhayam amitraghna hṛdi saṃparivartate
a tat te 'haṃ nāśayiṣyāmi vidhidṛṣṭena hetunā
c tac chrutvā dhṛtim āsthāya karmaṇā pratipādaya
d pratipādya tu rājendra tataḥ kṣipraṃ jvaraṃ jahi
a tata ekāntam unnīya pārāśaryo yudhiṣṭhiram
c abravīd upapannārtham idaṃ vākyaviśāradaḥ
a śreyasas te paraḥ kālaḥ prāpto bharatasattama
c yenābhibhavitā śatrūn raṇe pārtho dhanaṃjayaḥ
a gṛhāṇemāṃ mayā proktāṃ siddhiṃ mūrtimatīm iva
c vidyāṃ pratismṛtiṃ nāma prapannāya bravīmi te
e yām avāpya mahābāhur arjunaḥ sādhayiṣyati
a astrahetor mahendraṃ ca rudraṃ caivābhigacchatu
c varuṇaṃ ca dhaneśaṃ ca dharmarājaṃ ca pāṇḍava
e śakto hy eṣa surān draṣṭuṃ tapasā vikrameṇa ca
a ṛṣir eṣa mahātejā nārāyaṇasahāyavān
c purāṇaḥ śāśvato devo viṣṇor aṃśaḥ sanātanaḥ
a astrāṇīndrāc ca rudrāc ca lokapālebhya eva ca
c samādāya mahābāhur mahat karma kariṣyati
a vanād asmāc ca kaunteya vanam anyad vicintyatām
c nivāsārthāya yad yuktaṃ bhaved vaḥ pṛthivīpate
a ekatra ciravāso hi na prītijanano bhavet
c tāpasānāṃ ca śāntānāṃ bhaved udvegakārakaḥ
a mṛgāṇām upayogaś ca vīrudoṣadhisaṃkṣayaḥ
c bibharṣi hi bahūn viprān vedavedāṅgapāragān
a evam uktvā prapannāya śucaye bhagavān prabhuḥ
c provāca yogatattvajño yogavidyām anuttamām
a dharmarājñe tadā dhīmān vyāsaḥ satyavatīsutaḥ
c anujñāya ca kaunteyaṃ tatraivāntaradhīyata
a yudhiṣṭhiras tu dharmātmā tad brahma manasā yataḥ
c dhārayām āsa medhāvī kāle kāle samabhyasan
a sa vyāsavākyamudito vanād dvaitavanāt tataḥ
c yayau sarasvatītīre kāmyakaṃ nāma kānanam
a tam anvayur mahārāja śikṣākṣaravidas tathā
c brāhmaṇās tapasā yuktā devendram ṛṣayo yathā
a tataḥ kāmyakam āsādya punas te bharatarṣabhāḥ
a   rṣayo devapatiṃ yathā
a saṃprāpya tad vanaṃ ramyaṃ
c nyaviśanta mahātmānaḥ sāmātyāḥ sapadānugāḥ
a tatra te nyavasan rājan kaṃ cit kālaṃ manasvinaḥ
c dhanurvedaparā vīrāḥ śṛṇvānā vedam uttamam
a caranto mṛgayāṃ nityaṃ śuddhair bāṇair mṛgārthinaḥ
c pitṛdaivataviprebhyo nirvapanto yathāvidhi
 vaiśaṃpāyana uvāca
a kasya cit tv atha kālasya dharmarājo yudhiṣṭhiraḥ
c saṃsmṛtya munisaṃdeśam idaṃ vacanam abravīt
a vivikte viditaprajñam arjunaṃ bharatarṣabham
c sāntvapūrvaṃ smitaṃ kṛtvā pāṇinā parisaṃspṛśan
a sa muhūrtam iva dhyātvā vanavāsam ariṃdamaḥ
c dhanaṃjayaṃ dharmarājo rahasīdam uvāca ha
a bhīṣme droṇe kṛpe karṇe droṇaputre ca bhārata
c dhanurvedaś catuṣpāda eteṣv adya pratiṣṭhitaḥ
a brāhmaṃ daivam āsuraṃ ca saprayogacikitsitam
c sarvāstrāṇāṃ prayogaṃ ca te 'bhijānanti kṛtsnaśaḥ
a te sarve dhṛtarāṣṭrasya putreṇa parisāntvitāḥ
c saṃvibhaktāś ca tuṣṭāś ca guruvat teṣu vartate
d aikātmyaṃ ca gatāḥ sarve dhārtarāṣṭreṇa bhārata
a sarvayodheṣu caivāsya sadā vṛttir anuttamā
b ācāryā mānitās tuṣṭāḥ śāntiṃ vyavaharanty uta
c śaktiṃ na hāpayiṣyanti te kāle pratipūjitāḥ
a adya ceyaṃ mahī kṛtsnā duryodhanavaśānugā
b sagrāmanagarā pārtha sasāgaravanākarā
b anena brahmaṇā tāta sarvaṃ saṃpratipadyate
c tvayi vyapāśrayo 'smākaṃ tvayi bhāraḥ samāhitaḥ
e tatra kṛtyaṃ prapaśyāmi prāptakālam ariṃdama
a kṛṣṇadvaipāyanāt tāta gṛhītopaniṣan mayā
c tayā prayuktayā samyag jagat sarvaṃ prakāśate
e tena tvaṃ brahmaṇā tāta saṃyuktaḥ susamāhitaḥ
a devatānāṃ yathākālaṃ prasādaṃ pratipālaya
c tapasā yojayātmānam ugreṇa bharatarṣabha
a dhanuṣmān kavacī khaḍgī muniḥ sārasamanvitaḥ
c na kasya cid dadan mārgaṃ gaccha tātottarāṃ diśam
e indre hy astrāṇi divyāni samastāni dhanaṃjaya
a vṛtrād bhītais tadā devair balam indre samarpitam
c tāny ekasthāni sarvāṇi tatas tvaṃ pratipatsyase
a śakram eva prapadyasva sa te 'strāṇi pradāsyati
b yogayuktasya te pārtha tatra nāsti vicāraṇā
b pravarām atulāṃ satyāṃ nirdoṣāṃ sarvadā satām
b tām ekaḥ pāṇḍaveṣv adya astraṃ prāpto dhanaṃjayaḥ
b na cādharmam imaṃ devā nāsiddhaṃ nātapasvinam
b draṣṭum icchanti kaunteya calacittaṃ kathaṃ cana
b rorūyamāṇaṃ kaṭuka īrṣukaḥ kaṭukākṣaram
b duṣṭaḥ ślāghanakaḥ kṣeptā hantātha vicikitsitaḥ
b viśvastahantā māyāvī krodhano 'nṛtabhāṣitā
b atyāśī nāstiko 'dānto mitradhṛk sarvaśaṅkitaḥ
b ākroṣṭā cātimānī ca raudro lubdho 'tha lolupaḥ
b stenaś ca madyapaś caiva bhrūṇahā gurutalpagaḥ
b saṃbhāvitātmā cātyarthaṃ nṛśaṃsaḥ paruṣaś ca ha
b naite lokān āpnuvanti nirlokās te dhanaṃjaya
b ānṛśaṃsyam anukrośaṃ satyaṃ karuṇaveditā
b damaḥ sthitir dhṛtir dharmaḥ kṣamā rūpam anuttamam
b dayā damaś ca dharmaś ca gurupūjā kṛtajñatā
b mitratā dvijabhaktiś ca vasanti tvayi phālguna
b vyapekṣā sarvabhūteṣu kṣamā dānaṃ matiḥ smṛtiḥ
b tasmāt kauravya śakreṇa sameṣyasi dhanaṃjaya
b tvādṛśena hi devānāṃ ślāghanīyaḥ samāgamaḥ
b suhṛdāṃ sodarāṇāṃ ca sarveṣāṃ bharatarṣabha
b tvaṃ gatiḥ paramā tāta vṛtrahā marutām iva
b tasmiṃs trayodaśe varṣe bhrātaraḥ suhṛdaś ca te
b sarve 'bhisaṃśrayiṣyanti bāhuvīryaṃ mahābala
b sa pārtha pitaraṃ gaccha sahasrākṣam ariṃdama
b muṣṭigrahaṇam ādatsva sarvāstrāṇi ca vāsavāt
b śataśṛṅge mahābāho maghavān idam abravīt
b śṛṇvatāṃ sarvabhūtānāṃ tvām upāghrāya mūrdhani
b viditaḥ sarvabhūtānāṃ divaṃ tāta gamiṣyasi
b prāpya puṇyakṛtāṃ lokān raṃsyate jayatāṃ varaḥ
b mānitas tridaśaiḥ pārtha vihṛtya susukhaṃ divi
b avāpya paramāstrāṇi pṛthivīṃ punar eṣyasi
b guṇāṃs te vāsavas tāta khāṇḍavaṃ dahyatas tava
b śṛṇvatāṃ kila bhūtānāṃ punaḥ punar abhāṣata
b tāṃ pratijñāṃ naraśreṣṭha kartum arhasi vāsave
b kiṃ cid diśam itaḥ prāpya tapoyogamanā bhava
b kartum arhasi kaunteya maghavadvacanaṃ hitam
c dīkṣito 'dyaiva gaccha tvaṃ draṣṭuṃ devaṃ puraṃdaram
a evam uktvā dharmarājas tam adhyāpayata prabhuḥ
c dīkṣitaṃ vidhinā tena yatavākkāyamānasam
e anujajñe tato vīraṃ bhrātā bhrātaram agrajaḥ
a nideśād dharmarājasya draṣṭuṃ devaṃ puraṃdaram
c dhanur gāṇḍīvam ādāya tathākṣayyau maheṣudhī
a kavacī satalatrāṇo baddhagodhāṅgulitravān
c hutvāgniṃ brāhmaṇān niṣkaiḥ svasti vācya mahābhujaḥ
a prātiṣṭhata mahābāhuḥ pragṛhītaśarāsanaḥ
c vadhāya dhārtarāṣṭrāṇāṃ niḥśvasyordhvam udīkṣya ca
a taṃ dṛṣṭvā tatra kaunteyaṃ pragṛhītaśarāsanam
c abruvan brāhmaṇāḥ siddhā bhūtāny antarhitāni ca
d siddhacāraṇasaṃghāś ca gandharvāś ca tam abruvan
d svasti vrataṃ samādhatsva saṃkalpas tava sidhyatām
d manorathāś ca te sarve samṛdhyantāṃ mahāratha
d evam ukto 'bhivādyaitān baddhāñjalipuṭas tathā
d tapoyogamanāḥ pārthaḥ purohitam avandata
d tataḥ prītamanā jiṣṇus tāv ubhāv abhyavandata
d sahodarāv atirathau yudhiṣṭhiravṛkodarau
d saṃklāntamanasau tūrṇam abhigamya mahārathau
d yamau gāṇḍīvadhanvānam abhyavādayatām ubhau
d abhivādya tu tau vīrāv ūcatuḥ pākaśāsanim
d avāptavyāni sarvāṇi divyāny astrāṇi vāsavāt
d astrāṇy āpnuhi kaunteya manasā yad yad icchasi
d giro hy aśithilāḥ sarvā nirdoṣāḥ saṃmatāḥ satām
d tvam ekaḥ pāṇḍaveṣv adya saṃprāpto 'si dhanaṃjaya
d na cādharmavidaṃ devā nāsiddhaṃ nātapasvinam
d draṣṭum icchanti kaunteya calacittaṃ śaṭhaṃ na ca
d rorūyamāṇaḥ kaṭukam īrṣyakaḥ kaṭukākṣaraḥ
d śaṭhakaḥ ślāghakaḥ kṣeptā hantā ca vicikitsitā
d viśvastahantā māyāvī krodhano 'nṛtabhāṣitā
d atyāśī nāstiko 'dātā mitradhṛk sarvaśaṅkitaḥ
d ākroṣṭā cātimānī ca raudro lubdho 'tha lolupaḥ
d stenaś ca madyapaś caiva bhrūṇahā gurutalpagaḥ
d saṃbhāvitātmā cātyarthaṃ nṛśaṃsaḥ puruṣaś ca yaḥ
d naite lokān āpnuvanti nirlokās te dhanaṃjaya
d ānṛśaṃsyam anukrośaḥ satyaṃ karuṇaveditā
d damaḥ sthitir dhṛtir dharmaḥ kṣamā rūpam anuttamam
d dayā śamaś ca dharmaś ca gurupūjā kṛtajñatā
d maitratā dvijabhaktiś ca vasanti tvayi phalguna
d vyapekṣā sarvabhūteṣu kṛpā dānaṃ matiḥ smṛtiḥ
d tasmāt kauravya śakreṇa sameṣyasi dhanaṃjaya
d tvādṛśena hi devānāṃ ślāghanīyaḥ samāgamaḥ
d suhṛdāṃ sodarāṇāṃ ca sarveṣāṃ bharatarṣabha
d tvaṃ gatiḥ paramā tāta vṛtrahā marutām iva
d tasmiṃs trayodaśe varṣe bhrātaraḥ suhṛdaś ca te
d sarve hi saṃśrayiṣyanti bāhuvīryaṃ mahābala
d sa pārtha pitaraṃ gaccha sahasrākṣam ariṃdamam
d muṣṭigrahaṇam ādatsva sarvāṇy astrāṇi vāsavāt
d śataśṛṅge mahābāho maghavān idam abravīt
d śṛṇvatāṃ sarvabhūtānāṃ tvām upāghrāya mūrdhani
d viditaḥ sarvabhūtānāṃ divaṃ tāta gamiṣyasi
d prāpya puṇyakṛtāṃ lokān raṃsyase jayatāṃ vara
d mānitas tridaśaiḥ pārtha vihṛtya susukhaṃ divi
d avāpya paramāstrāṇi pṛthivīṃ punar eṣyasi
d guṇāṃs te vāsavas tāta khāṇḍavaṃ dahati tvayi
d śṛṇvatāṃ sarvabhūtānāṃ punaḥ punar abhāṣata
d tāṃ pratijñāṃ naraśreṣṭha kartum arhasi vāsavīm
d kaṃ cid deśam itaḥ prāpya tapoyogamanā bhava
d kartum arhasi kauravya maghavadvacanaṃ hitam
d dīkṣito 'dyaiva gaccha tvaṃ draṣṭāsi tvaṃ puraṃdaram
d tau pariṣvajya bībhatsuḥ kṛṣṇām āmantrya cābhibho
d abhyavādayata prītaḥ tapasvipravarān api
e kṣipraṃ prāpnuhi kaunteya manasā yad yad icchasi
f abruvan brāhmaṇāḥ pārtham iti kṛtvā jayāśiṣaḥ
f saṃsādhayasva kaunteya dhruvo 'stu vijayas tava
a taṃ siṃham iva gacchantaṃ śālaskandhorum arjunam
c manāṃsy ādāya sarveṣāṃ kṛṣṇā vacanam abravīt
a yat te kuntī mahābāho jātasyaicchad dhanaṃjaya
c tat te 'stu sarvaṃ kaunteya yathā ca svayam icchasi
a māsmākaṃ kṣatriyakule janma kaś cid avāpnuyāt
c brāhmaṇebhyo namo nityaṃ yeṣāṃ yuddhe na jīvikā
d idaṃ ca me paraṃ duḥkhaṃ yat tvāṃ pārtha suyodhanaḥ
d dṛṣṭvā māṃ gaur iti prāha prahasan rājasaṃsadi
d tasmād duḥkhād idaṃ duḥkhaṃ garīya iti me matiḥ
d yad asmān prati sabhyeṣu bahv ayuktam abhāṣata
a nūnaṃ te bhrātaraḥ sarve tvatkathābhiḥ prajāgare
c raṃsyante vīrakarmāṇi kīrtayantaḥ punaḥ punaḥ
a naiva naḥ pārtha bhogeṣu na dhane nota jīvite
c tuṣṭir buddhir bhavitrī vā tvayi dīrghapravāsini
a tvayi naḥ pārtha sarveṣāṃ sukhaduḥkhe samāhite
c jīvitaṃ maraṇaṃ caiva rājyam aiśvaryam eva ca
e āpṛṣṭo me 'si kaunteya svasti prāpnuhi pāṇḍava
f balavadbhir viruddhena kāryam etat tvayānagha
f prayāhy avighnenaivāśu vijayāya mahābala
a namo dhātre vidhātre ca svasti gaccha hy anāmayam
b dharmas tvāṃ dviṣataḥ pātu bhāskaraś ca vibhāvasuḥ
b hrīḥ śrīḥ kīrtir dhṛtiḥ puṣṭir umā lakṣmīḥ sarasvatī
b imā vai tava pānthasya pālayantu dhanaṃjaya
b jyeṣṭhāpacāyī jyeṣṭhasya bhrātur vacanakārakaḥ
b prapadye 'haṃ vasūn rudrān ādityān samarudgaṇān
b viśvedevāṃs tathā sādhyāñ śāntyarthaṃ bharatarṣabha
b evam uktvāśiṣaḥ kṛṣṇā virarāma yaśasvinī
b avarodhād vane vāsāt sarvasvaharaṇād api
b idaṃ duḥkhataraṃ manye putrebhyaś ca vivāsanam
b prāñjaliḥ pāṇḍavaṃ kṛṣṇā devānāṃ kurvatī namaḥ
b vāgbhiḥ paramaśaktābhir maṅgalābhir abhāṣata
b ab namo dhātre vidhātre ca svasti gaccha vanād vanam
b dharmas tvāṃ juṣatāṃ pārtha bhāskaraś ca vibhāvasuḥ
b brahmā tvāṃ brāhmaṇāś caiva pālayantu dhanaṃjaya
b jyeṣṭhāpacāyī jyeṣṭhasya bhrātur vacanam āsthitaḥ
b prapadyethā vasūn rudrān ādityān samarudgaṇān
b viśvedevāṃs tathādityāñ śāntyarthaṃ bharatarṣabha
b cd svasti te 'stv āntarikṣebhyo divyebhyo bharatarṣabha
b ef pārthivebhyaś ca sarvebhyo ye ke cit paripanthinaḥ
b avarodhād vane vāsāt sarvasvaharaṇād api
b idaṃ duḥkhataraṃ manye putrebhyaś ca vivāsanāt
b ab mā smāhaṃ kṣatriyakule jātu cit punar ābhavam
b cd brāhmaṇebhyo namasyāmi yeṣāṃ nāyudhajīvikā
b dhvaṃsitaḥ svagṛhebhyaś ca rāṣṭrāc ca bharatarṣabha
b vane pratiṣṭhito bhūtvā sauhārdād avatiṣṭhase
b jetā yaḥ sarvaśatrūṇāṃ yaḥ pāvakam atarpayat
b janas tvāṃ paśyatīdānīṃ gacchantaṃ bharatarṣabha
b asmin nūnaṃ mahāraṇye bhrātaraḥ suhṛdaś ca te
b tvatkathāḥ kathayiṣyanti cāraṇā ṛṣayas tathā
b ab yat tat kuntī mahābāho jātasyaicchad dhanaṃjaya
b cd tat te sarvaṃ tathaivāstu yathā ca manasecchasi
b vasudevasvasā devī tvām āryā punar āgatam
b sā paśyatu pṛthā pārtha sahasrākṣam ivāditiḥ
b ab nūnaṃ te bhrātaraḥ sarve tvatkathābhiḥ prajāgare
b cd raṃsyante tava karmāṇi kīrtayantaḥ punaḥ punaḥ
b ab naiva naḥ pārtha bhogeṣu na dhane nota jīvite
b cd tuṣṭā buddhir bhavitrī vā tvayi dīrghapravāsini
b āśā saṃjāyate vīra tvayy araṇyaṃ prapadyati
b ab tvayi naḥ pārtha sarveṣāṃ sukhaduḥkhe pratiṣṭhite
b cd jīvitaṃ maraṇaṃ caiva svargo 'tha narakas tathā
b ef āpṛṣṭo me 'si kaunteya svasti prāpnuhi pāṇḍava
b kṛtāstraṃ svastimantaṃ tvāṃ drakṣyāmi punar āgatam
c svasti te 'stv āntarikṣebhyaḥ pārthivebhyaś ca bhārata
e divyebhyaś caiva bhūtebhyo ye cānye paripanthinaḥ
f evam uktvāśiṣaḥ kṛṣṇā virarāma yaśasvinī
a tataḥ pradakṣiṇaṃ kṛtvā bhrātṝn dhaumyaṃ ca pāṇḍavaḥ
b kṛṣṇākaṭākṣapātheyaṃ hṛdi kṛtvā tato 'rjunaḥ
c prātiṣṭhata mahābāhuḥ pragṛhya ruciraṃ dhanuḥ
d śanair iva diśaṃ vīra udīcīṃ bharatarṣabhaḥ
d saṃharaṃs tarasā vṛkṣāṃl latāvallīś ca bhārata
d asajjamāno vṛkṣeṣu jagāma sumahābalaḥ
a tasya mārgād apākrāman sarvabhūtāni gacchataḥ
c yuktasyaindreṇa yogena parākrāntasya śuṣmiṇaḥ
d so 'gacchat parvatāṃs tāta tapodhananiṣevitān
d divyaṃ haimavataṃ puṇyaṃ devajuṣṭaṃ paraṃtapaḥ
a so 'gacchat parvataṃ puṇyam ekāhnaiva mahāmanāḥ
c manojavagatir bhūtvā yogayukto yathānilaḥ
a himavantam atikramya gandhamādanam eva ca
c atyakrāmat sa durgāṇi divārātram atandritaḥ
a indrakīlaṃ samāsādya tato 'tiṣṭhad dhanaṃjayaḥ
c antarikṣe hi śuśrāva tiṣṭheti sa vacas tadā
d tac chrutvā sarvato dṛṣṭiṃ cārayām āsa pāṇḍavaḥ
d gatvā sa ṣaḍ ahorātrān saptame 'hani pāṇḍavaḥ
d prasthendrakīlasya śubhe tapoyogaparo 'bhavat
d ūrdhvabāhur na cāṅgāni prāspandayata kiṃ cana
d samāhitātmā niyataḥ sahasrākṣasuto 'cyutaḥ
a tato 'paśyat savyasācī vṛkṣamūle tapasvinam
c brāhmyā śriyā dīpyamānaṃ piṅgalaṃ jaṭilaṃ kṛśam
a so 'bravīd arjunaṃ tatra sthitaṃ dṛṣṭvā mahātapāḥ
c kas tvaṃ tāteha saṃprāpto dhanuṣmān kavacī śarī
e nibaddhāsitalatrāṇaḥ kṣatradharmam anuvrataḥ
a neha śastreṇa kartavyaṃ śāntānām ayam ālayaḥ
c vinītakrodhaharṣāṇāṃ brāhmaṇānāṃ tapasvinām
a nehāsti dhanuṣā kāryaṃ na saṃgrāmeṇa karhi cit
c nikṣipaitad dhanus tāta prāpto 'si paramāṃ gatim
a ity anantaujasaṃ vīraṃ yathā cānyaṃ pṛthagjanam
c tathā vācam athābhīkṣṇaṃ brāhmaṇo 'rjunam abravīt
e na cainaṃ cālayām āsa dhairyāt sudṛḍhaniścayam
a tam uvāca tataḥ prītaḥ sa dvijaḥ prahasann iva
c varaṃ vṛṇīṣva bhadraṃ te śakro 'ham arisūdana
a evam uktaḥ pratyuvāca sahasrākṣaṃ dhanaṃjayaḥ
c prāñjaliḥ praṇato bhūtvā śūraḥ kurukulodvahaḥ
a īpsito hy eṣa me kāmo varaṃ cainaṃ prayaccha me
c tvatto 'dya bhagavann astraṃ kṛtsnam icchāmi veditum
a pratyuvāca mahendras taṃ prītātmā prahasann iva
c iha prāptasya kiṃ kāryam astrais tava dhanaṃjaya
e kāmān vṛṇīṣva lokāṃś ca prāpto 'si paramāṃ gatim
a evam uktaḥ pratyuvāca sahasrākṣaṃ dhanaṃjayaḥ
c na lokān na punaḥ kāmān na devatvaṃ kutaḥ sukham
a na ca sarvāmaraiśvaryaṃ kāmaye tridaśādhipa
c bhrātṝṃs tān vipine tyaktvā vairam apratiyātya ca
e akīrtiṃ sarvalokeṣu gaccheyaṃ śāśvatīḥ samāḥ
a evam uktaḥ pratyuvāca vṛtrahā pāṇḍunandanam
c sāntvayañ ślakṣṇayā vācā sarvalokanamaskṛtaḥ
a yadā drakṣyasi bhūteśaṃ tryakṣaṃ śūladharaṃ śivam
c tadā dātāsmi te tāta divyāny astrāṇi sarvaśaḥ
a kriyatāṃ darśane yatno devasya parameṣṭhinaḥ
c darśanāt tasya kaunteya saṃsiddhaḥ svargam eṣyasi
a ity uktvā phalgunaṃ śakro jagāmādarśanaṃ tataḥ
c arjuno 'py atha tatraiva tasthau yogasamanvitaḥ
 janamejaya uvāca
a bhagavañ śrotum icchāmi pārthasyākliṣṭakarmaṇaḥ
c vistareṇa kathām etāṃ yathāstrāṇy upalabdhavān
a kathaṃ sa puruṣavyāghro dīrghabāhur dhanaṃjayaḥ
c vanaṃ praviṣṭas tejasvī nirmanuṣyam abhītavat
a kiṃ ca tena kṛtaṃ tatra vasatā brahmavittama
c kathaṃ ca bhagavān sthāṇur devarājaś ca toṣitaḥ
a etad icchāmy ahaṃ śrotuṃ tvatprasādād dvijottama
c tvaṃ hi sarvajña divyaṃ ca mānuṣaṃ caiva vettha ha
a atyadbhutaṃ mahāprājña romaharṣaṇam arjunaḥ
c bhavena saha saṃgrāmaṃ cakārāpratimaṃ kila
e purā praharatāṃ śreṣṭhaḥ saṃgrāmeṣv aparājitaḥ
a yac chrutvā narasiṃhānāṃ dainyaharṣātivismayāt
c śūrāṇām api pārthānāṃ hṛdayāni cakampire
a yad yac ca kṛtavān anyat pārthas tad akhilaṃ vada
c na hy asya ninditaṃ jiṣṇoḥ susūkṣmam api lakṣaye
e caritaṃ tasya śūrasya tan me sarvaṃ prakīrtaya
 vaiśaṃpāyana uvāca
a kathayiṣyāmi te tāta kathām etāṃ mahātmanaḥ
c divyāṃ kauravaśārdūla mahatīm adbhutopamām
a gātrasaṃsparśasaṃbandhaṃ tryambakeṇa sahānagha
c pārthasya devadevena śṛṇu samyak samāgamam
a yudhiṣṭhiraniyogāt sa jagāmāmitavikramaḥ
c śakraṃ sureśvaraṃ draṣṭuṃ devadevaṃ ca śaṃkaram
a divyaṃ tad dhanur ādāya khaḍgaṃ ca puruṣarṣabhaḥ
c mahābalo mahābāhur arjunaḥ kāryasiddhaye
e diśaṃ hy udīcīṃ kauravyo himavacchikharaṃ prati
a aindriḥ sthiramanā rājan sarvalokamahārathaḥ
c tvarayā parayā yuktas tapase dhṛtaniścayaḥ
e vanaṃ kaṇṭakitaṃ ghoram eka evānvapadyata
a nānāpuṣpaphalopetaṃ nānāpakṣiniṣevitam
c nānāmṛgagaṇākīrṇaṃ siddhacāraṇasevitam
d gandharvair apsarobhiś ca krīḍadbhir upaśobhitam
d mattaiḥ kiṃpuruṣaiś caiva pānabhūmigatais tathā
d tat priyābhiḥ samantāc ca vyāvṛtya parivīkṣitaḥ
d jagāma naraśārdūlo devaṃ draṣṭuṃ pinākinam
a tataḥ prayāte kaunteye vanaṃ mānuṣavarjitam
c śaṅkhānāṃ paṭahānāṃ ca śabdaḥ samabhavad divi
a puṣpavarṣaṃ ca sumahan nipapāta mahītale
c meghajālaṃ ca vitataṃ chādayām āsa sarvataḥ
a atītya vanadurgāṇi saṃnikarṣe mahāgireḥ
c śuśubhe himavatpṛṣṭhe vasamāno 'rjunas tadā
a tatrāpaśyad drumān phullān vihagair valgu nāditān
c nadīś ca bahulāvartā nīlavaiḍūryasaṃnibhāḥ
a haṃsakāraṇḍavodgītāḥ sārasābhirutās tathā
c puṃskokilarutāś caiva krauñcabarhiṇanāditāḥ
a manoharavanopetās tasminn atiratho 'rjunaḥ
c puṇyaśītāmalajalāḥ paśyan prītamanābhavat
a ramaṇīye vanoddeśe ramamāṇo 'rjunas tadā
c tapasy ugre vartamāna ugratejā mahāmanāḥ
a darbhacīraṃ nivasyātha daṇḍājinavibhūṣitaḥ
c pūrṇe pūrṇe trirātre tu māsam ekaṃ phalāśanaḥ
e dviguṇenaiva kālena dvitīyaṃ māsam atyagāt
a tṛtīyam api māsaṃ sa pakṣeṇāhāram ācaran
c śīrṇaṃ ca patitaṃ bhūmau parṇaṃ samupayuktavān
a caturthe tv atha saṃprāpte māsi pūrṇe tataḥ param
c vāyubhakṣo mahābāhur abhavat pāṇḍunandanaḥ
e ūrdhvabāhur nirālambaḥ pādāṅguṣṭhāgraviṣṭhitaḥ
a sadopasparśanāc cāsya babhūvur amitaujasaḥ
c vidyudambhoruhanibhā jaṭās tasya mahātmanaḥ
a tato maharṣayaḥ sarve jagmur devaṃ pinākinam
b nivedayiṣavaḥ pārthaṃ tapasy ugre samāsthitam
c śitikaṇṭhaṃ mahābhāgaṃ praṇipatya prasādya ca
e sarve nivedayām āsuḥ karma tat phalgunasya ha
a eṣa pārtho mahātejā himavatpṛṣṭham āśritaḥ
c ugre tapasi duṣpāre sthito dhūmāyayan diśaḥ
a tasya deveśa na vayaṃ vidmaḥ sarve cikīrṣitam
c saṃtāpayati naḥ sarvān asau sādhu nivāryatām
d teṣāṃ tad vacanaṃ śrutvā munīnāṃ bhāvitātmanām
d umāpatir bhūtapatir vākyam etad uvāca ha
 maheśvara uvāca
a śīghraṃ gacchata saṃhṛṣṭā yathāgatam atandritāḥ
c aham asya vijānāmi saṃkalpaṃ manasi sthitam
d na vo viṣādaḥ kartavyaḥ phalgunaṃ prati sarvaśaḥ
a nāsya svargaspṛhā kā cin naiśvaryasya na cāyuṣaḥ
c yat tv asya kāṅkṣitaṃ sarvaṃ tat kariṣye 'ham adya vai
 vaiśaṃpāyana uvāca
a te śrutva śarvavacanam ṛṣayaḥ satyavādinaḥ
c prahṛṣṭamanaso jagmur yathāsvaṃ punar āśramān
 vaiśaṃpāyana uvāca
a gateṣu teṣu sarveṣu tapasviṣu mahātmasu
c pinākapāṇir bhagavān sarvapāpaharo haraḥ
a kairātaṃ veṣam āsthāya kāñcanadrumasaṃnibham
c vibhrājamāno vapuṣā girir merur ivāparaḥ
a śrīmad dhanur upādāya śarāṃś cāśīviṣopamān
c niṣpapāta mahārciṣmān dahan kakṣam ivānalaḥ
a devyā sahomayā śrīmān samānavrataveṣayā
c nānāveṣadharair hṛṣṭair bhūtair anugatas tadā
a kirātaveṣapracchannaḥ strībhiś cānu sahasraśaḥ
c aśobhata tadā rājan sa devo 'tīva bhārata
a kṣaṇena tad vanaṃ sarvaṃ niḥśabdam abhavat tadā
c nādaḥ prasravaṇānāṃ ca pakṣiṇāṃ cāpy upāramat
d preṣayitvā nu ditijaṃ mūkaṃ vā pārthaniścitam
d mayepsitaṃ madīyais tu vastuṃ saha mahābalaḥ
d tasmād arjunabāṇais tvaṃ nirviddho hi mamaiva ca
d dehaṃ tyaktvā mahābāho mām evaiṣyasi dānava
a sa saṃnikarṣam āgamya pārthasyākliṣṭakarmaṇaḥ
c mūkaṃ nāma diteḥ putraṃ dadarśādbhutadarśanam
a vārāhaṃ rūpam āsthāya tarkayantam ivārjunam
c hantuṃ paramaduṣṭātmā tam uvācātha phalgunaḥ
a gāṇḍīvaṃ dhanur ādāya śarāṃś cāśīviṣopamān
c sajyaṃ dhanurvaraṃ kṛtvā jyāghoṣeṇa ninādayan
a yan māṃ prārthayase hantum anāgasam ihāgatam
c tasmāt tvāṃ pūrvam evāhaṃ neṣyāmi yamasādanam
a taṃ dṛṣṭvā prahariṣyantaṃ phalgunaṃ dṛḍhadhanvinam
c kirātarūpī sahasā vārayām āsa śaṃkaraḥ
a mayaiṣa prārthitaḥ pūrvaṃ nīlameghasamaprabhaḥ
c anādṛtyaiva tad vākyaṃ prajahārātha phalgunaḥ
d mumoca niśitaṃ bāṇaṃ vajrāśanisamaṃ balam
a kirātaś ca samaṃ tasminn ekalakṣye mahādyutiḥ
c pramumocāśaniprakhyaṃ śaram agniśikhopamam
a tau muktau sāyakau tābhyāṃ samaṃ tatra nipetatuḥ
c mūkasya gātre vistīrṇe śailasaṃhanane tadā
a yathāśaniviniṣpeṣo vajrasyeva ca parvate
c tathā tayoḥ saṃnipātaḥ śarayor abhavat tadā
a sa viddho bahubhir bāṇair dīptāsyaiḥ pannagair iva
c mamāra rākṣasaṃ rūpaṃ bhūyaḥ kṛtvā vibhīṣaṇam
a dadarśātha tato jiṣṇuḥ puruṣaṃ kāñcanaprabham
c kirātaveṣapracchannaṃ strīsahāyam amitrahā
e tam abravīt prītamanāḥ kaunteyaḥ prahasann iva
a ko bhavān aṭate śūnye vane strīgaṇasaṃvṛtaḥ
c na tvam asmin vane ghore bibheṣi kanakaprabha
a kimarthaṃ ca tvayā viddho mṛgo 'yaṃ matparigrahaḥ
c mayābhipannaḥ pūrvaṃ hi rākṣaso 'yam ihāgataḥ
a kāmāt paribhavād vāpi na me jīvan vimokṣyase
c na hy eṣa mṛgayādharmo yas tvayādya kṛto mayi
e tena tvāṃ bhraṃśayiṣyāmi jīvitāt parvatāśraya
a ity uktaḥ pāṇḍaveyena kirātaḥ prahasann iva
c uvāca ślakṣṇayā vācā pāṇḍavaṃ savyasācinam
d na matkṛte tvayā vīra bhīḥ kāryā vanam antikāt
d iyaṃ bhūmiḥ sadāsmākam ucitā vasatāṃ vane
d tvayā tu duṣkaraḥ kasmād iha vāsaḥ prarocitaḥ
d vayaṃ tu bahusattve 'smin nivasāmas tapodhana
d bhavāṃs tu kṛṣṇavartmābhaḥ sukumāraḥ sukhocitaḥ
d arjuna uvāca
d kathaṃ śūnyam imaṃ deśam ekākī vicariṣyati
d gāṇḍīvam āśrayaṃ kṛtvā nārācāṃś cāgnisaṃnibhān
d nivasāmi mahāraṇye dvitīya iva pāvakiḥ
d eṣa cāpi mayā jantur mṛgarūpaṃ samāśritaḥ
d kirāta uvāca
d rākṣaso nihato ghoro hantuṃ mām iha cāgataḥ
d mayaiṣa dhanunirmuktais tāḍitaḥ pūrvam eva hi
d bāṇair abhihataḥ śete nītaś ca yamasādanam
a mamaivāyaṃ lakṣyabhūtaḥ pūrvam eva parigrahaḥ
c mamaiva ca prahāreṇa jīvitād vyavaropitaḥ
a doṣān svān nārhase 'nyasmai vaktuṃ svabaladarpitaḥ
c abhiṣakto 'smi mandātman na me jīvan vimokṣyase
a sthiro bhavasva mokṣyāmi sāyakān aśanīn iva
c ghaṭasva parayā śaktyā muñca tvam api sāyakān
d tasya tad vacanaṃ śrutvā kirātasyārjunas tadā
d roṣam āhārayām āsa tāḍayām āsa ceṣubhiḥ
d tato hṛṣṭena manasā pratijagrāha sāyakān
d bhūyo bhūya iti prāha manda mandety uvāca ha
d praharasva śarair etān nārācān marmabhedinaḥ
d ity ukto bāṇavarṣaṃ sa mumoca sahasārjunaḥ
a tatas tau tatra saṃrabdhau garjamānau muhur muhuḥ
c śarair āśīviṣākārais tatakṣāte parasparam
a tato 'rjunaḥ śaravarṣaṃ kirāte samavāsṛjat
c tat prasannena manasā pratijagrāha śaṃkaraḥ
a muhūrtaṃ śaravarṣaṃ tat pratigṛhya pinākadhṛk
c akṣatena śarīreṇa tasthau girir ivācalaḥ
a sa dṛṣṭvā bāṇavarṣaṃ tan moghībhūtaṃ dhanaṃjayaḥ
c paramaṃ vismayaṃ cakre sādhu sādhv iti cābravīt
a aho 'yaṃ sukumārāṅgo himavacchikharālayaḥ
c gāṇḍīvamuktān nārācān pratigṛhṇāty avihvalaḥ
a ko 'yaṃ devo bhavet sākṣād rudro yakṣaḥ sureśvaraḥ
c vidyate hi giriśreṣṭhe tridaśānāṃ samāgamaḥ
a na hi madbāṇajālānām utsṛṣṭānāṃ sahasraśaḥ
c śakto 'nyaḥ sahituṃ vegam ṛte devaṃ pinākinam
a devo vā yadi vā yakṣo rudrād anyo vyavasthitaḥ
c aham enaṃ śarais tīkṣṇair nayāmi yamasādanam
a tato hṛṣṭamanā jiṣṇur nārācān marmabhedinaḥ
c vyasṛjac chatadhā rājan mayūkhān iva bhāskaraḥ
a tān prasannena manasā bhagavāṃl lokabhāvanaḥ
c śūlapāṇiḥ pratyagṛhṇāc chilāvarṣam ivācalaḥ
a kṣaṇena kṣīṇabāṇo 'tha saṃvṛttaḥ phalgunas tadā
c vitrāsaṃ ca jagāmātha taṃ dṛṣṭvā śarasaṃkṣayam
a cintayām āsa jiṣṇus tu bhagavantaṃ hutāśanam
c purastād akṣayau dattau tūṇau yenāsya khāṇḍave
a kiṃ nu mokṣyāmi dhanuṣā yan me bāṇāḥ kṣayaṃ gatāḥ
c ayaṃ ca puruṣaḥ ko 'pi bāṇān grasati sarvaśaḥ
a aham enaṃ dhanuṣkoṭyā śūlāgreṇeva kuñjaram
c nayāmi daṇḍadhārasya yamasya sadanaṃ prati
d pragṛhyātha dhanuṣkoṭyā jyāpāśenāvakṛṣya ca
d muṣṭibhiś cāpi hatavān vajrakalpair mahādyutiḥ
a saṃprāyudhyad dhanuṣkoṭyā kaunteyaḥ paravīrahā
c tad apy asya dhanur divyaṃ jagrāsa girigocaraḥ
a tato 'rjuno grastadhanuḥ khaḍgapāṇir atiṣṭhata
c yuddhasyāntam abhīpsan vai vegenābhijagāma tam
a tasya mūrdhni śitaṃ khaḍgam asaktaṃ parvateṣv api
c mumoca bhujavīryeṇa vikramya kurunandanaḥ
e tasya mūrdhānam āsādya paphālāsivaro hi saḥ
a tato vṛkṣaiḥ śilābhiś ca yodhayām āsa phalgunaḥ
c yathā vṛkṣān mahākāyaḥ pratyagṛhṇād atho śilāḥ
a kirātarūpī bhagavāṃs tataḥ pārtho mahābalaḥ
c muṣṭibhir vajrasaṃsparśair dhūmam utpādayan mukhe
e prajahāra durādharṣe kirātasamarūpiṇi
a tataḥ śakrāśanisamair muṣṭibhir bhṛśadāruṇaiḥ
c kirātarūpī bhagavān ardayām āsa phalgunam
a tataś caṭacaṭāśabdaḥ sughoraḥ samajāyata
c pāṇḍavasya ca muṣṭīnāṃ kirātasya ca yudhyataḥ
a sumuhūrtaṃ mahad yuddham āsīt tal lomaharṣaṇam
c bhujaprahārasaṃyuktaṃ vṛtravāsavayor iva
a jahārātha tato jiṣṇuḥ kirātam urasā balī
c pāṇḍavaṃ ca viceṣṭantaṃ kirāto 'py ahanad balāt
a tayor bhujaviniṣpeṣāt saṃgharṣeṇorasos tathā
c samajāyata gātreṣu pāvako 'ṅgāradhūmavān
a tata enaṃ mahādevaḥ pīḍya gātraiḥ supīḍitam
c tejasā vyākramad roṣāc cetas tasya vimohayan
a tato nipīḍitair gātraiḥ piṇḍīkṛta ivābabhau
b sumuhūrtaṃ tathā dhyātvā sacetāḥ punar utthitaḥ
b tataḥ prīto bhavas tasya bhagavān kāmanāśanaḥ
c phalguno gātrasaṃruddho devadevena bhārata
a nirucchvāso 'bhavac caiva saṃniruddho mahātmanā
b ātmānaṃ darśayām āsa phālgunaḥ paravīrahā
b dhṛtim āsthāya mahatīṃ tolayām āsa śaṃkaram
b tāvad āsthāya rūpaṃ svam uvāca bhagavān bhavaḥ
c tataḥ papāta saṃmūḍhas tataḥ prīto 'bhavad bhavaḥ
d sa muhūrtaṃ tathā bhūtvā sacetāḥ punar utthitaḥ
d rudhireṇāplutāṅgas tu pāṇḍavo bhṛśaduḥkhitaḥ
d śaraṇyaṃ śaraṇaṃ gatvā bhagavantaṃ pinākinam
d mṛnmayaṃ sthaṇḍilaṃ kṛtvā mālyenāpūjayad bhavam
d tac ca mālyaṃ tadā pārthaḥ kirātaśirasi sthitam
d apaśyat pāṇḍavaśreṣṭho harṣeṇa prakṛtiṃ gataḥ
d papāta pādayos tasya tataḥ prīto 'bhavad bhavaḥ
d uvāca cainaṃ vacasā meghagambhīragīr haraḥ
d jātavismayam ālokya tataḥ kṣīṇāṅgasaṃhatim
 bhagavān uvāca
a bho bho phalguna tuṣṭo 'smi karmaṇāpratimena te
c śauryeṇānena dhṛtyā ca kṣatriyo nāsti te samaḥ
a samaṃ tejaś ca vīryaṃ ca mamādya tava cānagha
c prītas te 'haṃ mahābāho paśya māṃ puruṣarṣabha
a dadāni te viśālākṣa cakṣuḥ pūrvaṛṣir bhavān
c vijeṣyasi raṇe śatrūn api sarvān divaukasaḥ
d prītyā ca te 'haṃ dāsyāmi yad astram anivāritam
d tvaṃ hi śakto madīyaṃ tac chastraṃ dhārayituṃ kṣaṇāt
 vaiśaṃpāyana uvāca
a tato devaṃ mahādevaṃ giriśaṃ śūlapāṇinam
c dadarśa phalgunas tatra saha devyā mahādyutim
a sa jānubhyāṃ mahīṃ gatvā śirasā praṇipatya ca
c prasādayām āsa haraṃ pārthaḥ parapuraṃjayaḥ
 arjuna uvāca
a kapardin sarvabhūteśa bhaganetranipātana
c vyatikramaṃ me bhagavan kṣantum arhasi śaṃkara
d devadeva mahādeva nīlagrīva jaṭādhara
d kāraṇānāṃ ca paramaṃ jāne tvāṃ tryambakaṃ vibhum
d devānāṃ ca gatiṃ devaṃ tvatprasūtam idaṃ jagat
d ajeyas tvaṃ tribhir lokaiḥ sadevāsuramānuṣaiḥ
d śivāya viṣṇurūpāya viṣṇave śivarūpiṇe
d dakṣayajñavināśāya harirudrāya vai namaḥ
d lalāṭākṣāya śarvāya mīḍhuṣe śūlapāṇaye
d pinākagoptre sūryāya mārjālīyāya vedhase
d prasādaye tvāṃ bhagavan sarvabhūtamaheśvara
d gaṇeśaṃ jagataḥ śaṃbhuṃ lokakāraṇakāraṇam
d pradhānapuruṣātītaṃ paraṃ sūkṣmataraṃ haram
a bhavagaddarśanākāṅkṣī prāpto 'smīmaṃ mahāgirim
c dayitaṃ tava deveśa tāpasālayam uttamam
a prasādaye tvāṃ bhagavan sarvabhūtanamaskṛta
c na me syād aparādho 'yaṃ mahādevātisāhasāt
a kṛto mayā yad ajñānād vimardo 'yaṃ tvayā saha
c śaraṇaṃ saṃprapannāya tat kṣamasvādya śaṃkara
 vaiśaṃpāyana uvāca
a tam uvāca mahātejāḥ prahasya vṛṣabhadhvajaḥ
c pragṛhya ruciraṃ bāhuṃ kṣāntam ity eva phalgunam
d pariṣvajya ca bāhubhyāṃ prītātmā bhagavān haraḥ
d punaḥ pārthaṃ sāntvapūrvam uvāca vṛṣabhadhvajaḥ
d gaṅgāṅkitajaṭaḥ śarvaḥ pārthasyāmitatejasaḥ
d pragṛhya ruciraṃ bāhuṃ vṛttaṃ tāmratalāṅgulim
 bhagavān uvāca
a naras tvaṃ pūrvadehe vai nārāyaṇasahāyavān
c badaryāṃ taptavān ugraṃ tapo varṣāyutān bahūn
a tvayi vā paramaṃ tejo viṣṇau vā puruṣottame
c yuvābhyāṃ puruṣāgryābhyāṃ tejasā dhāryate jagat
a śakrābhiṣeke sumahad dhanur jaladanisvanam
c pragṛhya dānavāḥ śastās tvayā kṛṣṇena ca prabho
a etat tad eva gāṇḍīvaṃ tava pārtha karocitam
c māyām āsthāya yad grastaṃ mayā puruṣasattama
e tūṇau cāpy akṣayau bhūyas tava pārtha yathocitau
f bhaviṣyati śarīraṃ ca nīrujaṃ kurunandana
a prītimān asmi vai pārtha tava satyaparākrama
c gṛhāṇa varam asmattaḥ kāṅkṣitaṃ yan nararṣabha
a na tvayā sadṛśaḥ kaś cit pumān martyeṣu mānada
c divi vā vidyate kṣatraṃ tvatpradhānam ariṃdama
 arjuna uvāca
a bhagavan dadāsi cen mahyaṃ kāmaṃ prītyā vṛṣadhvaja
c kāmaye divyam astraṃ tad ghoraṃ pāśupataṃ prabho
a yat tad brahmaśiro nāma raudraṃ bhīmaparākramam
c yugānte dāruṇe prāpte kṛtsnaṃ saṃharate jagat
d karṇabhīṣmakṛpadroṇair bhavitā tu mahāhavaḥ
d tvatprasādān mahādeva jayeyaṃ tān yathā yudhi
d brahmāstrajñānasaṃpannair bhavitā me mahāhavaḥ
a daheyaṃ yena saṃgrāme dānavān rākṣasāṃs tathā
c bhūtāni ca piśācāṃś ca gandharvān atha pannagān
a yataḥ śūlasahasrāṇi gadāś cograpradarśanāḥ
c śarāś cāśīviṣākārāḥ saṃbhavanty anumantritāḥ
a yudhyeyaṃ yena bhīṣmeṇa droṇena ca kṛpeṇa ca
c sūtaputreṇa ca raṇe nityaṃ kaṭukabhāṣiṇā
a eṣa me prathamaḥ kāmo bhagavan bhaganetrahan
c tvatprasādād vinirvṛttaḥ samarthaḥ syām ahaṃ yathā
 bhagavān uvāca
a dadāni te 'straṃ dayitam ahaṃ pāśupataṃ mahat
c samartho dhāraṇe mokṣe saṃhāre cāpi pāṇḍava
a naitad veda mahendro 'pi na yamo na ca yakṣarāṭ
c varuṇo vātha vā vāyuḥ kuto vetsyanti mānavāḥ
a na tv etat sahasā pārtha moktavyaṃ puruṣe kva cit
c jagad vinirdahet sarvam alpatejasi pātitam
a avadhyo nāma nāsty asya trailokye sacarācare
c manasā cakṣuṣā vācā dhanuṣā ca nipātyate
 vaiśaṃpāyana uvāca
a tac chrutvā tvaritaḥ pārthaḥ śucir bhūtvā samāhitaḥ
c upasaṃgṛhya viśveśam adhīṣveti ca so 'bravīt
a tatas tv adhyāpayām āsa sarahasya nivartanam
c tad astraṃ pāṇḍavaśreṣṭhaṃ mūrtimantam ivāntakam
a upatasthe mahātmānaṃ yathā tryakṣam umāpatim
c pratijagrāha tac cāpi prītimān arjunas tadā
a tataś cacāla pṛthivī saparvatavanadrumā
c sasāgaravanoddeśā sagrāmanagarākarā
a śaṅkhadundubhighoṣāś ca bherīṇāṃ ca sahasraśaḥ
c tasmin muhūrte saṃprāpte nirghātaś ca mahān abhūt
a athāstraṃ jājvalad ghoraṃ pāṇḍavasyāmitaujasaḥ
c mūrtimad viṣṭhitaṃ pārśve dadṛśur devadānavāḥ
a spṛṣṭasya ca tryambakena phalgunasyāmitaujasaḥ
c yat kiṃ cid aśubhaṃ dehe tat sarvaṃ nāśam eyivat
a svargaṃ gacchety anujñātas tryambakena tadārjunaḥ
c praṇamya śirasā pārthaḥ prāñjalir devam aikṣata
a tataḥ prabhus tridivanivāsināṃ vaśī
mahāmatir giriśa umāpatiḥ śivaḥ
c dhanur mahad ditijapiśācasūdanaṃ
dadau bhavaḥ puruṣavarāya gāṇḍivam
a tataḥ śubhaṃ girivaram īśvaras tadā
sahomayā sitataṭasānukandaram
c vihāya taṃ patagamaharṣisevitaṃ
jagāma khaṃ puruṣavarasya paśyataḥ
 vaiśaṃpāyana uvāca
a tasya saṃpaśyatas tv eva pinākī vṛṣabhadhvajaḥ
c jagāmādarśanaṃ bhānur lokasyevāstam eyivān
a tato 'rjunaḥ paraṃ cakre vismayaṃ paravīrahā
c mayā sākṣān mahādevo dṛṣṭa ity eva bhārata
a dhanyo 'smy anugṛhīto 'smi yan mayā tryambako haraḥ
c pinākī varado rūpī dṛṣṭaḥ spṛṣṭaś ca pāṇinā
a kṛtārthaṃ cāvagacchāmi param ātmānam ātmanā
c śatrūṃś ca vijitān sarvān nirvṛttaṃ ca prayojanam
d ity evaṃ cintayānasya pārthasyāmitatejasaḥ
a tato vaiḍūryavarṇābho bhāsayan sarvato diśaḥ
c yādogaṇavṛtaḥ śrīmān ājagāma jaleśvaraḥ
a nāgair nadair nadībhiś ca daityaiḥ sādhyaiś ca daivataiḥ
c varuṇo yādasāṃ bhartā vaśī taṃ deśam āgamat
a atha jāmbūnadavapur vimānena mahārciṣā
c kuberaḥ samanuprāpto yakṣair anugataḥ prabhuḥ
a vidyotayann ivākāśam adbhutopamadarśanaḥ
c dhanānām īśvaraḥ śrīmān arjunaṃ draṣṭum āgataḥ
a tathā lokāntakṛc chrīmān yamaḥ sākṣāt pratāpavān
c mūrty amūrtidharaiḥ sārdhaṃ pitṛbhir lokabhāvanaiḥ
a daṇḍapāṇir acintyātmā sarvabhūtavināśakṛt
c vaivasvato dharmarājo vimānenāvabhāsayan
a trīṃl lokān guhyakāṃś caiva gandharvāṃś ca sapannagān
c dvitīya iva mārtaṇḍo yugānte samupasthite
a bhānumanti vicitrāṇi śikharāṇi mahāgireḥ
c samāsthāyārjunaṃ tatra dadṛśus tapasānvitam
a tato muhūrtād bhagavān airāvataśirogataḥ
c ājagāma sahendrāṇyā śakraḥ suragaṇair vṛtaḥ
a pāṇḍureṇātapatreṇa dhriyamāṇena mūrdhani
c śuśubhe tārakārājaḥ sitam abhram ivāsthitaḥ
a saṃstūyamāno gandharvair ṛṣibhiś ca tapodhanaiḥ
c śṛṅgaṃ gireḥ samāsādya tasthau sūrya ivoditaḥ
a atha meghasvano dhīmān vyājahāra śubhāṃ giram
c yamaḥ paramadharmajño dakṣiṇāṃ diśam āsthitaḥ
a arjunārjuna paśyāsmāṃl lokapālān samāgatān
c dṛṣṭiṃ te vitarāmo 'dya bhavān arho hi darśanam
a pūrvarṣir amitātmā tvaṃ naro nāma mahābalaḥ
c niyogād brahmaṇas tāta martyatāṃ samupāgataḥ
e tvaṃ vāsavasamudbhūto mahāvīryaparākramaḥ
f bhīṣmaḥ paramadharmātmā saṃsādhyaś ca raṇe 'nagha
f tvayā saha samudbhūto mahāvīryaḥ pitāmahaḥ
a kṣatraṃ cāgnisamasparśaṃ bhāradvājena rakṣitam
c dānavāś ca mahāvīryā ye manuṣyatvam āgatāḥ
e nivātakavacāś caiva saṃsādhyāḥ kurunandana
a pitur mamāṃśo devasya sarvalokapratāpinaḥ
c karṇaḥ sa sumahāvīryas tvayā vadhyo dhanaṃjaya
a aṃśāś ca kṣitisaṃprāptā devagandharvarakṣasām
c tayā nipātitā yuddhe svakarmaphalanirjitām
e gatiṃ prāpsyanti kaunteya yathāsvam arikarśana
a akṣayā tava kīrtiś ca loke sthāsyati phalguna
c tvayā sākṣān mahādevas toṣito hi mahāmṛdhe
e laghvī vasumatī cāpi kartavyā viṣṇunā saha
a gṛhāṇāstraṃ mahābāho daṇḍam aprativāraṇam
c anenāstreṇa sumahat tvaṃ hi karma kariṣyasi
a pratijagrāha tat pārtho vidhivat kurunandanaḥ
c samantraṃ sopacāraṃ ca samokṣaṃ sanivartanam
a tato jaladharaśyāmo varuṇo yādasāṃ patiḥ
c paścimāṃ diśam āsthāya giram uccārayan prabhuḥ
a pārtha kṣatriyamukhyas tvaṃ kṣatradharme vyavasthitaḥ
c paśya māṃ pṛthutāmrākṣa varuṇo 'smi jaleśvaraḥ
a mayā samudyatān pāśān vāruṇān anivāraṇān
c pratigṛhṇīṣva kaunteya sarahasyanivartanān
a ebhis tadā mayā vīra saṃgrāme tārakāmaye
c daiteyānāṃ sahasrāṇi saṃyatāni mahātmanām
a tasmād imān mahāsattva matprasādāt samutthitān
c gṛhāṇa na hi te mucyed antako 'py ātatāyinaḥ
a anena tvaṃ yadāstreṇa saṃgrāme vicariṣyasi
c tadā niḥkṣatriyā bhūmir bhaviṣyati na saṃśayaḥ
d tatas tān vāruṇān divyān astrān astravidāṃ varaḥ
d pratijagrāha vidhivad varuṇād vāsavis tadā
a tataḥ kailāsanilayo dhanādhyakṣo 'bhyabhāṣata
c datteṣv astreṣu divyeṣu varuṇena yamena ca
d prīto 'ham api te prājña pāṇḍaveya mahābala
d tvayā saha samāgamya ajitena tathaiva ca
a savyasācin mahābāho pūrvadeva sanātana
c sahāsmābhir bhavāñ śrāntaḥ purākalpeṣu nityaśaḥ
d darśanāt te tv idaṃ divyaṃ pradiśāmi nararṣabha
d amanuṣyān mahābāho durjayān api jeṣyasi
a matto 'pi tvaṃ gṛhāṇāstram antardhānaṃ priyaṃ mama
b gṛhṇātv astram anuttamam
b anena tvam anīkāni dhārtarāṣṭrasya dhakṣyasi
b tad idaṃ pratigṛhṇīṣva
c ojastejodyutiharaṃ prasvāpanam arātihan
d mahātmanā śaṃkareṇa tripuraṃ nihataṃ yadā
d tadaitad astraṃ nirmuktaṃ yena dagdhā mahāsurāḥ
d tvadartham udyataṃ cedaṃ mayā satyaparākrama
d tvam arho dhāraṇe cāsya merupratimagaurava
a tato 'rjuno mahābāhur vidhivat kurunandanaḥ
c kauberam api jagrāha divyam astraṃ mahābalaḥ
a tato 'bravīd devarājaḥ pārtham akliṣṭakāriṇam
c sāntvayañ ślakṣṇayā vācā meghadundubhinisvanaḥ
a kuntīmātar mahābāho tvam īśānaḥ purātanaḥ
c parāṃ siddhim anuprāptaḥ sākṣād devagatiṃ gataḥ
a devakāryaṃ hi sumahat tvayā kāryam ariṃdama
c āroḍhavyas tvayā svargaḥ sajjībhava mahādyute
a ratho mātalisaṃyukta āgantā tvatkṛte mahīm
c tatra te 'haṃ pradāsyāmi divyāny astrāṇi kaurava
a tān dṛṣṭvā lokapālāṃs tu sametān girimūrdhani
c jagāma vismayaṃ dhīmān kuntīputro dhanaṃjayaḥ
a tato 'rjuno mahātejā lokapālān samāgatān
c pūjayām āsa vidhivad vāgbhir adbhiḥ phalair api
a tataḥ pratiyayur devāḥ pratipūjya dhanaṃjayam
c yathāgatena vibudhāḥ sarve kāmamanojavāḥ
a tato 'rjuno mudaṃ lebhe labdhāstraḥ puruṣarṣabhaḥ
c kṛtārtham iva cātmānaṃ sa mene pūrṇamānasaḥ
 vaiśaṃpāyana uvāca
a gateṣu lokapāleṣu pārthaḥ śatrunibarhaṇaḥ
c cintayām āsa rājendra devarājarathāgamam
a tataś cintayamānasya guḍākeśasya dhīmataḥ
c ratho mātalisaṃyukta ājagāma mahāprabhaḥ
a nabho vitimiraṃ kurvañ jaladān pāṭayann iva
c diśaḥ saṃpūrayan nādair mahāmegharavopamaiḥ
a asayaḥ śaktayo bhīmā gadāś cograpradarśanāḥ
c divyaprabhāvāḥ prāsāś ca vidyutaś ca mahāprabhāḥ
a tathaivāśanayas tatra cakrayuktā huḍāguḍāḥ
c vāyusphoṭāḥ sanirghātā barhimeghanibhasvanāḥ
a tatra nāgā mahākāyā jvalitāsyāḥ sudāruṇāḥ
c sitābhrakūṭapratimāḥ saṃhatāś ca yathopalāḥ
a daśa vājisahasrāṇi harīṇāṃ vātaraṃhasām
c vahanti yaṃ netramuṣaṃ divyaṃ māyāmayaṃ ratham
a tatrāpaśyan mahānīlaṃ vaijayantaṃ mahāprabham
c dhvajam indīvaraśyāmaṃ vaṃśaṃ kanakabhūṣaṇam
a tasmin rathe sthitaṃ sūtaṃ taptahemavibhūṣitam
c dṛṣṭvā pārtho mahābāhur devam evānvatarkayat
a tathā tarkayatas tasya phalgunasyātha mātaliḥ
c saṃnataḥ praśrito bhūtvā vākyam arjunam abravīt
a bho bho śakrātmaja śrīmāñ śakras tvāṃ draṣṭum icchati
c ārohatu bhavāñ śīghraṃ ratham indrasya saṃmatam
a āha mām amaraśreṣṭhaḥ pitā tava śatakratuḥ
c kuntīsutam iha prāptaṃ paśyantu tridaśālayāḥ
a eṣa śakraḥ parivṛto devair ṛṣigaṇais tathā
c gandharvair apsarobhiś ca tvāṃ didṛkṣuḥ pratīkṣate
a asmāl lokād devalokaṃ pākaśāsanaśāsanāt
c āroha tvaṃ mayā sārdhaṃ labdhāstraḥ punar eṣyasi
 arjuna uvāca
a mātale gaccha śīghraṃ tvam ārohasva rathottamam
c rājasūyāśvamedhānāṃ śatair api sudurlabham
a pārthivaiḥ sumahābhāgair yajvabhir bhūridakṣiṇaiḥ
c daivatair vā samāroḍhuṃ dānavair vā rathottamam
a nātaptatapasā śakya eṣa divyo mahārathaḥ
c draṣṭuṃ vāpy atha vā spraṣṭum āroḍhuṃ kuta eva tu
a tvayi pratiṣṭhite sādho rathasthe sthiravājini
c paścād aham athārokṣye sukṛtī satpathaṃ yathā
 vaiśaṃpāyana uvāca
a tasya tad vacanaṃ śrutvā mātaliḥ śakrasārathiḥ
c āruroha rathaṃ śīghraṃ hayān yeme ca raśmibhiḥ
a tato 'rjuno hṛṣṭamanā gaṅgāyām āplutaḥ śuciḥ
c jajāpa japyaṃ kaunteyo vidhivat kurunandanaḥ
a tataḥ pitṝn yathānyāyaṃ tarpayitvā yathāvidhi
c mandaraṃ śailarājaṃ tam āpraṣṭum upacakrame
a sādhūnāṃ dharmaśīlānāṃ munīnāṃ puṇyakarmaṇām
c tvaṃ sadā saṃśrayaḥ śaila svargamārgābhikāṅkṣiṇām
a tvatprasādāt sadā śaila brāhmaṇāḥ kṣatriyā viśaḥ
c svargaṃ prāptāś caranti sma devaiḥ saha gatavyathāḥ
a adrirāja mahāśaila munisaṃśraya tīrthavan
c gacchāmy āmantrayāmi tvāṃ sukham asmy uṣitas tvayi
a tava sānūni kuñjāś ca nadyaḥ prasravaṇāni ca
c tīrthāni ca supuṇyāni mayā dṛṣṭāny anekaśaḥ
d phalāni ca sugandhīni bhakṣitāni tatas tataḥ
d susugandhāś ca vāryoghās tvac charīraviniḥsṛtāḥ
d amṛtāsvādanīyā me pītāḥ prasravaṇodakāḥ
d śiśur yathā pitur aṅke susukhaṃ vartate naga
d tathā tavāṅke lalitaṃ śailarāja mayā prabho
d apsarogaṇasaṃkīrṇe brahmaghoṣānunādite
d sukham asmy uṣitaḥ śaila tava sānuṣu nityadā
a evam uktvārjunaḥ śailam āmantrya paravīrahā
c āruroha rathaṃ divyaṃ dyotayann iva bhāskaraḥ
a sa tenādityarūpeṇa divyenādbhutakarmaṇā
c ūrdhvam ācakrame dhīmān prahṛṣṭaḥ kurunandanaḥ
a so 'darśanapathaṃ yātvā martyānāṃ bhūmicāriṇām
c dadarśādbhutarūpāṇi vimānāni sahasraśaḥ
a na tatra sūryaḥ somo vā dyotate na ca pāvakaḥ
c svayaiva prabhayā tatra dyotante puṇyalabdhayā
a tārārūpāṇi yānīha dṛśyante dyutimanti vai
c dīpavad viprakṛṣṭatvād aṇūni sumahānty api
a tāni tatra prabhāsvanti rūpavanti ca pāṇḍavaḥ
c dadarśa sveṣu dhiṣṇyeṣu dīptimanti svayārciṣā
a tatra rājarṣayaḥ siddhā vīrāś ca nihatā yudhi
c tapasā ca jitasvargāḥ saṃpetuḥ śatasaṃghaśaḥ
a gandharvāṇāṃ sahasrāṇi sūryajvalanatejasām
c guhyakānām ṛṣīṇāṃ ca tathaivāpsarasāṃ gaṇāḥ
a lokān ātmaprabhān paśyan phalguno vismayānvitaḥ
c papraccha mātaliṃ prītyā sa cāpy enam uvāca ha
a ete sukṛtinaḥ pārtha sveṣu dhiṣṇyeṣv avasthitāḥ
c yān dṛṣṭavān asi vibho tārārūpāṇi bhūtale
a tato 'paśyat sthitaṃ dvāri sitaṃ vaijayinaṃ gajam
c airāvataṃ caturdantaṃ kailāsam iva śṛṅgiṇam
a sa siddhamārgam ākramya kurupāṇḍavasattamaḥ
c vyarocata yathā pūrvaṃ māndhātā pārthivottamaḥ
a aticakrāma lokān sa rājñāṃ rājīvalocanaḥ
b evaṃ sa saṃkramaṃs tatra svargaloke mahāyaśāḥ
c tato dadarśa śakrasya purīṃ tām amarāvatīm
 vaiśaṃpāyana uvāca
a sa dadarśa purīṃ ramyāṃ siddhacāraṇasevitām
c sarvartukusumaiḥ puṇyaiḥ pādapair upaśobhitām
a tatra saugandhikānāṃ sa drumāṇāṃ puṇyagandhinām
c upavījyamāno miśreṇa vāyunā puṇyagandhinā
a nandanaṃ ca vanaṃ divyam apsarogaṇasevitam
c dadarśa divyakusumair āhvayadbhir iva drumaiḥ
a nātaptatapasā śakyo draṣṭuṃ nānāhitāgninā
c sa lokaḥ puṇyakartṝṇāṃ nāpi yuddhaparāṅmukhaiḥ
a nāyajvabhir nānṛtakair na vedaśrutivarjitaiḥ
c nānāplutāṅgais tīrtheṣu yajñadānabahiṣkṛtaiḥ
a nāpi yajñahanaiḥ kṣudrair draṣṭuṃ śakyaḥ kathaṃ cana
c pānapair gurutalpaiś ca māṃsādair vā durātmabhiḥ
a sa tad divyaṃ vanaṃ paśyan divyagītanināditam
c praviveśa mahābāhuḥ śakrasya dayitāṃ purīm
a tatra devavimānāni kāmagāni sahasraśaḥ
c saṃsthitāny abhiyātāni dadarśāyutaśas tadā
a saṃstūyamāno gandharvair apsarobhiś ca pāṇḍavaḥ
c puṣpagandhavahaiḥ puṇyair vāyubhiś cānuvījitaḥ
d puṣpotkaraiḥ śubhaiḥ so 'tha kīryamāṇo nararṣabhaḥ
a tato devāḥ sagandharvāḥ siddhāś ca paramarṣayaḥ
c hṛṣṭāḥ saṃpūjayām āsuḥ pārtham akliṣṭakāriṇam
a āśīrvādaiḥ stūyamāno divyavāditranisvanaiḥ
c pratipede mahābāhuḥ śaṅkhadundubhināditam
a nakṣatramārgaṃ vipulaṃ suravīthīti viśrutam
c indrājñayā yayau pārthaḥ stūyamānaḥ samantataḥ
a tatra sādhyās tathā viśve maruto 'thāśvināv api
c ādityā vasavo rudrās tathā brahmarṣayo 'malāḥ
a rājarṣayaś ca bahavo dilīpapramukhā nṛpāḥ
c tumburur nāradaś caiva gandharvau ca hahāhuhū
a tān sarvān sa samāgamya vidhivat kurunandanaḥ
c tato 'paśyad devarājaṃ śatakratum ariṃdamam
a tataḥ pārtho mahābāhur avatīrya rathottamāt
c dadarśa sākṣād devendraṃ pitaraṃ pākaśāsanam
a pāṇḍureṇātapatreṇa hemadaṇḍena cāruṇā
c divyagandhādhivāsena vyajanena vidhūyatā
a viśvāvasuprabhṛtibhir gandharvaiḥ stutivandanaiḥ
c stūyamānaṃ dvijāgryaiś ca ṛgyajuḥsāmasaṃstavaiḥ
a tato 'bhigamya kaunteyaḥ śirasābhyanamad balī
c sa cainam anuvṛttābhyāṃ bhujābhyāṃ pratyagṛhṇata
a tataḥ śakrāsane puṇye devarājarṣipūjite
c śakraḥ pāṇau gṛhītvainam upāveśayad antike
a mūrdhni cainam upāghrāya devendraḥ paravīrahā
c aṅkam āropayām āsa praśrayāvanataṃ tadā
a sahasrākṣaniyogāt sa pārthaḥ śakrāsanaṃ tadā
c adhyakrāmad ameyātmā dvitīya iva vāsavaḥ
a tataḥ premṇā vṛtraśatrur arjunasya śubhaṃ mukham
c pasparśa puṇyagandhena kareṇa parisāntvayan
d divyakāntākarāhūtavālavyajanamārutaiḥ
a parimārjamānaḥ śanakair bāhū cāsyāyatau śubhau
c jyāśarakṣepakaṭhinau stambhāv iva hiraṇmayau
a vajragrahaṇacihnena kareṇa balasūdanaḥ
c muhur muhur vajradharo bāhū saṃsphālayañ śanaiḥ
a smayann iva guḍākeśaṃ prekṣamāṇaḥ sahasradṛk
c harṣeṇotphullanayano na cātṛpyata vṛtrahā
a ekāsanopaviṣṭau tau śobhayāṃ cakratuḥ sabhām
c sūryācandramasau vyomni caturdaśyām ivoditau
a tatra sma gāthā gāyanti sāmnā paramavalgunā
c gandharvās tumburuśreṣṭhāḥ kuśalā gītasāmasu
a ghṛtācī menakā rambhā pūrvacittiḥ svayaṃprabhā
c urvaśī miśrakeśī ca ḍuṇḍur gaurī varūthinī
a gopālī sahajanyā ca kumbhayoniḥ prajāgarā
c citrasenā citralekhā sahā ca madhurasvarā
a etāś cānyāś ca nanṛtus tatra tatra varāṅganāḥ
c cittapramathane yuktāḥ siddhānāṃ padmalocanāḥ
a mahākaṭitaṭaśroṇyaḥ kampamānaiḥ payodharaiḥ
c kaṭākṣahāvamādhuryaiś cetobuddhimanoharāḥ
 vaiśaṃpāyana uvāca
a tato devāḥ sagandharvāḥ samādāyārghyam uttamam
c śakrasya matam ājñāya pārtham ānarcur añjasā
a pādyam ācamanīyaṃ ca pratigrāhya nṛpātmajam
c praveśayām āsur atho puraṃdaraniveśanam
a evaṃ saṃpūjito jiṣṇur uvāsa bhavane pituḥ
c upaśikṣan mahāstrāṇi sasaṃhārāṇi pāṇḍavaḥ
a śakrasya hastād dayitaṃ vajram astraṃ durutsaham
c aśanīś ca mahānādā meghabarhiṇalakṣaṇāḥ
a gṛhītāstras tu kaunteyo bhrātṝn sasmāra pāṇḍavaḥ
c puraṃdaraniyogāc ca pañcābdam avasat sukhī
a tataḥ śakro 'bravīt pārthaṃ kṛtāstraṃ kāla āgate
c nṛttaṃ gītaṃ ca kaunteya citrasenād avāpnuhi
a vāditraṃ devavihitaṃ nṛloke yan na vidyate
c tad arjayasva kaunteya śreyo vai te bhaviṣyati
a sakhāyaṃ pradadau cāsya citrasenaṃ puraṃdaraḥ
c sa tena saha saṃgamya reme pārtho nirāmayaḥ
d gītavāditranṛtyāni bhūya evādideśa ha
d tathāpi nālabhac charma tarasvī dyūtakāritam
d duḥśāsanavadhāmarṣī śakuneḥ saubalasya ca
d tatas tenātulāṃ prītim upagamya kva cit kva cit
d gāndharvam atulaṃ nṛtyaṃ vāditraṃ copalabdhavān
d sa śikṣito nṛtyaguṇān anekān
d vāditragītārthaguṇāṃś ca sarvān
d na śarma lebhe paravīrahantā
d bhrātṝn smaran mātaraṃ caiva kuntīm
da tad indras tasya vijñāya cikīrṣitam anuttamam
d vaiśaṃpāyana uvāca
d ādāv evātha taṃ śakraś citrasenaṃ raho 'bravīt
d pārthasya cakṣur urvaśyāṃ saktaṃ vijñāya vāsava
d gandharvarāja gacchādya prahito 'psarasāṃ varām
d urvaśīṃ puruṣavyāghra sopātiṣṭhatu phālgunam
d yathārcito gṛhītāstro vidyayā man niyogataḥ
d tathā tvayā vidhātavyaṃ strīṣu saṅgaviśāradaḥ
d evam uktas tathety uktvā so 'nujñāṃ prāpya vāsavāt
d gandharvarājo 'psarasam abhyagād urvaśīṃ varām
d tāṃ dṛṣṭvā vidito hṛṣṭaḥ svāgatenārcitas tayā
d sukhāsīnaḥ sukhāsīnāṃ smitapūrvaṃ vaco 'bravīt
d viditaṃ te 'stu suśroṇi prahito 'ham ihāgataḥ
d tridivasyaikarājena tvatprasādābhinandinā
d yas tu devamanuṣyeṣu prakhyātaḥ sahajair guṇaiḥ
d śriyā śīlena rūpeṇa vratena ca damena ca
d prakhyāto balavīryeṇa saṃmataḥ pratibhānavān
d varcasvī tejasā yuktaḥ kṣamāvān vītamatsaraḥ
d sāṅgopaniṣadān vedāṃś caturākhyānapañcamān
d yo 'dhīte guruśuśrūṣāṃ medhāṃ cāṣṭaguṇāśrayām
d brahmacaryeṇa dākṣyeṇa prasavair vayasāpi ca
d eko vai rakṣitā caiva tridivaṃ maghavān iva
d akatthano mānayitā sthūlalakṣyaḥ priyaṃvadaḥ
d suhṛdaś cānnapānena vividhenābhivarṣati
d satyavāk pūjito vaktā rūpavān anahaṃkṛtaḥ
d bhaktānukampī kāntaś ca priyaś ca sthirasaṃgaraḥ
d prārthanīyair guṇagaṇair mahendravaruṇopamaḥ
d viditas te 'rjuno vīraḥ sa svargaphalam āpnuyāt
d tava śakrābhyanujñātaḥ pādāv adya prapadyatām
d tad evaṃ kuru kalyāṇi prapannas tvāṃ dhanaṃjayaḥ
d evam uktā smitaṃ kṛtvā saṃmānaṃ bahumanya ca
d pratyuvācorvaśī prītā citrasenam aninditā
d yas tv asya kathitaḥ satyo guṇoddeśas tvayā mama
d taṃ śrutvāvyathayaṃ puṃso vṛṇuyāṃ kim ato 'rjunam
d mahendrasya niyogena tvattaḥ saṃpraṇayena ca
d tasya cāhaṃ guṇaughena phālgune jātamanmathā
d vaiśaṃpāyana uvāca
d gaccha tvaṃ hi yathākāmam āgamiṣyāmy ahaṃ sukham
d tato visṛjya gandharvaṃ kṛtakṛtyaṃ śucismitā
d urvaśī cākarot snānaṃ pārthaprārthanalālasā
d snānālaṃkaraṇair hṛdyair gandhamālyaiś ca suprabhaiḥ
d dhanaṃjayasya rūpeṇa śarair manmathacoditaiḥ
d atividdhena manasā manmathena pradīpitā
d divyāstaraṇasaṃstīrṇe vistīrṇe śayanottame
d cittasaṃkalpabhāvena sucittānanyamānasā
d manorathena saṃprāptaṃ ramanty enaṃ hi phālgunaṃ
d nirgamya candrodayane vigāḍhe rajanīmukhe
d prasthitā sā pṛthuśroṇī pārthasya bhavanaṃ prati
d mṛdukuñcitadīrgheṇa kumudotkaradhāriṇā
d keśahastena lalanā jagāmātha virājatī
d bhrūkṣepālāpamādhuryaiḥ kāntyā saumyatayāpi ca
d śaśinaṃ vaktracandreṇa sāhvayantīva gacchatī
d divyāṅgarāgau sumukhau divyacandanarūṣitau
d gacchantyā hāravikacau stanau tasyā vavalgatuḥ
d stanodvahanasaṃkṣobhān nāmyamānā pade pade
d trivalīdāmacitreṇa madhyenātīva śobhinā
d adho bhūdharavistīrṇaṃ nitambonnatapīvaram
d manmathāyatanaṃ śubhraṃ rasanādāmabhūṣitam
d ṛṣīṇām api divyānāṃ manovyāghātakāraṇam
d sūkṣmavastradharaṃ reje jaghanaṃ niravadyavat
d gūḍhagulphadharau pādau tāmrāyatatalāṅgulī
d kūrmapṛṣṭhonnatau cāpi śobhete kiṅkiṇīkiṇau
d sīdhupānena cālpena tuṣṭyātha madanena ca
d vilāsanaiś ca vividhaiḥ prekṣaṇīyatarābhavat
d siddhacāraṇagandharvaiḥ sā prayātā vilāsinī
d bahvāścarye 'pi vai svarge darśanīyatamākṛtiḥ
d susūkṣmeṇottarīyeṇa meghavarṇena rājatā
d tanur abhrāvṛtā vyomni candralekheva gacchatī
d tataḥ prāptā kṣaṇenaiva manaḥpavanagāminī
d bhavanaṃ pāṇḍuputrasya phālgunasya śucismitā
d tatra dvāram anuprāptā dvārasthaiś ca niveditā
d arjunasya naraśreṣṭha urvaśī śubhalocanā
d upātiṣṭhata tad veśma nirmalaṃ sumanoharam
d sa śaṅkitamanā rājan pratyudgacchata tāṃ niśi
d dṛṣṭvaiva corvaśīṃ pārtho lajjāsaṃvṛtalocanaḥ
d arjuna uvāca
d tadābhivādanaṃ kṛtvā gurupūjāṃ prayuktavān
d abhivādaye tvāṃ śirasā pravarāpsarasāṃ vare
d kim ājñāpayase devi preṣyas te 'ham upasthitaḥ
d vaiśaṃpāyana uvāca
d phālgunasya vacaḥ śrutvā gatasaṃjñā tadorvaśī
d urvaśy uvāca
d gandharvavacanaṃ sarvaṃ śrāvayām āsa taṃ tadā
d yathā me citrasenena kathitaṃ manujottama
d tat te 'haṃ saṃpravakṣyāmi yathā cāham ihāgatā
d upasthāne mahendrasya vartamāne manorame
d tavāgamanato vṛtte svargasya paramotsave
d rudrāṇāṃ caiva sāṃnidhyam ādityānāṃ ca sarvaśaḥ
d samāgame 'śvinoś caiva vasūnāṃ ca narottama
d maharṣīṇāṃ ca saṃgheṣu rājarṣipravareṣu ca
d siddhacāraṇayakṣeṣu mahoragagaṇeṣu ca
d upaviṣṭeṣu sarveṣu sthānamānaprabhāvataḥ
d ṛddhyā prajvalamāneṣu agnisomārkavarṣmasu
d vīṇāsu vādyamānāsu gandharvaiḥ śakranandana
d divye manorame geye pravṛtte pṛthulocana
d sarvāpsaraḥsu mukhyāsu pranṛttāsu kurūdvaha
d tvaṃ kilānimiṣaḥ pārtha mām ekāṃ tatra dṛṣṭavān
d tatra cāvabhṛthe tasminn upasthāne divaukasām
d tava pitrābhyanujñātā gatāḥ svaṃ svaṃ gṛhaṃ surāḥ
d tathaivāpsarasaḥ sarvā visṛṣṭāḥ svagṛhaṃ gatāḥ
d api cānyāś ca śatrughna tava pitrā visarjitāḥ
d tataḥ śakreṇa saṃdiṣṭaś citraseno mamāntikam
d prāptaḥ kamalapatrākṣa sa ca mām abravīd atha
d tvatkṛte 'haṃ sureśena preṣito varavarṇini
d priyaṃ kuru mahendrasya mama caivātmanaś ca ha
d śakratulyaṃ raṇe śūraṃ rūpaudāryaguṇānvitam
d pārthaṃ prārthaya suśroṇi tvam ity evaṃ tadābravīt
d tato 'haṃ samanujñātā tena pitrā ca te 'nagha
d tavāntikam anuprāptā śuśrūṣitum ariṃdama
d tvadguṇākṛṣṭacittāham anaṅgavaśam āgatā
d vaiśaṃpāyana uvāca
d cirābhilaṣito vīra mamāpy eṣa manorathaḥ
d tāṃ tathā bruvatīṃ śrutvā bhṛśaṃ lajjāvṛto 'rjunaḥ
d uvāca karṇau hastābhyāṃ pidhāya tridaśālaye
d duḥśrutaṃ me 'stu subhage yan māṃ vadasi bhāvini
d gurudāraiḥ samānā me niścayena varānane
d yathā kuntī mahābhāgā yathendrāṇī śacī mama
d tathā tvam api kalyāṇī nātra kāryā vicāraṇā
d yac cekṣitāsi vispaṣṭaṃ viśeṣeṇa mayā śubhe
d tac ca kāraṇapūrvaṃ hi śṛṇu satyaṃ śucismite
d iyaṃ pauravavaṃśasya jananī muditeti ha
d tvām ahaṃ dṛṣṭavāṃs tatra vijñāyotphullalocanaḥ
d na mām arhasi kalyāṇi anyathā dhyātum apsaraḥ
d guror gurutarī me tvaṃ mama vaṃśavivardhinī
d urvaśy uvāca
d anāvṛtāś ca sarvāḥ sma devarājābhinandana
d gurusthāne na māṃ vīra niyoktuṃ tvam ihārhasi
d pūror vaṃśe hi ye putrā naptāro vā tv ihāgatāḥ
d tapasā ramayanty asmān na ca teṣāṃ vyatikramaḥ
d tat prasīda na mām ārtāṃ visarjayitum arhasi
d hṛcchayena ca saṃtaptāṃ bhaktāṃ ca bhaja mānada
d arjuna uvāca
d śruṇu satyaṃ varārohe yat tvāṃ vakṣyāmy anindite
d śṛṇvantu me diśaś caiva vidiśaś ca sadevatāḥ
d yathā kuntī ca mādrī ca śacī caiva mamānaghe
d tathā svavaṃśajananī tvaṃ hi me 'dya garīyasī
d gaccha mūrdhnā prapanno 'smi pādau te varavarṇini
d vaiśaṃpāyana uvāca
d tvaṃ hi me mātṛvat pūjyā rakṣyo 'haṃ putravat tvayā
d evam uktā tu pārthena urvaśī krodhamūrchitā
d vepantī bhrukuṭīvakrā śaśāpātha dhanaṃjayam
d urvaśy uvāca
d tava pitrābhyanujñātāṃ svayaṃ ca gṛham āgatām
d yasmān māṃ nābhinandethāḥ kāmabāṇavaśaṃ gatām
d tasmāt tvaṃ nartanaḥ pārtha strīmadhye mānavarjitaḥ
d vaiśaṃpāyana uvāca
d apumān iti vikhyātaḥ ṣaṇḍhavad vicariṣyasi
d evaṃ dattvārjune śāpaṃ sphuradoṣṭhī śvasanty atha
d punaḥ pratyāgatā kṣipram urvaśī gṛham ātmanaḥ
d tato 'rjunas tvaramāṇaś citrasenam ariṃdamaḥ
d saṃprāpya rajanīvṛttaṃ tad urvaśyā yathā tathā
d nivedayām āsa tadā citrasenāya pāṇḍavaḥ
d tatra caivaṃ yathāvṛttaṃ śāpaṃ caiva punaḥ punaḥ
d nyavedayac ca śakrasya citraseno 'pi sarvaśaḥ
d tata ānāyya tanayaṃ vivikte harivāhanaḥ
d sāntvayitvā śubhair vākyaiḥ smayamāno 'bhyabhāṣata
d suputrādya pṛthā tāta tvayā putreṇa sattama
d ṛṣayo 'pi hi dhairyeṇa jitā vai te mahābhuja
d yat tu dattavatī śāpam urvaśī tava mānada
d sa cāpi te 'rthakṛt tāta sādhakaś ca bhaviṣyati
d ajñātavāso vastavyo yuṣmābhir bhūtale 'nagha
d varṣe trayodaśe vīra tatra tvaṃ kṣapayiṣyasi
d tena nartanaveṣeṇa apuṃstvena tathaiva ca
d varṣam ekaṃ vihṛtyaiva tataḥ puṃstvam avāpsyasi
d evam uktas tu śakreṇa phālgunaḥ paravīrahā
d mudaṃ paramikāṃ lebhe na ca śāpaṃ vyacintayat
d citrasenena sahito gandharveṇa yaśasvinā
d reme sa svargabhavane pāṇḍuputro dhanaṃjayaḥ
d ya idaṃ śruṇuyān nityaṃ vṛttaṃ pāṇḍusutasya vai
d na tasya kāmaḥ kāmeṣu pāpakeṣu pravartate
d idam amaravarātmajasya ghoraṃ
d śuci caritaṃ viniśamya phālgunasya
d vyapagatamadadambharāgadoṣās
d tridivagatābhiramanti mānavendrāḥ
a kadā cid aṭamānas tu maharṣir uta lomaśaḥ
c jagāma śakrabhavanaṃ puraṃdaradidṛkṣayā
a sa sametya namaskṛtya devarājaṃ mahāmuniḥ
c dadarśārdhāsanagataṃ pāṇḍavaṃ vāsavasya ha
a tataḥ śakrābhyanujñāta āsane viṣṭarottare
c niṣasāda dvijaśreṣṭhaḥ pūjyamāno maharṣibhiḥ
a tasya dṛṣṭvābhavad buddhiḥ pārtham indrāsane sthitam
c kathaṃ nu kṣatriyaḥ pārthaḥ śakrāsanam avāptavān
a kiṃ tv asya sukṛtaṃ karma lokā vā ke vinirjitāḥ
c ya evam upasaṃprāptaḥ sthānaṃ devanamaskṛtam
a tasya vijñāya saṃkalpaṃ śakro vṛtraniṣūdanaḥ
c lomaśaṃ prahasan vākyam idam āha śacīpatiḥ
a brahmarṣe śrūyatāṃ yat te manasaitad vivakṣitam
c nāyaṃ kevalamartyo vai kṣatriyatvam upāgataḥ
a maharṣe mama putro 'yaṃ kuntyāṃ jāto mahābhujaḥ
c astrahetor iha prāptaḥ kasmāc cit kāraṇāntarāt
a aho nainaṃ bhavān vetti purāṇam ṛṣisattamam
c śṛṇu me vadato brahman yo 'yaṃ yac cāsya kāraṇam
a naranārāyaṇau yau tau purāṇāv ṛṣisattamau
c tāv imāv abhijānīhi hṛṣīkeśadhanaṃjayau
d vikhyātau triṣu lokeṣu naranārāyaṇāv ṛṣī
d kāryārtham avatīrṇau tau pṛthvīṃ puṇyapratiśrayām
a yan na śakyaṃ surair draṣṭum ṛṣibhir vā mahātmabhiḥ
c tad āśramapadaṃ puṇyaṃ badarī nāma viśrutam
a sa nivāso 'bhavad vipra viṣṇor jiṣṇos tathaiva ca
c yataḥ pravavṛte gaṅgā siddhacāraṇasevitā
a tau manniyogād brahmarṣe kṣitau jātau mahādyutī
c bhūmer bhārāvataraṇaṃ mahāvīryau kariṣyataḥ
a udvṛttā hy asurāḥ ke cin nivātakavacā iti
c vipriyeṣu sthitāsmākaṃ varadānena mohitāḥ
a tarkayante surān hantuṃ baladarpasamanvitāḥ
c devān na gaṇayante ca tathā dattavarā hi te
a pātālavāsino raudrā danoḥ putrā mahābalāḥ
c sarve devanikāyā hi nālaṃ yodhayituṃ sma tān
a yo 'sau bhūmigataḥ śrīmān viṣṇur madhuniṣūdanaḥ
c kapilo nāma devo 'sau bhagavān ajito hariḥ
a yena pūrvaṃ mahātmānaḥ khanamānā rasātalam
c darśanād eva nihatāḥ sagarasyātmajā vibho
a tena kāryaṃ mahat kāryam asmākaṃ dvijasattama
c pārthena ca mahāyuddhe sametābhyām asaṃśayam
d so 'surān darśanād eva śakto hantuṃ sahānugān
d nivātakavacān sarvān nāgān iva mahāhrade
d kiṃ tu nālpena kāryeṇa prabodhyo madhusūdanaḥ
d tejasaḥ sumahān rāśiḥ prabuddhaḥ pradahej jagat
a ayaṃ teṣāṃ samastānāṃ śaktaḥ pratisamāsane
c tān nihatya raṇe śūraḥ punar yāsyati mānuṣān
a bhavāṃś cāsmanniyogena yātu tāvan mahītalam
c kāmyake drakṣyase vīraṃ nivasantaṃ yudhiṣṭhiram
a sa vācyo mama saṃdeśād dharmātmā satyasaṃgaraḥ
c notkaṇṭhā phalgune kāryā kṛtāstraḥ śīghram eṣyati
a nāśuddhabāhuvīryeṇa nākṛtāstreṇa vā raṇe
c bhīṣmadroṇādayo yuddhe śakyāḥ pratisamāsitum
a gṛhītāstro guḍākeśo mahābāhur mahāmanāḥ
c nṛttavāditragītānāṃ divyānāṃ pāram eyivān
a bhavān api viviktāni tīrthāni manujeśvara
c bhrātṛbhiḥ sahitaḥ sarvair draṣṭum arhaty ariṃdama
a tīrtheṣv āplutya puṇyeṣu vipāpmā vigatajvaraḥ
c rājyaṃ bhokṣyasi rājendra sukhī vigatakalmaṣaḥ
a bhavāṃś cainaṃ dvijaśreṣṭha paryaṭantaṃ mahītale
c trātum arhati viprāgrya tapobalasamanvitaḥ
a giridurgeṣu hi sadā deśeṣu viṣameṣu ca
c vasanti rākṣasā raudrās tebhyo rakṣet sadā bhavān
d evam ukte mahendreṇa bībhatsur api lomaśam
d uvāca prayato vākyaṃ rakṣethāḥ pāṇḍunandanam
d yathā guptas tvayā rājā caret tīrthāni sattama
d dānaṃ dadyād yathā caiva tathā kuru mahāmune
a sa tatheti pratijñāya lomaśaḥ sumahātapāḥ
c kāmyakaṃ vanam uddiśya samupāyān mahītalam
a dadarśa tatra kaunteyaṃ dharmarājam ariṃdamam
c tāpasair bhrātṛbhiś caiva sarvataḥ parivāritam
 janamejaya uvāca
a atyadbhutam idaṃ karma pārthasyāmitatejasaḥ
c dhṛtarāṣṭro mahātejāḥ śrutvā vipra kim abravīt
 vaiśaṃpāyana uvāca
a śakralokagataṃ pārthaṃ śrutvā rājāmbikāsutaḥ
c dvaipāyanād ṛṣiśreṣṭhāt saṃjayaṃ vākyam abravīt
a śrutaṃ me sūta kārtsnyena karma pārthasya dhīmataḥ
c kaccit tavāpi viditaṃ yathātathyena sārathe
a pramatto grāmyadharmeṣu mandātmā pāpaniścayaḥ
c mama putraḥ sudurbuddhiḥ pṛthivīṃ ghātayiṣyati
a yasya nityam ṛtā vācaḥ svaireṣv api mahātmanaḥ
c trailokyam api tasya syād yoddhā yasya dhanaṃjayaḥ
a asyataḥ karṇinārācāṃs tīkṣṇāgrāṃś ca śilāśitān
c ko 'rjunasyāgratas tiṣṭhed api mṛtyur jarātigaḥ
a mama putrā durātmānaḥ sarve mṛtyuvaśaṃ gatāḥ
c yeṣāṃ yuddhaṃ durādharṣaiḥ pāṇḍavaiḥ pratyupasthitam
a tasyaiva ca na paśyāmi yudhi gāṇḍīvadhanvanaḥ
c aniśaṃ cintayāno 'pi ya enam udiyād rathī
a droṇakarṇau pratīyātāṃ yadi bhīṣmo 'pi vā raṇe
c mahān syāt saṃśayo loke na tu paśyāmi no jayam
a ghṛṇī karṇaḥ pramādī ca ācāryaḥ sthaviro guruḥ
c amarṣī balavān pārthaḥ saṃrambhī dṛḍhavikramaḥ
a bhavet sutumulaṃ yuddhaṃ sarvaśo 'py aparājitam
c sarve hy astravidaḥ śūrāḥ sarve prāptā mahad yaśaḥ
a api sarveśvaratvaṃ hi na vāñcheran parājitāḥ
c vadhe nūnaṃ bhavec chāntis teṣāṃ vā phalgunasya vā
a na tu hantārjunasyāsti jetā vāsya na vidyate
c manyus tasya kathaṃ śāmyen mandān prati samutthitaḥ
a tridaśeśasamo vīraḥ khāṇḍave 'gnim atarpayat
c jigāya pārthivān sarvān rājasūye mahākratau
a śeṣaṃ kuryād girer vajraṃ nipatan mūrdhni saṃjaya
c na tu kuryuḥ śarāḥ śeṣam astās tāta kirīṭinā
a yathā hi kiraṇā bhānos tapantīha carācaram
c tathā pārthabhujotsṛṣṭāḥ śarās tapsyanti me sutān
a api vā rathaghoṣeṇa bhayārtā savyasācinaḥ
c pratibhāti vidīrṇeva sarvato bhāratī camūḥ
a yad udvapan pravapaṃś caiva bāṇān
sthātātatāyī samare kirīṭī
c sṛṣṭo 'ntakaḥ sarvaharo vidhātrā
bhaved yathā tadvad apāraṇīyaḥ
 saṃjaya uvāca
a yad etat kathitaṃ rājaṃs tvayā duryodhanaṃ prati
c sarvam etad yathāttha tvaṃ naitan mithyā mahīpate
a manyunā hi samāviṣṭāḥ pāṇḍavās te 'mitaujasaḥ
c dṛṣṭvā kṛṣṇāṃ sabhāṃ nītāṃ dharmapatnīṃ yaśasvinīm
a duḥśāsanasya tā vācaḥ śrutvā te dāruṇodayāḥ
c karṇasya ca mahārāja na svapsyantīti me matiḥ
a śrutaṃ hi te mahārāja yathā pārthena saṃyuge
c ekādaśatanuḥ sthāṇur dhanuṣā paritoṣitaḥ
a kairātaṃ veṣam āsthāya yodhayām āsa phalgunam
c jijñāsuḥ sarvadeveśaḥ kapardī bhagavān svayam
d lebhe pāśupataṃ cāpi paramāstraṃ mahādyutiḥ
a tatrainaṃ lokapālās te darśayām āsur arjunam
c astrahetoḥ parākrāntaṃ tapasā kauravarṣabham
a naitad utsahate 'nyo hi labdhum anyatra phalgunāt
c sākṣād darśanam eteṣām īśvarāṇāṃ naro bhuvi
a maheśvareṇa yo rājan na jīrṇo grastamūrtimān
c kas tam utsahate vīraṃ yuddhe jarayituṃ pumān
a āsāditam idaṃ ghoraṃ tumulaṃ lomaharṣaṇam
c draupadīṃ parikarṣadbhiḥ kopayadbhiś ca pāṇḍavān
a yatra visphuramāṇoṣṭho bhīmaḥ prāha vaco mahat
c dṛṣṭvā duryodhanenorū draupadyā darśitāv ubhau
a ūrū bhetsyāmi te pāpa gadayā vajrakalpayā
c trayodaśānāṃ varṣāṇām ante durdyūtadevinaḥ
a sarve praharatāṃ śreṣṭhāḥ sarve cāmitatejasaḥ
c sarve sarvāstravidvāṃso devair api sudurjayāḥ
a manye manyusamuddhūtāḥ putrāṇāṃ tava saṃyuge
c antaṃ pārthāḥ kariṣyanti vīryāmarṣasamanvitāḥ
 dhṛtarāṣṭra uvāca
a kiṃ kṛtaṃ sūta karṇena vadatā paruṣaṃ vacaḥ
c paryāptaṃ vairam etāvad yat kṛṣṇā sā sabhāṃ gatā
a apīdānīṃ mama sutās tiṣṭheran mandacetasaḥ
c yeṣāṃ bhrātā gurur jyeṣṭho vinaye nāvatiṣṭhate
a mamāpi vacanaṃ sūta na śuśrūṣati mandabhāk
c dṛṣṭvā māṃ cakṣuṣā hīnaṃ nirviceṣṭam acetanam
a ye cāsya sacivā mandāḥ karṇasaubalakādayaḥ
c te 'py asya bhūyaso doṣān vardhayanti vicetasaḥ
a svairamuktā api śarāḥ pārthenāmitatejasā
c nirdaheyur mama sutān kiṃ punar manyuneritāḥ
a pārthabāhubalotsṛṣṭā mahācāpaviniḥsṛtāḥ
c divyāstramantramuditāḥ sādayeyuḥ surān api
a yasya mantrī ca goptā ca suhṛc caiva janārdanaḥ
c haris trailokyanāthaḥ sa kiṃ nu tasya na nirjitam
a idaṃ ca sumahac citram arjunasyeha saṃjaya
c mahādevena bāhubhyāṃ yat sameta iti śrutiḥ
a pratyakṣaṃ sarvalokasya khāṇḍave yatkṛtaṃ purā
c phalgunena sahāyārthe vahner dāmodareṇa ca
a sarvathā nāsti me putraḥ sāmātyaḥ sahabāndhavaḥ
c kruddhe pārthe ca bhīme ca vāsudeve ca sātvate
 janamejaya uvāca
a yad idaṃ śocitaṃ rājñā dhṛtarāṣṭreṇa vai mune
c pravrājya pāṇḍavān vīrān sarvam etan nirarthakam
a kathaṃ hi rājā putraṃ svam upekṣetālpacetasam
c duryodhanaṃ pāṇḍuputrān kopayānaṃ mahārathān
a kim āsīt pāṇḍuputrāṇāṃ vane bhojanam ucyatām
c vāneyam atha vā kṛṣṭam etad ākhyātu me bhavān
 vaiśaṃpāyana uvāca
a vāneyaṃ ca mṛgāṃś caiva śuddhair bāṇair nipātitān
c brāhmaṇānāṃ nivedyāgram abhuñjan puruṣarṣabhāḥ
a tāṃs tu śūrān maheṣvāsāṃs tadā nivasato vane
c anvayur brāhmaṇā rājan sāgnayo 'nagnayas tathā
a brāhmaṇānāṃ sahasrāṇi snātakānāṃ mahātmanām
c daśa mokṣavidāṃ tadvad yān bibharti yudhiṣṭhiraḥ
a rurūn kṛṣṇamṛgāṃś caiva medhyāṃś cānyān vanecarān
c bāṇair unmathya vidhivad brāhmaṇebhyo nyavedayat
a na tatra kaś cid durvarṇo vyādhito vāpy adṛśyata
c kṛśo vā durbalo vāpi dīno bhīto 'pi vā naraḥ
d na tatrāvinayaḥ kaś cid adṛśyata tadā dvijaḥ
a putrān iva priyāñ jñātīn bhrātṝn iva sahodarān
c pupoṣa kauravaśreṣṭho dharmarājo yudhiṣṭhiraḥ
a patīṃś ca draupadī sarvān dvijāṃś caiva yaśasvinī
c māteva bhojayitvāgre śiṣṭam āhārayat tadā
a prācīṃ rājā dakṣiṇāṃ bhīmaseno
yamau pratīcīm atha vāpy udīcīm
c dhanurdharā māṃsahetor mṛgāṇāṃ
kṣayaṃ cakrur nityam evopagamya
a tathā teṣāṃ vasatāṃ kāmyake vai
vihīnānām arjunenotsukānām
c pañcaiva varṣāṇi tadā vyatīyur
adhīyatāṃ japatāṃ juhvatāṃ ca
 vaiśaṃpāyana uvāca
a sudīrgham uṣṇaṃ niḥśvasya dhṛtarāṣṭro 'mbikāsutaḥ
c abravīt saṃjayaṃ sūtam āmantrya bharatarṣabha
d teṣāṃ tac caritaṃ śrutvā manuṣyātītam adbhutam
d cintāśokaparītātmā manyunābhipariplutaḥ
d na rātrau na divā sūta śāntiṃ prāpnomi vai kṣaṇam
d saṃcintya durnayaṃ ghoram atītaṃ dyūtajaṃ hi tat
d teṣām asahyavīryāṇāṃ śauryaṃ dhairyaṃ dhṛtiṃ parām
d anyonyam anurāgaṃ ca bhrātṝṇām atimānuṣam
a devaputrau mahābhāgau devarājasamadyutī
c nakulaḥ sahadevaś ca pāṇḍavau yuddhadurmadau
a dṛḍhāyudhau dūrapātau yuddhe ca kṛtaniścayau
c śīghrahastau dṛḍhakrodhau nityayuktau tarasvinau
a bhīmārjunau purodhāya yadā tau raṇamūrdhani
c sthāsyete siṃhavikrāntāv aśvināv iva duḥsahau
e na śeṣam iha paśyāmi tadā sainyasya saṃjaya
a tau hy apratirathau yuddhe devaputrau mahārathau
c draupadyās taṃ parikleśaṃ na kṣaṃsyete tv amarṣiṇau
a vṛṣṇayo vā maheṣvāsā pāñcālā vā mahaujasaḥ
c yudhi satyābhisaṃdhena vāsudevena rakṣitāḥ
e pradhakṣyanti raṇe pārthāḥ putrāṇāṃ mama vāhinīm
a rāmakṛṣṇapraṇītānāṃ vṛṣṇīnāṃ sūtanandana
c na śakyaḥ sahituṃ vegaḥ parvatair api saṃyuge
a teṣāṃ madhye maheṣvāso bhīmo bhīmaparākramaḥ
c śaikyayā vīraghātinyā gadayā vicariṣyati
a tathā gāṇḍīvanirghoṣaṃ visphūrjitam ivāśaneḥ
c gadāvegaṃ ca bhīmasya nālaṃ soḍhuṃ narādhipāḥ
a tato 'haṃ suhṛdāṃ vāco duryodhanavaśānugaḥ
c smaraṇīyāḥ smariṣyāmi mayā yā na kṛtāḥ purā
 saṃjaya uvāca
a vyatikramo 'yaṃ sumahāṃs tvayā rājann upekṣitaḥ
c samarthenāpi yan mohāt putras te na nivāritaḥ
a śrutvā hi nirjitān dyūte pāṇḍavān madhusūdanaḥ
c tvaritaḥ kāmyake pārthān samabhāvayad acyutaḥ
a drupadasya tathā putrā dhṛṣṭadyumnapurogamāḥ
c virāṭo dhṛṣṭaketuś ca kekayāś ca mahārathāḥ
a taiś ca yat kathitaṃ tatra dṛṣṭvā pārthān parājitān
c cāreṇa viditaṃ sarvaṃ tan mayā veditaṃ ca te
a samāgamya vṛtas tatra pāṇḍavair madhusūdanaḥ
c sārathye phalgunasyājau tathety āha ca tān hariḥ
a amarṣito hi kṛṣṇo 'pi dṛṣṭvā pārthāṃs tathāgatān
c kṛṣṇājinottarāsaṅgān abravīc ca yudhiṣṭhiram
a yā sā samṛddhiḥ pārthānām indraprasthe babhūva ha
c rājasūye mayā dṛṣṭā nṛpair anyaiḥ sudurlabhā
a yatra sarvān mahīpālāñ śastratejobhayārditān
c savaṅgāṅgān sapauṇḍroḍrān sacoladraviḍāndhakān
a sāgarānūpagāṃś caiva ye ca pattanavāsinaḥ
c siṃhalān barbarān mlecchān ye ca jāṅgalavāsinaḥ
a paścimāni ca rājyāni śataśaḥ sāgarāntikān
c pahlavān daradān sarvān kirātān yavanāñ śakān
a hārahūṇāṃś ca cīnāṃś ca tukhārān saindhavāṃs tathā
c jāguḍān ramaṭhān muṇḍān strīrājyān atha taṅgaṇān
a ete cānye ca bahavo ye ca te bharatarṣabha
b tāṃś cānyāṃś ca subahūn āhūtān bharatarṣabha
c āgatān aham adrākṣaṃ yajñe te pariveṣakān
a sā te samṛddhir yair āttā capalā pratisāriṇī
c ādāya jīvitaṃ teṣām āhariṣyāmi tām aham
a rāmeṇa saha kauravya bhīmārjunayamais tathā
c akrūragadasāmbaiś ca pradyumnenāhukena ca
e dhṛṣṭadyumnena vīreṇa śiśupālātmajena ca
a duryodhanaṃ raṇe hatvā sadyaḥ karṇaṃ ca bhārata
c duḥśāsanaṃ saubaleyaṃ yaś cānyaḥ pratiyotsyate
a tatas tvaṃ hāstinapure bhrātṛbhiḥ sahito vasan
c dhārtarāṣṭrīṃ śriyaṃ prāpya praśādhi pṛthivīm imām
a athainam abravīd rājā tasmin vīrasamāgame
c śṛṇvatsu teṣu sarveṣu dhṛṣṭadyumnamukheṣu ca
a pratigṛhṇāmi te vācaṃ satyām etāṃ janārdana
c amitrān me mahābāho sānubandhān haniṣyasi
a varṣāt trayodaśād ūrdhvaṃ satyaṃ māṃ kuru keśava
c pratijñāto vane vāso rājamadhye mayā hy ayam
a tad dharmarājavacanaṃ pratiśrutya sabhāsadaḥ
c dhṛṣṭadyumnapurogās te śamayām āsur añjasā
e keśavaṃ madhurair vākyaiḥ kālayuktair amarṣitam
a pāñcālīṃ cāhur akliṣṭāṃ vāsudevasya śṛṇvataḥ
c duryodhanas tava krodhād devi tyakṣyati jīvitam
e pratijānīma te satyaṃ mā śuco varavarṇini
a ye sma te kupitāṃ kṛṣṇe dṛṣṭvā tvāṃ prāhasaṃs tadā
c māṃsāni teṣāṃ khādanto hasiṣyanti mṛgadvijāḥ
a pāsyanti rudhiraṃ teṣāṃ gṛdhrā gomāyavas tathā
c uttamāṅgāni karṣanto yais tvaṃ kṛṣṭā sabhātale
a teṣāṃ drakṣyasi pāñcāli gātrāṇi pṛthivītale
c kravyādaiḥ kṛṣyamāṇāni bhakṣyamāṇāni cāsakṛt
a parikliṣṭāsi yais tatra yaiś cāpi samupekṣitā
c teṣām utkṛttaśirasāṃ bhūmiḥ pāsyati śoṇitam
a evaṃ bahuvidhā vācas tadocuḥ puruṣarṣabhāḥ
c sarve tejasvinaḥ śūrāḥ sarve cāhatalakṣaṇāḥ
a te dharmarājena vṛtā varṣād ūrdhvaṃ trayodaśāt
c puraskṛtyopayāsyanti vāsudevaṃ mahārathāḥ
a rāmaś ca kṛṣṇaś ca dhanaṃjayaś ca
pradyumnasāmbau yuyudhānabhīmau
c mādrīsutau kekayarājaputrāḥ
pāñcālaputrāḥ saha dharmarājñā
a etān sarvāṃl lokavīrān ajeyān
mahātmanaḥ sānubandhān sasainyān
c ko jīvitārthī samare pratyudīyāt
kruddhān siṃhān kesariṇo yathaiva
 dhṛtarāṣṭra uvāca
a yan mābravīd viduro dyūtakāle
tvaṃ pāṇḍavāñ jeṣyasi cen narendra
c dhruvaṃ kurūṇām ayam antakālo
mahābhayo bhavitā śoṇitaughaḥ
a manye tathā tad bhaviteti sūta
yathā kṣattā prāha vacaḥ purā mām
c asaṃśayaṃ bhavitā yuddham etad
gate kāle pāṇḍavānāṃ yathoktam
 janamejaya uvāca
a astrahetor gate pārthe śakralokaṃ mahātmani
c yudhiṣṭhiraprabhṛtayaḥ kim akurvanta pāṇḍavāḥ
 vaiśaṃpāyana uvāca
a astrahetor gate pārthe śakralokaṃ mahātmani
c nyavasan kṛṣṇayā sārdhaṃ kāmyake puruṣarṣabhāḥ
a tataḥ kadā cid ekānte vivikta iva śādvale
c duḥkhārtā bharataśreṣṭhā niṣeduḥ saha kṛṣṇayā
e dhanaṃjayaṃ śocamānāḥ sāśrukaṇṭhāḥ suduḥkhitāḥ
a tad viyogād dhi tān sarvāñ śokaḥ samabhipupluve
c dhanaṃjayaviyogāc ca rājyanāśāc ca duḥkhitāḥ
a atha bhīmo mahābāhur yudhiṣṭhiram abhāṣata
c nideśāt te mahārāja gato 'sau puruṣarṣabhaḥ
e arjunaḥ pāṇḍuputrāṇāṃ yasmin prāṇāḥ pratiṣṭhitāḥ
a yasmin vinaṣṭe pāñcālāḥ saha putrais tathā vayam
c sātyakir vāsudevaś ca vinaśyeyur asaṃśayam
a yo 'sau gacchati tejasvī bahūn kleśān acintayan
c bhavanniyogād bībhatsus tato duḥkhataraṃ nu kim
a yasya bāhū samāśritya vayaṃ sarve mahātmanaḥ
c manyāmahe jitān ājau parān prāptāṃ ca medinīm
d yasya prabhāvād dhi vayaṃ sabhāmadhye dhanuṣmataḥ
d jitān manyāmahe sarvān dhārtarāṣṭrān sasaubalān
a yasya prabhāvān na mayā sabhāmadhye dhanuṣmataḥ
c nītā lokam amuṃ sarve dhārtarāṣṭrāḥ sasaubalāḥ
a te vayaṃ bāhubalinaḥ krodham utthitam ātmanaḥ
c sahāmahe bhavanmūlaṃ vāsudevena pālitāḥ
a vayaṃ hi saha kṛṣṇena hatvā karṇamukhān parān
c svabāhuvijitāṃ kṛtsnāṃ praśāsema vasuṃdharām
a bhavato dyūtadoṣeṇa sarve vayam upaplutāḥ
c ahīnapauruṣā rājan balibhir balavattamāḥ
a kṣātraṃ dharmaṃ mahārāja samavekṣitum arhasi
c na hi dharmo mahārāja kṣatriyasya vanāśrayaḥ
e rājyam eva paraṃ dharmaṃ kṣatriyasya vidur budhāḥ
a sa kṣatradharmavid rājan mā dharmyān nīnaśaḥ pathaḥ
c prāg dvādaśa samā rājan dhārtarāṣṭrān nihanmahi
c   hṛdayena vicintyatām
c tad uttiṣṭha mahābāho
a nivartya ca vanāt pārtham ānāyya ca janārdanam
c vyūḍhānīkān mahārāja javenaiva mahāhave
e dhārtarāṣṭrān amuṃ lokaṃ gamayāmi viśāṃ pate
a sarvān ahaṃ haniṣyāmi dhārtarāṣṭrān sasaubalān
c duryodhanaṃ ca karṇaṃ ca yo vānyaḥ pratiyotsyate
a mayā praśamite paścāt tvam eṣyasi vanāt punaḥ
c evaṃ kṛte na te doṣo bhaviṣyati viśāṃ pate
a yajñaiś ca vividhais tāta kṛtaṃ pāpam ariṃdama
c avadhūya mahārāja gacchema svargam uttamam
a evam etad bhaved rājan yadi rājā na bāliśaḥ
c asmākaṃ dīrghasūtraḥ syād bhavān dharmaparāyaṇaḥ
a nikṛtyā nikṛtiprajñā hantavyā iti niścayaḥ
c na hi naikṛtikaṃ hatvā nikṛtyā pāpam ucyate
a tathā bhārata dharmeṣu dharmajñair iha dṛśyate
c ahorātraṃ mahārāja tulyaṃ saṃvatsareṇa hi
a tathaiva vedavacanaṃ śrūyate nityadā vibho
c saṃvatsaro mahārāja pūrṇo bhavati kṛcchrataḥ
a yadi vedāḥ pramāṇaṃ te divasād ūrdhvam acyuta
c trayodaśa samāḥ kālo jñāyatāṃ pariniṣṭhitaḥ
a kālo duryodhanaṃ hantuṃ sānubandham ariṃdama
c ekāgrāṃ pṛthivīṃ sarvāṃ purā rājan karoti saḥ
d dyūtapriyeṇa rājendra kṛtaṃ tad bhavatā tathā
d prāyeṇājñātacaryāyāṃ vayaṃ sarve nipātitāḥ
d na taṃ deśaṃ prapaśyāmi yatra so 'smān sudurjanaḥ
d na vijñāsyati duṣṭātmā cārair iti suyodhanaḥ
d adhigamya ca sarvān no vanavāsam imaṃ tataḥ
d pravrājayiṣyati punar nikṛtyādhamapūruṣaḥ
d yady asmān abhigaccheta pāpaḥ sa hi kathaṃ cana
d ajñātacaryām uttīrṇān dṛṣṭvā ca punar āhvayet
d dyūtena te mahārāja punar dyūtam avartata
d bhavāṃś ca punar āhūto dyūtenaivāpaneṣyati
d sa tathākṣeṣu kuśalo niścito gatacetanaḥ
d cariṣyasi mahārāja vaneṣu vasatīḥ punaḥ
d yady asmān sumahārāja kṛpaṇān kartum arhasi
d yāvajjīvam avekṣasva vedadharmāṃś ca kṛtsnaśaḥ
d nikṛtyā nikṛtiprajñā hantavyā iti niścayaḥ
d anujñātas tvayā gatvā yāvacchakti suyodhanam
d yathaiva kakṣam utsṛṣṭo dahed anilasārathiḥ
d haniṣyāmi tathā mandam anujānātu no bhavān
a evaṃ bruvāṇaṃ bhīmaṃ tu dharmarājo yudhiṣṭhiraḥ
c uvāca sāntvayan rājā mūrdhny upāghrāya pāṇḍavam
a asaṃśayaṃ mahābāho haniṣyasi suyodhanam
c varṣāt trayodaśād ūrdhvaṃ saha gāṇḍīvadhanvanā
a yac ca mā bhāṣase pārtha prāptaḥ kāla iti prabho
c anṛtaṃ notsahe vaktuṃ na hy etan mayi vidyate
a antareṇāpi kaunteya nikṛtiṃ pāpaniścayam
c hantā tvam asi durdharṣa sānubandhaṃ suyodhanam
a evaṃ bruvati bhīmaṃ tu dharmarāje yudhiṣṭhire
c ājagāma mahābhāgo bṛhadaśvo mahān ṛṣiḥ
a tam abhiprekṣya dharmātmā saṃprāptaṃ dharmacāriṇam
c śāstravan madhuparkeṇa pūjayām āsa dharmarāṭ
a āśvastaṃ cainam āsīnam upāsīno yudhiṣṭhiraḥ
c abhiprekṣya mahābāhuḥ kṛpaṇaṃ bahv abhāṣata
a akṣadyūtena bhagavan dhanaṃ rājyaṃ ca me hṛtam
c āhūya nikṛtiprajñaiḥ kitavair akṣakovidaiḥ
a anakṣajñasya hi sato nikṛtyā pāpaniścayaiḥ
c bhāryā ca me sabhāṃ nītā prāṇebhyo 'pi garīyasī
d punar dyūtena māṃ jitvā vanavāsaṃ sudāruṇam
d prāvrājayan mahāraṇyam ajinaiḥ parivāritam
d ahaṃ vane durvasatīr vasan paramaduḥkhitaḥ
d akṣadyūtādhikāre ca giraḥ śṛṇvan sudāruṇāḥ
d ārtānāṃ suhṛdāṃ vāco dyūtaprabhṛti śaṃsatām
d ahaṃ hṛdi śritāḥ smṛtvā sarvarātrīr vicintayan
d yasmiṃś caiva samastānāṃ prāṇā gāṇḍīvadhanvani
d vinā mahātmanā tena gatasattva ivābhavam
d kadā drakṣyāmi bībhatsuṃ kṛtāstraṃ punar āgatam
d priyavādinam akṣudraṃ dayāyuktam atandritam
d iti sarve maheṣvāsaṃ cintayānā dhanaṃjayam
d anena tu viṣaṇṇo 'haṃ kāraṇena sahānujaḥ
d vanavāsān nivṛttaṃ māṃ punas te pāpabuddhayaḥ
d jayantaḥ prīyamāṇā vai devane bhrātṛbhiḥ saha
d dyūtenaivāhvayiṣyanti balād akṣeṣu tadvidaḥ
d āhūtaś ca punar dyūte nāsmi śakto nivartitum
d paṇe ca mama nāsty arthaṃ vidyate vasu kiṃ cana
d etat sarvam anudhyāyaṃś cintayāno divāniśam
d na matto duḥkhitataraḥ pumān astīha kaś cana
a asti rājā mayā kaś cid alpabhāgyataro bhuvi
c bhavatā dṛṣṭapūrvo vā śrutapūrvo 'pi vā bhavet
e na matto duḥkhitataraḥ pumān astīti me matiḥ
f alpabhāgyataro vāpi kaś cid asti mahāmune
f iti bruvāṇaṃ rājānaṃ bṛhadaśvo 'bravīn muniḥ
f evaṃ bruvantaṃ duḥkhārtam uvāca bhagavān ṛṣiḥ
f śokaṃ vyapanudan rājño dharmarājasya dhīmataḥ
 bṛhadaśva uvāca
a yad bravīṣi mahārāja na matto vidyate kva cit
c alpabhāgyataraḥ kaś cit pumān astīti pāṇḍava
d na viṣāde manaḥ kāryaṃ tvayā buddhimatāṃ vara
d āgamiṣyati bībhatsur amitrāṃś ca vijeṣyate
a atra te kathayiṣyāmi yadi śuśrūṣase 'nagha
c yas tvatto duḥkhitataro rājāsīt pṛthivīpate
 vaiśaṃpāyana uvāca
a athainam abravīd rājā bravītu bhagavān iti
c imām avasthāṃ saṃprāptaṃ śrotum icchāmi pārthivam
 bṛhadaśva uvāca
a śṛṇu rājann avahitaḥ saha bhrātṛbhir acyuta
c yas tvatto duḥkhitataro rājāsīt pṛthivīpate
a niṣadheṣu mahīpālo vīrasena iti sma ha
c tasya putro 'bhavan nāmnā nalo dharmārthadarśivān
a sa nikṛtyā jito rājā puṣkareṇeti naḥ śrutam
c vanavāsam aduḥkhārho bhāryayā nyavasat saha
a na tasyāśvo na ca ratho na bhrātā na ca bāndhavāḥ
c vane nivasato rājañ śiṣyante sma kadā cana
a bhavān hi saṃvṛto vīrair bhrātṛbhir devasaṃmitaiḥ
c brahmakalpair dvijāgryaiś ca tasmān nārhasi śocitum
 yudhiṣṭhira uvāca
a vistareṇāham icchāmi nalasya sumahātmanaḥ
c caritaṃ vadatāṃ śreṣṭha tan mamākhyātum arhasi
 bṛhadaśva uvāca
a āsīd rājā nalo nāma vīrasenasuto balī
c upapanno guṇair iṣṭai rūpavān aśvakovidaḥ
d yajvā dānapatir dakṣaḥ sadā śīlapuraskṛtaḥ
a atiṣṭhan manujendrāṇāṃ mūrdhni devapatir yathā
c upary upari sarveṣām āditya iva tejasā
a brahmaṇyo vedavic chūro niṣadheṣu mahīpatiḥ
c akṣapriyaḥ satyavādī mahān akṣauhiṇīpatiḥ
a īpsito varanārīṇām udāraḥ saṃyatendriyaḥ
c rakṣitā dhanvināṃ śreṣṭhaḥ sākṣād iva manuḥ svayam
a tathaivāsīd vidarbheṣu bhīmo bhīmaparākramaḥ
c śūraḥ sarvaguṇair yuktaḥ prajākāmaḥ sa cāprajaḥ
a sa prajārthe paraṃ yatnam akarot susamāhitaḥ
c tam abhyagacchad brahmarṣir damano nāma bhārata
a taṃ sa bhīmaḥ prajākāmas toṣayām āsa dharmavit
c mahiṣyā saha rājendra satkāreṇa suvarcasam
a tasmai prasanno damanaḥ sabhāryāya varaṃ dadau
c kanyāratnaṃ kumārāṃś ca trīn udārān mahāyaśāḥ
a damayantīṃ damaṃ dāntaṃ damanaṃ ca suvarcasam
c upapannān guṇaiḥ sarvair bhīmān bhīmaparākramān
a damayantī tu rūpeṇa tejasā yaśasā śriyā
c saubhāgyena ca lokeṣu yaśaḥ prāpa sumadhyamā
a atha tāṃ vayasi prāpte dāsīnāṃ samalaṃkṛtam
c śataṃ sakhīnāṃ ca tathā paryupāste śacīm iva
a tatra sma bhrājate bhaimī sarvābharaṇabhūṣitā
c sakhīmadhye 'navadyāṅgī vidyut saudāminī yathā
e atīva rūpasaṃpannā śrīr ivāyatalocanā
a na deveṣu na yakṣeṣu tādṛg rūpavatī kva cit
c mānuṣeṣv api cānyeṣu dṛṣṭapūrvā na ca śrutā
e cittapramāthinī bālā devānām api sundarī
a nalaś ca naraśārdūlo rūpeṇāpratimo bhuvi
c kandarpa iva rūpeṇa mūrtimān abhavat svayam
a tasyāḥ samīpe tu nalaṃ praśaśaṃsuḥ kutūhalāt
c naiṣadhasya samīpe tu damayantīṃ punaḥ punaḥ
a tayor adṛṣṭakāmo 'bhūc chṛṇvatoḥ satataṃ guṇān
c anyonyaṃ prati kaunteya sa vyavardhata hṛcchayaḥ
a aśaknuvan nalaḥ kāmaṃ tadā dhārayituṃ hṛdā
c antaḥpurasamīpasthe vana āste rahogataḥ
d kasya cit tv atha kālasya nalaḥ pārthivasattamaḥ
a sa dadarśa tadā haṃsāñ jātarūpaparicchadān
c vane vicaratāṃ teṣām ekaṃ jagrāha pakṣiṇam
a tato 'ntarikṣago vācaṃ vyājahāra tadā nalam
c na hantavyo 'smi te rājan kariṣyāmi hi te priyam
a damayantīsakāśe tvāṃ kathayiṣyāmi naiṣadha
c yathā tvad anyaṃ puruṣaṃ na sā maṃsyati karhi cit
d tava caiva yathā bhāryā bhaviṣyati tathānagha
d vidhāsyāmi naravyāghra so 'nujānātu mā bhavān
a evam uktas tato haṃsam utsasarja mahīpatiḥ
c te tu haṃsāḥ samutpatya vidarbhān agamaṃs tataḥ
a vidarbhanagarīṃ gatvā damayantyās tadāntike
c nipetus te garutmantaḥ sā dadarśātha tān khagān
a sā tān adbhutarūpān vai dṛṣṭvā sakhigaṇāvṛtā
c hṛṣṭā grahītuṃ khagamāṃs tvaramāṇopacakrame
a atha haṃsā visasṛpuḥ sarvataḥ pramadāvane
c ekaikaśas tataḥ kanyās tān haṃsān samupādravan
a damayantī tu yaṃ haṃsaṃ samupādhāvad antike
c sa mānuṣīṃ giraṃ kṛtvā damayantīm athābravīt
a damayanti nalo nāma niṣadheṣu mahīpatiḥ
c aśvinoḥ sadṛśo rūpe na samās tasya mānuṣāḥ
a tasya vai yadi bhāryā tvaṃ bhavethā varavarṇini
c saphalaṃ te bhavej janma rūpaṃ cedaṃ sumadhyame
a vayaṃ hi devagandharvamanuṣyoragarākṣasān
c dṛṣṭavanto na cāsmābhir dṛṣṭapūrvas tathāvidhaḥ
a tvaṃ cāpi ratnaṃ nārīṇāṃ nareṣu ca nalo varaḥ
c viśiṣṭāyā viśiṣṭena saṃgamo guṇavān bhavet
a evam uktā tu haṃsena damayantī viśāṃ pate
c abravīt tatra taṃ haṃsaṃ tam apy evaṃ nalaṃ vada
a tathety uktvāṇḍajaḥ kanyāṃ vaidarbhasya viśāṃ pate
c punar āgamya niṣadhān nale sarvaṃ nyavedayat
d vayaṃ hi devagandharvāḥ śaptāś cendreṇa kāraṇāt
d asmān saṃspṛśya pāṇibhyāṃ yathā mokṣe vrajāmahe
d evam uktas tato haṃsān pramamajjātha naiṣadhaḥ
d naiṣadhena tu saṃspṛṣṭā indralokaṃ punar gatāḥ
 bṛhadaśva uvāca
a damayantī tu tac chrutvā vaco haṃsasya bhārata
c tadā prabhṛti nasvasthā nalaṃ prati babhūva sā
a tataś cintāparā dīnā vivarṇavadanā kṛśā
c babhūva damayantī tu niḥśvāsaparamā tadā
a ūrdhvadṛṣṭir dhyānaparā babhūvonmattadarśanā
b pāṇḍuvarṇā kṣaṇenātha hṛcchayāviṣṭacetanā
c na śayyāsanabhogeṣu ratiṃ vindati karhi cit
a na naktaṃ na divā śete hā heti vadatī muhuḥ
c tām asvasthāṃ tadākārāṃ sakhyas tā jajñur iṅgitaiḥ
a tato vidarbhapataye damayantyāḥ sakhīgaṇaḥ
c nyavedayata nasvasthāṃ damayantīṃ nareśvara
a tac chrutvā nṛpatir bhīmo damayantīsakhīgaṇāt
c cintayām āsa tat kāryaṃ sumahat svāṃ sutāṃ prati
d kimarthaṃ duhitā me 'dya nātisvastheva lakṣyate
a sa samīkṣya mahīpālaḥ svāṃ sutāṃ prāptayauvanām
c apaśyad ātmanaḥ kāryaṃ damayantyāḥ svayaṃvaram
a sa saṃnipātayām āsa mahīpālān viśāṃ pate
c anubhūyatām ayaṃ vīrāḥ svayaṃvara iti prabho
a śrutvā tu pārthivāḥ sarve damayantyāḥ svayaṃvaram
c abhijagmus tadā bhīmaṃ rājāno bhīmaśāsanāt
a hastyaśvarathaghoṣeṇa nādayanto vasuṃdharām
c vicitramālyābharaṇair balair dṛśyaiḥ svalaṃkṛtaiḥ
d teṣāṃ bhīmo mahābāhuḥ pārthivānāṃ mahātmanām
d yathārham akarot pūjāṃ te 'vasaṃs tatra pūjitāḥ
a etasminn eva kāle tu purāṇāv ṛṣisattamau
c aṭamānau mahātmānāv indralokam ito gatau
a nāradaḥ parvataś caiva mahātmānau mahāvratau
c devarājasya bhavanaṃ viviśāte supūjitau
a tāv arcitvā sahasrākṣas tataḥ kuśalam avyayam
c papracchānāmayaṃ cāpi tayoḥ sarvagataṃ vibhuḥ
 nārada uvāca
a āvayoḥ kuśalaṃ deva sarvatragatam īśvara
c loke ca maghavan kṛtsne nṛpāḥ kuśalino vibho
 bṛhadaśva uvāca
a nāradasya vacaḥ śrutvā papraccha balavṛtrahā
c dharmajñāḥ pṛthivīpālās tyaktajīvitayodhinaḥ
a śastreṇa nidhanaṃ kāle ye gacchanty aparāṅmukhāḥ
c ayaṃ loko 'kṣayas teṣāṃ yathaiva mama kāmadhuk
a kva nu te kṣatriyāḥ śūrā na hi paśyāmi tān aham
c āgacchato mahīpālān atithīn dayitān mama
a evam uktas tu śakreṇa nāradaḥ pratyabhāṣata
c śṛṇu me bhagavan yena na dṛśyante mahīkṣitaḥ
a vidarbharājaduhitā damayantīti viśrutā
c rūpeṇa samatikrāntā pṛthivyāṃ sarvayoṣitaḥ
a tasyāḥ svayaṃvaraḥ śakra bhavitā nacirād iva
c tatra gacchanti rājāno rājaputrāś ca sarvaśaḥ
a tāṃ ratnabhūtāṃ lokasya prārthayanto mahīkṣitaḥ
c kāṅkṣanti sma viśeṣeṇa balavṛtraniṣūdana
a etasmin kathyamāne tu lokapālāś ca sāgnikāḥ
c ājagmur devarājasya samīpam amarottamāḥ
a tatas tac chuśruvuḥ sarve nāradasya vaco mahat
c śrutvā caivābruvan hṛṣṭā gacchāmo vayam apy uta
a tataḥ sarve mahārāja sagaṇāḥ sahavāhanāḥ
c vidarbhān abhito jagmur yatra sarve mahīkṣitaḥ
a nalo 'pi rājā kaunteya śrutvā rājñāṃ samāgamam
c abhyagacchad adīnātmā damayantīm anuvrataḥ
a atha devāḥ pathi nalaṃ dadṛśur bhūtale sthitam
c sākṣād iva sthitaṃ mūrtyā manmathaṃ rūpasaṃpadā
a taṃ dṛṣṭvā lokapālās te bhrājamānaṃ yathā ravim
c tasthur vigatasaṃkalpā vismitā rūpasaṃpadā
a tato 'ntarikṣe viṣṭabhya vimānāni divaukasaḥ
c abruvan naiṣadhaṃ rājann avatīrya nabhastalāt
a bho bho naiṣadha rājendra nala satyavrato bhavān
c asmākaṃ kuru sāhāyyaṃ dūto bhava narottama
 bṛhadaśva uvāca
a tebhyaḥ pratijñāya nalaḥ kariṣya iti bhārata
c athainān paripapraccha kṛtāñjalir avasthitaḥ
a ke vai bhavantaḥ kaś cāsau yasyāhaṃ dūta īpsitaḥ
c kiṃ ca tatra mayā kāryaṃ kathayadhvaṃ yathātatham
a evam ukte naiṣadhena maghavān pratyabhāṣata
c amarān vai nibodhāsmān damayantyartham āgatān
a aham indro 'yam agniś ca tathaivāyam apāṃpatiḥ
c śarīrāntakaro nṝṇāṃ yamo 'yam api pārthiva
a sa vai tvam āgatān asmān damayantyai nivedaya
c lokapālāḥ sahendrās tvāṃ samāyānti didṛkṣavaḥ
a prāptum icchanti devās tvāṃ śakro 'gnir varuṇo yamaḥ
c teṣām anyatamaṃ devaṃ patitve varayasva ha
a evam uktaḥ sa śakreṇa nalaḥ prāñjalir abravīt
c ekārthasamavetaṃ māṃ na preṣayitum arhatha
d kathaṃ tu jātasaṃkalpaḥ striyam utsahate pumān
d parārtham īdṛśaṃ vaktuṃ tat kṣamantu maheśvarāḥ
d evam ukto naiṣadhena maghavān punar abravīt
 devā ūcuḥ
a kariṣya iti saṃśrutya pūrvam asmāsu naiṣadha
c na kariṣyasi kasmāt tvaṃ vraja naiṣadha māciram
d sa vai tvam āgatān asmān damayantyai nivedaya
d śreyasā yokṣyase hi tvaṃ kurvann amaraśāsanam
 bṛhadaśva uvāca
a evam uktaḥ sa devais tair naiṣadhaḥ punar abravīt
c surakṣitāni veśmāni praveṣṭuṃ katham utsahe
d asmākaṃ māyayā channas tvaṃ pravekṣyasi niścayam
d iti śakro naiṣadhaṃ taṃ punar evābhyabhāṣata
a pravekṣyasīti taṃ śakraḥ punar evābhyabhāṣata
c jagāma sa tathety uktvā damayantyā niveśanam
a dadarśa tatra vaidarbhīṃ sakhīgaṇasamāvṛtām
c dedīpyamānāṃ vapuṣā śriyā ca varavarṇinīm
a atīva sukumārāṅgīṃ tanumadhyāṃ sulocanām
c ākṣipantīm iva ca bhāḥ śaśinaḥ svena tejasā
a tasya dṛṣṭvaiva vavṛdhe kāmas tāṃ cāruhāsinīm
c satyaṃ cikīrṣamāṇas tu dhārayām āsa hṛcchayam
a tatas tā naiṣadhaṃ dṛṣṭvā saṃbhrāntāḥ paramāṅganāḥ
c āsanebhyaḥ samutpetus tejasā tasya dharṣitāḥ
a praśaśaṃsuś ca suprītā nalaṃ tā vismayānvitāḥ
c na cainam abhyabhāṣanta manobhis tv abhyacintayan
a aho rūpam aho kāntir aho dhairyaṃ mahātmanaḥ
c ko 'yaṃ devo nu yakṣo nu gandharvo nu bhaviṣyati
a na tv enaṃ śaknuvanti sma vyāhartum api kiṃ cana
c tejasā dharṣitāḥ sarvā lajjāvatyo varāṅganāḥ
a athainaṃ smayamāneva smitapūrvābhibhāṣiṇī
c damayantī nalaṃ vīram abhyabhāṣata vismitā
a kas tvaṃ sarvānavadyāṅga mama hṛcchayavardhana
c prāpto 'sy amaravad vīra jñātum icchāmi te 'nagha
a katham āgamanaṃ ceha kathaṃ cāsi na lakṣitaḥ
c surakṣitaṃ hi me veśma rājā caivograśāsanaḥ
a evam uktas tu vaidarbhyā nalas tāṃ pratyuvāca ha
c nalaṃ māṃ viddhi kalyāṇi devadūtam ihāgatam
a devās tvāṃ prāptum icchanti śakro 'gnir varuṇo yamaḥ
c teṣām anyatamaṃ devaṃ patiṃ varaya śobhane
a teṣām eva prabhāvena praviṣṭo 'ham alakṣitaḥ
c praviśantaṃ hi māṃ kaś cin nāpaśyan nāpy avārayat
a etadartham ahaṃ bhadre preṣitaḥ surasattamaiḥ
c etac chrutvā śubhe buddhiṃ prakuruṣva yathecchasi
 bṛhadaśva uvāca
a sā namaskṛtya devebhyaḥ prahasya nalam abravīt
c praṇayasva yathāśraddhaṃ rājan kiṃ karavāṇi te
a ahaṃ caiva hi yac cānyan mamāsti vasu kiṃ cana
c sarvaṃ tat tava viśrabdhaṃ kuru praṇayam īśvara
a haṃsānāṃ vacanaṃ yat tat tan māṃ dahati pārthiva
c tvatkṛte hi mayā vīra rājānaḥ saṃnipātitāḥ
a yadi ced bhajamānāṃ māṃ pratyākhyāsyasi mānada
c viṣam agniṃ jalaṃ rajjum āsthāsye tava kāraṇāt
a evam uktas tu vaidarbhyā nalas tāṃ pratyuvāca ha
c tiṣṭhatsu lokapāleṣu kathaṃ mānuṣam icchasi
a yeṣām ahaṃ lokakṛtām īśvarāṇāṃ mahātmanām
c na pādarajasā tulyo manas te teṣu vartatām
a vipriyaṃ hy ācaran martyo devānāṃ mṛtyum ṛcchati
c trāhi mām anavadyāṅgi varayasva surottamān
d virajāṃsi ca vāsāṃsi divyāś citrāḥ srajas tathā
d bhūṣaṇāni tu mukhyāni devān prāpya tu bhuṅkṣva vai
d ya imāṃ pṛthivīṃ kṛtsnāṃ saṃkṣipya grasate punaḥ
d hutāśam īśaṃ devānāṃ kā taṃ na varayet patim
d yasya daṇḍabhayāt sarve bhūtagrāmāḥ samāgatāḥ
d dharmam evānurudhyanti kā taṃ na varayet patim
d dharmātmānaṃ mahātmānaṃ daityadānavamardanam
d mahendraṃ sarvadevānāṃ kā taṃ na varayet patim
d kriyatām aviśaṅkena manasā yadi manyase
d varuṇaṃ lokapālānāṃ suhṛdvākyam idaṃ śṛṇu
d naiṣadhenaivam uktā sā damayantī vaco 'bravīt
d samāplutābhyāṃ netrābhyāṃ śokajenātha vāriṇā
d devebhyo 'haṃ namaskṛtya sarvebhyaḥ pṛthivīpate
d vṛṇe tvām eva bhartāraṃ satyam etad bravīmi te
d tām uvāca tato rājā vepamānāṃ kṛtāñjalim
d dautyenāgatya kalyāṇi tathā bhadre vidhīyatām
d kathaṃ hy ahaṃ pratiśrutya devatānāṃ viśeṣataḥ
d parārthe yatnam ārabhya kathaṃ svārtham ihotsahe
d eṣa dharmo yadi svārtho mamāpi bhavitā tataḥ
d evaṃ svārthaṃ kariṣyāmi tathā bhadre vidhīyatām
a tato bāṣpakalāṃ vācaṃ damayantī śucismitā
c pravyāharantī śanakair nalaṃ rājānam abravīt
a asty upāyo mayā dṛṣṭo nirapāyo nareśvara
c yena doṣo na bhavitā tava rājan kathaṃ cana
a tvaṃ caiva hi naraśreṣṭha devāś cāgnipurogamāḥ
c āyāntu sahitāḥ sarve mama yatra svayaṃvaraḥ
a tato 'haṃ lokapālānāṃ saṃnidhau tvāṃ nareśvara
c varayiṣye naravyāghra naivaṃ doṣo bhaviṣyati
a evam uktas tu vaidarbhyā nalo rājā viśāṃ pate
c ājagāma punas tatra yatra devāḥ samāgatāḥ
a tam apaśyaṃs tathāyāntaṃ lokapālāḥ saheśvarāḥ
c dṛṣṭvā cainaṃ tato 'pṛcchan vṛttāntaṃ sarvam eva tat
 devā ūcuḥ
a kaccid dṛṣṭā tvayā rājan damayantī śucismitā
c kim abravīc ca naḥ sarvān vada bhūmipate 'nagha
 nala uvāca
a bhavadbhir aham ādiṣṭo damayantyā niveśanam
c praviṣṭaḥ sumahākakṣyaṃ daṇḍibhiḥ sthavirair vṛtam
a praviśantaṃ ca māṃ tatra na kaś cid dṛṣṭavān naraḥ
c ṛte tāṃ pārthivasutāṃ bhavatām eva tejasā
a sakhyaś cāsyā mayā dṛṣṭās tābhiś cāpy upalakṣitaḥ
c vismitāś cābhavan dṛṣṭvā sarvā māṃ vibudheśvarāḥ
a varṇyamāneṣu ca mayā bhavatsu rucirānanā
c mām eva gatasaṃkalpā vṛṇīte surasattamāḥ
a abravīc caiva māṃ bālā āyāntu sahitāḥ surāḥ
c tvayā saha naraśreṣṭha mama yatra svayaṃvaraḥ
a teṣām ahaṃ saṃnidhau tvāṃ varayiṣye narottama
c evaṃ tava mahābāho doṣo na bhaviteti ha
a etāvad eva vibudhā yathāvṛttam udāhṛtam
c mayāśeṣaṃ pramāṇaṃ tu bhavantas tridaśeśvarāḥ
 bṛhadaśva uvāca
a atha kāle śubhe prāpte tithau puṇye kṣaṇe tathā
c ājuhāva mahīpālān bhīmo rājā svayaṃvare
a tac chrutvā pṛthivīpālāḥ sarve hṛcchayapīḍitāḥ
c tvaritāḥ samupājagmur damayantīm abhīpsavaḥ
a kanakastambharuciraṃ toraṇena virājitam
c viviśus te mahāraṅgaṃ nṛpāḥ siṃhā ivācalam
a tatrāsaneṣu vividheṣv āsīnāḥ pṛthivīkṣitaḥ
c surabhisragdharāḥ sarve sumṛṣṭamaṇikuṇḍalāḥ
a tāṃ rājasamitiṃ pūrṇāṃ nāgair bhogavatīm iva
b praviveśa nalo devaiḥ puṇyaśloko narādhipaḥ
c saṃpūrṇāṃ puruṣavyāghrair vyāghrair giriguhām iva
d devagandharvapatayo dadṛśur vismayānvitāḥ
d paurajānapadāś caiva ye tatrāsan samāhitāḥ
a tatra sma pīnā dṛśyante bāhavaḥ parighopamāḥ
c ākāravantaḥ suślakṣṇāḥ pañcaśīrṣā ivoragāḥ
a sukeśāntāni cārūṇi sunāsāni śubhāni ca
c mukhāni rājñāṃ śobhante nakṣatrāṇi yathā divi
a damayantī tato raṅgaṃ praviveśa śubhānanā
c muṣṇantī prabhayā rājñāṃ cakṣūṃṣi ca manāṃsi ca
a tasyā gātreṣu patitā teṣāṃ dṛṣṭir mahātmanām
c tatra tatraiva saktābhūn na cacāla ca paśyatām
a tataḥ saṃkīrtyamāneṣu rājñāṃ nāmasu bhārata
c dadarśa bhaimī puruṣān pañca tulyākṛtīn iva
a tān samīkṣya tataḥ sarvān nirviśeṣākṛtīn sthitān
c saṃdehād atha vaidarbhī nābhyajānān nalaṃ nṛpam
d nirviśeṣavayoveṣarūpāṇāṃ tatra sā śubhā
e yaṃ yaṃ hi dadṛśe teṣāṃ taṃ taṃ mene nalaṃ nṛpam
a sā cintayantī buddhyātha tarkayām āsa bhāminī
c kathaṃ nu devāñ jānīyāṃ kathaṃ vidyāṃ nalaṃ nṛpam
a evaṃ saṃcintayantī sā vaidarbhī bhṛśaduḥkhitā
c śrutāni devaliṅgāni cintayām āsa bhārata
a devānāṃ yāni liṅgāni sthavirebhyaḥ śrutāni me
c tānīha tiṣṭhatāṃ bhūmāv ekasyāpi na lakṣaye
a sā viniścitya bahudhā vicārya ca punaḥ punaḥ
c śaraṇaṃ prati devānāṃ prāptakālam amanyata
a vācā ca manasā caiva namaskāraṃ prayujya sā
c devebhyaḥ prāñjalir bhūtvā vepamānedam abravīt
a haṃsānāṃ vacanaṃ śrutvā yathā me naiṣadho vṛtaḥ
c patitve tena satyena devās taṃ pradiśantu me
a vācā ca manasā caiva yathā nābhicarāmy aham
c tena satyena vibudhās tam eva pradiśantu me
a yathā devaiḥ sa me bhartā vihito niṣadhādhipaḥ
c tena satyena me devās tam eva pradiśantu me
d yathedaṃ vratam ārabdhaṃ nalasyārādhane mayā
a svaṃ caiva rūpaṃ puṣyantu lokapālāḥ saheśvarāḥ
c yathāham abhijānīyāṃ puṇyaślokaṃ narādhipam
a niśamya damayantyās tat karuṇaṃ paridevitam
c niścayaṃ paramaṃ tathyam anurāgaṃ ca naiṣadhe
a manoviśuddhiṃ buddhiṃ ca bhaktiṃ rāgaṃ ca bhārata
c yathoktaṃ cakrire devāḥ sāmarthyaṃ liṅgadhāraṇe
a sāpaśyad vibudhān sarvān asvedān stabdhalocanān
c hṛṣitasragrajohīnān sthitān aspṛśataḥ kṣitim
a chāyādvitīyo mlānasrag rajaḥsvedasamanvitaḥ
c bhūmiṣṭho naiṣadhaś caiva nimeṣeṇa ca sūcitaḥ
a sā samīkṣya tato devān puṇyaślokaṃ ca bhārata
c naiṣadhaṃ varayām āsa bhaimī dharmeṇa bhārata
a vilajjamānā vastrānte jagrāhāyatalocanā
c skandhadeśe 'sṛjac cāsya srajaṃ paramaśobhanām
e varayām āsa caivainaṃ patitve varavarṇinī
a tato hā heti sahasā śabdo mukto narādhipaiḥ
c devair maharṣibhiś caiva sādhu sādhv iti bhārata
e vismitair īritaḥ śabdaḥ praśaṃsadbhir nalaṃ nṛpam
f damayantīṃ tu kauravya vīrasenasuto nṛpaḥ
f āśvāsayad varārohāṃ prahṛṣṭenāntarātmanā
f yat tvaṃ bhajasi kalyāṇi pumāṃsaṃ devasaṃnidhau
f tasmān māṃ viddhi bhartāram etat te vacane ratam
f yāvac ca me dhariṣyanti prāṇā dehe śucismite
f tāvat tvayi bhaviṣyāmi satyam etad bravīmi te
f damayantī tathā vāgbhir abhinandya kṛtāñjaliḥ
f tau parasparataḥ prītau dṛṣṭvā tv agnipurogamān
f tān eva śaraṇaṃ devāñ jagmatur manasā tadā
a vṛte tu naiṣadhe bhaimyā lokapālā mahaujasaḥ
c prahṛṣṭamanasaḥ sarve nalāyāṣṭau varān daduḥ
a pratyakṣadarśanaṃ yajñe gatiṃ cānuttamāṃ śubhām
c naiṣadhāya dadau śakraḥ prīyamāṇaḥ śacīpatiḥ
a agnir ātmabhavaṃ prādād yatra vāñchati naiṣadhaḥ
c lokān ātmaprabhāṃś caiva dadau tasmai hutāśanaḥ
a yamas tv annarasaṃ prādād dharme ca paramāṃ sthitim
b varadvayaṃ dadau tasmai prīyamāṇo 'rkanandanaḥ
c apāṃpatir apāṃ bhāvaṃ yatra vāñchati naiṣadhaḥ
a srajaṃ cottamagandhāḍhyāṃ sarve ca mithunaṃ daduḥ
c varān evaṃ pradāyāsya devās te tridivaṃ gatāḥ
d etat sarvaṃ nalo 'paśyad damayantī ca bhārata
d yathā svapnaṃ mahārāja tathaiva dadṛśur janāḥ
d tataḥ svayaṃvaraṃ cakre bhīmo rājātimānuṣam
d samāgateṣu sarveṣu bhūpāleṣu viśāṃ pate
d damayanty api tad dṛṣṭvā rājamaṇḍalam ṛddhimat
d anvīkṣya naiṣadhaṃ vavre bhaimī dharmeṇa bhārata
a pārthivāś cānubhūyāsyā vivāhaṃ vismayānvitāḥ
c damayantyāḥ pramuditāḥ pratijagmur yathāgatam
d gateṣu pārthivendreṣu bhīmaḥ prīto mahāmanāḥ
d vivāhaṃ kārayām āsa damayantyā nalasya ca
d uṣya tatra yathākāmaṃ naiṣadho dvipadāṃ varaḥ
d bhīmena samanujñāto jagāma nagaraṃ svakam
a avāpya nārīratnaṃ tat puṇyaśloko 'pi pārthivaḥ
c reme saha tayā rājā śacyeva balavṛtrahā
a atīva mudito rājā bhrājamāno 'ṃśumān iva
c arañjayat prajā vīro dharmeṇa paripālayan
a īje cāpy aśvamedhena yayātir iva nāhuṣaḥ
c anyaiś ca kratubhir dhīmān bahubhiś cāptadakṣiṇaiḥ
a punaś ca ramaṇīyeṣu vaneṣūpavaneṣu ca
c damayantyā saha nalo vijahārāmaropamaḥ
d janayām āsa ca nalo damayantyāṃ mahāmanāḥ
d indrasenaṃ sutaṃ cāpi indrasenāṃ ca kanyākām
a evaṃ sa yajamānaś ca viharaṃś ca narādhipaḥ
c rarakṣa vasusaṃpūrṇāṃ vasudhāṃ vasudhādhipaḥ
 bṛhadaśva uvāca
a vṛte tu naiṣadhe bhaimyā lokapālā mahaujasaḥ
c yānto dadṛśur āyāntaṃ dvāparaṃ kalinā saha
d madyapūrṇaṃ samādāya ghaṭaṃ kaṭisamanvitam
d apareṇa tu māṃsaṃ ca dagdhakāṣṭhācitaṃ bahu
d śvabhiḥ parivṛto raudraḥ kapaṭī bhrukuṭīmukhaḥ
d raktāmbaradharaḥ kāḷo raktasrag anulepanaḥ
d kathayan vividhās tatra kathāḥ paramadāruṇāḥ
d paradārāpaharaṇaṃ paradravyapralambhanam
d pāne cātiprasaṅgaṃ ca viśvāsasya ca ghātanam
d dyūte ca mṛgayāyāṃ ca caurye cāśucikarmaṇi
a athābravīt kaliṃ śakraḥ saṃprekṣya balavṛtrahā
c dvāpareṇa sahāyena kale brūhi kva yāsyasi
a tato 'bravīt kaliḥ śakraṃ damayantyāḥ svayaṃvaram
c gatvāhaṃ varayiṣye tāṃ mano hi mama tadgatam
a tam abravīt prahasyendro nirvṛttaḥ sa svayaṃvaraḥ
c vṛtas tayā nalo rājā patir asmatsamīpataḥ
a evam uktas tu śakreṇa kaliḥ kopasamanvitaḥ
c devān āmantrya tān sarvān uvācedaṃ vacas tadā
a devānāṃ mānuṣaṃ madhye yat sā patim avindata
c nanu tasyā bhaven nyāyyaṃ vipulaṃ daṇḍadhāraṇam
a evam ukte tu kalinā pratyūcus te divaukasaḥ
c asmābhiḥ samanujñāto damayantyā nalo vṛtaḥ
a kaś ca sarvaguṇopetaṃ nāśrayeta nalaṃ nṛpam
c yo veda dharmān akhilān yathāvac caritavrataḥ
d yo 'dhīte caturo vedān sarvān ākhyānapañcamān
d nityaṃ tṛptā gṛhe yasya devā yajñeṣu dharmataḥ
d ahiṃsānirato yaś ca satyavādī dṛḍhavrataḥ
a yasmin satyaṃ dhṛtir dānaṃ tapaḥ śaucaṃ damaḥ śamaḥ
c dhruvāṇi puruṣavyāghre lokapālasame nṛpe
d evaṃrūpaṃ nalaṃ yo vai kāmayec chapituṃ kale
a ātmānaṃ sa śapen mūḍho hanyāc cātmānam ātmanā
c evaṃguṇaṃ nalaṃ yo vai kāmayec chapituṃ kale
a kṛcchre sa narake majjed agādhe vipule 'plave
c evam uktvā kaliṃ devā dvāparaṃ ca divaṃ yayuḥ
a tato gateṣu deveṣu kalir dvāparam abravīt
c saṃhartuṃ notsahe kopaṃ nale vatsyāmi dvāpara
a bhraṃśayiṣyāmi taṃ rājyān na bhaimyā saha raṃsyate
c tvam apy akṣān samāviśya kartuṃ sāhāyyam arhasi
d mama priye kṛte tasmin kṛtavāṃś ca bhaviṣyasi
 bṛhadaśva uvāca
a evaṃ sa samayaṃ kṛtvā dvāpareṇa kaliḥ saha
c ājagāma tatas tatra yatra rājā sa naiṣadhaḥ
a sa nityam antaraprekṣī niṣadheṣv avasac ciram
c athāsya dvādaśe varṣe dadarśa kalir antaram
a kṛtvā mūtram upaspṛśya saṃdhyām āste sma naiṣadhaḥ
c akṛtvā pādayoḥ śaucaṃ tatrainaṃ kalir āviśat
a sa samāviśya tu nalaṃ samīpaṃ puṣkarasya ha
c gatvā puṣkaram āhedam ehi dīvya nalena vai
a akṣadyūte nalaṃ jetā bhavān hi sahito mayā
c niṣadhān pratipadyasva jitvā rājan nalaṃ nṛpam
d evam uktas tu kalinā puṣkaras tam abhāṣata
d puṣkara uvāca
d paṇena dīvyate vīra nāsti vittaṃ paṇāya me
d vittahīnena ca nalaḥ krīḍate na mayā saha
d puṣkareṇaivam uktas tu kalir vacanam abravīt
d bhaviṣye 'haṃ vṛṣaśreṣṭhas tena dīvya paṇena vai
a evam uktas tu kalinā puṣkaro nalam abhyayāt
c kaliś caiva vṛṣo bhūtvā gavāṃ puṣkaram abhyayāt
a āsādya tu nalaṃ vīraṃ puṣkaraḥ paravīrahā
c dīvyāvety abravīd bhrātā vṛṣeṇeti muhur muhuḥ
a na cakṣame tato rājā samāhvānaṃ mahāmanāḥ
c vaidarbhyāḥ prekṣamāṇāyāḥ paṇakālam amanyata
d āhūto na nivarteta dyūtād api paṇād api
d tataḥ sa rājā sahasā devituṃ saṃpracakrame
d bhrātrā daivābhibhūtena daivāviṣṭo janādhipaḥ
a hiraṇyasya suvarṇasya yānayugyasya vāsasām
c āviṣṭaḥ kalinā dyūte jīyate sma nalas tadā
a tam akṣamadasaṃmattaṃ suhṛdāṃ na tu kaś cana
c nivāraṇe 'bhavac chakto dīvyamānam acetasam
a tataḥ paurajanaḥ sarvo mantribhiḥ saha bhārata
c rājānaṃ draṣṭum āgacchan nivārayitum āturam
a tataḥ sūta upāgamya damayantyai nyavedayat
c eṣa paurajanaḥ sarvo dvāri tiṣṭhati kāryavān
a nivedyatāṃ naiṣadhāya sarvāḥ prakṛtayaḥ sthitāḥ
c amṛṣyamāṇā vyasanaṃ rājño dharmārthadarśinaḥ
a tataḥ sā bāṣpakalayā vācā duḥkhena karśitā
c uvāca naiṣadhaṃ bhaimī śokopahatacetanā
a rājan paurajano dvāri tvāṃ didṛkṣur avasthitaḥ
c mantribhiḥ sahitaḥ sarvai rājabhaktipuraskṛtaḥ
d vṛddhair brāhmaṇamukhyaiś ca vaṇigbhiś ca samanvitaḥ
d āgataṃ sahitaṃ rājaṃs tvatprasādāvalambinam
e taṃ draṣṭum arhasīty evaṃ punaḥ punar abhāṣata
a tāṃ tathā rucirāpāṅgīṃ vilapantīṃ sumadhyamām
c āviṣṭaḥ kalinā rājā nābhyabhāṣata kiṃ cana
a tatas te mantriṇaḥ sarve te caiva puravāsinaḥ
c nāyam astīti duḥkhārtā vrīḍitā jagmur ālayān
a tathā tad abhavad dyūtaṃ puṣkarasya nalasya ca
c yudhiṣṭhira bahūn māsān puṇyaślokas tv ajīyata
 bṛhadaśva uvāca
a damayantī tato dṛṣṭvā puṇyaślokaṃ narādhipam
c unmattavad anunmattā devane gatacetasam
a bhayaśokasamāviṣṭā rājan bhīmasutā tataḥ
c cintayām āsa tat kāryaṃ sumahat pārthivaṃ prati
a sā śaṅkamānā tatpāpaṃ cikīrṣantī ca tatpriyam
c nalaṃ ca hṛtasarvasvam upalabhyedam abravīt
d bṛhatsenām atiyaśāṃ tāṃ dhātrīṃ paricārikām
d hitāṃ sarvārthakuśalām anuraktāṃ subhāṣitām
a bṛhatsene vrajāmātyān ānāyya nalaśāsanāt
c ācakṣva yad dhṛtaṃ dravyam avaśiṣṭaṃ ca yad vasu
d ity evaṃ sā samādiṣṭā bṛhatsenā nareśvara
d uvāca devyā vacanaṃ mantriṇāṃ sā samīpataḥ
a tatas te mantriṇaḥ sarve vijñāya nalaśāsanam
c api no bhāgadheyaṃ syād ity uktvā punar āvrajan
a tās tu sarvāḥ prakṛtayo dvitīyaṃ samupasthitāḥ
c nyavedayad bhīmasutā na ca tat pratyanandata
a vākyam apratinandantaṃ bhartāram abhivīkṣya sā
c damayantī punar veśma vrīḍitā praviveśa ha
a niśamya satataṃ cākṣān puṇyaślokaparāṅmukhān
c nalaṃ ca hṛtasarvasvaṃ dhātrīṃ punar uvāca ha
a bṛhatsene punar gaccha vārṣṇeyaṃ nalaśāsanāt
c sūtam ānaya kalyāṇi mahat kāryam upasthitam
a bṛhatsenā tu tac chrutvā damayantyāḥ prabhāṣitam
c vārṣṇeyam ānayām āsa puruṣair āptakāribhiḥ
a vārṣṇeyaṃ tu tato bhaimī sāntvayañ ślakṣṇayā girā
c uvāca deśakālajñā prāptakālam aninditā
a jānīṣe tvaṃ yathā rājā samyagvṛttaḥ sadā tvayi
c tasya tvaṃ viṣamasthasya sāhāyyaṃ kartum arhasi
a yathā yathā hi nṛpatiḥ puṣkareṇeha jīyate
c tathā tathāsya dyūte vai rāgo bhūyo 'bhivardhate
a yathā ca puṣkarasyākṣā vartante vaśavartinaḥ
c tathā viparyayaś cāpi nalasyākṣeṣu dṛśyate
a suhṛtsvajanavākyāni yathāvan na śṛṇoti ca
b mamāpi ca tathā vākyaṃ nābhinandati mohitaḥ
b yathā rājñaḥ pradīptānāṃ bhāgyānām adya sārathe
c nūnaṃ manye na śeṣo 'sti naiṣadhasya mahātmanaḥ
a yatra me vacanaṃ rājā nābhinandati mohitaḥ
c śaraṇaṃ tvāṃ prapannāsmi sārathe kuru madvacaḥ
e na hi me śudhyate bhāvaḥ kadā cid vinaśed iti
a nalasya dayitān aśvān yojayitvā mahājavān
c idam āropya mithunaṃ kuṇḍinaṃ yātum arhasi
a mama jñātiṣu nikṣipya dārakau syandanaṃ tathā
c aśvāṃś caitān yathākāmaṃ vasa vānyatra gaccha vā
a damayantyās tu tad vākyaṃ vārṣṇeyo nalasārathiḥ
c nyavedayad aśeṣeṇa nalāmātyeṣu mukhyaśaḥ
a taiḥ sametya viniścitya so 'nujñāto mahīpate
c yayau mithunam āropya vidarbhāṃs tena vāhinā
a hayāṃs tatra vinikṣipya sūto rathavaraṃ ca tam
c indrasenāṃ ca tāṃ kanyām indrasenaṃ ca bālakam
a āmantrya bhīmaṃ rājānam ārtaḥ śocan nalaṃ nṛpam
b kva nu yāsyāmi manasā cintayāno muhur muhuḥ
c aṭamānas tato 'yodhyāṃ jagāma nagarīṃ tadā
a ṛtuparṇaṃ sa rājānam upatasthe suduḥkhitaḥ
c bhṛtiṃ copayayau tasya sārathyena mahīpate
 bṛhadaśva uvāca
a tatas tu yāte vārṣṇeye puṇyaślokasya dīvyataḥ
c puṣkareṇa hṛtaṃ rājyaṃ yac cānyad vasu kiṃ cana
a hṛtarājyaṃ nalaṃ rājan prahasan puṣkaro 'bravīt
c dyūtaṃ pravartatāṃ bhūyaḥ pratipāṇo 'sti kas tava
a śiṣṭā te damayanty ekā sarvam anyad dhṛtaṃ mayā
c damayantyāḥ paṇaḥ sādhu vartatāṃ yadi manyase
a puṣkareṇaivam uktasya puṇyaślokasya manyunā
c vyadīryateva hṛdayaṃ na cainaṃ kiṃ cid abravīt
a tataḥ puṣkaram ālokya nalaḥ paramamanyumān
b uvāca vidyate 'nyac ca dhanaṃ mama narādhama
b paṇarūpeṇa nikṣipya puṇyaślokas tu durmanāḥ
b uttarīyaṃ tadā vastraṃ tasyāś cābharaṇāni ca
c utsṛjya sarvagātrebhyo bhūṣaṇāni mahāyaśāḥ
a ekavāsā asaṃvītaḥ suhṛcchokavivardhanaḥ
c niścakrāma tadā rājā tyaktvā suvipulāṃ śriyam
a damayanty ekavastrā taṃ gacchantaṃ pṛṣṭhato 'nviyāt
c sa tayā bāhyataḥ sārdhaṃ trirātraṃ naiṣadho 'vasat
a puṣkaras tu mahārāja ghoṣayām āsa vai pure
c nale yaḥ samyag ātiṣṭhet sa gacched vadhyatāṃ mama
a puṣkarasya tu vākyena tasya vidveṣaṇena ca
c paurā na tasmin satkāraṃ kṛtavanto yudhiṣṭhira
a sa tathā nagarābhyāśe satkārārho na satkṛtaḥ
c trirātram uṣito rājā jalamātreṇa vartayan
d pīḍyamānaḥ kṣudhā tatra phalamūlāni karṣayan
d prātiṣṭhata tato rājā damayantī tam anvagāt
a kṣudhā saṃpīḍyamānas tu nalo bahutithe 'hani
c apaśyac chakunān kāṃś cid dhiraṇyasadṛśacchadān
a sa cintayām āsa tadā niṣadhādhipatir balī
c asti bhakṣo mamādyāyaṃ vasu cedaṃ bhaviṣyati
a tatas tān antarīyeṇa vāsasā samavāstṛṇot
c tasyāntarīyam ādāya jagmuḥ sarve vihāyasā
a utpatantaḥ khagās te tu vākyam āhus tadā nalam
c dṛṣṭvā digvāsasaṃ bhūmau sthitaṃ dīnam adhomukham
a vayam akṣāḥ sudurbuddhe tava vāso jihīrṣavaḥ
c āgatā na hi naḥ prītiḥ savāsasi gate tvayi
a tān samīkṣya gatān akṣān ātmānaṃ ca vivāsasam
c puṇyaślokas tato rājā damayantīm athābravīt
a yeṣāṃ prakopād aiśvaryāt pracyuto 'ham anindite
c prāṇayātrāṃ na vinde ca duḥkhitaḥ kṣudhayārditaḥ
a yeṣāṃ kṛte na satkāram akurvan mayi naiṣadhāḥ
c ta ime śakunā bhūtvā vāso 'py apaharanti me
a vaiṣamyaṃ paramaṃ prāpto duḥkhito gatacetanaḥ
c bhartā te 'haṃ nibodhedaṃ vacanaṃ hitam ātmanaḥ
a ete gacchanti bahavaḥ panthāno dakṣiṇāpatham
c avantīm ṛkṣavantaṃ ca samatikramya parvatam
a eṣa vindhyo mahāśailaḥ payoṣṇī ca samudragā
c āśramāś ca maharṣīṇām amī puṣpaphalānvitāḥ
a eṣa panthā vidarbhāṇām ayaṃ gacchati kosalān
c ataḥ paraṃ ca deśo 'yaṃ dakṣiṇe dakṣiṇāpathaḥ
d etad vākyaṃ nalo rājā damayantīṃ samāhitaḥ
d uvācāsakṛd ārto hi bhaimīm uddiśya bhārata
a tataḥ sā bāṣpakalayā vācā duḥkhena karśitā
c uvāca damayantī taṃ naiṣadhaṃ karuṇaṃ vacaḥ
a udvepate me hṛdayaṃ sīdanty aṅgāni sarvaśaḥ
c tava pārthiva saṃkalpaṃ cintayantyāḥ punaḥ punaḥ
a hṛtarājyaṃ hṛtadhanaṃ vivastraṃ kṣucchramānvitam
c katham utsṛjya gaccheyam ahaṃ tvāṃ vijane vane
a śrāntasya te kṣudhārtasya cintayānasya tat sukham
c vane ghore mahārāja nāśayiṣyāmi te klamam
a na ca bhāryāsamaṃ kiṃ cid vidyate bhiṣajāṃ matam
c auṣadhaṃ sarvaduḥkheṣu satyam etad bravīmi te
 nala uvāca
a evam etad yathāttha tvaṃ damayanti sumadhyame
c nāsti bhāryāsamaṃ mitraṃ narasyārtasya bheṣajam
a na cāhaṃ tyaktukāmas tvāṃ kimarthaṃ bhīru śaṅkase
c tyajeyam aham ātmānaṃ na tv eva tvām anindite
 damayanty uvāca
a yadi māṃ tvaṃ mahārāja na vihātum ihecchasi
c tat kimarthaṃ vidarbhāṇāṃ panthāḥ samupadiśyate
a avaimi cāhaṃ nṛpate na tvaṃ māṃ tyaktum arhasi
c cetasā tv apakṛṣṭena māṃ tyajethā mahāpate
a panthānaṃ hi mamābhīkṣṇam ākhyāsi narasattama
c atonimittaṃ śokaṃ me vardhayasy amaraprabha
a yadi cāyam abhiprāyas tava rājan vrajed iti
c sahitāv eva gacchāvo vidarbhān yadi manyase
a vidarbharājas tatra tvāṃ pūjayiṣyati mānada
c tena tvaṃ pūjito rājan sukhaṃ vatsyasi no gṛhe
 bṛhadaśvaḥ
 ity uktaḥ sa tadā devyā naḷo vacanam abravīt
 nala uvāca
a yathā rājyaṃ pitus te tat tathā mama na saṃśayaḥ
c na tu tatra gamiṣyāmi viṣamasthaḥ kathaṃ cana
a kathaṃ samṛddho gatvāhaṃ tava harṣavivardhanaḥ
c paridyūno gamiṣyāmi tava śokavivardhanaḥ
 bṛhadaśva uvāca
a iti bruvan nalo rājā damayantīṃ punaḥ punaḥ
c sāntvayām āsa kalyāṇīṃ vāsaso 'rdhena saṃvṛtām
a tāv ekavastrasaṃvītāv aṭamānāv itas tataḥ
c kṣutpipāsāpariśrāntau sabhāṃ kāṃ cid upeyatuḥ
a tāṃ sabhām upasaṃprāpya tadā sa niṣadhādhipaḥ
c vaidarbhyā sahito rājā niṣasāda mahītale
a sa vai vivastro malino vikacaḥ pāṃsuguṇṭhitaḥ
c damayantyā saha śrāntaḥ suṣvāpa dharaṇītale
a damayanty api kalyāṇī nidrayāpahṛtā tataḥ
c sahasā duḥkham āsādya sukumārī tapasvinī
a suptāyāṃ damayantyāṃ tu nalo rājā viśāṃ pate
c śokonmathitacittātmā na sma śete yathā purā
a sa tad rājyāpaharaṇaṃ suhṛttyāgaṃ ca sarvaśaḥ
c vane ca taṃ paridhvaṃsaṃ prekṣya cintām upeyivān
a kiṃ nu me syād idaṃ kṛtvā kiṃ nu me syād akurvataḥ
c kiṃ nu me maraṇaṃ śreyaḥ parityāgo janasya vā
a mām iyaṃ hy anuraktedaṃ duḥkham āpnoti matkṛte
c madvihīnā tv iyaṃ gacchet kadā cit svajanaṃ prati
a mayā niḥsaṃśayaṃ duḥkham iyaṃ prāpsyaty anuttamā
c utsarge saṃśayaḥ syāt tu vindetāpi sukhaṃ kva cit
a sa viniścitya bahudhā vicārya ca punaḥ punaḥ
c utsarge 'manyata śreyo damayantyā narādhipaḥ
d na caiṣā tejasā śakyā kaiś cid dharṣayituṃ pathi
d yaśasvinī mahābhāgā madbhakteyaṃ pativratā
d evaṃ tasya tadā buddhir damayantyāṃ nyavartata
d kalinā duṣṭabhāvena damayantyā visarjane
a so 'vastratām ātmanaś ca tasyāś cāpy ekavastratām
c cintayitvādhyagād rājā vastrārdhasyāvakartanam
a kathaṃ vāso vikarteyaṃ na ca budhyeta me priyā
c cintyaivaṃ naiṣadho rājā sabhāṃ paryacarat tadā
a paridhāvann atha nala itaś cetaś ca bhārata
c āsasāda sabhoddeśe vikośaṃ khaḍgam uttamam
a tenārdhaṃ vāsasaś chittvā nivasya ca paraṃtapaḥ
c suptām utsṛjya vaidarbhīṃ prādravad gatacetanaḥ
a tato nibaddhahṛdayaḥ punar āgamya tāṃ sabhām
c damayantīṃ tathā dṛṣṭvā ruroda niṣadhādhipaḥ
a yāṃ na vāyur na cādityaḥ purā paśyati me priyām
c seyam adya sabhāmadhye śete bhūmāv anāthavat
a iyaṃ vastrāvakartena saṃvītā cāruhāsinī
c unmatteva varārohā kathaṃ buddhvā bhaviṣyati
a katham ekā satī bhaimī mayā virahitā śubhā
c cariṣyati vane ghore mṛgavyālaniṣevite
d ādityā vasavo rudrā aśvinau samarudgaṇau
d rakṣantu tvāṃ mahābhāge dharmeṇāsi samāvṛtā
d evam uktvā priyāṃ bhāryāṃ rūpeṇāpratimāṃ bhuvi
d kalināpahṛtajñāno nalaḥ prātiṣṭhad udyataḥ
a gatvā gatvā nalo rājā punar eti sabhāṃ muhuḥ
c ākṛṣyamāṇaḥ kalinā sauhṛdenāpakṛṣyate
a dvidheva hṛdayaṃ tasya duḥkhitasyābhavat tadā
c doleva muhur āyāti yāti caiva sabhāṃ muhuḥ
a so 'pakṛṣṭas tu kalinā mohitaḥ prādravan nalaḥ
c suptām utsṛjya tāṃ bhāryāṃ vilapya karuṇaṃ bahu
a naṣṭātmā kalinā spṛṣṭas tat tad vigaṇayan nṛpaḥ
c jagāmaiva vane śūnye bhāryām utsṛjya duḥkhitaḥ
 bṛhadaśva uvāca
a apakrānte nale rājan damayantī gataklamā
c abudhyata varārohā saṃtrastā vijane vane
a sāpaśyamānā bhartāraṃ duḥkhaśokasamanvitā
c prākrośad uccaiḥ saṃtrastā mahārājeti naiṣadham
a hā nātha hā mahārāja hā svāmin kiṃ jahāsi mām
c hā hatāsmi vinaṣṭāsmi bhītāsmi vijane vane
a nanu nāma mahārāja dharmajñaḥ satyavāg asi
c katham uktvā tathāsatyaṃ suptām utsṛjya māṃ gataḥ
a katham utsṛjya gantāsi vaśyāṃ bhāryām anuvratām
c viśeṣato 'napakṛte pareṇāpakṛte sati
a śakṣyase tā giraḥ satyāḥ kartuṃ mayi nareśvara
c yās tvayā lokapālānāṃ saṃnidhau kathitāḥ purā
d nākāle vihito mṛtyur martyānāṃ puruṣarṣabha
d yatra kāntā tvayotsṛṣṭā muhūrtam api jīvati
a paryāptaḥ parihāso 'yam etāvān puruṣarṣabha
c bhītāham asmi durdharṣa darśayātmānam īśvara
a dṛśyase dṛśyase rājann eṣa tiṣṭhasi naiṣadha
b ādhāryamāṇeṣu mayā śokamūleṣu duḥkhitaḥ
c āvārya gulmair ātmānaṃ kiṃ māṃ na pratibhāṣase
a nṛśaṃsaṃ bata rājendra yan mām evaṃgatām iha
c vilapantīṃ samāliṅgya nāśvāsayasi pārthiva
a na śocāmy aham ātmānaṃ na cānyad api kiṃ cana
b satyavāg asi māṃ tyaktvā gatasatyaḥ kathaṃ bhavān
c kathaṃ nu bhavitāsy eka iti tvāṃ nṛpa śocimi
a kathaṃ nu rājaṃs tṛṣitaḥ kṣudhitaḥ śramakarśitaḥ
c sāyāhne vṛkṣamūleṣu mām apaśyan bhaviṣyasi
a tataḥ sā tīvraśokārtā pradīpteva ca manyunā
c itaś cetaś ca rudatī paryadhāvata duḥkhitā
d māṃ tvaṃ saṃbhāṣaya vibho anāthāṃ nirjane vane
d itaś cetaś ca dhāvantī śokavyākulacetasā
d sahasā muhyate bālā muhū roditi śocatī
a muhur utpatate bālā muhuḥ patati vihvalā
c muhur ālīyate bhītā muhuḥ krośati roditi
a sā tīvraśokasaṃtaptā muhur niḥśvasya vihvalā
b pativratā sā rudatī bhartṛśokasamākulā
c uvāca bhaimī niṣkramya rodamānā pativratā
a yasyābhiśāpād duḥkhārto duḥkhaṃ vindati naiṣadhaḥ
c tasya bhūtasya tad duḥkhād duḥkham abhyadhikaṃ bhavet
a apāpacetasaṃ pāpo ya evaṃ kṛtavān nalam
c tasmād duḥkhataraṃ prāpya jīvatv asukhajīvikām
a evaṃ tu vilapantī sā rājño bhāryā mahātmanaḥ
c anveṣati sma bhartāraṃ vane śvāpadasevite
a unmattavad bhīmasutā vilapantī tatas tataḥ
c hā hā rājann iti muhur itaś cetaś ca dhāvati
a tāṃ śuṣyamāṇām atyarthaṃ kurarīm iva vāśatīm
c karuṇaṃ bahu śocantīṃ vilapantīṃ muhur muhuḥ
a sahasābhyāgatāṃ bhaimīm abhyāśaparivartinīm
c jagrāhājagaro grāho mahākāyaḥ kṣudhānvitaḥ
a sā grasyamānā grāheṇa śokena ca parājitā
c nātmānaṃ śocati tathā yathā śocati naiṣadham
a hā nātha mām iha vane grasyamānām anāthavat
c grāheṇānena vipine kimarthaṃ nābhidhāvasi
a kathaṃ bhaviṣyasi punar mām anusmṛtya naiṣadha
b kathaṃ bhavāñ jagāmādya mām utsṛjya vane prabho
c pāpān muktaḥ punar labdhvā buddhiṃ ceto dhanāni ca
a śrāntasya te kṣudhārtasya pariglānasya naiṣadha
c kaḥ śramaṃ rājaśārdūla nāśayiṣyati mānada
a tām akasmān mṛgavyādho vicaran gahane vane
c ākrandatīm upaśrutya javenābhisasāra ha
a tāṃ sa dṛṣṭvā tathā grastām urageṇāyatekṣaṇām
c tvaramāṇo mṛgavyādhaḥ samabhikramya vegitaḥ
d samatikramya vegena satvaraḥ sa vanecaraḥ
a mukhataḥ pātayām āsa śastreṇa niśitena ha
c nirviceṣṭaṃ bhujaṃgaṃ taṃ viśasya mṛgajīvanaḥ
a mokṣayitvā ca tāṃ vyādhaḥ prakṣālya salilena ca
c samāśvāsya kṛtāhārām atha papraccha bhārata
a kasya tvaṃ mṛgaśāvākṣi kathaṃ cābhyāgatā vanam
c kathaṃ cedaṃ mahat kṛcchraṃ prāptavaty asi bhāmini
a damayantī tathā tena pṛcchyamānā viśāṃ pate
c sarvam etad yathāvṛttam ācacakṣe 'sya bhārata
a tām ardhavastrasaṃvītāṃ pīnaśroṇipayodharām
c sukumārānavadyāṅgīṃ pūrṇacandranibhānanām
d praphullapadmanayanāṃ tathā madhurabhāṣiṇīm
a arālapakṣmanayanāṃ tathā madhurabhāṣiṇīm
c lakṣayitvā mṛgavyādhaḥ kāmasya vaśam eyivān
a tām atha ślakṣṇayā vācā lubdhako mṛdupurvayā
c sāntvayām āsa kāmārtas tad abudhyata bhāminī
a damayantī tu taṃ duṣṭam upalabhya pativratā
c tīvraroṣasamāviṣṭā prajajvāleva manyunā
a sa tu pāpamatiḥ kṣudraḥ pradharṣayitum āturaḥ
c durdharṣāṃ tarkayām āsa dīptām agniśikhām iva
a damayantī tu duḥkhārtā patirājyavinākṛtā
c atītavākpathe kāle śaśāpainaṃ ruṣā kila
a yathāhaṃ naiṣadhād anyaṃ manasāpi na cintaye
c tathāyaṃ patatāṃ kṣudraḥ parāsur mṛgajīvanaḥ
a uktamātre tu vacane tayā sa mṛgajīvanaḥ
c vyasuḥ papāta medinyām agnidagdha iva drumaḥ
 bṛhadaśva uvāca
a sā nihatya mṛgavyādhaṃ pratasthe kamalekṣaṇā
c vanaṃ pratibhayaṃ śūnyaṃ jhillikāgaṇanāditam
a siṃhavyāghravarāharkṣarurudvīpiniṣevitam
c nānāpakṣigaṇākīrṇaṃ mlecchataskarasevitam
a śālaveṇudhavāśvatthatindukeṅgudakiṃśukaiḥ
c arjunāriṣṭasaṃchannaṃ candanaiś ca saśālmalaiḥ
a jambvāmralodhrakhadiraśākavetrasamākulam
c kāśmaryāmalakaplakṣakadambodumbarāvṛtam
a badarībilvasaṃchannaṃ nyagrodhaiś ca samākulam
c priyālatālakharjūraharītakabibhītakaiḥ
a nānādhātuśatair naddhān vividhān api cācalān
c nikuñjān pakṣisaṃghuṣṭān darīś cādbhutadarśanāḥ
e nadīḥ sarāṃsi vāpīś ca vividhāṃś ca mṛgadvijān
a sā bahūn bhīmarūpāṃś ca piśācoragarākṣasān
c palvalāni taḍāgāni girikūṭāni sarvaśaḥ
e saritaḥ sāgarāṃś caiva dadarśādbhutadarśanān
a yūthaśo dadṛśe cātra vidarbhādhipanandinī
c mahiṣān varāhān gomāyūn ṛkṣavānarapannagān
a tejasā yaśasā sthityā śriyā ca parayā yutā
c vaidarbhī vicaraty ekā nalam anveṣatī tadā
d atibhīme vane tatra yūthabhraṣṭā mṛgī yathā
a nābibhyat sā nṛpasutā bhaimī tatrātha kasya cit
c dāruṇām aṭavīṃ prāpya bhartṛvyasanakarśitā
a vidarbhatanayā rājan vilalāpa suduḥkhitā
c bhartṛśokaparītāṅgī śilātalasamāśritā
 damayanty uvāca
 yathoktaṃ ca tvayā kānta matsamakṣaṃ ca matpriyam
 smartum arhasi kalyāṇa vacaḥ pārthivanandana
a siṃhoraska mahābāho niṣadhānāṃ janādhipa
c kva nu rājan gato 'sīha tyaktvā māṃ nirjane vane
a aśvamedhādibhir vīra kratubhiḥ svāptadakṣiṇaiḥ
c katham iṣṭvā naravyāghra mayi mithyā pravartase
a yat tvayoktaṃ naravyāghra matsamakṣaṃ mahādyute
c kartum arhasi kalyāṇa tad ṛtaṃ pārthivarṣabha
a yathoktaṃ vihagair haṃsaiḥ samīpe tava bhūmipa
c matsakāśe ca tair uktaṃ tad avekṣitum arhasi
a catvāra ekato vedāḥ sāṅgopāṅgāḥ savistarāḥ
c svadhītā mānavaśreṣṭha satyam ekaṃ kilaikataḥ
d aśvamedhasahasraṃ ca satyaṃ ca tulayā dhṛtam
d aśvamedhasahasrāt tu satyam evātiricyate
a tasmād arhasi śatrughna satyaṃ kartuṃ nareśvara
c uktavān asi yad vīra matsakāśe purā vacaḥ
a hā vīra nanu nāmāham iṣṭā kila tavānagha
c asyām aṭavyāṃ ghorāyāṃ kiṃ māṃ na pratibhāṣase
a bhartsayaty eṣa māṃ raudro vyāttāsyo dāruṇākṛtiḥ
c araṇyarāṭ kṣudhāviṣṭaḥ kiṃ māṃ na trātum arhasi
a na me tvad anyā subhage priyā ity abravīs tadā
c tām ṛtāṃ kuru kalyāṇa puroktāṃ bhāratīṃ nṛpa
a unmattāṃ vilapantīṃ māṃ bhāryām iṣṭāṃ narādhipa
c īpsitām īpsito nātha kiṃ māṃ na pratibhāṣase
a kṛśāṃ dīnāṃ vivarṇāṃ ca malināṃ vasudhādhipa
c vastrārdhaprāvṛtām ekāṃ vilapantīm anāthavat
a yūthabhraṣṭām ivaikāṃ māṃ hariṇīṃ pṛthulocana
c na mānayasi mānārha rudatīm arikarśana
a mahārāja mahāraṇye mām ihaikākinīṃ satīm
c ābhāṣamāṇāṃ svāṃ patnīṃ kiṃ māṃ na pratibhāṣase
a kulaśīlopasaṃpannaṃ cārusarvāṅgaśobhanam
b anuvratāṃ mahārāja kiṃ māṃ na pratibhāṣase
c nādya tvām anupaśyāmi girāv asmin narottama
e vane cāsmin mahāghore siṃhavyāghraniṣevite
a śayānam upaviṣṭaṃ vā sthitaṃ vā niṣadhādhipa
c prasthitaṃ vā naraśreṣṭha mama śokavivardhana
a kaṃ nu pṛcchāmi duḥkhārtā tvadarthe śokakarśitā
c kaccid dṛṣṭas tvayāraṇye saṃgatyeha nalo nṛpaḥ
a ko nu me kathayed adya vane 'smin viṣṭhitaṃ nalam
c abhirūpaṃ mahātmānaṃ paravyūhavināśanam
a yam anveṣasi rājānaṃ nalaṃ padmanibhekṣaṇam
c ayaṃ sa iti kasyādya śroṣyāmi madhurāṃ giram
a araṇyarāḍ ayaṃ śrīmāṃś caturdaṃṣṭro mahāhanuḥ
c śārdūlo 'bhimukhaḥ praiti pṛcchāmy enam aśaṅkitā
d iti bhramantī dadarśa śārdūlaṃ ca mahāhanum
d tam uvāca rudantī tu tvam evātra narādhipaḥ
a bhavān mṛgāṇām adhipas tvam asmin kānane prabhuḥ
c vidarbharājatanayāṃ damayantīti viddhi mām
a niṣadhādhipater bhāryāṃ nalasyāmitraghātinaḥ
c patim anveṣatīm ekāṃ kṛpaṇāṃ śokakarśitām
e āśvāsaya mṛgendreha yadi dṛṣṭas tvayā nalaḥ
f siṃhaskandho mahābāhuḥ padmapatranibhekṣaṇaḥ
a atha vāraṇyanṛpate nalaṃ yadi na śaṃsasi
c mām adasva mṛgaśreṣṭha viśokāṃ kuru duḥkhitām
a śrutvāraṇye vilapitaṃ mamaiṣa mṛgarāṭ svayam
c yāty etāṃ mṛṣṭasalilām āpagāṃ sāgaraṃgamām
a imaṃ śiloccayaṃ puṇyaṃ śṛṅgair bahubhir ucchritaiḥ
c virājadbhir divaspṛgbhir naikavarṇair manoramaiḥ
a nānādhātusamākīrṇaṃ vividhopalabhūṣitam
c asyāraṇyasya mahataḥ ketubhūtam ivocchritam
a siṃhaśārdūlamātaṅgavarāharkṣamṛgāyutam
c patatribhir bahuvidhaiḥ samantād anunāditam
a kiṃśukāśokabakulapuṃnāgair upaśobhitam
b karṇikāradhavaplakṣaiḥ supuṣpair upaśobhitam
c saridbhiḥ savihaṃgābhiḥ śikharaiś copaśobhitam
d pṛthivyā rucirākāraṃ cūḍāmaṇim iva sthitam
e girirājam imaṃ tāvat pṛcchāmi nṛpatiṃ prati
a bhagavann acalaśreṣṭha divyadarśana viśruta
c śaraṇya bahukalyāṇa namas te 'stu mahīdhara
a praṇame tvābhigamyāhaṃ rājaputrīṃ nibodha mām
c rājñaḥ snuṣāṃ rājabhāryāṃ damayantīti viśrutām
a rājā vidarbhādhipatiḥ pitā mama mahārathaḥ
c bhīmo nāma kṣitipatiś cāturvarṇyasya rakṣitā
a rājasūyāśvamedhānāṃ kratūnāṃ dakṣiṇāvatām
c āhartā pārthivaśreṣṭhaḥ pṛthucārvañcitekṣaṇaḥ
a brahmaṇyaḥ sādhuvṛttaś ca satyavāg anasūyakaḥ
c śīlavān susamācāraḥ pṛthuśrīr dharmavic chuciḥ
a samyag goptā vidarbhāṇāṃ nirjitārigaṇaḥ prabhuḥ
c tasya māṃ viddhi tanayāṃ bhagavaṃs tvām upasthitām
a niṣadheṣu mahāśaila śvaśuro me nṛpottamaḥ
c sugṛhītanāmā vikhyāto vīrasena iti sma ha
a tasya rājñaḥ suto vīraḥ śrīmān satyaparākramaḥ
c kramaprāptaṃ pituḥ svaṃ yo rājyaṃ samanuśāsti ha
a nalo nāmāridamanaḥ puṇyaśloka iti śrutaḥ
c brahmaṇyo vedavid vāgmī puṇyakṛt somapo 'gnicit
a yaṣṭā dātā ca yoddhā ca samyak caiva praśāsitā
b puṇyaśloka iti khyāto brahmaṇyo vedavittamaḥ
c tasya mām acalaśreṣṭha viddhi bhāryām ihāgatām
a tyaktaśriyaṃ bhartṛhīnām anāthāṃ vyasanānvitām
c anveṣamāṇāṃ bhartāraṃ taṃ vai naravarottamam
a kham ullikhadbhir etair hi tvayā śṛṅgaśatair nṛpaḥ
c kaccid dṛṣṭo 'calaśreṣṭha vane 'smin dāruṇe nalaḥ
a gajendravikramo dhīmān dīrghabāhur amarṣaṇaḥ
c vikrāntaḥ satyavāg dhīro bhartā mama mahāyaśāḥ
e niṣadhānām adhipatiḥ kaccid dṛṣṭas tvayā nalaḥ
f yadi dṛṣṭaḥ kva cit te sa nalo rājā mama priyaḥ
f mahīdharasamo dhairye mahīdhara mahīpatiḥ
a kiṃ māṃ vilapatīm ekāṃ parvataśreṣṭha duḥkhitām
c girā nāśvāsayasy adya svāṃ sutām iva duḥkhitām
a vīra vikrānta dharmajña satyasaṃdha mahīpate
c yady asy asmin vane rājan darśayātmānam ātmanā
a kadā nu snigdhagambhīrāṃ jīmūtasvanasaṃnibhām
c śroṣyāmi naiṣadhasyāhaṃ vācaṃ tām amṛtopamām
a vaidarbhīty eva kathitāṃ śubhāṃ rājño mahātmanaḥ
c āmnāyasāriṇīm ṛddhāṃ mama śokanibarhiṇīm
d bhītām āśvāsaya ca māṃ nṛpate dharmavatsala
a iti sā taṃ giriśreṣṭham uktvā pārthivanandinī
c damayantī tato bhūyo jagāma diśam uttarām
a sā gatvā trīn ahorātrān dadarśa paramāṅganā
c tāpasāraṇyam atulaṃ divyakānanadarśanam
a vasiṣṭhabhṛgvatrisamais tāpasair upaśobhitam
c niyataiḥ saṃyatāhārair damaśaucasamanvitaiḥ
a abbhakṣair vāyubhakṣaiś ca patrāhārais tathaiva ca
c jitendriyair mahābhāgaiḥ svargamārgadidṛkṣubhiḥ
a valkalājinasaṃvītair munibhiḥ saṃyatendriyaiḥ
c tāpasādhyuṣitaṃ ramyaṃ dadarśāśramamaṇḍalam
a sā dṛṣṭvaivāśramapadaṃ nānāmṛganiṣevitam
c śākhāmṛgagaṇaiś caiva tāpasaiś ca samanvitam
d nānāmṛgagaṇair juṣṭaṃ śākhāmṛgagaṇair yutam
d tāpasaiḥ samupetaṃ ca sā dṛṣṭvaiva samāśvasat
d sā dṛṣṭvaivāśramapadaṃ damayantī samāśvasat
a subhrūḥ sukeśī suśroṇī sukucā sudvijānanā
c varcasvinī supratiṣṭhā svañcitodyatagāminī
a sā viveśāśramapadaṃ vīrasenasutapriyā
c yoṣidratnaṃ mahābhāgā damayantī manasvinī
d āśvāsitā tadā bhaimī tāpasaiḥ saha saṃgatā
a sābhivādya tapovṛddhān vinayāvanatā sthitā
c svāgataṃ ta iti proktā taiḥ sarvais tāpasaiś ca sā
a pūjāṃ cāsyā yathānyāyaṃ kṛtvā tatra tapodhanāḥ
c āsyatām ity athocus te brūhi kiṃ karavāmahe
d pūjāṃ cakre yathānyāyam ṛṣīṇāṃ sā manasvinī
a tān uvāca varārohā kaccid bhagavatām iha
c tapasy agniṣu dharmeṣu mṛgapakṣiṣu cānaghāḥ
d api svādhyāyayogeṣu dharmadeheṣu vā punaḥ
e kuśalaṃ vo mahābhāgāḥ svadharmacaraṇeṣu ca
a tair uktā kuśalaṃ bhadre sarvatreti yaśasvinī
c brūhi sarvānavadyāṅgi kā tvaṃ kiṃ ca cikīrṣasi
a dṛṣṭvaiva te paraṃ rūpaṃ dyutiṃ ca paramām iha
c vismayo naḥ samutpannaḥ samāśvasihi mā śucaḥ
a asyāraṇyasya mahatī devatā vā mahībhṛtaḥ
c asyā nu nadyāḥ kalyāṇi vada satyam anindite
a sābravīt tān ṛṣīn nāham araṇyasyāsya devatā
c na cāpy asya girer viprā na nadyā devatāpy aham
a mānuṣīṃ māṃ vijānīta yūyaṃ sarve tapodhanāḥ
c vistareṇābhidhāsyāmi tan me śṛṇuta sarvaśaḥ
a vidarbheṣu mahīpālo bhīmo nāma mahādyutiḥ
c tasya māṃ tanayāṃ sarve jānīta dvijasattamāḥ
a niṣadhādhipatir dhīmān nalo nāma mahāyaśāḥ
c vīraḥ saṃgrāmajid vidvān mama bhartā viśāṃ patiḥ
a devatābhyarcanaparo dvijātijanavatsalaḥ
c goptā niṣadhavaṃśasya mahābhāgo mahādyutiḥ
a satyavāg dharmavit prājñaḥ satyasaṃdho 'rimardanaḥ
c brahmaṇyo daivataparaḥ śrīmān parapuraṃjayaḥ
a nalo nāma nṛpaśreṣṭho devarājasamadyutiḥ
c mama bhartā viśālākṣaḥ pūrṇenduvadano 'rihā
a āhartā kratumukhyānāṃ vedavedāṅgapāragaḥ
c sapatnānāṃ mṛdhe hantā ravisomasamaprabhaḥ
a sa kaiś cin nikṛtiprajñair akalyāṇair narādhamaiḥ
c āhūya pṛthivīpālaḥ satyadharmaparāyaṇaḥ
e devane kuśalair jihmair jito rājyaṃ vasūni ca
f vivāsitaś ca nagarād vanavāsam upeyivān
a tasya mām avagacchadhvaṃ bhāryāṃ rājarṣabhasya vai
c damayantīti vikhyātāṃ bhartṛdarśanalālasām
a sā vanāni girīṃś caiva sarāṃsi saritas tathā
c palvalāni ca ramyāṇi tathāraṇyāni sarvaśaḥ
a anveṣamāṇā bhartāraṃ nalaṃ raṇaviśāradam
c mahātmānaṃ kṛtāstraṃ ca vicarāmīha duḥkhitā
a kaccid bhagavatāṃ puṇyaṃ tapovanam idaṃ nṛpaḥ
c bhavet prāpto nalo nāma niṣadhānāṃ janādhipaḥ
a yatkṛte 'ham idaṃ viprāḥ prapannā bhṛśadāruṇam
c vanaṃ pratibhayaṃ ghoraṃ śārdūlamṛgasevitam
a yadi kaiś cid ahorātrair na drakṣyāmi nalaṃ nṛpam
c ātmānaṃ śreyasā yokṣye dehasyāsya vimocanāt
d nārīṇām adhamā nārī yā bhartuḥ prāṇasaṃkṣaye
d paścāj jīvati nistejāḥ kaleva śaśino divā
a ko nu me jīvitenārthas tam ṛte puruṣarṣabham
c kathaṃ bhaviṣyāmy adyāhaṃ bhartṛśokābhipīḍitā
a evaṃ vilapatīm ekām araṇye bhīmanandinīm
c damayantīm athocus te tāpasāḥ satyavādinaḥ
a udarkas tava kalyāṇi kalyāṇo bhavitā śubhe
c vayaṃ paśyāma tapasā kṣipraṃ drakṣyasi naiṣadham
a niṣadhānām adhipatiṃ nalaṃ ripunighātinam
c bhaimi dharmabhṛtāṃ śreṣṭhaṃ drakṣyase vigatajvaram
a vimuktaṃ sarvapāpebhyaḥ sarvaratnasamanvitam
c tad eva nagaraśreṣṭhaṃ praśāsantam ariṃdamam
a dviṣatāṃ bhayakartāraṃ suhṛdāṃ śokanāśanam
c patiṃ drakṣyasi kalyāṇi kalyāṇābhijanaṃ nṛpam
a evam uktvā nalasyeṣṭāṃ mahiṣīṃ pārthivātmajām
c antarhitās tāpasās te sāgnihotrāśramās tadā
a sā dṛṣṭvā mahad āścaryaṃ vismitā abhavat tadā
c damayanty anavadyāṅgī vīrasenanṛpasnuṣā
d cintayām āsa vaidarbhī kim etad dṛṣṭavaty aham
a kiṃ nu svapno mayā dṛṣṭaḥ ko 'yaṃ vidhir ihābhavat
c kva nu te tāpasāḥ sarve kva tad āśramamaṇḍalam
a kva sā puṇyajalā ramyā nānādvijaniṣevitā
c nadī te ca nagā hṛdyāḥ phalapuṣpopaśobhitāḥ
d ity evaṃ naraśārdūla vismitā kamalekṣaṇā
a dhyātvā ciraṃ bhīmasutā damayantī śucismitā
c bhartṛśokaparā dīnā vivarṇavadanābhavat
a sā gatvāthāparāṃ bhūmiṃ bāṣpasaṃdigdhayā girā
c vilalāpāśrupūrṇākṣī dṛṣṭvāśokataruṃ tataḥ
a upagamya taruśreṣṭham aśokaṃ puṣpitaṃ tadā
c pallavāpīḍitaṃ hṛdyaṃ vihaṃgair anunāditam
a aho batāyam agamaḥ śrīmān asmin vanāntare
c āpīḍair bahubhir bhāti śrīmān dramiḍarāḍ iva
d tam uvāca tato 'śokaṃ vidarbhādhipanandinī
d kṛtāñjalipuṭā dīnā bhartṛdarśanalālasā
d tam uvāca mahāvṛkṣaṃ damayantī tathāgatā
d aśoka śokāpanuda śokopahatacetasam
d tvannāmānaṃ kuru kṣipraṃ priyasaṃdarśanād dhi mām
a viśokāṃ kuru māṃ kṣipram aśoka priyadarśana
c vītaśokabhayābādhaṃ kaccit tvaṃ dṛṣṭavān nṛpam
a nalaṃ nāmāridamanaṃ damayantyāḥ priyaṃ patim
c niṣadhānām adhipatiṃ dṛṣṭavān asi me priyam
a ekavastrārdhasaṃvītaṃ sukumāratanutvacam
c vyasanenārditaṃ vīram araṇyam idam āgatam
a yathā viśokā gaccheyam aśokanaga tat kuru
c satyanāmā bhavāśoka mama śokavināśanāt
a evaṃ sāśokavṛkṣaṃ tam ārtā triḥ parigamya ha
c jagāma dāruṇataraṃ deśaṃ bhaimī varāṅganā
a sā dadarśa nagān naikān naikāś ca saritas tathā
c naikāṃś ca parvatān ramyān naikāṃś ca mṛgapakṣiṇaḥ
a kandarāṃś ca nitambāṃś ca nadāṃś cādbhutadarśanān
c dadarśa sā bhīmasutā patim anveṣatī tadā
a gatvā prakṛṣṭam adhvānaṃ damayantī śucismitā
c dadarśātha mahāsārthaṃ hastyaśvarathasaṃkulam
a uttarantaṃ nadīṃ ramyāṃ prasannasalilāṃ śubhām
c suśītatoyāṃ vistīrṇāṃ hradinīṃ vetasair vṛtām
a prodghuṣṭāṃ krauñcakuraraiś cakravākopakūjitām
c kūrmagrāhajhaṣākīrṇāṃ pulinadvīpaśobhitām
a sā dṛṣṭvaiva mahāsārthaṃ nalapatnī yaśasvinī
c upasarpya varārohā janamadhyaṃ viveśa ha
a unmattarūpā śokārtā tathā vastrārdhasaṃvṛtā
c kṛśā vivarṇā malinā pāṃsudhvastaśiroruhā
a tāṃ dṛṣṭvā tatra manujāḥ ke cid bhītāḥ pradudruvuḥ
c ke cic cintāparās tasthuḥ ke cit tatra vicukruśuḥ
a prahasanti sma tāṃ ke cid abhyasūyanta cāpare
c cakrus tasyāṃ dayāṃ ke cit papracchuś cāpi bhārata
a kāsi kasyāsi kalyāṇi kiṃ vā mṛgayase vane
c tvāṃ dṛṣṭvā vyathitāḥ smeha kaccit tvam asi mānuṣī
a vada satyaṃ vanasyāsya parvatasyātha vā diśaḥ
c devatā tvaṃ hi kalyāṇi tvāṃ vayaṃ śaraṇaṃ gatāḥ
a yakṣī vā rākṣasī vā tvam utāho 'si varāṅganā
c sarvathā kuru naḥ svasti rakṣasvāsmān anindite
a yathāyaṃ sarvathā sārthaḥ kṣemī śīghram ito vrajet
c tathā vidhatsva kalyāṇi tvāṃ vayaṃ śaraṇaṃ gatāḥ
a tathoktā tena sārthena damayantī nṛpātmajā
c pratyuvāca tataḥ sādhvī bhartṛvyasanaduḥkhitā
e sārthavāhaṃ ca sārthaṃ ca janā ye cātra ke cana
a yūnaḥ sthavirabālāś ca sārthasya ca purogamāḥ
c mānuṣīṃ māṃ vijānīta manujādhipateḥ sutām
e nṛpasnuṣāṃ rājabhāryāṃ bhartṛdarśanalālasām
a vidarbharāṇ mama pitā bhartā rājā ca naiṣadhaḥ
b kva nu māṃ kitavaś chitvā vastrārdhaṃ prasthito mama
b utsṛjya vipine suptām anuraktāṃ priyāṃ priya
b vaiṣamyam api saṃprāptā gopāyanti kulastriyaḥ
b ātmānam ātmanā satyotthitasargā na saṃśayaḥ
b kva nu sā kṣutpipāsārtā bhrāntārāte tapasvinī
b smarantī tasya mandasya kva vāsāyopatiṣṭhati
c nalo nāma mahābhāgas taṃ mārgāmy aparājitam
a yadi jānīta nṛpatiṃ kṣipraṃ śaṃsata me priyam
c nalaṃ pārthivaśārdūlam amitragaṇasūdanam
a tām uvācānavadyāṅgīṃ sārthasya mahataḥ prabhuḥ
c sārthavāhaḥ śucir nāma śṛṇu kalyāṇi madvacaḥ
a ahaṃ sārthasya netā vai sārthavāhaḥ śucismite
c manuṣyaṃ nalanāmānaṃ na paśyāmi yaśasvini
a kuñjaradvīpimahiṣaśārdūlarkṣamṛgān api
c paśyāmy asmin vane kaṣṭe amanuṣyaniṣevite
d ṛte tvāṃ mānuṣīṃ martyaṃ na paśyāmi mahāvane
d yato vayaṃ na paśyāmo nalaṃ pārthivam atra vai
e tathā no yakṣarāḍ adya maṇibhadraḥ prasīdatu
a sābravīd vaṇijaḥ sarvān sārthavāhaṃ ca taṃ tataḥ
c kva nu yāsyasi sārtho 'yam etad ākhyātum arhatha
 sārthavāha uvāca
a sārtho 'yaṃ cedirājasya subāhoḥ satyavādinaḥ
c kṣipraṃ janapadaṃ gantā lābhāya manujātmaje
 bṛhadaśva uvāca
a sā tac chrutvānavadyāṅgī sārthavāhavacas tadā
c agacchat tena vai sārdhaṃ bhartṛdarśanalālasā
a atha kāle bahutithe vane mahati dāruṇe
c taḍāgaṃ sarvatobhadraṃ padmasaugandhikaṃ mahat
a dadṛśur vaṇijo ramyaṃ prabhūtayavasendhanam
c bahumūlaphalopetaṃ nānāpakṣigaṇair vṛtam
a taṃ dṛṣṭvā mṛṣṭasalilaṃ manoharasukhāvaham
c supariśrāntavāhās te niveśāya mano dadhuḥ
a saṃmate sārthavāhasya viviśur vanam uttamam
c uvāsa sārthaḥ sumahān velām āsādya paścimām
a athārdharātrasamaye niḥśabdastimite tadā
c supte sārthe pariśrānte hastiyūtham upāgamat
e pānīyārthaṃ girinadīṃ madaprasravaṇāvilām
f athāpaśyata sārthaṃ taṃ sārthajān subahūn gajān
f te tān grāmyagajān dṛṣṭvā sarve vanagajās tadā
f samādravanta vegena jighāṃsanto madotkaṭāḥ
f teṣām āpatatāṃ vegaḥ kariṇāṃ duḥsaho 'bhavat
f nagāgrād iva śīrṇānāṃ śṛṅgāṇāṃ patatāṃ kṣitau
f spandatām api nāgānāṃ mārgā naṣṭā vanodbhavaiḥ
a mārgaṃ saṃrudhya saṃsuptaṃ padminyāḥ sārtham uttamam
c suptaṃ mamarda sahasā ceṣṭamānaṃ mahītale
a hāhāravaṃ pramuñcantaḥ sārthikāḥ śaraṇārthinaḥ
c vanagulmāṃś ca dhāvanto nidrāndhā mahato bhayāt
e ke cid dantaiḥ karaiḥ ke cit ke cit padbhyāṃ hatā narāḥ
a gokharoṣṭrāśvabahulaṃ padātijanasaṃkulam
c bhayārtaṃ dhāvamānaṃ tat parasparahataṃ tadā
a ghorān nādān vimuñcanto nipetur dharaṇītale
c vṛkṣeṣv āsajya saṃbhagnāḥ patitā viṣameṣu ca
d evaṃ prakārair bahubhir daivenākramya hastibhiḥ
d bhārārtāḥ saurabheyāś ca kṣuttṛṣābhipariplutāḥ
d avaropitabhārās tu lebhire paramāṃ mudam
d tathāśvā vāraṇāś caiva rāsabhāḥ karabhaiḥ saha
d dṛṣṭvaiva tat saro ramyam āhlādaṃ paramaṃ yayuḥ
d tathānantaram eveha vaṇijaḥ pathikās tathā
d yathāyogyaṃ yathāsthānam āvāsaṃ pratipedire
d yathāsthitaiḥ samācāram āhāraṃ sthānam eva ca
d avatīryāvasannānāṃ cakruś caivānvavekṣaṇam
d cakruḥ kathāś ca vividhāḥ krayavikrayasaṃśritāḥ
d praśaṃsanty apare kaṣṭaṃ padavīṃś cāpadāvṛtām
d smaranto gṛhabhogāṃś ca jñātīnāṃ ca samāgamam
d putramitrakalatrāṇi sarve nidrāvaśaṃ yayuḥ
d saṃvāhanena bhārāṇāṃ bahuvāsarajena ca
d khinnāḥ śayitukāmās te nidrayāpagatā bhṛśam
d prasāritāṅgāḥ khinnāś ca mṛtakalpā ivāsate
d athārdharātrasamaye niḥśabdastimitaṃ tadā
d supte sārthe pariśrānte hastiyūtham upāgamat
d atha sārthaṃ girinibhā madaprasravaṇāvilāḥ
d mārgaṃ saṃrudhya saṃsuptaṃ padminyās tīram uttaram
d athāpaśyata taṃ sārthaṃ sārthajān subahūn gajān
d tāṃś ca pānthagajān dṛṣṭvā sarve vanagajās tadā
d samādravanta vegena jighāṃsanto madotkaṭāḥ
d teṣām āpatatāṃ vegaḥ kariṇāṃ duḥsaho 'bhavat
d nagāgrād iva śīrṇānāṃ mṛgāṇāṃ patatāṃ kṣitau
d spandatām api nāgānāṃ bālasaṃsthāvanodbhavaiḥ
d karibhiḥ kariṇaḥ sarve mṛtyutāṃ prāpitāḥ kṣaṇāt
d sārthaś ca so 'pi mathitaḥ sastrībālagajānvitaḥ
d ārāvaḥ sumahān āsīt trailokyabhayakārakaḥ
d vājibhiḥ prāhataiś caiva gajoṣṭrai rāsabhais tathā
d anyonyaṃ nābhyarakṣanta mathyamānā vanadvipaiḥ
d suptaṃ mamarduḥ sahasā ceṣṭamānaṃ mahītale
d hāhākāraṃ pramuñcantaḥ sārthakāḥ śaraṇārthinaḥ
d na ca gulmāṃś ca dhāvanto nidrāndhā bahavo 'bhavan
d ke cid dantaiḥ karaiḥ ke cit ke cit padbhyāṃ hatā gajaiḥ
d nihatoṣṭrāś ca bahulāḥ padātijanasaṃkulāḥ
d bhayād ādhāvamānāś ca parasparahatās tadā
d ghorān nādān vimuñcanto nipetur dharaṇītale
d vṛkṣeṣv āsajya saṃhṛṣṭāḥ patitā viṣameṣu ca
d tathā taṃ nihataṃ sarvaṃ samṛddhaṃ sārthamaṇḍalam
d hato bhrātā hataḥ putraḥ sahāyo nihato mama
d eṣo 'gnir utthitaḥ kaṣṭas trāyadhvaṃ dhāvatādhunā
d ratnarāśir viśīrṇo 'yaṃ gṛhṇīdhvaṃ kiṃ pradhāvataḥ
d saṃtrastavadanā bhaimī tasthau śaśinibhānanā
d sārthe vidhvaṃsitair bhagnair agarubhiḥ sacandanaiḥ
d vikṣiptair bhāti bhūḥ sarvā dyaur ivarkṣaiś ca śāradaiḥ
d patitaiḥ pātyamānaiś ca dhāvadbhiś ca tatas tataḥ
d vimuktanādasaṃtrastaṃ hāhākāravināditam
d bhīṣaṇīyaṃ vanaṃ tad vai tatrābhūd vai samantataḥ
d abhūt pralayasaṃkāśaṃ mahāraṇyam ivāparam
d ye tu tatra vinirmuktāḥ sārthāḥ ke cid abhidrutāḥ
d te 'bruvan sahitāḥ sarve kasyedaṃ karmaṇaḥ phalam
d nūnaṃ na pūjito 'smābhir maṇibhadro mahāyaśāḥ
d tathā yakṣādhipaḥ śrīmān na vai vaiśravaṇo vibhuḥ
d na pūjā vighnakartṝṇām atha vā sārthikaiḥ kṛtā
d śakunānāṃ phalaṃ vātha viparītam idaṃ dhruvam
d grahās tu viparītā vā kim anyad idam āgatam
d apare tv abruvan dīnā jñātidravyavinākṛtāḥ
d yāsāv adya mahāsārthe nārīvonmattadarśanā
d praviṣṭā vikṛtākārā kṛtvā rūpam amānuṣam
d tayeyaṃ vihitā pūrvaṃ māyā paramadāruṇā
d rākṣasī vā piśācī vā yakṣī vātibhayaṃkarī
d tasyāḥ sarvam idaṃ pāpaṃ nātra kāryā vicāraṇā
d yadi paśyāma tāṃ pāpāṃ sārthaghnīṃ naikaduḥkhadām
d loṣṭakaiḥ pāṃśubhiś caiva tṛṇaiḥ kāṣṭhaiś ca muṣṭibhiḥ
d avaśyam eva hantavyā sā sārthasya tu kṛcchradā
d damayantī tu tac chrutvā vākyaṃ teṣāṃ sudāruṇam
d hrītā bhītā ca saṃvignā prādravad yena kānanam
d āśaṅkamānā tatpāpān ātmānaṃ paryadevayat
d aho mamopari vidheḥ saṃrambho dāruṇo mahān
d nānubadhnāmi kuśalaṃ kasyedaṃ karmaṇaḥ phalam
d nūnaṃ janmāntarakṛtaṃ pāpaṃ māpatitaṃ mahat
d apaścimām imāṃ kaṣṭām āpadaṃ prāptavaty aham
d rājyāpaharaṇaṃ bhartuḥ svajanāc ca parābhavaḥ
d bhartrā saha viyogaś ca tanayābhyāṃ ca vicyutiḥ
d vivastratā vane vāso bahuvyālaniṣevite
d yo hy akasmān mayā prāpto nirjane gahane vane
d so 'pi sārthaḥ parābhūto vidhinā kena cid bhṛśam
d āśaṅkamānā sā pāpaṃ mahīyo vyasanaṃ tathā
d sāham evaṃvidhā nūnaṃ dhruvaṃ nāsty atra saṃśayaḥ
d mandāyās tu mamābhāgyaiḥ sārtho nūnaṃ nipātitaḥ
d kutrātmānaṃ pātayeyaṃ yāmi kaṃ śaraṇaṃ vane
d maraṇāt tu bhavec chāntir dhriyatyā duḥkhajīvitam
d hā nātha hā mahārāja hā svāmiñ jīviteśvara
d kiṃ māṃ vilapatīm evaṃ nābhijānāsi mānada
d evamādīn bahūn anyān pralāpān bāṣpaviklavā
d kurvatī paryadhāvat sā gahanaṃ vipināntaram
e tathā tan nihataṃ sarvaṃ samṛddhaṃ sārthamaṇḍalam
f ārāvaḥ sumahāṃś cāsīt trailokyabhayakārakaḥ
f eṣo 'gnir utthitaḥ kaṣṭas trāyadhvaṃ dhāvatādhunā
f ratnarāśir viśīrṇo 'yaṃ gṛhṇīdhvaṃ kiṃ pradhāvata
f sāmānyam etad draviṇaṃ na mithyā vacanaṃ mama
f evam evābhibhāṣanto vidravanti bhayāt tadā
f punar evābhidhāsyāmi cintayadhvaṃ sakātarāḥ
f tasmiṃs tathā vartamāne dāruṇe janasaṃkṣaye
f damayantī ca bubudhe bhayasaṃtrastamānasā
f apaśyad vaiśasaṃ tatra sarvalokabhayaṃkaram
f adṛṣṭapūrvaṃ tad dṛṣṭvā bālā padmanibhekṣaṇā
f saṃsaktavadanāśvāsā uttasthau bhayavihvalā
f ye tu tatra vinirmuktāḥ sārthāt ke cid avikṣatāḥ
f te 'bruvan sahitāḥ sarve kasyedaṃ karmaṇaḥ phalam
f nūnaṃ na pūjito 'smābhir maṇibhadro mahāyaśāḥ
f tathā yakṣādhipaḥ śrīmān na vai vaiśravaṇaḥ prabhuḥ
f na pūjā vighnakartṝṇām atha vā prathamaṃ kṛtā
f śakunānāṃ phalaṃ vātha viparītam idaṃ dhruvam
f grahā na viparītās tu kim anyad idam āgatam
f apare tv abruvan dīnā jñātidravyavinākṛtāḥ
f yāsāv adya mahāsārthe nārī hy unmattadarśanā
f praviṣṭā vikṛtākārā kṛtvā rūpam amānuṣam
f tayeyaṃ vihitā pūrvaṃ māyā paramadāruṇā
f rākṣasī vā dhruvaṃ yakṣī piśācī vā bhayaṃkarī
f tasyāḥ sarvam idaṃ pāpaṃ nātra kāryā vicāraṇā
f yadi paśyāma tāṃ pāpāṃ sārthaghnīṃ naikaduḥkhadām
f loṣṭabhiḥ pāṃsubhiś caiva tṛṇaiḥ kāṣṭhaiś ca muṣṭibhiḥ
f avaśyam eva hanyāmaḥ sārthasya kila kṛtyakām
f damayantī tu tac chrutvā vākyaṃ teṣāṃ sudāruṇam
f hrītā bhītā ca saṃvignā prādravad yatra kānanam
f āśaṅkamānā tatpāpam ātmānaṃ paryadevayat
f aho mamopari vidheḥ saṃrambho dāruṇo mahān
f nānubadhnāti kuśalaṃ kasyedaṃ karmaṇaḥ phalam
f na smarāmy aśubhaṃ kiṃ cit kṛtaṃ kasya cid aṇv api
f karmaṇā manasā vācā kasyedaṃ karmaṇaḥ phalam
f nūnaṃ janmāntarakṛtaṃ pāpaṃ māpatitaṃ mahat
f apaścimām imāṃ kaṣṭām āpadaṃ prāptavaty aham
f bhartṛrājyāpaharaṇaṃ svajanāc ca parājayaḥ
f bhartrā saha viyogaś ca tanayābhyāṃ ca vicyutiḥ
f nirnāthatā vane vāso bahuvyālaniṣevite
a athāparedyuḥ saṃprāpte hataśiṣṭā janās tadā
c vanagulmād viniṣkramya śocanto vaiśasaṃ kṛtam
e bhrātaraṃ pitaraṃ putraṃ sakhāyaṃ ca janādhipa
f hanyamāne tathā sārthe damayantī śucismitā
f brāhmaṇaiḥ sahitā tatra vane tu na vināśitā
a aśocat tatra vaidarbhī kiṃ nu me duṣkṛtaṃ kṛtam
c yo 'pi me nirjane 'raṇye saṃprāpto 'yaṃ janārṇavaḥ
e hato 'yaṃ hastiyūthena mandabhāgyān mamaiva tu
a prāptavyaṃ suciraṃ duḥkhaṃ mayā nūnam asaṃśayam
c nāprāptakālo mriyate śrutaṃ vṛddhānuśāsanam
a yan nāham adya mṛditā hastiyūthena duḥkhitā
c na hy adaivakṛtaṃ kiṃ cin narāṇām iha vidyate
a na ca me bālabhāve 'pi kiṃ cid vyapakṛtaṃ kṛtam
c karmaṇā manasā vācā yad idaṃ duḥkham āgatam
a manye svayaṃvarakṛte lokapālāḥ samāgatāḥ
c pratyākhyātā mayā tatra nalasyārthāya devatāḥ
e nūnaṃ teṣāṃ prabhāvena viyogaṃ prāptavaty aham
 bṛhadaśva uvāca
a evamādīni duḥkhāni sā vilapya varāṅganā
b pralāpāni tadā tāni damayantī pativratā
c hataśiṣṭaiḥ saha tadā brāhmaṇair vedapāragaiḥ
e agacchad rājaśārdūla duḥkhaśokaparāyaṇā
f sā tac chrutvānavadyāṅgī sārthavāhavacas tadā
f agacchad rājaśārdūla vidyullekheva śāradī
f sārthe mahati duḥkhārtā bhartṛdarśanalālasā
f rajasā samavacchannā sārthajena śucismitā
f anabhijñāyamānaiva gacchantī sumahad vanam
f āsasāda saro ramyaṃ bhāskarasyāstasaṃgame
f śītatoyaṃ suvipulaṃ nirmalaṃ naikayojanam
f kahlāraiḥ samavacchannaṃ padmotpalavirājitam
f haṃsakāraṇḍavākīrṇaṃ cakravākopaśobhitam
f tīrajais tarubhir hṛdyaiḥ phalapuṣpopaśobhitaiḥ
f vyarājata yathā rājā subhṛtyaiḥ parivāritaḥ
f tadāśritya sa sārthas tu nivāsāyopajagmivān
f bhārārtāḥ saurabheyās tu kṣuttṛṣāparivāritāḥ
f avaropitabhārās tu lebhire paramaṃ sukham
f tathāśvā vāraṇāś caiva rāsabhāḥ karabhaiḥ saha
f dṛṣṭvaiva tat saro ramyam āśvāsaṃ paramaṃ yayuḥ
f athānantaram eveha vaṇijaḥ pathikās tathā
f yathāyogaṃ yathāsthānaṃ svāvāsaṃ pratipedire
f yathāsthitisamācāram āhārasthānam eva ca
f avatīryāvasannānāṃ cakruś caiva pravekṣaṇam
f cakruḥ kathāś ca vividhāḥ krayavikrayasaṃśritāḥ
f praśaṃsanty apare kaṣṭām aṭavīṃ śvāpadāvṛtam
f smaranto gṛhabhogāṃś ca jñātīnāṃ ca samāgamam
f putramitrakalatrāṇi sarve nidrāvaśaṃ yayuḥ
f saṃvāhanena bhārāṇāṃ bahuvāsarajena te
f khinnāḥ patitagātrās tu nidrayāpahṛtā bhṛśam
f prasāritāṅgāḥ khinnāś ca mṛtakalpā ivāsate
f athārdharātrasamaye gajayūthaṃ mahat tadā
f ājagāma saro traya pipāsus tat sarojalam
f athāpaśyata taṃ sārthaṃ sārthajān subahūn gajān
f te tān grāmyagajān dṛṣṭvā sarve vanagajās tadā
f samādravanta vegena jighāṃsanto madotkaṭāḥ
f teṣām āpatatāṃ vegaḥ karīṇāṃ duḥsaho 'bhavat
f nagāgrād iva śīrṇānāṃ śṛṅgāṇāṃ patatāṃ kṣitau
f spandatām api nāgānāṃ nālaṃ saṃsthā vanodbhavaiḥ
f karibhiḥ kariṇaḥ sarve nītā mṛtyuvaśaṃ kṣaṇāt
f sa ca sārtho vimathitaḥ sastrībālagajānvitaḥ
f ārāvaḥ sumahān āsīt trailokyabhayakārakaḥ
f vājibhiḥ pradrutaiś caiva mahoṣṭrai rāsabhais tathā
f anyonyaṃ nābhirakṣantaṃ mathyamānā vanadvipaiḥ
f hato bhrātā hataḥ putro hataḥ svāmī hato mama
f eṣo 'gnir utthitaḥ kaṣṭaṃ trāyadhvaṃ dhāvatādhunā
f ratnarāśir viśīrṇo 'yaṃ gṛhṇīdhvaṃ kiṃ pradhāvata
f sāmānyam etad draviṇaṃ na mithyā vacanaṃ mama
f evam evābhibhāṣanto vidravanti bhayāt tataḥ
f punar evābhidhāvanti vittapradhvaṃsakās tathā
f tasmiṃs tathā vartamāne dāruṇe janasaṃkṣaye
f damayantī ca bubudhe bhayasaṃtrastamānasā
f apaśyad vaiśasaṃ tac ca sarvalokabhayaṃkaram
f adṛṣṭapūrvaṃ tad dṛṣṭvā bālā padmanibhekṣaṇā
f saṃtrastamanasā tasmiṃs tasthau śaśinibhānanā
f sarvair vidhvaṃsitair bhagnais tarubhiś candanādibhiḥ
f vikṣiptair bhāti bhūḥ sarvā dyaur rukṣair iva śāradī
f patadbhiḥ pātyamānaiś ca patitaiś ca tatas tataḥ
f bhīṣaṇīyaṃ vanaṃ tad dhi babhau tatra samantataḥ
f vimuktanādasaṃtrastaṃ hāhākāravināditam
f babhau tat sattvasaṃbādhaṃ mahāraṇam ivāparam
f ye tu tatra vinirmuktāḥ sārthāḥ ke cid avikṣatāḥ
f te 'bruvan sahitāḥ sarve kasyedaṃ karmaṇaḥ phalam
f nūnaṃ na pūjito 'smābhir maṇibhadro mahāyaśāḥ
f tathā yakṣādhipaḥ śrīmān na ca vaiśravaṇaḥ prabhuḥ
f na pūjā vighnakartṝṇām atha vā sārthikaiḥ kṛtā
f śakunānāṃ phalaṃ cātha viparītam idaṃ dhruvam
f grahā vā viparītās tu kim anyad idam āgatam
f apare tv abruvan dīnā jñātidravyavinākṛtāḥ
f yāsāv adya mahāsārthe nārī hy unmattadarśanā
f praviṣṭā vikṛtākārā kṛtvā rūpam amānuṣam
f tayeyaṃ vihitā pūrvaṃ māyā paramadāruṇā
f rākṣasī vā dhruvaṃ yakṣī piśācī vā bhayaṃkarī
f tasyāḥ sarvam idaṃ pāpaṃ nātra kāryā vicāraṇā
f yadi paśyāma tāṃ pāpāṃ sārthaghnīṃ naikaduṣkṛtām
f loṣṭabhiḥ pāṃśubhiś caiva tṛṇaiḥ kāṣṭhaiś ca muṣṭibhiḥ
f avaśyam eva haṃsyāmaḥ sā tu sārthasya kṛtyakā
f damayantī tu tac chrutvā vākyaṃ teṣāṃ sudāruṇam
f bhītā trastā ca saṃvignā prādravad yena kānanam
f āśaṅkamānā tat pāpam ātmānaṃ paryadevayat
f aho mamopari vidheḥ saṃrambho dāruṇo mahān
f nānubadhnāti kuśalaṃ kasyedaṃ karmaṇaḥ phalam
f na smarāmy aśubhaṃ kiṃ cit kṛtaṃ kasya cid aṇv api
f karmaṇā manasā vācā kasyedaṃ karmaṇaḥ phalam
f nūnaṃ janmāntarakṛtaṃ pāpam āpatitaṃ mahat
f apaścimām imāṃ kaṣṭām āpadaṃ prāptavaty aham
f bhartṛrājyāpaharaṇaṃ svajanāc ca parābhavaḥ
f bhartrā saha viyogaṃ ca tanayābhyāṃ ca vicyutiḥ
f nirvastratā vane vāso bahuvyālaniṣevite
f yo 'py akasmān mayā prāpto nirjane gahane vane
f so 'pi sārthaḥ parābhūto daivena vidhinā dhruvam
f āśaṅkate ca māṃ pāpāṃ madīyaṃ vyasanaṃ tathā
f sāham evaṃvidhā nūnaṃ dhruvaṃ nāsty atra saṃśayaḥ
f mandāyā hi mamābhāgyaiḥ sārtho nūnaṃ nipātitaḥ
f kutrātmānaṃ pātayeyaṃ yāmi kaṃ śaraṇaṃ vane
f maraṇena bhavec chāntir dhriyantyā duḥkhajīvitam
f hā nātha hā mahārāja hā svāmiñ jīviteśvara
f kiṃ māṃ vilapatīm evaṃ nābhijalpasi mānada
f evamādi bahūn anyān pralāpān bāṣpaviklavā
f kurvatī paryadhāvac ca vijanaṃ gahanaṃ vanam
 bṛhadaśva uvāca
 evaṃ sā duḥkhasaṃtaptā bhartṛvyasanakarśitā
a gacchantī sā cirāt kālāt puram āsādayan mahat
c sāyāhne cedirājasya subāhoḥ satyavādinaḥ
d sā tu tac cārusarvāṅgī subāhos tuṅgagopuram
e vastrārdhakartasaṃvītā praviveśa purottamam
a tāṃ vivarṇāṃ kṛśāṃ dīnāṃ muktakeśīm amārjanām
c unmattām iva gacchantīṃ dadṛśuḥ puravāsinaḥ
a praviśantīṃ tu tāṃ dṛṣṭvā cedirājapurīṃ tadā
c anujagmus tato bālā grāmiputrāḥ kutūhalāt
a sā taiḥ parivṛtāgacchat samīpaṃ rājaveśmanaḥ
c tāṃ prāsādagatāpaśyad rājamātā janair vṛtām
d dhātrīm uvāca gacchainām ānayeha mamāntikam
d janena kliśyate bālā duḥkhitā śaraṇārthinī
d yādṛgrūpāṃ ca paśyāmi vidyotayati me gṛham
d unmattaveṣapracchannā śrīr ivāyatalocanā
a sā janaṃ vārayitvā taṃ prāsādatalam uttamam
c āropya vismitā rājan damayantīm apṛcchata
a evam apy asukhāviṣṭā bibharṣi paramaṃ vapuḥ
c bhāsi vidyud ivābhreṣu śaṃsa me kāsi kasya vā
a na hi te mānuṣaṃ rūpaṃ bhūṣaṇair api varjitam
c asahāyā narebhyaś ca nodvijasy amaraprabhe
a tac chrutvā vacanaṃ tasyā bhaimī vacanam abravīt
c mānuṣīṃ māṃ vijānīhi bhartāraṃ samanuvratām
a sairandhrīṃ jātisaṃpannāṃ bhujiṣyāṃ kāmavāsinīm
c phalamūlāśanām ekāṃ yatrasāyaṃpratiśrayām
a asaṃkhyeyaguṇo bhartā māṃ ca nityam anuvrataḥ
c bhartāram api taṃ vīraṃ chāyevānapagā sadā
a tasya daivāt prasaṅgo 'bhūd atimātraṃ sma devane
c dyūte sa nirjitaś caiva vanam eko 'bhyupeyivān
a tam ekavasanaṃ vīram unmattam iva vihvalam
c āśvāsayantī bhartāram aham anvagamaṃ vanam
d sa kena cid ameyātmā kāraṇena varāṅgane
d duḥkhitaḥ sarvam utsṛjya praviveśa mahāvanam
d tatas taṃ duḥkhitaṃ dṛṣṭvā praviśantaṃ ca kānanam
a sa kadā cid vane vīraḥ kasmiṃś cit kāraṇāntare
c kṣutparītaḥ suvimanās tad apy ekaṃ vyasarjayat
a tam ekavasanaṃ nagnam unmattaṃ gatacetasam
c anuvrajantī bahulā na svapāmi niśāḥ sadā
a tato bahutithe kāle suptām utsṛjya māṃ kva cit
c vāsaso 'rdhaṃ paricchidya tyaktavān mām anāgasam
a taṃ mārgamāṇā bhartāraṃ dahyamānā dinakṣapāḥ
b sāhaṃ kamalagarbhābham apaśyantī hṛdi priyam
c na vindāmy amaraprakhyaṃ priyaṃ prāṇadhaneśvaram
d ity uktvā sānavadyāṅgī rājamātaram apy uta
d sthitāśruparipūrṇākṣī vepamānā suduḥkhitā
a tām aśruparipūrṇākṣīṃ vilapantīṃ tathā bahu
c rājamātābravīd ārtāṃ bhaimīm ārtatarā svayam
a vasasva mayi kalyāṇi prītir me tvayi vartate
c mṛgayiṣyanti te bhadre bhartāraṃ puruṣā mama
a atha vā svayam āgacchet paridhāvann itas tataḥ
c ihaiva vasatī bhadre bhartāram upalapsyase
a rājamātur vacaḥ śrutvā damayantī vaco 'bravīt
c samayenotsahe vastuṃ tvayi vīraprajāyini
a ucchiṣṭaṃ naiva bhuñjīyāṃ na kuryāṃ pādadhāvanam
c na cāhaṃ puruṣān anyān saṃbhāṣeyaṃ kathaṃ cana
a prārthayed yadi māṃ kaś cid daṇḍyas te sa pumān bhavet
b vadhyaś ca te 'sakṛn manda iti me vratam āhitam
c bhartur anveṣaṇārthaṃ tu paśyeyaṃ brāhmaṇān aham
a yady evam iha kartavyaṃ vasāmy aham asaṃśayam
c ato 'nyathā na me vāso vartate hṛdaye kva cit
a tāṃ prahṛṣṭena manasā rājamātedam abravīt
c sarvam etat kariṣyāmi diṣṭyā te vratam īdṛśam
a evam uktvā tato bhaimīṃ rājamātā viśāṃ pate
c uvācedaṃ duhitaraṃ sunandāṃ nāma bhārata
a sairandhrīm abhijānīṣva sunande devarūpiṇīm
b vayasā tulyatāṃ prāptā sakhī tava bhavatv iyam
c etayā saha modasva nirudvignamanāḥ svayam
d tataḥ paramasaṃhṛṣṭā sunandā gṛham āgamat
d damayantīm upādāya sakhībhiḥ parivāritā
d sā tatra pūjyamānā vai damayantī vyanandata
d sarvakāmaiḥ suvihitair nirudvegāvasat tadā
d tataḥ sunandā rājendra saṃprahṛṣṭamanākṛtī
d sairandhrīsahitāgacchat svam evāvasathaṃ tadā
d tataḥ sunandayā sārdhaṃ damayanty avasat sukham
d sarvakāmaiḥ samuditā patidarśanalālasā
d saha sā nyavasad rājan rājaputryā sunandayā
d cintayantī nalaṃ vīram aniśaṃ vāmalocanā
 nalasya caritaṃ rājañ chṛṇu me vadato 'dbhutam
 bṛhadaśva uvāca
a utsṛjya damayantīṃ tu nalo rājā viśāṃ pate
c dadarśa dāvaṃ dahyantaṃ mahāntaṃ gahane vane
a tatra śuśrāva madhye 'gnau śabdaṃ bhūtasya kasya cit
c abhidhāva nalety uccaiḥ puṇyaśloketi cāsakṛt
a mā bhair iti nalaś coktvā madhyam agneḥ praviśya tam
c dadarśa nāgarājānaṃ śayānaṃ kuṇḍalīkṛtam
a sa nāgaḥ prāñjalir bhūtvā vepamāno nalaṃ tadā
c uvāca viddhi māṃ rājan nāgaṃ karkoṭakaṃ nṛpa
a mayā pralabdho brahmarṣir anāgāḥ sumahātapāḥ
c tena manyuparītena śapto 'smi manujādhipa
d tiṣṭha tvaṃ sthāvara iva yāvad eva nalaḥ kva cit
d ito netā hi tatra tvaṃ śāpān mokṣyasi matkṛtāt
a tasya śāpān na śaknomi padād vicalituṃ padam
c upadekṣyāmi te śreyas trātum arhati māṃ bhavān
a sakhā ca te bhaviṣyāmi matsamo nāsti pannagaḥ
c laghuś ca te bhaviṣyāmi śīghram ādāya gaccha mām
a evam uktvā sa nāgendro babhūvāṅguṣṭhamātrakaḥ
c taṃ gṛhītvā nalaḥ prāyād uddeśaṃ dāvavarjitam
a ākāśadeśam āsādya vimuktaṃ kṛṣṇavartmanā
c utsraṣṭukāmaṃ taṃ nāgaḥ punaḥ karkoṭako 'bravīt
a padāni gaṇayan gaccha svāni naiṣadha kāni cit
c tatra te 'haṃ mahārāja śreyo dhāsyāmi yat param
a tataḥ saṃkhyātum ārabdham adaśad daśame pade
c tasya daṣṭasya tad rūpaṃ kṣipram antaradhīyata
a sa dṛṣṭvā vismitas tasthāv ātmānaṃ vikṛtaṃ nalaḥ
c svarūpadhāriṇaṃ nāgaṃ dadarśa ca mahīpatiḥ
a tataḥ karkoṭako nāgaḥ sāntvayan nalam abravīt
c mayā te 'ntarhitaṃ rūpaṃ na tvā vidyur janā iti
d karkoṭakasya nāgasya damayantyā nalasya ca
d ṛtuparṇasya rājarṣeḥ kīrtanaṃ kalināśanam
a yatkṛte cāsi vikṛto duḥkhena mahatā nala
c viṣeṇa sa madīyena tvayi duḥkhaṃ nivatsyati
a viṣeṇa saṃvṛtair gātrair yāvat tvāṃ na vimokṣyati
c tāvat tvayi mahārāja duḥkhaṃ vai sa nivatsyati
a anāgā yena nikṛtas tvam anarho janādhipa
c krodhād asūyayitvā taṃ rakṣā me bhavataḥ kṛtā
a na te bhayaṃ naravyāghra daṃṣṭribhyaḥ śatruto 'pi vā
c brahmavidbhyaś ca bhavitā matprasādān narādhipa
a rājan viṣanimittā ca na te pīḍā bhaviṣyati
c saṃgrāmeṣu ca rājendra śaśvaj jayam avāpsyasi
a gaccha rājann itaḥ sūto bāhuko 'ham iti bruvan
c samīpam ṛtuparṇasya sa hi vedākṣanaipuṇam
e ayodhyāṃ nagarīṃ ramyām adyaiva niṣadheśvara
a sa te 'kṣahṛdayaṃ dātā rājāśvahṛdayena vai
c ikṣvākukulajaḥ śrīmān mitraṃ caiva bhaviṣyati
a bhaviṣyasi yadākṣajñaḥ śreyasā yokṣyase tadā
c sameṣyasi ca dārais tvaṃ mā sma śoke manaḥ kṛthāḥ
e rājyena tanayābhyāṃ ca satyam etad bravīmi te
a svarūpaṃ ca yadā draṣṭum icchethās tvaṃ narādhipa
c saṃsmartavyas tadā te 'haṃ vāsaś cedaṃ nivāsayeḥ
a anena vāsasācchannaḥ svarūpaṃ pratipatsyase
c ity uktvā pradadāv asmai divyaṃ vāsoyugaṃ tadā
a evaṃ nalaṃ samādiśya vāso dattvā ca kaurava
c nāgarājas tato rājaṃs tatraivāntaradhīyata
 bṛhadaśva uvāca
a tasminn antarhite nāge prayayau naiṣadho nalaḥ
c ṛtuparṇasya nagaraṃ prāviśad daśame 'hani
a sa rājānam upātiṣṭhad bāhuko 'ham iti bruvan
c aśvānāṃ vāhane yuktaḥ pṛthivyāṃ nāsti matsamaḥ
a arthakṛcchreṣu caivāhaṃ praṣṭavyo naipuṇeṣu ca
c annasaṃskāram api ca jānāmy anyair viśeṣataḥ
a yāni śilpāni loke 'smin yac cāpy anyat suduṣkaram
c sarvaṃ yatiṣye tat kartum ṛtuparṇa bharasva mām
d ity uktaḥ sa nalenātha ṛtuparṇo narādhipaḥ
d uvāca suprītamanās taṃ prekṣya ca mahīpate
 ṛtuparṇa uvāca
a vasa bāhuka bhadraṃ te sarvam etat kariṣyasi
c śīghrayāne sadā buddhir dhīyate me viśeṣataḥ
a sa tvam ātiṣṭha yogaṃ taṃ yena śīghrā hayā mama
c bhaveyur aśvādhyakṣo 'si vetanaṃ te śataṃ śatāḥ
a tvām upasthāsyataś cemau nityaṃ vārṣṇeyajīvalau
c etābhyāṃ raṃsyase sārdhaṃ vasa vai mayi bāhuka
 bṛhadaśva uvāca
a evam ukto nalas tena nyavasat tatra pūjitaḥ
c ṛtuparṇasya nagare sahavārṣṇeyajīvalaḥ
a sa tatra nivasan rājā vaidarbhīm anucintayan
c sāyaṃ sāyaṃ sadā cemaṃ ślokam ekaṃ jagāda ha
a kva nu sā kṣutpipāsārtā śrāntā śete tapasvinī
c smarantī tasya mandasya kaṃ vā sādyopatiṣṭhati
a evaṃ bruvantaṃ rājānaṃ niśāyāṃ jīvalo 'bravīt
c kām enāṃ śocase nityaṃ śrotum icchāmi bāhuka
d āyuṣman kasya vā nārī yām evam anuśocasi
a tam uvāca nalo rājā mandaprajñasya kasya cit
c āsīd bahumatā nārī tasyā dṛḍhataraṃ ca saḥ
a sa vai kena cid arthena tayā mando vyayujyata
c viprayuktaś ca mandātmā bhramaty asukhapīḍitaḥ
a dahyamānaḥ sa śokena divārātram atandritaḥ
c niśākāle smaraṃs tasyāḥ ślokam ekaṃ sma gāyati
a sa vai bhraman mahīṃ sarvāṃ kva cid āsādya kiṃ cana
c vasaty anarhas tadduḥkhaṃ bhūya evānusaṃsmaran
a sā tu taṃ puruṣaṃ nārī kṛcchre 'py anugatā vane
c tyaktā tenālpapuṇyena duṣkaraṃ yadi jīvati
a ekā bālānabhijñā ca mārgāṇām atathocitā
c kṣutpipāsāparītā ca duṣkaraṃ yadi jīvati
a śvāpadācarite nityaṃ vane mahati dāruṇe
c tyaktā tenālpapuṇyena mandaprajñena māriṣa
a ity evaṃ naiṣadho rājā damayantīm anusmaran
c ajñātavāsam avasad rājñas tasya niveśane
 bṛhadaśva uvāca
a hṛtarājye nale bhīmaḥ sabhārye preṣyatāṃ gate
c dvijān prasthāpayām āsa naladarśanakāṅkṣayā
a saṃdideśa ca tān bhīmo vasu dattvā ca puṣkalam
c mṛgayadhvaṃ nalaṃ caiva damayantīṃ ca me sutām
a asmin karmaṇi niṣpanne vijñāte niṣadhādhipe
c gavāṃ sahasraṃ dāsyāmi yo vas tāv ānayiṣyati
e agrahāraṃ ca dāsyāmi grāmaṃ nagarasaṃmitam
f hiraṇyaṃ ca suvarṇaṃ ca dāsīdāsaṃ tathaiva ca
a na cec chakyāv ihānetuṃ damayantī nalo 'pi vā
c jñātamātre 'pi dāsyāmi gavāṃ daśaśataṃ dhanam
a ity uktās te yayur hṛṣṭā brāhmaṇāḥ sarvatodiśam
c purarāṣṭrāṇi cinvanto naiṣadhaṃ saha bhāryayā
d naiva kvāpi prapaśyanti nalaṃ vā bhīmaputrikām
a tataś cedipurīṃ ramyāṃ sudevo nāma vai dvijaḥ
c vicinvāno 'tha vaidarbhīm apaśyad rājaveśmani
d kṛśāṃ vivarṇāṃ malināṃ bhartṛśokaparāyaṇām
e puṇyāhavācane rājñaḥ sunandāsahitāṃ sthitām
a mandaprakhyāyamānena rūpeṇāpratimena tām
c pinaddhāṃ dhūmajālena prabhām iva vibhāvasoḥ
a tāṃ samīkṣya viśālākṣīm adhikaṃ malināṃ kṛśām
c tarkayām āsa bhaimīti kāraṇair upapādayan
 sudeva uvāca
a yatheyaṃ me purā dṛṣṭā tathārūpeyam aṅganā
c kṛtārtho 'smy adya dṛṣṭvemāṃ lokakāntām iva śriyam
a pūrṇacandrānanāṃ śyāmāṃ cāruvṛttapayodharām
c kurvantīṃ prabhayā devīṃ sarvā vitimirā diśaḥ
a cārupadmapalāśākṣīṃ manmathasya ratīm iva
c iṣṭāṃ sarvasya jagataḥ pūrṇacandraprabhām iva
a vidarbhasarasas tasmād daivadoṣād ivoddhṛtām
c malapaṅkānuliptāṅgīṃ mṛṇālīm iva tāṃ bhṛśam
a paurṇamāsīm iva niśāṃ rāhugrastaniśākarām
c patiśokākulāṃ dīnāṃ śuṣkasrotāṃ nadīm iva
a vidhvastaparṇakamalāṃ vitrāsitavihaṃgamām
c hastihastaparikliṣṭāṃ vyākulām iva padminīm
a sukumārīṃ sujātāṅgīṃ ratnagarbhagṛhocitām
c dahyamānām ivoṣṇena mṛṇālīm aciroddhṛtām
a rūpaudāryaguṇopetāṃ maṇḍanārhām amaṇḍitām
c candralekhām iva navāṃ vyomni nīlābhrasaṃvṛtām
a kāmabhogaiḥ priyair hīnāṃ hīnāṃ bandhujanena ca
c dehaṃ dhārayatīṃ dīnāṃ bhartṛdarśanakāṅkṣayā
a bhartā nāma paraṃ nāryā bhūṣaṇaṃ bhūṣaṇair vinā
c eṣā virahitā tena śobhanāpi na śobhate
a duṣkaraṃ kurute 'tyarthaṃ hīno yad anayā nalaḥ
c dhārayaty ātmano dehaṃ na śokenāvasīdati
a imām asitakeśāntāṃ śatapatrāyatekṣaṇām
c sukhārhāṃ duḥkhitāṃ dṛṣṭvā mamāpi vyathate manaḥ
a kadā nu khalu duḥkhasya pāraṃ yāsyati vai śubhā
c bhartuḥ samāgamāt sādhvī rohiṇī śaśino yathā
a asyā nūnaṃ punar lābhān naiṣadhaḥ prītim eṣyati
c rājā rājyaparibhraṣṭaḥ punar labdhveva medinīm
a tulyaśīlavayoyuktāṃ tulyābhijanasaṃyutām
c naiṣadho 'rhati vaidarbhīṃ taṃ ceyam asitekṣaṇā
a yuktaṃ tasyāprameyasya vīryasattvavato mayā
c samāśvāsayituṃ bhāryāṃ patidarśanalālasām
a ayam āśvāsayāmy enāṃ pūrṇacandranibhānanām
c adṛṣṭapūrvāṃ duḥkhasya duḥkhārtāṃ dhyānatatparām
 bṛhadaśva uvāca
a evaṃ vimṛśya vividhaiḥ kāraṇair lakṣaṇaiś ca tām
c upagamya tato bhaimīṃ sudevo brāhmaṇo 'bravīt
a ahaṃ sudevo vaidarbhi bhrātus te dayitaḥ sakhā
c bhīmasya vacanād rājñas tvām anveṣṭum ihāgataḥ
a kuśalī te pitā rājñi janitrī bhrātaraś ca te
c āyuṣmantau kuśalinau tatrasthau dārakau ca te
d kiṃ tu rājā dṛḍhaṃ bhīmo janitrī bhrātaraś ca te
e tvatkṛte bandhuvargāś ca gatasattvā ivāsate
f anveṣṭāro brāhmaṇāś ca bhramanti śataśo mahīm
a abhijñāya sudevaṃ tu damayantī yudhiṣṭhira
c paryapṛcchat tataḥ sarvān krameṇa suhṛdaḥ svakān
a ruroda ca bhṛśaṃ rājan vaidarbhī śokakarśitā
c dṛṣṭvā sudevaṃ sahasā bhrātur iṣṭaṃ dvijottamam
a tato rudantīṃ tāṃ dṛṣṭvā sunandā śokakarśitām
c sudevena sahaikānte kathayantīṃ ca bhārata
a janitryai preṣayām āsa sairandhrī rudate bhṛśam
c brāhmaṇena samāgamya tāṃ veda yadi manyase
a atha cedipater mātā rājñaś cāntaḥpurāt tadā
c jagāma yatra sā bālā brāhmaṇena sahābhavat
a tataḥ sudevam ānāyya rājamātā viśāṃ pate
c papraccha bhāryā kasyeyaṃ sutā vā kasya bhāminī
a kathaṃ ca naṣṭā jñātibhyo bhartur vā vāmalocanā
c tvayā ca viditā vipra katham evaṃgatā satī
a etad icchāmy ahaṃ tvatto jñātuṃ sarvam aśeṣataḥ
c tattvena hi mamācakṣva pṛcchantyā devarūpiṇīm
a evam uktas tayā rājan sudevo dvijasattamaḥ
c sukhopaviṣṭa ācaṣṭa damayantyā yathātatham
 sudeva uvāca
a vidarbharājo dharmātmā bhīmo bhīmaparākramaḥ
c suteyaṃ tasya kalyāṇī damayantīti viśrutā
a rājā tu naiṣadho nāma vīrasenasuto nalaḥ
c bhāryeyaṃ tasya kalyāṇī puṇyaślokasya dhīmataḥ
a sa vai dyūte jito bhrātrā hṛtarājyo mahīpatiḥ
c damayantyā gataḥ sārdhaṃ na prajñāyata karhi cit
a te vayaṃ damayantyarthe carāmaḥ pṛthivīm imām
c seyam āsāditā bālā tava putraniveśane
a asyā rūpeṇa sadṛśī mānuṣī neha vidyate
c asyāś caiva bhruvor madhye sahajaḥ piplur uttamaḥ
d sa dṛṣṭo bahuśo nādya lakṣito 'ntarhito mayā
e śyāmāyāḥ padmasaṃkāśo lakṣito 'ntarhito mayā
a malena saṃvṛto hy asyās tanvabhreṇeva candramāḥ
c cihnabhūto vibhūtyartham ayaṃ dhātrā vinirmitaḥ
a pratipatkaluṣevendor lekhā nāti virājate
c na cāsyā naśyate rūpaṃ vapur malasamācitam
e asaṃskṛtam api vyaktaṃ bhāti kāñcanasaṃnibham
a anena vapuṣā bālā piplunānena caiva ha
c lakṣiteyaṃ mayā devī pihito 'gnir ivoṣmaṇā
 bṛhadaśva uvāca
a tac chrutvā vacanaṃ tasya sudevasya viśāṃ pate
c sunandā śodhayām āsa piplupracchādanaṃ malam
a sa malenāpakṛṣṭena piplus tasyā vyarocata
c damayantyās tadā vyabhre nabhasīva niśākaraḥ
a pipluṃ dṛṣṭvā sunandā ca rājamātā ca bhārata
c rudantyau tāṃ pariṣvajya muhūrtam iva tasthatuḥ
e utsṛjya bāṣpaṃ śanakai rājamātedam abravīt
a bhaginyā duhitā me 'si piplunānena sūcitā
c ahaṃ ca tava mātā ca rājanyasya mahātmanaḥ
e sute daśārṇādhipateḥ sudāmnaś cārudarśane
a bhīmasya rājñaḥ sā dattā vīrabāhor ahaṃ punaḥ
c tvaṃ tu jātā mayā dṛṣṭā daśārṇeṣu pitur gṛhe
a yathaiva te pitur gehaṃ tathedam api bhāmini
c yathaiva hi mamaiśvaryaṃ damayanti tathā tava
a tāṃ prahṛṣṭena manasā damayantī viśāṃ pate
c abhivādya mātur bhaginīm idaṃ vacanam abravīt
a ajñāyamānāpi satī sukham asmy uṣiteha vai
c sarvakāmaiḥ suvihitā rakṣyamāṇā sadā tvayā
a sukhāt sukhataro vāso bhaviṣyati na saṃśayaḥ
c ciraviproṣitāṃ mātar mām anujñātum arhasi
a dārakau ca hi me nītau vasatas tatra bālakau
c pitrā vihīnau śokārtau mayā caiva kathaṃ nu tau
a yadi cāpi priyaṃ kiṃ cin mayi kartum ihecchasi
c vidarbhān yātum icchāmi śīghraṃ me yānam ādiśa
a bāḍham ity eva tām uktvā hṛṣṭā mātṛṣvasā nṛpa
c guptāṃ balena mahatā putrasyānumate tataḥ
d prāhiṇod damayantīṃ tāṃ tadā viprapuraskṛtām
a prasthāpayad rājamātā śrīmatā naravāhinā
c yānena bharataśreṣṭha svannapānaparicchadām
a tataḥ sā nacirād eva vidarbhān agamac chubhā
c tāṃ tu bandhujanaḥ sarvaḥ prahṛṣṭaḥ pratyapūjayat
a sarvān kuśalino dṛṣṭvā bāndhavān dārakau ca tau
c mātaraṃ pitaraṃ caiva sarvaṃ caiva sakhījanam
a devatāḥ pūjayām āsa brāhmaṇāṃś ca yaśasvinī
c vidhinā pareṇa kalyāṇī damayantī viśāṃ pate
a atarpayat sudevaṃ ca gosahasreṇa pārthivaḥ
c prīto dṛṣṭvaiva tanayāṃ grāmeṇa draviṇena ca
a sā vyuṣṭā rajanīṃ tatra pitur veśmani bhāminī
c viśrāntā mātaraṃ rājann idaṃ vacanam abravīt
 damayanty uvāca
a māṃ ced icchasi jīvantīṃ mātaḥ satyaṃ bravīmi te
c naravīrasya vai tasya nalasyānayane yata
 bṛhadaśva uvāca
a damayantyā tathoktā tu sā devī bhṛśaduḥkhitā
c bāṣpeṇa pihitā rājan nottaraṃ kiṃ cid abravīt
a tadavasthāṃ tu tāṃ dṛṣṭvā sarvam antaḥpuraṃ tadā
c hāhābhūtam atīvāsīd bhṛśaṃ ca praruroda ha
a tato bhīmaṃ mahārāja bhāryā vacanam abravīt
c damayantī tava sutā bhartāram anuśocati
a apakṛṣya ca lajjāṃ māṃ svayam uktavatī nṛpa
c prayatantu tava preṣyāḥ puṇyaślokasya darśane
a tayā pracodito rājā brāhmaṇān vaśavartinaḥ
c prāsthāpayad diśaḥ sarvā yatadhvaṃ naladarśane
a tato vidarbhādhipater niyogād brāhmaṇarṣabhāḥ
c damayantīm atho dṛṣṭvā prasthitāḥ smety athābruvan
a atha tān abravīd bhaimī sarvarāṣṭreṣv idaṃ vacaḥ
c bruvadhvaṃ janasaṃsatsu tatra tatra punaḥ punaḥ
a kva nu tvaṃ kitava chittvā vastrārdhaṃ prasthito mama
c utsṛjya vipine suptām anuraktāṃ priyāṃ priya
a sā vai yathā samādiṣṭā tatrāste tvatpratīkṣiṇī
c dahyamānā bhṛśaṃ bālā vastrārdhenābhisaṃvṛtā
a tasyā rudantyāḥ satataṃ tena śokena pārthiva
c prasādaṃ kuru vai vīra prativākyaṃ dadasva ca
a etad anyac ca vaktavyaṃ kṛpāṃ kuryād yathā mayi
c vāyunā dhūyamāno hi vanaṃ dahati pāvakaḥ
d tathā dahati śokāgnir hṛdayaṃ mama nityaśaḥ
a bhartavyā rakṣaṇīyā ca patnī hi patinā sadā
c tan naṣṭam ubhayaṃ kasmād dharmajñasya satas tava
a khyātaḥ prājñaḥ kulīnaś ca sānukrośaś ca tvaṃ sadā
c saṃvṛtto niranukrośaḥ śaṅke madbhāgyasaṃkṣayāt
a sa kuruṣva maheṣvāsa dayāṃ mayi nararṣabha
c ānṛśaṃsyaṃ paro dharmas tvatta eva hi me śrutam
a evaṃ bruvāṇān yadi vaḥ pratibrūyād dhi kaś cana
c sa naraḥ sarvathā jñeyaḥ kaś cāsau kva ca vartate
a yac ca vo vacanaṃ śrutvā brūyāt prativaco naraḥ
c tad ādāya vacaḥ kṣipraṃ mamāvedyaṃ dvijottamāḥ
a yathā ca vo na jānīyāc carato bhīmaśāsanāt
c punarāgamanaṃ caiva tathā kāryam atandritaiḥ
a yadi vāsau samṛddhaḥ syād yadi vāpy adhano bhavet
c yadi vāpy arthakāmaḥ syāj jñeyam asya cikīrṣitam
a evam uktās tv agacchaṃs te brāhmaṇāḥ sarvatodiśam
c nalaṃ mṛgayituṃ rājaṃs tathā vyasaninaṃ tadā
a te purāṇi sarāṣṭrāṇi grāmān ghoṣāṃs tathāśramān
c anveṣanto nalaṃ rājan nādhijagmur dvijātayaḥ
a tac ca vākyaṃ tathā sarve tatra tatra viśāṃ pate
c śrāvayāṃ cakrire viprā damayantyā yatheritam
 bṛhadaśva uvāca
a atha dīrghasya kālasya parṇādo nāma vai dvijaḥ
c pratyetya nagaraṃ bhaimīm idaṃ vacanam abravīt
a naiṣadhaṃ mṛgayānena damayanti divāniśam
c ayodhyāṃ nagarīṃ gatvā bhāṅgasvarir upasthitaḥ
a śrāvitaś ca mayā vākyaṃ tvadīyaṃ sa mahājane
c ṛtuparṇo mahābhāgo yathoktaṃ varavarṇini
a tac chrutvā nābravīt kiṃ cid ṛtuparṇo narādhipaḥ
c na ca pāriṣadaḥ kaś cid bhāṣyamāṇo mayāsakṛt
a anujñātaṃ tu māṃ rājñā vijane kaś cid abravīt
c ṛtuparṇasya puruṣo bāhuko nāma nāmataḥ
a sūtas tasya narendrasya virūpo hrasvabāhukaḥ
c śīghrayāne sukuśalo mṛṣṭakartā ca bhojane
a sa viniḥśvasya bahuśo ruditvā ca muhur muhuḥ
c kuśalaṃ caiva māṃ pṛṣṭvā paścād idam abhāṣata
a vaiṣamyam api saṃprāptā gopāyanti kulastriyaḥ
c ātmānam ātmanā satyo jitasvargā na saṃśayaḥ
e rahitā bhartṛbhiś caiva na krudhyanti kadā cana
f prāṇāṃś cāritrakavacān dhārayanti varastriyaḥ
a viṣamasthena mūḍhena paribhraṣṭasukhena ca
c yat sā tena parityaktā tatra na kroddhum arhati
a prāṇayātrāṃ pariprepsoḥ śakunair hṛtavāsasaḥ
c ādhibhir dahyamānasya śyāmā na kroddhum arhati
a satkṛtāsatkṛtā vāpi patiṃ dṛṣṭvā tathāgatam
c bhraṣṭarājyaṃ śriyā hīnaṃ śyāmā na kroddhum arhati
a tasya tad vacanaṃ śrutvā tvarito 'ham ihāgataḥ
c śrutvā pramāṇaṃ bhavatī rājñaś caiva nivedaya
a etac chrutvāśrupūrṇākṣī parṇādasya viśāṃ pate
c damayantī raho 'bhyetya mātaraṃ pratyabhāṣata
d ayam artho mṛṣā na syād brāhmaṇasya kathaṃ cana
a ayam artho na saṃvedyo bhīme mātaḥ kathaṃ cana
c tvatsaṃnidhau samādekṣye sudevaṃ dvijasattamam
a yathā na nṛpatir bhīmaḥ pratipadyeta me matam
c tathā tvayā prayattavyaṃ mama cet priyam icchasi
a yathā cāhaṃ samānītā sudevenāśu bāndhavān
c tenaiva maṅgalenāśu sudevo yātu māciram
e samānetuṃ nalaṃ mātar ayodhyāṃ nagarīm itaḥ
f ṛtuparṇasya bhavane nivasantam ariṃdamam
a viśrāntaṃ ca tataḥ paścāt parṇādaṃ dvijasattamam
c arcayām āsa vaidarbhī dhanenātīva bhāminī
d uvāca cainaṃ mahatā saṃpūjya draviṇena vai
a nale cehāgate vipra bhūyo dāsyāmi te vasu
c tvayā hi me bahu kṛtaṃ yathā nānyaḥ kariṣyati
e yad bhartrāhaṃ sameṣyāmi śīghram eva dvijottama
a evam ukto 'rcayitvā tām āśīrvādaiḥ sumaṅgalaiḥ
c gṛhān upayayau cāpi kṛtārthaḥ sa mahāmanāḥ
a tataś cānāyya taṃ vipraṃ damayantī yudhiṣṭhira
c abravīt saṃnidhau mātur duḥkhaśokasamanvitā
a gatvā sudeva nagarīm ayodhyāvāsinaṃ nṛpam
c ṛtuparṇaṃ vaco brūhi patim anyaṃ cikīrṣatī
e āsthāsyati punar bhaimī damayantī svayaṃvaram
a tatra gacchanti rājāno rājaputrāś ca sarvaśaḥ
c yathā ca gaṇitaḥ kālaḥ śvobhūte sa bhaviṣyati
a yadi saṃbhāvanīyaṃ te gaccha śīghram ariṃdama
c sūryodaye dvitīyaṃ sā bhartāraṃ varayiṣyati
e na hi sa jñāyate vīro nalo jīvan mṛto 'pi vā
a evaṃ tayā yathoktaṃ vai gatvā rājānam abravīt
c ṛtuparṇaṃ mahārāja sudevo brāhmaṇas tadā
 bṛhadaśva uvāca
a śrutvā vacaḥ sudevasya ṛtuparṇo narādhipaḥ
b sārathīn sa samānīya vārṣṇeyaprabhṛtīn nṛpaḥ
b kathayām āsa yad vṛttaṃ brāhmaṇena śrutaṃ tathā
b bāhukaṃ ca samāhūya damayantyāḥ svayaṃvaram
c sāntvayañ ślakṣṇayā vācā bāhukaṃ pratyabhāṣata
a vidarbhān yātum icchāmi damadantyāḥ svayaṃvaram
c ekāhnā hayatattvajña manyase yadi bāhuka
a evam uktasya kaunteya tena rājñā nalasya ha
c vyadīryata mano duḥkhāt pradadhyau ca mahāmanāḥ
a damayantī bhaved etat kuryād duḥkhena mohitā
c asmadarthe bhaved vāyam upāyaś cintito mahān
a nṛśaṃsaṃ bata vaidarbhī kartukāmā tapasvinī
c mayā kṣudreṇa nikṛtā pāpenākṛtabuddhinā
a strīsvabhāvaś calo loke mama doṣaś ca dāruṇaḥ
c syād evam api kuryāt sā vivaśā gatasauhṛdā
e mama śokena saṃvignā nairāśyāt tanumadhyamā
a na caivaṃ karhi cit kuryāt sāpatyā ca viśeṣataḥ
c yad atra tathyaṃ pathyaṃ ca gatvā vetsyāmi niścayam
e ṛtuparṇasya vai kāmam ātmārthaṃ ca karomy aham
a iti niścitya manasā bāhuko dīnamānasaḥ
c kṛtāñjalir uvācedam ṛtuparṇaṃ narādhipam
a pratijānāmi te satyaṃ gamiṣyasi narādhipa
c ekāhnā puruṣavyāghra vidarbhanagarīṃ nṛpa
d evam ukto 'bravīd rājā bāhukaṃ prahasaṃs tadā
d yady evaṃ bhavitā śvo vai kiṃ te kāmaṃ karomy aham
a tataḥ parīkṣām aśvānāṃ cakre rājan sa bāhukaḥ
c aśvaśālām upāgamya bhāṅgasvarinṛpājñayā
a sa tvaryamāṇo bahuśa ṛtuparṇena bāhukaḥ
b aśvāñ jijñāsamāno vai vicārya ca punaḥ punaḥ
c adhyagacchat kṛśān aśvān samarthān adhvani kṣamān
a tejobalasamāyuktān kulaśīlasamanvitān
c varjitāṃl lakṣaṇair hīnaiḥ pṛthuprothān mahāhanūn
e śuddhān daśabhir āvartaiḥ sindhujān vātaraṃhasaḥ
f dṛśyamānān kṛśān aṅgair javenāpratimān pathi
a dṛṣṭvā tān abravīd rājā kiṃ cit kopasamanvitaḥ
c kim idaṃ prārthitaṃ kartuṃ pralabdhavyā hi te vayam
a katham alpabalaprāṇā vakṣyantīme hayā mama
c mahān adhvā ca turagair gantavyaḥ katham īdṛśaiḥ
 bāhuka uvāca
a ete hayā gamiṣyanti vidarbhān nātra saṃśayaḥ
c athānyān manyase rājan brūhi kān yojayāmi te
d eko lalāṭe dvau mūrdhni dvau dvau pārśvopapārśvayoḥ
d dvau dvau vakṣasi vijñeyau prayāṇe caika eva tu
 ṛtuparṇa uvāca
a tvam eva hayatattvajñaḥ kuśalaś cāsi bāhuka
c yān manyase samarthāṃs tvaṃ kṣipraṃ tān eva yojaya
 bṛhadaśva uvāca
a tataḥ sadaśvāṃś caturaḥ kulaśīlasamanvitān
c yojayām āsa kuśalo javayuktān rathe naraḥ
a tato yuktaṃ rathaṃ rājā samārohat tvarānvitaḥ
c atha paryapatan bhūmau jānubhis te hayottamāḥ
a tato naravaraḥ śrīmān nalo rājā viśāṃ pate
c sāntvayām āsa tān aśvāṃs tejobalasamanvitān
a raśmibhiś ca samudyamya nalo yātum iyeṣa saḥ
c sūtam āropya vārṣṇeyaṃ javam āsthāya vai param
a te codyamānā vidhinā bāhukena hayottamāḥ
c samutpetur ivākāśaṃ rathinaṃ mohayann iva
a tathā tu dṛṣṭvā tān aśvān vahato vātaraṃhasaḥ
c ayodhyādhipatir dhīmān vismayaṃ paramaṃ yayau
a rathaghoṣaṃ tu taṃ śrutvā hayasaṃgrahaṇaṃ ca tat
c vārṣṇeyaś cintayām āsa bāhukasya hayajñatām
a kiṃ nu syān mātalir ayaṃ devarājasya sārathiḥ
c tathā hi lakṣaṇaṃ vīre bāhuke dṛśyate mahat
a śālihotro 'tha kiṃ nu syād dhayānāṃ kulatattvavit
c mānuṣaṃ samanuprāpto vapuḥ paramaśobhanam
a utāho svid bhaved rājā nalaḥ parapuraṃjayaḥ
c so 'yaṃ nṛpatir āyāta ity evaṃ samacintayat
a atha vā yāṃ nalo veda vidyāṃ tām eva bāhukaḥ
c tulyaṃ hi lakṣaye jñānaṃ bāhukasya nalasya ca
a api cedaṃ vayas tulyam asya manye nalasya ca
c nāyaṃ nalo mahāvīryas tadvidyas tu bhaviṣyati
a pracchannā hi mahātmānaś caranti pṛthivīm imām
c daivena vidhinā yuktāḥ śāstroktaiś ca virūpaṇaiḥ
a bhavet tu matibhedo me gātravairūpyatāṃ prati
c pramāṇāt parihīnas tu bhaved iti hi me matiḥ
a vayaḥpramāṇaṃ tattulyaṃ rūpeṇa tu viparyayaḥ
c nalaṃ sarvaguṇair yuktaṃ manye bāhukam antataḥ
a evaṃ vicārya bahuśo vārṣṇeyaḥ paryacintayat
c hṛdayena mahārāja puṇyaślokasya sārathiḥ
a ṛtuparṇas tu rājendra bāhukasya hayajñatām
c cintayan mumude rājā sahavārṣṇeyasārathiḥ
a balaṃ vīryaṃ tathotsāhaṃ hayasaṃgrahaṇaṃ ca tat
c paraṃ yatnaṃ ca saṃprekṣya parāṃ mudam avāpa ha
 bṛhadaśva uvāca
a sa nadīḥ parvatāṃś caiva vanāni ca sarāṃsi ca
c acireṇāticakrāma khecaraḥ khe carann iva
a tathā prayāte tu rathe tadā bhāṅgasvarir nṛpaḥ
c uttarīyam athāpaśyad bhraṣṭaṃ parapuraṃjayaḥ
a tataḥ sa tvaramāṇas tu paṭe nipatite tadā
c grahīṣyāmīti taṃ rājā nalam āha mahāmanāḥ
a nigṛhṇīṣva mahābuddhe hayān etān mahājavān
c vārṣṇeyo yāvad etaṃ me paṭam ānayatām iti
a nalas taṃ pratyuvācātha dūre bhraṣṭaḥ paṭas tava
c yojanaṃ samatikrānto na sa śakyas tvayā punaḥ
a evam ukte nalenātha tadā bhāṅgasvarir nṛpaḥ
c āsasāda vane rājan phalavantaṃ bibhītakam
a taṃ dṛṣṭvā bāhukaṃ rājā tvaramāṇo 'bhyabhāṣata
c mamāpi sūta paśya tvaṃ saṃkhyāne paramaṃ balam
a sarvaḥ sarvaṃ na jānāti sarvajño nāsti kaś cana
c naikatra pariniṣṭhāsti jñānasya puruṣe kva cit
a vṛkṣe 'smin yāni parṇāni phalāny api ca bāhuka
b saṃkhyātāni mayaitāni sarvāṇy asya vanaspateḥ
c patitāni ca yāny atra tatraikam adhikaṃ śatam
e ekapatrādhikaṃ patraṃ phalam ekaṃ ca bāhuka
f ayutaṃ caiva patrāṇām anayor api śākhayoḥ
f lakṣyaṃ hy aśītisāhasraṃ patreṣu ca phaleṣu ca
a pañca koṭyo 'tha patrāṇāṃ dvayor api ca śākhayoḥ
c pracinuhy asya śākhe dve yāś cāpy anyāḥ praśākhikāḥ
d praviluptasya śākhe dve paścānyā yā praśākhikā
e ābhyāṃ phalasahasre dve pañconaṃ śatam eva ca
a tato rathād avaplutya rājānaṃ bāhuko 'bravīt
c parokṣam iva me rājan katthase śatrukarśana
d pratyakṣam etat kartāsmi śātayitvā bibhītakam
a atha te gaṇite rājan vidyate na parokṣatā
c pratyakṣaṃ te mahārāja gaṇayiṣye bibhītakam
a ahaṃ hi nābhijānāmi bhaved evaṃ na veti ca
c saṃkhyāsyāmi phalāny asya paśyatas te janādhipa
e muhūrtam iva vārṣṇeyo raśmīn yacchatu vājinām
a tam abravīn nṛpaḥ sūtaṃ nāyaṃ kālo vilambitum
c bāhukas tv abravīd enaṃ paraṃ yatnaṃ samāsthitaḥ
a pratīkṣasva muhūrtaṃ tvam atha vā tvarate bhavān
c eṣa yāti śivaḥ panthā yāhi vārṣṇeyasārathiḥ
a abravīd ṛtuparṇas taṃ sāntvayan kurunandana
c tvam eva yantā nānyo 'sti pṛthivyām api bāhuka
a tvatkṛte yātum icchāmi vidarbhān hayakovida
c śaraṇaṃ tvāṃ prapanno 'smi na vighnaṃ kartum arhasi
a kāmaṃ ca te kariṣyāmi yan māṃ vakṣyasi bāhuka
c vidarbhān yadi yātvādya sūryaṃ darśayitāsi me
a athābravīd bāhukas taṃ saṃkhyāyemaṃ bibhītakam
c tato vidarbhān yāsyāmi kuruṣvedaṃ vaco mama
a akāma iva taṃ rājā gaṇayasvety uvāca ha
b ekadeśaṃ ca śākhāyāḥ samādiṣṭaṃ mayānagha
b gaṇayasvāśvatattvajña tatas tvaṃ prītim āvaha
b tatas taṃ bāhuko rājañ chākhaikoddeśam apy uta
b phalāni parisaṃkhyātuṃ tvaramāṇopacakrame
c so 'vatīrya rathāt tūrṇaṃ śātayām āsa taṃ drumam
a tataḥ sa vismayāviṣṭo rājānam idam abravīt
c gaṇayitvā yathoktāni tāvanty eva phalāni ca
a atyadbhutam idaṃ rājan dṛṣṭavān asmi te balam
c śrotum icchāmi tāṃ vidyāṃ yathaitaj jñāyate nṛpa
a tam uvāca tato rājā tvarito gamane tadā
c viddhy akṣahṛdayajñaṃ māṃ saṃkhyāne ca viśāradam
a bāhukas tam uvācātha dehi vidyām imāṃ mama
c matto 'pi cāśvahṛdayaṃ gṛhāṇa puruṣarṣabha
a ṛtuparṇas tato rājā bāhukaṃ kāryagauravāt
c hayajñānasya lobhāc ca tathety evābravīd vacaḥ
a yatheṣṭaṃ tvaṃ gṛhāṇedam akṣāṇāṃ hṛdayaṃ param
c nikṣepo me 'śvahṛdayaṃ tvayi tiṣṭhatu bāhuka
e evam uktvā dadau vidyām ṛtuparṇo nalāya vai
f dadāv ekamanā bhūtvā śuciḥ puruṣasattamaḥ
a tasyākṣahṛdayajñasya śarīrān niḥsṛtaḥ kaliḥ
c karkoṭakaviṣaṃ tīkṣṇaṃ mukhāt satatam udvaman
a kales tasya tadārtasya śāpāgniḥ sa viniḥsṛtaḥ
c sa tena karśito rājā dīrghakālam anātmavān
d taṃ bhrāntarūpaṃ niḥśobhaṃ saṃkliṣṭam akarot kaliḥ
a tato viṣavimuktātmā svarūpam akarot kaliḥ
c taṃ śaptum aicchat kupito niṣadhādhipatir nalaḥ
a tam uvāca kalir bhīto vepamānaḥ kṛtāñjaliḥ
c kopaṃ saṃyaccha nṛpate kīrtiṃ dāsyāmi te parām
a indrasenasya jananī kupitā māśapat purā
c yadā tvayā parityaktā tato 'haṃ bhṛśapīḍitaḥ
a avasaṃ tvayi rājendra suduḥkham aparājita
c viṣeṇa nāgarājasya dahyamāno divāniśam
d śaraṇaṃ tvāṃ prapanno 'smi śṛṇu cedaṃ vaco mama
a ye ca tvāṃ manujā loke kīrtayiṣyanty atandritāḥ
c matprasūtaṃ bhayaṃ teṣāṃ na kadā cid bhaviṣyati
d na teṣāṃ mānasaṃ kiṃ cic charīraṃ vācikaṃ tathā
d bhaviṣyati nṛṇāṃ rājan kīrtayiṣyanti ye nalam
d bhayārtaṃ śaraṇaṃ yātaṃ yadi māṃ tvaṃ na śapsyase
a evam ukto nalo rājā nyayacchat kopam ātmanaḥ
c tato bhītaḥ kaliḥ kṣipraṃ praviveśa bibhītakam
d kalisaṃsargadoṣeṇa apavitro bibhītakaḥ
e kalis tv anyena nādṛśyat kathayan naiṣadhena vai
a tato gatajvaro rājā naiṣadhaḥ paravīrahā
c saṃpranaṣṭe kalau rājan saṃkhyāyātha phalāny uta
a mudā paramayā yuktas tejasā ca pareṇa ha
c ratham āruhya tejasvī prayayau javanair hayaiḥ
e bibhītakaś cāpraśastaḥ saṃvṛttaḥ kalisaṃśrayāt
f tataḥ prabhṛti rājendra loke 'smin pāṇḍunandana
a hayottamān utpatato dvijān iva punaḥ punaḥ
c nalaḥ saṃcodayām āsa prahṛṣṭenāntarātmanā
a vidarbhābhimukho rājā prayayau sa mahāmanāḥ
c nale tu samatikrānte kalir apy agamad gṛhān
a tato gatajvaro rājā nalo 'bhūt pṛthivīpate
c vimuktaḥ kalinā rājan rūpamātraviyojitaḥ
 bṛhadaśva uvāca
a tato vidarbhān saṃprāptaṃ sāyāhne satyavikramam
c ṛtuparṇaṃ janā rājñe bhīmāya pratyavedayan
a sa bhīmavacanād rājā kuṇḍinaṃ prāviśat puram
c nādayan rathaghoṣeṇa sarvāḥ sopadiśo daśa
a tatas taṃ rathanirghoṣaṃ nalāśvās tatra śuśruvuḥ
c śrutvā ca samahṛṣyanta pureva nalasaṃnidhau
a damayantī ca śuśrāva rathaghoṣaṃ nalasya tam
c yathā meghasya nadato gambhīraṃ jaladāgame
d paraṃ vismayam āpannā śrutvā nādaṃ mahāsvanam
a nalena saṃgṛhīteṣu pureva nalavājiṣu
c sadṛśaṃ rathanirghoṣaṃ mene bhaimī tathā hayāḥ
a prāsādasthāś ca śikhinaḥ śālāsthāś caiva vāraṇāḥ
c hayāś ca śuśruvus tatra rathaghoṣaṃ mahīpateḥ
a te śrutvā rathanirghoṣaṃ vāraṇāḥ śikhinas tathā
c praṇedur unmukhā rājan meghodayam ivekṣya ha
 damayanty uvāca
a yathāsau rathanirghoṣaḥ pūrayann iva medinīm
c mama hlādayate ceto nala eṣa mahīpatiḥ
a adya candrābhavaktraṃ taṃ na paśyāmi nalaṃ yadi
c asaṃkhyeyaguṇaṃ vīraṃ vinaśiṣyāmy asaṃśayam
a yadi vai tasya vīrasya bāhvor nādyāham antaram
c praviśāmi sukhasparśaṃ vinaśiṣyāmy asaṃśayam
a yadi māṃ meghanirghoṣo nopagacchati naiṣadhaḥ
c adya cāmīkaraprakhyo vinaśiṣyāmy asaṃśayam
a yadi māṃ siṃhavikrānto mattavāraṇavāraṇaḥ
c nābhigacchati rājendro vinaśiṣyāmy asaṃśayam
a na smarāmy anṛtaṃ kiṃ cin na smarāmy anupākṛtam
c na ca paryuṣitaṃ vākyaṃ svaireṣv api mahātmanaḥ
a prabhuḥ kṣamāvān vīraś ca mṛdur dānto jitendriyaḥ
c raho 'nīcānuvartī ca klībavan mama naiṣadhaḥ
a guṇāṃs tasya smarantyā me tatparāyā divāniśam
c hṛdayaṃ dīryata idaṃ śokāt priyavinākṛtam
 bṛhadaśva uvāca
a evaṃ vilapamānā sā naṣṭasaṃjñeva bhārata
c āruroha mahad veśma puṇyaślokadidṛkṣayā
a tato madhyamakakṣāyāṃ dadarśa ratham āsthitam
c ṛtuparṇaṃ mahīpālaṃ sahavārṣṇeyabāhukam
a tato 'vatīrya vārṣṇeyo bāhukaś ca rathottamāt
c hayāṃs tān avamucyātha sthāpayām āsatū ratham
a so 'vatīrya rathopasthād ṛtuparṇo narādhipaḥ
c upatasthe mahārāja bhīmaṃ bhīmaparākramam
a taṃ bhīmaḥ pratijagrāha pūjayā parayā tataḥ
b sa tena pūjito rājñā ṛtuparṇo narādhipaḥ
b sa tatra kuṇḍine ramye vasamāno mahīpatiḥ
b na ca kiṃ cit tato 'paśyat prekṣyamāṇo muhur muhuḥ
b sa tu rājñā samāgamya vidarbhapatinā tadā
c akasmāt sahasā prāptaṃ strīmantraṃ na sma vindati
a kiṃ kāryaṃ svāgataṃ te 'stu rājñā pṛṣṭaś ca bhārata
c nābhijajñe sa nṛpatir duhitrarthe samāgatam
a ṛtuparṇo 'pi rājā sa dhīmān satyaparākramaḥ
c rājānaṃ rājaputraṃ vā na sma paśyati kaṃ cana
e naiva svayaṃvarakathāṃ na ca viprasamāgamam
f na cānyaṃ kiṃ cid ārambhaṃ svayaṃvaravidhiṃ prati
a tato vigaṇayan rājā manasā kosalādhipaḥ
c āgato 'smīty uvācainaṃ bhavantam abhivādakaḥ
a rājāpi ca smayan bhīmo manasābhivicintayat
c adhikaṃ yojanaśataṃ tasyāgamanakāraṇam
d rājñaś cānyān atikramya prāpto 'yam abhivādakaḥ
a grāmān bahūn atikramya nādhyagacchad yathātatham
c alpakāryaṃ vinirdiṣṭaṃ tasyāgamanakāraṇam
d paścād udarke jñāsyāmi kāraṇaṃ yad bhaviṣyati
a naitad evaṃ sa nṛpatis taṃ satkṛtya vyasarjayat
c viśrāmyatām iti vadan klānto 'sīti punaḥ punaḥ
a sa satkṛtaḥ prahṛṣṭātmā prītaḥ prītena pārthivaḥ
c rājapreṣyair anugato diṣṭaṃ veśma samāviśat
a ṛtuparṇe gate rājan vārṣṇeyasahite nṛpe
c bāhuko ratham āsthāya rathaśālām upāgamat
a sa mocayitvā tān aśvān paricārya ca śāstrataḥ
c svayaṃ caitān samāśvāsya rathopastha upāviśat
a damayantī tu śokārtā dṛṣṭvā bhāṅgasvariṃ nṛpam
c sūtaputraṃ ca vārṣṇeyaṃ bāhukaṃ ca tathāvidham
a cintayām āsa vaidarbhī kasyaiṣa rathanisvanaḥ
c nalasyeva mahān āsīn na ca paśyāmi naiṣadham
a vārṣṇeyena bhaven nūnaṃ vidyā saivopaśikṣitā
c tenāsya rathanirghoṣo nalasyeva mahān abhūt
a āho svid ṛtuparṇo 'pi yathā rājā nalas tathā
c tato 'yaṃ rathanirghoṣo naiṣadhasyeva lakṣyate
a evaṃ vitarkayitvā tu damayantī viśāṃ pate
c dūtīṃ prasthāpayām āsa naiṣadhānveṣaṇe nṛpa
 damayanty uvāca
a gaccha keśini jānīhi ka eṣa rathavāhakaḥ
c upaviṣṭo rathopasthe vikṛto hrasvabāhukaḥ
a abhyetya kuśalaṃ bhadre mṛdupūrvaṃ samāhitā
c pṛcchethāḥ puruṣaṃ hy enaṃ yathātattvam anindite
a atra me mahatī śaṅkā bhaved eṣa nalo nṛpaḥ
c tathā ca me manastuṣṭir hṛdayasya ca nirvṛtiḥ
a brūyāś cainaṃ kathānte tvaṃ parṇādavacanaṃ yathā
c prativākyaṃ ca suśroṇi budhyethās tvam anindite
 bṛhadaśva uvāca
a evaṃ samāhitā gatvā dūtī bāhukam abravīt
c damayanty api kalyāṇī prāsādasthānvavaikṣata
 keśiny uvāca
a svāgataṃ te manuṣyendra kuśalaṃ te bravīmy aham
c damayantyā vacaḥ sādhu nibodha puruṣarṣabha
a kadā vai prasthitā yūyaṃ kimartham iha cāgatāḥ
c tat tvaṃ brūhi yathānyāyaṃ vaidarbhī śrotum icchati
 bāhuka uvāca
a śrutaḥ svayaṃvaro rājñā kausalyena yaśasvinā
c dvitīyo damayantyā vai śvobhūta iti bhāmini
a śrutvā taṃ prasthito rājā śatayojanayāyibhiḥ
c hayair vātajavair mukhyair aham asya ca sārathiḥ
 keśiny uvāca
a atha yo 'sau tṛtīyo vaḥ sa kutaḥ kasya vā punaḥ
c tvaṃ ca kasya kathaṃ cedaṃ tvayi karma samāhitam
 bāhuka uvāca
a puṇyaślokasya vai sūto vārṣṇeya iti viśrutaḥ
c sa nale vidrute bhadre bhāṅgasvarim upasthitaḥ
a aham apy aśvakuśalaḥ sūdatve ca suniṣṭhitaḥ
c ṛtuparṇena sārathye bhojane ca vṛtaḥ svayam
 keśiny uvāca
a atha jānāti vārṣṇeyaḥ kva nu rājā nalo gataḥ
c kathaṃ cit tvayi vaitena kathitaṃ syāt tu bāhuka
 bāhuka uvāca
a ihaiva putrau nikṣipya nalasyāśubhakarmaṇaḥ
c gatas tato yathākāmaṃ naiṣa jānāti naiṣadham
a na cānyaḥ puruṣaḥ kaś cin nalaṃ vetti yaśasvini
c gūḍhaś carati loke 'smin naṣṭarūpo mahīpatiḥ
a ātmaiva hi nalaṃ vetti yā cāsya tadanantarā
c na hi vai tāni liṅgāni nalaṃ śaṃsanti karhi cit
 keśiny uvāca
a yo 'sāv ayodhyāṃ prathamaṃ gatavān brāhmaṇas tadā
c imāni nārīvākyāni kathayānaḥ punaḥ punaḥ
a kva nu tvaṃ kitava chittvā vastrārdhaṃ prasthito mama
c utsṛjya vipine suptām anuraktāṃ priyāṃ priya
a sā vai yathā samādiṣṭā tatrāste tvatpratīkṣiṇī
c dahyamānā divārātraṃ vastrārdhenābhisaṃvṛtā
a tasyā rudantyāḥ satataṃ tena duḥkhena pārthiva
c prasādaṃ kuru vai vīra prativākyaṃ prayaccha ca
a tasyās tat priyam ākhyānaṃ prabravīhi mahāmate
c tad eva vākyaṃ vaidarbhī śrotum icchaty aninditā
a etac chrutvā prativacas tasya dattaṃ tvayā kila
c yat purā tat punas tvatto vaidarbhī śrotum icchati
 bṛhadaśva uvāca
a evam uktasya keśinyā nalasya kurunandana
c hṛdayaṃ vyathitaṃ cāsīd aśrupūrṇe ca locane
a sa nigṛhyātmano duḥkhaṃ dahyamāno mahīpatiḥ
c bāṣpasaṃdigdhayā vācā punar evedam abravīt
a vaiṣamyam api saṃprāptā gopāyanti kulastriyaḥ
c ātmānam ātmanā satyo jitasvargā na saṃśayaḥ
a rahitā bhartṛbhiś caiva na krudhyanti kadā cana
c prāṇāṃś cāritrakavacā dhārayantīha satstriyaḥ
a prāṇayātrāṃ pariprepsoḥ śakunair hṛtavāsasaḥ
c ādhibhir dahyamānasya śyāmā na kroddhum arhati
a satkṛtāsatkṛtā vāpi patiṃ dṛṣṭvā tathāgatam
c bhraṣṭarājyaṃ śriyā hīnaṃ kṣudhitaṃ vyasanāplutam
a evaṃ bruvāṇas tad vākyaṃ nalaḥ paramaduḥkhitaḥ
c na bāṣpam aśakat soḍhuṃ praruroda ca bhārata
a tataḥ sā keśinī gatvā damayantyai nyavedayat
c tat sarvaṃ kathitaṃ caiva vikāraṃ caiva tasya tam
 bṛhadaśva uvāca
a damayantī tu tac chrutvā bhṛśaṃ śokaparāyaṇā
c śaṅkamānā nalaṃ taṃ vai keśinīm idam abravīt
a gaccha keśini bhūyas tvaṃ parīkṣāṃ kuru bāhuke
c ābruvāṇā samīpasthā caritāny asya lakṣaya
a yadā ca kiṃ cit kuryāt sa kāraṇaṃ tatra bhāmini
c tatra saṃceṣṭamānasya saṃlakṣyaṃ te viceṣṭitam
a na cāsya pratibandhena deyo 'gnir api bhāmini
c yācate na jalaṃ deyaṃ samyag atvaramāṇayā
a etat sarvaṃ samīkṣya tvaṃ caritaṃ me nivedaya
b nimittaṃ yat tvayā dṛṣṭaṃ bāhuke daivamānuṣam
c yac cānyad api paśyethās tac cākhyeyaṃ tvayā mama
a damayantyaivam uktā sā jagāmāthāśu keśinī
c niśāmya ca hayajñasya liṅgāni punar āgamat
a sā tat sarvaṃ yathāvṛttaṃ damayantyai nyavedayat
c nimittaṃ yat tadā dṛṣṭaṃ bāhuke divyamānuṣam
 keśiny uvāca
a dṛḍhaṃ śucyupacāro 'sau na mayā mānuṣaḥ kva cit
c dṛṣṭapūrvaḥ śruto vāpi damayanti tathāvidhaḥ
a hrasvam āsādya saṃcāraṃ nāsau vinamate kva cit
c taṃ tu dṛṣṭvā yathāsaṅgam utsarpati yathāsukham
e saṃkaṭe 'py asya sumahad vivaraṃ jāyate 'dhikam
a ṛtuparṇasya cārthāya bhojanīyam anekaśaḥ
c preṣitaṃ tatra rājñā ca māṃsaṃ subahu pāśavam
a tasya prakṣālanārthāya kumbhas tatropakalpitaḥ
c sa tenāvekṣitaḥ kumbhaḥ pūrṇa evābhavat tadā
a tataḥ prakṣālanaṃ kṛtvā samadhiśritya bāhukaḥ
c tṛṇamuṣṭiṃ samādāya āvidhyainaṃ samādadhat
a atha prajvalitas tatra sahasā havyavāhanaḥ
c tad adbhutatamaṃ dṛṣṭvā vismitāham ihāgatā
a anyac ca tasmin sumahad āścaryaṃ lakṣitaṃ mayā
c yad agnim api saṃspṛśya naiva dahyaty asau śubhe
a chandena codakaṃ tasya vahaty āvarjitaṃ drutam
c atīva cānyat sumahad āścaryaṃ dṛṣṭavaty aham
a yat sa puṣpāṇy upādāya hastābhyāṃ mamṛde śanaiḥ
c mṛdyamānāni pāṇibhyāṃ tena puṣpāṇi tāny atha
a bhūya eva sugandhīni hṛṣitāni bhavanti ca
c etāny adbhutakalpāni dṛṣṭvāhaṃ drutam āgatā
d ceṣṭitāni viśālākṣi bāhukasya samīpataḥ
 bṛhadaśva uvāca
a damayantī tu tac chrutvā puṇyaślokasya ceṣṭitam
c amanyata nalaṃ prāptaṃ karmaceṣṭābhisūcitam
a sā śaṅkamānā bhartāraṃ nalaṃ bāhukarūpiṇam
c keśinīṃ ślakṣṇayā vācā rudatī punar abravīt
a punar gaccha pramattasya bāhukasyopasaṃskṛtam
c mahānasāc chṛtaṃ māṃsaṃ samādāyaihi bhāmini
a sā gatvā bāhuke vyagre tan māṃsam apakṛṣya ca
c atyuṣṇam eva tvaritā tatkṣaṇaṃ priyakāriṇī
e damayantyai tataḥ prādāt keśinī kurunandana
a socitā nalasiddhasya māṃsasya bahuśaḥ purā
c prāśya matvā nalaṃ sūdaṃ prākrośad bhṛśaduḥkhitā
a vaiklavyaṃ ca paraṃ gatvā prakṣālya ca mukhaṃ tataḥ
c mithunaṃ preṣayām āsa keśinyā saha bhārata
a indrasenāṃ saha bhrātrā samabhijñāya bāhukaḥ
c abhidrutya tato rājā pariṣvajyāṅkam ānayat
a bāhukas tu samāsādya sutau surasutopamau
c bhṛśaṃ duḥkhaparītātmā sasvaraṃ prarudoda ha
a naiṣadho darśayitvā tu vikāram asakṛt tadā
c utsṛjya sahasā putrau keśinīm idam abravīt
a idaṃ susadṛśaṃ bhadre mithunaṃ mama putrayoḥ
c tato dṛṣṭvaiva sahasā bāṣpam utsṛṣṭavān aham
a bahuśaḥ saṃpatantīṃ tvāṃ janaḥ śaṅketa doṣataḥ
c vayaṃ ca deśātithayo gaccha bhadre namo 'stu te
 bṛhadaśva uvāca
a sarvaṃ vikāraṃ dṛṣṭvā tu puṇyaślokasya dhīmataḥ
c āgatya keśinī kṣipraṃ damayantyai nyavedayat
a damayantī tato bhūyaḥ preṣayām āsa keśinīm
c mātuḥ sakāśaṃ duḥkhārtā nalaśaṅkāsamutsukā
a parīkṣito me bahuśo bāhuko nalaśaṅkayā
c rūpe me saṃśayas tv ekaḥ svayam icchāmi veditum
a sa vā praveśyatāṃ mātar māṃ vānujñātum arhasi
c viditaṃ vātha vājñātaṃ pitur me saṃvidhīyatām
a evam uktā tu vaidarbhyā sā devī bhīmam abravīt
c duhitus tam abhiprāyam anvajānāc ca pārthivaḥ
a sā vai pitrābhyanujñātā mātrā ca bharatarṣabha
c nalaṃ praveśayām āsa yatra tasyāḥ pratiśrayaḥ
d tāṃ sma dṛṣṭvaiva sahasā damayantīṃ nalo nṛpaḥ
d āviṣṭaḥ śokaduḥkhābhyāṃ babhūvāśrupariplutaḥ
a taṃ tu dṛṣṭvā tathāyuktaṃ damayantī nalaṃ tadā
c tīvraśokasamāviṣṭā babhūva varavarṇinī
a tataḥ kāṣāyavasanā jaṭilā malapaṅkinī
c damayantī mahārāja bāhukaṃ vākyam abravīt
a dṛṣṭapūrvas tvayā kaś cid dharmajño nāma bāhuka
c suptām utsṛjya vipine gato yaḥ puruṣaḥ striyam
a anāgasaṃ priyāṃ bhāryāṃ vijane śramamohitām
c apahāya tu ko gacchet puṇyaślokam ṛte nalam
a kiṃ nu tasya mayā kāryam aparāddhaṃ mahīpateḥ
c yo mām utsṛjya vipine gatavān nidrayā hṛtām
a sākṣād devān apāhāya vṛto yaḥ sa mayā purā
c anuvratāṃ sābhikāmāṃ putriṇīṃ tyaktavān katham
a agnau pāṇigṛhītāṃ ca haṃsānāṃ vacane sthitām
c bhariṣyāmīti satyaṃ ca pratiśrutya kva tad gatam
a damayantyā bruvantyās tu sarvam etad ariṃdama
c śokajaṃ vāri netrābhyām asukhaṃ prāsravad bahu
a atīva kṛṣṇatārābhyāṃ raktāntābhyāṃ jalaṃ tu tat
c parisravan nalo dṛṣṭvā śokārta idam abravīt
a mama rājyaṃ pranaṣṭaṃ yan nāhaṃ tat kṛtavān svayam
c kalinā tat kṛtaṃ bhīru yac ca tvām aham atyajam
a tvayā tu dharmabhṛcchreṣṭhe śāpenābhihataḥ purā
c vanasthayā duḥkhitayā śocantyā māṃ vivāsasam
a sa maccharīre tvacchāpād dahyamāno 'vasat kaliḥ
b karkoṭakaviṣād dagdho mama satyena śobhane
c tvacchāpadagdhaḥ satataṃ so 'gnāv iva samāhitaḥ
a mama ca vyavasāyena tapasā caiva nirjitaḥ
c duḥkhasyāntena cānena bhavitavyaṃ hi nau śubhe
a vimucya māṃ gataḥ pāpaḥ sa tato 'ham ihāgataḥ
b āviṣṭaḥ śokaduḥkhābhyāṃ bāṣpadhārāpariplutaḥ
c tvadarthaṃ vipulaśroṇi na hi me 'nyat prayojanam
a kathaṃ nu nārī bhartāram anuraktam anuvratam
c utsṛjya varayed anyaṃ yathā tvaṃ bhīru karhi cit
a dūtāś caranti pṛthivīṃ kṛtsnāṃ nṛpatiśāsanāt
c bhaimī kila sma bhartāraṃ dvitīyaṃ varayiṣyati
a svairavṛttā yathākāmam anurūpam ivātmanaḥ
c śrutvaiva caivaṃ tvarito bhāṅgasvarir upasthitaḥ
d katham utsṛjya bhartāraṃ nibhṛtaiva vadhūś caret
a damayantī tu tac chrutvā nalasya paridevitam
c prāñjalir vepamānā ca bhītā vacanam abravīt
d gṛhe bhīmasya nṛpateḥ parasparasukhaiṣiṇau
d vasetāṃ hṛṣṭasaṃkalpau vaidarbhī ca nalaś ca ha
 damayanty uvāca
a na mām arhasi kalyāṇa pāpena pariśaṅkitum
c mayā hi devān utsṛjya vṛtas tvaṃ niṣadhādhipa
a tavābhigamanārthaṃ tu sarvato brāhmaṇā gatāḥ
c vākyāni mama gāthābhir gāyamānā diśo daśa
a tatas tvāṃ brāhmaṇo vidvān parṇādo nāma pārthiva
c abhyagacchat kosalāyām ṛtuparṇaniveśane
a tena vākye hṛte samyak prativākye tathāhṛte
c upāyo 'yaṃ mayā dṛṣṭo naiṣadhānayane tava
a tvām ṛte na hi loke 'nya ekāhnā pṛthivīpate
c samartho yojanaśataṃ gantum aśvair narādhipa
a tathā cemau mahīpāla bhaje 'haṃ caraṇau tava
c yathā nāsatkṛtaṃ kiṃ cin manasāpi carāmy aham
a ayaṃ carati loke 'smin bhūtasākṣī sadāgatiḥ
c eṣa muñcatu me prāṇān yadi pāpaṃ carāmy aham
a tathā carati tigmāṃśuḥ pareṇa bhuvanaṃ sadā
c sa vimuñcatu me prāṇān yadi pāpaṃ carāmy aham
a candramāḥ sarvabhūtānām antaś carati sākṣivat
c sa vimuñcatu me prāṇān yadi pāpaṃ carāmy aham
a ete devās trayaḥ kṛtsnaṃ trailokyaṃ dhārayanti vai
c vibruvantu yathāsatyam ete vādya tyajantu mām
a evam ukte tato vāyur antarikṣād abhāṣata
c naiṣā kṛtavatī pāpaṃ nala satyaṃ bravīmi te
a rājañ śīlanidhiḥ sphīto damayantyā surakṣitaḥ
c sākṣiṇo rakṣiṇaś cāsyā vayaṃ trīn parivatsarān
a upāyo vihitaś cāyaṃ tvadartham atulo 'nayā
c na hy ekāhnā śataṃ gantā tvad ṛte 'nyaḥ pumān iha
a upapannā tvayā bhaimī tvaṃ ca bhaimyā mahīpate
c nātra śaṅkā tvayā kāryā saṃgaccha saha bhāryayā
a tathā bruvati vāyau tu puṣpavṛṣṭiḥ papāta ha
c devadundubhayo nedur vavau ca pavanaḥ śivaḥ
a tad adbhutatamaṃ dṛṣṭvā nalo rājātha bhārata
c damayantyāṃ viśaṅkāṃ tāṃ vyapākarṣad ariṃdamaḥ
a tatas tad vastram arajaḥ prāvṛṇod vasudhādhipaḥ
c saṃsmṛtya nāgarājānaṃ tato lebhe vapuḥ svakam
a svarūpiṇaṃ tu bhartāraṃ dṛṣṭvā bhīmasutā tadā
c prākrośad uccair āliṅgya puṇyaślokam aninditā
a bhaimīm api nalo rājā bhrājamāno yathā purā
c sasvaje svasutau cāpi yathāvat pratyanandata
a tataḥ svorasi vinyasya vaktraṃ tasya śubhānanā
c parītā tena duḥkhena niśaśvāsāyatekṣaṇā
a tathaiva maladigdhāṅgī pariṣvajya śucismitā
c suciraṃ puruṣavyāghraṃ tasthau sāśrupariplutā
a tataḥ sarvaṃ yathāvṛttaṃ damayantyā nalasya ca
c bhīmāyākathayat prītyā vaidarbhyā jananī nṛpa
a tato 'bravīn mahārājaḥ kṛtaśaucam ahaṃ nalam
c damayantyā sahopetaṃ kālyaṃ draṣṭā sukhoṣitam
a tatas tau sahitau rātriṃ kathayantau purātanam
c vane vicaritaṃ sarvam ūṣatur muditau nṛpa
a sa caturthe tato varṣe saṃgamya saha bhāryayā
c sarvakāmaiḥ susiddhārtho labdhavān paramāṃ mudam
a damayanty api bhartāram avāpyāpyāyitā bhṛśam
c ardhasaṃjātasasyeva toyaṃ prāpya vasuṃdharā
a saivaṃ sametya vyapanītatandrī
śāntajvarā harṣavivṛddhasattvā
c rarāja bhaimī samavāptakāmā
śītāṃśunā rātrir ivoditena
 bṛhadaśva uvāca
a atha tāṃ vyuṣito rātriṃ nalo rājā svalaṃkṛtaḥ
c vaidarbhyā sahitaḥ kālyaṃ dadarśa vasudhādhipam
a tato 'bhivādayām āsa prayataḥ śvaśuraṃ nalaḥ
c tasyānu damayantī ca vavande pitaraṃ śubhā
a taṃ bhīmaḥ pratijagrāha putravat parayā mudā
c yathārhaṃ pūjayitvā tu samāśvāsayata prabhuḥ
e nalena sahitāṃ tatra damayantīṃ pativratām
f anujagrāha mahatā satkāreṇa kṣitīśvaraḥ
a tām arhaṇāṃ nalo rājā pratigṛhya yathāvidhi
c paricaryāṃ svakāṃ tasmai yathāvat pratyavedayat
a tato babhūva nagare sumahān harṣanisvanaḥ
c janasya saṃprahṛṣṭasya nalaṃ dṛṣṭvā tathāgatam
a aśobhayac ca nagaraṃ patākādhvajamālinam
c siktasaṃmṛṣṭapuṣpāḍhyā rājamārgāḥ kṛtās tadā
a dvāri dvāri ca paurāṇāṃ puṣpabhaṅgaḥ prakalpitaḥ
c arcitāni ca sarvāṇi devatāyatanāni ca
a ṛtuparṇo 'pi śuśrāva bāhukacchadminaṃ nalam
c damayantyā samāyuktaṃ jahṛṣe ca narādhipaḥ
a tam ānāyya nalo rājā kṣamayām āsa pārthivam
c sa ca taṃ kṣamayām āsa hetubhir buddhisaṃmataḥ
a sa satkṛto mahīpālo naiṣadhaṃ vismayānvitaḥ
b uvāca vākyaṃ tattvajño naiṣadhaṃ vadatāṃ varaḥ
c diṣṭyā sameto dāraiḥ svair bhavān ity abhyanandata
a kaccit tu nāparādhaṃ te kṛtavān asmi naiṣadha
c ajñātavāsaṃ vasato madgṛhe niṣadhādhipa
a yadi vā buddhipūrvāṇi yady abuddhāni kāni cit
c mayā kṛtāny akāryāṇi tāni me kṣantum arhasi
 nala uvāca
a na me 'parādhaṃ kṛtavāṃs tvaṃ svalpam api pārthiva
c kṛte 'pi ca na me kopaḥ kṣantavyaṃ hi mayā tava
a pūrvaṃ hy asi sakhā me 'si saṃbandhī ca narādhipa
c ata ūrdhvaṃ tu bhūyas tvaṃ prītim āhartum arhasi
d ata ūrdhvaṃ tu bhūyas tvaṃ prītimān kṣantum arhasi
a sarvakāmaiḥ suvihitaḥ sukham asmy uṣitas tvayi
c na tathā svagṛhe rājan yathā tava gṛhe sadā
a idaṃ caiva hayajñānaṃ tvadīyaṃ mayi tiṣṭhati
c tad upākartum icchāmi manyase yadi pārthiva
 bṛhadaśva uvāca
a evam uktvā dadau vidyām ṛtuparṇāya naiṣadhaḥ
c sa ca tāṃ pratijagrāha vidhidṛṣṭena karmaṇā
a tato gṛhyāśvahṛdayaṃ tadā bhāṅgasvarir nṛpaḥ
b niṣadhādhipateś cāpi datvākṣahṛdayaṃ nṛpaḥ
c sūtam anyam upādāya yayau svapuram eva hi
a ṛtuparṇe pratigate nalo rājā viśāṃ pate
c nagare kuṇḍine kālaṃ nātidīrgham ivāvasat
 bṛhadaśva uvāca
a sa māsam uṣya kaunteya bhīmam āmantrya naiṣadhaḥ
c purād alpaparīvāro jagāma niṣadhān prati
a rathenaikena śubhreṇa dantibhiḥ pariṣoḍaśaiḥ
c pañcāśadbhir hayaiś caiva ṣaṭśataiś ca padātibhiḥ
a sa kampayann iva mahīṃ tvaramāṇo mahīpatiḥ
c praviveśātisaṃrabdhas tarasaiva mahāmanāḥ
a tataḥ puṣkaram āsādya vīrasenasuto nalaḥ
c uvāca dīvyāva punar bahu vittaṃ mayārjitam
a damayantī ca yac cānyan mayā vasu samarjitam
c eṣa vai mama saṃnyāsas tava rājyaṃ tu puṣkara
a punaḥ pravartatāṃ dyūtam iti me niścitā matiḥ
c ekapāṇena bhadraṃ te prāṇayoś ca paṇāvahe
a jitvā parasvam āhṛtya rājyaṃ vā yadi vā vasu
c pratipāṇaḥ pradātavyaḥ paraṃ hi dhanam ucyate
a na ced vāñchasi tad dyūtaṃ yuddhadyūtaṃ pravartatām
c dvairathenāstu vai śāntis tava vā mama vā nṛpa
a vaṃśabhojyam idaṃ rājyaṃ mārgitavyaṃ yathā tathā
c yena tenāpy upāyena vṛddhānām iti śāsanam
a dvayor ekatare buddhiḥ kriyatām adya puṣkara
c kaitavenākṣavatyāṃ vā yuddhe vā namyatāṃ dhanuḥ
a naiṣadhenaivam uktas tu puṣkaraḥ prahasann iva
c dhruvam ātmajayaṃ matvā pratyāha pṛthivīpatim
a diṣṭyā tvayārjitaṃ vittaṃ pratipāṇāya naiṣadha
c diṣṭyā ca duṣkṛtaṃ karma damayantyāḥ kṣayaṃ gatam
e diṣṭyā ca dhriyase rājan sadāro 'rinibarhaṇa
f punar dyūte ca te buddhir diṣṭyā puruṣasattama
a dhanenānena vaidarbhī jitena samalaṃkṛtā
c mām upasthāsyati vyaktaṃ divi śakram ivāpsarāḥ
a nityaśo hi smarāmi tvāṃ pratīkṣāmi ca naiṣadha
c devane ca mama prītir na bhavaty asuhṛdgaṇaiḥ
a jitvā tv adya varārohāṃ damayantīm aninditām
c kṛtakṛtyo bhaviṣyāmi sā hi me nityaśo hṛdi
a śrutvā tu tasya tā vāco bahvabaddhapralāpinaḥ
c iyeṣa sa śiraś chettuṃ khaḍgena kupito nalaḥ
a smayaṃs tu roṣatāmrākṣas tam uvāca tato nṛpaḥ
c paṇāvaḥ kiṃ vyāharase jitvā vai vyāhariṣyasi
a tataḥ prāvartata dyūtaṃ puṣkarasya nalasya ca
c ekapāṇena bhadraṃ te nalena sa parājitaḥ
e saratnakośanicayaḥ prāṇena paṇito 'pi ca
a jitvā ca puṣkaraṃ rājā prahasann idam abravīt
c mama sarvam idaṃ rājyam avyagraṃ hatakaṇṭakam
a vaidarbhī na tvayā śakyā rājāpasada vīkṣitum
c tasyās tvaṃ saparīvāro mūḍha dāsatvam āgataḥ
a na tat tvayā kṛtaṃ karma yenāhaṃ nirjitaḥ purā
c kalinā tat kṛtaṃ karma tvaṃ tu mūḍha na budhyase
e nāhaṃ parakṛtaṃ doṣaṃ tvayy ādhāsye kathaṃ cana
a yathāsukhaṃ tvaṃ jīvasva prāṇān abhyutsṛjāmi te
b tathaiva sarvasaṃbhāraṃ svam aṃśaṃ vitarāmi te
c tathaiva ca mama prītis tvayi vīra na saṃśayaḥ
a saubhrātraṃ caiva me tvatto na kadā cit prahāsyati
c puṣkara tvaṃ hi me bhrātā saṃjīvasva śataṃ samāḥ
a evaṃ nalaḥ sāntvayitvā bhrātaraṃ satyavikramaḥ
c svapuraṃ preṣayām āsa pariṣvajya punaḥ punaḥ
a sāntvito naiṣadhenaivaṃ puṣkaraḥ pratyuvāca tam
c puṇyaślokaṃ tadā rājann abhivādya kṛtāñjaliḥ
a kīrtir astu tavākṣayyā jīva varṣāyutaṃ sukhī
c yo me vitarasi prāṇān adhiṣṭhānaṃ ca pārthiva
a sa tathā satkṛto rājñā māsam uṣya tadā nṛpaḥ
c prayayau svapuraṃ hṛṣṭaḥ puṣkaraḥ svajanāvṛtaḥ
a mahatyā senayā rājan vinītaiḥ paricārakaiḥ
c bhrājamāna ivādityo vapuṣā puruṣarṣabha
a prasthāpya puṣkaraṃ rājā vittavantam anāmayam
c praviveśa puraṃ śrīmān atyartham upaśobhitam
e praviśya sāntvayām āsa paurāṃś ca niṣadhādhipaḥ
f paurā jānapadāś cāpi saṃprahṛṣṭatanūruhāḥ
f ūcuḥ prāñjalayaḥ sarve sāmātyapramukhā janāḥ
f adya sma nirvṛtā rājan pure janapade 'pi ca
f upāsituṃ punaḥ prāptā devā iva śatakratum
f āśvāsayat tadāmātyān sarvāñ jānapadāṃs tadā
f hiteṣu caiṣāṃ satataṃ pitevāvahito 'bhavat
 bṛhadaśva uvāca
a praśānte tu pure hṛṣṭe saṃpravṛtte mahotsave
c mahatyā senayā rājā damayantīm upānayat
d puṇyaślokaṃ tu rājyasthaṃ śrutvā bhīmo mahīpatiḥ
d mudā paramayā yukto babhūva bharatarṣabha
d atha hṛṣṭamanā rājā mahatyā senayā saha
d sutāṃ prasthāpayām āsa puṇyaślokāya dhīmate
a damayantīm api pitā satkṛtya paravīrahā
c prasthāpayad ameyātmā bhīmo bhīmaparākramaḥ
a āgatāyāṃ tu vaidarbhyāṃ saputrāyāṃ nalo nṛpaḥ
c vartayām āsa mudito devarāḍ iva nandane
a tathā prakāśatāṃ yāto jambūdvīpe 'tha rājasu
c punaḥ sve cāvasad rājye pratyāhṛtya mahāyaśāḥ
a īje ca vividhair yajñair vidhivat svāptadakṣiṇaiḥ
c tathā tvam api rājendra sasuhṛd vakṣyase 'cirāt
a duḥkham etādṛśaṃ prāpto nalaḥ parapuraṃjayaḥ
c devanena naraśreṣṭha sabhāryo bharatarṣabha
a ekākinaiva sumahan nalena pṛthivīpate
c duḥkham āsāditaṃ ghoraṃ prāptaś cābhyudayaḥ punaḥ
a tvaṃ punar bhrātṛsahitaḥ kṛṣṇayā caiva pāṇḍava
c ramase 'smin mahāraṇye dharmam evānucintayan
a brāhmaṇaiś ca mahābhāgair vedavedāṅgapāragaiḥ
c nityam anvāsyase rājaṃs tatra kā paridevanā
d akṣāṇāṃ hṛdaye prāpte ṛtuparṇasya saṃnidhau
d nalena yācitaṃ rājñā kalinā ca pratiśrutam
d karkoṭakasya nāgasya damayantyā nalasya ca
d ṛtuparṇasya rājarṣeḥ kīrtanaṃ kalināśanam
a itihāsam imaṃ cāpi kalināśanam ucyate
b ya idaṃ paṭhate nityaṃ ya idaṃ śṛṇuyān naraḥ
b na tasya vidyate rājan bhayaṃ vai kalikārakam
b dharmanityasya yuktasya sadārjavaratasya ca
b dāntasya ca vadānyasya kaliḥ puṃsaḥ karoti kim
c śakyam āśvāsituṃ śrutvā tvadvidhena viśāṃ pate
d idam evānyad atraiva vyāsena parikīrtitam
d kalinā ca nṛpe dattaṃ rājan varam anuttamam
d akṣāṇāṃ hṛdaye prāpte ṛtuparṇasya saṃnidhau
d nalena paṭhitaḥ ślokaḥ kalināśāya bhārata
a asthiratvaṃ ca saṃcintya puruṣārthasya nityadā
c tasyāye ca vyaye caiva samāśvasihi mā śucaḥ
c   na cintayitum arhasi
c śrutvetihāsaṃ nṛpate
d vyasane tvaṃ mahārāja na viṣīditum arhasi
d viṣamāvasthite daive pauruṣe 'phalatāṃ gate
d viṣādayanti nātmānaṃ sattvāpāśrayiṇo budhāḥ
a ye cedaṃ kathayiṣyanti nalasya caritaṃ mahat
c śroṣyanti cāpy abhīkṣṇaṃ vai nālakṣmīs tān bhajiṣyati
e arthās tasyopapatsyante dhanyatāṃ ca gamiṣyati
a itihāsam imaṃ śrutvā purāṇaṃ śaśvad uttamam
c putrān pautrān paśūṃś caiva vetsyate nṛṣu cāgryatām
e arogaḥ prītimāṃś caiva bhaviṣyati na saṃśayaḥ
a bhayaṃ paśyasi yac ca tvam āhvayiṣyati māṃ punaḥ
c akṣajña iti tat te 'haṃ nāśayiṣyāmi pārthiva
a vedākṣahṛdayaṃ kṛtsnam ahaṃ satyaparākrama
b upapadyati mattaś ca bhaviṣyati na saṃśayaḥ
c upapadyasva kaunteya prasanno 'haṃ bravīmi te
 vaiśaṃpāyana uvāca
a tato hṛṣṭamanā rājā bṛhadaśvam uvāca ha
c bhagavann akṣahṛdayaṃ jñātum icchāmi tattvataḥ
d kaunteyenaivam uktas tu bṛhadaśvo mahāmuniḥ
a tato 'kṣahṛdayaṃ prādāt pāṇḍavāya mahātmane
b labdhvā ca pāṇḍavo rājā viśokaḥ samapadyata
b kathām evaṃ tathā kṛtvā nalasya caritāśrayām
b āmantrya pāṇḍavān sarvān bṛhadaśvo jagāma ha
c dattvā cāśvaśiro 'gacchad upaspraṣṭuṃ mahātapāḥ
a bṛhadaśve gate pārtham aśrauṣīt savyasācinam
c vartamānaṃ tapasy ugre vāyubhakṣaṃ manīṣiṇam
a brāhmaṇebhyas tapasvibhyaḥ saṃpatadbhyas tatas tataḥ
c tīrthaśailavarebhyaś ca sametebhyo dṛḍhavrataḥ
a iti pārtho mahābāhur durāpaṃ tapa āsthitaḥ
c na tathā dṛṣṭapūrvo 'nyaḥ kaś cid ugratapā iti
a yathā dhanaṃjayaḥ pārthas tapasvī niyatavrataḥ
c munir ekacaraḥ śrīmān dharmo vigrahavān iva
a taṃ śrutvā pāṇḍavo rājaṃs tapyamānaṃ mahāvane
c anvaśocata kaunteyaḥ priyaṃ vai bhrātaraṃ jayam
a dahyamānena tu hṛdā śaraṇārthī mahāvane
c brāhmaṇān vividhajñānān paryapṛcchad yudhiṣṭhiraḥ
d pratigṛhyākṣahṛdayaṃ kuntīputro yudhiṣṭhiraḥ
d āsīd dhṛṣṭamanā rājan bhīmasenādibhir yutaḥ
d svabhrātṝn sahitān paśyan kuntīputro yudhiṣṭhiraḥ
d apaśyann arjunaṃ tatra babhūvāśrupariplutaḥ
d saṃtapyamānaḥ kaunteyo bhīmasenam uvāca ha
d kadā drakṣyāmi vai bhīma pārtham atra tavānujam
d matkṛte hi kuruśreṣṭhas tapyate duścaraṃ tapaḥ
d tasyākṣahṛdayajñānam ākhyāsyāmi kadā nv aham
d sa hi śrutvākṣahṛdayaṃ samupāttaṃ mayā vibho
d prahṛṣṭaḥ puruṣavyāghro bhaviṣyati na saṃśayaḥ
 janamejaya uvāca
 vaiśaṃpāyana uvāca
 tīrthānāṃ caiva māhātmyaṃ pulastyenābhibhāṣitān
 kadā cit tīrthayātrāyāṃ nārado bhagavān ṛṣiḥ
 tīrthāni paryaṭaṃs tatra yudhiṣṭhiram upāgamat
 vinayāvanato bhūtvā paryapṛcchad yudhiṣṭhiraḥ
 nārada uvāca
 tīrthābhidhānaṃ puṇyaṃ ca nāradāya mahātmane
 pulastya uvāca
 tat te 'haṃ kathayiṣyāmi śṛṇu dharmabhṛtāṃ vara
a bhagavan kāmyakāt pārthe gate me prapitāmahe
c pāṇḍavāḥ kim akurvanta tam ṛte savyasācinam
a sa hi teṣāṃ maheṣvāso gatir āsīd anīkajit
c ādityānāṃ yathā viṣṇus tathaiva pratibhāti me
c   rudrāṇāṃ caiva śaṃkaraḥ
c tridaśānāṃ mahendraś ca
a tenendrasamavīryeṇa saṃgrāmeṣv anivartinā
c vinābhūtā vane vīrāḥ katham āsan pitāmahāḥ
 vaiśaṃpāyana uvāca
a gate tu kāmyakāt tāta pāṇḍave savyasācini
c babhūvuḥ kauraveyās te duḥkhaśokaparāyaṇāḥ
a ākṣiptasūtrā maṇayaś chinnapakṣā iva dvijāḥ
c aprītamanasaḥ sarve babhūvur atha pāṇḍavāḥ
a vanaṃ ca tad abhūt tena hīnam akliṣṭakarmaṇā
c kubereṇa yathā hīnaṃ vanaṃ caitrarathaṃ tathā
a tam ṛte puruṣavyāghraṃ pāṇḍavā janamejaya
c mudam aprāpnuvanto vai kāmyake nyavasaṃs tadā
a brāhmaṇārthe parākrāntāḥ śuddhair bāṇair mahārathāḥ
c nighnanto bharataśreṣṭha medhyān bahuvidhān mṛgān
a nityaṃ hi puruṣavyāghrā vanyāhāram ariṃdamāḥ
c viprasṛtya samāhṛtya brāhmaṇebhyo nyavedayan
a evaṃ te nyavasaṃs tatra sotkaṇṭhāḥ puruṣarṣabhāḥ
c ahṛṣṭamanasaḥ sarve gate rājan dhanaṃjaye
a atha viproṣitaṃ vīraṃ pāñcālī madhyamaṃ patim
c smarantī pāṇḍavaśreṣṭham idaṃ vacanam abravīt
a yo 'rjunenārjunas tulyo dvibāhur bahubāhunā
c tam ṛte pāṇḍavaśreṣṭhaṃ vanaṃ na pratibhāti me
e śūnyām iva ca paśyāmi tatra tatra mahīm imām
f vinā tena mahīnātha śakrapratimatejasā
a bahvāścaryam idaṃ cāpi vanaṃ kusumitadrumam
c na tathā ramaṇīyaṃ me tam ṛte savyasācinam
a nīlāmbudasamaprakhyaṃ mattamātaṅgavikramam
c tam ṛte puṇḍarīkākṣaṃ kāmyakaṃ nātibhāti me
a yasya sma dhanuṣo ghoṣaḥ śrūyate 'śaninisvanaḥ
c na labhe śarma taṃ rājan smarantī savyasācinam
a tathā lālapyamānāṃ tāṃ niśamya paravīrahā
c bhīmaseno mahārāja draupadīm idam abravīt
a manaḥprītikaraṃ bhadre yad bravīṣi sumadhyame
c tan me prīṇāti hṛdayam amṛtaprāśanopamam
a yasya dīrghau samau pīnau bhujau parighasaṃnibhau
c maurvīkṛtakiṇau vṛttau khaḍgāyudhagadādharau
a niṣkāṅgadakṛtāpīḍau pañcaśīrṣāv ivoragau
c tam ṛte puruṣavyāghraṃ naṣṭasūryam idaṃ vanam
a yam āśritya mahābāhuṃ pāñcālāḥ kuravas tathā
c surāṇām api yattānāṃ pṛtanāsu na bibhyati
a yasya bāhū samāśritya vayaṃ sarve mahātmanaḥ
c manyāmahe jitān ājau parān prāptāṃ ca medinīm
a tam ṛte phalgunaṃ vīraṃ na labhe kāmyake dhṛtim
c śūnyām iva ca paśyāmi tatra tatra mahīm imām
d paśyāmi ca diśaḥ sarvās timireṇāvṛtā iva
d tato 'bravīt sāśrukaṇṭho nakulaḥ pāṇḍunandanaḥ
 nakula uvāca
a ya udīcīṃ diśaṃ gatvā jitvā yudhi mahābalān
c gandharvamukhyāñ śataśo hayāṃl lebhe sa vāsaviḥ
d yasmin divyāni karmāṇi kathayanti raṇājire
d devā api yudhāṃ śreṣṭhaṃ tam ṛte kā ratir vane
a rājaṃs tittirikalmāṣāñ śrīmān anilaraṃhasaḥ
c prādād bhrātre priyaḥ premṇā rājasūye mahākratau
a tam ṛte bhīmadhanvānaṃ bhīmād avarajaṃ vane
c kāmaye kāmyake vāsaṃ nedānīm amaropamam
 sahadeva uvāca
a yo dhanāni ca kanyāś ca yudhi jitvā mahārathān
c ājahāra purā rājñe rājasūye mahākratau
a yaḥ sametān mṛdhe jitvā yādavān amitadyutiḥ
c subhadrām ājahāraiko vāsudevasya saṃmate
d yenārdharājyam ācchidya drupadasya mahātmanaḥ
d ācāryadakṣiṇā dattā guror droṇasya bhārata
a tasya jiṣṇor bṛsīṃ dṛṣṭvā śūnyām upaniveśane
c hṛdayaṃ me mahārāja na śāmyati kadā cana
a vanād asmād vivāsaṃ tu rocaye 'ham ariṃdama
c na hi nas tam ṛte vīraṃ ramaṇīyam idaṃ vanam
 vaiśaṃpāyana uvāca
a dhanaṃjayotsukās te tu vane tasmin mahārathāḥ
c nyavasanta mahābhāgā draupadyā saha pāṇḍavāḥ
d dhanaṃjayotsukānāṃ tu bhrātṝṇāṃ kṛṣṇayā saha
d śrutvā vākyāni vimanā dharmarājo 'py ajāyata
a athāpaśyan mahātmānaṃ devarṣiṃ tatra nāradam
c dīpyamānaṃ śriyā brāhmyā dīptāgnisamatejasam
d tam āgatam abhiprekṣya bhrātṛbhiḥ saha dharmarāṭ
d pratyutthāya yathānyāyaṃ pūjāṃ cakre mahātmane
a sa taiḥ parivṛtaḥ śrīmān bhrātṛbhiḥ kurusattamaḥ
c vibabhāv atidīptaujā devair iva śatakratuḥ
a yathā ca vedān sāvitrī yājñasenī tathā satī
c na jahau dharmataḥ pārthān merum arkaprabhā yathā
d arghyaṃ pādyam athānīya tv abhyavādayad acyutam
d nāradas tu mahātejāḥ svasty astv ity abhyabhāṣata
d tato yudhiṣṭhiro rājā dṛṣṭvā devarṣisattamam
d yathārhaṃ pūjayām āsa vidhivat kurunandanaḥ
a pratigṛhya tu tāṃ pūjāṃ nārado bhagavān ṛṣiḥ
c āśvāsayad dharmasutaṃ yuktarūpam ivānagha
a uvāca ca mahātmānaṃ dharmarājaṃ yudhiṣṭhiram
c brūhi dharmabhṛtāṃ śreṣṭha kenārthaḥ kiṃ dadāmi te
a atha dharmasuto rājā praṇamya bhrātṛbhiḥ saha
c uvāca prāñjalir vākyaṃ nāradaṃ devasaṃmitam
a tvayi tuṣṭe mahābhāga sarvalokābhipūjite
c kṛtam ity eva manye 'haṃ prasādāt tava suvrata
a yadi tv aham anugrāhyo bhrātṛbhiḥ sahito 'nagha
c saṃdehaṃ me muniśreṣṭha hṛdisthaṃ chettum arhasi
a pradakṣiṇaṃ yaḥ kurute pṛthivīṃ tīrthatatparaḥ
c kiṃ phalaṃ tasya kārtsnyena tad brahman vaktum arhasi
 nārada uvāca
a śṛṇu rājann avahito yathā bhīṣmeṇa bhārata
c pulastyasya sakāśād vai sarvam etad upaśrutam
a purā bhāgīrathītīre bhīṣmo dharmabhṛtāṃ varaḥ
c pitryaṃ vrataṃ samāsthāya nyavasan munivat tadā
a śubhe deśe mahārāja puṇye devarṣisevite
c gaṅgādvāre mahātejā devagandharvasevite
a sa pitṝṃs tarpayām āsa devāṃś ca paramadyutiḥ
c ṛṣīṃś ca toṣayām āsa vidhidṛṣṭena karmaṇā
a kasya cit tv atha kālasya japann eva mahātapāḥ
c dadarśādbhutasaṃkāśaṃ pulastyam ṛṣisattamam
a sa taṃ dṛṣṭvogratapasaṃ dīpyamānam iva śriyā
c praharṣam atulaṃ lebhe vismayaṃ ca paraṃ yayau
a upasthitaṃ mahārāja pūjayām āsa bhārata
c bhīṣmo dharmabhṛtāṃ śreṣṭho vidhidṛṣṭena karmaṇā
a śirasā cārghyam ādāya śuciḥ prayatamānasaḥ
c nāma saṃkīrtayām āsa tasmin brahmarṣisattame
a bhīṣmo 'ham asmi bhadraṃ te dāso 'smi tava suvrata
c tava saṃdarśanād eva mukto 'haṃ sarvakilbiṣaiḥ
a evam uktvā mahārāja bhīṣmo dharmabhṛtāṃ varaḥ
c vāgyataḥ prāñjalir bhūtvā tūṣṇīm āsīd yudhiṣṭhira
a taṃ dṛṣṭvā niyamenātha svādhyāyāmnāyakarśitam
b tataḥ sa madhureṇātha svareṇa sumahātapāḥ
b uvāca vākyaṃ dharmajñaḥ pulastyaḥ prītamānasaḥ
c bhīṣmaṃ kurukulaśreṣṭhaṃ muniḥ prītamanābhavat
 pulastya uvāca
a anena tava dharmajña praśrayeṇa damena ca
c satyena ca mahābhāga tuṣṭo 'smi tava sarvaśaḥ
a yasyedṛśas te dharmo 'yaṃ pitṛbhaktyāśrito 'nagha
c tena paśyasi māṃ putra prītiś cāpi mama tvayi
a amoghadarśī bhīṣmāhaṃ brūhi kiṃ karavāṇi te
c yad vakṣyasi kuruśreṣṭha tasya dātāsmi te 'nagha
 bhīṣma uvāca
a prīte tvayi mahābhāga sarvalokābhipūjite
c kṛtam ity eva manye 'haṃ yad ahaṃ dṛṣṭavān prabhum
a yadi tv aham anugrāhyas tava dharmabhṛtāṃ vara
c vakṣyāmi hṛtsthaṃ saṃdehaṃ tan me tvaṃ vaktum arhasi
a asti me bhagavan kaś cit tīrthebhyo dharmasaṃśayaḥ
c tam ahaṃ śrotum icchāmi pṛthak saṃkīrtitaṃ tvayā
a pradakṣiṇaṃ yaḥ pṛthivīṃ karoty amitavikrama
c kiṃ phalaṃ tasya viprarṣe tan me brūhi tapodhana
 pulastya uvāca
a hanta te 'haṃ pravakṣyāmi yad ṛṣīṇāṃ parāyaṇam
c tad ekāgramanās tāta śṛṇu tīrtheṣu yat phalam
a yasya hastau ca pādau ca manaś caiva susaṃyatam
c vidyā tapaś ca kīrtiś ca sa tīrthaphalam aśnute
a pratigrahād upāvṛttaḥ saṃtuṣṭo niyataḥ śuciḥ
c ahaṃkāranivṛttaś ca sa tīrthaphalam aśnute
a akalkako nirārambho laghv āhāro jitendriyaḥ
c vimuktaḥ sarvadoṣair yaḥ sa tīrthaphalam aśnute
a akrodhanaś ca rājendra satyaśīlo dṛḍhavrataḥ
c ātmopamaś ca bhūteṣu sa tīrthaphalam aśnute
a ṛṣibhiḥ kratavaḥ proktā vedeṣv iha yathākramam
c phalaṃ caiva yathātattvaṃ pretya ceha ca sarvaśaḥ
a na te śakyā daridreṇa yajñāḥ prāptuṃ mahīpate
c bahūpakaraṇā yajñā nānāsaṃbhāravistarāḥ
a prāpyante pārthivair ete samṛddhair vā naraiḥ kva cit
c nārthanyūnopakaraṇair ekātmabhir asaṃhataiḥ
a yo daridrair api vidhiḥ śakyaḥ prāptuṃ nareśvara
c tulyo yajñaphalaiḥ puṇyais taṃ nibodha yudhāṃ vara
a ṛṣīṇāṃ paramaṃ guhyam idaṃ bharatasattama
c tīrthābhigamanaṃ puṇyaṃ yajñair api viśiṣyate
a anupoṣya trirātrāṇi tīrthāny anabhigamya ca
c adattvā kāñcanaṃ gāś ca daridro nāma jāyate
a agniṣṭomādibhir yajñair iṣṭvā vipuladakṣiṇaiḥ
c na tat phalam avāpnoti tīrthābhigamanena yat
a nṛloke devadevasya tīrthaṃ trailokyaviśrutam
c puṣkaraṃ nāma vikhyātaṃ mahābhāgaḥ samāviśet
a daśa koṭisahasrāṇi tīrthānāṃ vai mahīpate
c sāṃnidhyaṃ puṣkare yeṣāṃ trisaṃdhyaṃ kurunandana
a ādityā vasavo rudrāḥ sādhyāś ca samarudgaṇāḥ
c gandharvāpsarasaś caiva nityaṃ saṃnihitā vibho
a yatra devās tapas taptvā daityā brahmarṣayas tathā
b tapoviśeṣair bahubhiḥ sthānāny āpur mahaujasaḥ
c divyayogā mahārāja puṇyena mahatānvitāḥ
a manasāpy abhikāmasya puṣkarāṇi manasvinaḥ
c pūyante sarvapāpāni nākapṛṣṭhe ca pūjyate
a tasmiṃs tīrthe mahābhāga nityam eva pitāmahaḥ
c uvāsa paramaprīto devadānavasaṃmataḥ
a puṣkareṣu mahābhāga devāḥ sarṣipurogamāḥ
c siddhiṃ samabhisaṃprāptāḥ puṇyena mahatānvitāḥ
a tatrābhiṣekaṃ yaḥ kuryāt pitṛdevārcane rataḥ
c aśvamedhaṃ daśaguṇaṃ pravadanti manīṣiṇaḥ
a apy ekaṃ bhojayed vipraṃ puṣkarāraṇyam āśritaḥ
c tenāsau karmaṇā bhīṣma pretya ceha ca modate
a śākamūlaphalair vāpi yena vartayate svayam
c tad vai dadyād brāhmaṇāya śraddhāvān anasūyakaḥ
e tenaiva prāpnuyāt prājño hayamedhaphalaṃ naraḥ
f api cāpy udapātreṇa brāhmaṇān svasti vācayet
f tenāpi pūjanenāhuḥ pretyānantyāya kalpate
a brāhmaṇaḥ kṣatriyo vaiśyaḥ śūdro vā rājasattama
c na viyoniṃ vrajanty ete snātās tīrthe mahātmanaḥ
a kārttikyāṃ tu viśeṣeṇa yo 'bhigaccheta puṣkaram
c phalaṃ tatrākṣayaṃ tasya vardhate bharatarṣabha
a sāyaṃ prātaḥ smared yas tu puṣkarāṇi kṛtāñjaliḥ
c upaspṛṣṭaṃ bhavet tena sarvatīrtheṣu bhārata
e prāpnuyāc ca naro lokān brahmaṇaḥ sadane 'kṣayān
a janmaprabhṛti yat pāpaṃ striyo vā puruṣasya vā
c puṣkare snātamātrasya sarvam eva praṇaśyati
a yathā surāṇāṃ sarveṣām ādis tu madhusūdanaḥ
c tathaiva puṣkaraṃ rājaṃs tīrthānām ādir ucyate
a uṣya dvādaśa varṣāṇi puṣkare niyataḥ śuciḥ
c kratūn sarvān avāpnoti brahmalokaṃ ca gacchati
a yas tu varṣaśataṃ pūrṇam agnihotram upāsate
c kārttikīṃ vā vased ekāṃ puṣkare samam eva tat
d trīṇi śṛṅgāṇi śubhrāṇi trīṇi prasravaṇāni ca
d puṣkarāṇyādisiddhāni na vidmas tatra kāraṇam
a duṣkaraṃ puṣkaraṃ gantuṃ duṣkaraṃ puṣkare tapaḥ
c duṣkaraṃ puṣkare dānaṃ vastuṃ caiva suduṣkaram
a uṣya dvādaśarātraṃ tu niyato niyatāśanaḥ
c pradakṣiṇam upāvṛtto jambūmārgaṃ samāviśet
a jambūmārgaṃ samāviśya devarṣipitṛsevitam
c aśvamedham avāpnoti viṣṇulokaṃ ca gacchati
a tatroṣya rajanīḥ pañca ṣaṣṭhakālakṣamī naraḥ
c na durgatim avāpnoti siddhiṃ prāpnoti cottamām
a jambūmārgād upāvṛtto gacchet taṇḍulikāśramam
c na durgatim avāpnoti svargaloke ca pūjyate
a agastyasara āsādya pitṛdevārcane rataḥ
c trirātropoṣito rājann agniṣṭomaphalaṃ labhet
a śākavṛttiḥ phalair vāpi kaumāraṃ vindate padam
c kaṇvāśramaṃ samāsādya śrījuṣṭaṃ lokapūjitam
a dharmāraṇyaṃ hi tat puṇyam ādyaṃ ca bharatarṣabha
c yatra praviṣṭamātro vai pāpebhyo vipramucyate
a arcayitvā pitṝn devān niyato niyatāśanaḥ
c sarvakāmasamṛddhasya yajñasya phalam aśnute
a pradakṣiṇaṃ tataḥ kṛtvā yayātipatanaṃ vrajet
c hayamedhasya yajñasya phalaṃ prāpnoti tatra vai
a mahākālaṃ tato gacchen niyato niyatāśanaḥ
c koṭitīrtham upaspṛśya hayamedhaphalaṃ labhet
a tato gaccheta dharmajña puṇyasthānam umāpateḥ
c nāmnā bhadravaṭaṃ nāma triṣu lokeṣu viśrutam
a tatrābhigamya ceśānaṃ gosahasraphalaṃ labhet
c mahādevaprasādāc ca gāṇapatyam avāpnuyāt
d samṛddham asapatnaṃ ca śriyā yuktaṃ narottama
d rājñaś caivādhipatyaṃ hi tatra gatvā samāpnuyāt
a narmadām atha cāsādya nadīṃ trailokyaviśrutām
c tarpayitvā pitṝn devān agniṣṭomaphalaṃ labhet
a dakṣiṇaṃ sindhum āsādya brahmacārī jitendriyaḥ
c agniṣṭomam avāpnoti vimānaṃ cādhirohati
a carmaṇvatīṃ samāsādya niyato niyatāśanaḥ
c rantidevābhyanujñāto agniṣṭomaphalaṃ labhet
a tato gaccheta dharmajña himavatsutam arbudam
c pṛthivyāṃ yatra vai chidraṃ pūrvam āsīd yudhiṣṭhira
a tatrāśramo vasiṣṭhasya triṣu lokeṣu viśrutaḥ
c tatroṣya rajanīm ekāṃ gosahasraphalaṃ labhet
a piṅgātīrtham upaspṛśya brahmacārī jitendriyaḥ
c kapilānāṃ naravyāghra śatasya phalam aśnute
d tato gaccheta tad vṛttaṃ tīrthaṃ devaniṣevitam
d snātvā tatra naro bhāti vimalaś candramā yathā
a tato gaccheta dharmajña prabhāsaṃ lokaviśrutam
b tīrthaṃ devagaṇaiḥ pūjyam ṛṣibhiś ca niṣevitam
c yatra saṃnihito nityaṃ svayam eva hutāśanaḥ
e devatānāṃ mukhaṃ vīra analo 'nilasārathiḥ
a tasmiṃs tīrthavare snātvā śuciḥ prayatamānasaḥ
c agniṣṭomātirātrābhyāṃ phalaṃ prāpnoti mānavaḥ
a tato gatvā sarasvatyāḥ sāgarasya ca saṃgame
c gosahasraphalaṃ prāpya svargaloke mahīyate
e dīpyamāno 'gnivan nityaṃ prabhayā bharatarṣabha
f tatra snātvā ca rājendra vimalārkasamadyutiḥ
a trirātram uṣitas tatra tarpayet pitṛdevatāḥ
c prabhāsate yathā somo aśvamedhaṃ ca vindati
a varadānaṃ tato gacchet tīrthaṃ bharatasattama
c viṣṇor durvāsasā yatra varo datto yudhiṣṭhira
a varadāne naraḥ snātvā gosahasraphalaṃ labhet
c tato dvāravatīṃ gacchen niyato niyatāśanaḥ
e piṇḍārake naraḥ snātvā labhed bahu suvarṇakam
a tasmiṃs tīrthe mahābhāga padmalakṣaṇalakṣitāḥ
c adyāpi mudrā dṛśyante tad adbhutam ariṃdama
a triśūlāṅkāni padmāni dṛśyante kurunandana
c mahādevasya sāṃnidhyaṃ tatraiva bharatarṣabha
a sāgarasya ca sindhoś ca saṃgamaṃ prāpya bhārata
c tīrthe salilarājasya snātvā prayatamānasaḥ
a tarpayitvā pitṝn devān ṛṣīṃś ca bharatarṣabha
c prāpnoti vāruṇaṃ lokaṃ dīpyamānaḥ svatejasā
a śaṅkukarṇeśvaraṃ devam arcayitvā yudhiṣṭhira
c aśvamedhaṃ daśaguṇaṃ pravadanti manīṣiṇaḥ
a pradakṣiṇam upāvṛtya gaccheta bharatarṣabha
c tīrthaṃ kuruvaraśreṣṭha triṣu lokeṣu viśrutam
e dṛmīti nāmnā vikhyātaṃ sarvapāpapramocanam
a yatra brahmādayo devā upāsante maheśvaram
c tatra snātvārcayitvā ca rudraṃ devagaṇair vṛtam
e janmaprabhṛti pāpāni kṛtāni nudate naraḥ
a dṛmī cātra naraśreṣṭha sarvadevair abhiṣṭutā
c tatra snātvā naravyāghra hayamedham avāpnuyāt
a jitvā yatra mahāprājña viṣṇunā prabhaviṣṇunā
c purā śaucaṃ kṛtaṃ rājan hatvā daivatakaṇṭakān
a tato gaccheta dharmajña vasor dhārām abhiṣṭutām
c gamanād eva tasyāṃ hi hayamedham avāpnuyāt
a snātvā kuruvaraśreṣṭha prayatātmā tu mānavaḥ
c tarpya devān pitṝṃś caiva viṣṇuloke mahīyate
a tīrthaṃ cātra paraṃ puṇyaṃ vasūnāṃ bharatarṣabha
c tatra snātvā ca pītvā ca vasūnāṃ saṃmato bhavet
a sindhūttamam iti khyātaṃ sarvapāpapraṇāśanam
c tatra snātvā naraśreṣṭha labhed bahu suvarṇakam
a brahmatuṅgaṃ samāsādya śuciḥ prayatamānasaḥ
c brahmalokam avāpnoti sukṛtī virajā naraḥ
a kumārikāṇāṃ śakrasya tīrthaṃ siddhaniṣevitam
c tatra snātvā naraḥ kṣipraṃ śakralokam avāpnuyāt
a reṇukāyāś ca tatraiva tīrthaṃ devaniṣevitam
c tatra snātvā bhaved vipro vimalaś candramā yathā
a atha pañcanadaṃ gatvā niyato niyatāśanaḥ
c pañca yajñān avāpnoti kramaśo ye 'nukīrtitāḥ
a tato gaccheta dharmajña bhīmāyāḥ sthānam uttamam
c tatra snātvā tu yonyāṃ vai naro bharatasattama
a devyāḥ putro bhaved rājaṃs taptakuṇḍalavigrahaḥ
c gavāṃ śatasahasrasya phalaṃ caivāpnuyān mahat
a girimuñjaṃ samāsādya triṣu lokeṣu viśrutam
c pitāmahaṃ namaskṛtya gosahasraphalaṃ labhet
a tato gaccheta dharmajña vimalaṃ tīrtham uttamam
c adyāpi yatra dṛśyante matsyāḥ sauvarṇarājatāḥ
a tatra snātvā naraśreṣṭha vājapeyam avāpnuyāt
c sarvapāpaviśuddhātmā gacchec ca paramāṃ gatim
d vitastāṃ ca samāsādya saṃtarpya pitṛdevatāḥ
d naraḥ phalam avāpnoti vājapeyasya bhārata
d kāśmīreṣv eva nāgasya bhavanaṃ takṣakasya ca
d vitastākhyam iti khyātaṃ sarvapāpapramocanam
a tato gaccheta maladāṃ triṣu lokeṣu viśrutām
c paścimāyāṃ tu saṃdhyāyām upaspṛśya yathāvidhi
a caruṃ narendra saptārcer yathāśakti nivedayet
c pitṝṇām akṣayaṃ dānaṃ pravadanti manīṣiṇaḥ
d ṛṣayaḥ pitaro devā gandharvāpsarasāṃ gaṇāḥ
d guhyakāḥ kiṃnarā yakṣāḥ siddhā vidyādharā narāḥ
d rākṣasā ditijā rudrā brahmā ca manujādhipa
d niyataḥ paramāṃ dīkṣām āsthāyābdasahasrikīm
d viṣṇoḥ prasādanaṃ kurvaṃś caruṃ ca śrapayaṃs tathā
d saptabhiḥ saptabhiś caiva ṛgbhis tuṣṭāva keśavam
d dadāv aṣṭaguṇaiśvaryaṃ teṣāṃ tuṣṭas tu keśavaḥ
d yathābhilaṣitān anyān kāmān dattvā mahīpate
d tatraivāntardadhe devo vidyud abhreṣu vai yathā
d nāmnā saptacaruṃ tena khyātaṃ lokeṣu bhārata
a gavāṃ śatasahasreṇa rājasūyaśatena ca
c aśvamedhasahasreṇa śreyān saptārciṣaś caruḥ
a tato nivṛtto rājendra vastrāpadam athāviśet
c abhigamya mahādevam aśvamedhaphalaṃ labhet
a maṇimantaṃ samāsādya brahmacārī samāhitaḥ
c ekarātroṣito rājann agniṣṭomaphalaṃ labhet
a atha gaccheta rājendra devikāṃ lokaviśrutām
c prasūtir yatra viprāṇāṃ śrūyate bharatarṣabha
a triśūlapāṇeḥ sthānaṃ ca triṣu lokeṣu viśrutam
c devikāyāṃ naraḥ snātvā samabhyarcya maheśvaram
a yathāśakti caruṃ tatra nivedya bharatarṣabha
c sarvakāmasamṛddhasya yajñasya labhate phalam
a kāmākhyaṃ tatra rudrasya tīrthaṃ devarṣisevitam
c tatra snātvā naraḥ kṣipraṃ siddhim āpnoti bhārata
a yajanaṃ yājanaṃ gatvā tathaiva brahmavālukām
c puṣpanyāsa upaspṛśya na śocen maraṇaṃ tataḥ
a ardhayojanavistārāṃ pañcayojanam āyatām
c etāvad devikām āhuḥ puṇyāṃ devarṣisevitām
a tato gaccheta dharmajña dīrghasatraṃ yathākramam
c yatra brahmādayo devāḥ siddhāś ca paramarṣayaḥ
e dīrghasatram upāsante dakṣiṇābhir yatavratāḥ
a gamanād eva rājendra dīrghasatram ariṃdama
c rājasūyāśvamedhābhyāṃ phalaṃ prāpnoti mānavaḥ
a tato vinaśanaṃ gacchen niyato niyatāśanaḥ
c gacchaty antarhitā yatra marupṛṣṭhe sarasvatī
e camase ca śivodbhede nāgodbhede ca dṛśyate
a snātvā ca camasodbhede agniṣṭomaphalaṃ labhet
c śivodbhede naraḥ snātvā gosahasraphalaṃ labhet
a nāgodbhede naraḥ snātvā nāgalokam avāpnuyāt
c śaśayānaṃ ca rājendra tīrtham āsādya durlabham
e śaśarūpapraticchannāḥ puṣkarā yatra bhārata
a sarasvatyāṃ mahārāja anu saṃvatsaraṃ hi te
c snāyante bharataśreṣṭha vṛttāṃ vai kārttikīṃ sadā
a tatra snātvā naravyāghra dyotate śaśivat sadā
c gosahasraphalaṃ caiva prāpnuyād bharatarṣabha
a kumārakoṭim āsādya niyataḥ kurunandana
c tatrābhiṣekaṃ kurvīta pitṛdevārcane rataḥ
e gavāmayam avāpnoti kulaṃ caiva samuddharet
a tato gaccheta dharmajña rudrakoṭiṃ samāhitaḥ
c purā yatra mahārāja ṛṣikoṭiḥ samāhitā
e praharṣeṇa ca saṃviṣṭā devadarśanakāṅkṣayā
a ahaṃ pūrvam ahaṃ pūrvaṃ drakṣyāmi vṛṣabhadhvajam
c evaṃ saṃprasthitā rājann ṛṣayaḥ kila bhārata
a tato yogeṣvareṇāpi yogam āsthāya bhūpate
c teṣāṃ manyupraṇāśārtham ṛṣīṇāṃ bhāvitātmanām
a sṛṣṭā koṭis tu rudrāṇām ṛṣīṇām agrataḥ sthitā
c mayā pūrvataraṃ dṛṣṭa iti te menire pṛthak
a teṣāṃ tuṣṭo mahādeva ṛṣīṇām ugratejasām
c bhaktyā paramayā rājan varaṃ teṣāṃ pradiṣṭavān
e adya prabhṛti yuṣmākaṃ dharmavṛddhir bhaviṣyati
a tatra snātvā naravyāghra rudrakoṭyāṃ naraḥ śuciḥ
c aśvamedham avāpnoti kulaṃ caiva samuddharet
a tato gaccheta rājendra saṃgamaṃ lokaviśrutam
c sarasvatyā mahāpuṇyam upāsante janārdanam
a yatra brahmādayo devā ṛṣayaḥ siddhacāraṇāḥ
c abhigacchanti rājendra caitraśuklacaturdaśīm
a tatra snātvā naravyāghra vinded bahu suvarṇakam
c sarvapāpaviśuddhātmā brahmalokaṃ ca gacchati
a ṛṣīṇāṃ yatra satrāṇi samāptāni narādhipa
c satrāvasānam āsādya gosahasraphalaṃ labhet
 pulastya uvāca
a tato gaccheta rājendra kurukṣetram abhiṣṭutam
c pāpebhyo vipramucyante tadgatāḥ sarvajantavaḥ
a kurukṣetraṃ gamiṣyāmi kurukṣetre vasāmy aham
c ya evaṃ satataṃ brūyāt so 'pi pāpaiḥ pramucyate
d pāṃsavo 'pi kurukṣetre vāyunā samudīritāḥ
d api duṣkṛtakarmāṇaṃ nayanti paramāṃ gatim
d dakṣiṇena sarasvatyā dṛṣadvatyuttareṇa ca
d ye vasanti kurukṣetre te vasanti triviṣṭape
a tatra māsaṃ vased vīra sarasvatyāṃ yudhiṣṭhira
c yatra brahmādayo devā ṛṣayaḥ siddhacāraṇāḥ
a gandharvāpsaraso yakṣāḥ pannagāś ca mahīpate
c brahmakṣetraṃ mahāpuṇyam abhigacchanti bhārata
a manasāpy abhikāmasya kurukṣetraṃ yudhiṣṭhira
c pāpāni vipraṇaśyanti brahmalokaṃ ca gacchati
a gatvā hi śraddhayā yuktaḥ kurukṣetraṃ kurūdvaha
c rājasūyāśvamedhābhyāṃ phalaṃ prāpnoti mānavaḥ
a tato macakrukaṃ rājan dvārapālaṃ mahābalam
c yakṣaṃ samabhivādyaiva gosahasraphalaṃ labhet
a tato gaccheta dharmajña viṣṇoḥ sthānam anuttamam
c satataṃ nāma rājendra yatra saṃnihito hariḥ
a tatra snātvārcayitvā ca trilokaprabhavaṃ harim
c aśvamedham avāpnoti viṣṇulokaṃ ca gacchati
a tataḥ pāriplavaṃ gacchet tīrthaṃ trailokyaviśrutam
c agniṣṭomātirātrābhyāṃ phalaṃ prāpnoti mānavaḥ
a pṛthivyās tīrtham āsādya gosahasraphalaṃ labhet
c tataḥ śālūkinīṃ gatvā tīrthasevī narādhipa
e daśāśvamedhike snātvā tad eva labhate phalam
a sarpadarvīṃ samāsādya nāgānāṃ tīrtham uttamam
c agniṣṭomam avāpnoti nāgalokaṃ ca vindati
a tato gaccheta dharmajña dvārapālaṃ tarantukam
c tatroṣya rajanīm ekāṃ gosahasraphalaṃ labhet
a tataḥ pañcanadaṃ gatvā niyato niyatāśanaḥ
c koṭitīrtham upaspṛśya hayamedhaphalaṃ labhet
e aśvinos tīrtham āsādya rūpavān abhijāyate
a tato gaccheta dharmajña vārāhaṃ tīrtham uttamam
c viṣṇur vārāharūpeṇa pūrvaṃ yatra sthito 'bhavat
e tatra snātvā naravyāghra agniṣṭomaphalaṃ labhet
a tato jayantyā rājendra somatīrthaṃ samāviśet
c snātvā phalam avāpnoti rājasūyasya mānavaḥ
a ekahaṃse naraḥ snātvā gosahasraphalaṃ labhet
c kṛtaśaucaṃ samāsādya tīrthasevī kurūdvaha
e puṇḍarīkam avāpnoti kṛtaśauco bhaven naraḥ
a tato muñjavaṭaṃ nāma mahādevasya dhīmataḥ
c tatroṣya rajanīm ekāṃ gāṇapatyam avāpnuyāt
a tatraiva ca mahārāja yakṣī lokapariśrutā
c tāṃ cābhigamya rājendra puṇyāṃl lokān avāpnuyāt
a kurukṣetrasya tad dvāraṃ viśrutaṃ bharatarṣabha
c pradakṣiṇam upāvṛtya tīrthasevī samāhitaḥ
a saṃmite puṣkarāṇāṃ ca snātvārcya pitṛdevatāḥ
c jāmadagnyena rāmeṇa āhṛte vai mahātmanā
e kṛtakṛtyo bhaved rājann aśvamedhaṃ ca vindati
a tato rāmahradān gacchet tīrthasevī narādhipa
c yatra rāmeṇa rājendra tarasā dīptatejasā
e kṣatram utsādya vīryeṇa hradāḥ pañca niveśitāḥ
a pūrayitvā naravyāghra rudhireṇeti naḥ śrutam
c pitaras tarpitāḥ sarve tathaiva ca pitāmahāḥ
e tatas te pitaraḥ prītā rāmam ūcur mahīpate
a rāma rāma mahābhāga prītāḥ sma tava bhārgava
c anayā pitṛbhaktyā ca vikrameṇa ca te vibho
e varaṃ vṛṇīṣva bhadraṃ te kim icchasi mahādyute
a evam uktaḥ sa rājendra rāmaḥ praharatāṃ varaḥ
c abravīt prāñjalir vākyaṃ pitṝn sa gagane sthitān
a bhavanto yadi me prītā yady anugrāhyatā mayi
c pitṛprasādād iccheyaṃ tapasāpyāyanaṃ punaḥ
a yac ca roṣābhibhūtena kṣatram utsāditaṃ mayā
c tataś ca pāpān mucyeyaṃ yuṣmākaṃ tejasā hy aham
e hradāś ca tīrthabhūtā me bhaveyur bhuvi viśrutāḥ
a etac chrutvā śubhaṃ vākyaṃ rāmasya pitaras tadā
c pratyūcuḥ paramaprītā rāmaṃ harṣasamanvitāḥ
a tapas te vardhatāṃ bhūyaḥ pitṛbhaktyā viśeṣataḥ
c yac ca roṣābhibhūtena kṣatram utsāditaṃ tvayā
a tataś ca pāpān muktas tvaṃ karmabhis te ca pātitāḥ
c hradāś ca tava tīrthatvaṃ gamiṣyanti na saṃśayaḥ
a hradeṣv eteṣu yaḥ snātvā pitṝn saṃtarpayiṣyati
c pitaras tasya vai prītā dāsyanti bhuvi durlabham
e īpsitaṃ manasaḥ kāmaṃ svargalokaṃ ca śāśvatam
a evaṃ dattvā varān rājan rāmasya pitaras tadā
c āmantrya bhārgavaṃ prītās tatraivāntardadhus tadā
a evaṃ rāmahradāḥ puṇyā bhārgavasya mahātmanaḥ
c snātvā hradeṣu rāmasya brahmacārī śubhavrataḥ
e rāmam abhyarcya rājendra labhed bahu suvarṇakam
a vaṃśamūlakam āsādya tīrthasevī kurūdvaha
c svavaṃśam uddhared rājan snātvā vai vaṃśamūlake
a kāyaśodhanam āsādya tīrthaṃ bharatasattama
c śarīraśuddhiḥ snātasya tasmiṃs tīrthe na saṃśayaḥ
e śuddhadehaś ca saṃyāti śubhāṃl lokān anuttamān
a tato gaccheta rājendra tīrthaṃ trailokyaviśrutam
c lokā yatroddhṛtāḥ pūrvaṃ viṣṇunā prabhaviṣṇunā
a lokoddhāraṃ samāsādya tīrthaṃ trailokyaviśrutam
c snātvā tīrthavare rājaṃl lokān uddharate svakān
e śrītīrthaṃ ca samāsādya vindate śriyam uttamām
e   snātvā niyatamānasaḥ
e arcayitvā pitṝn devān
a kapilātīrtham āsādya brahmacārī samāhitaḥ
c tatra snātvārcayitvā ca daivatāni pitṝṃs tathā
e kapilānāṃ sahasrasya phalaṃ vindati mānavaḥ
a sūryatīrthaṃ samāsādya snātvā niyatamānasaḥ
c arcayitvā pitṝn devān upavāsaparāyaṇaḥ
e agniṣṭomam avāpnoti sūryalokaṃ ca gacchati
a gavāṃbhavanam āsādya tīrthasevī yathākramam
c tatrābhiṣekaṃ kurvāṇo gosahasraphalaṃ labhet
a śaṅkhinīṃ tatra āsādya tīrthasevī kurūdvaha
c devyās tīrthe naraḥ snātvā labhate rūpam uttamam
a tato gaccheta rājendra dvārapālam arantukam
c tasya tīrthaṃ sarasvatyāṃ yakṣendrasya mahātmanaḥ
e tatra snātvā naro rājann agniṣṭomaphalaṃ labhet
a tato gaccheta dharmajña brahmāvartaṃ narādhipa
c brahmāvarte naraḥ snātvā brahmalokam avāpnuyāt
a tato gaccheta dharmajña sutīrthakam anuttamam
c yatra saṃnihitā nityaṃ pitaro daivataiḥ saha
a tatrābhiṣekaṃ kurvīta pitṛdevārcane rataḥ
c aśvamedham avāpnoti pitṛlokaṃ ca gacchati
a tato 'mbuvaśyaṃ dharmajña samāsādya yathākramam
c kośeśvarasya tīrtheṣu snātvā bharatasattama
e sarvavyādhivinirmukto brahmaloke mahīyate
a mātṛtīrthaṃ ca tatraiva yatra snātasya bhārata
c prajā vivardhate rājann anantāṃ cāśnute śriyam
a tataḥ śītavanaṃ gacchen niyato niyatāśanaḥ
c tīrthaṃ tatra mahārāja mahad anyatra durlabham
a punāti darśanād eva daṇḍenaikaṃ narādhipa
c keśān abhyukṣya vai tasmin pūto bhavati bhārata
a tīrthaṃ tatra mahārāja śvānalomāpahaṃ smṛtam
c yatra viprā naravyāghra vidvāṃsas tīrthatatparāḥ
d gatiṃ gacchanti paramāṃ snātvā bharatasattama
a śvānalomāpanayane tīrthe bharatasattama
c prāṇāyāmair nirharanti śvalomāni dvijottamāḥ
a pūtātmānaś ca rājendra prayānti paramāṃ gatim
c daśāśvamedhikaṃ caiva tasmiṃs tīrthe mahīpate
e tatra snātvā naravyāghra gaccheta paramāṃ gatim
a tato gaccheta rājendra mānuṣaṃ lokaviśrutam
c yatra kṛṣṇamṛgā rājan vyādhena paripīḍitāḥ
e avagāhya tasmin sarasi mānuṣatvam upāgatāḥ
a tasmiṃs tīrthe naraḥ snātvā brahmacārī jitendriyaḥ
c sarvapāpaviśuddhātmā svargaloke mahīyate
a mānuṣasya tu pūrveṇa krośamātre mahīpate
c āpagā nāma vikhyātā nadī siddhaniṣevitā
a śyāmākabhojanaṃ tatra yaḥ prayacchati mānavaḥ
c devān pitṝṃś ca uddiśya tasya dharmaphalaṃ mahat
e ekasmin bhojite vipre koṭir bhavati bhojitā
a tatra snātvārcayitvā ca daivatāni pitṝṃs tathā
c uṣitvā rajanīm ekām agniṣṭomaphalaṃ labhet
a tato gaccheta rājendra brahmaṇaḥ sthānam uttamam
c brahmodumbaram ity eva prakāśaṃ bhuvi bhārata
a tatra saptarṣikuṇḍeṣu snātasya kurupuṃgava
c kedāre caiva rājendra kapiṣṭhalamahātmanaḥ
a brahmāṇam abhigamyātha śuciḥ prayatamānasaḥ
c sarvapāpaviśuddhātmā brahmalokaṃ prapadyate
a kapiṣṭhalasya kedāraṃ samāsādya sudurlabham
c antardhānam avāpnoti tapasā dagdhakilbiṣaḥ
a tato gaccheta rājendra sarakaṃ lokaviśrutam
c kṛṣṇapakṣe caturdaśyām abhigamya vṛṣadhvajam
e labhate sarvakāmān hi svargalokaṃ ca gacchati
a tisraḥ koṭyas tu tīrthānāṃ sarake kurunandana
c rudrakoṭis tathā kūpe hradeṣu ca mahīpate
e ilāspadaṃ ca tatraiva tīrthaṃ bharatasattama
a tatra snātvārcayitvā ca pitṝn devāṃś ca bhārata
c na durgatim avāpnoti vājapeyaṃ ca vindati
a kiṃdāne ca naraḥ snātvā kiṃjapye ca mahīpate
c aprameyam avāpnoti dānaṃ japyaṃ ca bhārata
a kalaśyāṃ cāpy upaspṛśya śraddadhāno jitendriyaḥ
c agniṣṭomasya yajñasya phalaṃ prāpnoti mānavaḥ
a sarakasya tu pūrveṇa nāradasya mahātmanaḥ
c tīrthaṃ kuruvaraśreṣṭha anājanmeti viśrutam
a tatra tīrthe naraḥ snātvā prāṇāṃś cotsṛjya bhārata
c nāradenābhyanujñāto lokān prāpnoti durlabhān
a śuklapakṣe daśamyāṃ tu puṇḍarīkaṃ samāviśet
c tatra snātvā naro rājan puṇḍarīkaphalaṃ labhet
a tatas triviṣṭapaṃ gacchet triṣu lokeṣu viśrutam
c tatra vaitaraṇī puṇyā nadī pāpapramocanī
a tatra snātvārcayitvā ca śūlapāṇiṃ vṛṣadhvajam
c sarvapāpaviśuddhātmā gaccheta paramāṃ gatim
a tato gaccheta rājendra phalakīvanam uttamam
c yatra devāḥ sadā rājan phalakīvanam āśritāḥ
e tapaś caranti vipulaṃ bahuvarṣasahasrakam
f tatra snātvā naro rājan sarvayajñaphalaṃ labhet
a dṛṣadvatyāṃ naraḥ snātvā tarpayitvā ca devatāḥ
c agniṣṭomātirātrābhyāṃ phalaṃ vindati bhārata
a tīrthe ca sarvadevānāṃ snātvā bharatasattama
c gosahasrasya rājendra phalaṃ prāpnoti mānavaḥ
a pāṇikhāte naraḥ snātvā tarpayitvā ca devatāḥ
c rājasūyam avāpnoti ṛṣilokaṃ ca gacchati
a tato gaccheta rājendra miśrakaṃ tīrtham uttamam
c tatra tīrthāni rājendra miśritāni mahātmanā
a vyāsena nṛpaśārdūla dvijārtham iti naḥ śrutam
c sarvatīrtheṣu sa snāti miśrake snāti yo naraḥ
d sa vai snātvārcayitvā ca miśrake pitṛdevatāḥ
a tato vyāsavanaṃ gacchen niyato niyatāśanaḥ
c manojave naraḥ snātvā gosahasraphalaṃ labhet
a gatvā madhuvaṭīṃ cāpi devyās tīrthaṃ naraḥ śuciḥ
c tatra snātvārcayed devān pitṝṃś ca prayataḥ śuciḥ
e sa devyā samanujñāto gosahasraphalaṃ labhet
a kauśikyāḥ saṃgame yas tu dṛṣadvatyāś ca bhārata
c snāti vai niyatāhāraḥ sarvapāpaiḥ pramucyate
a tato vyāsasthalī nāma yatra vyāsena dhīmatā
c putraśokābhitaptena dehatyāgārthaniścayaḥ
a kṛto devaiś ca rājendra punar utthāpitas tadā
c abhigamya sthalīṃ tasya gosahasraphalaṃ labhet
a kiṃdattaṃ kūpam āsādya tilaprasthaṃ pradāya ca
c gaccheta paramāṃ siddhim ṛṇair muktaḥ kurūdvaha
d vedītīrthe naraḥ snātvā gosahasraphalaṃ labhet
a ahaś ca sudinaṃ caiva dve tīrthe ca sudurlabhe
c tayoḥ snātvā naravyāghra sūryalokam avāpnuyāt
a mṛgadhūmaṃ tato gacchet triṣu lokeṣu viśrutam
c tatra gaṅgāhrade snātvā samabhyarcya ca mānavaḥ
e śūlapāṇiṃ mahādevam aśvamedhaphalaṃ labhet
a devatīrthe naraḥ snātvā gosahasraphalaṃ labhet
c atha vāmanakaṃ gacchet triṣu lokeṣu viśrutam
a tatra viṣṇupade snātvā arcayitvā ca vāmanam
c sarvapāpaviśuddhātmā viṣṇulokam avāpnuyāt
a kulaṃpune naraḥ snātvā punāti svakulaṃ naraḥ
c pavanasya hradaṃ gatvā marutāṃ tīrtham uttamam
e tatra snātvā naravyāghra vāyuloke mahīyate
a amarāṇāṃ hrade snātvā amareṣu narādhipa
c amarāṇāṃ prabhāvena svargaloke mahīyate
d amaraiḥ saha saṃyāti vimānavaram āsthitaḥ
a śālihotrasya rājendra śāliśūrpe yathāvidhi
c snātvā naravaraśreṣṭha gosahasraphalaṃ labhet
a śrīkuñjaṃ ca sarasvatyāṃ tīrthaṃ bharatasattama
c tatra snātvā naro rājann agniṣṭomaphalaṃ labhet
a tato naimiṣakuñjaṃ ca samāsādya kurūdvaha
c ṛṣayaḥ kila rājendra naimiṣeyās tapodhanāḥ
e tīrthayātrāṃ puraskṛtya kurukṣetraṃ gatāḥ purā
f tatra tīrthe naraḥ snātvā vājimedhaphalaṃ labhet
a tataḥ kuñjaḥ sarasvatyāṃ kṛto bharatasattama
c ṛṣīṇām avakāśaḥ syād yathā tuṣṭikaro mahān
a tasmin kuñje naraḥ snātvā gosahasraphalaṃ labhet
b tato gaccheta dharmajña kanyātīrtham anuttamam
c kanyātīrthe naraḥ snātvā agniṣṭomaphalaṃ labhet
a tato gacchen naravyāghra brahmaṇaḥ sthānam uttamam
c tatra varṇāvaraḥ snātvā brāhmaṇyaṃ labhate naraḥ
e brāhmaṇaś ca viśuddhātmā gaccheta paramāṃ gatim
a tato gacchen naraśreṣṭha somatīrtham anuttamam
c tatra snātvā naro rājan somalokam avāpnuyāt
a saptasārasvataṃ tīrthaṃ tato gacchen narādhipa
c yatra maṅkaṇakaḥ siddho maharṣir lokaviśrutaḥ
a purā maṅkaṇako rājan kuśāgreṇeti naḥ śrutam
c kṣataḥ kila kare rājaṃs tasya śākaraso 'sravat
a sa vai śākarasaṃ dṛṣṭvā harṣāviṣṭo mahātapāḥ
c pranṛttaḥ kila viprarṣir vismayotphullalocanaḥ
a tatas tasmin pranṛtte vai sthāvaraṃ jaṅgamaṃ ca yat
c pranṛttam ubhayaṃ vīra tejasā tasya mohitam
a brahmādibhiḥ surai rājann ṛṣibhiś ca tapodhanaiḥ
c vijñapto vai mahādeva ṛṣer arthe narādhipa
e nāyaṃ nṛtyed yathā deva tathā tvaṃ kartum arhasi
a tataḥ pranṛttam āsādya harṣāviṣṭena cetasā
c surāṇāṃ hitakāmārtham ṛṣiṃ devo 'bhyabhāṣata
a aho maharṣe dharmajña kimarthaṃ nṛtyate bhavān
c harṣasthānaṃ kimarthaṃ vā tavādya munipuṃgava
 ṛṣir uvāca
 tapasvino dharmapathe sthitasya dvijasattama
a kiṃ na paśyasi me deva karāc chākarasaṃ srutam
c yaṃ dṛṣṭvāhaṃ pranṛtto vai harṣeṇa mahatānvitaḥ
 pulastya uvāca
a taṃ prahasyābravīd devo muniṃ rāgeṇa mohitam
c ahaṃ vai vismayaṃ vipra na gacchāmīti paśya mām
a evam uktvā naraśreṣṭha mahādevena dhīmatā
c aṅgulyagreṇa rājendra svāṅguṣṭhas tāḍito 'nagha
a tato bhasma kṣatād rājan nirgataṃ himasaṃnibham
c tad dṛṣṭvā vrīḍito rājan sa muniḥ pādayor gataḥ
a nānyaṃ devam ahaṃ manye rudrāt parataraṃ mahat
c surāsurasya jagato gatis tvam asi śūladhṛk
a tvayā sṛṣṭam idaṃ viśvaṃ trailokyaṃ sacarācaram
c tvām eva bhagavan sarve praviśanti yugakṣaye
a devair api na śakyas tvaṃ parijñātuṃ kuto mayā
c tvayi sarve ca dṛśyante surā brahmādayo 'nagha
a sarvas tvam asi lokānāṃ kartā kārayitā ca ha
c tvatprasādāt surāḥ sarve modantīhākutobhayāḥ
e evaṃ stutvā mahādevaṃ sa ṛṣiḥ praṇato 'bhavat
 ṛṣir uvāca
a tvatprasādān mahādeva tapo me na kṣareta vai
 pulastya uvāca
a tato devaḥ prahṛṣṭātmā brahmarṣim idam abravīt
c tapas te vardhatāṃ vipra matprasādāt sahasradhā
a āśrame ceha vatsyāmi tvayā sārdhaṃ mahāmune
c saptasārasvate snātvā arcayiṣyanti ye tu mām
a na teṣāṃ durlabhaṃ kiṃ cid iha loke paratra ca
c sārasvataṃ ca te lokaṃ gamiṣyanti na saṃśayaḥ
d evam uktvā mahādevas tatraivāntaradhīyata
a tatas tv auśanasaṃ gacchet triṣu lokeṣu viśrutam
c yatra brahmādayo devā ṛṣayaś ca tapodhanāḥ
a kārttikeyaś ca bhagavāṃs trisaṃdhyaṃ kila bhārata
c sāṃnidhyam akarot tatra bhārgavapriyakāmyayā
a kapālamocanaṃ tīrthaṃ sarvapāpapramocanam
c tatra snātvā naravyāghra sarvapāpaiḥ pramucyate
a agnitīrthaṃ tato gacchet tatra snātvā nararṣabha
c agnilokam avāpnoti kulaṃ caiva samuddharet
a viśvāmitrasya tatraiva tīrthaṃ bharatasattama
c tatra snātvā mahārāja brāhmaṇyam abhijāyate
a brahmayoniṃ samāsādya śuciḥ prayatamānasaḥ
c tatra snātvā naravyāghra brahmalokaṃ prapadyate
e punāty āsaptamaṃ caiva kulaṃ nāsty atra saṃśayaḥ
a tato gaccheta rājendra tīrthaṃ trailokyaviśrutam
c pṛthūdakam iti khyātaṃ kārttikeyasya vai nṛpa
d pāpaṃ praṇaśyate tatra snātamātrasya bhārata
e tatrābhiṣekaṃ kurvīta pitṛdevārcane rataḥ
a ajñānāj jñānato vāpi striyā vā puruṣeṇa vā
c yat kiṃ cid aśubhaṃ karma kṛtaṃ mānuṣabuddhinā
a tat sarvaṃ naśyate tasya snātamātrasya bhārata
c aśvamedhaphalaṃ cāpi svargalokaṃ ca gacchati
a puṇyam āhuḥ kurukṣetraṃ kurukṣetrāt sarasvatīm
c sarasvatyāś ca tīrthāni tīrthebhyaś ca pṛthūdakam
a uttame sarvatīrthānāṃ yas tyajed ātmanas tanum
c pṛthūdake japyaparo nainaṃ śvomaraṇaṃ tapet
a gītaṃ sanatkumāreṇa vyāsena ca mahātmanā
c vede ca niyataṃ rājan abhigacchet pṛthūdakam
a pṛthūdakāt puṇyatamaṃ nānyat tīrthaṃ narottama
c etan medhyaṃ pavitraṃ ca pāvanaṃ ca na saṃśayaḥ
a tatra snātvā divaṃ yānti api pāpakṛto janāḥ
c pṛthūdake naraśreṣṭha prāhur evaṃ manīṣiṇaḥ
a madhusravaṃ ca tatraiva tīrthaṃ bharatasattama
c tatra snātvā naro rājan gosahasraphalaṃ labhet
a tato gacchen naraśreṣṭha tīrthaṃ devyā yathākramam
c sarasvatyāruṇāyāś ca saṃgamaṃ lokaviśrutam
a trirātropoṣitaḥ snātvā mucyate brahmahatyayā
c agniṣṭomātirātrābhyāṃ phalaṃ vindati mānavaḥ
a āsaptamaṃ kulaṃ caiva punāti bharatarṣabha
c avatīrṇaṃ ca tatraiva tīrthaṃ kurukulodvaha
e viprāṇām anukampārthaṃ darbhiṇā nirmitaṃ purā
a vratopanayanābhyāṃ vā upavāsena vā dvijaḥ
c kriyāmantraiś ca saṃyukto brāhmaṇaḥ syān na saṃśayaḥ
a kriyāmantravihīno 'pi tatra snātvā nararṣabha
c cīrṇavrato bhaved vipro dṛṣṭam etat purātane
a samudrāś cāpi catvāraḥ samānītāś ca darbhiṇā
c yeṣu snāto naravyāghra na durgatim avāpnuyāt
e phalāni gosahasrāṇāṃ caturṇāṃ vindate ca saḥ
a tato gaccheta rājendra tīrthaṃ śatasahasrakam
c sāhasrakaṃ ca tatraiva dve tīrthe lokaviśrute
a ubhayor hi naraḥ snātvā gosahasraphalaṃ labhet
c dānaṃ vāpy upavāso vā sahasraguṇitaṃ bhavet
a tato gaccheta rājendra reṇukātīrtham uttamam
c tatrābhiṣekaṃ kurvīta pitṛdevārcane rataḥ
e sravapāpaviśuddhātmā agniṣṭomaphalaṃ labhet
a vimocanam upaspṛśya jitamanyur jitendriyaḥ
c pratigrahakṛtair doṣaiḥ sarvaiḥ sa parimucyate
a tataḥ pañcavaṭaṃ gatvā brahmacārī jitendriyaḥ
c puṇyena mahatā yuktaḥ satāṃ loke mahīyate
a yatra yogeśvaraḥ sthāṇuḥ svayam eva vṛṣadhvajaḥ
c tam arcayitvā deveśaṃ gamanād eva sidhyati
a aujasaṃ varuṇaṃ tīrthaṃ dīpyate svena tejasā
c yatra brahmādibhir devair ṛṣibhiś ca tapodhanaiḥ
e senāpatyena devānām abhiṣikto guhas tadā
a aujasasya tu pūrveṇa kurutīrthaṃ kurūdvaha
c kurutīrthe naraḥ snātvā brahmacārī jitendriyaḥ
e sarvapāpaviśuddhātmā kurulokaṃ prapadyate
a svargadvāraṃ tato gacchen niyato niyatāśanaḥ
c svargalokam avāpnoti brahmalokaṃ ca gacchati
a tato gacched anarakaṃ tīrthasevī narādhipa
c tatra snātvā naro rājan na durgatim avāpnuyāt
a tatra brahmā svayaṃ nityaṃ devaiḥ saha mahīpate
c anvāsyate naraśreṣṭha nārāyaṇapurogamaiḥ
a sāṃnidhyaṃ caiva rājendra rudrapatnyāḥ kurūdvaha
c abhigamya ca tāṃ devīṃ na durgatim avāpnuyāt
a tatraiva ca mahārāja viśveśvaram umāpatim
c abhigamya mahādevaṃ mucyate sarvakilbiṣaiḥ
a nārāyaṇaṃ cābhigamya padmanābham ariṃdamam
c śobhamāno mahārāja viṣṇulokaṃ prapadyate
a tīrthe tu sarvadevānāṃ snātaḥ sa puruṣarṣabha
c sarvaduḥkhaiḥ parityakto dyotate śaśivat sadā
a tataḥ svastipuraṃ gacchet tīrthasevī narādhipa
b pradakṣiṇam upāvṛtya gosahasraphalaṃ labhet
c pāvanaṃ tīrtham āsādya tarpayet pitṛdevatāḥ
e agniṣṭomasya yajñasya phalaṃ prāpnoti mānavaḥ
a gaṅgāhradaś ca tatraiva kūpaś ca bharatarṣabha
c tisraḥ koṭyas tu tīrthānāṃ tasmin kūpe mahīpate
e tatra snātvā naro rājan svargalokaṃ prapadyate
a āpagāyāṃ naraḥ snātvā arcayitvā maheśvaram
c gāṇapatyam avāpnoti kulaṃ coddharate svakam
a tataḥ sthāṇuvaṭaṃ gacchet triṣu lokeṣu viśrutam
c tatra snātvā sthito rātriṃ rudralokam avāpnuyāt
a badarīpācanaṃ gacched vasiṣṭhasyāśramaṃ tataḥ
c badaraṃ bhakṣayet tatra trirātropoṣito naraḥ
a samyag dvādaśa varṣāṇi badarān bhakṣayet tu yaḥ
c trirātropoṣitaś caiva bhavet tulyo narādhipa
a indramārgaṃ samāsādya tīrthasevī narādhipa
c ahorātropavāsena śakraloke mahīyate
a ekarātraṃ samāsādya ekarātroṣito naraḥ
c niyataḥ satyavādī ca brahmaloke mahīyate
a tato gaccheta dharmajña tīrthaṃ trailokyaviśrutam
c ādityasyāśramo yatra tejorāśer mahātmanaḥ
d tasmiṃs tīrthe naraḥ snātvā sthānaṃ mahad avāpnuyāt
a tasmiṃs tīrthe naraḥ snātvā pūjayitvā vibhāvasum
c ādityalokaṃ vrajati kulaṃ caiva samuddharet
a somatīrthe naraḥ snātvā tīrthasevī kurūdvaha
c somalokam avāpnoti naro nāsty atra saṃśayaḥ
a tato gaccheta dharmajña dadhīcasya mahātmanaḥ
c tīrthaṃ puṇyatamaṃ rājan pāvanaṃ lokaviśrutam
a yatra sārasvato rājan so 'ṅgirās tapaso nidhiḥ
c tasmiṃs tīrthe naraḥ snātvā vājapeyaphalaṃ labhet
e sārasvatīṃ gatiṃ caiva labhate nātra saṃśayaḥ
a tataḥ kanyāśramaṃ gacchen niyato brahmacaryavān
c trirātropoṣito rājann upavāsaparāyaṇaḥ
e labhet kanyāśataṃ divyaṃ brahmalokaṃ ca gacchati
a tato gaccheta dharmajña tīrthaṃ saṃnihitīm api
c yatra brahmādayo devā ṛṣayaś ca tapodhanāḥ
e māsi māsi samāyānti puṇyena mahatānvitāḥ
a saṃnihityām upaspṛśya rāhugraste divākare
c aśvamedhaśataṃ tena iṣṭaṃ bhavati śāśvatam
a pṛthivyāṃ yāni tīrthāni antarikṣacarāṇi ca
c nadyo nadās taḍāgāś ca sarvaprasravaṇāni ca
a udapānāś ca vaprāś ca puṇyāny āyatanāni ca
b niḥsaṃśayam amāvāsyāṃ sameṣyanti narādhipa
b tīrthasaṃnayanād evaṃ saṃnītā bhuvi viśrutā
b tatra snātvā ca pītvā ca svargaloke mahīyate
b amāvāsyāṃ tu tatraiva rāhugraste divākare
b yaḥ śrāddhaṃ kurute martyas tasya puṇyaphalaṃ śṛṇu
b aśvamedhasahasrasya samyag iṣṭasya yat phalam
b snāta eva tad āpnoti kṛtvā śrāddhaṃ ca mānavaḥ
c māsi māsi samāyānti saṃnihityāṃ na saṃśayaḥ
a yat kiṃ cid duṣkṛtaṃ karma striyā vā puruṣasya vā
c snātamātrasya tat sarvaṃ naśyate nātra saṃśayaḥ
e padmavarṇena yānena brahmalokaṃ sa gacchati
a abhivādya tato yakṣaṃ dvārapālam arantukam
c koṭirūpam upaspṛśya labhed bahu suvarṇakam
a gaṅgāhradaś ca tatraiva tīrthaṃ bharatasattama
c tatra snātas tu dharmajña brahmacārī samāhitaḥ
e rājasūyāśvamedhābhyāṃ phalaṃ vindati śāśvatam
a pṛthivyāṃ naimiṣaṃ puṇyam antarikṣe ca puṣkaram
c trayāṇām api lokānāṃ kurukṣetraṃ viśiṣyate
a pāṃsavo 'pi kurukṣetre vāyunā samudīritāḥ
c api duṣkṛtakarmāṇaṃ nayanti paramāṃ gatim
a dakṣiṇena sarasvatyā uttareṇa dṛṣadvatīm
c ye vasanti kurukṣetre te vasanti triviṣṭape
a kurukṣetraṃ gamiṣyāmi kurukṣetre vasāmy aham
c apy ekāṃ vācam utsṛjya sarvapāpaiḥ pramucyate
a brahmavedī kurukṣetraṃ puṇyaṃ brahmarṣisevitam
c tadāvasanti ye rājan na te śocyāḥ kathaṃ cana
a tarantukārantukayor yad antaraṃ
rāmahradānāṃ ca macakrukasya
c etat kurukṣetrasamantapañcakaṃ
pitāmahasyottaravedir ucyate
 pulastya uvāca
a tato gaccheta dharmajña dharmatīrthaṃ purātanam
b yatra dharmo mahābhāgas taptavān uttamaṃ tapaḥ
b tena tīrthaṃ kṛtaṃ puṇyaṃ svena nāmnā ca cihnitam
c tatra snātvā naro rājan dharmaśīlaḥ samāhitaḥ
e āsaptamaṃ kulaṃ rājan punīte nātra saṃśayaḥ
a tato gaccheta dharmajña kārāpatanam uttamam
b kṛcchrena mahatā gatvā tatra snātvā samāhitaḥ
c agniṣṭomam avāpnoti munilokaṃ ca gacchati
a saugandhikaṃ vanaṃ rājaṃs tato gaccheta mānavaḥ
c yatra brahmādayo devā ṛṣayaś ca tapodhanāḥ
a siddhacāraṇagandharvāḥ kiṃnarāḥ samahoragāḥ
c tad vanaṃ praviśann eva sarvapāpaiḥ pramucyate
a tato hi sā saricchreṣṭhā nadīnām uttamā nadī
c plakṣād devī srutā rājan mahāpuṇyā sarasvatī
a tatrābhiṣekaṃ kurvīta valmīkān niḥsṛte jale
c arcayitvā pitṝn devān aśvamedhaphalaṃ labhet
a īśānādhyuṣitaṃ nāma tatra tīrthaṃ sudurlabham
c ṣaṭsu śamyānipāteṣu valmīkād iti niścayaḥ
a kapilānāṃ sahasraṃ ca vājimedhaṃ ca vindati
c tatra snātvā naravyāghra dṛṣṭam etat purātane
a sugandhāṃ śatakumbhāṃ ca pañcayajñāṃ ca bhārata
c abhigamya naraśreṣṭha svargaloke mahīyate
a triśūlakhātaṃ tatraiva tīrtham āsādya bhārata
c tatrābhiṣekaṃ kurvīta pitṛdevārcane rataḥ
e gāṇapatyaṃ sa labhate dehaṃ tyaktvā na saṃśayaḥ
a tato gaccheta rājendra devyāḥ sthānaṃ sudurlabham
c śākaṃbharīti vikhyātā triṣu lokeṣu viśrutā
a divyaṃ varṣasahasraṃ hi śākena kila suvrata
c āhāraṃ sā kṛtavatī māsi māsi narādhipa
a ṛṣayo 'bhyāgatās tatra devyā bhaktyā tapodhanāḥ
c ātithyaṃ ca kṛtaṃ teṣāṃ śākena kila bhārata
e tataḥ śākambharīty eva nāma tasyāḥ pratiṣṭhitam
a śākaṃbharīṃ samāsādya brahmacārī samāhitaḥ
c trirātram uṣitaḥ śākaṃ bhakṣayen niyataḥ śuciḥ
a śākāhārasya yat samyag varṣair dvādaśabhiḥ phalam
c tat phalaṃ tasya bhavati devyāś chandena bhārata
a tato gacchet suvarṇākṣaṃ triṣu lokeṣu viśrutam
c yatra viṣṇuḥ prasādārthaṃ rudram ārādhayat purā
a varāṃś ca subahūṃl lebhe daivateṣu sudurlabhān
c uktaś ca tripuraghnena parituṣṭena bhārata
a api cāsmat priyataro loke kṛṣṇa bhaviṣyasi
c tvan mukhaṃ ca jagat kṛtsnaṃ bhaviṣyati na saṃśayaḥ
a tatrābhigamya rājendra pūjayitvā vṛṣadhvajam
c aśvamedham avāpnoti gāṇapatyaṃ ca vindati
a dhūmāvatīṃ tato gacchet triratropoṣito naraḥ
c manasā prārthitān kāmāṃl labhate nātra saṃśayaḥ
a devyās tu dakṣiṇārdhena rathāvarto narādhipa
c tatrāroheta dharmajña śraddadhāno jitendriyaḥ
e mahādevaprasādād dhi gaccheta paramāṃ gatim
a pradakṣiṇam upāvṛtya gaccheta bharatarṣabha
c dhārāṃ nāma mahāprājña sarvapāpapraṇāśinīm
e tatra snātvā naravyāghra na śocati narādhipa
a tato gaccheta dharmajña namaskṛtya mahāgirim
b aśītiṃ yojanaśataṃ puṣkaraṃ svargam ucyate
b aśītiṃ dharmapṛṣṭhāt tu pravadanti manīṣiṇaḥ
b ṣaṣṭiṃ prayāgād rājendra kurukṣetrāt tu dvādaśa
b saṃyuktam eva rājendra gaṅgādvāraṃ triviṣṭapam
c svargadvāreṇa yat tulyaṃ gaṅgādvāraṃ na saṃśayaḥ
a tatrābhiṣekaṃ kurvīta koṭitīrthe samāhitaḥ
b koṭitīrthaṃ mahārāja śuciḥ prayatamānasaḥ
c puṇḍarīkam avāpnoti kulaṃ caiva samuddharet
d uṣyaikāṃ rajanīṃ tatra gosahasraphalaṃ labhet
a saptagaṅge trigaṅge ca śakrāvarte ca tarpayan
c devān pitṝṃś ca vidhivat puṇyaloke mahīyate
a tataḥ kanakhale snātvā trirātropoṣito naraḥ
c aśvamedham avāpnoti svargalokaṃ ca gacchati
a kapilāvaṭaṃ ca gaccheta tīrthasevī narādhipa
c uṣyaikāṃ rajanīṃ tatra gosahasraphalaṃ labhet
a nāgarājasya rājendra kapilasya mahātmanāḥ
c tīrthaṃ kuruvaraśreṣṭha sarvalokeṣu viśrutam
a tatrābhiṣekaṃ kurvīta nāgatīrthe narādhipa
c kapilānāṃ sahasrasya phalaṃ prāpnoti mānavaḥ
a tato lalitikāṃ gacchec chaṃtanos tīrtham uttamam
c tatra snātvā naro rājan na durgatim avāpnuyāt
a gaṅgāsaṃgamayoś caiva snāti yaḥ saṃgame naraḥ
c daśāśvamedhān āpnoti kulaṃ caiva samuddharet
a tato gaccheta rājendra sugandhāṃ lokaviśrutām
c sarvapāpaviśuddhātmā brahmaloke mahīyate
a rudrāvartaṃ tato gacchet tīrthasevī narādhipa
b gosahasram avāpnoti kalena  tottama
c tatra snātvā naro rājan svargaloke mahīyate
a gaṅgāyāś ca naraśreṣṭha sarasvatyāś ca saṃgame
c snāto 'śvamedham āpnoti svargalokaṃ ca gacchati
a bhadrakarṇeśvaraṃ gatvā devam arcya yathāvidhi
c na durgatim avāpnoti svargalokaṃ ca gacchati
a tataḥ kubjāmrakaṃ gacchet tīrthasevī yathākramam
c gosahasram avāpnoti svargalokaṃ ca gacchati
a arundhatīvaṭaṃ gacchet tīrthasevī narādhipa
b tatra snātvā naro rājan svargaloke mahīyate
c sāmudrakam upaspṛśya trirātropoṣito naraḥ
c   brahmacārī samāhitaḥ
c aśvamedham avāpnoti
e gosahasraphalaṃ vindet kulaṃ caiva samuddharet
a brahmāvartaṃ tato gacched brahmacārī samāhitaḥ
c aśvamedham avāpnoti svargalokaṃ ca gacchati
a yamunāprabhavaṃ gatvā upaspṛśya ca yāmune
c aśvamedhaphalaṃ labdhvā svargaloke mahīyate
a darvīsaṃkramaṇaṃ prāpya tīrthaṃ trailokyaviśrutam
c aśvamedham avāpnoti svargalokaṃ ca gacchati
a sindhoś ca prabhavaṃ gatvā siddhagandharvasevitam
c tatroṣya rajanīḥ pañca vindyād bahu suvarṇakam
a atha vedīṃ samāsādya naraḥ paramadurgamām
c aśvamedham avāpnoti gacchec cauśanasīṃ gatim
a ṛṣikulyāṃ samāsādya vāsiṣṭhaṃ caiva bhārata
c vāsiṣṭhaṃ samatikramya sarve varṇā dvijātayaḥ
a ṛṣikulyāṃ naraḥ snātvā ṛṣilokaṃ prapadyate
a   naraḥ snātvā vikalmaṣaḥ
a devān pitṝṃś cārcayitvā
c yadi tatra vasen māsaṃ śākāhāro narādhipa
d dvādaśāhasya yajñasya phalaṃ sa labhate naraḥ
a bhṛgutuṅgaṃ samāsādya vājimedhaphalaṃ labhet
c gatvā vīrapramokṣaṃ ca sarvapāpaiḥ pramucyate
a kṛttikāmaghayoś caiva tīrtham āsādya bhārata
c agniṣṭomātirātrābhyāṃ phalaṃ prāpnoti puṇyakṛt
a tataḥ saṃdhyāṃ samāsādya vidyātīrtham anuttamam
c upaspṛśya ca vidyānāṃ sarvāsāṃ pārago bhavet
a mahāśrame vased rātriṃ sarvapāpapramocane
c ekakālaṃ nirāhāro lokān āvasate śubhān
a ṣaṣṭhakālopavāsena māsam uṣya mahālaye
c sarvapāpaviśuddhātmā vindyād bahu suvarṇakam
d tīrṇas tārayate jantur daśa pūrvān daśāparān
d dṛṣṭvā māheśvaraṃ divyaṃ padaṃ suranamaskṛtam
d kṛtārthaḥ sarvakṛtyeṣu na śocen maraṇaṃ naraḥ
a atha vetasikāṃ gatvā pitāmahaniṣevitām
b daśāparān daśa pūrvān narān uddharate kulam
c aśvamedham avāpnoti gacchec cauśanasīṃ gatim
a atha sundarikātīrthaṃ prāpya siddhaniṣevitam
c rūpasya bhāgī bhavati dṛṣṭam etat purātane
a tato vai brāhmaṇīṃ gatvā brahmacārī jitendriyaḥ
c padmavarṇena yānena brahmalokaṃ prapadyate
a tataś ca naimiṣaṃ gacchet puṇyaṃ siddhaniṣevitam
c tatra nityaṃ nivasati brahmā devagaṇair vṛtaḥ
a naimiṣaṃ prārthayānasya pāpasyārdhaṃ praṇaśyati
c praviṣṭamātras tu naraḥ sarvapāpaiḥ pramucyate
a tatra māsaṃ vased dhīro naimiṣe tīrthatatparaḥ
c pṛthivyāṃ yāni tīrthāni naimiṣe tāni bhārata
a abhiṣekakṛtas tatra niyato niyatāśanaḥ
c gavāmayasya yajñasya phalaṃ prāpnoti bhārata
e punāty āsaptamaṃ caiva kulaṃ bharatasattama
a yas tyajen naimiṣe prāṇān upavāsaparāyaṇaḥ
c sa modet svargalokastha evam āhur manīṣiṇaḥ
e nityaṃ puṇyaṃ ca medhyaṃ ca naimiṣaṃ nṛpasattama
a gaṅgodbhedaṃ samāsādya trirātropoṣito naraḥ
c vājapeyam avāpnoti brahmabhūtaś ca jāyate
a sarasvatīṃ samāsādya tarpayet pitṛdevatāḥ
c sārasvateṣu lokeṣu modate nātra saṃśayaḥ
a tataś ca bāhudāṃ gacched brahmacārī samāhitaḥ
b tatroṣya rajanīm ekāṃ svargaloke mahīyate
c devasatrasya yajñasya phalaṃ prāpnoti mānavaḥ
a tataś cīravatīṃ gacchet puṇyāṃ puṇyatamair vṛtām
c pitṛdevārcanarato vājapeyam avāpnuyāt
a vimalāśokam āsādya virājati yathā śaśī
c tatroṣya rajanīm ekāṃ svargaloke mahīyate
a gopratāraṃ tato gacchet sarayvās tīrtham uttamam
c yatra rāmo gataḥ svargaṃ sabhṛtyabalavāhanaḥ
a dehaṃ tyaktvā divaṃ yātas tasya tīrthasya tejasā
c rāmasya ca prasādena vyavasāyāc ca bhārata
a tasmiṃs tīrthe naraḥ snātvā gopratāre narādhipa
c sarvapāpaviśuddhātmā svargaloke mahīyate
a rāmatīrthe naraḥ snātvā gomatyāṃ kurunandana
c aśvamedham avāpnoti punāti ca kulaṃ naraḥ
a śatasāhasrikaṃ tatra tīrthaṃ bharatasattama
c tatropasparśanaṃ kṛtvā niyato niyatāśanaḥ
e gosahasraphalaṃ puṇyaṃ prāpnoti bharatarṣabha
a tato gaccheta rājendra bhartṛsthānam anuttamam
b aśvamedhasya yajñasya phalaṃ prāpnoti mānavaḥ
c koṭitīrthe naraḥ snātvā arcayitvā guhaṃ nṛpa
e gosahasraphalaṃ vindet tejasvī ca bhaven naraḥ
a tato vārāṇasīṃ gatvā arcayitvā vṛṣadhvajam
c kapilāhrade naraḥ snātvā rājasūyaphalaṃ labhet
d avimuktaṃ samāsādya tīrthasevī kurūdvaha
d darśanād devadevasya mucyate brahmahatyayā
d prāṇān utsṛjya tatraiva mokṣaṃ prāpnoti mānavaḥ
a mārkaṇḍeyasya rājendra tīrtham āsādya durlabham
b aśvamedham avāpnoti viṣṇulokaṃ ca gacchati
c gomatīgaṅgayoś caiva saṃgame lokaviśrute
e agniṣṭomam avāpnoti kulaṃ caiva samuddharet
f vārāṇasyāṃ viśeṣeṇa yatra viśveśvaraḥ śivaḥ
f devyā saha mahābāho gaṅgāṃ samavagāhate
f tatra māsaṃ vased dhīro brahmacārī samāhitaḥ
f yāvajjīvakṛtaṃ pāpaṃ māsenaikena śudhyati
a tato gayāṃ samāsādya brahmacārī jitendriyaḥ
c aśvamedham avāpnoti gamanād eva bhārata
a tatrākṣayavaṭo nāma triṣu lokeṣu viśrutaḥ
c pitṝṇāṃ tatra vai dattam akṣayaṃ bhavati prabho
a mahānadyām upaspṛśya tarpayet pitṛdevatāḥ
c akṣayān prāpnuyāl lokān kulaṃ caiva samuddharet
a tato brahmasaro gacched dharmāraṇyopaśobhitam
c pauṇḍarīkam avāpnoti prabhātām eva śarvarīm
a tasmin sarasi rājendra brahmaṇo yūpa ucchritaḥ
c yūpaṃ pradakṣiṇaṃ kṛtvā vājapeyaphalaṃ labhet
a tato gaccheta rājendra dhenukāṃ lokaviśrutām
c ekarātroṣito rājan prayacchet tiladhenukām
e sarvapāpaviśuddhātmā somalokaṃ vrajed dhruvam
a tatra cihnaṃ mahārāja adyāpi hi na saṃśayaḥ
c kapilā saha vatsena parvate vicaraty uta
e savatsāyāḥ padāni sma dṛśyante 'dyāpi bhārata
a teṣūpaspṛśya rājendra padeṣu nṛpasattama
c yat kiṃ cid aśubhaṃ karma tat praṇaśyati bhārata
a tato gṛdhravaṭaṃ gacchet sthānaṃ devasya dhīmataḥ
c snāyīta bhasmanā tatra abhigamya vṛṣadhvajam
a brāhmaṇena bhavec cīrṇaṃ vrataṃ dvādaśavārṣikam
c itareṣāṃ tu varṇānāṃ sarvapāpaṃ praṇaśyati
a gaccheta tata udyantaṃ parvataṃ gītanāditam
c sāvitraṃ tu padaṃ tatra dṛśyate bharatarṣabha
a tatra saṃdhyām upāsīta brāhmaṇaḥ saṃśitavrataḥ
c upāstā ca bhavet saṃdhyā tena dvādaśavārṣikī
a yonidvāraṃ ca tatraiva viśrutaṃ bharatarṣabha
c tatrābhigamya mucyeta puruṣo yonisaṃkarāt
a kṛṣṇaśuklāv ubhau pakṣau gayāyāṃ yo vasen naraḥ
c punāty āsaptamaṃ rājan kulaṃ nāsty atra saṃśayaḥ
a eṣṭavyā bahavaḥ putrā yady eko 'pi gayāṃ vrajet
b yāvajjīvakṛtaṃ pāpaṃ māsenaikena śudhyati
b tato gayāṃ samāsādya brahmacārī samāhitaḥ
c yajeta vāśvamedhena nīlaṃ vā vṛṣam utsṛjet
a tataḥ phalguṃ vrajed rājaṃs tīrthasevī narādhipa
c aśvamedham avāpnoti siddhiṃ ca mahatīṃ vrajet
a tato gaccheta rājendra dharmapṛṣṭhaṃ samāhitaḥ
c yatra dharmo mahārāja nityam āste yudhiṣṭhira
d tatra kūpodakaṃ pītvā tena snātaḥ śucis tathā
d pitṝn devāṃs tu saṃtarpya muktapāpaṃ divaṃ vrajet
d mataṅgasyāśramas tatra maharṣer bhāvitātmanaḥ
d taṃ praviśyāśramaṃ śrīmac chramaśokavināśanam
d gavāmayasya yajñasya phalaṃ prāpnoti mānavaḥ
d aṣṭau yasya tu śuklāni lāṅgūlakakudaḥ śiraḥ
d uraḥ śiraś ca catvāraḥ sa vṛṣo nīḍa ucyate
d gatvā ca tatra dharmātmann aśvamedhaphalaṃ labhet
e abhigamya tatas tatra vājimedhaphalaṃ labhet
a tato gaccheta rājendra brahmaṇas tīrtham uttamam
c tatrārcayitvā rājendra brahmāṇam amitaujasam
e rājasūyāśvamedhābhyāṃ phalaṃ prāpnoti mānavaḥ
a tato rājagṛhaṃ gacchet tīrthasevī narādhipa
c upaspṛśya tapodeṣu kākṣīvān iva modate
a yakṣiṇyā naityakaṃ tatra prāśnīta puruṣaḥ śuciḥ
c yakṣiṇyās tu prasādena mucyate bhrūṇahatyayā
a maṇināgaṃ tato gatvā gosahasraphalaṃ labhet
c naityakaṃ bhuñjate yas tu maṇināgasya mānavaḥ
d bhuktavāṃs tatra maṇinā tīrthābhigamya mānavaḥ
a daṣṭasyāśīviṣeṇāpi na tasya kramate viṣam
c tatroṣya rajanīm ekāṃ sarvapāpaiḥ pramucyate
a tato gaccheta brahmarṣer gautamasya vanaṃ nṛpa
c ahalyāyā hrade snātvā vrajeta paramāṃ gatim
e abhigamya śriyaṃ rājan vindate śriyam uttamām
a tatrodapāno dharmajña triṣu lokeṣu viśrutaḥ
c tatrābhiṣekaṃ kṛtvā tu vājimedham avāpnuyāt
a janakasya tu rājarṣeḥ kūpas tridaśapūjitaḥ
c tatrābhiṣekaṃ kṛtvā tu viṣṇulokam avāpnuyāt
a tato vinaśanaṃ gacchet sarvapāpapramocanam
c vājapeyam avāpnoti somalokaṃ ca gacchati
d tato vipāśaṃ dharmajña samāviśya tato 'nagha
d guhyaloke mahārāja modate nātra saṃśayaḥ
a gaṇḍakīṃ tu samāsādya sarvatīrthajalodbhavām
c vājapeyam avāpnoti sūryalokaṃ ca gacchati
a tato 'dhivaṃśyaṃ dharmajña samāviśya tapovanam
c guhyakeṣu mahārāja modate nātra saṃśayaḥ
a kampanāṃ tu samāsādya nadīṃ siddhaniṣevitām
c puṇḍarīkam avāpnoti sūryalokaṃ ca gacchati
a tato viśālām āsādya nadīṃ trailokyaviśrutām
c agniṣṭomam avāpnoti svargalokaṃ ca gacchati
a atha māheśvarīṃ dhārāṃ samāsādya narādhipa
c aśvamedham avāpnoti kulaṃ caiva samuddharet
a divaukasāṃ puṣkariṇīṃ samāsādya naraḥ śuciḥ
c na durgatim avāpnoti vājapeyaṃ ca vindati
a maheśvarapadaṃ gacched brahmacārī samāhitaḥ
c maheśvarapade snātvā vājimedhaphalaṃ labhet
a tatra koṭis tu tīrthānāṃ viśrutā bharatarṣabha
c kūrmarūpeṇa rājendra asureṇa durātmanā
e hriyamāṇāhṛtā rājan viṣṇunā prabhaviṣṇunā
a tatrābhiṣekaṃ kurvāṇas tīrthakoṭyāṃ yudhiṣṭhira
c puṇḍarīkam avāpnoti viṣṇulokaṃ ca gacchati
a tato gaccheta rājendra sthānaṃ nārāyaṇasya tu
c sadā saṃnihito yatra harir vasati bhārata
d yatra brahmādayo devā ṛṣayaś ca tapodhanāḥ
d ādityā vasavo rudrā janārdanam upāsate
e śālagrāma iti khyāto viṣṇor adbhutakarmaṇaḥ
a abhigamya trilokeśaṃ varadaṃ viṣṇum avyayam
c aśvamedham avāpnoti viṣṇulokaṃ ca gacchati
a tatrodapāno dharmajña sarvapāpapramocanaḥ
c samudrās tatra catvāraḥ kūpe saṃnihitāḥ sadā
e tatropaspṛśya rājendra na durgatim avāpnuyāt
a abhigamya mahādevaṃ varadaṃ viṣṇum avyayam
c virājati yathā soma ṛṇair mukto yudhiṣṭhira
a jātismara upaspṛśya śuciḥ prayatamānasaḥ
c jātismaratvaṃ prāpnoti snātvā tatra na saṃśayaḥ
a vaṭeśvarapuraṃ gatvā arcayitvā tu keśavam
c īpsitāṃl labhate kāmān upavāsān na saṃśayaḥ
d tatrāśramo vasiṣṭhasya triṣu lokeṣu viśrutaḥ
a tatas tu vāmanaṃ gatvā sarvapāpapramocanam
c abhivādya hariṃ devaṃ na durgatim avāpnuyāt
a bharatasyāśramaṃ gatvā sarvapāpapramocanam
c kauśikīṃ tatra seveta mahāpātakanāśinīm
e rājasūyasya yajñasya phalaṃ prāpnoti mānavaḥ
a tato gaccheta dharmajña campakāraṇyam uttamam
c tatroṣya rajanīm ekāṃ gosahasraphalaṃ labhet
a atha jyeṣṭhilam āsādya tīrthaṃ paramasaṃmatam
c upoṣya rajanīm ekām agniṣṭomaphalaṃ labhet
a tatra viśveśvaraṃ dṛṣṭvā devyā saha mahādyutim
c mitrāvaruṇayor lokān āpnoti puruṣarṣabha
d trirātropoṣitas tatra agniṣṭomaphalaṃ labhet
a kanyāsaṃvedyam āsādya niyato niyatāśanaḥ
c manoḥ prajāpater lokān āpnoti bharatarṣabha
a kanyāyāṃ ye prayacchanti pānam annaṃ ca bhārata
c tad akṣayam iti prāhur ṛṣayaḥ saṃśitavratāḥ
a niścīrāṃ ca samāsādya triṣu lokeṣu viśrutām
c aśvamedham avāpnoti viṣṇulokaṃ ca gacchati
a ye tu dānaṃ prayacchanti niścīrāsaṃgame narāḥ
c te yānti naraśārdūla brahmalokaṃ na saṃśayaḥ
a tatrāśramo vasiṣṭhasya triṣu lokeṣu viśrutaḥ
c tatrābhiṣekaṃ kurvāṇo vājapeyam avāpnuyāt
a devakūṭaṃ samāsādya brahmarṣigaṇasevitam
c aśvamedham avāpnoti kulaṃ caiva samuddharet
a tato gaccheta rājendra kauśikasya muner hradam
c yatra siddhiṃ parāṃ prāpto viśvāmitro 'tha kauśikaḥ
a tatra māsaṃ vased vīra kauśikyāṃ bharatarṣabha
c aśvamedhasya yat puṇyaṃ tan māsenādhigacchati
a sarvatīrthavare caiva yo vaseta mahāhrade
c na durgatim avāpnoti vinded bahu suvarṇakam
a kumāram abhigatvā ca vīrāśramanivāsinam
c aśvamedham avāpnoti naro nāsty atra saṃśayaḥ
a agnidhārāṃ samāsādya triṣu lokeṣu viśrutām
c agniṣṭomam avāpnoti na ca svargān nivartate
a pitāmahasaro gatvā śailarājapratiṣṭhitam
c tatrābhiṣekaṃ kurvāṇo agniṣṭomaphalaṃ labhet
a pitāmahasya sarasaḥ prasrutā lokapāvanī
c kumāradhārā tatraiva triṣu lokeṣu viśrutā
a yatra snātvā kṛtārtho 'smīty ātmānam avagacchati
c ṣaṣṭhakālopavāsena mucyate brahmahatyayā
d tato gaccheta dharmajña tīrthasevanatatparaḥ
a śikharaṃ vai mahādevyā gauryās trailokyaviśrutam
c samāruhya naraḥ śrāddhaḥ stanakuṇḍeṣu saṃviśet
d stanakuṇḍam upaspṛśya vājapeyaphalaṃ labhet
a tatrābhiṣekaṃ kurvāṇaḥ pitṛdevārcane rataḥ
c hayamedham avāpnoti śakralokaṃ ca gacchati
a tāmrāruṇaṃ samāsādya brahmacārī samāhitaḥ
c aśvamedham avāpnoti śakralokaṃ ca gacchati
a nandinyāṃ ca samāsādya kūpaṃ tridaśasevitam
c naramedhasya yat puṇyaṃ tat prāpnoti kurūdvaha
d vājimedhaphalaṃ prāpya śakralokaṃ ca gacchati
a kālikāsaṃgame snātvā kauśikyāruṇayor yataḥ
c trirātropoṣito vidvān sarvapāpaiḥ pramucyate
a urvaśītīrtham āsādya tataḥ somāśramaṃ budhaḥ
c kumbhakarṇāśrame snātvā pūjyate bhuvi mānavaḥ
a snātvā kokāmukhe puṇye brahmacārī yatavrataḥ
c jātismaratvaṃ prāpnoti dṛṣṭam etat purātane
d mṛgatuṅgaṃ samāsādya vipāpmā bhavati dvijaḥ
d sarvapāpaviśuddhātmā brahmalokaṃ ca gacchati
a sakṛn nandāṃ samāsādya kṛtātmā bhavati dvijaḥ
c sarvapāpaviśuddhātmā śakralokaṃ ca gacchati
a ṛṣabhadvīpam āsādya sevyaṃ krauñcaniṣūdanam
c sarasvatyām upaspṛśya vimānastho virājate
a auddālakaṃ mahārāja tīrthaṃ muniniṣevitam
c tatrābhiṣekaṃ kurvīta sarvapāpaiḥ pramucyate
a dharmatīrthaṃ samāsādya puṇyaṃ brahmarṣisevitam
c vājapeyam avāpnoti naro nāsty atra saṃśayaḥ
a tathā campāṃ samāsādya bhāgīrathyāṃ kṛtodakaḥ
c daṇḍārkam abhigamyaiva gosahasraphalaṃ labhet
a laveḍikāṃ tato gacchet puṇyāṃ puṇyopasevitām
c vājapeyam avāpnoti vimānasthaś ca pūjyate
 pulastya uvāca
a atha saṃdhyāṃ samāsādya saṃvedyaṃ tīrtham uttamam
c upaspṛśya naro vidvān bhaven nāsty atra saṃśayaḥ
a rāmasya ca prasādena tīrthaṃ rājan kṛtaṃ purā
c tal lohityaṃ samāsādya vindyād bahu suvarṇakam
a karatoyāṃ samāsādya trirātropoṣito naraḥ
c aśvamedham avāpnoti kṛte paitāmahe vidhau
a gaṅgāyās tv atha rājendra sāgarasya ca saṃgame
c aśvamedhaṃ daśaguṇaṃ pravadanti manīṣiṇaḥ
a gaṅgāyās tv aparaṃ dvīpaṃ prāpya yaḥ snāti bhārata
c trirātropoṣito rājan sarvakāmān avāpnuyāt
a tato vaitaraṇīṃ gatvā nadīṃ pāpapramocanīm
c virajaṃ tīrtham āsādya virājati yathā śaśī
c   trirātropoṣito naraḥ
c aśvamedham avāpnoti
a prabhavec ca kule puṇye sarvapāpaṃ vyapohati
c gosahasraphalaṃ labdhvā punāti ca kulaṃ naraḥ
a śoṇasya jyotirathyāś ca saṃgame nivasañ śuciḥ
c tarpayitvā pitṝn devān agniṣṭomaphalaṃ labhet
a śoṇasya narmadāyāś ca prabhave kurunandana
c vaṃśagulma upaspṛśya vājimedhaphalaṃ labhet
a ṛṣabhaṃ tīrtham āsādya kośalāyāṃ narādhipa
c vājapeyam avāpnoti trirātropoṣito naraḥ
a kośalāyāṃ samāsādya kālatīrtha upaspṛśet
c vṛśabhaikādaśaphalaṃ labhate nātra saṃśayaḥ
a puṣpavatyām upaspṛśya trirātropoṣito naraḥ
c gosahasraphalaṃ vindyāt kulaṃ caiva samuddharet
a tato badarikātīrthe snātvā prayatamānasaḥ
c dīrgham āyur avāpnoti svargalokaṃ ca gacchati
d tathā campāṃ samāsādya bhāgīrathyāṃ kṛtodakaḥ
d daṇḍākhyam abhigamyaiva gosahasraphalaṃ labhet
d lapeṭikāṃ tato gacchet puṇyāṃ puṇyopaśobhitām
d vājapeyam avāpnoti devaiḥ sarvaiś ca pūjyate
a tato mahendram āsādya jāmadagnyaniṣevitam
c rāmatīrthe naraḥ snātvā vājimedhaphalaṃ labhet
d vaśiṣṭhaś ca muniśreṣṭho durvāsāś ca mahātapāḥ
a mataṅgasya tu kedāras tatraiva kurunandana
c tatra snātvā naro rājan gosahasraphalaṃ labhet
a śrīparvataṃ samāsādya nadītīra upaspṛśet
c aśvamedham avāpnoti svargalokaṃ ca gacchati
a śrīparvate mahādevo devyā saha mahādyutiḥ
c nyavasat paramaprīto brahmā ca tridaśair vṛtaḥ
a tatra devahrade snātvā śuciḥ prayatamānasaḥ
c aśvamedham avāpnoti parāṃ siddhiṃ ca gacchati
a ṛṣabhaṃ parvataṃ gatvā pāṇḍyeṣu surapūjitam
c vājapeyam avāpnoti nākapṛṣṭhe ca modate
a tato gaccheta kāverīṃ vṛtām apsarasāṃ gaṇaiḥ
c tatra snātvā naro rājan gosahasraphalaṃ labhet
d kāveryāḥ saṃgame caiva snātvā daśaguṇo bhavet
d setutīrthaṃ samāsādya brahmahatyām apohati
a tatas tīre samudrasya kanyātīrtha upaspṛśet
c tatropaspṛśya rājendra sarvapāpaiḥ pramucyate
a atha gokarṇam āsādya triṣu lokeṣu viśrutam
c samudramadhye rājendra sarvalokanamaskṛtam
a yatra brahmādayo devā ṛṣayaś ca tapodhanāḥ
c bhūtayakṣapiśācāś ca kiṃnarāḥ samahoragāḥ
a siddhacāraṇagandharvā mānuṣāḥ pannagās tathā
c saritaḥ sāgarāḥ śailā upāsanta umāpatim
a tatreśānaṃ samabhyarcya trirātropoṣito naraḥ
c daśāśvamedham āpnoti gāṇapatyaṃ ca vindati
e uṣya dvādaśarātraṃ tu kṛtātmā bhavate naraḥ
a tata eva tu gāyatryāḥ sthānaṃ trailokyaviśrutam
c trirātram uṣitas tatra gosahasraphalaṃ labhet
a nidarśanaṃ ca pratyakṣaṃ brāhmaṇānāṃ narādhipa
c gāyatrīṃ paṭhate yas tu yonisaṃkarajas tathā
e gāthā vā gītikā vāpi tasya saṃpadyate nṛpa
f abrāhmaṇasya sāvitrīṃ paṭhatas tu praṇaśyati
a saṃvartasya tu viprarṣer vāpīm āsādya durlabhām
c rūpasya bhāgī bhavati subhagaś caiva jāyate
a tato veṇṇāṃ samāsādya tarpayet pitṛdevatāḥ
c mayūrahaṃsasaṃyuktaṃ vimānaṃ labhate naraḥ
a tato godāvarīṃ prāpya nityaṃ siddhaniṣevitām
c gavāmayam avāpnoti vāsuker lokam āpnuyāt
a veṇṇāyāḥ saṃgame snātvā vājapeyaphalaṃ labhet
b bāhudāsaṃgame snātvā vājimedhaphalaṃ labhet
c varadāsaṃgame snātvā gosahasraphalaṃ labhet
a brahmasthānaṃ samāsādya trirātram uṣito naraḥ
c gosahasraphalaṃ vindet svargalokaṃ ca gacchati
a kuśaplavanam āsādya brahmacārī samāhitaḥ
c trirātram uṣitaḥ snātvā aśvamedhaphalaṃ labhet
a tato devahrade ramye kṛṣṇaveṇṇājalodbhave
c jātimātrahrade caiva tathā kanyāśrame nṛpa
a yatra kratuśatair iṣṭvā devarājo divaṃ gataḥ
c agniṣṭomaśataṃ vinded gamanād eva bhārata
a sarvadevahrade snātvā gosahasraphalaṃ labhet
c jātimātrahrade snātvā bhavej jātismaro naraḥ
a tato 'vāpya mahāpuṇyāṃ payoṣṇīṃ saritāṃ varām
c pitṛdevārcanarato gosahasraphalaṃ labhet
a daṇḍakāraṇyam āsādya mahārāja upaspṛśet
c gosahasraphalaṃ tatra snātamātrasya bhārata
a śarabhaṅgāśramaṃ gatvā śukasya ca mahātmanaḥ
c na durgatim avāpnoti punāti ca kulaṃ naraḥ
a tataḥ śūrpārakaṃ gacchej jāmadagnyaniṣevitam
c rāmatīrthe naraḥ snātvā vindyād bahu suvarṇakam
a saptagodāvare snātvā niyato niyatāśanaḥ
c mahat puṇyam avāpnoti devalokaṃ ca gacchati
a tato devapathaṃ gacchen niyato niyatāśanaḥ
c devasatrasya yat puṇyaṃ tad avāpnoti mānavaḥ
a tuṅgakāraṇyam āsādya brahmacārī jitendriyaḥ
c vedān adhyāpayat tatra ṛṣiḥ sārasvataḥ purā
a tatra vedān pranaṣṭāṃs tu muner aṅgirasaḥ sutaḥ
c upaviṣṭo maharṣīṇām uttarīyeṣu bhārata
a oṃkāreṇa yathānyāyaṃ samyag uccāritena ca
c yena yat pūrvam abhyastaṃ tat tasya samupasthitam
a ṛṣayas tatra devāś ca varuṇo 'gniḥ prajāpatiḥ
c harir nārāyaṇo devo mahādevas tathaiva ca
a pitāmahaś ca bhagavān devaiḥ saha mahādyutiḥ
c bhṛguṃ niyojayām āsa yājanārthe mahādyutim
a tataḥ sa cakre bhagavān ṛṣīṇāṃ vidhivat tadā
c sarveṣāṃ punar ādhānaṃ vidhidṛṣṭena karmaṇā
a ājyabhāgena vai tatra tarpitās tu yathāvidhi
c devās tribhuvaṇaṃ yātā ṛṣayaś ca yathāsukham
a tad araṇyaṃ praviṣṭasya tuṅgakaṃ rājasattama
c pāpaṃ praṇaśyate sarvaṃ striyo vā puruṣasya vā
a tatra māsaṃ vased dhīro niyato niyatāśanaḥ
c brahmalokaṃ vrajed rājan punīte ca kulaṃ naraḥ
a medhāvikaṃ samāsādya pitṝn devāṃś ca tarpayet
a   nadīṃ pāpapramocanīm
a tatrābhiṣekaṃ kurvīta
a   brahmacārī jitendriyaḥ
a brāhmaṇān bhojayitvā tu
c agniṣṭomam avāpnoti smṛtiṃ medhāṃ ca vindati
a tataḥ kālaṃjaraṃ gatvā parvataṃ lokaviśrutam
c tatra devahrade snātvā gosahasraphalaṃ labhet
a ātmānaṃ sādhayet tatra girau kālaṃjare nṛpa
c svargaloke mahīyeta naro nāsty atra saṃśayaḥ
a tato girivaraśreṣṭhe citrakūṭe viśāṃ pate
c mandākinīṃ samāsādya nadīṃ pāpapramocanīm
a tatrābhiṣekaṃ kurvāṇaḥ pitṛdevārcane rataḥ
c aśvamedham avāpnoti gatiṃ ca paramāṃ vrajet
a tato gaccheta rājendra bhartṛsthānam anuttamam
c yatra devo mahāseno nityaṃ saṃnihito nṛpaḥ
a pumāṃs tatra naraśreṣṭha gamanād eva sidhyati
c koṭitīrthe naraḥ snātvā gosahasraphalaṃ labhet
d tato gaccheta rājendra tīrthayātrāparo nṛpa
d gosahasram avāpnoti phalaṃ caiva supuṣkalam
a pradakṣiṇam upāvṛtya jyeṣṭhasthānaṃ vrajen naraḥ
c abhigamya mahādevaṃ virājati yathā śaśī
a tatra kūpo mahārāja viśruto bharatarṣabha
c samudrās tatra catvāro nivasanti yudhiṣṭhira
a tatropaspṛśya rājendra kṛtvā cāpi pradakṣiṇam
c niyatātmā naraḥ pūto gaccheta paramāṃ gatim
a tato gacchet kuruśreṣṭha śṛṅgaverapuraṃ mahat
c yatra tīrṇo mahārāja rāmo dāśarathiḥ purā
d tasmiṃs tīrthe mahābāho snātvā pāpaiḥ pramucyate
a gaṅgāyāṃ tu naraḥ snātvā brahmacārī samāhitaḥ
c vidhūtapāpmā bhavati vājapeyaṃ ca vindati
d tato muñjavaṭaṃ gacchet sthānaṃ devasya dhīmataḥ
a abhigamya mahādevam abhyarcya ca narādhipa
c pradakṣiṇam upāvṛtya gāṇapatyam avāpnuyāt
d tasmiṃs tīrthe tu jāhnavyāṃ snātvā pāpaiḥ pramucyate
a tato gaccheta rājendra prayāgam ṛṣisaṃstutam
c yatra brahmādayo devā diśaś ca sadigīśvarāḥ
a lokapālāś ca sādhyāś ca nairṛtāḥ pitaras tathā
c sanatkumārapramukhās tathaiva paramarṣayaḥ
a aṅgiraḥpramukhāś caiva tathā brahmarṣayo 'pare
c tathā nāgāḥ suparṇāś ca siddhāś cakracarās tathā
a saritaḥ sāgarāś caiva gandharvāpsarasas tathā
c hariś ca bhagavān āste prajāpatipuraskṛtaḥ
a tatra trīṇy agnikuṇḍāni yeṣāṃ madhye ca jāhnavī
c prayāgād abhiniṣkrāntā sarvatīrthapuraskṛtā
a tapanasya sutā tatra triṣu lokeṣu viśrutā
c yamunā gaṅgayā sārdhaṃ saṃgatā lokapāvanī
a gaṅgāyamunayor madhyaṃ pṛthivyā jaghanaṃ smṛtam
c prayāgaṃ jaghanasyāntam upastham ṛṣayo viduḥ
a prayāgaṃ sapratiṣṭhānaṃ kambalāśvatarau tathā
c tīrthaṃ bhogavatī caiva vedī proktā prajāpateḥ
a tatra vedāś ca yajñāś ca mūrtimanto yudhiṣṭhira
c prajāpatim upāsante ṛṣayaś ca mahāvratāḥ
e yajante kratubhir devās tathā cakracarā nṛpa
a tataḥ puṇyatamaṃ nāsti triṣu lokeṣu bhārata
c prayāgaḥ sarvatīrthebhyaḥ prabhavaty adhikaṃ vibho
a śravaṇāt tasya tīrthasya nāmasaṃkīrtanād api
c mṛttikālambhanād vāpi naraḥ pāpāt pramucyate
a tatrābhiṣekaṃ yaḥ kuryāt saṃgame saṃśitavrataḥ
c puṇyaṃ sa phalam āpnoti rājasūyāśvamedhayoḥ
a eṣā yajanabhūmir hi devānām api satkṛtā
c tatra dattaṃ sūkṣmam api mahad bhavati bhārata
a na vedavacanāt tāta na lokavacanād api
c matir utkramaṇīyā te prayāgamaraṇaṃ prati
a daśa tīrthasahasrāṇi ṣaṣṭikoṭtyas tathāparāḥ
c yeṣāṃ sāṃnidhyam atraiva kīrtitaṃ kurunandana
a cāturvede ca yat puṇyaṃ satyavādiṣu caiva yat
c snāta eva tadāpnoti gaṅgāyamunasaṃgame
a tatra bhogavatī nāma vāsukes tīrtham uttamam
c tatrābhiṣekaṃ yaḥ kuryāt so 'śvamedham avāpnuyāt
a tatra haṃsaprapatanaṃ tīrthaṃ trailokyaviśrutam
c daśāśvamedhikaṃ caiva gaṅgāyāṃ kurunandana
d viśeṣo vai kanakhale prayāge paramaṃ mahat
d yady akāryaśataṃ kṛtvā kṛtaṃ gaṅgāvasecanam
d sarvaṃ tat tasya gaṅgāpo dahaty agnir ivendhanam
d sarvaṃ kṛtayuge puṇyaṃ tretāyāṃ puṣkaraṃ smṛtam
d dvāpare 'pi kurukṣetraṃ gaṅgā kaliyuge smṛtā
d puṣkare tu tapas tapyed dānaṃ dadyān mahālaye
d malaye tv agnim ārohed bhṛgutuṅge tv anāśanam
d puṣkare tu kurukṣetre gaṅgāyāṃ magadheṣu ca
d snātvā tārayate jantuḥ sapta saptāvarāṃs tathā
d punāti kīrtitā pāpaṃ dṛṣṭā bhadraṃ prayacchati
d avagāḍhā ca pītā ca punāty āsaptamaṃ kulam
d yāvad asthi manuṣyasya gaṅgāyāḥ spṛśate jalam
d tāvat sa puruṣo rājan svargaloke mahīyate
d yathā puṇyāni tīrthāni puṇyāny āyatanāni ca
d upāsya puṇyaṃ labdhvā ca bhavaty amaralokabhāk
d na gaṅgāsadṛśaṃ tīrthaṃ na devaḥ keśavāt paraḥ
d brāhmaṇebhyaḥ paraṃ nāsti evam āha pitāmahaḥ
d kurukṣetrasamā gaṅgā yatratatrāvagāhitā
a yatra gaṅgā mahārāja sa deśas tat tapovanam
c siddhakṣetraṃ tu taj jñeyaṃ gaṅgātīrasamāśritam
a idaṃ satyaṃ dvijātīnāṃ sādhūnām ātmajasya ca
c suhṛdāṃ ca japet karṇe śiṣyasyānugatasya ca
a idaṃ dharmyam idaṃ puṇyam idaṃ medhyam idaṃ sukham
c idaṃ svargyam idaṃ ramyam idaṃ pāvanam uttamam
a maharṣīṇām idaṃ guhyaṃ sarvapāpapramocanam
c adhītya dvijamadhye ca nirmalatvam avāpnuyāt
d śrīmat svargyaṃ tathā puṇyaṃ sapatnaśamanaṃ śivam
d medhājananam agryaṃ vai tīrthavaṃśānukīrtanam
d aputro labhate putram adhano dhanam āpnuyāt
d mahīṃ vijayate rājā vaiśyo dhanam avāpnuyāt
d śūdro yathepsitān kāmān brāhmaṇaḥ pāragaḥ paṭhan
a yaś cedaṃ śṛṇuyān nityaṃ tīrthapuṇyaṃ sadā śuciḥ
c jātīḥ sa smarate bahvīr nākapṛṣṭhe ca modate
a gamyāny api ca tīrthāni kīrtitāny agamāni ca
c manasā tāni gaccheta sarvatīrthasamīkṣayā
a etāni vasubhiḥ sādhyair ādityair marudaśvibhiḥ
c ṛṣibhir devakalpaiś ca śritāni sukṛtaiṣibhiḥ
a evaṃ tvam api kauravya vidhinānena suvrata
c vraja tīrthāni niyataḥ puṇyaṃ puṇyena vardhate
a bhāvitaiḥ kāraṇaiḥ pūrvam āstikyāc chrutidarśanāt
c prāpyante tāni tīrthāni sadbhiḥ śiṣṭānudarśibhiḥ
d sadbhiḥ śāstrārthatattvajñair brāhmaṇaiḥ saha gamyatām
a nāvrato nākṛtātmā ca nāśucir na ca taskaraḥ
c snāti tīrtheṣu kauravya na ca vakramatir naraḥ
a tvayā tu samyagvṛttena nityaṃ dharmārthadarśinā
c pitaras tāritās tāta sarve ca prapitāmahāḥ
a pitāmahapurogāś ca devāḥ sarṣigaṇā nṛpa
c tava dharmeṇa dharmajña nityam evābhitoṣitāḥ
a avāpsyasi ca lokān vai vasūnāṃ vāsavopama
c kīrtiṃ ca mahatīṃ bhīṣma prāpsyase bhuvi śāśvatīm
 nārada uvāca
a evam uktvābhyanujñāpya pulastyo bhagavān ṛṣiḥ
c prītaḥ prītena manasā tatraivāntaradhīyata
a bhīṣmaś ca kuruśārdūla śāstratattvārthadarśivān
c pulastyavacanāc caiva pṛthivīm anucakrame
d evam eṣā mahābhāgā pratiṣṭhāne pratiṣṭhitā
d tīrthayātrā mahāpuṇyā sarvapāpapramocanī
a anena vidhinā yas tu pṛthivīṃ saṃcariṣyati
c aśvamedhaśatasyāgryaṃ phalaṃ pretya sa bhokṣyate
a ataś cāṣṭaguṇaṃ pārtha prāpsyase dharmam uttamam
b bhīṣmaḥ kurūṇāṃ pravaro yathā pūrvam avāptavān
c netā ca tvam ṛṣīn yasmāt tena te 'ṣṭaguṇaṃ phalam
a rakṣogaṇāvakīrṇāni tīrthāny etāni bhārata
c na gatir vidyate 'nyasya tvām ṛte kurunandana
a idaṃ devarṣicaritaṃ sarvatīrthārthasaṃśritam
c yaḥ paṭhet kalyam utthāya sarvapāpaiḥ pramucyate
a ṛṣimukhyāḥ sadā yatra vālmīkis tv atha kāśyapaḥ
c ātreyas tv atha kauṇḍinyo viśvāmitro 'tha gautamaḥ
a asito devalaś caiva mārkaṇḍeyo 'tha gālavaḥ
c bharadvājo vasiṣṭhaś ca munir uddālakas tathā
a śaunakaḥ saha putreṇa vyāsaś ca japatāṃ varaḥ
c durvāsāś ca muniśreṣṭho gālavaś ca mahātapāḥ
a ete ṛṣivarāḥ sarve tvatpratīkṣās tapodhanāḥ
c ebhiḥ saha mahārāja tīrthāny etāny anuvraja
a eṣa vai lomaśo nāma devarṣir amitadyutiḥ
c sameṣyati tvayā caiva tena sārdham anuvraja
a mayā ca saha dharmajña tīrthāny etāny anuvraja
c prāpsyase mahatīṃ kīrtiṃ yathā rājā mahābhiṣaḥ
a yathā yayātir dharmātmā yathā rājā purūravāḥ
c tathā tvaṃ kuruśārdūla svena dharmeṇa śobhase
a yathā bhagīratho rājā yathā rāmaś ca viśrutaḥ
c tathā tvaṃ sarvarājabhyo bhrājase raśmivān iva
a yathā manur yathekṣvākur yathā pūrur mahāyaśāḥ
c yathā vainyo mahātejās tathā tvam api viśrutaḥ
a yathā ca vṛtrahā sarvān sapatnān nirdahat purā
b trailokyaṃ pālayām āsa devarāḍ vigatajvaraḥ
c tathā śatrukṣayaṃ kṛtvā prajās tvaṃ pālayiṣyasi
a svadharmavijitām urvīṃ prāpya rājīvalocana
c khyātiṃ yāsyasi dharmeṇa kārtavīryārjuno yathā
 vaiśaṃpāyana uvāca
a evam āśvāsya rājānaṃ nārado bhagavān ṛṣiḥ
c anujñāpya mahātmānaṃ tatraivāntaradhīyata
a yudhiṣṭhiro 'pi dharmātmā tam evārthaṃ vicintayan
c tīrthayātrāśrayaṃ puṇyam ṛṣīṇāṃ pratyavedayat
 vaiśaṃpāyana uvāca
a bhrātṝṇāṃ matam ājñāya nāradasya ca dhīmataḥ
c pitāmahasamaṃ dhaumyaṃ prāha rājā yudhiṣṭhiraḥ
a mayā sa puruṣavyāghro jiṣṇuḥ satyaparākramaḥ
c astrahetor mahābāhur amitātmā vivāsitaḥ
a sa hi vīro 'nuraktaś ca samarthaś ca tapodhana
c kṛtī ca bhṛśam apy astre vāsudeva iva prabhuḥ
a ahaṃ hy etāv ubhau brahman kṛṣṇāv arinighātinau
c abhijānāmi vikrāntau tathā vyāsaḥ pratāpavān
e triyugau puṇḍarīkākṣau vāsudevadhanaṃjayau
a nārado 'pi tathā veda so 'py aśaṃsat sadā mama
c tathāham api jānāmi naranārāyaṇāv ṛṣī
a śakto 'yam ity ato matvā mayā saṃpreṣito 'rjunaḥ
c indrād anavaraḥ śaktaḥ surasūnuḥ surādhipam
e draṣṭum astrāṇi cādātum indrād iti vivāsitaḥ
a bhīṣmadroṇāv atirathau kṛpo drauṇiś ca durjayaḥ
c dhṛtarāṣṭrasya putreṇa vṛtā yudhi mahābalāḥ
e sarve vedavidaḥ śūrāḥ sarve 'strakuśalās tathā
f sarve mahārathāḥ khyātāḥ sarve jitapariśramāḥ
a yoddhukāmaś ca pārthena satataṃ yo mahābalaḥ
c sa ca divyāstravit karṇaḥ sūtaputro mahārathaḥ
a so 'śvavegānilabalaḥ śarārcis talanisvanaḥ
c rajodhūmo 'strasaṃtāpo dhārtarāṣṭrāniloddhataḥ
a nisṛṣṭa iva kālena yugāntajvalano yathā
c mama sainyamayaṃ kakṣaṃ pradhakṣyati na saṃśayaḥ
a taṃ sa kṛṣṇāniloddhūto divyāstrajalado mahān
c śvetavājibalākābhṛd gāṇḍīvendrāyudhojjvalaḥ
a satataṃ śaradhārābhiḥ pradīptaṃ karṇapāvakam
c udīrṇo 'rjunamegho 'yaṃ śamayiṣyati saṃyuge
a sa sākṣād eva sarvāṇi śakrāt parapuraṃjayaḥ
c divyāny astrāṇi bībhatsus tattvataḥ pratipatsyate
a alaṃ sa teṣāṃ sarveṣām iti me dhīyate matiḥ
c nāsti tv atikriyā tasya raṇe 'rīṇāṃ pratikriyā
a taṃ vayaṃ pāṇḍavaṃ sarve gṛhītāstraṃ dhanaṃjayam
c draṣṭāro na hi bībhatsur bhāram udyamya sīdati
a vayaṃ tu tam ṛte vīraṃ vane 'smin dvipadāṃ vara
c avadhānaṃ na gacchāmaḥ kāmyake saha kṛṣṇayā
a bhavān anyad vanaṃ sādhu bahvannaṃ phalavac chuci
c ākhyātu ramaṇīyaṃ ca sevitaṃ puṇyakarmabhiḥ
a yatra kaṃ cid vayaṃ kālaṃ vasantaḥ satyavikramam
c pratīkṣāmo 'rjunaṃ vīraṃ varṣakāmā ivāmbudam
a vividhān āśramān kāṃś cid dvijātibhyaḥ pariśrutān
c sarāṃsi saritaś caiva ramaṇīyāṃś ca parvatān
a ācakṣva na hi no brahman rocate tam ṛte 'rjunam
c vane 'smin kāmyake vāso gacchāmo 'nyāṃ diśaṃ prati
 vaiśaṃpāyana uvāca
a tān sarvān utsukān dṛṣṭvā pāṇḍavān dīnacetasaḥ
c āśvāsayaṃs tadā dhaumyo bṛhaspatisamo 'bravīt
a brāhmaṇānumatān puṇyān āśramān bharatarṣabha
c diśas tīrthāni śailāṃś ca śṛṇu me gadato nṛpa
d yāñ śrutvā gadato rājan viśoko bhavitāsi ha
d draupadyā cānayā sārdhaṃ bhrātṛbhiś ca nareśvara
d śravaṇāc caiva teṣāṃ tvaṃ puṇyam āpsyasi pāṇḍava
d gatvā śataguṇaṃ caiva tebhya eva narottama
a pūrvaṃ prācīṃ diśaṃ rājan rājarṣigaṇasevitām
c ramyāṃ te kīrtayiṣyāmi yudhiṣṭhira yathāsmṛti
a tasyāṃ devarṣijuṣṭāyāṃ naimiṣaṃ nāma bhārata
c yatra tīrthāni devānāṃ supuṇyāni pṛthak pṛthak
a yatra sā gomatī puṇyā ramyā devarṣisevitā
c yajñabhūmiś ca devānāṃ śāmitraṃ ca vivasvataḥ
a tasyāṃ girivaraḥ puṇyo gayo rājarṣisatkṛtaḥ
c śivaṃ brahmasaro yatra sevitaṃ tridaśarṣibhiḥ
a yadarthaṃ puruṣavyāghra kīrtayanti purātanāḥ
c eṣṭavyā bahavaḥ putrā yady eko 'pi gayāṃ vrajet
d yajeta vāśvamedhena nīlaṃ vā vṛṣam utsṛjet
d uttārayati saṃtatyā daśa pūrvān daśāvarān
a mahānadī ca tatraiva tathā gayaśiro 'nagha
c yatrāsau kīrtyate viprair akṣayyakaraṇo vaṭaḥ
e yatra dattaṃ pitṛbhyo 'nnam akṣayyaṃ bhavati prabho
a sā ca puṇyajalā yatra phalgunāmā mahānadī
c bahumūlaphalā cāpi kauśikī bharatarṣabha
e viśvāmitro 'bhyagād yatra brāhmaṇatvaṃ tapodhanaḥ
a gaṅgā yatra nadī puṇyā yasyās tīre bhagīrathaḥ
c ayajat tāta bahubhiḥ kratubhir bhūridakṣiṇaiḥ
a pāñcāleṣu ca kauravya kathayanty utpalāvatam
c viśvāmitro 'yajad yatra śakreṇa saha kauśikaḥ
e yatrānuvaṃśaṃ bhagavāñ jāmadagnyas tathā jagau
a viśvāmitrasya tāṃ dṛṣṭvā vibhūtim atimānuṣīm
c kanyakubje 'pibat somam indreṇa saha kauśikaḥ
e tataḥ kṣatrād apākrāmad brāhmaṇo 'smīti cābravīt
a pavitram ṛṣibhir juṣṭaṃ puṇyaṃ pāvanam uttamam
c gaṅgāyamunayor vīra saṃgamaṃ lokaviśrutam
a yatrāyajata bhūtātmā pūrvam eva pitāmahaḥ
c prayāgam iti vikhyātaṃ tasmād bharatasattama
a agastyasya ca rājendra tatrāśramavaro mahān
b tat tathā tāpasāraṇyaṃ tāpasair upaśobhitam
c hiraṇyabinduḥ kathito girau kālaṃjare nṛpa
a atyanyān parvatān rājan puṇyo girivaraḥ śivaḥ
c mahendro nāma kauravya bhārgavasya mahātmanaḥ
a ayajad yatra kaunteya pūrvam eva pitāmahaḥ
c yatra bhāgīrathī puṇyā sadasyāsīd yudhiṣṭhira
a yatrāsau brahmaśāleti puṇyā khyātā viśāṃ pate
c dhūtapāpmabhir ākīrṇā puṇyaṃ tasyāś ca darśanam
a pavitro maṅgalīyaś ca khyāto loke sanātanaḥ
c kedāraś ca mataṅgasya mahān āśrama uttamaḥ
a kuṇḍodaḥ parvato ramyo bahumūlaphalodakaḥ
c naiṣadhas tṛṣito yatra jalaṃ śarma ca labdhavān
a yatra devavanaṃ ramyaṃ tāpasair upaśobhitam
c bāhudā ca nadī yatra nandā ca girimūrdhani
a tīrthāni saritaḥ śailāḥ puṇyāny āyatanāni ca
c prācyāṃ diśi mahārāja kīrtitāni mayā tava
a tisṛṣv anyāsu puṇyāni dikṣu tīrthāni me śṛṇu
b vistāreṇa yathābuddhi dikṣu tīrthāni me śṛṇu
c saritaḥ parvatāṃś caiva puṇyāny āyatanāni ca
 dhaumya uvāca
a dakṣiṇasyāṃ tu puṇyāni śṛṇu tīrthāni bhārata
c vistareṇa yathābuddhi kīrtyamānāni bhārata
a yasyām ākhyāyate puṇyā diśi godāvarī nadī
c bahvārāmā bahujalā tāpasācaritā śubhā
a veṇṇā bhīmarathī cobhe nadyau pāpabhayāpahe
c mṛgadvijasamākīrṇe tāpasālayabhūṣite
a rājarṣes tatra ca sarin nṛgasya bharatarṣabha
c ramyatīrthā bahujalā payoṣṇī dvijasevitā
a api cātra mahāyogī mārkaṇḍeyo mahātapāḥ
c anuvaṃṣyāṃ jagau gāthāṃ nṛgasya dharaṇīpateḥ
a nṛgasya yajamānasya pratyakṣam iti naḥ śrutam
c amādyad indraḥ somena dakṣiṇābhir dvijātayaḥ
d payoṣṇyāṃ yajamānasya vārāhe tīrtha uttame
d uddhṛtaṃ bhūtalasthaṃ vā vāyunā samudīritam
d payoṣṇyā harate toyaṃ pāpam āmaraṇāntikam
d svargād uttuṅgam amalaṃ viṣāṇaṃ yatra śūlinaḥ
d svam ātmavihitaṃ dṛṣṭvā martyaḥ śivapuraṃ vrajet
d ekataḥ saritaḥ sarvā gaṅgādyāḥ saliloccayāḥ
d payoṣṇī caikataḥ puṇyā tīrthebhyo hi matā mama
d marutaḥ pariveṣṭāraḥ sadasyāś ca divaukasaḥ
a māṭharasya vanaṃ puṇyaṃ bahumūlaphalaṃ śivam
c yūpaś ca bharataśreṣṭha varuṇasrotase girau
a praveṇyuttarapārśve tu puṇye kaṇvāśrame tathā
c tāpasānām araṇyāni kīrtitāni yathāśruti
a vedī śūrpārake tāta jamadagner mahātmanaḥ
c ramyā pāṣāṇatīrthā ca puraścandrā ca bhārata
a aśokatīrthaṃ martyeṣu kaunteya bahulāśramam
c agastyatīrthaṃ pāṇḍyeṣu vāruṇaṃ ca yudhiṣṭhira
a kumāryaḥ kathitāḥ puṇyāḥ pāṇḍyeṣv eva nararṣabha
c tāmraparṇīṃ tu kaunteya kīrtayiṣyāmi tāṃ śṛṇu
a yatra devais tapas taptaṃ mahad icchadbhir āśrame
c gokarṇam iti vikhyātaṃ triṣu lokeṣu bhārata
a śītatoyo bahujalaḥ puṇyas tāta śivaś ca saḥ
c hradaḥ paramaduṣprāpo mānuṣair akṛtātmabhiḥ
a tatraiva tṛṇasomāgneḥ saṃpannaphalamūlavān
c āśramo 'gastyaśiṣyasya puṇyo devasabhe girau
a vaiḍūryaparvatas tatra śrīmān maṇimayaḥ śivaḥ
c agastyasyāśramaś caiva bahumūlaphalodakaḥ
a surāṣṭreṣv api vakṣyāmi puṇyāny āyatanāni ca
c āśramān saritaḥ śailān sarāṃsi ca narādhipa
a camasonmajjanaṃ viprās tatrāpi kathayanty uta
c prabhāsaṃ codadhau tīrthaṃ tridaśānāṃ yudhiṣṭhira
a tatra piṇḍārakaṃ nāma tāpasācaritaṃ śubham
c ujjayantaś ca śikharī kṣipraṃ siddhikaro mahān
a tatra devarṣivaryeṇa nāradenānukīrtitaḥ
c purāṇaḥ śrūyate ślokas taṃ nibodha yudhiṣṭhira
a puṇye girau surāṣṭreṣu mṛgapakṣiniṣevite
c ujjayante sma taptāṅgo nākapṛṣṭhe mahīyate
d eṣa nārāyaṇaḥ śrīmān kṣīrārṇavaniketanaḥ
d nāgaparyaṅkam utsṛjya hy āgato mathurāṃ purīm
a puṇyā dvāravatī tatra yatrāste madhusūdanaḥ
c sākṣād devaḥ purāṇo 'sau sa hi dharmaḥ sanātanaḥ
a ye ca vedavido viprā ye cādhyātmavido janāḥ
c te vadanti mahātmānaṃ kṛṣṇaṃ dharmaṃ sanātanam
a pavitrāṇāṃ hi govindaḥ pavitraṃ param ucyate
b maṅgaḷaṃ bhagavān viṣṇur maṅgaḷaṃ madhusūdanaḥ
b maṅgaḷaṃ puṇḍarīkākṣo maṅgaḷaṃ garuḍadhvajaḥ
c puṇyānām api puṇyo 'sau maṅgalānāṃ ca maṅgalam
a trailokyaṃ puṇḍarīkākṣo devadevaḥ sanātanaḥ
b avyayātmā mahātmā ca kṣetrajñaḥ parameśvaraḥ
c āste harir acintyātmā tatraiva madhusūdanaḥ
 dhaumya uvāca
a avantiṣu pratīcyāṃ vai kīrtayiṣyāmi te diśi
c yāni tatra pavitrāṇi puṇyāny āyatanāni ca
a priyaṅgvāmravanopetā vānīravanamālinī
c pratyaksrotā nadī puṇyā narmadā tatra bhārata
d trailokye yāni tīrthāni puṇyāny āyatanāni ca
d saridvanāni śailendrā devāś ca sapitāmahāḥ
d narmadāyāṃ kuruśreṣṭha saha siddharṣicāraṇaiḥ
d snātum āyānti puṇyaughaiḥ sadā vāriṣu bhārata
a niketaḥ khyāyate puṇyo yatra viśravaso muneḥ
c jajñe dhanapatir yatra kubero naravāhanaḥ
a vaiḍūryaśikharo nāma puṇyo girivaraḥ śubhaḥ
c divyapuṣpaphalās tatra pādapā haritacchadāḥ
a tasya śailasya śikhare saras tatra ca dhīmataḥ
c praphullanalinaṃ rājan devagandharvasevitam
a bahvāścaryaṃ mahārāja dṛśyate tatra parvate
c puṇye svargopame divye nityaṃ devarṣisevite
a hradinī puṇyatīrthā ca rājarṣes tatra vai sarit
c viśvāmitranadī pārā puṇyā parapuraṃjaya
a yasyās tīre satāṃ madhye yayātir nahuṣātmajaḥ
c papāta sa punar lokāṃl lebhe dharmān sanātanān
a tatra puṇyahradas tāta mainākaś caiva parvataḥ
c bahumūlaphalo vīra asito nāma parvataḥ
a āśramaḥ kakṣasenasya puṇyas tatra yudhiṣṭhira
c cyavanasyāśramaś caiva khyātaḥ sarvatra pāṇḍava
e tatrālpenaiva sidhyanti mānavās tapasā vibho
a jambūmārgo mahārāja ṛṣīṇāṃ bhāvitātmanām
c āśramaḥ śāmyatāṃ śreṣṭha mṛgadvijagaṇāyutaḥ
a tataḥ puṇyatamā rājan satataṃ tāpasāyutā
c ketumālā ca medhyā ca gaṅgāraṇyaṃ ca bhūmipa
e khyātaṃ ca saindhavāraṇyaṃ puṇyaṃ dvijaniṣevitam
a pitāmahasaraḥ puṇyaṃ puṣkaraṃ nāma bhārata
c vaikhānasānāṃ siddhānām ṛṣīṇām āśramaḥ priyaḥ
a apy atra saṃstavārthāya prajāpatir atho jagau
c puṣkareṣu kuruśreṣṭha gāthāṃ sukṛtināṃ vara
a manasāpy abhikāmasya puṣkarāṇi manasvinaḥ
c pāpāṇi vipraṇaśyanti nākapṛṣṭhe ca modate
 dhaumya uvāca
a udīcyāṃ rājaśārdūla diśi puṇyāni yāni vai
c tāni te kīrtayiṣyāmi puṇyāny āyatanāni ca
d śṛṇuṣvāvahito bhūtvā mama mantrayataḥ prabho
d kathāpratigraho vīra śraddhāṃ janayate śubhām
a sarasvatī puṇyavahā hradinī vanamālinī
c samudragā mahāvegā yamunā yatra pāṇḍava
a tatra puṇyatamaṃ tīrthaṃ plakṣāvataraṇaṃ śivam
c yatra sārasvatair iṣṭvā gacchanty avabhṛthaṃ dvijāḥ
a puṇyaṃ cākhyāyate divyaṃ śivam agniśiro 'nagha
c sahadevo 'yajad yatra śamyākṣepeṇa bhārata
a etasminn eva cārtheyam indragītā yudhiṣṭhira
c gāthā carati loke 'smin gīyamānā dvijātibhiḥ
a agnayaḥ sahadevena ye citā yamunām anu
c śataṃ śatasahasrāṇi sahasraśatadakṣiṇāḥ
a tatraiva bharato rājā cakravartī mahāyaśāḥ
c viṃśatiṃ sapta cāṣṭau ca hayamedhān upāharat
a kāmakṛd yo dvijātīnāṃ śrutas tāta mayā purā
c atyantam āśramaḥ puṇyaḥ sarakas tasya viśrutaḥ
a sarasvatī nadī sadbhiḥ satataṃ pārtha pūjitā
c vālakhilyair mahārāja yatreṣṭam ṛṣibhiḥ purā
a dṛṣadvatī puṇyatamā tatra khyātā yudhiṣṭhira
b nyagrodhākhyas tu puṇyākhyaḥ pāñcālyo dvipadāṃ vara
b dālbhyaghoṣaś ca dālbhyaś ca dharaṇīstho mahātmanaḥ
b kaunteyānantayaśasaḥ suvratasyāmitaujasaḥ
b āśramaḥ khyāyate puṇyas triṣu lokeṣu viśrutaḥ
c tatra vaivarṇyavarṇau ca supuṇyau manujādhipa
a vedajñau vedaviditau vidyāvedavidāv ubhau
c yajantau kratubhir nityaṃ puṇyair bharatasattama
a sametya bahuśo devāḥ sendrāḥ savaruṇāḥ purā
c viśākhayūpe 'tapyanta tasmāt puṇyatamaḥ sa vai
a ṛṣir mahān mahābhāgo jamadagnir mahāyaśāḥ
c palāśakeṣu puṇyeṣu ramyeṣv ayajatābhibhūḥ
a yatra sarvāḥ saricchreṣṭhāḥ sākṣāt tam ṛṣisattamam
c svaṃ svaṃ toyam upādāya parivāryopatasthire
a api cātra mahārāja svayaṃ viśvāvasur jagau
c imaṃ ślokaṃ tadā vīra prekṣya vīryaṃ mahātmanaḥ
a yajamānasya vai devāñ jamadagner mahātmanaḥ
c āgamya saritaḥ sarvā madhunā samatarpayan
a gandharvayakṣarakṣobhir apsarobhiś ca śobhitam
c kirātakiṃnarāvāsaṃ śailaṃ śikhariṇāṃ varam
a bibheda tarasā gaṅgā gaṅgādvāre yudhiṣṭhira
c puṇyaṃ tat khyāyate rājan brahmarṣigaṇasevitam
a sanatkumāraḥ kauravya puṇyaṃ kanakhalaṃ tathā
c parvataś ca purur nāma yatra jātaḥ purūravāḥ
a bhṛgur yatra tapas tepe maharṣigaṇasevitaḥ
c sa rājann āśramaḥ khyāto bhṛgutuṅgo mahāgiriḥ
a yac ca bhūtaṃ bhaviṣyac ca bhavac ca puruṣarṣabha
c nārāyaṇaḥ prabhur viṣṇuḥ śāśvataḥ puruṣottamaḥ
a tasyātiyaśasaḥ puṇyāṃ viśālāṃ badarīm anu
c āśramaḥ khyāyate puṇyas triṣu lokeṣu viśrutaḥ
a uṣṇatoyavahā gaṅga śītatoyavahāparā
c suvarṇasikatā rājan viśālāṃ badarīm anu
a ṛṣayo yatra devāś ca mahābhāgā mahaujasaḥ
c prāpya nityaṃ namasyanti devaṃ nārāyaṇaṃ vibhum
a yatra nārāyaṇo devaḥ paramātmā sanātanaḥ
c tatra kṛtsnaṃ jagat pārtha tīrthāny āyatanāni ca
a tat puṇyaṃ tat paraṃ brahma tat tīrthaṃ tat tapovanam
b tat paraṃ paramaṃ devaṃ bhūtānām īśvareśvaram
b śāśvataṃ paramaṃ caiva dhātāraṃ paramaṃ padam
b yaṃ viditvā na śocanti vidvāṃsaḥ śāstradṛṣṭayaḥ
c tatra devarṣayaḥ siddhāḥ sarve caiva tapodhanāḥ
a ādidevo mahāyogī yatrāste madhusūdanaḥ
c puṇyānām api tat puṇyaṃ tatra te saṃśayo 'stu mā
a etāni rājan puṇyāni pṛthivyāṃ pṛthivīpate
c kīrtitāni naraśreṣṭha tīrthāny āyatanāni ca
a etāni vasubhiḥ sādhyair ādityair marudaśvibhiḥ
c ṛṣibhir brahmakalpaiś ca sevitāni mahātmabhiḥ
a caran etāni kaunteya sahito brāhmaṇarṣabhaiḥ
c bhrātṛbhiś ca mahābhāgair utkaṇṭhāṃ vijahiṣyasi
 vaiśaṃpāyana uvāca
a evaṃ saṃbhāṣamāṇe tu dhaumye kauravanandana
c lomaśaḥ sumahātejā ṛṣis tatrājagāma ha
a taṃ pāṇḍavāgrajo rājā sagaṇo brāhmaṇāś ca te
c udatiṣṭhan mahābhāgaṃ divi śakram ivāmarāḥ
a tam abhyarcya yathānyāyaṃ dharmarājo yudhiṣṭhiraḥ
c papracchāgamane hetum aṭane ca prayojanam
a sa pṛṣṭaḥ pāṇḍuputreṇa prīyamāṇo mahāmanāḥ
c uvāca ślakṣṇayā vācā harṣayann iva pāṇḍavān
a saṃcarann asmi kaunteya sarvalokān yadṛcchayā
c gataḥ śakrasya sadanaṃ tatrāpaśyaṃ sureśvaram
a tava ca bhrātaraṃ vīram apaśyaṃ savyasācinam
c śakrasyārdhāsanagataṃ tatra me vismayo mahān
e āsīt puruṣaśārdūla dṛṣṭvā pārthaṃ tathāgatam
a āha māṃ tatra deveśo gaccha pāṇḍusutān iti
c so 'ham abhyāgataḥ kṣipraṃ didṛkṣus tvāṃ sahānujam
a vacanāt puruhūtasya pārthasya ca mahātmanaḥ
c ākhyāsye te priyaṃ tāta mahat pāṇḍavanandana
a bhrātṛbhiḥ sahito rājan kṛṣṇayā caiva tac chṛṇu
c yat tvayokto mahābāhur astrārthaṃ pāṇḍavarṣabha
a tad astram āptaṃ pārthena rudrād apratimaṃ mahat
c yat tad brahmaśiro nāma tapasā rudram āgatam
a amṛtād utthitaṃ raudraṃ tal labdhaṃ savyasācinā
c tat samantraṃ sasaṃhāraṃ saprāyaścittamaṅgalam
a vajraṃ cānyāni cāstrāṇi daṇḍādīni yudhiṣṭhira
c yamāt kuberād varuṇād indrāc ca kurunandana
e astrāṇy adhītavān pārtho divyāny amitavikramaḥ
a viśvāvasoś ca tanayād gītaṃ nṛttaṃ ca sāma ca
c vāditraṃ ca yathānyāyaṃ pratyavindad yathāvidhi
a evaṃ kṛtāstraḥ kaunteyo gāndharvaṃ vedam āptavān
c sukhaṃ vasati bībhatsur anujasyānujas tava
a yadarthaṃ māṃ suraśreṣṭha idaṃ vacanam abravīt
c tac ca te kathayiṣyāmi yudhiṣṭhira nibodha me
a bhavān manuṣyalokāya gamiṣyati na saṃśayaḥ
c brūyād yudhiṣṭhiraṃ tatra vacanān me dvijottama
a āgamiṣyati te bhrātā kṛtāstraḥ kṣipram arjunaḥ
c surakāryaṃ mahat kṛtvā yad āśakyaṃ divaukasaiḥ
a tapasā tu tvam ātmānaṃ bhrātṛbhiḥ saha yojaya
c tapaso hi paraṃ nāsti tapasā vindate mahat
a ahaṃ ca karṇaṃ jānāmi yathāvad bharatarṣabha
b satyasaṃdhaṃ mahotsāhaṃ mahāvīryaṃ mahābalam
b mahāhaveṣv apratimaṃ mahāyuddhaviśāradam
b mahādhanurdharaṃ vīraṃ mahāstraṃ varavarṇinam
b maheśvarasutaprakhyam ādityatanayaṃ prabhum
b tathā jñānagatiṃ skandhaṃ sahajolbaṇapauruṣam
c na sa pārthasya saṃgrāme kalām arhati ṣoḍaśīm
a yac cāpi te bhayaṃ tasmān manasistham ariṃdama
c tac cāpy apahariṣyāmi savyasācāv ihāgate
a yac ca te mānasaṃ vīra tīrthayātrām imāṃ prati
c tac ca te lomaśaḥ sarvaṃ kathayiṣyaty asaṃśayam
a yac ca kiṃ cit tapoyuktaṃ phalaṃ tīrtheṣu bhārata
c maharṣir eṣa yad brūyāt tac chraddheyam ananyathā
 lomaśa uvāca
a dhanaṃjayena cāpy uktaṃ yat tac chṛṇu yudhiṣṭhira
c yudhiṣṭhiraṃ bhrātaraṃ me yojayer dharmyayā śriyā
a tvaṃ hi dharmān parān vettha tapāṃsi ca tapodhana
c śrīmatāṃ cāpi jānāsi rājñāṃ dharmaṃ sanātanam
a sa bhavān yat paraṃ veda pāvanaṃ puruṣān prati
c tena saṃyojayethās tvaṃ tīrthapuṇyena pāṇḍavam
a yathā tīrthāni gaccheta gāś ca dadyāt sa pārthivaḥ
c tathā sarvātmanā kāryam iti māṃ vijayo 'bravīt
a bhavatā cānugupto 'sau caret tīrthāni sarvaśaḥ
c rakṣobhyo rakṣitavyaś ca durgeṣu viṣameṣu ca
a dadhīca iva devendraṃ yathā cāpy aṅgirā ravim
c tathā rakṣasva kaunteyaṃ rākṣasebhyo dvijottama
a yātudhānā hi bahavo rākṣasāḥ parvatopamāḥ
c tvayābhiguptān kaunteyān nātivarteyur antikāt
a so 'ham indrasya vacanān niyogād arjunasya ca
b āgatas tvāṃ mahābāho kuru puṇyaṃ yudhiṣṭhira
c rakṣamāṇo bhayebhyas tvāṃ cariṣyāmi tvayā saha
a dvis tīrthāni mayā pūrvaṃ dṛṣṭāni kurunandana
c idaṃ tṛtīyaṃ drakṣyāmi tāny eva bhavatā saha
a iyaṃ rājarṣibhir yātā puṇyakṛdbhir yudhiṣṭhira
c manvādibhir mahārāja tīrthayātrā bhayāpahā
a nānṛjur nākṛtātmā ca nāvaidyo na ca pāpakṛt
c snāti tīrtheṣu kauravya na ca vakramatir naraḥ
a tvaṃ tu dharmamatir nityaṃ dharmajñaḥ satyasaṃgaraḥ
c vimuktaḥ sarvapāpebhyo bhūya eva bhaviṣyasi
a yathā bhagīratho rājā rājānaś ca gayādayaḥ
c yathā yayātiḥ kaunteya tathā tvam api pāṇḍava
 yudhiṣṭhira uvāca
a na harṣāt saṃprapaśyāmi vākyasyāsyottaraṃ kva cit
c smared dhi devarājo yaṃ kiṃ nāmābhyadhikaṃ tataḥ
a bhavatā saṃgamo yasya bhrātā yasya dhanaṃjayaḥ
c vāsavaḥ smarate yasya ko nāmābhyadhikas tataḥ
a yac ca māṃ bhagavān āha tīrthānāṃ darśanaṃ prati
c dhaumyasya vacanād eṣā buddhiḥ pūrvaṃ kṛtaiva me
a tad yadā manyase brahman gamanaṃ tīrthadarśane
c tadaiva gantāsmi dṛḍham eṣa me niścayaḥ paraḥ
 vaiśaṃpāyana uvāca
a gamane kṛtabuddhiṃ taṃ pāṇḍavaṃ lomaśo 'bravīt
c laghur bhava mahārāja laghuḥ svairaṃ gamiṣyasi
 yudhiṣṭhira uvāca
a bikṣābhujo nivartantāṃ brāhmaṇā yatayaś ca ye
b kṣuttṛṣṇādhvaśramāyāsaśītārtim asahiṣṇavaḥ
b te sarve vinivartantāṃ ye ca miṣṭabhujo dvijāḥ
b pakvānnalehyapānānāṃ māṃsānāṃ ca vikalpakāḥ
b te 'pi sarve nivartantāṃ ye ca sūdānuyāyinaḥ
b mayā yathocitā jīvyaiḥ saṃvibhaktāś ca vṛttibhiḥ
c ye cāpy anugatāḥ paurā rājabhaktipuraskṛtāḥ
a dhṛtarāṣṭraṃ mahārājam abhigacchantu caiva te
c sa dāsyati yathākālam ucitā yasya yā bhṛtiḥ
a sa ced yathocitāṃ vṛttiṃ na dadyān manujeśvaraḥ
c asmatpriyahitārthāya pāñcālyo vaḥ pradāsyati
 vaiśaṃpāyana uvāca
a tato bhūyiṣṭhaśaḥ paurā gurubhārasamāhitāḥ
c viprāś ca yatayo yuktā jagmur nāgapuraṃ prati
a tān sarvān dharmarājasya premṇā rājāmbikāsutaḥ
c pratijagrāha vidhivad dhanaiś ca samatarpayat
a tataḥ kuntīsuto rājā laghubhir brāhmaṇaiḥ saha
c lomaśena ca suprītas trirātraṃ kāmyake 'vasat
 vaiśaṃpāyana uvāca
a tataḥ prayāntaṃ kaunteyaṃ brāhmaṇā vanavāsinaḥ
c abhigamya tadā rājann idaṃ vacanam abruvan
a rājaṃs tīrthāni gantāsi puṇyāni bhrātṛbhiḥ saha
c devarṣiṇā ca sahito lomaśena mahātmanā
a asmān api mahārāja netum arhasi pāṇḍava
c asmābhir hi na śakyāni tvad ṛte tāni kaurava
a śvāpadair upasṛṣṭāni durgāṇi viṣamāṇi ca
c agamyāni narair alpais tīrthāni manujeśvara
a bhavanto bhrātaraḥ śūrā dhanurdharavarāḥ sadā
c bhavadbhiḥ pālitāḥ śūrair gacchema vayam apy uta
a bhavatprasādād dhi vayaṃ prāpnuyāma phalaṃ śubham
c tīrthānāṃ pṛthivīpāla vratānāṃ ca viśāṃ pate
a tava vīryaparitrātāḥ śuddhās tīrthapariplutāḥ
c bhavema dhūtapāpmānas tīrthasaṃdarśanān nṛpa
a bhavān api narendrasya kārtavīryasya bhārata
c aṣṭakasya ca rājarṣer lomapādasya caiva ha
a bharatasya ca vīrasya sārvabhaumasya pārthiva
c dhruvaṃ prāpsyasi duṣprāpāṃl lokāṃs tīrthapariplutaḥ
a prabhāsādīni tīrthāni mahendrādīṃś ca parvatān
c gaṅgādyāḥ saritaś caiva plakṣādīṃś ca vanaspatīn
e tvayā saha mahīpāla draṣṭum icchāmahe vayam
f bhavadbhiḥ pālitāḥ śūrais tīrthāny āyatanāni ca
a yadi te brāhmaṇeṣv asti kā cit prītir janādhipa
c kuru kṣipraṃ vaco 'smākaṃ tataḥ śreyo 'bhipatsyase
a tīrthāni hi mahābāho tapovighnakaraiḥ sadā
c anukīrṇāni rakṣobhis tebhyo nas trātum arhasi
a tīrthāny uktāni dhaumyena nāradena ca dhīmatā
b nāradasya ca rājendra devarṣeḥ parvatasya ca
c yāny uvāca ca devarṣir lomaśaḥ sumahātapāḥ
a vidhivat tāni sarvāṇi paryaṭasva narādhipa
b ṛṣikulyāś ca kārtsnyena loḍayasva yudhiṣṭhira
c dhūtapāpmā sahāsmābhir lomaśena ca pālitaḥ
a sa tathā pūjyamānas tair harṣād aśrupariplutaḥ
c bhīmasenādibhir vīrair bhrātṛbhiḥ parivāritaḥ
e bāḍham ity abravīt sarvāṃs tān ṛṣīn pāṇḍavarṣabhaḥ
a lomaśaṃ samanujñāpya dhaumyaṃ caiva purohitam
c tataḥ sa pāṇḍavaśreṣṭho bhrātṛbhiḥ sahito vaśī
e draupadyā cānavadyāṅgyā gamanāya mano dadhe
a atha vyāso mahābhāgas tathā nāradaparvatau
c kāmyake pāṇḍavaṃ draṣṭuṃ samājagmur manīṣiṇaḥ
a teṣāṃ yudhiṣṭhiro rājā pūjāṃ cakre yathāvidhi
c satkṛtās te mahābhāgā yudhiṣṭhiram athābruvan
a yudhiṣṭhira yamau bhīma manasā kurutārjavam
c manasā kṛtaśaucā vai śuddhās tīrthāni gacchata
a śarīraniyamaṃ hy āhur brāhmaṇā mānuṣaṃ vratam
c manoviśuddhāṃ buddhiṃ ca daivam āhur vrataṃ dvijāḥ
a mano hy aduṣṭaṃ śūrāṇāṃ paryāptaṃ vai narādhipa
c maitrīṃ buddhiṃ samāsthāya śuddhās tīrthāni gacchata
a te yūyaṃ mānasaiḥ śuddhāḥ śarīraniyamavrataiḥ
c daivaṃ vrataṃ samāsthāya yathoktaṃ phalam āpsyatha
a te tatheti pratijñāya kṛṣṇayā saha pāṇḍavāḥ
c kṛtasvastyayanāḥ sarve munibhir divyamānuṣaiḥ
a lomaśasyopasaṃgṛhya pādau dvaipāyanasya ca
c nāradasya ca rājendra devarṣeḥ parvatasya ca
a dhaumyena sahitā vīrās tathānyair vanavāsibhiḥ
c mārgaśīrṣyām atītāyāṃ puṣyeṇa prayayus tataḥ
a kaṭhināni samādāya cīrājinajaṭādharāḥ
c abhedyaiḥ kavacair yuktās tīrthāny anvacaraṃs tadā
a indrasenādibhir bhṛtyai rathaiḥ paricaturdaśaiḥ
c mahānasavyāpṛtaiś ca tathānyaiḥ paricārakaiḥ
a sāyudhā baddhaniṣṭriṃśās tūṇavantaḥ samārgaṇāḥ
c prāṅmukhāḥ prayayur vīrāḥ pāṇḍavā janamejaya
 yudhiṣṭhira uvāca
a na vai nirguṇam ātmānaṃ manye devarṣisattama
c tathāsmi duḥkhasaṃtapto yathā nānyo mahīpatiḥ
a parāṃś ca nirguṇān manye na ca dharmaratān api
c te ca lomaśa loke 'sminn ṛdhyante kena ketunā
 lomaśa uvāca
a nātra duḥkhaṃ tvayā rājan kāryaṃ pārtha kathaṃ cana
c yad adharmeṇa vardherann adharmarucayo janāḥ
a vardhaty adharmeṇa naras tato bhadrāṇi paśyati
c tataḥ sapatnāñ jayati samūlas tu vinaśyati
d yatra dharmeṇa vardhante rājāno rājasattama
d sarvān sapatnān bādhante rājyaṃ caiṣāṃ vivardhate
a mayā hi dṛṣṭā daiteyā dānavāś ca mahīpate
c vardhamānā hy adharmeṇa kṣayaṃ copagatāḥ punaḥ
a purā devayuge caiva dṛṣṭaṃ sarvaṃ mayā vibho
c arocayan surā dharmaṃ dharmaṃ tatyajire 'surāḥ
a tīrthāni devā viviśur nāviśan bhāratāsurāḥ
c tān adharmakṛto darpaḥ pūrvam eva samāviśat
a darpān mānaḥ samabhavan mānāt krodho vyajāyata
c krodhād ahrīs tato 'lajjā vṛttaṃ teṣāṃ tato 'naśat
a tān alajjān gatahrīkān hīnavṛttān vṛthāvratān
c kṣamā lakṣmīś ca dharmaś ca nacirāt prajahus tataḥ
e lakṣmīs tu devān agamad alakṣmīr asurān nṛpa
a tān alakṣmīsamāviṣṭān darpopahatacetasaḥ
c daiteyān dānavāṃś caiva kalir apy āviśat tataḥ
a tān alakṣmīsamāviṣṭān dānavān kalinā tathā
c darpābhibhūtān kaunteya kriyāhīnān acetasaḥ
a mānābhibhūtān acirād vināśaḥ pratyapadyata
c niryaśasyās tato daityāḥ kṛtsnaśo vilayaṃ gatāḥ
d adharmarucayo rājann alakṣmyā samadhiṣṭhitāḥ
a devās tu sāgarāṃś caiva saritaś ca sarāṃsi ca
c abhyagacchan dharmaśīlāḥ puṇyāny āyatanāni ca
a tapobhiḥ kratubhir dānair āśīrvādaiś ca pāṇḍava
c prajahuḥ sarvapāpāni śreyaś ca pratipedire
a evaṃ hi dānavantaś ca kriyāvantaś ca sarvaśaḥ
c tīrthāny agacchan vibudhās tenāpur bhūtim uttamām
a tathā tvam api rājendra snātvā tīrtheṣu sānujaḥ
c punar vetsyasi tāṃ lakṣmīm eṣa panthāḥ sanātanaḥ
a yathaiva hi nṛgo rājā śibir auśīnaro yathā
c bhagīratho vasumanā gayaḥ pūruḥ purūravāḥ
a caramāṇās tapo nityaṃ sparśanād ambhasaś ca te
c tīrthābhigamanāt pūtā darśanāc ca mahātmanām
a alabhanta yaśaḥ puṇyaṃ dhanāni ca viśāṃ pate
c tathā tvam api rājendra labdhāsi vipulāṃ śriyam
a yathā cekṣvākur acarat saputrajanabāndhavaḥ
c mucukundo 'tha māndhātā maruttaś ca mahīpatiḥ
a kīrtiṃ puṇyām avindanta yathā devās tapobalāt
c devarṣayaś ca kārtsnyena tathā tvam api vetsyase
a dhārtarāṣṭrās tu darpeṇa mohena ca vaśīkṛtāḥ
c nacirād vinaśiṣyanti daityā iva na saṃśayaḥ
 vaiśaṃpāyana uvāca
a te tathā sahitā vīrā vasantas tatra tatra ha
c krameṇa pṛthivīpāla naimiṣāraṇyam āgatāḥ
a tatas tīrtheṣu puṇyeṣu gomatyāḥ pāṇḍavā nṛpa
c kṛtābhiṣekāḥ pradadur gāś ca vittaṃ ca bhārata
a tatra devān pitṝn viprāṃs tarpayitvā punaḥ punaḥ
c kanyātīrthe 'śvatīrthe ca gavāṃ tīrthe ca kauravāḥ
a vālakoṭyāṃ vṛṣaprasthe girāv uṣya ca pāṇḍavāḥ
c bāhudāyāṃ mahīpāla cakruḥ sarve 'bhiṣecanam
a prayāge devayajane devānāṃ pṛthivīpate
c ūṣur āplutya gātrāṇi tapaś cātasthur uttamam
a gaṅgāyamunayoś caiva saṃgame satyasaṃgarāḥ
c vipāpmāno mahātmāno viprebhyaḥ pradadur vasu
a tapasvijanajuṣṭāṃ ca tato vedīṃ prajāpateḥ
c jagmuḥ pāṇḍusutā rājan brāhmaṇaiḥ saha bhārata
a tatra te nyavasan vīrās tapaś cātasthur uttamam
c saṃtarpayantaḥ satataṃ vanyena haviṣā dvijān
a tato mahīdharaṃ jagmur dharmajñenābhisatkṛtam
c rājarṣiṇā puṇyakṛtā gayenānupamadyute
a saro gayaśiro yatra puṇyā caiva mahānadī
b vānīramālinī ramyā nadī pulinaśobhitā
b divyaṃ pavitrakūṭaṃ ca pavitradharaṇīdharam
c ṛṣijuṣṭaṃ supuṇyaṃ tat tīrthaṃ brahmasarottamam
a agastyo bhagavān yatra gato vaivasvataṃ prati
c uvāsa ca svayaṃ yatra dharmo rājan sanātanaḥ
a sarvāsāṃ saritāṃ caiva samudbhedo viśāṃ pate
c yatra saṃnihito nityaṃ mahādevaḥ pinākadhṛk
a tatra te pāṇḍavā vīrāś cāturmāsyais tadejire
c ṛṣiyajñena mahatā yatrākṣayavaṭo mahān
d akṣaye devayajane akṣayaṃ yatra vai phalam
d te tu tatropavāsāṃs tu cakrur niścitamānasāḥ
a brāhmaṇās tatra śataśaḥ samājagmus tapodhanāḥ
c cāturmāsyenāyajanta ārṣeṇa vidhinā tadā
a tatra vidyātaponityā brāhmaṇā vedapāragāḥ
c kathāḥ pracakrire puṇyāḥ sadasisthā mahātmanām
a tatra vidyāvratasnātaḥ kaumāraṃ vratam āsthitaḥ
c śamaṭho 'kathayad rājann āmūrtarayasaṃ gayam
a amūrtarayasaḥ putro gayo rājarṣisattamaḥ
c puṇyāni yasya karmāṇi tāni me śṛṇu bhārata
a yasya yajño babhūveha bahvanno bahudakṣiṇaḥ
c yatrānnaparvatā rājañ śataśo 'tha sahasraśaḥ
a ghṛtakulyāś ca dadhnaś ca nadyo bahuśatās tathā
c vyañjanānāṃ pravāhāś ca mahārhāṇāṃ sahasraśaḥ
a ahany ahani cāpy etad yācatāṃ saṃpradīyate
c anyat tu brāhmaṇā rājan bhuñjate 'nnaṃ susaṃskṛtam
a tatra vai dakṣiṇākāle brahmaghoṣo divaṃ gataḥ
c na sma prajñāyate kiṃ cid brahmaśabdena bhārata
a puṇyena caratā rājan bhūr diśaḥ khaṃ nabhas tathā
c āpūrṇam āsīc chabdena tad apy āsīn mahādbhutam
a tatra sma gāthā gāyanti manuṣyā bharatarṣabha
c annapānaiḥ śubhais tṛptā deśe deśe suvarcasaḥ
a gayasya yajñe ke tv adya prāṇino bhoktum īpsavaḥ
c yatra bhojanaśiṣṭasya parvatāḥ pañcaviṃśatiḥ
a na sma pūrve janāś cakrur na kariṣyanti cāpare
c gayo yad akarod yajñe rājarṣir amitadyutiḥ
a kathaṃ nu devā haviṣā gayena paritarpitāḥ
c punaḥ śakṣyanty upādātum anyair dattāni kāni cit
d sikatā vā yathā loka yathā vā divi tārakāḥ
d yathā vā varṣato dhārā asaṃkhyeyāḥ sma kena cit
d tathā gaṇayituṃ śakyā gayayajñe na dakṣiṇāḥ
a evaṃvidhāḥ subahavas tasya yajñe mahātmanaḥ
c babhūvur asya sarasaḥ samīpe kurunandana
 vaiśaṃpāyana uvāca
a tataḥ saṃprasthito rājā kaunteyo bhūridakṣiṇaḥ
c agastyāśramam āsādya durjayāyām uvāsa ha
a tatra vai lomaśaṃ rājā papraccha vadatāṃ varaḥ
c agastyeneha vātāpiḥ kimartham upaśāmitaḥ
a āsīd vā kiṃprabhāvaś ca sa daityo mānavāntakaḥ
c kimarthaṃ codgato manyur agastyasya mahātmanaḥ
 lomaśa uvāca
a ilvalo nāma daiteya āsīt kauravanandana
c maṇimatyāṃ puri purā vātāpis tasya cānujaḥ
a sa brāhmaṇaṃ tapoyuktam uvāca ditinandanaḥ
c putraṃ me bhagavān ekam indratulyaṃ prayacchatu
a tasmai sa brāhmaṇo nādāt putraṃ vāsavasaṃmitam
c cukrodha so 'suras tasya brāhmaṇasya tato bhṛśam
d tadā prabhṛti rājendra brahmahāsurasattamaḥ
d manyumān bhrātaraṃ chāgaṃ māyāvī pracakāra ha
d meṣarūpī ca vātāpiḥ kāmarūpo 'bhavat kṣaṇāt
d saṃskṛtya bhojayati taṃ viprān sa sma jighāṃsati
a samāhvayati yaṃ vācā gataṃ vaivasvatakṣayam
c sa punar deham āsthāya jīvan sma pratidṛśyate
a tato vātāpim asuraṃ chāgaṃ kṛtvā susaṃskṛtam
c taṃ brāhmaṇaṃ bhojayitvā punar eva samāhvayat
d tām ilvalena mahatā svareṇa giram īritām
d śrutvātimāyo balavān kṣipraṃ brāhmaṇakaṇṭakaḥ
a tasya pārśvaṃ vinirbhidya brāhmaṇasya mahāsuraḥ
c vātāpiḥ prahasan rājan niścakrāma viśāṃ pate
a evaṃ sa brāhmaṇān rājan bhojayitvā punaḥ punaḥ
c hiṃsayām āsa daiteya ilvalo duṣṭacetanaḥ
a agastyaś cāpi bhagavān etasmin kāla eva tu
c pitṝn dadarśa garte vai lambamānān adhomukhān
a so 'pṛcchal lambamānāṃs tān bhavanta iha kiṃparāḥ
b kimarthaṃ veha lambadhvaṃ garte yūyam adhomukhāḥ
c saṃtānahetor iti te tam ūcur brahmavādinaḥ
a te tasmai kathayām āsur vayaṃ te pitaraḥ svakāḥ
c gartam etam anuprāptā lambāmaḥ prasavārthinaḥ
a yadi no janayethās tvam agastyāpatyam uttamam
c syān no 'smān nirayān mokṣas tvaṃ ca putrāpnuyā gatim
a sa tān uvāca tejasvī satyadharmaparāyaṇaḥ
c kariṣye pitaraḥ kāmaṃ vyetu vo mānaso jvaraḥ
d sa cātha janayām āsa bhāratāpatyam uttamam
d lebhire pitaraś cāsya lokān rājan yathepsitān
a tataḥ prasavasaṃtānaṃ cintayan bhagavān ṛṣiḥ
c ātmanaḥ prasavasyārthe nāpaśyat sadṛśīṃ striyam
d ṛṣir hi pratapā nāma vidhāya varam uttamam
a sa tasya tasya sattvasya tat tad aṅgam anuttamam
c saṃbhṛtya tatsamair aṅgair nirmame striyam uttamām
a sa tāṃ vidarbharājāya putrakāmāya tāmyate
c nirmitām ātmano 'rthāya muniḥ prādān mahātapāḥ
a sā tatra jajñe subhagā vidyutsaudāminī yathā
c vibhrājamānā vapusā vyavardhata śubhānanā
a jātamātrāṃ ca tāṃ dṛṣṭvā vaidarbhaḥ pṛthivīpatiḥ
c praharṣeṇa dvijātibhyo nyavedayata bhārata
a abhyanandanta tāṃ sarve brāhmaṇā vasudhādhipa
c lopāmudreti tasyāś ca cakrire nāma te dvijāḥ
a vavṛdhe sā mahārāja bibhratī rūpam uttamam
c apsv ivotpalinī śīghram agner iva śikhā śubhā
a tāṃ yauvanasthāṃ rājendra śataṃ kanyāḥ svalaṃkṛtāḥ
c dāśīśataṃ ca kalyāṇīm upatasthur vaśānugāḥ
a sā sma dāsīśatavṛtā madhye kanyāśatasya ca
c āste tejasvinī kanyā rohiṇīva divi prabho
a yauvanasthām api ca tāṃ śīlācārasamanvitām
c na vavre puruṣaḥ kaś cid bhayāt tasya mahātmanaḥ
a sā tu satyavatī kanyā rūpeṇāpsaraso 'py ati
c toṣayām āsa pitaraṃ śīlena svajanaṃ tathā
a vaidarbhīṃ tu tathāyuktāṃ yuvatīṃ prekṣya vai pitā
c manasā cintayām āsa kasmai dadyāṃ sutām iti
 lomaśa uvāca
a yadā tv amanyatāgastyo gārhasthye tāṃ kṣamām iti
c tadābhigamya provāca vaidarbhaṃ pṛthivīpatim
a rājan niveśe buddhir me vartate putrakāraṇāt
c varaye tvāṃ mahīpāla lopāmudrāṃ prayaccha me
a evam uktaḥ sa muninā mahīpālo vicetanaḥ
c pratyākhyānāya cāśaktaḥ pradātum api naicchata
a tataḥ sa bhāryām abhyetya provāca pṛthivīpatiḥ
c maharṣir vīryavān eṣa kruddhaḥ śāpāgninā dahet
a taṃ tathā duḥkhitaṃ dṛṣṭvā sabhāryaṃ pṛthivīpatim
c lopāmudrābhigamyedaṃ kāle vacanam abravīt
a na matkṛte mahīpāla pīḍām abhyetum arhasi
c prayaccha mām agastyāya trāhy ātmānaṃ mayā pitaḥ
a duhitur vacanād rājā so 'gastyāya mahātmane
c lopāmudrāṃ tataḥ prādād vidhipūrvaṃ viśāṃ pate
a prāpya bhāryām agastyas tu lopāmudrām abhāṣata
c mahārhāṇy utsṛjaitāni vāsāṃsy ābharaṇāni ca
a tataḥ sā darśanīyāni mahārhāṇi tanūni ca
c samutsasarja rambhorūr vasanāny āyatekṣaṇā
a tataś cīrāṇi jagrāha valkalāny ajināni ca
c samānavratacaryā ca babhūvāyatalocanā
a gaṅgādvāram athāgamya bhagavān ṛṣisattamaḥ
c ugram ātiṣṭhata tapaḥ saha patnyānukūlayā
a sā prītyā bahumānāc ca patiṃ paryacarat tadā
c agastyaś ca parāṃ prītiṃ bhāryāyām akarot prabhuḥ
a tato bahutithe kāle lopāmudrāṃ viśāṃ pate
c tapasā dyotitāṃ snātāṃ dadarśa bhagavān ṛṣiḥ
a sa tasyāḥ paricāreṇa śaucena ca damena ca
c śriyā rūpeṇa ca prīto maithunāyājuhāva tām
a tataḥ sā prāñjalir bhūtvā lajjamāneva bhāminī
c tadā sapraṇayaṃ vākyaṃ bhagavantam athābravīt
a asaṃśayaṃ prajāhetor bhāryāṃ patir avindata
c yā tu tvayi mama prītis tām ṛṣe kartum arhasi
a yathā pitur gṛhe vipra prāsāde śayanaṃ mama
c tathāvidhe tvaṃ śayane mām upaitum ihārhasi
a icchāmi tvāṃ sragviṇaṃ ca bhūṣaṇaiś ca vibhūṣitam
c upasartuṃ yathākāmaṃ divyābharaṇabhūṣitā
d anyathā nopatiṣṭheyaṃ cīrakāṣāyavāsinī
d naivāpavitro viprarṣe bhūṣaṇo 'yaṃ kathaṃ cana
 agastya uvāca
a na vai dhanāni vidyante lopāmudre tathā mama
c yathāvidhāni kalyāṇi pitus tava sumadhyame
 lopāmudrovāca
a īśo 'si tapasā sarvaṃ samāhartum iheśvara
c kṣaṇena jīvaloke yad vasu kiṃ cana vidyate
 agastya uvāca
a evam etad yathāttha tvaṃ tapovyayakaraṃ tu me
c yathā tu me na naśyeta tapas tan māṃ pracodaya
 lopāmudrovāca
a alpāvaśiṣṭaḥ kālo 'yam ṛtau mama tapodhana
c na cānyathāham icchāmi tvām upaituṃ kathaṃ cana
a na cāpi dharmam icchāmi viloptuṃ te tapodhana
c etat tu me yathākāmaṃ saṃpādayitum arhasi
 agastya uvāca
a yady eṣa kāmaḥ subhage tava buddhyā viniścitaḥ
a   mama dharmavilopakaḥ
a kāme kṛte cariṣyāmi dharmaṃ dṛṣṭaṃ yathāsmṛti
a yady ayaṃ cepsitaḥ kāmaḥ
c hanta gacchāmy ahaṃ bhadre cara kāmam iha sthitā
 lomaśa uvāca
a tato jagāma kauravya so 'gastyo bhikṣituṃ vasu
c śrutarvāṇaṃ mahīpālaṃ yaṃ vedābhyadhikaṃ nṛpaiḥ
a sa viditvā tu nṛpatiḥ kumbhayonim upāgamat
c viṣayānte sahāmātyaḥ pratyagṛhṇāt susatkṛtam
a tasmai cārghyaṃ yathānyāyam ānīya pṛthivīpatiḥ
c prāñjaliḥ prayato bhūtvā papracchāgamane 'rthitām
d kimartham āgamo brahman dhanyo 'smy āgamanena te
 agastya uvāca
a vittārthinam anuprāptaṃ viddhi māṃ pṛthivīpate
c yathāśakty avihiṃsyānyān saṃvibhāgaṃ prayaccha me
 lomaśa uvāca
a tata āyavyayau pūrṇau tasmai rājā nyavedayat
c ato vidvann upādatsva yad atra vasu manyase
a tata āyavyayau dṛṣṭvā samau samamatir dvijaḥ
c sarvathā prāṇināṃ pīḍām upādānād amanyata
a sa śrutarvāṇam ādāya vadhryaśvam agamat tataḥ
c sa ca tau viṣayasyānte pratyagṛhṇād yathāvidhi
a tayor arghyaṃ ca pādyaṃ ca vadhryaśvaḥ pratyavedayat
c anujñāpya ca papraccha prayojanam upakrame
d vada kāmaṃ muniśreṣṭha dhanyo 'smy āgamanena te
 agastya uvāca
a vittakāmāv iha prāptau viddhy āvāṃ pṛthivīpate
c yathāśakty avihiṃsyānyān saṃvibhāgaṃ prayaccha nau
 lomaśa uvāca
a tata āyavyayau pūrṇau tābhyāṃ rājā nyavedayat
c tato jñātvā samādattāṃ yad atra vyatiricyate
a tata āyavyayau dṛṣṭvā samau samamatir dvijaḥ
c sarvathā prāṇināṃ pīḍām upādānād amanyata
a paurukutsaṃ tato jagmus trasadasyuṃ mahādhanam
c agastyaś ca śrutarvā ca vadhryaśvaś ca mahīpatiḥ
a trasadasyuś ca tān sarvān pratyagṛhṇād yathāvidhi
c abhigamya mahārāja viṣayānte savāhanaḥ
a arcayitvā yathānyāyam ikṣvākū rājasattamaḥ
c samāśvastāṃs tato 'pṛcchat prayojanam upakrame
 agastya uvāca
a vittakāmān iha prāptān viddhi naḥ pṛthivīpate
c yathāśakty avihiṃsyānyān saṃvibhāgaṃ prayaccha naḥ
 lomaśa uvāca
a tata āyavyayau pūrṇau teṣāṃ rājā nyavedayat
c ato jñātvā samādaddhvaṃ yad atra vyatiricyate
a tata āyavyayau dṛṣṭvā samau samamatir dvijaḥ
c sarvathā prāṇināṃ pīḍām upādānād amanyata
a tataḥ sarve sametyātha te nṛpās taṃ mahāmunim
c idam ūcur mahārāja samavekṣya parasparam
a ayaṃ vai dānavo brahmann ilvalo vasumān bhuvi
c tam abhikramya sarve 'dya vayaṃ yācāmahe vasu
a teṣāṃ tadāsīd rucitam ilvalasyopabhikṣaṇam
c tatas te sahitā rājann ilvalaṃ samupādravan
 lomaśa uvāca
a ilvalas tān viditvā tu maharṣisahitān nṛpān
c upasthitān sahāmātyo viṣayānte 'bhyapūjayat
a teṣāṃ tato 'suraśreṣṭha ātithyam akarot tadā
c sa saṃskṛtena kauravya bhrātrā vātāpinā kila
a tato rājarṣayaḥ sarve viṣaṇṇā gatacetasaḥ
c vātāpiṃ saṃskṛtaṃ dṛṣṭvā meṣabhūtaṃ mahāsuram
a athābravīd agastyas tān rājarṣīn ṛṣisattamaḥ
c viṣādo vo na kartavyo ahaṃ bhokṣye mahāsuram
a dhuryāsanam athāsādya niṣasāda mahāmuniḥ
c taṃ paryaveṣad daityendra ilvalaḥ prahasann iva
a agastya eva kṛtsnaṃ tu vātāpiṃ bubhuje tataḥ
b bahvannāśāpi te me 'stīty avadad bhakṣayan smayan
b vātāpe pratibudhyasva darśayan balatejasī
b tapasā durjayo yāvad eṣa tvāṃ nātivartate
b tatas tasyodaraṃ bhettuṃ vātāpir vegam āharat
b tam abudhyata tejasvī kumbhayonir mahātapāḥ
b sa vīryāt tapasogras tu nanarda bhagavān ṛṣiḥ
b eṣa jīrṇo 'si vātāpe mayā lokasya śāntaye
b ity uktvā svakarāgreṇa udaraṃ samatāḍayat
b trir evaṃ pratisaṃrabdhas tejasā prajvalann iva
c bhuktavaty asuro ''hvānam akarot tasya ilvalaḥ
a tato vāyuḥ prādurabhūd agastyasya mahātmanaḥ
b śabdena mahatā tāta garjann iva yathā ghanaḥ
b vātāpe niṣkramasveti punaḥ punar uvāca ha
b taṃ prahasyābravīd rājann agastyo munisattamaḥ
b kuto niṣkramituṃ śakto mayā jīrṇas tu so 'suraḥ
c ilvalaś ca viṣaṇṇo 'bhūd dṛṣṭvā jīrṇaṃ mahāsuram
a prāñjaliś ca sahāmātyair idaṃ vacanam abravīt
c kimartham upayātāḥ stha brūta kiṃ karavāṇi vaḥ
a pratyuvāca tato 'gastyaḥ prahasann ilvalaṃ tadā
c īśaṃ hy asura vidmas tvāṃ vayaṃ sarve dhaneśvaram
a ime ca nātidhanino dhanārthaś ca mahān mama
c yathāśakty avihiṃsyānyān saṃvibhāgaṃ prayaccha naḥ
a tato 'bhivādya tam ṛṣim ilvalo vākyam abravīt
c ditsitaṃ yadi vetsi tvaṃ tato dāsyāmi te vasu
 agastya uvāca
a gavāṃ daśa sahasrāṇi rājñām ekaikaśo 'sura
c tāvad eva suvarṇasya ditsitaṃ te mahāsura
a mahyaṃ tato vai dviguṇaṃ rathaś caiva hiraṇmayaḥ
c manojavau vājinau ca ditsitaṃ te mahāsura
d lomaśaḥ
d ilvalas tu muniṃ prāha sarvam asti yathāttha mām
d agastyaḥ
d rathaṃ tu yam avoco māṃ nainaṃ vidma hiraṇmayam
d na me vāg anṛtā kā cid uktapūrvā mahāsura
d sarvam etat pradāsyāmi hiraṇyaṃ gāś ca yad dhanam
e jijñāsyatāṃ rathaḥ sadyo vyaktam eṣa hiraṇmayaḥ
 lomaśa uvāca
a jijñāsyamānaḥ sa rathaḥ kaunteyāsīd dhiraṇmayaḥ
c tataḥ pravyathito daityo dadāv abhyadhikaṃ vasu
a vivājaś ca suvājaś ca tasmin yuktau rathe hayau
c ūhatus tau vasūny āśu tāny agastyāśramaṃ prati
e sarvān rājñaḥ sahāgastyān nimeṣād iva bhārata
f ilvalas tv anugamyainam agastyaṃ hantum aicchata
f bhasma cakre mahātejā huṃkāreṇa mahāsuram
f muner āśramam aśvau tau ninyatur vātaraṃhasau
a agastyenābhyanujñātā jagmū rājarṣayas tadā
c kṛtavāṃś ca muniḥ sarvaṃ lopāmudrācikīrṣitam
 lopāmudrovāca
a kṛtavān asi tat sarvaṃ bhagavan mama kāṅkṣitam
c utpādaya sakṛn mahyam apatyaṃ vīryavattaram
 agastya uvāca
a tuṣṭo 'ham asmi kalyāṇi tava vṛttena śobhane
c vicāraṇām apatye tu tava vakṣyāmi tāṃ śṛṇu
a sahasraṃ te 'stu putrāṇāṃ śataṃ vā daśasaṃmitam
c daśa vā śatatulyāḥ syur eko vāpi sahasravat
 lopāmudrovāca
a sahasrasaṃmitaḥ putra eko me 'stu tapodhana
c eko hi bahubhiḥ śreyān vidvān sādhur asādhubhiḥ
 lomaśa uvāca
a sa tatheti pratijñāya tayā samabhavan muniḥ
c samaye samaśīlinyā śraddhāvāñ śraddadhānayā
a tata ādhāya garbhaṃ tam agamad vanam eva saḥ
c tasmin vanagate garbho vavṛdhe sapta śāradān
a saptame 'bde gate cāpi prācyavat sa mahākaviḥ
c jvalann iva prabhāvena dṛḍhasyur nāma bhārata
e sāṅgopaniṣadān vedāñ japann eva mahāyaśāḥ
a tasya putro 'bhavad ṛṣeḥ sa tejasvī mahān ṛṣiḥ
c sa bāla eva tejasvī pitus tasya niveśane
e idhmānāṃ bhāram ājahre idhmavāhas tato 'bhavat
a tathāyuktaṃ ca taṃ dṛṣṭvā mumude sa munis tadā
b evaṃ sa janayām āsa bhāratāpatyam uttamam
c lebhire pitaraś cāsya lokān rājan yathepsitān
a agastyasyāśramaḥ khyātaḥ sarvartukusumānvitaḥ
b khyāto bhuvi mahārāja tejasā tasya dhīmataḥ
c prāhrādir evaṃ vātāpir agastyena vināśitaḥ
c   brahmaghno duṣṭacetanaḥ
c evaṃ vināśito rājan
a tasyāyam āśramo rājan ramaṇīyo guṇair yutaḥ
c eṣā bhāgīrathī puṇyā yatheṣṭam avagāhyatām
d vāteritā patākeva virājati nabhastale
d pratāryamāṇā kūṭeṣu yathā nimneṣu nityaśaḥ
d śilātaleṣu saṃtrastā pannagendravadhūr iva
d dakṣiṇāṃ vai diśaṃ sarvāṃ plāvayantī ca mātṛvat
d pūrvaṃ śambhor jaṭābhraṣṭā samudramahiṣī priyā
d lomaśa uvāca
d asyāṃ nadyāṃ supuṇyāyāṃ yatheṣṭam avagāhyatām
d yudhiṣṭhira nibodhedaṃ triṣu lokeṣu viśrutam
d bhṛgos tīrthaṃ mahārāja maharṣigaṇasevitam
d yatropaspṛṣṭavān rāmo hṛtaṃ tejas tadāptavān
d atra tvaṃ bhrātṛbhiḥ sārdhaṃ kṛṣṇayā caiva pāṇḍava
d duryodhanahṛtaṃ tejaḥ punar ādātum arhasi
d kṛtavaireṇa rāmeṇa yathā copahṛtaṃ punaḥ
d vaiśaṃpāyana uvāca
d sa tatra bhrātṛbhiś caiva kṛṣṇayā caiva pāṇḍavaḥ
d snātvā devān pitṝṃś caiva tarpayām āsa bhārata
d tasya tīrthasya rūpaṃ vai dīptād dīptataraṃ babhau
d apradhṛṣyataraś cāsīc chātravāṇāṃ nararṣabha
d apṛcchac caiva rājendra lomaśaṃ pāṇḍunandanaḥ
d bhagavan kimarthaṃ rāmasya hṛtam āsīd vapuḥ prabho
d lomaśa uvāca
d kathaṃ pratyāhṛtaṃ caiva etad ācakṣva pṛcchataḥ
d śṛṇu rāmasya rājendra bhārgavasya ca dhīmataḥ
d jāto daśarathasyāsīt putro rāmo mahātmanaḥ
d viṣṇuḥ svena śarīreṇa rāvaṇasya vadhāya vai
d paśyāmas tam ayodhyāyāṃ jātaṃ dāśarathiṃ tataḥ
d ṛcīkanandano rāmo bhārgavo reṇukāsutaḥ
d tasya dāśaratheḥ śrutvā rāmasyākliṣṭakarmaṇaḥ
d kautūhalānvito rāmas tv ayodhyām agamat punaḥ
d dhanur ādāya tad divyaṃ kṣatriyāṇāṃ nibarhaṇam
d jijñāsamāno rāmasya vīryaṃ dāśarathes tadā
d taṃ vai daśarathaḥ śrutvā viṣayāntam upāgamat
d preṣayām āsa rāmasya rāmaṃ putraṃ puraskṛtam
d sa tam abhyāgataṃ dṛṣṭvā udyatāstram avasthitam
d prahasann iva kaunteya rāmo vacanam abravīt
d kṛtakālaṃ hi rājendra dhanur etan mayā vibho
d samāropaya yatnena yadi śaknoṣi pārthiva
d ity uktas tv āha bhagavaṃs tvaṃ nādhikṣeptum arhasi
d nāham apy adhamo dharme kṣatriyāṇāṃ dvijātiṣu
d ikṣvākūṇāṃ viśeṣeṇa bāhuvīrye na katthanam
d tam evaṃvādinaṃ tatra rāmo vacanam abravīt
d alaṃ vai vyapadeśena dhanur āyaccha rāghava
d tato jagrāha roṣeṇa kṣatriyarṣabhasūdanam
d rāmo dāśarathir divyaṃ hastād rāmasya kārmukam
d dhanur āropayām āsa salīla iva bhārata
d jyāśabdam akaroc caiva smayamānaḥ sa vīryavān
d tasya śabdasya bhūtāni vitrasanty aśaner iva
d athābravīt tadā rāmo rāmaṃ dāśarathis tadā
d idam āropitaṃ brahman kim anyat karavāṇi te
d tasya rāmo dadau divyaṃ jāmadagnyo mahātmanaḥ
d śaram ākarṇadeśāntam ayam ākṛṣyatām iti
d etac chrutvābravīd rāmaḥ pradīpta iva manyunā
d śrūyate kṣamyate caiva darpapūrṇo 'si bhārgava
d tvayā hy adhigataṃ tejaḥ kṣatriyebhyo viśeṣataḥ
d pitāmahaprasādena tena māṃ kṣipasi dhruvam
d paśya māṃ svena rūpeṇa cakṣus te vitarāmy aham
d tato rāmaśarīre vai rāmaḥ paśyati bhārgavaḥ
d ādityān savasūn rudrān sādhyāṃś ca samarudgaṇān
d pitaro hutāśanaś caiva nakṣatrāṇi grahās tathā
d gandharvā rākṣasā yakṣā nadyas tīrthāni yāni ca
d ṛṣayo vālakhilyāś ca brahmabhūtāḥ sanātanāḥ
d devarṣayaś ca kārtsnyena samudrāḥ parvatās tathā
d vedāś ca sopaniṣado vaṣaṭkāraiḥ sahādhvaraiḥ
d cetomanti ca sāmāni dhanurvedaś ca bhārata
d meghavṛndāni varṣāṇi vidyutaś ca yudhiṣṭhira
d tataḥ sa bhagavān viṣṇus taṃ vai bāṇaṃ mumoca ha
d śuṣkāśanisamākīrṇaṃ maholkābhiś ca bhārata
d pāṃsuvarṣeṇa mahatā meghavarṣaiś ca bhūtalam
d bhūmikampaiś ca nirghātair nādaiś ca vipulair api
d sa rāmaṃ vihvalaṃ kṛtvā tejaś cākṣipya kevalam
d āgacchaj jvalito bāṇo rāmabāhupracoditaḥ
d sa tu vihvalatāṃ gatvā pratilabhya ca cetanām
d rāmaḥ pratyāgataprāṇaḥ prāṇamad viṣṇutejasam
d viṣṇunā so 'bhyanujñāto mahendram agamat punaḥ
d bhītas tu tatra nyavasad vrīḍitas tu mahātapāḥ
d tataḥ saṃvatsare 'tīte hṛtaujasam avasthitam
d nirmadaṃ duḥkhitaṃ dṛṣṭvā pitaro rāmam abruvan
d na vai samyag idaṃ putra viṣṇum āsādya vai kṛtam
d sa hi pūjyaś ca mānyaś ca triṣu lokeṣu sarvadā
d gaccha putra nadīṃ puṇyāṃ vadhūsarakṛtāhvayām
d tatropaspṛśya tīrtheṣu punar vapur avāpsyasi
d dīptodaṃ nāma tat tīrthaṃ yatra te prapitāmahaḥ
d bhṛgur devayuge rāma taptavān uttamaṃ tapaḥ
d tat tathā kṛtavān rāmaḥ kaunteya vacanāt pituḥ
d prāptavāṃś ca punatejas tīrthe 'smin pāṇḍunandana
d etad īdṛśakaṃ tāta rāmeṇākliṣṭakarmaṇā
d prāptam āsīn mahārāja viṣṇum āsādya vai purā
 yudhiṣṭhira uvāca
a bhūya evāham icchāmi maharṣes tasya dhīmataḥ
c karmaṇāṃ vistaraṃ śrotum agastyasya dvijottama
 lomaśa uvāca
a śṛṇu rājan kathāṃ divyām adbhutām atimānuṣīm
c agastyasya mahārāja prabhāvam amitātmanaḥ
a āsan kṛtayuge ghorā dānavā yuddhadurmadāḥ
c kāleyā iti vikhyātā gaṇāḥ paramadāruṇāḥ
a te tu vṛtraṃ samāśritya nānāpraharaṇodyatāḥ
c samantāt paryadhāvanta mahendrapramukhān surān
a tato vṛtravadhe yatnam akurvaṃs tridaśāḥ purā
c puraṃdaraṃ puraskṛtya brahmāṇam upatasthire
a kṛtāñjalīṃs tu tān sarvān parameṣṭhī uvāca ha
c viditaṃ me surāḥ sarvaṃ yad vaḥ kāryaṃ cikīrṣitam
a tam upāyaṃ pravakṣyāmi yathā vṛtraṃ vadhiṣyatha
c dadhīca iti vikhyāto mahān ṛṣir udāradhīḥ
a taṃ gatvā sahitāḥ sarve varaṃ vai saṃprayācata
c sa vo dāsyati dharmātmā suprītenāntarātmanā
a sa vācyaḥ sahitaiḥ sarvair bhavadbhir jayakāṅkṣibhiḥ
c svāny asthīni prayaccheti trailokyasya hitāya vai
e sa śarīraṃ samutsṛjya svāny asthīni pradāsyati
a tasyāsthibhir mahāghoraṃ vajraṃ saṃbhriyatāṃ dṛḍham
c mahac chatruhaṇaṃ tīkṣṇaṃ ṣaḍaśraṃ bhīmanisvanam
a tena vajreṇa vai vṛtraṃ vadhiṣyati śatakratuḥ
c etad vaḥ sarvam ākhyātaṃ tasmāc chīghraṃ vidhīyatām
a evam uktās tato devā anujñāpya pitāmaham
c nārāyaṇaṃ puraskṛtya dadhīcasyāśramaṃ yayuḥ
a sarasvatyāḥ pare pāre nānādrumalatāvṛtam
c ṣaṭpadodgītaninadair vighuṣṭaṃ sāmagair iva
e puṃskokilaravonmiśraṃ jīvaṃjīvakanāditam
a mahiṣaiś ca varāhaiś ca sṛmaraiś camarair api
c tatra tatrānucaritaṃ śārdūlabhayavarjitaiḥ
a kareṇubhir vāraṇaiś ca prabhinnakaraṭāmukhaiḥ
c saro 'vagāḍhaiḥ krīḍadbhiḥ samantād anunāditam
a siṃhavyāghrair mahānādān nadadbhir anunāditam
c aparaiś cāpi saṃlīnair guhākandaravāsibhiḥ
a teṣu teṣv avakāśeṣu śobhitaṃ sumanoramam
c triviṣṭapasamaprakhyaṃ dadhīcāśramam āgaman
a tatrāpaśyan dadhīcaṃ te divākarasamadyutim
c jājvalyamānaṃ vapuṣā yathā lakṣmyā pitāmaham
a tasya pādau surā rājann abhivādya praṇamya ca
c ayācanta varaṃ sarve yathoktaṃ parameṣṭhinā
a tato dadhīcaḥ paramapratītaḥ
surottamāṃs tān idam abhyuvāca
c karomi yad vo hitam adya devāḥ
svaṃ cāpi dehaṃ tv aham utsṛjāmi
a sa evam uktvā dvipadāṃ variṣṭhaḥ
prāṇān vaśī svān sahasotsasarja
c tataḥ surās te jagṛhuḥ parāsor
asthīni tasyātha yathopadeśam
a prahṛṣṭarūpāś ca jayāya devās
tvaṣṭāram āgamya tam artham ūcuḥ
c tvaṣṭā tu teṣāṃ vacanaṃ niśamya
prahṛṣṭarūpaḥ prayataḥ prayatnāt
a cakāra vajraṃ bhṛśam ugrarūpaṃ
kṛtvā ca śakraṃ sa uvāca hṛṣṭaḥ
c anena vajrapravareṇa deva
bhasmīkuruṣvādya surārim ugram
a tato hatāriḥ sagaṇaḥ sukhaṃ vai
praśādhi kṛtsnaṃ tridivaṃ diviṣṭhaḥ
c tvaṣṭrā tathoktaḥ sa puraṃdaras tu
vajraṃ prahṛṣṭaḥ prayato 'bhyagṛhṇāt
 lomaśa uvāca
a tataḥ sa vajrī balibhir daivatair abhirakṣitaḥ
c āsasāda tato vṛtraṃ sthitam āvṛtya rodasī
a kālakeyair mahākāyaiḥ samantād abhirakṣitam
c samudyatapraharaṇaiḥ saśṛṅgair iva parvataiḥ
a tato yuddhaṃ samabhavad devānāṃ saha dānavaiḥ
c muhūrtaṃ bharataśreṣṭha lokatrāsakaraṃ mahat
a udyatapratipiṣṭānāṃ khaḍgānāṃ vīrabāhubhiḥ
c āsīt sutumulaḥ śabdaḥ śarīreṣv abhipātyatām
a śirobhiḥ prapatadbhiś ca antarikṣān mahītalam
c tālair iva mahīpāla vṛntād bhraṣṭair adṛśyata
a te hemakavacā bhūtvā kāleyāḥ parighāyudhāḥ
c tridaśān abhyavartanta dāvadagdhā ivādrayaḥ
a teṣāṃ vegavatāṃ vegaṃ sahitānāṃ pradhāvatām
c na śekus tridaśāḥ soḍhuṃ te bhagnāḥ prādravan bhayāt
a tān dṛṣṭvā dravato bhītān sahasrākṣaḥ puraṃdaraḥ
c vṛtre vivardhamāne ca kaśmalaṃ mahad āviśat
d kāleyabhayasaṃtrasto devaḥ sākṣāt puraṃdaraḥ
d jagāma śaraṇaṃ śīghraṃ taṃ tu nārāyaṇaṃ prabhum
a taṃ śakraṃ kaśmalāviṣṭaṃ dṛṣṭvā viṣṇuḥ sanātanaḥ
c svatejo vyadadhāc chakre balam asya vivardhayan
a viṣṇunāpyāyitaṃ śakraṃ dṛṣṭvā devagaṇās tataḥ
c svaṃ svaṃ tejaḥ samādadhyus tathā brahmarṣayo 'malāḥ
a sa samāpyāyitaḥ śakro viṣṇunā daivataiḥ saha
c ṛṣibhiś ca mahābhāgair balavān samapadyata
a jñātvā balasthaṃ tridaśādhipaṃ tu
nanāda vṛtro mahato ninādān
c tasya praṇādena dharā diśaś ca
khaṃ dyaur nagāś cāpi cacāla sarvam
a tato mahendraḥ paramābhitaptaḥ
śrutvā ravaṃ ghorarūpaṃ mahāntam
c bhaye nimagnas tvaritaṃ mumoca
vajraṃ mahat tasya vadhāya rājan
a sa śakravajrābhihataḥ papāta
mahāsuraḥ kāñcanamālyadhārī
c yathā mahāñ śailavaraḥ purastāt
sa mandaro viṣṇukarāt pramuktaḥ
a tasmin hate daityavare bhayārtaḥ
śakraḥ pradudrāva saraḥ praveṣṭum
c vajraṃ na mene svakarāt pramuktaṃ
vṛtraṃ hataṃ cāpi bhayān na mene
a sarve ca devā muditāḥ prahṛṣṭā
maharṣayaś cendram abhiṣṭuvantaḥ
b vṛtraṃ hataṃ saṃdadṛśuḥ pṛthivyāṃ
b vajrāhataṃ śailam ivāvakīrṇam
c sarvāṃś ca daityāṃs tvaritāḥ sametya
jaghnuḥ surā vṛtravadhābhitaptān
a te vadhyamānās tridaśais tadānīṃ
samudram evāviviśur bhayārtāḥ
c praviśya caivodadhim aprameyaṃ
jhaṣākulaṃ ratnasamākulaṃ ca
a tadā sma mantraṃ sahitāḥ pracakrus
trailokyanāśārtham abhismayantaḥ
c tatra sma ke cin matiniścayajñās
tāṃs tān upāyān anuvarṇayanti
a teṣāṃ tu tatra kramakālayogād
ghorā matiś cintayatāṃ babhūva
c ye santi vidyātapasopapannās
teṣāṃ vināśaḥ prathamaṃ tu kāryaḥ
a lokā hi sarve tapasā dhriyante
tasmāt tvaradhvaṃ tapasaḥ kṣayāya
c ye santi ke cid dhi vasuṃdharāyāṃ
tapasvino dharmavidaś ca tajjñāḥ
e teṣāṃ vadhaḥ kriyatāṃ kṣipram eva
teṣu pranaṣṭeṣu jagat pranaṣṭam
a evaṃ hi sarve gatabuddhibhāvā
jagadvināśe paramaprahṛṣṭāḥ
c durgaṃ samāśritya mahormimantaṃ
ratnākaraṃ varuṇasyālayaṃ sma
 lomaśa uvāca
a samudraṃ te samāśritya vāruṇaṃ nidhim ambhasām
c kāleyāḥ saṃpravartanta trailokyasya vināśane
a te rātrau samabhikruddhā bhakṣayanti sadā munīn
c āśrameṣu ca ye santi punyeṣv āyataneṣu ca
a vasiṣṭhasyāśrame viprā bhakṣitās tair durātmabhiḥ
c aśītiśatam aṣṭau ca nava cānye tapasvinaḥ
a cyavanasyāśramaṃ gatvā puṇyaṃ dvijaniṣevitam
c phalamūlāśanānāṃ hi munīnāṃ bhakṣitaṃ śatam
a evaṃ rātrau sma kurvanti viviśuś cārṇavaṃ divā
b kāleyās te durātmāno bhakṣayantas tapodhanān
c bharadvājāśrame caiva niyatā brahmacāriṇaḥ
e vāyvāhārāmbubhakṣāś ca viṃśatiḥ saṃnipātitāḥ
a evaṃ krameṇa sarvāṃs tān āśramān dānavās tadā
c niśāyāṃ paridhāvanti mattā bhujabalāśrayāt
e kālopasṛṣṭāḥ kāleyā ghnanto dvijagaṇān bahūn
a na cainān anvabudhyanta manujā manujottama
c evaṃ pravṛttān daityāṃs tāṃs tāpaseṣu tapasviṣu
d kṣayāya jagataḥ krūrāḥ paryaṭanti sma medinīm
a prabhāte samadṛśyanta niyatāhārakarśitāḥ
c mahītalasthā munayaḥ śarīrair gatajīvitaiḥ
a kṣīṇamāṃsair virudhirair vimajjāntrair visaṃdhibhiḥ
c ākīrṇair ācitā bhūmiḥ śaṅkhānām iva rāśibhiḥ
a kalaśair vipraviddhaiś ca sruvair bhagnais tathaiva ca
c vikīrṇair agnihotraiś ca bhūr babhūva samāvṛtā
a niḥsvādhyāyavaṣaṭkāraṃ naṣṭayajñotsavakriyam
c jagad āsīn nirutsāhaṃ kāleyabhayapīḍitam
a evaṃ prakṣīyamāṇāś ca mānavā manujeśvara
c ātmatrāṇaparā bhītāḥ prādravanta diśo bhayāt
a ke cid guhāḥ praviviśur nirjharāṃś cāpare śritāḥ
c apare maraṇodvignā bhayāt prānān samutsṛjan
a ke cid atra maheṣvāsāḥ śūrāḥ paramadarpitāḥ
c mārgamāṇāḥ paraṃ yatnaṃ dānavānāṃ pracakrire
a na caitān adhijagmus te samudraṃ samupāśritān
c śramaṃ jagmuś ca paramam ājagmuḥ kṣayam eva ca
a jagaty upaśamaṃ yāte naṣṭayajñotsavakriye
c ājagmuḥ paramām ārtiṃ tridaśā manujeśvara
a sametya samahendrāś ca bhayān mantraṃ pracakrire
b śaraṇyaṃ śaraṇaṃ devaṃ nārāyaṇam ajaṃ vibhum
c nārāyaṇaṃ puraskṛtya vaikuṇṭham aparājitam
a tato devāḥ sametās te tadocur madhusūdanam
c tvaṃ naḥ sraṣṭā ca pātā ca bhartā ca jagataḥ prabho
e tvayā sṛṣṭam idaṃ sarvaṃ yac ceṅgaṃ yac ca neṅgati
f tvayy eva puṇḍarīkākṣa punas tat pravilīyate
a tvayā bhūmiḥ purā naṣṭā samudrāt puṣkarekṣaṇa
c vārāhaṃ rūpam āsthāya jagadarthe samuddhṛtā
a ādidaityo mahāvīryo hiraṇyakaśipus tvayā
c nārasiṃhaṃ vapuḥ kṛtvā sūditaḥ puruṣottama
a avadhyaḥ sarvabhūtānāṃ baliś cāpi mahāsuraḥ
c vāmanaṃ vapur āśritya trailokyād bhraṃśitas tvayā
a asuraś ca maheṣvāso jambha ity abhiviśrutaḥ
c yajñakṣobhakaraḥ krūras tvayaiva vinipātitaḥ
a evamādīni karmāṇi yeṣāṃ saṃkhyā na vidyate
c asmākaṃ bhayabhītānāṃ tvaṃ gatir madhusūdana
a tasmāt tvāṃ deva deveśa lokārthaṃ jñāpayāmahe
c rakṣa lokāṃś ca devāṃś ca śakraṃ ca mahato bhayāt
d śaraṇāgatasaṃtrāṇe tvam eko 'si dṛḍhavrataḥ
 devā ūcuḥ
a itaḥ pradānād vartante prajāḥ sarvāś caturvidhāḥ
c tā bhāvitā bhāvayanti havyakavyair divaukasaḥ
a lokā hy evaṃ vartayanti anyonyaṃ samupāśritāḥ
c tvatprasādān nirudvignās tvayaiva parirakṣitāḥ
a idaṃ ca samanuprāptaṃ lokānāṃ bhayam uttamam
c na ca jānīma keneme rātrau vadhyanti brāhmaṇāḥ
a kṣīṇeṣu ca brāhmaṇeṣu pṛthivī kṣayam eṣyati
c tataḥ pṛthivyāṃ kṣīṇāyāṃ tridivaṃ kṣayam eṣyati
a tvatprasādān mahābāho lokāḥ sarve jagatpate
c vināśaṃ nādhigaccheyus tvayā vai parirakṣitāḥ
 viṣṇur uvāca
a viditaṃ me surāḥ sarvaṃ prajānāṃ kṣayakāraṇam
c bhavatāṃ cāpi vakṣyāmi śṛṇudhvaṃ vigatajvarāḥ
a kāleya iti vikhyāto gaṇaḥ paramadāruṇaḥ
c taiś ca vṛtraṃ samāśritya jagat sarvaṃ prabādhitam
a te vṛtraṃ nihataṃ dṛṣṭvā sahasrākṣeṇa dhīmatā
c jīvitaṃ parirakṣantaḥ praviṣṭā varuṇālayam
a te praviśyodadhiṃ ghoraṃ nakragrāhasamākulam
c utsādanārthaṃ lokānāṃ rātrau ghnanti munīn iha
a na tu śakyāḥ kṣayaṃ netuṃ samudrāśrayagā hi te
c samudrasya kṣaye buddhir bhavadbhiḥ saṃpradhāryatām
e agastyena vinā ko hi śakto 'nyo 'rṇavaśoṣaṇe
f anyathā hi na śakyās te vinā sāgaraśoṣaṇam
a etac chrutvā vaco devā viṣṇunā samudāhṛtam
b viṣṇum eva puraskṛtya brahmāṇaṃ samupasthitāḥ
b te tasmai praṇatā bhūtvā tam evārthaṃ nyavedayan
b sarvalokavināśārthaṃ kāleyāḥ kṛtaniścayāḥ
b teṣāṃ tad vacanaṃ śrutvā padmayoniḥ sanātanaḥ
b uvāca paramaprītas tridaśān arthavad vacaḥ
b viditaṃ me surāḥ sarvaṃ dānavānāṃ viceṣṭitam
b manuṣyādeś ca nidhanaṃ kāleyaiḥ kālacoditaiḥ
b kṣayas teṣām anuprāptaḥ kālenopahatāś ca ye
b upāyaṃ saṃpravakṣyāmi samudrasya viśoṣaṇe
b agastya iti vikhyāto vāruṇiḥ susamāhitaḥ
b tam upāgamya sahitā imam arthaṃ prayācata
b sa hi śakto mahātejāḥ kṣaṇāt pātuṃ mahodadhim
b samudre ca kṣayaṃ nīte kāleyān nihaniṣyatha
b evaṃ śrutvā vaco devā brahmaṇaḥ parameṣṭhinaḥ
c parameṣṭhinam ājñāpya agastyasyāśramaṃ yayuḥ
a tatrāpaśyan mahātmānaṃ vāruṇiṃ dīptatejasam
c upāsyamānam ṛṣibhir devair iva pitāmaham
a te 'bhigamya mahātmānaṃ maitrāvaruṇim acyutam
c āśramasthaṃ taporāśiṃ karmabhiḥ svair abhiṣṭuvan
 devā ūcuḥ
a nahuṣeṇābhitaptānāṃ tvaṃ lokānāṃ gatiḥ purā
c bhraṃśitaś ca suraiśvaryāl lokārthaṃ lokakaṇṭakaḥ
a krodhāt pravṛddhaḥ sahasā bhāskarasya nagottamaḥ
c vacas tavānatikrāman vindhyaḥ śailo na vardhate
a tamasā cāvṛte loke mṛtyunābhyarditāḥ prajāḥ
c tvām eva nātham āsādya nirvṛtiṃ paramāṃ gatāḥ
a asmākaṃ bhayabhītānāṃ nityaśo bhagavān gatiḥ
c tatas tv ārtāḥ prayācāmas tvāṃ varaṃ varado hy asi
 yudhiṣṭhira uvāca
a kimarthaṃ sahasā vindhyaḥ pravṛddhaḥ krodhamūrchitaḥ
c etad icchāmy ahaṃ śrotuṃ vistareṇa mahāmune
 lomaśa uvāca
a adrirājaṃ mahāśailaṃ maruṃ kanakaparvatam
c udayāstamaye bhānuḥ pradakṣiṇam avartata
a taṃ tu dṛṣṭvā tathā vindhyaḥ śailaḥ sūryam athābravīt
c yathā hi merur bhavatā nityaśaḥ parigamyate
e pradakṣiṇaṃ ca kriyate mām evaṃ kuru bhāskara
a evam uktas tataḥ sūryaḥ śailendraṃ pratyabhāṣata
c nāham ātmecchayā śaila karomy enaṃ pradakṣiṇam
e eṣa mārgaḥ pradiṣṭo me yenedaṃ nirmitaṃ jagat
a evam uktas tataḥ krodhāt pravṛddhaḥ sahasācalaḥ
c sūryācandramasor mārgaṃ roddhum icchan paraṃtapa
a tato devāḥ sahitāḥ sarva eva
sendrāḥ samāgamya mahādrirājam
c nivārayām āsur upāyatas taṃ
na ca sma teṣāṃ vacanaṃ cakāra
a athābhijagmur munim āśramasthaṃ
tapasvinaṃ dharmabhṛtāṃ variṣṭham
c agastyam atyadbhutavīryadīptaṃ
taṃ cārtham ūcuḥ sahitāḥ surās te
 devā ūcuḥ
a sūryācandramasor mārgaṃ nakṣatrāṇāṃ gatiṃ tathā
c śailarājo vṛṇoty eṣa vindhyaḥ krodhavaśānugaḥ
a taṃ nivārayituṃ śakto nānyaḥ kaś cid dvijottama
c ṛte tvāṃ hi mahābhāga tasmād enaṃ nivāraya
 lomaśa uvāca
a tac chrutvā vacanaṃ vipraḥ surāṇāṃ śailam abhyagāt
c so 'bhigamyābravīd vindhyaṃ sadāraḥ samupasthitaḥ
a mārgam icchāmy ahaṃ dattaṃ bhavatā parvatottama
c dakṣiṇām abhigantāsmi diśaṃ kāryeṇa kena cit
a yāvadāgamanaṃ mahyaṃ tāvat tvaṃ pratipālaya
c nivṛtte mayi śailendra tato vardhasva kāmataḥ
a evaṃ sa samayaṃ kṛtvā vindhyenāmitrakarśana
c adyāpi dakṣiṇād deśād vāruṇir na nivartate
a etat te sarvam ākhyātaṃ yathā vindhyo na vardhate
c agastyasya prabhāvena yan māṃ tvaṃ paripṛcchasi
a kāleyās tu yathā rājan suraiḥ sarvair niṣūditāḥ
c agastyād varam āsādya tan me nigadataḥ śṛṇu
a tridaśānāṃ vacaḥ śrutvā maitrāvaruṇir abravīt
c kimartham abhiyātāḥ stha varaṃ mattaḥ kim icchatha
e evam uktās tatas tena devās taṃ munim abruvan
f sarve prāñjalayo bhūtvā puraṃdarapurogamāḥ
a evaṃ tvayecchāma kṛtaṃ maharṣe
mahārṇavaṃ pīyamānaṃ mahātman
c tato vadhiṣyāma sahānubandhān
kāleyasaṃjñān suravidviṣas tān
a tridaśānāṃ vacaḥ śrutvā tatheti munir abravīt
c kariṣye bhavatāṃ kāmaṃ lokānāṃ ca mahat sukham
a evam uktvā tato 'gacchat samudraṃ saritāṃ patim
c ṛṣibhiś ca tapaḥsiddhaiḥ sārdhaṃ devaiś ca suvrataḥ
a manuṣyoragagandharvayakṣakiṃpuruṣās tathā
c anujagmur mahātmānaṃ draṣṭukāmās tad adbhutam
a tato 'bhyagacchan sahitāḥ samudraṃ bhīmanisvanam
c nṛtyantam iva cormībhir valgantam iva vāyunā
a hasantam iva phenaughaiḥ skhalantaṃ kandareṣu ca
c nānāgrāhasamākīrṇaṃ nānādvijagaṇāyutam
a agastyasahitā devāḥ sagandharvamahoragāḥ
c ṛṣayaś ca mahābhāgāḥ samāsedur mahodadhim
 lomaśa uvāca
a samudraṃ sa samāsādya vāruṇir bhagavān ṛṣiḥ
c uvāca sahitān devān ṛṣīṃś caiva samāgatān
a eṣa lokahitārthaṃ vai pibāmi varuṇālayam
c bhavadbhir yad anuṣṭheyaṃ tac chīghraṃ saṃvidhīyatām
a etāvad uktvā vacanaṃ maitrāvaruṇir acyutaḥ
c samudram apibat kruddhaḥ sarvalokasya paśyataḥ
a pīyamānaṃ samudraṃ tu dṛṣṭvā devāḥ savāsavāḥ
c vismayaṃ paramaṃ jagmuḥ stutibhiś cāpy apūjayan
a tvaṃ nas trātā vidhātā ca lokānāṃ lokabhāvanaḥ
c tvatprasādāt samucchedaṃ na gacchet sāmaraṃ jagat
a saṃpūjyamānas tridaśair mahātmā
gandharvatūryeṣu nadatsu sarvaśaḥ
c divyaiś ca puṣpair avakīryamāṇo
mahārṇavaṃ niḥsalilaṃ cakāra
a dṛṣṭvā kṛtaṃ niḥsalilaṃ mahārṇavaṃ
surāḥ samastāḥ paramaprahṛṣṭāḥ
c pragṛhya divyāni varāyudhāni
tān dānavāñ jaghnur adīnasattvāḥ
a te vadhyamānās tridaśair mahātmabhir
mahābalair vegibhir unnadadbhiḥ
c na sehire vegavatāṃ mahātmanāṃ
vegaṃ tadā dhārayituṃ divaukasām
a te vadhyamānās tridaśair dānavā bhīmanisvanāḥ
c cakruḥ sutumulaṃ yuddhaṃ muhūrtam iva bhārata
a te pūrvaṃ tapasā dagdhā munibhir bhāvitātmabhiḥ
c yatamānāḥ paraṃ śaktyā tridaśair viniṣūditāḥ
a te hemaniṣkābharaṇāḥ kuṇḍalāṅgadadhāriṇaḥ
c nihatya bahv aśobhanta puṣpitā iva kiṃśukāḥ
a hataśeṣās tataḥ ke cit kāleyā manujottama
c vidārya vasudhāṃ devīṃ pātālatalam āśritāḥ
a nihatān dānavān dṛṣṭvā tridaśā munipuṃgavam
c tuṣṭuvur vividhair vākyair idaṃ caivābruvan vacaḥ
a tvatprasādān mahābhāga lokaiḥ prāptaṃ mahat sukham
c tvattejasā ca nihatāḥ kāleyāḥ krūravikramāḥ
a pūrayasva mahābāho samudraṃ lokabhāvana
c yat tvayā salilaṃ pītaṃ tad asmin punar utsṛja
a evam uktaḥ pratyuvāca bhagavān munipuṃgavaḥ
b tāṃs tathā sahitān devān agastyaḥ sapuraṃdarān
c jīrṇaṃ tad dhi mayā toyam upāyo 'nyaḥ pracintyatām
e pūraṇārthaṃ samudrasya bhavadbhir yatnam āsthitaiḥ
a etac chrutvā tu vacanaṃ maharṣer bhāvitātmanaḥ
c vismitāś ca viṣaṇṇāś ca babhūvuḥ sahitāḥ surāḥ
a parasparam anujñāpya praṇamya munipuṃgavam
c prajāḥ sarvā mahārāja viprajagmur yathāgatam
a tridaśā viṣṇunā sārdham upajagmuḥ pitāmaham
c pūraṇārthaṃ samudrasya mantrayitvā punaḥ punaḥ
d te dhātāram upāgamya tridaśāḥ saha viṣṇunā
e ūcuḥ prāñjalayaḥ sarve sāgarasyābhipūraṇam
 lomaśa uvāca
a tān uvāca sametāṃs tu brahmā lokapitāmahaḥ
b nirhrādinyā girā rājan devān āśvāsayaṃs tadā
c gacchadhvaṃ vibudhāḥ sarve yathākāmaṃ yathepsitam
a mahatā kālayogena prakṛtiṃ yāsyate 'rṇavaḥ
c jñātīn vai kāraṇaṃ kṛtvā mahārājño bhagīrathāt
d ānayiṣyad yadā gaṅgāṃ tadā pūrṇo bhaviṣyati
d pitāmahavacaḥ śrutvā sarve vibudhasattamāḥ
d kālayogaṃ pratīkṣanto jagmuś cāpi yathāgatam
d pūrayiṣyati toyaughaiḥ samudraṃ nidhim ambhasām
 yudhiṣṭhira uvāca
a kathaṃ vai jñātayo brahman kāraṇaṃ cātra kiṃ mune
c kathaṃ samudraḥ pūrṇaś ca bhagīrathapariśramāt
a etad icchāmy ahaṃ śrotuṃ vistareṇa tapodhana
c kathyamānaṃ tvayā vipra rājñāṃ caritam uttamam
 vaiśaṃpāyana uvāca
a evam uktas tu viprendro dharmarājñā mahātmanā
c kathayām āsa māhātmyaṃ sagarasya mahātmanaḥ
 lomaśa uvāca
a ikṣvākūṇāṃ kule jātaḥ sagaro nāma pārthivaḥ
c rūpasattvabalopetaḥ sa cāputraḥ pratāpavān
a sa haihayān samutsādya tālajaṅghāṃś ca bhārata
c vaśe ca kṛtvā rājño 'nyān svarājyam anvaśāsata
a tasya bhārye tv abhavatāṃ rūpayauvanadarpite
c vaidarbhī bharataśreṣṭha śaibyā ca bharatarṣabha
a sa putrakāmo nṛpatis tatāpa sumahat tapaḥ
c patnībhyāṃ saha rājendra kailāsaṃ girim āśritaḥ
a sa tapyamānaḥ sumahat tapo yogasamanvitaḥ
c āsasāda mahātmānaṃ tryakṣaṃ tripuramardanam
a śaṃkaraṃ bhavam īśānaṃ śūlapāniṃ pinākinam
c tryambakaṃ śivam ugreśaṃ bahurūpam umāpatim
d lokadhātāram ajaram amareśaṃ purātanam
d digvāsasaṃ vṛṣaratham acintyādbhutayoginam
a sa taṃ dṛṣṭvaiva varadaṃ patnībhyāṃ sahito nṛpaḥ
c praṇipatya mahābāhuḥ putrārthaṃ samayācata
a taṃ prītimān haraḥ prāha sabhāryaṃ nṛpasattamam
c yasmin vṛto muhūrte 'haṃ tvayeha nṛpate varam
a ṣaṣṭiḥ putrasahasrāṇi śūrāḥ samaradarpitāḥ
c ekasyāṃ saṃbhaviṣyanti patnyāṃ tava narottama
a te caiva sarve sahitāḥ kṣayaṃ yāsyanti pārthiva
c eko vaṃśadharaḥ śūra ekasyāṃ saṃbhaviṣyati
e evam uktvā tu taṃ rudras tatraivāntaradhīyata
a sa cāpi sagaro rājā jagāma svaṃ niveśanam
c patnībhyāṃ sahitas tāta so 'tihṛṣṭamanās tadā
d kālaṃ śaṃbhuvaraprāptaṃ pratīkṣan sagaro 'nayat
a tasyātha manujaśreṣṭha te bhārye kamalekṣaṇe
c vaidarbhī caiva śaibyā ca garbhiṇyau saṃbabhūvatuḥ
a tataḥ kālena vaidarbhī garbhālābuṃ vyajāyata
c śaibyā ca suṣuve putraṃ kumāraṃ devarūpiṇam
a tadālābuṃ samutsraṣṭuṃ manaś cakre sa pārthivaḥ
c athāntarikṣāc chuśrāva vācaṃ gambhīranisvanām
a rājan mā sāhasaṃ kārṣīḥ putrān na tyaktum arhasi
c alābumadhyān niṣkṛṣya bījaṃ yatnena gopyatām
a sopasvedeṣu pātreṣu ghṛtapūrṇeṣu bhāgaśaḥ
c tataḥ putrasahasrāṇi ṣaṣṭiṃ prāpsyasi pārthiva
a mahādevena diṣṭaṃ te putrajanma narādhipa
c anena kramayogena mā te buddhir ato 'nyathā
 lomaśa uvāca
a etac chrutvāntarikṣāc ca sa rājā rājasattama
c yathoktaṃ tac cakārātha śraddadhad bharatarṣabha
d ekaikaśas tataḥ kṛtvā bījaṃ bījaṃ narādhipaḥ
d ghṛtapūrṇeṣu kumbheṣu tān bhāgān vidadhe tataḥ
d dhātrīś caikaikaśaḥ prādāt putrarakṣaṇatatparaḥ
d tataḥ kālena mahatā samuttasthur mahābalāḥ
a ṣaṣṭiḥ putrasahasrāṇi tasyāpratimatejasaḥ
c rudraprasādād rājarṣeḥ samajāyanta pārthiva
a te ghorāḥ krūrakarmāṇa ākāśaparisarpiṇaḥ
c bahutvāc cāvajānantaḥ sarvāṃl lokān sahāmarān
a tridaśāṃś cāpy abādhanta tathā gandharvarākṣasān
c sarvāṇi caiva bhūtāni śūrāḥ samaraśālinaḥ
a vadhyamānās tato lokāḥ sāgarair mandabuddhibhiḥ
c brahmāṇaṃ śaraṇaṃ jagmuḥ sahitāḥ sarvadaivataiḥ
a tān uvāca mahābhāgaḥ sarvalokapitāmahaḥ
c gacchadhvaṃ tridaśāḥ sarve lokaiḥ sārdhaṃ yathāgatam
a nātidīrgheṇa kālena sāgarāṇāṃ kṣayo mahān
c bhaviṣyati mahāghoraḥ svakṛtaiḥ karmabhiḥ surāḥ
d kapilaṃ te samāsādya vinaśiṣyanty asaṃśayam
a evam uktās tato devā lokāś ca manujeśvara
c pitāmaham anujñāpya viprajagmur yathāgatam
a tataḥ kāle bahutithe vyatīte bharatarṣabha
c dīkṣitaḥ sagaro rājā hayamedhena vīryavān
e tasyāśvo vyacarad bhūmiṃ putraiḥ suparirakṣitaḥ
f sarvair eva mahotsāhaiḥ svacchandapracaro nṛpa
a samudraṃ sa samāsādya nistoyaṃ bhīmadarśanam
c rakṣyamāṇaḥ prayatnena tatraivāntaradhīyata
a tatas te sāgarās tāta hṛtaṃ matvā hayottamam
c āgamya pitur ācakhyur adṛśyaṃ turagaṃ hṛtam
e tenoktā dikṣu sarvāsu sarve mārgata vājinam
f sasamudravanadvīpāṃ vicinvanto vasuṃdharām
a tatas te pitur ājñāya dikṣu sarvāsu taṃ hayam
c amārganta mahārāja sarvaṃ ca pṛthivītalam
a tatas te sāgarāḥ sarve samupetya parasparam
c nādhyagacchanta turagam aśvahartāram eva ca
a āgamya pitaraṃ cocus tataḥ prāñjalayo 'grataḥ
b sthitvā sarve mahīpālāḥ sāgarāḥ sahitās tadā
c sasamudravanadvīpā sanadīnadakandarā
e saparvatavanoddeśā nikhilena mahī nṛpa
a asmābhir vicitā rājañ śāsanāt tava pārthiva
c na cāśvam adhigacchāmo nāśvahartāram eva ca
a śrutvā tu vacanaṃ teṣāṃ sa rājā krodhamūrchitaḥ
c uvāca vacanaṃ sarvāṃs tadā daivavaśān nṛpa
a anāgamāya gacchadhvaṃ bhūyo mārgata vājinam
c yajñiyaṃ taṃ vinā hy aśvaṃ nāgantavyaṃ hi putrakāḥ
a pratigṛhya tu saṃdeśaṃ tatas te sagarātmajāḥ
c bhūya eva mahīṃ kṛtsnāṃ vicetum upacakramuḥ
a athāpaśyanta te vīrāḥ pṛthivīm avadāritām
b samudre pṛthivīpāla padamārgaṃ ca vājinaḥ
c samāsādya bilaṃ tac ca khanantaḥ sagarātmajāḥ
e kuddālair hreṣukaiś caiva samudram akhanaṃs tadā
a sa khanyamānaḥ sahitaiḥ sāgarair varuṇālayaḥ
c agacchat paramām ārtiṃ dāryamāṇaḥ samantataḥ
a asuroragarakṣāṃsi sattvāni vividhāni ca
c ārtanādam akurvanta vadhyamānāni sāgaraiḥ
a chinnaśīrṣā videhāś ca bhinnajānvasthimastakāḥ
c prāṇinaḥ samadṛśyanta śataśo 'tha sahasraśaḥ
a evaṃ hi khanatāṃ teṣāṃ samudraṃ makarālayam
c vyatītaḥ sumahān kālo na cāśvaḥ samadṛśyata
a tataḥ pūrvottare deśe samudrasya mahīpate
b vidāryamāṇāṃ pṛthivīṃ sāgarair baladarpitaiḥ
c vidārya pātālam atha saṃkruddhāḥ sagarātmajāḥ
e apaśyanta hayaṃ tatra vicarantaṃ mahītale
a kapilaṃ ca mahātmānaṃ tejorāśim anuttamam
c tapasā dīpyamānaṃ taṃ jvālābhir iva pāvakam
d dṛṣṭvā hi hṛṣitāḥ sarve babhūvuḥ sāgarās tadā
 lomaśa uvāca
a te taṃ dṛṣṭvā hayaṃ rājan saṃprahṛṣṭatanūruhāḥ
c anādṛtya mahātmānaṃ kapilaṃ kālacoditāḥ
e saṃkruddhāḥ samadhāvanta aśvagrahaṇakāṅkṣiṇaḥ
a tataḥ kruddho mahārāja kapilo munisattamaḥ
c vāsudeveti yaṃ prāhuḥ kapilaṃ munisattamam
a sa cakṣur vivṛtaṃ kṛtvā tejas teṣu samutsṛjan
c dadāha sumahātejā mandabuddhīn sa sāgarān
d ṣaṣṭiṃ sahasrāṇi tadā yugapan munisattamaḥ
a tān dṛṣṭvā bhasmasād bhūtān nāradaḥ sumahātapāḥ
c sagarāntikam āgacchat tac ca tasmai nyavedayat
a sa tac chrutvā vaco ghoraṃ rājā munimukhodgatam
c muhūrtaṃ vimanā bhūtvā sthāṇor vākyam acintayat
d sa putranidhanotthena duḥkhena samabhiplutaḥ
e ātmānam ātmanāśvāsya hayam evānvacintayat
a aṃśumantaṃ samāhūya asamajñaḥsutaṃ tadā
c pautraṃ bharataśārdūla idaṃ vacanam abravīt
a ṣaṣṭis tāni sahasrāṇi putrāṇām amitaujasām
c kāpilaṃ teja āsādya matkṛte nidhanaṃ gatāḥ
a tava cāpi pitā tāta parityakto mayānagha
c dharmaṃ saṃrakṣamāṇena paurāṇāṃ hitam icchatā
 yudhiṣṭhira uvāca
a kimarthaṃ rājaśārdūlaḥ sagaraḥ putram ātmajam
c tyaktavān dustyajaṃ vīraṃ tan me brūhi tapodhana
 lomaśa uvāca
a asamañjā iti khyātaḥ sagarasya suto hy abhūt
c yaṃ śaibyā janayām āsa paurāṇāṃ sa hi dārakān
d krīḍataḥ sahasāsādya tatra tatra mahīpate
e khureṣu krośato gṛhya nadyāṃ cikṣepa durbalān
a tataḥ paurāḥ samājagmur bhayaśokapariplutāḥ
c sagaraṃ cābhyayācanta sarve prāñjalayaḥ sthitāḥ
a tvaṃ nas trātā mahārāja paracakrādibhir bhayaiḥ
c asamañjobhayād ghorāt tato nas trātum arhasi
a paurāṇāṃ vacanaṃ śrutvā ghoraṃ nṛpatisattamaḥ
c muhūrtaṃ vimanā bhūtvā sacivān idam abravīt
a asamañjāḥ purād adya suto me vipravāsyatām
c yadi vo matpriyaṃ kāryam etac chīghraṃ vidhīyatām
a evam uktā narendreṇa sacivās te narādhipa
c yathoktaṃ tvaritāś cakrur yathājñāpitavān nṛpaḥ
a etat te sarvam ākhyātaṃ yathā putro mahātmanā
c paurāṇāṃ hitakāmena sagareṇa vivāsitaḥ
a aṃśumāṃs tu maheṣvāso yad uktaḥ sagareṇa ha
c tat te sarvaṃ pravakṣyāmi kīrtyamānaṃ nibodha me
 sagara uvāca
a pituś ca te 'haṃ tyāgena putrāṇāṃ nidhanena ca
c alābhena tathāśvasya paritapyāmi putraka
a tasmād duḥkhābhisaṃtaptaṃ yajñavighnāc ca mohitam
c hayasyānayanāt pautra narakān māṃ samuddhara
 lomaśa uvāca
a aṃśumān evam uktas tu sagareṇa mahātmanā
c jagāma duḥkhāt taṃ deśaṃ yatra vai dāritā mahī
a sa tu tenaiva mārgeṇa samudraṃ praviveśa ha
c apaśyac ca mahātmānaṃ kapilaṃ turagaṃ ca tam
a sa dṛṣṭvā tejaso rāśiṃ purāṇam ṛṣisattamam
c praṇamya śirasā bhūmau kāryam asmai nyavedayat
a tataḥ prīto mahātejāḥ kalipo 'ṃśumato 'bhavat
c uvāca cainaṃ dharmātmā varado 'smīti bhārata
a sa vavre turagaṃ tatra prathamaṃ yajñakāraṇāt
c dvitīyam udakaṃ vavre pitṝṇāṃ pāvanepsayā
a tam uvāca mahātejāḥ kapilo munipuṃgavaḥ
c dadāni tava bhadraṃ te yad yat prārthayase 'nagha
a tvayi kṣamā ca dharmaś ca satyaṃ cāpi pratiṣṭhitam
c tvayā kṛtārthaḥ sagaraḥ putravāṃś ca tvayā pitā
a tava caiva prabhāvena svargaṃ yāsyanti sāgarāḥ
b śalabhatvaṃ gatā ete mama krodhahutāśane
c pautraś ca te tripathagāṃ tridivād ānayiṣyati
e pāvanārthaṃ sāgarāṇāṃ toṣayitvā maheśvaram
a hayaṃ nayasva bhadraṃ te yajñiyaṃ narapuṃgava
c yajñaḥ samāpyatāṃ tāta sagarasya mahātmanaḥ
a aṃśumān evam uktas tu kapilena mahātmanā
c ājagāma hayaṃ gṛhya yajñavāṭaṃ mahātmanaḥ
a so 'bhivādya tataḥ pādau sagarasya mahātmanaḥ
c mūrdhni tenāpy upāghrātas tasmai sarvaṃ nyavedayat
a yathā dṛṣṭaṃ śrutaṃ cāpi sāgarāṇāṃ kṣayaṃ tathā
c taṃ cāsmai hayam ācaṣṭa yajñavāṭam upāgatam
a tac chrutvā sagaro rājā putrajaṃ duḥkham atyajat
c aṃśumantaṃ ca saṃpūjya samāpayata taṃ kratum
a samāptayajñaḥ sagaro devaiḥ sarvaiḥ sabhājitaḥ
c putratve kalpayām āsa samudraṃ varuṇālayam
a praśāsya suciraṃ kālaṃ rājyaṃ rājīvalocanaḥ
c pautre bhāraṃ samāveśya jagāma tridivaṃ tadā
a aṃśumān api dharmātmā mahīṃ sāgaramekhalām
c praśaśāsa mahārāja yathaivāsya pitāmahaḥ
a tasya putraḥ samabhavad dilīpo nāma dharmavit
c tasmai rājyaṃ samādhāya aṃśumān api saṃsthitaḥ
a dilīpas tu tataḥ śrutvā pitṝṇāṃ nidhanaṃ mahat
c paryatapyata duḥkhena teṣāṃ gatim acintayat
a gaṅgāvataraṇe yatnaṃ sumahac cākaron nṛpaḥ
c na cāvatārayām āsa ceṣṭamāno yathābalam
d sa rājarṣir dilīpas tu yuyuje kāladharmaṇā
a tasya putraḥ samabhavac chrīmān dharmaparāyaṇaḥ
c bhagīratha iti khyātaḥ satyavāg anasūyakaḥ
a abhiṣicya tu taṃ rājye dilīpo vanam āśritaḥ
b bhagīrathaṃ mahātmānaṃ satyadharmaparāyaṇam
c tapaḥsiddhisamāyogāt sa rājā bharatarṣabha
e vanāj jagāma tridivaṃ kālayogena bhārata
 lomaśa uvāca
a sa tu rājā maheṣvāsaś cakravartī mahārathaḥ
c babhūva sarvalokasya manonayananandanaḥ
a sa śuśrāva mahābāhuḥ kapilena mahātmanā
c pitṝṇāṃ nidhanaṃ ghoram aprāptiṃ tridivasya ca
a sa rājyaṃ sacive nyasya hṛdayena vidūyatā
c jagāma himavatpārśvaṃ tapas taptuṃ nareśvaraḥ
a ārirādhayiṣur gaṅgāṃ tapasā dagdhakilbiṣaḥ
c so 'paśyata naraśreṣṭha himavantaṃ nagottamam
a śṛṅgair bahuvidhākārair dhātumadbhir alaṃkṛtam
c pavanālambibhir meghaiḥ pariṣvaktaṃ samantataḥ
a nadīkuñjanitambaiś ca sodakair upaśobhitam
c guhākandarasaṃlīnaiḥ siṃhavyāghrair niṣevitam
a śakunaiś ca vicitrāṅgaiḥ kūjadbhir vividhā giraḥ
c bhṛṅgarājais tathā haṃsair dātyūhair jalakukkuṭaiḥ
a mayūraiḥ śatapatraiś ca kokilair jīvajīvakaiḥ
c cakorair asitāpāṅgais tathā putrapriyair api
a jalasthāneṣu ramyeṣu padminībhiś ca saṃkulam
c sārasānāṃ ca madhurair vyāhṛtaiḥ samalaṃkṛtam
a kiṃnarair apsarobhiś ca niṣevitaśilātalam
c diśāgajaviṣāṇāgraiḥ samantād ghṛṣṭapādapam
a vidyādharānucaritaṃ nānāratnasamākulam
c viṣolbaṇair bhujaṃgaiś ca dīptajihvair niṣevitam
a kva cit kanakasaṃkāśaṃ kva cid rajatasaṃnibham
c kva cid añjanapuñjābhaṃ himavantam upāgamat
a sa tu tatra naraśreṣṭhas tapo ghoraṃ samāśritaḥ
c phalamūlāmbubhakṣo 'bhūt sahasraṃ parivatsarān
a saṃvatsarasahasre tu gate divye mahānadī
c darśayām āsa taṃ gaṅgā tadā mūrtimatī svayam
 gaṅgovāca
a kim icchasi mahārāja mattaḥ kiṃ ca dadāni te
c tad bravīhi naraśreṣṭha kariṣyāmi vacas tava
 lomaśa uvāca
a evam uktaḥ pratyuvāca rājā haimavatīṃ tadā
b tadā bhagīratho rājan praṇipatya kṛtāñjaliḥ
c pitāmahā me varade kapilena mahānadi
e anveṣamāṇās turagaṃ nītā vaivasvatakṣayam
a ṣaṣṭis tāni sahasrāṇi sāgarāṇāṃ mahātmanām
c kāpilaṃ teja āsādya kṣaṇena nidhanaṃ gatāḥ
a teṣām evaṃ vinaṣṭānāṃ svarge vāso na vidyate
c yāvat tāni śarīrāṇi tvaṃ jalair nābhiṣiñcasi
d tāvat svarge na vatsyaṃti mama pūrvapitāmahāḥ
d tāvat teṣāṃ gatir nāsti sāgarāṇāṃ mahānadi
a svargaṃ naya mahābhāge matpitṝn sagarātmajān
c teṣām arthe 'bhiyācāmi tvām ahaṃ vai mahānadi
a etac chrutvā vaco rājño gaṅgā lokanamaskṛtā
c bhagīratham idaṃ vākyaṃ suprītā samabhāṣata
a kariṣyāmi mahārāja vacas te nātra saṃśayaḥ
c vegaṃ tu mama durdhāryaṃ patantyā gaganāc cyutam
a na śaktas triṣu lokeṣu kaś cid dhārayituṃ nṛpa
c anyatra vibudhaśreṣṭhān nīlakaṇṭhān maheśvarāt
a taṃ toṣaya mahābāho tapasā varadaṃ haram
c sa tu māṃ pracyutāṃ devaḥ śirasā dhārayiṣyati
e kariṣyati ca te kāmaṃ pitṝṇāṃ hitakāmyayā
f tapasārādhitaḥ śaṃbhur bhagavāṃl lokabhāvanaḥ
a etac chrutvā vaco rājan mahārājo bhagīrathaḥ
c kailāsaṃ parvataṃ gatvā toṣayām āsa śaṃkaram
a tatas tena samāgamya kālayogena kena cit
b gaṅgāvataraṇaṃ rājann ayācata mahīpatiḥ
c agṛhṇāc ca varaṃ tasmād gaṅgāyā dhāraṇaṃ nṛpa
e svargavāsaṃ samuddiśya pitṝṇāṃ sa narottamaḥ
 lomaśa uvāca
a bhagīrathavacaḥ śrutvā priyārthaṃ ca divaukasām
c evam astv iti rājānaṃ bhagavān pratyabhāṣata
a dhārayiṣye mahābāho gaganāt pracyutāṃ śivām
c divyāṃ devanadīṃ puṇyāṃ tvatkṛte nṛpasattama
a evam uktvā mahābāho himavantam upāgamat
c saṃvṛtaḥ pārṣadair ghorair nānāpraharaṇodyataiḥ
a tataḥ sthitvā naraśreṣṭhaṃ bhagīratham uvāca ha
c prayācasva mahābāho śailarājasutāṃ nadīm
d pitṝṇāṃ pāvanārthaṃ te tām ahaṃ manujādhipa
e patamānāṃ saricchreṣṭhāṃ dhārayiṣye triviṣṭapāt
a etac chrutvā vaco rājā śarveṇa samudāhṛtam
c prayataḥ praṇato bhūtvā gaṅgāṃ samanucintayat
a tataḥ puṇyajalā ramyā rājñā samanucintitā
c īśānaṃ ca sthitaṃ dṛṣṭvā gaganāt sahasā cyutā
a tāṃ pracyutāṃ tato dṛṣṭvā devāḥ sārdhaṃ maharṣibhiḥ
c gandharvoragarakṣāṃsi samājagmur didṛkṣayā
a tataḥ papāta gaganād gaṅgā himavataḥ sutā
c samudbhrāntamahāvartā mīnagrāhasamākulā
a tāṃ dadhāra haro rājan gaṅgāṃ gaganamekhalām
c lalāṭadeśe patitāṃ mālāṃ muktāmayīm iva
a sā babhūva visarpantī tridhā rājan samudragā
c phenapuñjākulajalā haṃsānām iva paṅktayaḥ
a kva cid ābhogakuṭilā praskhalantī kva cit kva cit
c svaphenapaṭasaṃvītā matteva pramadāvrajat
e kva cit sā toyaninadair nadantī nādam uttamam
f kva cid ākāśam āvartaiḥ saṃkṣipantīva sarvaśaḥ
a evaṃ prakārān subahūn kurvantī gaganāc cyutā
c pṛthivītalam āsādya bhagīratham athābravīt
a darśayasva mahārāja mārgaṃ kena vrajāmy aham
c tvadartham avatīrṇāsmi pṛthivīṃ pṛthivīpate
a etac chrutvā vaco rājā prātiṣṭhata bhagīrathaḥ
c yatra tāni śarīrāṇi sāgarāṇāṃ mahātmanām
d prāpayām āsa dharmajñaḥ pitṛdevāntikaṃ nadīm
e pāvanārthaṃ naraśreṣṭha puṇyena salilena ha
a gaṅgāyā dhāraṇaṃ kṛtvā haro lokanamaskṛtaḥ
c kailāsaṃ parvataśreṣṭhaṃ jagāma tridaśaiḥ saha
a samudraṃ ca samāsādya gaṅgayā sahito nṛpaḥ
c pūrayām āsa vegena samudraṃ varuṇālayam
d jahnunā ca dhṛtā muktā jāhnavī tena saṃsmṛtā
a duhitṛtve ca nṛpatir gaṅgāṃ samanukalpayat
c pitṝṇāṃ codakaṃ tatra dadau pūrṇamanorathaḥ
a etat te sarvam ākhyātaṃ gaṅgā tripathagā yathā
c pūraṇārthaṃ samudrasya pṛthivīm avatāritā
d kāleyāś ca yathā rājaṃs tridaśair vinipātitāḥ
a samudraś ca yathā pītaḥ kāraṇārthe mahātmanā
c vātāpiś ca yathā nītaḥ kṣayaṃ sa brahmahā prabho
e agastyena mahārāja yan māṃ tvaṃ paripṛcchasi
 vaiśaṃpāyana uvāca
a tataḥ prayātaḥ kaunteyaḥ krameṇa bharatarṣabha
c nandām aparanandāṃ ca nadyau pāpabhayāpahe
a sa parvataṃ samāsādya hemakūṭam anāmayam
c acintyān adbhutān bhāvān dadarśa subahūn nṛpaḥ
a vāco yatrābhavan meghā upalāś ca sahasraśaḥ
c nāśaknuvaṃs tam āroḍhuṃ viṣaṇṇamanaso janāḥ
a vāyur nityaṃ vavau yatra nityaṃ devaś ca varṣati
b svādhyāyaghoṣaś ca tathā śrūyate na ca dṛśyate
b makṣikāś cādaśaṃs tatra tapasaḥ pratighātikāḥ
b nirvedo jāyate tatra gṛhāṇi smarate janaḥ
c sāyaṃ prātaś ca bhagavān dṛśyate havyavāhanaḥ
a evaṃ bahuvidhān bhāvān adbhutān vīkṣya pāṇḍavaḥ
c lomaśaṃ punar eva sma paryapṛcchat tad adbhutam
d yudhiṣṭhiraḥ
d yad etad bhagavaṃś citraṃ parvate 'smin mahaujasi
d etan me sarvam ācakṣva vistareṇa mahādyute
 lomaśa uvāca
a yathāśrutam idaṃ pūrvam asmābhir arikarśana
c tad ekāgramanā rājan nibodha gadato mama
a asminn ṛṣabhakūṭe 'bhūd ṛṣabho nāma tāpasaḥ
c anekaśatavarṣāyus tapasvī kopano bhṛśam
a sa vai saṃbhāṣyamāṇo 'nyaiḥ kopād girim uvāca ha
c ya iha vyāharet kaś cid upalān utsṛjes tadā
a vātaṃ cāhūya mā śabdam ity uvāca sa tāpasaḥ
c vyāharaṃś caiva puruṣo meghena vinivāryate
a evam etāni karmāṇi rājaṃs tena maharṣiṇā
c kṛtāni kāni cit kopāt pratiṣiddhāni kāni cit
a nandām abhigatān devān purā rājann iti śrutiḥ
c anvapadyanta sahasā puruṣā devadarśinaḥ
a te darśanam anicchanto devāḥ śakrapurogamāḥ
c durgaṃ cakrur imaṃ deśaṃ giripratyūharūpakam
a tadā prabhṛti kaunteya narā girim imaṃ sadā
c nāśaknuvan abhidraṣṭuṃ kuta evādhirohitum
a nātaptatapasā śakyo draṣṭum eṣa mahāgiriḥ
c āroḍhuṃ vāpi kaunteya tasmān niyatavāg bhava
a iha devāḥ sadā sarve yajñān ājahrur uttamān
c teṣām etāni liṅgāni dṛśyante 'dyāpi bhārata
a kuśākāreva dūrveyaṃ saṃstīrṇeva ca bhūr iyam
c yūpaprakārā bahavo vṛkṣāś ceme viśāṃ pate
a devāś ca ṛṣayaś caiva vasanty adyāpi bhārata
c teṣāṃ sāyaṃ tathā prātar dṛśyate havyavāhanaḥ
a ihāplutānāṃ kaunteya sadyaḥ pāpmā vihanyate
c kuruśreṣṭhābhiṣekaṃ vai tasmāt kuru sahānujaḥ
a tato nandāplutāṅgas tvaṃ kauśikīm abhiyāsyasi
c viśvāmitreṇa yatrograṃ tapas taptam anuttamam
 vaiśaṃpāyana uvāca
a tatas tatra samāplutya gātrāṇi sagaṇo nṛpaḥ
c jagāma kauśikīṃ puṇyāṃ ramyāṃ śivajalāṃ nadīm
 lomaśa uvāca
a eṣā devanadī puṇyā kauśikī bharatarṣabha
c viśvāmitrāśramo ramya eṣa cātra prakāśate
a āśramaś caiva puṇyākhyaḥ kāśyapasya mahātmanaḥ
c ṛśyaśṛṅgaḥ suto yasya tapasvī saṃyatendriyaḥ
a tapaso yaḥ prabhāvena varṣayām āsa vāsavam
c anāvṛṣṭyāṃ bhayād yasya vavarṣa balavṛtrahā
a mṛgyāṃ jātaḥ sa tejasvī kāśyapasya sutaḥ prabhuḥ
c viṣaye lomapādasya yaś cakārādbhutaṃ mahat
a nivartiteṣu sasyeṣu yasmai śāntāṃ dadau nṛpaḥ
c lomapādo duhitaraṃ sāvitrīṃ savitā yathā
 yudhiṣṭhira uvāca
a ṛśyaśṛṅgaḥ kathaṃ mṛgyām utpannaḥ kāśyapātmajaḥ
c viruddhe yonisaṃsarge kathaṃ ca tapasā yutaḥ
a kimarthaṃ ca bhayāc chakras tasya bālasya dhīmataḥ
c anāvṛṣṭyāṃ pravṛttāyāṃ vavarṣa balavṛtrahā
a kathaṃrūpā ca śāntābhūd rājaputrī yatavratā
c lobhayām āsa yā ceto mṛgabhūtasya tasya vai
a lomapādaś ca rājarṣir yadāśrūyata dhārmikaḥ
c kathaṃ vai viṣaye tasya nāvarṣat pākaśāsanaḥ
a etan me bhagavan sarvaṃ vistareṇa yathātatham
c vaktum arhasi śuśrūṣor ṛṣyaśṛṅgasya ceṣṭitam
 lomaśa uvāca
a vibhāṇḍakasya brahmarṣes tapasā bhāvitātmanaḥ
c amoghavīryasya sataḥ prajāpatisamadyuteḥ
a śṛṇu putro yathā jāta ṛśyaśṛṅgaḥ pratāpavān
c mahāhrade mahātejā bālaḥ sthavirasaṃmataḥ
a mahāhradaṃ samāsādya kāśyapas tapasi sthitaḥ
c dīrghakālaṃ pariśrānta ṛṣir devarṣisaṃmataḥ
a tasya retaḥ pracaskanda dṛṣṭvāpsarasam urvaśīm
c apsūpaspṛśato rājan mṛgī tac cāpibat tadā
a saha toyena tṛṣitā sā garbhiṇy abhavan nṛpa
b sā puroktā bhagavatā brahmaṇā lokakartṛṇā
b devakanyā mṛgī bhūtvā muniṃ sūya vimokṣyase
c amoghatvād vidheś caiva bhāvitvād daivanirmitāt
a tasyāṃ mṛgyāṃ samabhavat tasya putro mahān ṛṣiḥ
c ṛśyaśṛṅgas taponityo vana eva vyavardhata
a tasyarśyaśṛṅgaṃ śirasi rājann āsīn mahātmanaḥ
c tenarśyaśṛṅga ity evaṃ tadā sa prathito 'bhavat
a na tena dṛṣṭapūrvo 'nyaḥ pitur anyatra mānuṣaḥ
c tasmāt tasya mano nityaṃ brahmacarye 'bhavan nṛpa
a etasminn eva kāle tu sakhā daśarathasya vai
c lomapāda iti khyāto aṅgānām īśvaro 'bhavat
d premoṣitāpacāreṇa tasya rājño yudhiṣṭhira
a tena kāmaḥ kṛto mithyā brāhmaṇebhya iti śrutiḥ
b daivopahatasattvena dharmajñenāpi bhārata
c sa brāhmaṇaiḥ parityaktas tadā vai jagatīpatiḥ
a purohitāpacārāc ca tasya rājño yadṛcchayā
c na vavarṣa sahasrākṣas tato 'pīḍyanta vai prajāḥ
a sa brāhmaṇān paryapṛcchat tapoyuktān manīṣiṇaḥ
c pravarṣaṇe surendrasya samarthān pṛthivīpatiḥ
a kathaṃ pravarṣet parjanya upāyaḥ paridṛśyatām
c tam ūcuś coditās tena svamatāni manīṣiṇaḥ
a tatra tv eko munivaras taṃ rājānam uvāca ha
c kupitās tava rājendra brāhmaṇā niskṛtiṃ cara
a ṛśyaśṛṅgaṃ munisutam ānayasva ca pārthiva
c vāneyam anabhijñaṃ ca nārīṇām ārjave ratam
a sa ced avatared rājan viṣayaṃ te mahātapāḥ
c sadyaḥ pravarṣet parjanya iti me nātra saṃśayaḥ
a etac chrutvā vaco rājan kṛtvā niskṛtim ātmanaḥ
c sa gatvā punar āgacchat prasanneṣu dvijātiṣu
e rājānam āgataṃ dṛṣṭvā pratisaṃjagṛhuḥ prajāḥ
f sa ca tāḥ pratijagrāha piteva hitakṛt sadā
a tato 'ṅgapatir āhūya sacivān mantrakovidān
c ṛśyaśṛṅgāgame yatnam akaron mantraniścaye
a so 'dhyagacchad upāyaṃ tu tair amātyaiḥ sahācyutaḥ
c śāstrajñair alam arthajñair nītyāṃ ca pariniṣṭhitaiḥ
a tata ānāyayām āsa vāramukhyā mahīpatiḥ
c veśyāḥ sarvatra niṣṇātās tā uvāca sa pārthivaḥ
a ṛśyaśṛṅgam ṛṣeḥ putram ānayadhvam upāyataḥ
c lobhayitvābhiviśvāsya viṣayaṃ mama śobhanāḥ
d niyojayām āsa ca tās tasya bālasya lobhane
a tā rājabhayabhītāś ca śāpabhītāś ca yoṣitaḥ
c aśakyam ūcus tat kāryaṃ vivarṇā gatacetasaḥ
a tatra tv ekā jaradyoṣā rājānam idam abravīt
c prayatiṣye mahārāja tam ānetuṃ tapodhanam
a abhipretāṃs tu me kāmān samanujñātum arhasi
c tataḥ śakṣye lobhayitum ṛśyaśṛṅgam ṛṣeḥ sutam
a tasyāḥ sarvam abhiprāyam anvajānāt sa pārthivaḥ
c dhanaṃ ca pradadau bhūri ratnāni vividhāni ca
a tato rūpeṇa saṃpannā vayasā ca mahīpate
c striya ādāya kāś cit sā jagāma vanam añjasā
 lomaśa uvāca
a sā tu nāvyāśramaṃ cakre rājakāryārthasiddhaye
c saṃdeśāc caiva nṛpateḥ svabuddhyā caiva bhārata
a nānāpuṣpaphalair vṛkṣaiḥ kṛtrimair upaśobhitam
c nānāgulmalatopetaiḥ svādukāmaphalapradaiḥ
a atīva ramaṇīyaṃ tad atīva ca manoharam
c cakre nāvyāśramaṃ ramyam adbhutopamadarśanam
a tato nibadhya tāṃ nāvam adūre kāśyapāśramāt
c cārayām āsa puruṣair vihāraṃ tasya vai muneḥ
a tato duhitaraṃ veśyā samādhāyetikṛtyatām
c dṛṣṭvāntaraṃ kāśyapasya prāhiṇod buddhisaṃmatām
a sā tatra gatvā kuśalā taponityasya saṃnidhau
c āśramaṃ taṃ samāsādya dadarśa tam ṛṣeḥ sutam
 veśyovāca
a kaccin mune kuśalaṃ tāpasānāṃ
kaccic ca vo mūlaphalaṃ prabhūtam
c kaccid bhavān ramate cāśrame 'smiṃs
tvāṃ vai draṣṭuṃ sāṃpratam āgato 'smi
a kaccit tapo vardhate tāpasānāṃ
pitā ca te kaccid ahīnatejāḥ
c kaccit tvayā prīyate caiva vipra
kaccit svādhyāyaḥ kriyate ṛśyaśṛṅga
 ṛśyaśṛṅga uvāca
a ṛddho bhavāñ jyotir iva prakāśate
manye cāhaṃ tvām abhivādanīyam
c pādyaṃ vai te saṃpradāsyāmi kāmād
yathādharmaṃ phalamūlāni caiva
a kauśyāṃ bṛsyām āssva yathopajoṣaṃ
kṛṣṇājinenāvṛtāyāṃ sukhāyām
c kva cāśramas tava kiṃ nāma cedaṃ
vrataṃ brahmaṃś carasi hi devavat tvam
 veśyovāca
a mamāśramaḥ kāśyapaputra ramyas
triyojanaṃ śailam imaṃ pareṇa
c tatra svadharmo 'nabhivādanaṃ no
na codakaṃ pādyam upaspṛśāmaḥ
d bhavatā nābhivādyo 'ham abhivādyo bhavān mayā
d vratam etādṛśaṃ brahman pariṣvajyo bhavān mayā
 ṛśyaśṛṅga uvāca
a phalāni pakvāni dadāni te 'haṃ
bhallātakāny āmalakāni caiva
c parūṣakānīṅgudadhanvanāni
priyālānāṃ kāmakāraṃ kuruṣva
d gṛhāṇa kāmād dhi mamopakārāt
d kuruṣva kāmaṃ yad abhīpsitaṃ me
 lomaśa uvāca
a sā tāni sarvāṇi visarjayitvā
bhakṣān mahārhān pradadau tato 'smai
c tāny ṛśyaśṛṅgasya mahārasāni
bhṛśaṃ surūpāṇi ruciṃ dadur hi
a dadau ca mālyāni sugandhavanti
citrāṇi vāsāṃsi ca bhānumanti
c pānāni cāgryāṇi tato mumoda
cikrīḍa caiva prajahāsa caiva
a sā kandukenāramatāsya mūle
vibhajyamānā phalitā lateva
c gātraiś ca gātrāṇi niṣevamāṇā
samāśliṣac cāsakṛd ṛśyaśṛṅgam
a sarjān aśokāṃs tilakāṃś ca vṛkṣān
prapuṣpitān avanāmyāvabhajya
c vilajjamāneva madābhibhūtā
pralobhayām āsa sutaṃ maharṣeḥ
a atharśyaśṛṅgaṃ vikṛtaṃ samīkṣya
punaḥ punaḥ pīḍya ca kāyam asya
c avekṣamāṇā śanakair jagāma
kṛtvāgnihotrasya tadāpadeśam
a tasyāṃ gatāyāṃ madanena matto
vicetanaś cābhavad ṛśyaśṛṅgaḥ
c tām eva bhāvena gatena śūnyo
viniḥśvasann ārtarūpo babhūva
a tato muhūrtād dharipiṅgalākṣaḥ
praveṣṭito romabhirā nakhāgrāt
c svādhyāyavān vṛttasamādhiyukto
vibhāṇḍakaḥ kāśyapaḥ prādurāsīt
a so 'paśyad āsīnam upetya putraṃ
dhyāyantam ekaṃ viparītacittam
c viniḥśvasantaṃ muhur ūrdhvadṛṣṭiṃ
vibhāṇḍakaḥ putram uvāca dīnam
a na kalpyante samidhaḥ kiṃ nu tāta
kaccid dhutaṃ cāgnihotraṃ tvayādya
c sunirṇiktaṃ sruksruvaṃ homadhenuḥ
kaccit savatsā ca kṛtā tvayādya
a na vai yathāpūrvam ivāsi putra
cintāparaś cāsi vicetanaś ca
c dīno 'timātraṃ tvam ihādya kiṃ nu
pṛcchāmi tvāṃ ka ihādyāgato 'bhūt
 ṛśyaśṛṅga uvāca
a ihāgato jaṭilo brahmacārī
na vai hrasvo nātidīrgho manasvī
c suvarṇavarṇaḥ kamalāyatākṣaḥ
sutaḥ surāṇām iva śobhamānaḥ
a samṛddharūpaḥ saviteva dīptaḥ
suśuklakṛṣṇākṣataraś cakoraiḥ
c nīlāḥ prasannāś ca jaṭāḥ sugandhā
hiraṇyarajjugrathitāḥ sudīrghāḥ
a ādhārarūpā punar asya kaṇṭhe
vibhrājate vidyud ivāntarikṣe
c dvau cāsya piṇḍāv adhareṇa kaṇṭham
ajātaromau sumanoharau ca
a vilagnamadhyaś ca sa nābhideśe
kaṭiś ca tasyātikṛtapramāṇā
c tathāsya cīrāntaritā prabhāti
hiraṇmayī mekhalā me yatheyam
d anyac ca tasyādbhutadarśanīyā
d vibhāti mālā kanakaprabhāsā
d kaṇṭhe sthitā vakṣasi ghūrṇamānā
d yathākṣamālā bhavatā nibaddhā
a anyac ca tasyādbhutadarśanīyaṃ
vikūjitaṃ pādayoḥ saṃprabhāti
c pāṇyoś ca tadvat svanavan nibaddhau
kalāpakāv akṣamālā yatheyam
a viceṣṭamānasya ca tasya tāni
kūjanti haṃsā sarasīva mattāḥ
c cīrāṇi tasyādbhutadarśanāni
nemāni tadvan mama rūpavanti
a vaktraṃ ca tasyādbhutadarśanīyaṃ
pravyāhṛtaṃ hlādayatīva cetaḥ
c puṃskokilasyeva ca tasya vāṇī
tāṃ śṛṇvato me vyathito 'ntarātmā
a yathā vanaṃ mādhavamāsi madhye
samīritaṃ śvasanenābhivāti
c tathā sa vāty uttamapuṇyagandhī
niṣevyamāṇaḥ pavanena tāta
a susaṃyatāś cāpi jaṭā vibhaktā
dvaidhīkṛtā bhānti samā lalāṭe
c karṇau ca citrair iva cakravālaiḥ
samāvṛtau tasya surūpavadbhiḥ
a tathā phalaṃ vṛttam atho vicitraṃ
samāhanat pāṇinā dakṣiṇena
c tad bhūmim āsādya punaḥ punaś ca
samutpataty adbhutarūpam uccaiḥ
a tac cāpi hatvā parivartate 'sau
vāterito vṛkṣa ivāvaghūrṇaḥ
c taṃ prekṣya me putram ivāmarāṇāṃ
prītiḥ parā tāta ratiś ca jātā
a sa me samāśliṣya punaḥ śarīraṃ
jaṭāsu gṛhyābhyavanāmya vaktram
c vaktreṇa vaktraṃ praṇidhāya śabdaṃ
cakāra tan me 'janayat praharṣam
a na cāpi pādyaṃ bahu manyate 'sau
phalāni cemāni mayāhṛtāni
c evaṃvrato 'smīti ca mām avocat
phalāni cānyāni navāny adān me
a mayopayuktāni phalāni tāni
nemāni tulyāni rasena teṣām
c na cāpi teṣāṃ tvag iyaṃ yathaiṣāṃ
sārāṇi naiṣām iva santi teṣām
a toyāni caivātirasāni mahyaṃ
prādāt sa vai pātum udārarūpaḥ
c pītvaiva yāny abhyadhikaḥ praharṣo
mamābhavad bhūś caliteva cāsīt
a imāni citrāṇi ca gandhavanti
mālyāni tasyodgrathitāni paṭṭaiḥ
c yāni prakīryeha gataḥ svam eva
sa āśramaṃ tapasā dyotamānaḥ
a gatena tenāsmi kṛto vicetā
gātraṃ ca me saṃparitapyatīva
c icchāmi tasyāntikam āśu gantuṃ
taṃ ceha nityaṃ parivartamānam
a gacchāmi tasyāntikam eva tāta
kā nāma sā vratacaryā ca tasya
c icchāmy ahaṃ carituṃ tena sārdhaṃ
yathā tapaḥ sa caraty ugrakarmā
d cartuṃ tathecchā hṛdaye mamāsti
d dunoti cittaṃ yadi taṃ na paśye
 vibhāṇḍaka uvāca
a rakṣāṃsi caitāni caranti putra
rūpeṇa tenādbhutadarśanena
c atulyarūpāṇy atighoravanti
vighnaṃ sadā tapasaś cintayanti
a surūparūpāṇi ca tāni tāta
pralobhayante vividhair upāyaiḥ
c sukhāc ca lokāc ca nipātayanti
tāny ugrakarmāṇi munīn vaneṣu
a na tāni seveta munir yatātmā
satāṃ lokān prārthayānaḥ kathaṃ cit
c kṛtvā vighnaṃ tāpasānāṃ ramante
pāpācārās tapasas tāny apāpa
a asajjanenācaritāni putra
pāpāny apeyāni madhūni tāni
c mālyāni caitāni na vai munīnāṃ
smṛtāni citrojjvalagandhavanti
 lomaśa uvāca
a rakṣāṃsi tānīti nivārya putraṃ
vibhāṇḍakas tāṃ mṛgayāṃ babhūva
c nāsādayām āsa yadā tryaheṇa
tadā sa paryāvavṛte ''śramāya
a yadā punaḥ kāśyapo vai jagāma
phalāny āhartuṃ vidhinā śrāmaṇena
c tadā punar lobhayituṃ jagāma
sā veśayoṣā munim ṛśyaśṛṅgam
a dṛṣṭvaiva tām ṛśyaśṛṅgaḥ prahṛṣṭaḥ
saṃbhrāntarūpo 'bhyapatat tadānīm
c provāca caināṃ bhavato ''śramāya
gacchāva yāvan na pitā mamaiti
a tato rājan kāśyapasyaikaputraṃ
praveśya yogena vimucya nāvam
c pralobhayantyo vividhair upāyair
ājagmur aṅgādhipateḥ samīpam
a saṃsthāpya tām āśramadarśane tu
saṃtāritāṃ nāvam atīva śubhrām
c tīrād upādāya tathaiva cakre
rājāśramaṃ nāma vanaṃ vicitram
a antaḥpure taṃ tu niveśya rājā
vibhāṇḍakasyātmajam ekaputram
c dadarśa devaṃ sahasā pravṛṣṭam
āpūryamāṇaṃ ca jagaj jalena
d samāyāte ṛṣyaśṛṅge 'tha rājan
a sa lomapādaḥ paripūrṇakāmaḥ
sutāṃ dadāv ṛśyaśṛṅgāya śāntām
c krodhapratīkārakaraṃ ca cakre
gobhiś ca mārgeṣv abhikarṣaṇaṃ ca
a vibhāṇḍakasyāvrajataḥ sa rājā
paśūn prabhūtān paśupāṃś ca vīrān
c samādiśat putragṛddhī maharṣir
vibhāṇḍakaḥ paripṛcched yadā vaḥ
a sa vaktavyaḥ prāñjalibhir bhavadbhiḥ
putrasya te paśavaḥ karṣaṇaṃ ca
c kiṃ te priyaṃ vai kriyatāṃ maharṣe
dāsāḥ sma sarve tava vāci baddhāḥ
d tat kopaśānteḥ pratikāram evaṃ
d kṛtvā sukhī saṃbabhūvātha rājā
a athopāyāt sa muniś caṇḍakopaḥ
svam āśramaṃ mūlaphalāni gṛhya
c anveṣamāṇaś ca na tatra putraṃ
dadarśa cukrodha tato bhṛśaṃ saḥ
a tataḥ sa kopena vidīryamāṇa
āśaṅkamāno nṛpater vidhānam
c jagāma campāṃ pradidhakṣamāṇas
tam aṅgarājaṃ viṣayaṃ ca tasya
a sa vai śrāntaḥ kṣudhitaḥ kāśyapas tān
ghoṣān samāsāditavān samṛddhān
c gopaiś ca tair vidhivat pūjyamāno
rājeva tāṃ rātrim uvāsa tatra
a saṃprāpya satkāram atīva tebhyaḥ
provāca kasya prathitāḥ stha saumyāḥ
c ūcus tatas te 'bhyupagamya sarve
dhanaṃ tavedaṃ vihitaṃ sutasya
d gopās tathaite karṣaṇaṃ caivam ete
a deśe tu deśe tu sa pūjyamānas
tāṃś caiva śṛṇvan madhurān pralāpān
c praśāntabhūyiṣṭharajāḥ prahṛṣṭaḥ
samāsasādāṅgapatiṃ purastham
a saṃpūjitas tena nararṣabheṇa
dadarśa putraṃ divi devaṃ yathendram
c śāntāṃ snuṣāṃ caiva dadarśa tatra
saudāminīm uccarantīṃ yathaiva
a grāmāṃś ca ghoṣāṃś ca sutaṃ ca dṛṣṭvā
śāntāṃ ca śānto 'sya paraḥ sa kopaḥ
c cakāra tasmai paramaṃ prasādaṃ
vibhāṇḍako bhūmipater narendra
a sa tatra nikṣipya sutaṃ maharṣir
uvāca sūryāgnisamaprabhāvam
c jāte putre vanam evāvrajethā
rājñaḥ priyāṇy asya sarvāṇi kṛtvā
d kṛtvā tathaivāsya nṛpasya rājan
d ity uktvāsāv ṛśyaśṛṅgaṃ mahātmā
d vibhaṇḍako romapādena rājā
d saṃpūjito hṛṣṭacetā maharṣir
d yayau vanaṃ munivaryaiḥ prajuṣṭam
a sa tadvacaḥ kṛtavān ṛśyaśṛṅgo
yayau ca yatrāsya pitā babhūva
c śāntā cainaṃ paryacarad yathāvat
khe rohiṇī somam ivānukūlā
a arundhatī vā subhagā vasiṣṭhaṃ
lopāmudrā vāpi yathā hy agastyam
c nalasya vā damayantī yathābhūd
yathā śacī vajradharasya caiva
a nāḍāyanī cendrasenā yathaiva
vaśyā nityaṃ mudgalasyājamīḍha
b rākoditendūdayatulyakīrteḥ
b yathā sītā dāśarather mahātmano
b yathā tava draupadī pāṇḍuputra
c tathā śāntā ṛśyaśṛṅgaṃ vanasthaṃ
prītyā yuktā paryacaran narendra
a tasyāśramaḥ puṇya eṣo vibhāti
mahāhradaṃ śobhayan puṇyakīrteḥ
c atra snātaḥ kṛtakṛtyo viśuddhas
tīrthāny anyāny anusaṃyāhi rājan
 vaiśaṃpāyana uvāca
a tataḥ prayātaḥ kauśikyāḥ pāṇḍavo janamejaya
c ānupūrvyeṇa sarvāṇi jagāmāyatanāny uta
a sa sāgaraṃ samāsādya gaṅgāyāḥ saṃgame nṛpa
c nadīśatānāṃ pañcānāṃ madhye cakre samāplavam
a tataḥ samudratīreṇa jagāma vasudhādhipaḥ
c bhrātṛbhiḥ sahito vīraḥ kaliṅgān prati bhārata
 lomaśa uvāca
a ete kaliṅgāḥ kaunteya yatra vaitaraṇī nadī
c yatrāyajata dharmo 'pi devāñ śaraṇam etya vai
a ṛṣibhiḥ samupāyuktaṃ yajñiyaṃ giriśobhitam
c uttaraṃ tīram etad dhi satataṃ dvijasevitam
a samena devayānena pathā svargam upeyuṣaḥ
c atra vai ṛṣayo 'nye 'pi purā kratubhir ījire
a atraiva rudro rājendra paśum ādattavān makhe
c rudraḥ paśuṃ mānavendra bhāgo 'yam iti cābravīt
a hṛte paśau tadā devās tam ūcur bharatarṣabha
c mā parasvam abhidrogdhā mā dharmān sakalānn aśīḥ
a tataḥ kalyāṇarūpābhir vāgbhis te rudram astuvan
c iṣṭyā cainaṃ tarpayitvā mānayāṃ cakrire tadā
d eṣa te rudra bhāgo vai mā no yajñam imaṃ jahi
d ayaṃ te paśur ity evam ūcur devāḥ samāgatāḥ
a tataḥ sa paśum utsṛjya devayānena jagmivān
c atrānuvaṃśo rudrasya taṃ nibodha yudhiṣṭhira
a ayātayāmaṃ sarvebhyo bhāgebhyo bhāgam uttamam
c devāḥ saṃkalpayām āsur bhayād rudrasya śāśvatam
a imāṃ gāthām atra gāyann apaḥ spṛśati yo naraḥ
c devayānas tasya panthāś cakṣuś caiva prakāśate
 vaiśaṃpāyana uvāca
a tato vaitaraṇīṃ sarve pāṇḍavā draupadī tathā
c avatīrya mahābhāgā tarpayāṃ cakrire pitṝn
 yudhiṣṭhira uvāca
a upaspṛśyaiva bhagavann asyāṃ nadyāṃ tapodhana
c mānuṣād asmi viṣayād apetaḥ paśya lomaśa
a sarvāṃl lokān prapaśyāmi prasādāt tava suvrata
c vaikhānasānāṃ japatām eṣa śabdo mahātmanām
 lomaśa uvāca
a triśataṃ vai sahasrāṇi yojanānāṃ yudhiṣṭhira
c yatra dhvaniṃ śṛṇoṣy enaṃ tūṣṇīm āssva viśāṃ pate
a etat svayaṃbhuvo rājan vanaṃ ramyaṃ prakāśate
c yatrāyajata kaunteya viśvakarmā pratāpavān
a yasmin yajñe hi bhūr dattā kaśyapāya mahātmane
c saparvatavanoddeśā dakṣiṇā vai svayaṃbhuvā
a avāsīdac ca kaunteya dattamātrā mahī tadā
c uvāca cāpi kupitā lokeśvaram idaṃ prabhum
a na māṃ martyāya bhagavan kasmai cid dātum arhasi
c pradānaṃ mogham etat te yāsyāmy eṣā rasātalam
d ity evam uktvā pṛthivī jagāma ca rasātalam
d nimamajja kuruśreṣṭha yācyamānāpi bhārata
a viṣīdantīṃ tu tāṃ dṛṣṭvā kaśyapo bhagavān ṛṣiḥ
c prasādayāṃ babhūvātha tato bhūmiṃ viśāṃ pate
a tataḥ prasannā pṛthivī tapasā tasya pāṇḍava
c punar unmajjya salilād vedīrūpā sthitā babhau
a saiṣā prakāśate rājan vedī saṃsthānalakṣaṇā
c āruhyātra mahārāja vīryavān vai bhaviṣyasi
d saiṣā sāgaram āsādya rājan vedī samāśritā
d etām āruhya bhadraṃ te tvam ekas tara sāgaram
a ahaṃ ca te svastyayanaṃ prayokṣye
yathā tvam enām adhirokṣyase 'dya
c spṛṣṭā hi martyena tataḥ samudram
eṣā vedī praviśaty ājamīḍha
d oṃ namo viśvaguptāya namo viśvaparāya te
d sāṃnidhyaṃ kuru deveśa sāgare lavaṇāmbhasi
a agnir mitro yonir āpo 'tha devyo
viṣṇo retas tvam amṛtasya nābhiḥ
c evaṃ bruvan pāṇḍava satyavākyaṃ
vedīm imāṃ tvaṃ tarasādhiroha
d agniś ca te yonir iḍā ca deho
d retodhā viṣṇor amṛtasya nābhiḥ
d evaṃ japan pāṇḍava satyavākyaṃ
d tato 'vagāheta patiṃ nadīnām
d anyathā hi kuruśreṣṭha devayonir apāṃ patiḥ
d kuśāgreṇāpi kaunteya na spraṣṭavyo mahodadhiḥ
d ghṛtabarhir ghṛtayonis tv agarho
d sa teṣāṃ vai payasāṃ saṃnidhānam
d ā janmaśatasāhasrād yat pāpaṃ kurute naraḥ
d mucyate sarvapāpebhyaḥ snātvā tu lavaṇāmbhasi
 vaiśaṃpāyana uvāca
a tataḥ kṛtasvastyayano mahātmā
yudhiṣṭhiraḥ sāgaragām agacchat
c kṛtvā ca tacchāsanam asya sarvaṃ
mahendram āsādya niśām uvāsa
 vaiśaṃpāyana uvāca
a sa tatra tām uṣitvaikāṃ rajanīṃ pṛthivīpatiḥ
c tāpasānāṃ paraṃ cakre satkāraṃ bhrātṛbhiḥ saha
a lomaśaś cāsya tān sarvān ācakhyau tatra tāpasān
c bhṛgūn aṅgirasaś caiva vāsiṣṭhān atha kāśyapān
a tān sametya sa rājarṣir abhivādya kṛtāñjaliḥ
c rāmasyānucaraṃ vīram apṛcchad akṛtavraṇam
a kadā nu rāmo bhagavāṃs tāpasān darśayiṣyati
c tenaivāhaṃ prasaṅgena draṣṭum icchāmi bhārgavam
 akṛtavraṇa uvāca
a āyān evāsi vidito rāmasya viditātmanaḥ
c prītis tvayi ca rāmasya kṣipraṃ tvāṃ darśayiṣyati
a caturdaśīm aṣṭamīṃ ca rāmaṃ paśyanti tāpasāḥ
c asyāṃ rātryāṃ vyatītāyāṃ bhavitrī ca caturdaśī
d tatra drakṣyasi rāmaṃ tvaṃ kṛṣṇājinajaṭādharam
 yudhiṣṭhira uvāca
a bhavān anugato vīraṃ jāmadagnyaṃ mahābalam
c pratyakṣadarśī sarvasya pūrvavṛttasya karmaṇaḥ
a sa bhavān kathayatv etad yathā rāmeṇa nirjitāḥ
c āhave kṣatriyāḥ sarve kathaṃ kena ca hetunā
d akṛtavraṇa uvāca
d ahaṃ te kathayiṣyāmi mahad ākhyānam uttamam
d bhṛgūṇāṃ rājaśārdūla vaṃśe jātasya bhārata
d rāmasya jāmadagnyasya caritaṃ devasaṃmitam
d haihayādhipateś caiva kārtavīryasya bhārata
d rāmeṇa cārjuno nāma haihayādhipatir hataḥ
d tasya bāhuśatāny āsaṃs trīṇi sapta ca pāṇḍava
d dattātreyaprasādena vimānaṃ kāñcanaṃ tathā
d aiśvaryaṃ sarvabhūteṣu pṛthivyāṃ pṛthivīpate
d avyāhatagatiś caiva rathas tasya mahātmanaḥ
d rathena tena tu sadā varadānena vīryavān
d mamarda devān yakṣāṃś ca ṛṣīṃś caiva samantataḥ
d bhūtāṃś caiva sa sarvāṃs tu pīḍayām āsa sarvataḥ
d tato devāḥ sametyāhur ṛṣayaś ca mahāvratāḥ
d devadevaṃ surārighnaṃ viṣṇuṃ satyaparākramam
d bhagavan bhūtarakṣārtham arjunaṃ jahi vai prabho
d vimānena ca divyena haihayādhipatiḥ punaḥ
d śacīsahāyaṃ krīḍantaṃ dharṣayām āsa vāsavam
d tatas tu bhagavān devaḥ śakreṇa sahitas tadā
d kārtavīryavināśārthaṃ mantrayām āsa bhārata
d yat tad bhūtahitaṃ kāryaṃ surendreṇa niveditam
d sa pratiśrutya tat sarvaṃ bhagavāṃl lokapūjitaḥ
d jagāma badarīṃ ramyāṃ svam evāśramamaṇḍalam
d etasminn eva kāle tu pṛthivyāṃ pṛthivīpatiḥ
 akṛtavraṇa uvāca
a kanyakubje mahān āsīt pārthivaḥ sumahābalaḥ
b kuśikasyātmajo rājañ jajñe vaṃśasamudbhavaḥ
c gādhīti viśruto loke vanavāsaṃ jagāma saḥ
a vane tu tasya vasataḥ kanyā jajñe 'psaraḥsamā
b babhūva śatapatrākṣī rūpeṇāsadṛśī bhuvi
c ṛcīko bhārgavas tāṃ ca varayām āsa bhārata
a tam uvāca tato rājā brāhmaṇaṃ saṃśitavratam
c ucitaṃ naḥ kule kiṃ cit pūrvair yat saṃpravartitam
a ekataḥ śyāmakarṇānāṃ pāṇḍurāṇāṃ tarasvinām
c sahasraṃ vājināṃ śulkam iti viddhi dvijottama
a na cāpi bhagavān vācyo dīyatām iti bhārgava
c deyā me duhitā ceyaṃ tvadvidhāya mahātmane
 ṛcīka uvāca
a ekataḥśyāmakarṇānāṃ pāṇḍurāṇāṃ tarasvinām
c dāsyāmy aśvasahasraṃ te mama bhāryā sutāstu te
 akṛtavraṇa uvāca
a sa tatheti pratijñāya rājan varuṇam abravīt
c ekataḥśyāmakarṇānāṃ pāṇḍurāṇāṃ tarasvinām
e sahasraṃ vājinām ekaṃ śulkārthaṃ me pradīyatām
a tasmai prādāt sahasraṃ vai vājināṃ varuṇas tadā
c tad aśvatīrthaṃ vikhyātam utthitā yatra te hayāḥ
a gaṅgāyāṃ kanyakubje vai dadau satyavatīṃ tadā
c tato gādhiḥ sutāṃ tasmai janyāś cāsan surās tadā
e labdhvā hayasahasraṃ tu tāṃś ca dṛṣṭvā divaukasaḥ
f vismayaṃ paramaṃ jagmus tam eva divi saṃstuvan
a dharmeṇa labdhvā tāṃ bhāryām ṛcīko dvijasattamaḥ
c yathākāmaṃ yathājoṣaṃ tayā reme sumadhyayā
a taṃ vivāhe kṛte rājan sabhāryam avalokakaḥ
c ājagāma bhṛguśreṣṭhaḥ putraṃ dṛṣṭvā nananda ca
a bhāryāpatī tam āsīnaṃ guruṃ suragaṇārcitam
c arcitvā paryupāsīnau prāñjalī tasthatus tadā
a tataḥ snuṣāṃ sa bhagavān prahṛṣṭo bhṛgur abravīt
c varaṃ vṛṇīṣva subhage dātā hy asmi tavepsitam
a sā vai prasādayām āsa taṃ guruṃ putrakāraṇāt
c ātmanaś caiva mātuś ca prasādaṃ ca cakāra saḥ
 bhṛgur uvāca
a ṛtau tvaṃ caiva mātā ca snāte puṃsavanāya vai
c āliṅgetāṃ pṛthag vṛkṣau sāśvatthaṃ tvam udumbaram
d carudvayam idaṃ bhadre jananyāś ca tavaiva ca
d viśvam āvartayitvā tu mayā yatnena sādhitam
d prāśitavyaṃ prayatnena tety uktvādarśanaṃ gataḥ
a āliṅgane tu te rājaṃś cakratuḥ sma viparyayam
c kadā cid bhṛgur āgacchat taṃ ca veda viparyayam
d tataḥ punaḥ sa bhagavān kāle bahutithe gate
d divyajñānād viditvā tu bhagavān āgataḥ punaḥ
a athovāca mahātejā bhṛguḥ satyavatīṃ snuṣām
b upayuktaś carur bhadre vṛkṣe cāliṅganaṃ kṛtam
b viparītena te subhrūr mātrā caivāsi vañcitā
c brāhmaṇaḥ kṣatravṛttir vai tava putro bhaviṣyati
a kṣatriyo brāhmaṇācāro mātus tava suto mahān
c bhaviṣyati mahāvīryaḥ sādhūnāṃ mārgam āsthitaḥ
a tataḥ prasādayām āsa śvaśuraṃ sā punaḥ punaḥ
c na me putro bhaved īdṛk kāmaṃ pautro bhaved iti
a evam astv iti sā tena pāṇḍava pratinanditā
b kālaṃ pratīkṣya taṃ garbhaṃ dhārayām āsa yatnataḥ
c jamadagniṃ tataḥ putraṃ sā jajñe kāla āgate
e tejasā varcasā caiva yuktaṃ bhārgavanandanam
a sa vardhamānas tejasvī vedasyādhyayanena vai
c bahūn ṛṣīn mahātejāḥ pāṇḍaveyātyavartata
a taṃ tu kṛtsno dhanurvedaḥ pratyabhād bharatarṣabha
c caturvidhāni cāstrāṇi bhāskaropamavarcasam
 akṛtavraṇa uvāca
a sa vedādhyayane yukto jamadagnir mahātapāḥ
c tapas tepe tato devān niyamād vaśam ānayat
d taṃ tapyamānaṃ brahmarṣim ūcur devāḥ savāsavāḥ
d kimarthaṃ tapyase brahman kaḥ kāmaḥ prārthitas tava
d evam uktaḥ pratyuvāca devān brahmarṣisattamaḥ
d svargahetos tapas tapye lokāś ca syur mamākṣayāḥ
d tac chrutvā vacanaṃ tasya tadā devās tam ūcire
d nāsaṃtater bhavel lokaḥ kṛtvā dharmaśatāny api
d sa śrutvā vacanaṃ teṣāṃ tridaśānāṃ kurūdvaha
a sa prasenajitaṃ rājann adhigamya narādhipam
c reṇukāṃ varayām āsa sa ca tasmai dadau nṛpaḥ
a reṇukāṃ tv atha saṃprāpya bhāryāṃ bhārgavanandanaḥ
c āśramasthas tayā sārdhaṃ tapas tepe 'nukūlayā
a tasyāḥ kumārāś catvāro jajñire rāmapañcamāḥ
c sarveṣām ajaghanyas tu rāma āsīj jaghanyajaḥ
a phalāhāreṣu sarveṣu gateṣv atha suteṣu vai
c reṇukā snātum agamat kadā cin niyatavratā
a sā tu citrarathaṃ nāma mārttikāvatakaṃ nṛpam
c dadarśa reṇukā rājann āgacchantī yadṛcchayā
a krīḍantaṃ salile dṛṣṭvā sabhāryaṃ padmamālinam
c ṛddhimantaṃ tatas tasya spṛhayām āsa reṇukā
a vyabhicārāt tu sā tasmāt klinnāmbhasi vicetanā
c praviveśāśramaṃ trastā tāṃ vai bhartānvabudhyata
d antarikṣān nipatitā narmadāyāṃ mahāhrade
d uttīrya cāpi sā yatnāj jagāma bharatarṣabha
a sa tāṃ dṛṣṭvā cyutāṃ dhairyād brāhmyā lakṣmyā vivarjitām
c dhikśabdena mahātejā garhayām āsa vīryavān
a tato jyeṣṭho jāmadagnyo rumaṇvān nāma nāmataḥ
c ājagāma suṣeṇaś ca vasur viśvāvasus tathā
a tān ānupūrvyād bhagavān vadhe mātur acodayat
c na ca te jātasaṃmohāḥ kiṃ cid ūcur vicetasaḥ
a tataḥ śaśāpa tān kopāt te śaptāś cetanāṃ jahuḥ
c mṛgapakṣisadharmāṇaḥ kṣipram āsañ jaḍopamāḥ
a tato rāmo 'bhyagāt paścād āśramaṃ paravīrahā
c tam uvāca mahāmanyur jamadagnir mahātapāḥ
a jahīmāṃ mātaraṃ pāpāṃ mā ca putra vyathāṃ kṛthāḥ
b ity ukto guruṇā rājan krodhāt tu jamadagninā
c tata ādāya paraśuṃ rāmo mātuḥ śiro 'harat
a tatas tasya mahārāja jamadagner mahātmanaḥ
c kopo agacchat sahasā prasannaś cābravīd idam
a mamedaṃ vacanāt tāta kṛtaṃ te karma duṣkaram
c vṛṇīṣva kāmān dharmajña yāvato vāñchase hṛdā
a sa vavre mātur utthānam asmṛtiṃ ca vadhasya vai
c pāpena tena cāsparśaṃ bhrātṝṇāṃ prakṛtiṃ tathā
a apratidvandvatāṃ yuddhe dīrgham āyuś ca bhārata
c dadau ca sarvān kāmāṃs tāñ jamadagnir mahātapāḥ
a kadā cit tu tathaivāsya viniṣkrāntāḥ sutāḥ prabho
c athānūpapatir vīraḥ kārtavīryo 'bhyavartata
a tam āśramapadaṃ prāptam ṛṣer bhāryā samarcayat
c sa yuddhamadasaṃmatto nābhyanandat tathārcanam
a pramathya cāśramāt tasmād dhomadhenvās tadā balāt
c jahāra vatsaṃ krośantyā babhañja ca mahādrumān
a āgatāya ca rāmāya tadācaṣṭa pitā svayam
c gāṃ ca rorūyatīṃ dṛṣṭvā kopo rāmaṃ samāviśat
a sa manyuvaśam āpannaḥ kārtavīryam upādravat
c tasyātha yudhi vikramya bhārgavaḥ paravīrahā
a ciccheda niśitair bhallair bāhūn parighasaṃnibhān
c sahasrasaṃmitān rājan pragṛhya ruciraṃ dhanuḥ
d abhibhūtaḥ sa rāmeṇa saṃyuktaḥ kāladharmaṇā
d āgatya karma tat pitre nivedya gatavān vanam
a arjunasyātha dāyādā rāmeṇa kṛtamanyavaḥ
c āśramasthaṃ vinā rāmaṃ jamadagnim upādravan
a te taṃ jaghnur mahāvīryam ayudhyantaṃ tapasvinam
c asakṛd rāma rāmeti vikrośantam anāthavat
a kārtavīryasya putrās tu jamadagniṃ yudhiṣṭhira
c ghātayitvā śarair jagmur yathāgatam ariṃdamāḥ
a apakrānteṣu caiteṣu jamadagnau tathāgate
c samitpāṇir upāgacchad āśramaṃ bhṛgunandanaḥ
a sa dṛṣṭvā pitaraṃ vīras tathā mṛtyuvaśaṃ gatam
c anarhantaṃ tathābhūtaṃ vilalāpa suduḥkhitaḥ
 rāma uvāca
a mamāparādhāt taiḥ kṣudrair hatas tvaṃ tāta bāliśaiḥ
c kārtavīryasya dāyādair vane mṛga iveṣubhiḥ
a dharmajñasya kathaṃ tāta vartamānasya satpathe
c mṛtyur evaṃvidho yuktaḥ sarvabhūteṣv anāgasaḥ
a kiṃ nu tair na kṛtaṃ pāpaṃ yair bhavāṃs tapasi sthitaḥ
c ayudhyamāno vṛddhaḥ san hataḥ śaraśataiḥ śitaiḥ
a kiṃ nu te tatra vakṣyanti saciveṣu suhṛtsu ca
c ayudhyamānaṃ dharmajñam ekaṃ hatvānapatrapāḥ
 akṛtavraṇa uvāca
a vilapyaivaṃ sa karuṇaṃ bahu nānāvidhaṃ nṛpa
c pretakāryāṇi sarvāṇi pituś cakre mahātapāḥ
a dadāha pitaraṃ cāgnau rāmaḥ parapuraṃjayaḥ
c pratijajñe vadhaṃ cāpi sarvakṣatrasya bhārata
a saṃkruddho 'tibalaḥ śūraḥ śastram ādāya vīryavān
c jaghnivān kārtavīryasya sutān eko 'ntakopamaḥ
a teṣāṃ cānugatā ye ca kṣatriyāḥ kṣatriyarṣabha
c tāṃś ca sarvān avāmṛdnād rāmaḥ praharatāṃ varaḥ
a triḥsaptakṛtvaḥ pṛthivīṃ kṛtvā niḥkṣatriyāṃ prabhuḥ
c samantapañcake pañca cakāra rudhirahradān
a sa teṣu tarpayām āsa pitṝn bhṛgukulodvahaḥ
c sākṣād dadarśa carcīkaṃ sa ca rāmaṃ nyavārayat
a tato yajñena mahatā jāmadagnyaḥ pratāpavān
c tarpayām āsa devendram ṛtvigbhyaś ca mahīṃ dadau
a vedīṃ cāpy adadad dhaimīṃ kaśyapāya mahātmane
c daśavyāmāyatāṃ kṛtvā navotsedhāṃ viśāṃ pate
a tāṃ kaśyapasyānumate brāhmaṇāḥ khaṇḍaśas tadā
c vyabhajaṃs tena te rājan prakhyātāḥ khāṇḍavāyanāḥ
a sa pradāya mahīṃ tasmai kaśyapāya mahātmane
c asmin mahendre śailendre vasaty amitavikramaḥ
d tapaḥ sumahad āsthāya mahābalaparākramaḥ
a evaṃ vairam abhūt tasya kṣatriyair lokavāsibhiḥ
c pṛthivī cāpi vijitā rāmeṇāmitatejasā
 vaiśaṃpāyana uvāca
a tataś caturdaśīṃ rāmaḥ samayena mahāmanāḥ
c darśayām āsa tān viprān dharmarājaṃ ca sānujam
a sa tam ānarca rājendro bhrātṛbhiḥ sahitaḥ prabhuḥ
c dvijānāṃ ca parāṃ pūjāṃ cakre nṛpatisattamaḥ
a arcayitvā jāmadagnyaṃ pūjitas tena cābhibhūḥ
c mahendra uṣya tāṃ rātriṃ prayayau dakṣiṇāmukhaḥ
c   mahendre parvatottame
c rāmam āmantrya dharmātmā
 vaiśaṃpāyana uvāca
a gacchan sa tīrthāni mahānubhāvaḥ
puṇyāni ramyāṇi dadarśa rājā
c sarvāṇi viprair upaśobhitāni
kva cit kva cid bhārata sāgarasya
a sa vṛttavāṃs teṣu kṛtābhiṣekaḥ
sahānujaḥ pārthivaputrapautraḥ
c samudragāṃ puṇyatamāṃ praśastāṃ
jagāma pārikṣita pāṇḍuputraḥ
a tatrāpi cāplutya mahānubhāvaḥ
saṃtarpayām āsa pitṝn surāṃś ca
c dvijātimukhyeṣu dhanaṃ visṛjya
godāvariṃ sāgaragām agacchat
a tato vipāpmā draviḍeṣu rājan
samudram āsādya ca lokapuṇyam
c agastyatīrthaṃ ca pavitrapuṇyaṃ
nārītīrthāny atha vīro dadarśa
a tatrārjunasyāgryadhanurdharasya
niśamya tat karma parair asahyam
c saṃpūjyamānaḥ paramarṣisaṃghaiḥ
parāṃ mudaṃ pāṇḍusutaḥ sa lebhe
a sa teṣu tīrtheṣv abhiṣiktagātraḥ
kṛṣṇāsahāyaḥ sahito 'nujaiś ca
c saṃpūjayan vikramam arjunasya
reme mahīpālapatiḥ pṛthivyām
a tataḥ sahasrāṇi gavāṃ pradāya
tīrtheṣu teṣv ambudharottamasya
c hṛṣṭaḥ saha bhrātṛbhir arjunasya
saṃkīrtayām āsa gavāṃ pradānam
d tatas tu kāverim anantatoyāṃ
d divyāśramair nityam upāttatoyām
d sahānujaḥ saṃpravigāhya puṇyāṃ
d nananda naṣṭaklamaśokapāpaḥ
a sa tāni tīrthāni ca sāgarasya
puṇyāni cānyāni bahūni rājan
c krameṇa gacchan paripūrṇakāmaḥ
śūrpārakaṃ puṇyatamaṃ dadarśa
a tatrodadheḥ kaṃ cid atītya deśaṃ
khyātaṃ pṛthivyāṃ vanam āsasāda
c taptaṃ surair yatra tapaḥ purastād
iṣṭaṃ tathā puṇyatamair narendraiḥ
a sa tatra tām agryadhanurdharasya
vedīṃ dadarśāyatapīnabāhuḥ
c ṛcīkaputrasya tapasvisaṃghaiḥ
samāvṛtāṃ puṇyakṛd arcanīyām
a tato vasūnāṃ vasudhādhipaḥ sa
marudgaṇānāṃ ca tathāśvinoś ca
c vaivasvatādityadhaneśvarāṇām
indrasya viṣṇoḥ savitur vibhoś ca
a bhagasya candrasya divākarasya
pater apāṃ sādhyagaṇasya caiva
c dhātuḥ pitṝṇāṃ ca tathā mahātmā
rudrasya rājan sagaṇasya caiva
a sarasvatyāḥ siddhagaṇasya caiva
pūṣṇaś ca ye cāpy amarās tathānye
c puṇyāni cāpy āyatanāni teṣāṃ
dadarśa rājā sumanoharāṇi
a teṣūpavāsān vividhān upoṣya
dattvā ca ratnāni mahādhanāni
c tīrtheṣu sarveṣu pariplutāṅgaḥ
punaḥ sa śūrpārakam ājagāma
a sa tena tīrthena tu sāgarasya
punaḥ prayātaḥ saha sodarīyaiḥ
c dvijaiḥ pṛthivyāṃ prathitaṃ mahadbhis
tīrthaṃ prabhāsaṃ samupājagāma
a tatrābhiṣiktaḥ pṛthulohitākṣaḥ
sahānujair devagaṇān pitṝṃś ca
c saṃtarpayām āsa tathaiva kṛṣṇā
te cāpi viprāḥ saha lomaśena
a sa dvādaśāhaṃ jalavāyubhakṣaḥ
kurvan kṣapāhaḥsu tadābhiṣekam
c samantato 'gnīn upadīpayitvā
tepe tapo dharmabhṛtāṃ variṣṭhaḥ
a tam ugram āsthāya tapaś carantaṃ
śuśrāva rāmaś ca janārdanaś ca
c tau sarvavṛṣṇipravarau sasainyau
yudhiṣṭhiraṃ jagmatur ājamīḍham
a te vṛṣṇayaḥ pāṇḍusutān samīkṣya
bhūmau śayānān maladigdhagātrān
c anarhatīṃ draupadīṃ cāpi dṛṣṭvā
suduḥkhitāś cukruśur ārtanādam
a tataḥ sa rāmaṃ ca janārdanaṃ ca
kārṣṇiṃ ca sāmbaṃ ca śineś ca pautram
c anyāṃś ca vṛṣṇīn upagamya pūjāṃ
cakre yathādharmam adīnasattvaḥ
a te cāpi sarvān pratipūjya pārthāṃs
taiḥ satkṛtāḥ pāṇḍusutais tathaiva
c yudhiṣṭhiraṃ saṃparivārya rājann
upāviśan devagaṇā yathendram
a teṣāṃ sa sarvaṃ caritaṃ pareṣāṃ
vane ca vāsaṃ paramapratītaḥ
c astrārtham indrasya gataṃ ca pārthaṃ
kṛṣṇe śaśaṃsāmararājaputram
a śrutvā tu te tasya vacaḥ pratītās
tāṃś cāpi dṛṣṭvā sukṛśān atīva
c netrodbhavaṃ saṃmumucur daśārhā
duḥkhārtijaṃ vāri mahānubhāvāḥ
 janamejaya uvāca
a prabhāsatīrthaṃ saṃprāpya vṛṣṇayaḥ pāṇḍavās tathā
c kim akurvan kathāś caiṣāṃ kās tatrāsaṃs tapodhana
a te hi sarve mahātmānaḥ sarvaśāstraviśāradāḥ
c vṛṣṇayaḥ pāṇḍavāś caiva suhṛdaś ca parasparam
 vaiśaṃpāyana uvāca
a prabhāsatīrthaṃ saṃprāpya puṇyaṃ tīrthaṃ mahodadheḥ
c vṛṣṇayaḥ pāṇḍavān vīrān parivāryopatasthire
a tato gokṣīrakundendumṛṇālarajataprabhaḥ
c vanamālī halī rāmo babhāṣe puṣkarekṣaṇam
a na kṛṣṇa dharmaś carito bhavāya
jantor adharmaś ca parābhavāya
c yudhiṣṭhiro yatra jaṭī mahātmā
vanāśrayaḥ kliśyati cīravāsāḥ
a duryodhanaś cāpi mahīṃ praśāsti
na cāsya bhūmir vivaraṃ dadāti
c dharmād adharmaś carito garīyān
itīva manyeta naro 'lpabuddhiḥ
a duryodhane cāpi vivardhamāne
yudhiṣṭhire cāsukha āttarājye
b hṛtasvarājyāyatanārthabhārye
b duryodhanenālpadhiyā ca pārthe
c kiṃ nv adya kartavyam iti prajābhiḥ
śaṅkā mithaḥ saṃjanitā narāṇām
a ayaṃ hi dharmaprabhavo narendro
dharme rataḥ satyadhṛtiḥ pradātā
c caled dhi rājyāc ca sukhāc ca pārtho
dharmād apetaś ca kathaṃ vivardhet
a kathaṃ nu bhīṣmaś ca kṛpaś ca vipro
droṇaś ca rājā ca kulasya vṛddhaḥ
c pravrājya pārthān sukham āpnuvanti
dhik pāpabuddhīn bharatapradhānān
a kiṃ nāma vakṣyaty avanipradhānaḥ
pitṝn samāgamya paratra pāpaḥ
c putreṣu samyak caritaṃ mayeti
putrān apāpān avaropya rājyāt
a nāsau dhiyā saṃpratipaśyati sma
kiṃ nāma kṛtvāham acakṣur evam
c jātaḥ pṛthivyām iti pārthiveṣu
pravrājya kaunteyam athāpi rājyāt
a nūnaṃ samṛddhān pitṛlokabhūmau
cāmīkarābhān kṣitijān praphullān
c vicitravīryasya sutaḥ saputraḥ
kṛtvā nṛśaṃsaṃ bata paśyati sma
a vyūḍhottarāṃsān pṛthulohitākṣān
nemān sma pṛcchan sa śṛṇoti nūnam
c prasthāpayad yat sa vanaṃ hy aśaṅko
yudhiṣṭhiraṃ sānujam āttaśastram
a yo 'yaṃ pareṣāṃ pṛtanāṃ samṛddhāṃ
nirāyudho dīrghabhujo nihanyāt
c śrutvaiva śabdaṃ hi vṛkodarasya
muñcanti sainyāni śakṛt samūtram
a sa kṣutpipāsādhvakṛśas tarasvī
sametya nānāyudhabāṇapāṇiḥ
c vane smaran vāsam imaṃ sughoraṃ
śeṣaṃ na kuryād iti niścitaṃ me
a na hy asya vīryeṇa balena kaś cit
samaḥ pṛthivyāṃ bhavitā nareṣu
c śītoṣṇavātātapakarśitāṅgo
na śeṣam ājāv asuhṛtsu kuryāt
a prācyāṃ nṛpān ekarathena jitvā
vṛkodaraḥ sānucarān raṇeṣu
c svastyāgamad yo 'tirathas tarasvī
so 'yaṃ vane kliśyati cīravāsāḥ
a yo dantakūre vyajayan nṛdevān
samāgatān dākṣiṇātyān mahīpān
c taṃ paśyatemaṃ sahadevam adya
tapasvinaṃ tāpasaveṣarūpam
a yaḥ pārthivān ekarathena vīro
diśaṃ pratīcīṃ prati yuddhaśauṇḍaḥ
c so 'yaṃ vane mūlaphalena jīvañ
jaṭī caraty adya malācitāṅgaḥ
d jigye raṇe taṃ nakulaṃ vaneṣu
d saṃpaśyante me 'dya manaḥ sudīnam
a satre samṛddhe 'ti rathasya rājño
vedītalād utpatitā sutā yā
c seyaṃ vane vāsam imaṃ suduḥkhaṃ
kathaṃ sahaty adya satī sukhārhā
a trivargamukhyasya samīraṇasya
deveśvarasyāpy atha vāśvinoś ca
c eṣāṃ surāṇāṃ tanayāḥ kathaṃ nu
vane caranty alpasukhāḥ sukhārhāḥ
a jite hi dharmasya sute sabhārye
sabhrātṛke sānucare niraste
c duryodhane cāpi vivardhamāne
kathaṃ na sīdaty avaniḥ saśailā
 sātyakir uvāca
a na rāma kālaḥ paridevanāya
yad uttaraṃ tatra tad eva sarve
b kurvīmahe yac ca hitaṃ bhavet tu
b rājñe hy asmāyājamīḍhāya nityam
c samācarāmo hy anatītakālaṃ
yudhiṣṭhiro yady api nāha kiṃ cit
a ye nāthavanto hi bhavanti loke
te nātmanā karma samārabhante
c teṣāṃ tu kāryeṣu bhavanti nāthāḥ
śaibyādayo rāma yathā yayāteḥ
a yeṣāṃ tathā rāma samārabhante
kāryāṇi nāthāḥ svamatena loke
c te nāthavantaḥ puruṣapravīrā
nānāthavat kṛcchram avāpnuvanti
a kasmād ayaṃ rāmajanārdanau ca
pradyumnasāmbau ca mayā sametau
c vasaty araṇye saha sodarīyais
trailokyanāthān adhigamya nāthān
a niryātu sādhv adya daśārhasenā
prabhūtanānāyudhacitravarmā
c yamakṣayaṃ gacchatu dhārtarāṣṭraḥ
sabāndhavo vṛṣṇibalābhibhūtaḥ
a tvaṃ hy eva kopāt pṛthivīm apīmāṃ
saṃveṣṭayes tiṣṭhatu śārṅgadhanvā
c sa dhārtarāṣṭraṃ jahi sānubandhaṃ
vṛtraṃ yathā devapatir mahendraḥ
a bhrātā ca me yaś ca sakhā guruś ca
janārdanasyātmasamaś ca pārthaḥ
b yadartham aicchan manujāḥ suputraṃ
b śiṣyaṃ guruś cāpratikūlavādam
c yadartham abhyudyatam uttamaṃ tat
karoti karmāgryam apāraṇīyam
a tasyāstravarṣāṇy aham uttamāstrair
vihatya sarvāṇi raṇe 'bhibhūya
c kāyāc chiraḥ sarpaviṣāgnikalpaiḥ
śarottamair unmathitāsmi rāma
a khaḍgena cāhaṃ niśitena saṃkhye
kāyāc chiras tasya balāt pramathya
c tato 'sya sarvān anugān haniṣye
duryodhanaṃ cāpi kurūṃś ca sarvān
a āttāyudhaṃ mām iha rauhiṇeya
paśyantu bhaumā yudhi jātaharṣāḥ
c nighnantam ekaṃ kuruyodhamukhyān
kāle mahākakṣam ivāntakāgniḥ
a pradyumnamuktān niśitān na śaktāḥ
soḍhuṃ kṛpadroṇavikarṇakarṇāḥ
c jānāmi vīryaṃ ca tavātmajasya
kārṣṇir bhavaty eṣa yathā raṇasthaḥ
a sāmbaḥ sasūtaṃ sarathaṃ bhujābhyāṃ
duḥśāsanaṃ śāstu balāt pramathya
c na vidyate jāmbavatīsutasya
raṇe 'viṣahyaṃ hi raṇotkaṭasya
a etena bālena hi śambarasya
daityasya sainyaṃ sahasā praṇunnam
b hataḥ sa pāpo yudhi kevalena
b yuddhe 'dvitīyo haritulyarūpaḥ
b yathaiva yat tasya puraṃdarasya
b haridhvajaṃ syandanam āsthitasya
c vṛttorur atyāyatapīnabāhur
etena saṃkhye nihato 'śvacakraḥ
e ko nāma sāmbasya raṇe manuṣyo
gatvāntaraṃ vai bhujayor dhareta
a yathā praviśyāntaram antakasya
kāle manuṣyo na viniṣkrameta
b saṃprāpya vai tādṛśīṃ yodhalakṣmīṃ
c tathā praviśyāntaram asya saṃkhye
ko nāma jīvan punar āvrajeta
a droṇaṃ ca bhīṣmaṃ ca mahārathau tau
sutair vṛtaṃ cāpy atha somadattam
c sarvāṇi sainyāni ca vāsudevaḥ
pradhakṣyate sāyakavahnijālaiḥ
a kiṃ nāma lokeṣv aviṣahyam asti
kṛṣṇasya sarveṣu sadaivateṣu
c āttāyudhasyottamabāṇapāṇeś
cakrāyudhasyāpratimasya yuddhe
a tato 'niruddho 'py asicarmapāṇir
mahīm imāṃ dhārtarāṣṭrair visaṃjñaiḥ
c hṛtottamāṅgair nihataiḥ karotu
kīrṇāṃ kuśair vedim ivādhvareṣu
a gadolmukau bāhukabhānunīthāḥ
śūraś ca saṃkhye niśaṭhaḥ kumāraḥ
c raṇotkaṭau sāraṇacārudeṣṇau
kulocitaṃ viprathayantu karma
a savṛṣṇibhojāndhakayodhamukhyā
samāgatā kṣatriyaśūrasenā
a samāhitaḥ pṛthivīṃ sādhu rājā
a yaśobhṛtāṃ dharmabhṛtāṃ variṣṭhaḥ
a yudhiṣṭhiraḥ pālayatāṃ mahātmā
c hatvā raṇe tān dhṛtarāṣṭraputrāṃl
loke yaśaḥ sphītam upākarotu
a tato 'bhimanyuḥ pṛthivīṃ praśāstu
yāvad vrataṃ dharmabhṛtāṃ variṣṭhaḥ
c yudhiṣṭhiraḥ pārayate mahātmā
dyūte yathoktaṃ kurusattamena
a asmatpramuktair viśikhair jitāris
tato mahīṃ bhokṣyati dharmarājaḥ
c nirdhārtarāṣṭrāṃ hatasūtaputrām
etad dhi naḥ kṛtyatamaṃ yaśaśyam
 vāsudeva uvāca
a asaṃśayaṃ mādhava satyam etad
gṛhṇīma te vākyam adīnasattva
c svābhyāṃ bhujābhyām ajitāṃ tu bhūmiṃ
necchet kurūṇām ṛṣabhaḥ kathaṃ cit
a na hy eṣa kāmān na bhayān na lobhād
yudhiṣṭhiro jātu jahyāt svadharmam
c bhīmārjunau cātirathau yamau vā
tathaiva kṛṣṇā drupadātmajeyam
a ubhau hi yuddhe 'pratimau pṛthivyāṃ
vṛkodaraś caiva dhanaṃjayaś ca
c kasmān na kṛtsnāṃ pṛthivīṃ praśāsen
mādrīsutābhyāṃ ca puraskṛto 'yam
a yadā tu pāñcālapatir mahātmā
sakekayaś cedipatir vayaṃ ca
c yotsyāma vikramya parāṃs tadā vai
suyodhanas tyakṣyati jīvalokam
 yudhiṣṭhira uvāca
a naitac citraṃ mādhava yad bravīṣi
satyaṃ tu me rakṣyatamaṃ na rājyam
c kṛṣṇas tu māṃ veda yathāvad ekaḥ
kṛṣṇaṃ ca vedāham atho yathāvat
a yadaiva kālaṃ puruṣapravīro
vetsyaty ayaṃ mādhava vikramasya
c tadā raṇe tvaṃ ca śinipravīra
suyodhanaṃ jeṣyasi keśavaś ca
a pratiprayāntv adya daśārhavīrā
dṛḍho 'smi nāthair naralokanāthaiḥ
c dharme 'pramādaṃ kurutāprameyā
draṣṭāsmi bhūyaḥ sukhinaḥ sametān
 vaiśaṃpāyana uvāca
a te 'nyonyam āmantrya tathābhivādya
vṛddhān parisvajya śiśūṃś ca sarvān
c yadupravīrāḥ svagṛhāṇi jagmū
rājāpi tīrthāny anusaṃcacāra
a visṛjya kṛṣṇaṃ tv atha dharmarājo
vidarbharājopacitāṃ sutīrthām
b jagāma puṇyāṃ saritaṃ payoṣṇīṃ
b sabhrātṛbhṛtyaḥ saha lomaśena
c sutena somena vimiśritodāṃ
tataḥ payoṣṇīṃ prati sa hy uvāsa
d dvijātimukhyair muditair mahātmā
d saṃstūyamānaḥ stutibhir varābhiḥ
 lomaśa uvāca
a nṛgeṇa yajamānena someneha puraṃdaraḥ
c tarpitaḥ śrūyate rājan sa tṛpto madam abhyagāt
a iha devaiḥ sahendrair hi prajāpatibhir eva ca
c iṣṭaṃ bahuvidhair yajñair mahadbhir bhūridakṣiṇaiḥ
a āmūrtarayasaś ceha rājā vajradharaṃ prabhum
c tarpayām āsa somena hayamedheṣu saptasu
a tasya saptasu yajñeṣu sarvam āsīd dhiraṇmayam
c vānaspatyaṃ ca bhaumaṃ ca yad dravyaṃ niyataṃ makhe
d caṣālayūpacamasāḥ sthālyaḥ pātryaḥ srucaḥ sruvāḥ
a teṣv eva cāsya yajñeṣu prayogāḥ sapta viśrutāḥ
c saptaikaikasya yūpasya caṣālāś copari sthitāḥ
a tasya sma yūpān yajñeṣu bhrājamānān hiraṇmayān
c svayam utthāpayām āsur devāḥ sendrā yudhiṣṭhira
a teṣu tasya makhāgryeṣu gayasya pṛthivīpateḥ
c amādyad indraḥ somena dakṣiṇābhir dvijātayaḥ
d prasaṃkhyānān asaṃkhyeyān pratyagṛhṇan dvijātayaḥ
a sikatā vā yathā loke yathā vā divi tārakāḥ
c yathā vā varṣato dhārā asaṃkhyeyāś ca kena cit
a tathaiva tad asaṃkhyeyaṃ dhanaṃ yat pradadau gayaḥ
c sadasyebhyo mahārāja teṣu yajñeṣu saptasu
a bhavet saṃkhyeyam etad vai yad etat parikīrtitam
c na sā śakyā tu saṃkhyātuṃ dakṣiṇā dakṣiṇāvataḥ
a hiraṇmayībhir gobhiś ca kṛtābhir viśvakarmaṇā
c brāhmaṇāṃs tarpayām āsa nānādigbhyaḥ samāgatān
a alpāvaśeṣā pṛthivī caityair āsīn mahātmanaḥ
c gayasya yajamānasya tatra tatra viśāṃ pate
a sa lokān prāptavān aindrān karmaṇā tena bhārata
c salokatāṃ tasya gacchet payoṣṇyāṃ ya upaspṛśet
a tasmāt tvam atra rājendra bhrātṛbhiḥ sahito 'nagha
c upaspṛśya mahīpāla dhūtapāpmā bhaviṣyasi
 vaiśaṃpāyana uvāca
a sa payoṣṇyāṃ naraśreṣṭhaḥ snātvā vai bhrātṛbhiḥ saha
c vaiḍūryaparvataṃ caiva narmadāṃ ca mahānadīm
d uddiśya pāṇḍavaśreṣṭhaḥ sa pratasthe mahīpatiḥ
e samājagāma tejasvī bhrātṛbhiḥ sahito 'naghaḥ
a tato 'sya sarvāṇy ācakhyau lomaśo bhagavān ṛṣiḥ
c tīrthāni ramaṇīyāni tatra tatra viśāṃ pate
a yathāyogaṃ yathāprīti prayayau bhrātṛbhiḥ saha
c dadamāno 'sakṛd vittaṃ brāhmaṇebhyaḥ sahasraśaḥ
 lomaśa uvāca
a devānām eti kaunteya tathā rājñāṃ salokatām
c vaiḍūryaparvataṃ dṛṣṭvā narmadām avatīrya ca
a saṃdhir eṣa naraśreṣṭha tretāyā dvāparasya ca
c etam āsādya kaunteya sarvapāpaiḥ pramucyate
a eṣa śaryātiyajñasya deśas tāta prakāśate
c sākṣād yatrāpibat somam aśvibhyāṃ saha kauśikaḥ
a cukopa bhārgavaś cāpi mahendrasya mahātapāḥ
c saṃstambhayām āsa ca taṃ vāsavaṃ cyavanaḥ prabhuḥ
e sukanyāṃ cāpi bhāryāṃ sa rājaputrīm ivāptavān
 yudhiṣṭhira uvāca
a kathaṃ viṣṭambhitas tena bhagavān pākaśāsanaḥ
c kimarthaṃ bhārgavaś cāpi kopaṃ cakre mahātapāḥ
a nāsatyau ca kathaṃ brahman kṛtavān somapīthinau
c etat sarvaṃ yathāvṛttam ākhyātu bhagavān mama
 lomaśa uvāca
a bhṛgor maharṣeḥ putro 'bhūc cyavano nāma bhārgavaḥ
c samīpe sarasaḥ so 'sya tapas tepe mahādyutiḥ
a sthāṇubhūto mahātejā vīrasthānena pāṇḍava
c atiṣṭhat subahūn kālān ekadeśe viśāṃ pate
a sa valmīko 'bhavad ṛṣir latābhir abhisaṃvṛtaḥ
c kālena mahatā rājan samākīrṇaḥ pipīlikaiḥ
a tathā sa saṃvṛto dhīmān mṛtpiṇḍa iva sarvaśaḥ
c tapyati sma tapo rājan valmīkena samāvṛtaḥ
a atha dīrghasya kālasya śaryātir nāma pārthivaḥ
c ājagāma saro ramyaṃ vihartum idam uttamam
a tasya strīṇāṃ sahasrāṇi catvāry āsan parigrahaḥ
c ekaiva ca sutā śubhrā sukanyā nāma bhārata
a sā sakhībhiḥ parivṛtā sarvābharaṇabhūṣitā
c caṅkramyamāṇā valmīkaṃ bhārgavasya samāsadat
a sā caiva sudatī tatra paśyamānā manoramān
c vanaspatīn vicinvantī vijahāra sakhīvṛtā
a rūpeṇa vayasā caiva madanena madena ca
c babhañja vanavṛkṣāṇāṃ śākhāḥ paramapuṣpitāḥ
a tāṃ sakhīrahitām ekām ekavastrām alaṃkṛtām
c dadarśa bhārgavo dhīmāṃś carantīm iva vidyutam
a tāṃ paśyamāno vijane sa reme paramadyutiḥ
c kṣāmakaṇṭhaś ca brahmarṣis tapobalasamanvitaḥ
e tām ābabhāṣe kalyāṇīṃ sā cāsya na śṛṇoti vai
a tataḥ sukanyā valmīke dṛṣṭvā bhārgavacakṣuṣī
c kautūhalāt kaṇṭakena buddhimohabalātkṛtā
a kiṃ nu khalv idam ity uktvā nirbibhedāsya locane
c akrudhyat sa tayā viddhe netre paramamanyumān
e tataḥ śaryātisainyasya śakṛnmūtraṃ samāvṛṇot
a tato ruddhe śakṛnmūtre sainyam ānāhaduḥkhitam
c tathāgatam abhiprekṣya paryapṛcchat sa pārthivaḥ
a taponityasya vṛddhasya roṣaṇasya viśeṣataḥ
c kenāpakṛtam adyeha bhārgavasya mahātmanaḥ
e jñātaṃ vā yadi vājñātaṃ tad ṛtaṃ brūta māciram
a tam ūcuḥ sainikāḥ sarve na vidmo 'pakṛtaṃ vayam
c sarvopāyair yathākāmaṃ bhavāṃs tad adhigacchatu
a tataḥ sa pṛthivīpālaḥ sāmnā cogreṇa ca svayam
c paryapṛcchat suhṛdvargaṃ pratyajānan na caiva te
a ānāhārtaṃ tato dṛṣṭvā tat sainyam asukhārditam
c pitaraṃ duḥkhitaṃ cāpi sukanyedam athābravīt
a mayāṭantyeha valmīke dṛṣṭaṃ sattvam abhijvalat
c khadyotavad abhijñātaṃ tan mayā viddham antikāt
a etac chrutvā tu śaryātir valmīkaṃ tūrṇam ādravat
c tatrāpaśyat tapovṛddhaṃ vayovṛddhaṃ ca bhārgavam
c   candrādityasamaprabham
c jñānavṛddhaṃ vayovṛddhaṃ
a ayācad atha sainyārthaṃ prāñjaliḥ pṛthivīpatiḥ
c ajñānād bālayā yat te kṛtaṃ tat kṣantum arhasi
d imām eva ca te kanyāṃ dadāmi sudṛḍhavrata
d bhāryārthī tvaṃ gṛhāṇemāṃ prasīdasva ca bhārgava
a tato 'bravīn mahīpālaṃ cyavano bhārgavas tadā
b apamānād ahaṃ viddho hy anayā darpapūrṇayā
c rūpaudāryasamāyuktāṃ lobhamohabalātkṛtām
a tām eva pratigṛhyāhaṃ rājan duhitaraṃ tava
c kṣamiṣyāmi mahīpāla satyam etad bravīmi te
a ṛṣer vacanam ājñāya śaryātir avicārayan
c dadau duhitaraṃ tasmai cyavanāya mahātmane
a pratigṛhya ca tāṃ kanyāṃ cyavanaḥ prasasāda ha
c prāptaprasādo rājā sa sasainyaḥ punar āvrajat
a sukanyāpi patiṃ labdhvā tapasvinam aninditā
c nityaṃ paryacarat prītyā tapasā niyamena ca
a agnīnām atithīnāṃ ca śuśrūṣur anasūyikā
c samārādhayata kṣipraṃ cyavanaṃ sā śubhānanā
 lomaśa uvāca
a kasya cit tv atha kālasya surāṇām aśvinau nṛpa
c kṛtābhiṣekāṃ vivṛtāṃ sukanyāṃ tām apaśyatām
a tāṃ dṛṣṭvā darśanīyāṅgīṃ devarājasutām iva
c ūcatuḥ samabhidrutya nāsatyāv aśvināv idam
a kasya tvam asi vāmoru kiṃ vane vai karoṣi ca
c icchāva bhadre jñātuṃ tvāṃ tat tvam ākhyāhi śobhane
a tataḥ sukanyā saṃvītā tāv uvāca surottamau
c śaryātitanayāṃ vittaṃ bhāryāṃ ca cyavanasya mām
d nāmnā cāhaṃ sukanyeti nṛloke 'smin pratiṣṭhitā
d sāhaṃ sarvātmanā nityaṃ bhartāram anuvartinī
a athāśvinau prahasyaitām abrūtāṃ punar eva tu
c kathaṃ tvam asi kalyāṇi pitrā dattā gatādhvane
a bhrājase vanamadhye tvaṃ vidyut saudāminī yathā
c na deveṣv api tulyāṃ hi tvayā paśyāva bhāmini
d anābharaṇasaṃpannā paramāmbaravarjitā
d śobhayasy adhikaṃ bhadre vanam apy analaṃkṛtā
a sarvābharaṇasaṃpannā paramāmbaradhāriṇī
c śobhethās tv anavadyāṅgi na tv evaṃ malapaṅkinī
a kasmād evaṃvidhā bhūtvā jarājarjaritaṃ patim
c tvam upāsse ha kalyāṇi kāmabhogabahiṣkṛtam
a asamarthaṃ paritrāṇe poṣaṇe ca śucismite
c sādhu cyavanam utsṛjya varayasvaikam āvayoḥ
e patyarthaṃ devagarbhābhe mā vṛthā yauvanaṃ kṛthāḥ
a evam uktā sukanyā tu surau tāv idam abravīt
c ratāhaṃ cyavane patyau maivaṃ mā paryaśaṅkithāḥ
a tāv abrūtāṃ punas tv enām āvāṃ devabhiṣagvarau
c yuvānaṃ rūpasaṃpannaṃ kariṣyāvaḥ patiṃ tava
a tatas tasyāvayoś caiva patim ekatamaṃ vṛṇu
c etena samayenainam āmantraya varānane
a sā tayor vacanād rājann upasaṃgamya bhārgavam
c uvāca vākyaṃ yat tābhyām uktaṃ bhṛgusutaṃ prati
a tac chrutvā cyavano bhāryām uvāca kriyatām iti
c bhartrā sā samanujñātā kriyatām ity athābravīt
a śrutvā tad aśvinau vākyaṃ tat tasyāḥ kriyatām iti
c ūcatū rājaputrīṃ tāṃ patis tava viśatv apaḥ
a tato 'mbhaś cyavanaḥ śīghraṃ rūpārthī praviveśa ha
c aśvināv api tad rājan saraḥ praviśatāṃ prabho
a tato muhūrtād uttīrṇāḥ sarve te sarasas tataḥ
c divyarūpadharāḥ sarve yuvāno mṛṣṭakuṇḍalāḥ
e tulyarūpadharāś caiva manasaḥ prītivardhanāḥ
a te 'bruvan sahitāḥ sarve vṛṇīṣvānyatamaṃ śubhe
c asmākam īpsitaṃ bhadre patitve varavarṇini
d tam aśvinor anyatamaṃ cyavanaṃ vā manasvini
e yatra vāpy abhikāmāsi taṃ vṛṇīṣva suśobhane
a sā samīkṣya tu tān sarvāṃs tulyarūpadharān sthitān
c niścitya manasā buddhyā devī vavre svakaṃ patim
d yady ahaṃ manasā nānyaṃ patim icche svakaṃ vinā
d tena satyena me devau prayacchetāṃ patiṃ mama
d evam uktau tathā sādhvyā nāsatyau surasattamau
d darśayām āsatus tasyāḥ sukanyāyā bhṛgoḥ sutam
d tato devāḥ sutuṣṭāś ca cyavanaṃ taṃ patiṃ daduḥ
a labdhvā tu cyavano bhāryāṃ vayorūpaṃ ca vāñchitam
c hṛṣṭo 'bravīn mahātejās tau nāsatyāv idaṃ vacaḥ
a yathāhaṃ rūpasaṃpanno vayasā ca samanvitaḥ
c kṛto bhavadbhyāṃ vṛddhaḥ san bhāryāṃ ca prāptavān imām
a tasmād yuvāṃ kariṣyāmi prītyāhaṃ somapīthinau
c miṣato devarājasya satyam etad bravīmi vām
a tac chrutvā hṛṣṭamanasau divaṃ tau pratijagmatuḥ
c cyavano 'pi sukanyā ca surāv iva vijahratuḥ
d tasminn eva sarastīre bibhratau rūpam uttamam
 lomaśa uvāca
a tataḥ śrutvā tu śaryātir vayaḥsthaṃ cyavanaṃ kṛtam
c saṃhṛṣṭaḥ senayā sārdham upāyād bhārgavāśramam
a cyavanaṃ ca sukanyāṃ ca dṛṣṭvā devasutāv iva
c reme mahīpaḥ śaryātiḥ kṛtsnāṃ prāpya mahīm iva
a ṛṣiṇā satkṛtas tena sabhāryaḥ pṛthivīpatiḥ
c upopaviṣṭaḥ kalyāṇīḥ kathāś cakre mahāmanāḥ
a athainaṃ bhārgavo rājann uvāca parisāntvayan
c yājayiṣyāmi rājaṃs tvāṃ saṃbhārān upakalpaya
a tataḥ paramasaṃhṛṣṭaḥ śaryātiḥ pṛthivīpatiḥ
c cyavanasya mahārāja tad vākyaṃ pratyapūjayat
a praśaste 'hani yajñīye sarvakāmasamṛddhimat
c kārayām āsa śaryātir yajñāyatanam uttamam
a tatrainaṃ cyavano rājan yājayām āsa bhārgavaḥ
c adbhutāni ca tatrāsan yāni tāni nibodha me
a agṛhṇāc cyavanaḥ somam aśvinor devayos tadā
c tam indro vārayām āsa gṛhyamāṇaṃ tayor graham
 indra uvāca
a ubhāv etau na somārhau nāsatyāv iti me matiḥ
c bhiṣajau devaputrāṇāṃ karmaṇā naivam arhataḥ
 cyavana uvāca
a māvamaṃsthā mahātmānau rūpadraviṇavattarau
c yau cakratur māṃ maghavan vṛndārakam ivājaram
a ṛte tvāṃ vibudhāṃś cānyān kathaṃ vai nārhataḥ savam
c aśvināv api devendra devau viddhi puraṃdara
 indra uvāca
a cikitsakau karmakarau kāmarūpasamanvitau
c loke carantau martyānāṃ kathaṃ somam ihārhataḥ
 lomaśa uvāca
a etad eva yadā vākyam āmreḍayati vāsavaḥ
c anādṛtya tataḥ śakraṃ grahaṃ jagrāha bhārgavaḥ
a grahīṣyantaṃ tu taṃ somam aśvinor uttamaṃ tadā
c samīkṣya balabhid deva idaṃ vacanam abravīt
a ābhyām arthāya somaṃ tvaṃ grahīṣyasi yadi svayam
c vajraṃ te prahariṣyāmi ghorarūpam anuttamam
a evam uktaḥ smayann indram abhivīkṣya sa bhārgavaḥ
c jagrāha vidhivat somam aśvibhyām uttamaṃ graham
a tato 'smai prāharad vajraṃ ghorarūpaṃ śacīpatiḥ
c tasya praharato bāhuṃ stambhayām āsa bhārgavaḥ
a saṃstambhayitvā cyavano juhuve mantrato 'nalam
c kṛtyārthī sumahātejā devaṃ hiṃsitum udyataḥ
a tataḥ kṛtyā samabhavad ṛṣes tasya tapobalāt
c mado nāma mahāvīryo bṛhatkāyo mahāsuraḥ
e śarīraṃ yasya nirdeṣṭum aśakyaṃ tu surāsuraiḥ
f tasya pramāṇaṃ vapuṣā na tulyam iha vidyate
a tasyāsyam abhavad ghoraṃ tīkṣṇāgradaśanaṃ mahat
c hanur ekā sthitā tasya bhūmāv ekā divaṃ gatā
a catasra āyatā daṃṣṭrā yojanānāṃ śataṃ śatam
c itare tv asya daśanā babhūvur daśayojanāḥ
e prākārasadṛśākārāḥ śūlāgrasamadarśanāḥ
a bāhū parvatasaṃkāśāv āyatāv ayutaṃ samau
c netre raviśaśiprakhye vaktram antakasaṃnibham
a lelihañ jihvayā vaktraṃ vidyuccapalalolayā
c vyāttānano ghoradṛṣṭir grasann iva jagad balāt
a sa bhakṣayiṣyan saṃkruddhaḥ śatakratum upādravat
c mahatā ghorarūpeṇa lokāñ śabdena nādayan
 lomaśa uvāca
a taṃ dṛṣṭvā ghoravadanaṃ madaṃ devaḥ śatakratuḥ
c āyāntaṃ bhakṣayiṣyantaṃ vyāttānanam ivāntakam
a bhayāt saṃstambhitabhujaḥ sṛkkiṇī lelihan muhuḥ
c tato 'bravīd devarājaś cyavanaṃ bhayapīḍitaḥ
a somārhāv aśvināv etāv adya prabhṛti bhārgava
c bhaviṣyataḥ satyam etad vaco brahman bravīmi te
a na te mithyā samārambho bhavatv eṣa paro vidhiḥ
c jānāmi cāhaṃ viprarṣe na mithyā tvaṃ kariṣyasi
a somārhāv aśvināv etau yathaivādya kṛtau tvayā
b tathaiva mām api brahmañ śreyasā yoktum arhasi
c bhūya eva tu te vīryaṃ prakāśed iti bhārgava
a sukanyāyāḥ pituś cāsya loke kīrtiḥ prathed iti
c ato mayaitad vihitaṃ tava vīryaprakāśanam
d iha riraṃsayā devāḥ pitaraś ca maharṣayaḥ
d arcayanti mahāprājña kratuṃ tava mahābalāḥ
e tasmāt prasādaṃ kuru me bhavatv etad yathecchasi
a evam uktasya śakreṇa cyavanasya mahātmanaḥ
c sa manyur vyagamac chīghraṃ mumoca ca puraṃdaram
a madaṃ ca vyabhajad rājan pāne strīṣu ca vīryavān
c akṣeṣu mṛgayāyāṃ ca pūrvasṛṣṭaṃ punaḥ punaḥ
a tathā madaṃ viniṣkṣipya śakraṃ saṃtarpya cendunā
c aśvibhyāṃ sahitān devān yājayitvā ca taṃ nṛpam
a vikhyāpya vīryaṃ sarveṣu lokeṣu vadatāṃ varaḥ
c sukanyayā sahāraṇye vijahārānuraktayā
d adyāpīha pragāyanti gāthāṃ tasyaiva dhīmataḥ
d tāṃ śrutvā cakṣuṣor hāniṃ nāpnuvantīha mānavāḥ
d śaryātiṃ ca sukanyāṃ ca cyavanaṃ śakram aśvinau
d ye bhuktvā saṃsmariṣyanti teṣāṃ cakṣur na hīyate
a tasyaitad dvijasaṃghuṣṭaṃ saro rājan prakāśate
c atra tvaṃ saha sodaryaiḥ pitṝn devāṃś ca tarpaya
d tarpayādya pitṝn devān payasā pāvanena ca
a etad dṛṣṭvā mahīpāla sikatākṣaṃ ca bhārata
c saindhavāraṇyam āsādya kulyānāṃ kuru darśanam
e puṣkareṣu mahārāja sarveṣu ca jalaṃ spṛśa
f sthāṇor mantrāṇi ca japan siddhiṃ prāpsyasi bhārata
f saṃdhir dvayor naraśreṣṭha tretāyā dvāparasya ca
f ayaṃ hi dṛśyate pārtha sarvapāpapraṇāśanaḥ
f atropaspṛśa caiva tvaṃ sarvapāpapraṇāśane
a ārcīkaparvataś caiva nivāso vai manīṣiṇām
c sadāphalaḥ sadāsroto marutāṃ sthānam uttamam
e caityāś caite bahuśatās tridaśānāṃ yudhiṣṭhira
a etac candramasas tīrtham ṛṣayaḥ paryupāsate
c vaikhānasāś ca ṛṣayo vālakhilyās tathaiva ca
a śṛṅgāṇi trīṇi puṇyāṇi trīṇi prasravaṇāni ca
b ādisiddhāni kaunteya na vidmas tatra kāraṇam
c sarvāṇy anuparikramya yathākāmam upaspṛśa
a śaṃtanuś cātra kaunteya śunakaś ca narādhipa
c naranārāyaṇau cobhau sthānaṃ prāptāḥ sanātanam
a iha nityaśayā devāḥ pitaraś ca maharṣibhiḥ
c ārcīkaparvate tepus tān yajasva yudhiṣṭhira
a iha te vai carūn prāśnann ṛṣayaś ca viśāṃ pate
c yamunā cākṣayasrotāḥ kṛṣṇaś ceha taporataḥ
a yamau ca bhīmasenaś ca kṛṣṇā cāmitrakarśana
c sarve cātra gamiṣyāmaḥ sukṛśāḥ sutapasvinaḥ
a etat prasravaṇaṃ puṇyam indrasya manujādhipa
c yatra dhātā vidhātā ca varuṇaś cordhvam āgatāḥ
a iha te nyavasan rājan kṣāntāḥ paramadharmiṇaḥ
c maitrāṇām ṛjubuddhīnām ayaṃ girivaraḥ śubhaḥ
a eṣā sā yamunā rājan rājarṣigaṇasevitā
c nānāyajñacitā rājan puṇyā pāpabhayāpahā
a atra rājā maheṣvāso māndhātāyajata svayam
c sahadevaś ca kaunteya somako dadatāṃ varaḥ
 yudhiṣṭhira uvāca
a māndhātā rājaśārdūlas triṣu lokeṣu viśrutaḥ
c kathaṃ jāto mahābrahman yauvanāśvo nṛpottamaḥ
e kathaṃ caitāṃ parāṃ kāṣṭhāṃ prāptavān amitadyutiḥ
a yasya lokās trayo vaśyā viṣṇor iva mahātmanaḥ
c etad icchāmy ahaṃ śrotuṃ caritaṃ tasya dhīmataḥ
d satyakīrter hi māndhātuḥ kathyamānaṃ tvayānagha
a yathā māndhātṛśabdaś ca tasya śakrasamadyuteḥ
c janma cāprativīryasya kuśalo hy asi bhāṣitum
 lomaśa uvāca
a śṛṇuṣvāvahito rājan rājñas tasya mahātmanaḥ
b yathā cāsau samabhavac caritaṃ tasya dhīmataḥ
c yathā māndhātṛśabdo vai lokeṣu parigīyate
a ikṣvākuvaṃśaprabhavo yuvanāśvo mahīpatiḥ
c so 'yajat pṛthivīpāla kratubhir bhūridakṣiṇaiḥ
a aśvamedhasahasraṃ ca prāpya dharmabhṛtāṃ varaḥ
c anyaiś ca kratubhir mukhyair vividhair āptadakṣiṇaiḥ
a anapatyas tu rājarṣiḥ sa mahātmā dṛḍhavrataḥ
c mantriṣv ādhāya tad rājyaṃ vananityo babhūva ha
a śāstradṛṣṭena vidhinā saṃyojyātmānam ātmanā
b sa kadā cin nṛpo rājann upavāsena duḥkhitaḥ
c pipāsāśuṣkahṛdayaḥ praviveśāśramaṃ bhṛgoḥ
a tām eva rātriṃ rājendra mahātmā bhṛgunandanaḥ
c iṣṭiṃ cakāra saudyumner maharṣiḥ putrakāraṇāt
a saṃbhṛto mantrapūtena vāriṇā kalaśo mahān
c tatrātiṣṭhata rājendra pūrvam eva samāhitaḥ
e yat prāśya prasavet tasya patnī śakrasamaṃ sutam
f tad vāri vidhivad rājan yasminn āsīt susaṃskṛtam
a taṃ nyasya vedyāṃ kalaśaṃ suṣupus te maharṣayaḥ
c rātrijāgaraṇaśrāntāḥ saudyumniḥ samatītya tān
a śuṣkakaṇṭhaḥ pipāsārtaḥ pāṇīyārthī bhṛśaṃ nṛpaḥ
c taṃ praviśyāśramaṃ śrāntaḥ pāṇīyaṃ so 'bhyayācata
a tasya śrāntasya śuṣkeṇa kaṇṭhena krośatas tadā
c nāśrauṣīt kaś cana tadā śakuner iva vāśitam
a tatas taṃ kalaśaṃ dṛṣṭvā jalapūrṇaṃ sa pārthivaḥ
c abhyadravata vegena pītvā cāmbho vyavāsṛjat
a sa pītvā śītalaṃ toyaṃ pipāsārto mahīpatiḥ
c nirvāṇam agamad dhīmān susukhī cābhavat tadā
a tatas te pratyabudhyanta ṛṣayaḥ sanarādhipāḥ
c nistoyaṃ taṃ ca kalaśaṃ dadṛśuḥ sarva eva te
a kasya karmedam iti ca paryapṛcchan samāgatāḥ
c yuvanāśvo mayety eva satyaṃ samabhipadyata
a na yuktam iti taṃ prāha bhagavān bhārgavas tadā
c sutārthaṃ sthāpitā hy āpas tapasā caiva saṃbhṛtāḥ
a mayā hy atrāhitaṃ brahma tapa āsthāya dāruṇam
c putrārthaṃ tava rājarṣe mahābalaparākrama
a mahābalo mahāvīryas tapobalasamanvitaḥ
c yaḥ śakram api vīryeṇa gamayed yamasādanam
a anena vidhinā rājan mayaitad upapāditam
c abbhakṣaṇaṃ tvayā rājann ayuktaṃ kṛtam adya vai
a na tv adya śakyam asmābhir etat kartum ato 'nyathā
c nūnaṃ daivakṛtaṃ hy etad yad evaṃ kṛtavān asi
a pipāsitena yāḥ pītā vidhimantrapuraskṛtāḥ
c āpas tvayā mahārāja mattapovīryasaṃbhṛtāḥ
e tābhyas tvam ātmanā putram evaṃvīryaṃ janiṣyasi
a vidhāsyāmo vayaṃ tatra taveṣṭiṃ paramādbhutām
c yathā śakrasamaṃ putraṃ janayiṣyasi vīryavān
d garbhadhāraṇajaṃ vāpi na khedaṃ samavāpsyasi
d iti śrutvā vacas tasya rājā tv iti tathābravīt
d na ca prāṇair mahārāja viyogas te bhaviṣyati
a tato varṣaśate pūrṇe tasya rājño mahātmanaḥ
c vāmaṃ pārśvaṃ vinirbhidya sutaḥ sūrya ivāparaḥ
a niścakrāma mahātejā na ca taṃ mṛtyur āviśat
c yuvanāśvaṃ narapatiṃ tad adbhutam ivābhavat
a tataḥ śakro mahātejās taṃ didṛkṣur upāgamat
b tato devā mahendraṃ tam apṛcchan dhāsyatīti kim
c pradeśinīṃ tato 'syāsye śakraḥ samabhisaṃdadhe
a mām ayaṃ dhāsyatīty evaṃ paribhāṣṭaḥ sa vajriṇā
c māndhāteti ca nāmāsya cakruḥ sendrā divaukasaḥ
a pradeśinīṃ śakradattām āsvādya sa śiśus tadā
c avardhata mahīpāla kiṣkūṇāṃ ca trayodaśa
a vedās taṃ sadhanurvedā divyāny astrāṇi ceśvaram
c upatasthur mahārāja dhyātamātrāṇi sarvaśaḥ
a dhanur ājagavaṃ nāma śarāḥ śṛṅgodbhavāś ca ye
c abhedyaṃ kavacaṃ caiva sadyas tam upasaṃśrayan
a so 'bhiṣikto maghavatā svayaṃ śakreṇa bhārata
c dharmeṇa vyajayal lokāṃs trīn viṣṇur iva vikramaiḥ
a tasyāpratihataṃ cakraṃ prāvartata mahātmanaḥ
c ratnāni caiva rājarṣiṃ svayam evopatasthire
a tasyeyaṃ vasusaṃpūrṇā vasudhā vasudhādhipa
c teneṣṭaṃ vividhair yajñair bahubhiḥ svāptadakṣiṇaiḥ
a citacaityo mahātejā dharmaṃ prāpya ca puṣkalam
c śakrasyārdhāsanaṃ rājaṃl labdhavān amitadyutiḥ
a ekāhnā pṛthivī tena dharmanityena dhīmatā
c nirjitā śāsanād eva saratnākarapattanā
a tasya cityair mahārāja kratūnāṃ dakṣiṇāvatām
c caturantā mahī vyāptā nāsīt kiṃ cid anāvṛtam
a tena padmasahasrāṇi gavāṃ daśa mahātmanā
c brāhmaṇebhyo mahārāja dattānīti pracakṣate
a tena dvādaśavārṣikyām anāvṛṣṭyāṃ mahātmanā
c vṛṣṭaṃ sasyavivṛddhyarthaṃ miṣato vajrapāṇinaḥ
a tena somakulotpanno gāndhārādhipatir mahān
c garjann iva mahāmeghaḥ pramathya nihataḥ śaraiḥ
a prajāś caturvidhās tena jitā rājan mahātmanā
c tenātmatapasā lokāḥ sthāpitāś cāpi tejasā
a tasyaitad devayajanaṃ sthānam ādityavarcasaḥ
c paśya puṇyatame deśe kurukṣetrasya madhyataḥ
d tathā tvam api rājendra māndhāteva mahīpatiḥ
d dharmaṃ kṛtvā mahīṃ rakṣan svargalokam avāpsyasi
a etat te sarvam ākhyātaṃ māndhātuś caritaṃ mahat
c janma cāgryaṃ mahīpāla yan māṃ tvaṃ paripṛcchasi
d vaiśaṃpāyana uvāca
d evam uktaḥ sa kaunteyo lomaśena maharṣiṇā
d papracchānantaraṃ bhūyaḥ somakaṃ prati bhārata
 yudhiṣṭhira uvāca
a kathaṃvīryaḥ sa rājābhūt somako vadatāṃ vara
c karmāṇy asya prabhāvaṃ ca śrotum icchāmi tattvataḥ
 lomaśa uvāca
a yudhiṣṭhirāsīn nṛpatiḥ somako nāma dhārmikaḥ
c tasya bhāryāśataṃ rājan sadṛśīnām abhūt tadā
a sa vai yatnena mahatā tāsu putraṃ mahīpatiḥ
c kaṃ cin nāsādayām āsa kālena mahatā api
a kadā cit tasya vṛddhasya yatamānasya yatnataḥ
c jantur nāma sutas tasmin strīśate samajāyata
a taṃ jātaṃ mātaraḥ sarvāḥ parivārya samāsate
c satataṃ pṛṣṭhataḥ kṛtvā kāmabhogān viśāṃ pate
d mamāyam iti manvānā manobhiḥ putram aurasam
a tataḥ pipīlikā jantuṃ kadā cid adaśat sphiji
c sa daṣṭo vyanadad rājaṃs tena duḥkhena bālakaḥ
a tatas tā mātaraḥ sarvāḥ prākrośan bhṛśaduḥkhitāḥ
c parivārya jantuṃ sahitāḥ sa śabdas tumulo 'bhavat
a tam ārtanādaṃ sahasā śuśrāva sa mahīpatiḥ
c amātyapariṣanmadhye upaviṣṭaḥ sahartvijaiḥ
a tataḥ prasthāpayām āsa kim etad iti pārthivaḥ
c tasmai kṣattā yathāvṛttam ācacakṣe sutaṃ prati
a tvaramāṇaḥ sa cotthāya somakaḥ saha mantribhiḥ
c praviśyāntaḥpuraṃ putram āśvāsayad ariṃdamaḥ
a sāntvayitvā tu taṃ putraṃ niṣkramyāntaḥpurān nṛpaḥ
c ṛtvijaiḥ sahito rājan sahāmātya upāviśat
 somaka uvāca
a dhig astv ihaikaputratvam aputratvaṃ varaṃ bhavet
c nityāturatvād bhūtānāṃ śoka evaikaputratā
a idaṃ bhāryāśataṃ brahman parīkṣyopacitaṃ prabho
c putrārthinā mayā voḍhaṃ na cāsāṃ vidyate prajā
a ekaḥ kathaṃ cid utpannaḥ putro jantur ayaṃ mama
c yatamānasya sarvāsu kiṃ nu duḥkham ataḥ param
a vayaś ca samatītaṃ me sabhāryasya dvijottama
c āsāṃ prāṇāḥ samāyattā mama cātraikaputrake
a syān nu karma tathā yuktaṃ yena putraśataṃ bhavet
c mahatā laghunā vāpi karmaṇā duṣkareṇa vā
 ṛtvig uvāca
a asti vai tādṛśaṃ karma yena putraśataṃ bhavet
c yadi śaknoṣi tat kartum atha vakṣyāmi somaka
d kriyatām avicāreṇa tataḥ prāpsyasi putrakān
 somaka uvāca
a kāryaṃ vā yadi vākāryaṃ yena putraśataṃ bhavet
c kṛtam eva hi tad viddhi bhagavān prabravītu me
 ṛtvig uvāca
a yajasva jantunā rājaṃs tvaṃ mayā vitate kratau
c tataḥ putraśataṃ śrīmad bhaviṣyaty acireṇa te
a vapāyāṃ hūyamānāyāṃ dhūmam āghrāya mātaraḥ
c tatas tāḥ sumahāvīryāñ janayiṣyanti te sutān
a tasyām eva tu te jantur bhavitā punar ātmajaḥ
c uttare cāsya sauvarṇaṃ lakṣma pārśve bhaviṣyati
 somaka uvāca
a brahman yad yad yathā kāryaṃ tat tat kuru tathā tathā
c putrakāmatayā sarvaṃ kariṣyāmi vacas tava
 lomaśa uvāca
 sa somakavacaḥ śrutvā brāhmaṇo vedapāragaḥ
a tataḥ sa yājayām āsa somakaṃ tena jantunā
c mātaras tu balāt putram apākarṣuḥ kṛpānvitāḥ
a hā hatāḥ smeti vāśantyas tīvraśokasamanvitāḥ
c taṃ mātaraḥ pratyakarṣan gṛhītvā dakṣiṇe kare
e savye pāṇau gṛhītvā tu yājako 'pi sma karṣati
a kurarīṇām ivārtānām apākṛṣya tu taṃ sutam
c viśasya cainaṃ vidhinā vapām asya juhāva saḥ
a vapāyāṃ hūyamānāyāṃ gandham āghrāya mātaraḥ
c ārtā nipetuḥ sahasā pṛthivyāṃ kurunandana
e sarvāś ca garbhān alabhaṃs tatas tāḥ pārthivāṅganāḥ
a tato daśasu māseṣu somakasya viśāṃ pate
c jajñe putraśataṃ pūrṇaṃ tāsu sarvāsu bhārata
a jantur jyeṣṭhaḥ samabhavaj janitryām eva bhārata
c sa tāsām iṣṭa evāsīn na tathānye nijāḥ sutāḥ
a tac ca lakṣaṇam asyāsīt sauvarṇaṃ pārśva uttare
c tasmin putraśate cāgryaḥ sa babhūva guṇair yutaḥ
d rājā pṛthivyāṃ vikhyātaḥ sadā dharmaparāyaṇaḥ
a tataḥ sa lokam agamat somakasya guruḥ param
c atha kāle vyatīte tu somako 'py agamat param
a atha taṃ narake ghore pacyamānaṃ dadarśa saḥ
c tam apṛcchat kimarthaṃ tvaṃ narake pacyase dvija
a tam abravīd guruḥ so 'tha pacyamāno 'gninā bhṛśam
c tvaṃ mayā yājito rājaṃs tasyedaṃ karmaṇaḥ phalam
a etac chrutvā sa rājarṣir dharmarājānam abravīt
c aham atra pravekṣyāmi mucyatāṃ mama yājakaḥ
e matkṛte hi mahābhāgaḥ pacyate narakāgninā
f so 'ham ātmānam ādhāsye narake mucyatāṃ guruḥ
 dharma uvāca
a nānyaḥ kartuḥ phalaṃ rājann upabhuṅkte kadā cana
b yadi te 'sya phalaṃ rājann upabhojyaṃ kathaṃ cana
c imāni tava dṛśyante phalāni dadatāṃ vara
d duṣkṛtaṃ cāsya vindethā mucyate tvadgurur yathā
 somaka uvāca
a puṇyān na kāmaye lokān ṛte 'haṃ brahmavādinam
c icchāmy aham anenaiva saha vastuṃ surālaye
a narake vā dharmarāja karmaṇāsya samo hy aham
c puṇyāpuṇyaphalaṃ deva samam astv āvayor idam
 dharma uvāca
a yady evam īpsitaṃ rājan bhuṅkṣvāsya sahitaḥ phalam
c tulyakālaṃ sahānena paścāt prāpsyasi sadgatim
 lomaśa uvāca
a sa cakāra tathā sarvaṃ rājā rājīvalocanaḥ
b kṣīṇapāpaś ca tasmāt sa vimukto guruṇā saha
c punaś ca lebhe lokān svān karmaṇā nirjitāñ śubhān
e saha tenaiva vipreṇa guruṇā sa gurupriyaḥ
a eṣa tasyāśramaḥ puṇyo ya eṣo 'gre virājate
c kṣānta uṣyātra ṣaḍrātraṃ prāpnoti sugatiṃ naraḥ
a etasminn api rājendra vatsyāmo vigatajvarāḥ
c ṣaḍrātraṃ niyatātmānaḥ sajjībhava kurūdvaha
 lomaśa uvāca
a asmin kila svayaṃ rājann iṣṭavān vai prajāpatiḥ
c satram iṣṭīkṛtaṃ nāma purā varṣasahasrikam
a ambarīṣaś ca nābhāga iṣṭavān yamunām anu
c yajñaiś ca tapasā caiva parāṃ siddhim avāpa saḥ
d teṣām iṣṭāni liṅgāni dṛśyante 'dyāpi bhārata
d yeṣāṃ liṅgair mahārāja saṃstīrṇaiva ca bhūr iyam
d svayaṃ prakāśabahavo vṛkṣāś caite viśāṃ pate
d devāś ca ṛṣayaś caiva samāgacchanti nityaśaḥ
d taptuṃ sāyaṃ tathā prātar dṛśyante te hutāśanāḥ
d ihāplutānāṃ kaunteya sadyaḥ pāpmā vihanyate
d kuruśreṣṭhābhiṣekaṃ vai tasmāt kuru sahānujaḥ
d tato natvāplutāṅgas tvaṃ kauśikīm anuyāsyasi
d viśvāmitreṇa vai tatra tapas taptam anuttamam
d tatas tatra samāplutya gātrāṇi sagaṇo nṛpaḥ
d lomaśa uvāca
d jagāma kauśikīṃ puṇyāṃ ramyāṃ sphītajalāṃ nadīm
d eṣaiva ca nadī puṇyā kauśikī nāma bhārata
d viśvāmitrāśramo ramya eṣa tatra prakāśate
d āśramaś caiva puṇyākhyaḥ kaśyapasya mahātmanaḥ
a deśo nāhuṣayajñānām ayaṃ puṇyatamo nṛpa
c yatreṣṭvā daśa padmāni sadasyebhyo nisṛṣṭavān
a sārvabhaumasya kaunteya yayāter amitaujasaḥ
c spardhamānasya śakreṇa paśyedaṃ yajñavāstv iha
a paśya nānāvidhākārair agnibhir nicitāṃ mahīm
c majjantīm iva cākrāntāṃ yayāter yajñakarmabhiḥ
a eṣā śamy ekapatrā sā śarakaṃ caitad uttamam
c paśya rāmahradān etān paśya nārāyaṇāśramam
a etad ārcīkaputrasya yogair vicarato mahīm
c apasarpaṇaṃ mahīpāla raupyāyām amitaujasaḥ
a atrānuvaṃśaṃ paṭhataḥ śṛṇu me kurunandana
c ulūkhalair ābharaṇaiḥ piśācī yad abhāṣata
d atra sthāsyanti ye nityaṃ teṣāṃ vighno bhaved iti
a yugaṃdhare dadhi prāśya uṣitvā cācyutasthale
c tadvad bhūtilaye snātvā saputrā vastum icchasi
a ekarātram uṣitveha dvitīyaṃ yadi vatsyasi
c etad vai te divā vṛttaṃ rātrau vṛttam ato 'nyathā
d evam etad viditvā tvaṃ rātriṃ vasa mahāmate
a atrādyāho nivatsyāmaḥ kṣapāṃ bharatasattama
c dvāram etad dhi kaunteya kurukṣetrasya bhārata
a atraiva nāhuṣo rājā rājan kratubhir iṣṭavān
c yayātir bahuratnāḍhyair yatrendro mudam abhyagāt
a etat plakṣāvataraṇaṃ yamunātīrtham ucyate
c etad vai nākapṛṣṭhasya dvāram āhur manīṣiṇaḥ
a atra sārasvatair yajñair ījānāḥ paramarṣayaḥ
c yūpolūkhalinas tāta gacchanty avabhṛthāplavam
a atraiva bharato rājā medhyam aśvam avāsṛjat
a   rājan kratubhir iṣṭavān
a hayamedhena yajñena
c asakṛt kṛṣṇasāraṅgaṃ dharmeṇāvāpya medinīm
a atraiva puruṣavyāghra maruttaḥ satram uttamam
c āste devarṣimukhyena saṃvartenābhipālitaḥ
a atropaspṛśya rājendra sarvāṃl lokān prapaśyati
c pūyate duṣkṛtāc caiva samupaspṛśya bhārata
 vaiśaṃpāyana uvāca
a tatra sabhrātṛkaḥ snātvā stūyamāno maharṣibhiḥ
c lomaśaṃ pāṇḍavaśreṣṭha idaṃ vacanam abravīt
a sarvāṃl lokān prapaśyāmi tapasā satyavikrama
c ihasthaḥ pāṇḍavaśreṣṭhaṃ paśyāmi śvetavāhanam
 lomaśa uvāca
a evam etan mahābāho paśyanti paramarṣayaḥ
b iha snātvā tapoyuktāṃs trīṃl lokān sacarācarān
c sarasvatīm imāṃ puṇyāṃ paśyaikaśaraṇāvṛtām
a yatra snātvā naraśreṣṭha dhūtapāpmā bhaviṣyati
c iha sārasvatair yajñair iṣṭavantaḥ surarṣayaḥ
e ṛṣayaś caiva kaunteya tathā rājarṣayo 'pi ca
a vedī prajāpater eṣā samantāt pañcayojanā
c kuror vai yajñaśīlasya kṣetram etan mahātmanaḥ
 lomaśa uvāca
a iha martyās tapas taptvā svargaṃ gacchanti bhārata
c martukāmā narā rājann ihāyānti sahasraśaḥ
a evam āśīḥ prayuktā hi dakṣeṇa yajatā purā
c iha ye vai mariṣyanti te vai svargajito narāḥ
a eṣā sarasvatī puṇyā divyā coghavatī nadī
c etad vinaśanaṃ nāma sarasvatyā viśāṃ pate
a dvāraṃ niṣādarāṣṭrasya yeṣāṃ dveṣāt sarasvatī
b kṣīṇapāpā śubhāṃl lokān prāpnute nātra saṃśayaḥ
c praviṣṭā pṛthivīṃ vīra mā niṣādā hi māṃ viduḥ
a eṣa vai camasodbhedo yatra dṛśyā sarasvatī
c yatrainām abhyavartanta divyāḥ puṇyāḥ samudragāḥ
a etat sindhor mahat tīrthaṃ yatrāgastyam ariṃdama
c lopāmudrā samāgamya bhartāram avṛṇīta vai
a etat prabhāsate tīrthaṃ prabhāsaṃ bhāskaradyute
c indrasya dayitaṃ puṇyaṃ pavitraṃ pāpanāśanam
a etad viṣṇupadaṃ nāma dṛśyate tīrtham uttamam
b yatra gayāśaro nāma pitṝṇāṃ tuṣṭikārakam
b yatra tīrthāny anekāni devatāyatanāni ca
b munīnām āśramāś caiva sarvāḥ svargamayāḥ śubhāḥ
b yatra gayāśiro nāma tīrthaṃ pāpabhayāpaham
b kṣetram etan mahīpāla praṇamasva yathāvidhi
b sarvatīrthasamāvāso dṛśyate vibudhācalaḥ
c eṣā ramyā vipāśā ca nadī paramapāvanī
a atraiva putraśokena vasiṣṭho bhagavān ṛṣiḥ
c baddhvātmānaṃ nipatito vipāśaḥ punar utthitaḥ
d sarvatīrthasamāvāso dṛśyate 'trārbudācalaḥ
a kāśmīramaṇḍalaṃ caitat sarvapuṇyam ariṃdama
c maharṣibhiś cādhyuṣitaṃ paśyedaṃ bhrātṛbhiḥ saha
d vitastāṃ paśya rājendra sarvapāpapramocanīm
d maharṣibhiś cādhyuṣitāṃ śītatoyāṃ sunirmalām
a atrottarāṇāṃ sarveṣām ṛṣīṇāṃ nāhuṣasya ca
c agneś cātraiva saṃvādaḥ kāśyapasya ca bhārata
a etad dvāraṃ mahārāja mānasasya prakāśate
c varṣam asya girer madhye rāmeṇa śrīmatā kṛtam
a eṣa vātikaṣaṇḍo vai prakhyātaḥ satyavikramaḥ
c nābhyavartata yad dvāraṃ videhān uttaraṃ ca yaḥ
d idam āścaryam aparaṃ deśe 'smin puruṣarṣabha
d kṣīṇe yuge 'pi kaunteya śarvasya saha pārṣadaiḥ
d sahomayā ca bhavati darśanaṃ kāmarūpiṇaḥ
d asmin sarasi ramye vai caitre māsi pinākinam
d yajanti yājakāḥ samyak parivāraṃ śubhārthinaḥ
d atropaspṛśya sarasi śraddadhāno jitendriyaḥ
d kṣīṇapāpaḥ śubhāṃl lokān prāpnute nātra saṃśayaḥ
a eṣa ujjānako nāma yavakrīr yatra śāntavān
c arundhatīsahāyaś ca vasiṣṭho bhagavān ṛṣiḥ
a hradaś ca kuśavān eṣa yatra padmaṃ kuśeśayam
c āśramaś caiva rukmiṇyā yatrāśāmyad akopanā
a samādhīnāṃ samāsas tu pāṇḍaveya śrutas tvayā
c taṃ drakṣyasi mahārāja bhṛgutuṅgaṃ mahāgirim
d maṇḍavāṃ ca tathā saṃdhyāṃ drakṣyasy amitavikrama
a jalāṃ copajalāṃ caiva yamunām abhito nadīm
c uśīnaro vai yatreṣṭvā vāsavād atyaricyata
a tāṃ devasamitiṃ tasya vāsavaś ca viśāṃ pate
c abhyagacchata rājānaṃ jñātum agniś ca bhārata
a jijñāsamānau varadau mahātmānam uśīnaram
c indraḥ śyenaḥ kapoto 'gnir bhūtvā yajñe 'bhijagmatuḥ
a ūruṃ rājñaḥ samāsādya kapotaḥ śyenajād bhayāt
c śaraṇārthī tadā rājan nililye bhayapīḍitaḥ
 śṛṇu tvaṃ tatra vai rājañ śyeno yad abhibhāṣata
 śyena uvāca
a dharmātmānaṃ tv āhur ekaṃ sarve rājan mahīkṣitaḥ
c sa vai dharmaviruddhaṃ tvaṃ kasmāt karma cikīrṣasi
a vihitaṃ bhakṣaṇaṃ rājan pīḍyamānasya me kṣudhā
c mā bhāṅkṣīr dharmalobhena dharmam utsṛṣṭavān asi
 rājovāca
a saṃtrastarūpas trāṇārthī tvatto bhīto mahādvija
c matsakāśam anuprāptaḥ prāṇagṛdhnur ayaṃ dvijaḥ
a evam abhyāgatasyeha kapotasyābhayārthinaḥ
c apradāne paro 'dharmaḥ kiṃ tvaṃ śyena prapaśyasi
a praspandamānaḥ saṃbhrāntaḥ kapotaḥ śyena lakṣyate
c matsakāśaṃ jīvitārthī tasya tyāgo vigarhitaḥ
d yo hi kaś cid dvijān hanyād gāṃ vā lokasya mātaram
d śaraṇāgataṃ ca tyajate tulyaṃ teṣāṃ hi pātakam
d ekataḥ kratavaḥ sarve samāptavaradakṣiṇāḥ
d ekato bhayabhītasya prāṇinaḥ prāṇadhāraṇam
 śyena uvāca
a āhārāt sarvabhūtāni saṃbhavanti mahīpate
c āhāreṇa vivardhante tena jīvanti jantavaḥ
a śakyate dustyaje 'py arthe cirarātrāya jīvitum
c na tu bhojanam utsṛjya śakyaṃ vartayituṃ ciram
a bhakṣyād vilopitasyādya mama prāṇā viśāṃ pate
c visṛjya kāyam eṣyanti panthānam apunarbhavam
a pramṛte mayi dharmātman putradāraṃ naśiṣyati
c rakṣamāṇaḥ kapotaṃ tvaṃ bahūn prāṇān naśiṣyasi
a dharmaṃ yo bādhate dharmo na sa dharmaḥ kudharma tat
c avirodhī tu yo dharmaḥ sa dharmaḥ satyavikrama
a virodhiṣu mahīpāla niścitya gurulāghavam
c na bādhā vidyate yatra taṃ dharmaṃ samudācaret
a gurulāghavam ājñāya dharmādharmaviniścaye
c yato bhūyāṃs tato rājan kuru dharmaviniścayam
 rājovāca
a bahukalyāṇasaṃyuktaṃ bhāṣase vihagottama
c suparṇaḥ pakṣirāṭ kiṃ tvaṃ dharmajñaś cāsy asaṃśayam
e tathā hi dharmasaṃyuktaṃ bahu citraṃ prabhāṣase
a na te 'sty aviditaṃ kiṃ cid iti tvā lakṣayāmy aham
c śaraṇaiṣiṇaḥ parityāgaṃ kathaṃ sādhv iti manyase
d hriyamāṇaṃ tathāhāram utpannaṃ kṣudhitasya vai
a āhārārthaṃ samārambhas tava cāyaṃ vihaṃgama
c śakyaś cāpy anyathā kartum āhāro 'py adhikas tvayā
a govṛṣo vā varāho vā mṛgo vā mahiṣo 'pi vā
c tvadartham adya kriyatāṃ yad vānyad abhikāṅkṣase
 śyena uvāca
a na varāhaṃ na cokṣāṇaṃ na mṛgān vividhāṃs tathā
c bhakṣayāmi mahārāja kim annādyena tena me
a yas tu me daivavihito bhakṣaḥ kṣatriyapuṃgava
c tam utsṛja mahīpāla kapotam imam eva me
a śyenāḥ kapotān khādanti sthitir eṣā sanātanī
c mā rājan mārgam ājñāya kadalīskandham āruha
 rājovāca
a rājyaṃ śibīnām ṛddhaṃ vai śādhi pakṣigaṇārcita
b kṛtsnam etan mayā dattaṃ rājavad vihagottama
c yad vā kāmayase kiṃ cic chyena sarvaṃ dadāni te
e vinemaṃ pakṣiṇaṃ śyena śaraṇārthinam āgatam
a yenemaṃ varjayethās tvaṃ karmaṇā pakṣisattama
c tad ācakṣva kariṣyāmi na hi dāsye kapotakam
 śyena uvāca
a uśīnara kapote te yadi sneho narādhipa
c ātmano māṃsam utkṛtya kapotatulayā dhṛtam
a yadā samaṃ kapotena tava māṃsaṃ bhaven nṛpa
c tadā pradeyaṃ tan mahyaṃ sā me tuṣṭir bhaviṣyati
 rājovāca
a anugraham imaṃ manye śyena yan mābhiyācase
c tasmāt te 'dya pradāsyāmi svamāṃsaṃ tulayā dhṛtam
d yadi prāṇy upakārāya deho 'yaṃ nopayujyate
d tataḥ kim upacāro 'sya pratyahe kriyate vṛthā
 lomaśa uvāca
a athotkṛtya svamāṃsaṃ tu rājā paramadharmavit
c tulayām āsa kaunteya kapotena sahābhibho
a dhriyamāṇas tu tulayā kapoto vyatiricyate
c punaś cotkṛtya māṃsāni rājā prādād uśīnaraḥ
a na vidyate yadā māṃsaṃ kapotena samaṃ dhṛtam
c tata utkṛttamāṃso 'sāv āruroha svayaṃ tulām
 śyena uvāca
a indro 'ham asmi dharmajña kapoto havyavāḍ ayam
c jijñāsamānau dharme tvāṃ yajñavāṭam upāgatau
a yat te māṃsāni gātrebhya utkṛttāni viśāṃ pate
c eṣā te bhāsvarī kīrtir lokān abhibhaviṣyati
a yāval loke manuṣyās tvāṃ kathayiṣyanti pārthiva
c tāvat kīrtiś ca lokāś ca sthāsyanti tava śāśvatāḥ
d ity evam uktvā rājānam āruroha divaṃ punaḥ
d uśīnaro 'pi dharmātmā dharmeṇāvṛtya rodasī
d vibhrājamāno vapuṣāpy āruroha triviṣṭapam
 lomaśa uvāca
 ity uktvā taṃ dānapatim indrāgnī tau tadā nṛpa
 pūrṇadehaṃ svakaṃ kṛtvā jagmatus tridaśālayam
a tat pāṇḍaveya sadanaṃ rājñas tasya mahātmanaḥ
c paśyasvaitan mayā sārdhaṃ puṇyaṃ pāpapramocanam
a atra vai satataṃ devā munayaś ca sanātanāḥ
c dṛśyante brāhmaṇai rājan puṇyavadbhir mahātmabhiḥ
 lomaśa uvāca
a yaḥ kathyate mantravid agryabuddhir
auddālakiḥ śvetaketuḥ pṛthivyām
c tasyāśramaṃ paśya narendra puṇyaṃ
sadāphalair upapannaṃ mahījaiḥ
a sākṣād atra śvetaketur dadarśa
sarasvatīṃ mānuṣadeharūpām
c vetsyāmi vāṇīm iti saṃpravṛttāṃ
sarasvatīṃ śvetaketur babhāṣe
a tasmin kāle brahmavidāṃ variṣṭhāv
āstāṃ tadā mātulabhāgineyau
c aṣṭāvakraś caiva kahoḍasūnur
auddālakiḥ śvetaketuś ca rājan
a videharājasya mahīpates tau
viprāv ubhau mātulabhāgineyau
c praviśya yajñāyatanaṃ vivāde
bandiṃ nijagrāhatur aprameyam
d upāssva kaunteya sahānujas tvaṃ
d tasyāśramaṃ puṇyatamaṃ praviśya
d aṣṭāvakraṃ yasya dauhitram āhur
d yo 'sau bandiṃ janakasyātha yajñe
d vādī viprāgryo bāla evābhigamya
d vāde bhaṅktvā majjayām āsa nadyām
 yudhiṣṭhira uvāca
a kathaṃprabhāvaḥ sa babhūva vipras
tathāyuktaṃ yo nijagrāha bandim
b kiṃ cādhikṛtyātha tayor vivādo
b videharājasya samīpa āsīt
c aṣṭāvakraḥ kena cāsau babhūva
tat sarvaṃ me lomaśa śaṃsa tattvam
 lomaśa uvāca
a uddālakasya niyataḥ śiṣya eko
nāmnā kahoḍeti babhūva rājan
c śuśrūṣur ācāryavaśānuvartī
dīrghaṃ kālaṃ so 'dhyayanaṃ cakāra
a taṃ vai viprāḥ paryabhavaṃś ca śiṣyās
taṃ ca jñātvā viprakāraṃ guruḥ saḥ
b tasyaiva śiṣyasya parāṃ ca śiṣyatāṃ
b jñātvā vikārāṃs tatsutāyās tadānīm
c tasmai prādāt sadya eva śrutaṃ ca
bhāryāṃ ca vai duhitaraṃ svāṃ sujātām
a tasyā garbhaḥ samabhavad agnikalpaḥ
so 'dhīyānaṃ pitaram athābhyuvāca
c sarvāṃ rātrim adhyayanaṃ karoṣi
nedaṃ pitaḥ samyag ivopavartate
d vedān sāṅgān sarvaśāstrair upetān
d adhītavān asmi tava prasādāt
d ihaiva garbhe tena pitar bravīmi
d nedaṃ tvattaḥ samyag ivopavartate
a upālabdhaḥ śiṣyamadhye maharṣiḥ
sa taṃ kopād udarasthaṃ śaśāpa
c yasmāt kukṣau vartamāno bravīṣi
tasmād vakro bhavitāsy aṣṭakṛtvaḥ
a sa vai tathā vakra evābhyajāyad
aṣṭāvakraḥ prathito vai maharṣiḥ
c tasyāsīd vai mātulaḥ śvetaketuḥ
sa tena tulyo vayasā babhūva
a saṃpīḍyamānā tu tadā sujātā
vivardhamānena sutena kukṣau
c uvāca bhartāram idaṃ rahogatā
prasādya hīnaṃ vasunā dhanārthinī
a kathaṃ kariṣyāmy adhanā maharṣe
māsaś cāyaṃ daśamo vartate me
c na cāsti te vasu kiṃ cit prajātā
yenāham etām āpadaṃ nistareyam
a uktas tv evaṃ bhāryayā vai kahoḍo
vittasyārthe janakam athābhyagacchat
c sa vai tadā vādavidā nigṛhya
nimajjito bandinehāpsu vipraḥ
a uddālakas taṃ tu tadā niśamya
sūtena vāde 'psu tathā nimajjitam
c uvāca tāṃ tatra tataḥ sujātām
aṣṭāvakre gūhitavyo 'yam arthaḥ
a rarakṣa sā cāpy ati taṃ sumantraṃ
jāto 'py evaṃ na sa śuśrāva vipraḥ
c uddālakaṃ pitṛvac cāpi mene
aṣṭāvakro bhrātṛvac chvetaketum
a tato varṣe dvādaśe śvetaketur
aṣṭāvakraṃ pitur aṅke nisannam
c apākarṣad gṛhya pāṇau rudantaṃ
nāyaṃ tavāṅkaḥ pitur ity uktavāṃś ca
a yat tenoktaṃ duruktaṃ tat tadānīṃ
hṛdi sthitaṃ tasya suduḥkham āsīt
c gṛhaṃ gatvā mātaraṃ rodamānaḥ
papracchedaṃ kva nu tāto mameti
a tataḥ sujātā paramārtarūpā
śāpād bhītā sarvam evācacakṣe
c tad vai tattvaṃ sarvam ājñāya mātur
ity abravīc chvetaketuṃ sa vipraḥ
a gacchāva yajñaṃ janakasya rājño
bahvāścaryaḥ śrūyate tasya yajñaḥ
c śroṣyāvo 'tra brāhmaṇānāṃ vivādam
annaṃ cāgryaṃ tatra bhokṣyāvahe ca
e vicakṣaṇatvaṃ ca bhaviṣyate nau
śivaś ca saumyaś ca hi brahmaghoṣaḥ
a tau jagmatur mātulabhāgineyau
yajñaṃ samṛddhaṃ janakasya rājñaḥ
c aṣṭāvakraḥ pathi rājñā sametya
utsāryamāṇo vākyam idaṃ jagāda
 aṣṭāvakra uvāca
a andhasya panthā badhirasya panthāḥ
striyaḥ panthā vaivadhikasya panthāḥ
c rājñaḥ panthā brāhmaṇenāsametya
sametya tu brāhmaṇasyaiva panthāḥ
 rājovāca
a panthā ayaṃ te 'dya mayā nisṛṣṭo
yenecchase tena kāmaṃ vrajasva
c na pāvako vidyate vai laghīyān
indro 'pi nityaṃ namate brāhmaṇānām
d lomaśaḥ
d sa evam ukto mātulenaiva sārdhaṃ
d yatheṣṭamārgo yajñaniveśanaṃ tat
d dharmeṇa saṃprāpya nivāritaḥ san
d dvāri dvāḥsthaṃ vākyam idaṃ babhāṣe
 aṣṭāvakra uvāca
a yajñaṃ draṣṭuṃ prāptavantau sva tāta
kautūhalaṃ nau balavad vai vivṛddham
c āvāṃ prāptāv atithī saṃpraveśaṃ
kāṅkṣāvahe dvārapate tavājñām
a aindradyumner yajñadṛśāv ihāvāṃ
vivakṣū vai janakendraṃ didṛkṣū
c na vai krodhād vyādhinaivottamena
saṃyojaya dvārapāla kṣaṇena
d mā ca tvam āvāṃ vyādhinā tapyamānāv
d abhibhū tvaṃ bālakau bāliśau ca
d samāyātau mātulabhāgineyau
d saṃmoktavyau dvārapāla kṣaṇe 'smin
 dvārapāla uvāca
a bandeḥ samādeśakarā vayaṃ sma
nibodha vākyaṃ ca mayeryamāṇam
c na vai bālāḥ praviśanty atra viprā
vṛddhā vidvāṃsaḥ praviśanti dvijāgryāḥ
 aṣṭāvakra uvāca
a yady atra vṛddheṣu kṛtaḥ praveśo
yuktaṃ mama dvārapāla praveṣṭum
c vayaṃ hi vṛddhāś caritavratāś ca
vedaprabhāvena praveśanārhāḥ
a śuśrūṣavaś cāpi jitendriyāś ca
jñānāgame cāpi gatāḥ sma niṣṭhām
c na bāla ity avamantavyam āhur
bālo 'py agnir dahati spṛśyamānaḥ
 dvārapāla uvāca
a sarasvatīm īraya vedajuṣṭām
ekākṣarāṃ bahurūpāṃ virājam
c aṅgātmānaṃ samavekṣasva bālaṃ
kiṃ ślāghase durlabhā vādasiddhiḥ
 aṣṭāvakra uvāca
a na jñāyate kāyavṛddhyā vivṛddhir
yathāṣṭhīlā śālmaleḥ saṃpravṛddhā
c hrasvo 'lpakāyaḥ phalito vivṛddho
yaś cāphalas tasya na vṛddhabhāvaḥ
 dvārapāla uvāca
a vṛddhebhya eveha matiṃ sma bālā
gṛhṇanti kālena bhavanti vṛddhāḥ
c na hi jñānam alpakālena śakyaṃ
kasmād bālo vṛddha ivāvabhāṣase
 aṣṭāvakra uvāca
a na tena sthaviro bhavati yenāsya palitaṃ śiraḥ
c bālo 'pi yaḥ prajānāti taṃ devāḥ sthaviraṃ viduḥ
a na hāyanair na palitair na vittena na bandhubhiḥ
c ṛṣayaś cakrire dharmaṃ yo 'nūcānaḥ sa no mahān
a didṛkṣur asmi saṃprāpto bandinaṃ rājasaṃsadi
c nivedayasva māṃ dvāḥstha rājñe puṣkaramāline
a draṣṭāsy adya vadato dvārapāla
manīṣibhiḥ saha vāde vivṛddhe
b draṣṭāsy adya vadato 'smān dvārapāla manīṣibhiḥ
b saha vāde vivṛddhe tu bandinaṃ cāpi nirjitam
b paśyantu viprāḥ paripūrṇavidyāḥ
b sahaiva rājñā sapurodhamukhyāḥ
c utāho vāpy uccatāṃ nīcatāṃ vā
tūṣṇīṃ bhūteṣv atha sarveṣu cādya
 dvārapāla uvāca
a kathaṃ yajñaṃ daśavarṣo viśes tvaṃ
vinītānāṃ viduṣāṃ saṃpraveśyam
a   pravekṣyase bandinaṃ nānumantrya
c upāyataḥ prayatiṣye tavāhaṃ
praveśane kuru yatnaṃ yathāvat
d eṣa rājā saṃśravaṇe sthitas te
d stuhy enaṃ tvaṃ vacasā saṃskṛtena
d sa cānujñāṃ dāsyati prītiyuktaḥ
d praveśane yac ca kiṃ cit taveṣṭam
 aṣṭāvakra uvāca
a bho bho rājañ janakānāṃ variṣṭha
sabhājyas tvaṃ tvayi sarvaṃ samṛddham
c tvaṃ vā kartā karmaṇāṃ yajñiyānāṃ
yayātir eko nṛpatir vā purastāt
a vidvān bandī vedavido nigṛhya
vāde bhagnān apratiśaṅkamānaḥ
c tvayā nisṛṣṭaiḥ puruṣair āptakṛdbhir
jale sarvān majjayatīti naḥ śrutam
a sa tac chrutvā brāhmaṇānāṃ sakāśād
brahmodyaṃ vai kathayitum āgato 'smi
c kvāsau bandī yāvad enaṃ sametya
nakṣatrāṇīva savitā nāśayāmi
 rājovāca
a āśaṃsase bandinaṃ tvaṃ vijetum
avijñātvā vākyabalaṃ parasya
c vijñātavīryaiḥ śakyam evaṃ pravaktuṃ
dṛṣṭaś cāsau brāhmaṇair vādaśīlaiḥ
d āśaṃsase tvaṃ bandinaṃ vai vijetum
d avijñātvā tu balaṃ bandino 'sya
d samāgatā brāhmaṇās tena pūrvaṃ
d na śobhante bhāskareṇeva tārāḥ
d āśaṃsanto bandinaṃ jetukāmās
d tasyāntikaṃ prāpya viluptaśobhāḥ
d vijñānamattā niḥsṛtāś caiva tāta
d kathaṃ sadasyair vacanaṃ vistareyuḥ
 aṣṭāvakra uvāca
a vivādito 'sau na hi mādṛśair hi
siṃhīkṛtas tena vadaty abhītaḥ
c sametya māṃ nihataḥ śeṣyate 'dya
mārge bhagnaṃ śakaṭam ivābalākṣam
 rājovāca
a ṣaṇṇābher dvādaśākṣasya caturviṃśatiparvaṇaḥ
c yas triṣaṣṭiśatārasya vedārthaṃ sa paraḥ kaviḥ
 aṣṭāvakra uvāca
a caturviṃśatiparva tvāṃ ṣaṇṇābhi dvādaśapradhi
c tat triṣaṣṭiśatāraṃ vai cakraṃ pātu sadāgati
 rājovāca
a vaḍave iva saṃyukte śyenapāte divaukasām
c kas tayor garbham ādhatte garbhaṃ suṣuvatuś ca kam
 aṣṭāvakra uvāca
a mā sma te te gṛhe rājañ śātravāṇām api dhruvam
c vātasārathir ādhatte garbhaṃ suṣuvatuś ca tam
 rājovāca
a kiṃ svit suptaṃ na nimiṣati kiṃ svij jātaṃ na copati
c kasya svid dhṛdayaṃ nāsti kiṃ svid vegena vardhate
 aṣṭāvakra uvāca
a matsyaḥ supto na nimiṣaty aṇḍaṃ jātaṃ na copati
c aśmano hṛdayaṃ nāsti nadī vegena vardhate
 rājovāca
a na tvā manye mānuṣaṃ devasattvaṃ
na tvaṃ bālaḥ sthaviras tvaṃ mato me
c na te tulyo vidyate vākpralāpe
tasmād dvāraṃ vitarāmy eṣa bandī
 aṣṭāvakra uvāca
a atrograsenasamiteṣu rājan
samāgateṣv apratimeṣu rājasu
c na vai vivitsāntaram asti vādināṃ
mahājale haṃsaninādinām iva
a na me 'dya vakṣyasy ativādimānin
glahaṃ prapannaḥ saritām ivāgamaḥ
c hutāśanasyeva samiddhatejasaḥ
sthiro bhavasveha mamādya bandin
 bandy uvāca
a vyāghraṃ śayānaṃ prati mā prabodhaya
āśīviṣaṃ sṛkkiṇī lelihānam
c padāhatasyeva śiro 'bhihatya
nādaṣṭo vai mokṣyase tan nibodha
a yo vai darpāt saṃhananopapannaḥ
sudurbalaḥ parvatam āvihanti
c tasyaiva pāṇiḥ sanakho viśīryate
na caiva śailasya hi dṛśyate vraṇaḥ
a sarve rājño maithilasya mainākasyeva parvatāḥ
c nikṛṣṭabhūtā rājāno vatsā anaduho yathā
d āsanaṃ tu samāsyaivaṃ saṃvādaṃ bandinā saha
d aṣṭāvakraḥ saṃcikīrṣan prajagarha hasan muhuḥ
d yathā mahendraḥ pravaraḥ surāṇāṃ
d nadīṣu gaṅgā pravarā yathaiva
d tathā nṛpāṇāṃ pravaras tvam eko
d bandiṃ samabhyānaya matsakāśam
 lomaśa uvāca
a aṣṭāvakraḥ samitau garjamāno
jātakrodho bandinam āha rājan
c ukte vākye cottaraṃ me bravīhi
vākyasya cāpy uttaraṃ te bravīmi
 bandy uvāca
a eka evāgnir bahudhā samidhyate
ekaḥ sūryaḥ sarvam idaṃ prabhāsate
c eko vīro devarājo nihantā
yamaḥ pitṝṇām īśvaraś caika eva
 aṣṭāvakra uvāca
a dvāv indrāgnī carato vai sakhāyau
dvau devarṣī nāradaḥ parvataś ca
c dvāv aśvinau dve ca rathasya cakre
bhāryāpatī dvau vihitau vidhātrā
 bandy uvāca
a triḥ sūyate karmaṇā vai prajeyaṃ
trayo yuktā vājapeyaṃ vahanti
c adhvaryavas triṣavaṇāni tanvate
trayo lokās trīṇi jyotīṃṣi cāhuḥ
 aṣṭāvakra uvāca
a catuṣṭayaṃ brāhmaṇānāṃ niketaṃ
catvāro yuktā yajñam imaṃ vahanti
c diśaś catasraś caturaś ca varṇāś
catuṣpadā gaur api śaśvad uktā
 bandy uvāca
a pañcāgnayaḥ pañcapadā ca paṅktir
yajñāḥ pañcaivāpy atha pañcendriyāṇi
c dṛṣṭā vede pañcacūḍāś ca pañca
loke khyātaṃ pañcanadaṃ ca puṇyam
 aṣṭāvakra uvāca
a ṣaḍādhāne dakṣiṇām āhur eke
ṣaḍ eveme ṛtavaḥ kālacakram
c ṣaḍ indriyāṇy uta ṣaṭ kṛttikāś ca
ṣaṭ sādyaskāḥ sarvavedeṣu dṛṣṭāḥ
 bandy uvāca
a sapta grāmyāḥ paśavaḥ sapta vanyāḥ
sapta chandāṃsi kratum ekaṃ vahanti
c saptarṣayaḥ sapta cāpy arhaṇāni
saptatantrī prathitā caiva vīṇā
 aṣṭāvakra uvāca
a aṣṭau śāṇāḥ śatamānaṃ vahanti
tathāṣṭapādaḥ śarabhaḥ siṃhaghātī
c aṣṭau vasūñ śuśruma devatāsu
yūpaś cāṣṭāsrir vihitaḥ sarvayajñaḥ
 bandy uvāca
a navaivoktāḥ sāmidhenyaḥ pitṝṇāṃ
tathā prāhur navayogaṃ viṣargam
c navākṣarā bṛhatī saṃpradiṣṭā
navayogo gaṇanām eti śaśvat
 aṣṭāvakra uvāca
a daśā daśoktāḥ puruṣasya loke
sahasram āhur daśa pūrṇaṃ śatāni
c daśaiva māsān bibhrati garbhavatyo
daśerakā daśa dāśā daśārṇāḥ
 bandy uvāca
a ekādaśaikādaśinaḥ paśūnām
ekādaśaivātra bhavanti yūpāḥ
c ekādaśa prāṇabhṛtāṃ vikārā
ekādaśoktā divi deveṣu rudrāḥ
 aṣṭāvakra uvāca
a saṃvatsaraṃ dvādaśa māsam āhur
jagatyāḥ pādo dvādaśaivākṣarāṇi
c dvādaśāhaḥ prākṛto yajña ukto
dvādaśādityān kathayantīha viprāḥ
 bandy uvāca
a trayodaśī tithir uktā mahogrā
trayodaśadvīpavatī mahī ca
 lomaśa uvāca
a etāvad uktvā virarāma bandī
ślokasyārdhaṃ vyājahārāṣṭavakraḥ
c trayodaśāhāni sasāra keśī
trayodaśādīny aticchandāṃsi cāhuḥ
a tato mahān udatiṣṭhan ninādas
tūṣṇīṃbhūtaṃ sūtaputraṃ niśamya
c adhomukhaṃ dhyānaparaṃ tadānīm
aṣṭāvakraṃ cāpy udīryantam eva
a tasmiṃs tathā saṃkule vartamāne
sphīte yajñe janakasyātha rājñaḥ
c aṣṭāvakraṃ pūjayanto 'bhyupeyur
viprāḥ sarve prāñjalayaḥ pratītāḥ
 aṣṭāvakra uvāca
a anena vai brāhmaṇāḥ śuśruvāṃso
vāde jitvā salile majjitāḥ kila
c tān eva dharmān ayam adya bandī
prāpnotu gṛhyāpsu nimajjayainam
 bandy uvāca
a ahaṃ putro varuṇasyota rājñas
tatrāsa satraṃ dvādaśavārṣikaṃ vai
c satreṇa te janaka tulyakālaṃ
tadarthaṃ te prahitā me dvijāgryāḥ
a ete sarve varuṇasyota yajñaṃ
draṣṭuṃ gatā iha āyānti bhūyaḥ
c aṣṭāvakraṃ pūjaye pūjanīyaṃ
yasya hetor janitāraṃ sameṣye
 aṣṭāvakra uvāca
a viprāḥ samudrāmbhasi majjitās te
vācā jitā medhayā āvidānāḥ
c tāṃ medhayā vācam athojjahāra
yathā vācam avacinvanti santaḥ
a agnir dahañ jātavedāḥ satāṃ gṛhān
visarjayaṃs tejasā na sma dhākṣīt
c bāleṣu putreṣu kṛpaṇaṃ vadatsu
tathā vācam avacinvanti santaḥ
a śleṣmātakī kṣīṇavarcāḥ śṛṇoṣi
utāho tvāṃ stutayo mādayanti
c hastīva tvaṃ janaka vitudyamāno
na māmikāṃ vācam imāṃ śṛṇoṣi
 janaka uvāca
a śṛṇomi vācaṃ tava divyarūpām
amānuṣīṃ divyarūpo 'si sākṣāt
c ajaiṣīr yad bandinaṃ tvaṃ vivāde
nisṛṣṭa eṣa tava kāmo 'dya bandī
 aṣṭāvakra uvāca
a nānena jīvatā kaś cid artho me bandinā nṛpa
c pitā yady asya varuṇo majjayainaṃ jalāśaye
 bandy uvāca
a ahaṃ putro varuṇasyota rājño
na me bhayaṃ salile majjitasya
c imaṃ muhūrtaṃ pitaraṃ drakṣyate 'yam
aṣṭāvakraś ciranaṣṭaṃ kahoḍam
 lomaśa uvāca
a tatas te pūjitā viprā varuṇena mahātmanā
c udatiṣṭhanta te sarve janakasya samīpataḥ
 kahoḍa uvāca
a ityartham icchanti sutāñ janā janaka karmaṇā
c yad ahaṃ nāśakaṃ kartuṃ tat putraḥ kṛtavān mama
a utābalasya balavān uta bālasya paṇḍitaḥ
c uta vāviduṣo vidvān putro janaka jāyate
 bandy uvāca
a śitena te paraśunā svayam evāntako nṛpa
c śirāṃsy apāharatv ājau ripūṇāṃ bhadram astu te
a mahad ukthyaṃ gīyate sāma cāgryaṃ
samyak somaḥ pīyate cātra satre
c śucīn bhāgān pratijagṛhuś ca hṛṣṭāḥ
sākṣād devā janakasyeha yajñe
 lomaśa uvāca
a samutthiteṣv atha sarveṣu rājan
vipreṣu teṣv adhikaṃ suprabheṣu
c anujñāto janakenātha rājñā
viveśa toyaṃ sāgarasyota bandī
a aṣṭāvakraḥ pitaraṃ pūjayitvā
saṃpūjito brāhmaṇais tair yathāvat
c pratyājagāmāśramam eva cāgryaṃ
jitvā bandiṃ sahito mātulena
d tato 'ṣṭāvakraṃ mātur athāntike pitā
d nadīṃ samaṃgāṃ śīghram imāṃ viśasva
d provāca caināṃ sa tathā viveśa
d samair aṅgaiś cāpi babhūva sadyaḥ
d nadī samaṃgā ca babhūva puṇyā
d yasyāṃ snāto mucyate kilbiṣād dhi
d tvam apy enāṃ snānapānāvagāhaiḥ
d sabhrātṛkaḥ sahabhāryo viśasva
a atra kaunteya sahito bhrātṛbhis tvaṃ
sukhoṣitaḥ saha vipraiḥ pratītaḥ
c puṇyāny anyāni śucikarmaikabhaktir
mayā sārdhaṃ caritāsy ājamīḍha
da   puṇyāny anyāni pāsyasi
da puṇyanadyāḥ sutīrthāni dhutapāpmā gataklamaḥ
da bhāvena dṛḍhabhaktyā ca mayā sārdhaṃ cariṣyasi
 lomaśa uvāca
a eṣā madhuvilā rājan samaṅgā saṃprakāśate
c etat kardamilaṃ nāma bharatasyābhiṣecanam
a alakṣmyā kila saṃyukto vṛtraṃ hatvā śacīpatiḥ
c āplutaḥ sarvapāpebhyaḥ samaṅgāyāṃ vyamucyata
a etad vinaśanaṃ kukṣau mainākasya nararṣabha
c aditir yatra putrārthaṃ tadannam apacat purā
a enaṃ parvatarājānam āruhya puruṣarṣabha
c ayaśasyām asaṃśabdyām alakṣmīṃ vyapanotsyatha
a ete kanakhalā rājan ṛṣīṇāṃ dayitā nagāḥ
c eṣā prakāśate gaṅgā yudhiṣṭhira mahānadī
a sanatkumāro bhagavān atra siddhim agāt parām
c ājamīḍhāvagāhyaināṃ sarvapāpaiḥ pramokṣyase
a apāṃ hradaṃ ca puṇyākhyaṃ bhṛgutuṅgaṃ ca parvatam
c tūṣṇīṃ gaṅgāṃ ca kaunteya sāmātyaḥ samupaspṛśa
a āśramaḥ sthūlaśiraso ramaṇīyaḥ prakāśate
c atra mānaṃ ca kaunteya krodhaṃ caiva vivarjaya
a eṣa raibhyāśramaḥ śrīmān pāṇḍaveya prakāśate
b nānāpuṣpasamākīrṇaḥ phalapuṣpopaśobhitaḥ
b nānāvihagasaṃghuṣṭas tāpasālaya uttamaḥ
b raibhyasyaiṣa mahārāja āśramaḥ puṇyakarmaṇaḥ
c bhāradvājo yatra kavir yavakrīto vyanaśyata
 yudhiṣṭhira uvāca
a kathaṃyukto 'bhavad ṛṣir bharadvājaḥ pratāpavān
c kimarthaṃ ca yavakrīta ṛṣiputro vyanaśyata
a etat sarvaṃ yathāvṛttaṃ śrotum icchāmi lomaśa
c karmabhir devakalpānāṃ kīrtyamānair bhṛśaṃ rame
 lomaśa uvāca
a bharadvājaś ca raibhyaś ca sakhāyau saṃbabhūvatuḥ
c tāv ūṣatur ihātyantaṃ prīyamāṇau vanāntare
a raibhyasya tu sutāv āstām arvāvasuparāvasū
c āsīd yavakrīḥ putras tu bharadvājasya bhārata
a raibhyo vidvān sahāpatyas tapasvī cetaro 'bhavat
c tayoś cāpy atulā prītir bālyāt prabhṛti bhārata
a yavakrīḥ pitaraṃ dṛṣṭvā tapasvinam asatkṛtam
c dṛṣṭvā ca satkṛtaṃ viprai raibhyaṃ putraiḥ sahānagha
a paryatapyata tejasvī manyunābhipariplutaḥ
c tapas tepe tato ghoraṃ vedajñānāya pāṇḍava
a susamiddhe mahaty agnau śarīram upatāpayan
c janayām āsa saṃtāpam indrasya sumahātapāḥ
a tata indro yavakrītam upagamya yudhiṣṭhira
c abravīt kasya hetos tvam āsthitas tapa uttamam
 yavakrīr uvāca
a dvijānām anadhītā vai vedāḥ suragaṇārcita
c pratibhāntv iti tapye 'ham idaṃ paramakaṃ tapaḥ
a svādhyāyārthe samārambho mamāyaṃ pākaśāsana
c tapasā jñātum icchāmi sarvajñānāni kauśika
a kālena mahatā vedāḥ śakyā gurumukhād vibho
c prāptuṃ tasmād ayaṃ yatnaḥ paramo me samāsthitaḥ
 indra uvāca
a amārga eṣa viprarṣe yena tvaṃ yātum icchasi
c kiṃ vighātena te vipra gacchādhīhi guror mukhāt
 lomaśa uvāca
a evam uktvā gataḥ śakro yavakrīr api bhārata
c bhūya evākarod yatnaṃ tapasy amitavikrama
a ghoreṇa tapasā rājaṃs tapyamāno mahātapāḥ
c saṃtāpayām āsa bhṛśaṃ devendram iti naḥ śrutam
a taṃ tathā tapyamānaṃ tu tapas tīvraṃ mahāmunim
c upetya balabhid devo vārayām āsa vai punaḥ
a aśakyo 'rthaḥ samārabdho naitad buddhikṛtaṃ tava
c pratibhāsyanti vai vedās tava caiva pituś ca te
 yavakrīr uvāca
a na caitad evaṃ kriyate devarāja mamepsitam
c mahatā niyamenāhaṃ tapsye ghorataraṃ tapaḥ
a samiddhe 'gnāv upakṛtyāṅgam aṅgaṃ
hoṣyāmi vā maghavaṃs tan nibodha
c yady etad evaṃ na karoṣi kāmaṃ
mamepsitaṃ devarājeha sarvam
 lomaśa uvāca
a niścayaṃ tam abhijñāya munes tasya mahātmanaḥ
c prativāraṇahetvarthaṃ buddhyā saṃcintya buddhimān
a tata indro 'karod rūpaṃ brāhmaṇasya tapasvinaḥ
c anekaśatavarṣasya durbalasya sayakṣmaṇaḥ
a yavakrītasya yat tīrtham ucitaṃ śaucakarmaṇi
c bhāgīrathyāṃ tatra setuṃ vālukābhiś cakāra saḥ
a yadāsya vadato vākyaṃ na sa cakre dvijottamaḥ
c vālukābhis tataḥ śakro gaṅgāṃ samabhipūrayan
a vālukāmuṣṭim aniśaṃ bhāgīrathyāṃ vyasarjayat
c setum abhyārabhac chakro yavakrītaṃ nidarśayan
a taṃ dadarśa yavakrīs tu yatnavantaṃ nibandhane
c prahasaṃś cābravīd vākyam idaṃ sa munipuṃgavaḥ
a kim idaṃ vartate brahman kiṃ ca te ha cikīrṣitam
c atīva hi mahān yatnaḥ kriyate 'yaṃ nirarthakaḥ
 indra uvāca
a bandhiṣye setunā gaṅgāṃ sukhaḥ panthā bhaviṣyati
c kliśyate hi janas tāta taramāṇaḥ punaḥ punaḥ
 yavakrīr uvāca
a nāyaṃ śakyas tvayā baddhuṃ mahān oghaḥ kathaṃ cana
c aśakyād vinivartasva śakyam arthaṃ samārabha
 indra uvāca
a yathaiva bhavatā cedaṃ tapo vedārtham udyatam
c aśakyaṃ tadvad asmābhir ayaṃ bhāraḥ samudyataḥ
 yavakrīr uvāca
a yathā tava nirartho 'yam ārambhas tridaśeśvara
c tathā yadi mamāpīdaṃ manyase pākaśāsana
a kriyatāṃ yad bhavec chakyaṃ mayā suragaṇeśvara
c varāṃś ca me prayacchānyān yair anyān bhavitāsmy ati
 lomaśa uvāca
a tasmai prādād varān indra uktavān yān mahātapāḥ
c pratibhāsyanti te vedāḥ pitrā saha yathepsitāḥ
a yac cānyat kāṅkṣase kāmaṃ yavakrīr gamyatām iti
c sa labdhakāmaḥ pitaram upetyātha tato 'bravīt
 yavakrīr uvāca
a pratibhāsyanti vai vedā mama tātasya cobhayoḥ
c ati cānyān bhaviṣyāvo varā labdhās tathā mayā
 bharadvāja uvāca
a darpas te bhavitā tāta varāṃl labdhvā yathepsitān
c sa darpapūrṇaḥ kṛpaṇaḥ kṣipram eva vinaśyasi
a atrāpy udāharantīmā gāthā devair udāhṛtāḥ
c ṛṣir āsīt purā putra bāladhir nāma vīryavān
a sa putraśokād udvignas tapas tepe suduścaram
c bhaven mama suto 'martya iti taṃ labdhavāṃś ca saḥ
a tasya prasādo devaiś ca kṛto na tv amaraiḥ samaḥ
c nāmartyo vidyate martyo nimittāyur bhaviṣyati
 bāladhir uvāca
a yatheme parvatāḥ śaśvat tiṣṭhanti surasattamāḥ
c akṣayās tan nimittaṃ me sutasyāyur bhaved iti
 bharadvāja uvāca
a tasya putras tadā jajñe medhāvī krodhanaḥ sadā
c sa tac chrutvākarod darpam ṛṣīṃś caivāvamanyata
a vikurvāṇo munīnāṃ tu caramāṇo mahīm imām
c āsasāda mahāvīryaṃ dhanuṣākṣaṃ manīṣiṇam
a tasyāpacakre medhāvī taṃ śaśāpa sa vīryavān
c bhava bhasmeti coktaḥ sa na bhasma samapadyata
a dhanuṣākṣas tu taṃ dṛṣṭvā medhāvinam anāmayam
b munis tat kāraṇaṃ jñātvā svayaṃ mahiṣarūpadhṛk
b śṛṅgeṇādrīn acalayat tato 'yaṃ bhasmasād abhūt
c nimittam asya mahiṣair bhedayām āsa vīryavān
a sa nimitte vinaṣṭe tu mamāra sahasā śiśuḥ
c taṃ mṛtaṃ putram ādāya vilalāpa tataḥ pitā
a lālapyamānaṃ taṃ dṛṣṭvā munayaḥ punar ārtavat
c ūcur vedoktayā pūrvaṃ gāthayā tan nibodha me
a na diṣṭam artham atyetum īśo martyaḥ kathaṃ cana
c mahiṣair bhedayām āsa dhanuṣākṣo mahīdharān
a evaṃ labdhvā varān bālā darpapūrṇās tarasvinaḥ
c kṣipram eva vinaśyanti yathā na syāt tathā bhavān
a eṣa raibhyo mahāvīryaḥ putrau cāsya tathāvidhau
c taṃ yathā putra nābhyeṣi tathā kuryās tv atandritaḥ
a sa hi kruddhaḥ samarthas tvāṃ putra pīḍayituṃ ruṣā
c vaidyaś cāpi tapasvī ca kopanaś ca mahān ṛṣiḥ
 yavakrīr uvāca
a evaṃ kariṣye mā tāpaṃ tāta kārṣīḥ kathaṃ cana
c yathā hi me bhavān mānyas tathā raibhyaḥ pitā mama
 lomaśa uvāca
a uktvā sa pitaraṃ ślakṣṇaṃ yavakrīr akutobhayaḥ
c viprakurvann ṛṣīn anyān atuṣyat parayā mudā
 lomaśa uvāca
a caṅkramyamāṇaḥ sa tadā yavakrīr akutobhayaḥ
c jagāma mādhave māsi raibhyāśramapadaṃ prati
a sa dadarśāśrame puṇye puṣpitadrumabhūṣite
c vicarantīṃ snuṣāṃ tasya kiṃnarīm iva bhārata
a yavakrīs tām uvācedam upatiṣṭhasva mām iti
c nirlajjo lajjayā yuktāṃ kāmena hṛtacetanaḥ
a sā tasya śīlam ājñāya tasmāc chāpāc ca bibhyatī
c tejasvitāṃ ca raibhyasya tathety uktvā jagāma sā
d athāśramapadaṃ prāpya yavakrītena yācitā
d pativratā yavakrīta
a tata ekāntam unnīya majjayām āsa bhārata
c ājagāma tadā raibhyaḥ svam āśramam ariṃdama
a rudantīṃ ca snuṣāṃ dṛṣṭvā bhāryām ārtāṃ parāvasoḥ
c sāntvayañ ślakṣṇayā vācā paryapṛcchad yudhiṣṭhira
a sā tasmai sarvam ācaṣṭa yavakrībhāṣitaṃ śubhā
c pratyuktaṃ ca yavakrītaṃ prekṣāpūrvaṃ tadātmanā
a śṛṇvānasyaiva raibhyasya yavakrītaviceṣṭitam
c dahann iva tadā cetaḥ krodhaḥ samabhavan mahān
a sa tadā manyunāviṣṭas tapasvī bhṛśakopanaḥ
c avalupya jaṭām ekāṃ juhāvāgnau susaṃskṛte
a tataḥ samabhavan nārī tasyā rūpeṇa saṃmitā
c avalupyāparāṃ cātha juhāvāgnau jaṭāṃ punaḥ
a tataḥ samabhavad rakṣo ghorākṣaṃ bhīmadarśanam
c abrūtāṃ tau tadā raibhyaṃ kiṃ kāryaṃ karavāmahe
a tāv abravīd ṛṣiḥ kruddho yavakrīr vadhyatām iti
c jagmatus tau tathety uktvā yavakrītajighāṃsayā
d tataḥ snuṣākṛtīkṛtya yavakrītam upāgamat
d yavakrīto 'pi raibhyasya snuṣāṃ matvā jagāma tām
a tatas taṃ samupāsthāya kṛtyā sṛṣṭā mahātmanā
c kamaṇḍaluṃ jahārāsya mohayitvā tu bhārata
a ucchiṣṭaṃ tu yavakrītam apakṛṣṭakamaṇḍalum
c tata udyataśūlaḥ sa rākṣasaḥ samupādravat
a tam āpatantaṃ saṃprekṣya śūlahastaṃ jighāṃsayā
c yavakrīḥ sahasotthāya prādravad yena vai saraḥ
a jalahīnaṃ saro dṛṣṭvā yavakrīs tvaritaḥ punaḥ
c jagāma saritaḥ sarvās tāś cāpy āsan viśoṣitāḥ
a sa kālyamāno ghoreṇa śūlahastena rakṣasā
c agnihotraṃ pitur bhītaḥ sahasā samupādravat
a sa vai praviśamānas tu śūdreṇāndhena rakṣiṇā
c nigṛhīto balād dvāri so 'vātiṣṭhata pārthiva
a nigṛhītaṃ tu śūdreṇa yavakrītaṃ sa rākṣasaḥ
c tāḍayām āsa śūlena sa bhinnahṛdayo 'patat
a yavakrītaṃ sa hatvā tu rākṣaso raibhyam āgamat
c anujñātas tu raibhyeṇa tayā nāryā sahācarat
 lomaśa uvāca
a bharadvājas tu kaunteya kṛtvā svādhyāyam āhnikam
c samitkalāpam ādāya praviveśa svam āśramam
a taṃ sma dṛṣṭvā purā sarve pratyuttiṣṭhanti pāvakāḥ
c na tv enam upatiṣṭhanti hataputraṃ tadāgnayaḥ
d putramṛtyujam āśaucaṃ bharadvājo na jajñivān
a vaikṛtaṃ tv agnihotre sa lakṣayitvā mahātapāḥ
c tam andhaṃ śūdram āsīnaṃ gṛhapālam athābravīt
a kiṃ nu me nāgnayaḥ śūdra pratinandanti darśanam
c tvaṃ cāpi na yathāpūrvaṃ kaccit kṣemam ihāśrame
a kaccin na raibhyaṃ putro me gatavān alpacetanaḥ
c etad ācakṣva me śīghraṃ na hi me śudhyate manaḥ
 śūdra uvāca
a raibhyaṃ gato nūnam asau sutas te mandacetanaḥ
c tathā hi nihataḥ śete rākṣasena balīyasā
a prakālyamānas tenāyaṃ śūlahastena rakṣasā
c agnyāgāraṃ prati dvāri mayā dorbhyāṃ nivāritaḥ
a tataḥ sa nihato hy atra jalakāmo 'śucir dhruvam
c saṃbhāvito hi tūrṇena śūlahastena rakṣasā
 lomaśa uvāca
a bharadvājas tu śūdrasya tac chrutvā vipriyaṃ vacaḥ
c gatāsuṃ putram ādāya vilalāpa suduḥkhitaḥ
a brāhmaṇānāṃ kilārthāya nanu tvaṃ taptavāṃs tapaḥ
c dvijānām anadhītā vai vedāḥ saṃpratibhāntv iti
a tathā kalyāṇaśīlas tvaṃ brāhmaṇeṣu mahātmasu
c anāgāḥ sarvabhūteṣu karkaśatvam upeyivān
a pratiṣiddho mayā tāta raibhyāvasathadarśanāt
c gatavān eva taṃ kṣudraṃ kālāntakayamopamam
a yaḥ sa jānan mahātejā vṛddhasyaikaṃ mamātmajam
c gatavān eva kopasya vaśaṃ paramadurmatiḥ
a putraśokam anuprāpya eṣa raibhyasya karmaṇā
c tyakṣyāmi tvām ṛte putra prāṇān iṣṭatamān bhuvi
a yathāhaṃ putraśokena dehaṃ tyakṣyāmi kilbiṣī
c tathā jyeṣṭhaḥ suto raibhyaṃ hiṃsyāc chīghram anāgasam
a sukhino vai narā yeṣāṃ jātyā putro na vidyate
c te putraśokam aprāpya vicaranti yathāsukham
a ye tu putrakṛtāc chokād bhṛśaṃ vyākulacetasaḥ
c śapantīṣṭān sakhīn ārtās tebhyaḥ pāpataro nu kaḥ
a parāsuś ca suto dṛṣṭaḥ śaptaś ceṣṭaḥ sakhā mayā
c īdṛśīm āpadaṃ ko nu dvitīyo 'nubhaviṣyati
a vilapyaivaṃ bahuvidhaṃ bharadvājo 'dahat sutam
c susamiddhaṃ tataḥ paścāt praviveśa hutāśanam
 lomaśa uvāca
a etasminn eva kāle tu bṛhaddyumno mahīpatiḥ
c satram āste mahābhāgo raibhyayājyaḥ pratāpavān
a tena raibhyasya vai putrāv arvāvasuparāvasū
c vṛtau sahāyau satrārthe bṛhaddyumnena dhīmatā
a tatra tau samanujñātau pitrā kaunteya jagmatuḥ
c āśrame tv abhavad raibhyo bhāryā caiva parāvasoḥ
a athāvalokako 'gacchad gṛhān ekaḥ parāvasuḥ
c kṛṣṇājinena saṃvītaṃ dadarśa pitaraṃ vane
a jaghanyarātre nidrāndhaḥ sāvaśeṣe tamasy api
c carantaṃ gahane 'raṇye mene sa pitaraṃ mṛgam
a mṛgaṃ tu manyamānena pitā vai tena hiṃsitaḥ
c akāmayānena tadā śarīratrāṇam icchatā
d tataḥ samīpam āsādya pitaraṃ dṛṣṭavān hatam
d ajñānāt pitaraṃ hatvā mṛgabuddhyā parāvasuḥ
d vilapya bahudhā rājan raibhyasya ca mahātmanaḥ
a sa tasya pretakāryāṇi kṛtvā sarvāṇi bhārata
c punar āgamya tat satram abravīd bhrātaraṃ vacaḥ
a idaṃ karma na śaktas tvaṃ voḍhum ekaḥ kathaṃ cana
c mayā tu hiṃsitas tāto manyamānena taṃ mṛgam
a so 'smadarthe vrataṃ sādhu cara tvaṃ brahmahiṃsanam
c samartho hy aham ekākī karma kartum idaṃ mune
 arvāvasur uvāca
a karotu vai bhavān satraṃ bṛhaddyumnasya dhīmataḥ
c brahmahatyāṃ cariṣye 'haṃ tvadarthaṃ niyatendriyaḥ
d so 'gacchad vanam ekāgro brahmahatyāvrataṃ caran
d tac chrutvārvāvasuḥ paścāt prāyaścittaṃ vidhāya ca
 lomaśa uvāca
a sa tasyā brahmahatyāyāḥ pāraṃ gatvā yudhiṣṭhira
c arvāvasus tadā satram ājagāma punar muniḥ
a tataḥ parāvasur dṛṣṭvā bhrātaraṃ samupasthitam
c bṛhaddyumnam uvācedaṃ vacanaṃ pariṣadgatam
a eṣa te brahmahā yajñaṃ mā draṣṭuṃ praviśed iti
c brahmahā prekṣitenāpi pīḍayet tvāṃ na saṃśayaḥ
d lomaśa uvāca
d tac chrutvaiva tadā rājā preṣyān āha sa viṭpate
a preṣyair utsāryamāṇas tu rājann arvāvasus tadā
c na mayā brahmahatyeyaṃ kṛtety āha punaḥ punaḥ
a ucyamāno 'sakṛt preṣyair brahmahann iti bhārata
c naiva sa pratijānāti brahmahatyāṃ svayaṃ kṛtām
e mama bhrātrā kṛtam idaṃ mayā tu parirakṣitam
f sa tathā pravadan krodhāt taiś ca preṣyaiḥ prabhāṣitaḥ
f tūṣṇīṃ jagāma brahmarṣir vanam eva mahātapāḥ
f ugraṃ tapaḥ samāsthāya divākaram athāśritaḥ
f rahasyavedaṃ kṛtavān sūryasya dvijasattamaḥ
f mūrtimāṃs taṃ dadarśātha svayam agrabhug avyayaḥ
a prītās tasyābhavan devāḥ karmaṇārvāvasor nṛpa
c taṃ te pravarayām āsur nirāsuś ca parāvasum
a tato devā varaṃ tasmai dadur agnipurogamāḥ
c sa cāpi varayām āsa pitur utthānam ātmanaḥ
a anāgastvaṃ tathā bhrātuḥ pituś cāsmaraṇaṃ vadhe
c bharadvājasya cotthānaṃ yavakrītasya cobhayoḥ
d pratiṣṭhāṃ cāpi vedasya saurasya dvijasattamaḥ
d evam astv iti taṃ devāḥ procuś cāpi varān daduḥ
a tataḥ prādurbabhūvus te sarva eva yudhiṣṭhira
c athābravīd yavakrīto devān agnipurogamān
a samadhītaṃ mayā brahma vratāni caritāni ca
c kathaṃ nu raibhyaḥ śakto mām adhīyānaṃ tapasvinam
e tathāyuktena vidhinā nihantum amarottamāḥ
 devā ūcuḥ
a maivaṃ kṛthā yavakrīta yathā vadasi vai mune
c ṛte gurum adhītā hi sukhaṃ vedās tvayā purā
a anena tu gurūn duḥkhāt toṣayitvā svakarmaṇā
c kālena mahatā kleśād brahmādhigatam uttamam
 lomaśa uvāca
a yavakrītam athoktvaivaṃ devāḥ sāgnipurogamāḥ
c saṃjīvayitvā tān sarvān punar jagmus triviṣṭapam
d tato vai sa yavakrīto brahmacaryaṃ cacāra ha
d aṣṭau daśa ca varṣāṇi triṃśataṃ ca yudhiṣṭhira
a āśramas tasya puṇyo 'yaṃ sadāpuṣpaphaladrumaḥ
c atroṣya rājaśārdūla sarvapāpaiḥ pramokṣyase
 lomaśa uvāca
a uśīrabījaṃ mainākaṃ giriṃ śvetaṃ ca bhārata
c samatīto 'si kaunteya kālaśailaṃ ca pārthiva
a eṣā gaṅgā saptavidhā rājate bharatarṣabha
c sthānaṃ virajasaṃ ramyaṃ yatrāgnir nityam idhyate
a etad vai mānuṣeṇādya na śakyaṃ draṣṭum apy uta
c samādhiṃ kurutāvyagrās tīrthāny etāni drakṣyatha
d etad dṛśyati devānām ākrīḍaṃ caraṇāṅkitam
d atikrānto 'si kaunteya kālaśailaṃ ca parvatam
a śvetaṃ giriṃ pravekṣyāmo mandaraṃ caiva parvatam
c yatra māṇicaro yakṣaḥ kuberaś cāpi yakṣarāṭ
a aṣṭāśītisahasrāṇi gandharvāḥ śīghracāriṇaḥ
c tathā kiṃpuruṣā rājan yakṣāś caiva caturguṇāḥ
a anekarūpasaṃsthānā nānāpraharaṇāś ca te
c yakṣendraṃ manujaśreṣṭha māṇibhadram upāsate
a teṣām ṛddhir atīvāgryā gatau vāyusamāś ca te
c sthānāt pracyāvayeyur ye devarājam api dhruvam
a tais tāta balibhir guptā yātudhānaiś ca rakṣitāḥ
c durgamāḥ parvatāḥ pārtha samādhiṃ paramaṃ kuru
a kuberasacivāś cānye raudrā maitrāś ca rākṣasāḥ
c taiḥ sameṣyāma kaunteya yatto vikramaṇe bhava
a kailāsaḥ parvato rājan ṣaḍyojanaśatāny uta
c yatra devāḥ samāyānti viśālā yatra bhārata
a asaṃkhyeyās tu kaunteya yakṣarākṣasakiṃnarāḥ
c nāgāḥ suparṇā gandharvāḥ kuberasadanaṃ prati
a tān vigāhasva pārthādya tapasā ca damena ca
c rakṣyamāṇo mayā rājan bhīmasenabalena ca
a svasti te varuṇo rājā yamaś ca samitiṃjayaḥ
c gaṅgā ca yamunā caiva parvataś ca dadhātu te
d marutaś ca sahāśvibhyāṃ saritaś ca sarāṃsi ca
d svasti devāsurebhyaś ca vasubhyaś ca mahādyute
a indrasya jāmbūnadaparvatāgre
śṛṇomi ghoṣaṃ tava devi gaṅge
c gopāyayemaṃ subhage giribhyaḥ
sarvājamīḍhāpacitaṃ narendram
e bhavasva śarma pravivikṣato 'sya
śailān imāñ śailasute nṛpasya
f uktvā tathā sāgaragāṃ sa vipro
f yatto bhavasveti śaśāsa pārtham
f śivapradā sarvasaritpradhāne
f sabhrātṛkasyeha yudhiṣṭhirasya
 yudhiṣṭhira uvāca
a apūrvo 'yaṃ saṃbhramo lomaśasya
kṛṣṇāṃ sarve rakṣata mā pramādam
c deśo hy ayaṃ durgatamo mato 'sya
tasmāt paraṃ śaucam ihācaradhvam
 vaiśaṃpāyana uvāca
a tato 'bravīd bhīmam udāravīryaṃ
kṛṣṇāṃ yattaḥ pālaya bhīmasena
c śūnye 'rjune 'saṃnihite ca tāta
tvam eva kṛṣṇāṃ bhajase 'sukheṣu
a tato mahātmā yamajau sametya
mūrdhany upāghrāya vimṛjya gātre
c uvāca tau bāṣpakalaṃ sa rājā
mā bhaiṣṭam āgacchatam apramattau
 yudhiṣṭhira uvāca
a antarhitāni bhūtāni rakṣāṃsi balavanti ca
c agninā tapasā caiva śakyaṃ gantuṃ vṛkodara
a saṃnivartaya kaunteya kṣutpipāse balānvayāt
c tato balaṃ ca dākṣyaṃ ca saṃśrayasva kurūdvaha
a ṛṣes tvayā śrutaṃ vākyaṃ kailāsaṃ parvataṃ prati
c buddhyā prapaśya kaunteya kathaṃ kṛṣṇā gamiṣyati
a atha vā sahadevena dhaumyena ca sahābhibho
c sūdaiḥ paurogavaiś caiva sarvaiś ca paricārakaiḥ
a rathair aśvaiś ca ye cānye viprāḥ kleśāsahāḥ pathi
c sarvais tvaṃ sahito bhīma nivartasvāyatekṣaṇa
a trayo vayaṃ gamiṣyāmo laghvāhārā yatavratāḥ
c ahaṃ ca nakulaś caiva lomaśaś ca mahātapāḥ
a mamāgamanam ākāṅkṣan gaṅgādvāre samāhitaḥ
c vaseha draupadīṃ rakṣan yāvadāgamanaṃ mama
 bhīma uvāca
a rājaputrī śrameṇārtā duḥkhārtā caiva bhārata
c vrajaty eva hi kalyāṇī śvetavāhadidṛkṣayā
d apaśyantīha taṃ vīram evam eṣā suduḥkhitā
d kiṃ punar nakulaṃ tvāṃ ca taṃ ca vīraṃ dhanaṃjayam
a tava cāpy aratis tīvrā vardhate tam apaśyataḥ
b guḍākeśaṃ mahātmānaṃ saṃgrāmeṣv apalāyinam
c kiṃ punaḥ sahadevaṃ ca māṃ ca kṛṣṇāṃ ca bhārata
a rathāḥ kāmaṃ nivartantāṃ sarve ca paricārakāḥ
c sūdāḥ paurogavāś caiva manyate yatra no bhavān
a na hy ahaṃ hātum icchāmi bhavantam iha karhi cit
c śaile 'smin rākṣasākīrṇe durgeṣu viṣameṣu ca
a iyaṃ cāpi mahābhāgā rājaputrī yatavratā
c tvām ṛte puruṣavyāghra notsahed vinivartitum
a tathaiva sahadevo 'yaṃ satataṃ tvām anuvrataḥ
c na jātu vinivarteta matajño hy aham asya vai
a api cātra mahārāja savyasācididṛkṣayā
c sarve lālasabhūtāḥ sma tasmād yāsyāmahe saha
a yady aśakyo rathair gantuṃ śailo 'yaṃ bahukandaraḥ
c padbhir eva gamiṣyāmo mā rājan vimanā bhava
a ahaṃ vahiṣye pāñcālīṃ yatra yatra na śakṣyati
c iti me vartate buddhir mā rājan vimanā bhava
a sukumārau tathā vīrau mādrīnandikarāv ubhau
c durge saṃtārayiṣyāmi yady aśaktau bhaviṣyataḥ
 yudhiṣṭhira uvāca
a evaṃ te bhāṣamāṇasya balaṃ bhīmābhivardhatām
c yas tvam utsahase voḍhuṃ draupadīṃ vipule 'dhvani
a yamajau cāpi bhadraṃ te naitad anyatra vidyate
c balaṃ ca te yaśaś caiva dharmaḥ kīrtiś ca vardhatām
a yas tvam utsahase netuṃ bhrātarau saha kṛṣṇayā
c mā te glānir mahābāho mā ca te 'stu parābhavaḥ
 vaiśaṃpāyana uvāca
a tataḥ kṛṣṇābravīd vākyaṃ prahasantī manoramā
c gamiṣyāmi na saṃtāpaḥ kāryo māṃ prati bhārata
 lomaśa uvāca
a tapasā śakyate gantuṃ parvato gandhamādanaḥ
c tapasā caiva kaunteya sarve yokṣyāmahe vayam
a nakulaḥ sahadevaś ca bhīmasenaś ca pārthiva
c ahaṃ ca tvaṃ ca kaunteya drakṣyāmaḥ śvetavāhanam
 vaiśaṃpāyana uvāca
a evaṃ saṃbhāṣamāṇās te subāhor viṣayaṃ mahat
c dadṛśur muditā rājan prabhūtagajavājimat
a kirātataṅgaṇākīrṇaṃ kuṇindaśatasaṃkulam
c himavaty amarair juṣṭaṃ bahvāścaryasamākulam
a subāhuś cāpi tān dṛṣṭvā pūjayā pratyagṛhṇata
c viṣayānte kuṇindānām īśvaraḥ prītipūrvakam
a tatra te pūjitās tena sarva eva sukhoṣitāḥ
c pratasthur vimale sūrye himavantaṃ giriṃ prati
a indrasenamukhāṃś caiva bhṛtyān paurogavāṃs tathā
c sūdāṃś ca paribarhaṃ ca draupadyāḥ sarvaśo nṛpa
a rājñaḥ kuṇindādhipateḥ paridāya mahārathāḥ
c padbhir eva mahāvīryā yayuḥ kauravanandanāḥ
a te śanaiḥ prādravan sarve kṛṣṇayā saha pāṇḍavāḥ
c tasmād deśāt susaṃhṛṣṭā draṣṭukāmā dhanaṃjayam
 yudhiṣṭhira uvāca
a bhīmasena yamau cobhau pāñcāli ca nibodhata
c nāsti bhūtasya nāśo vai paśyatāsmān vanecarān
a durbalāḥ kleśitāḥ smeti yad bravīthetaretaram
c aśakye 'pi vrajāmeti dhanaṃjayadidṛkṣayā
a tan me dahati gātrāṇi tūlarāśim ivānalaḥ
c yac ca vīraṃ na paśyāmi dhanaṃjayam upāntike
a tasya darśanatṛṣṇaṃ māṃ sānujaṃ vanam āsthitam
c yājñasenyāḥ parāmarśaḥ sa ca vīra dahaty uta
a nakulāt pūrvajaṃ pārthaṃ na paśyāmy amitaujasam
c ajeyam ugradhanvānaṃ tena tapye vṛkodara
a tīrthāni caiva ramyāṇi vanāni ca sarāṃsi ca
c carāmi saha yuṣmābhis tasya darśanakāṅkṣayā
a pañca varṣāṇy ahaṃ vīraṃ satyasaṃdhaṃ dhanaṃjayam
c yan na paśyāmi bībhatsuṃ tena tapye vṛkodara
a taṃ vai śyāmaṃ guḍākeśaṃ siṃhavikrāntagāminam
c na paśyāmi mahābāhuṃ tena tapye vṛkodara
a kṛtāstraṃ nipuṇaṃ yuddhe pratimānaṃ dhanuṣmatām
c na paśyāmi naraśreṣṭhaṃ tena tapye vṛkodara
a carantam arisaṃgheṣu kālaṃ kruddham ivāntakam
c prabhinnam iva mātaṅgaṃ siṃhaskandhaṃ dhanaṃjayam
a yaḥ sa śakrād anavaro vīryeṇa draviṇena ca
c yamayoḥ pūrvajaḥ pārthaḥ śvetāśvo 'mitavikramaḥ
d nārāyaṇasamo yuddhe satyasaṃdho dṛḍhavrataḥ
d taṃ mamāpaśyato bhīma na śāntir hṛdayasya vai
a duḥkhena mahatāviṣṭaḥ svakṛtenānivartinā
c ajeyam ugradhanvānaṃ taṃ na paśyāmi phalgunam
a satataṃ yaḥ kṣamāśīlaḥ kṣipyamāṇo 'py aṇīyasā
c ṛjumārgaprapannasya śarmadātābhayasya ca
a sa tu jihmapravṛttasya māyayābhijighāṃsataḥ
c api vajradharasyāpi bhavet kālaviṣopamaḥ
a śatror api prapannasya so 'nṛśaṃsaḥ pratāpavān
c dātābhayasya bībhatsur amitātmā mahābalaḥ
a sarveṣām āśrayo 'smākaṃ raṇe 'rīṇāṃ pramarditā
c āhartā sarvaratnānāṃ sarveṣāṃ naḥ sukhāvahaḥ
a ratnāni yasya vīryeṇa divyāny āsan purā mama
c bahūni bahujātāni yāni prāptaḥ suyodhanaḥ
a yasya bāhubalād vīra sabhā cāsīt purā mama
c sarvaratnamayī khyātā triṣu lokeṣu pāṇḍava
a vāsudevasamaṃ vīrye kārtavīryasamaṃ yudhi
c ajeyam ajitaṃ yuddhe taṃ na paśyāmi phalgunam
a saṃkarṣaṇaṃ mahāvīryaṃ tvāṃ ca bhīmāparājitam
c anujātaḥ sa vīryeṇa vāsudevaṃ ca śatruhā
a yasya bāhubale tulyaḥ prabhāve ca puraṃdaraḥ
c jave vāyur mukhe somaḥ krodhe mṛtyuḥ sanātanaḥ
a te vayaṃ taṃ naravyāghraṃ sarve vīra didṛkṣavaḥ
c pravekṣyāmo mahābāho parvataṃ gandhamādanam
a viśālā badarī yatra naranārāyaṇāśramaḥ
c taṃ sadādhyuṣitaṃ yakṣair drakṣyāmo girim uttamam
a kuberanalinīṃ ramyāṃ rākṣasair abhirakṣitām
c padbhir eva gamiṣyāmas tapyamānā mahat tapaḥ
a nātaptatapasā śakyo deśo gantuṃ vṛkodara
c na nṛśaṃsena lubdhena nāpraśāntena bhārata
a tatra sarve gamiṣyāmo bhīmārjunapadaiṣiṇaḥ
c sāyudhā baddhanistriṃśāḥ saha viprair mahāvrataiḥ
a makṣikān maśakān daṃśān vyāghrān siṃhān sarīsṛpān
c prāpnoty aniyataḥ pārtha niyatas tān na paśyati
a te vayaṃ niyatātmānaḥ parvataṃ gandhamādanam
c pravekṣyāmo mitāhārā dhanaṃjayadidṛkṣavaḥ
d lomaśa uvāca
d draṣṭāraḥ parvatāḥ sarve nadyaḥ sapurakānanāḥ
d tīrthāni caiva śrīmanti spṛṣṭaṃ ca salilaṃ karaiḥ
d parvataṃ mandaraṃ divyam eṣa panthāḥ prayāsyati
d samāhitā nirudvignāḥ sarve bhavata pāṇḍavāḥ
d ayaṃ devanivāso vai gantavyo vo bhaviṣyati
d ṛṣīṇāṃ caiva divyānāṃ nivāsaḥ puṇyakarmaṇām
d eṣā śivajalā puṇyā yāti saumya mahānadī
d badarīprabhavā rājan devarṣigaṇasevitā
d eṣā vaihāyasair nityaṃ vālakhilyair mahātmabhiḥ
d arcitā copayātā ca gandharvaiś ca mahātmabhiḥ
d atra sāma sma gāyanti sāmagāḥ puṇyanisvanāḥ
d marīciḥ pulahaś caiva bhṛguś caivāṅgirās tathā
d atrāhnikaṃ suraśreṣṭho japate samarudgaṇaḥ
d sādhyāś caivāśvinau caiva paridhāvanti taṃ tadā
d candramāḥ saha sūryeṇa jyotīṃṣi ca grahaiḥ saha
d ahorātravibhāgena nadīm enām anuvrajan
d etasyāḥ salilaṃ mūrdhnā vṛṣāṅkaḥ paryadhārayat
d gaṅgādvāre mahābhāga yena lokasthitir bhavet
d etāṃ bhagavatīṃ devīṃ bhavantaḥ sarva eva hi
d prayatenātmanā tāta pratigamyābhivādata
d tasya tad vacanaṃ śrutvā lomaśasya mahātmanaḥ
d ākāśagaṅgāṃ prayatāḥ pāṇḍavās te 'bhyavādayan
d abhivādya ca te sarve pāṇḍavā dharmacāriṇaḥ
d punaḥ prayātāḥ saṃhṛṣṭāḥ sarvair ṛṣigaṇaiḥ saha
d tato dūrāt prakāśantaṃ pāṇḍuraṃ merusaṃnibham
d dadṛśus te naraśreṣṭhā vikīrṇaṃ sarvatodiśam
d tān praṣṭukāmān vijñāya pāṇḍavān sa tu lomaśaḥ
d uvāca vākyaṃ vākyajñaḥ śṛṇudhvaṃ pāṇḍunandanāḥ
d etad vikīrṇaṃ suśrīmat kailāsaśikharopamam
d yat paśyasi naraśreṣṭha parvatapratimaṃ sthitam
d etāny asthīni daityasya narakasya mahātmanaḥ
d parvatapratimaṃ bhāti parvataprastarāśritam
d purātanena devena viṣṇunā paramātmanā
d daityo vinihatas tāta surarājahitaiṣiṇā
d daśa varṣasahasrāṇi tapas tapyan mahāmanāḥ
d aindraṃ prārthayate sthānaṃ tapaḥsvādhyāyavikramāt
d tapobalena mahatā bāhuvegabalena ca
d nityam eva durādharṣo dharṣayan sa diteḥ sutaḥ
d sa tu tasya balaṃ jñātvā dharme ca caritavratam
d bhayābhibhūtaḥ saṃvignaḥ śakra āsīt tadānagha
d tena saṃcintito devo manasā viṣṇur avyayaḥ
d sarvatragaḥ prabhuḥ śrīmān āgataś ca sthito babhau
d ṛṣayaś cāpi taṃ sarve tuṣṭuvuś ca divaukasaḥ
d taṃ dṛṣṭvā jvalamānaśrīr bhagavān havyavāhanaḥ
d naṣṭatejāḥ samabhavat tasya tejobhibhartsitaḥ
d taṃ dṛṣṭvā varadaṃ devaṃ viṣṇuṃ devagaṇeśvaram
d prāñjaliḥ praṇato bhūtvā namaskṛtya ca vajrabhṛt
d viṣṇur uvāca
d prāha vākyaṃ tatas tattvaṃ yatas tasya bhayaṃ bhavet
d jānāmi te bhayaṃ śakra daityendrān narakāt tataḥ
d aindraṃ prārthayate sthānaṃ tapaḥsiddhena karmaṇā
d so 'ham enaṃ tava prītyā tapaḥsiddham api dhruvam
d viyunajmi dehād devendra muhūrtaṃ pratipālaya
d tasya viṣṇur mahātejāḥ pāṇinā cetanāṃ harat
d sa papāta tato bhūmau girirāja ivāhataḥ
d tasyaitad asthisaṃghātaṃ māyāvinihatasya vai
d idaṃ dvitīyam aparaṃ viṣṇoḥ karma prakāśate
d naṣṭā vasumatī kṛtsnā pātāle caiva majjitā
d yudhiṣṭhira uvāca
d punar uddharitā tena vārāheṇaikaśṛṅgiṇā
d bhagavan vistareṇemāṃ kathāṃ kathaya tattvataḥ
d kathaṃ tena sureśena naṣṭā vasumatī tadā
d yojanānāṃ śataṃ brahman punar uddharitā tadā
d kena caiva prakāreṇa jagato dharaṇī dhruvā
d śivā devī mahābhāgā sarvasasyaprarohiṇī
d kasya caiva prabhāvād dhi yojanānāṃ śataṃ gatā
d kenaitad vīryasarvasvaṃ darśitaṃ paramātmanaḥ
d etat sarvaṃ yathātattvam icchāmi dvijasattama
d lomaśa uvāca
d śrotuṃ vistaraśaḥ sarvaṃ tvaṃ hi tasya pratiśrayaḥ
d yat te 'haṃ paripṛṣṭo 'smi kathām etāṃ yudhiṣṭhira
d tat sarvam akhileneha śrūyatāṃ mama bhāṣataḥ
d purā kṛtayuge tāta vartamāne 'bhayaṃkare
d yamatvaṃ kārayām āsa ādidevaḥ purātanaḥ
d yamatvaṃ kurvatas tasya devadevasya dhīmataḥ
d na tatra mriyate kaś cij jāyate vā tathācyuta
d vardhante pakṣisaṃghāś ca tathā paśugaveḍakam
d gavāśvaṃ ca mṛgāś caiva sarve te piśitāśanāḥ
d tathā puruṣaśārdūla mānuṣāś ca paraṃtapa
d sahasraśo hy ayutaśo vardhante salilaṃ yathā
d etasmin saṃkule tāta vartamāne bhayaṃkare
d atibhārād vasumatī yojanānāṃ śataṃ gatā
d sā vai vyathitasarvāṅgī bhāreṇākrāntacetanā
d nārāyaṇaṃ varaṃ devaṃ prapannā śaraṇaṃ gatā
d pṛthivy uvāca
d bhagavaṃs tvatprasādād dhi tiṣṭheyaṃ suciraṃ tv iha
d bhāreṇāsmi samākrāntā na śaknomi sma vartitum
d mamemaṃ bhagavan bhāraṃ vyapanetuṃ tvam arhasi
d lomaśa uvāca
d śaraṇāgatāsmi te deva prasādaṃ kuru me vibho
d tasyās tad vacanaṃ śrutvā bhagavān akṣaraḥ prabhuḥ
d provāca vacanaṃ hṛṣṭaḥ śravyākṣarasamīritam
d na te mahi bhayaṃ kāryaṃ bhārārte vasudhāriṇi
d ayam evaṃ tathā kurmi yathā laghvī bhaviṣyasi
d sa tāṃ visarjayitvā tu vasudhāṃ śailakuṇḍalām
d tato varāhaḥ saṃvṛtta ekaśṛṅgo mahādyutiḥ
d raktābhyāṃ nayanābhyāṃ tu bhayam utpādayann iva
d dhūmaṃ ca jvalayaṃl lakṣmyā tatra deśe vyavardhata
d sa gṛhītvā vasumatīṃ śṛṅgeṇaikena bhāsvatā
d yojanānāṃ śataṃ vīra samuddharati so 'kṣaraḥ
d tasyāṃ coddhāryamāṇāyāṃ saṃkṣobhaḥ samajāyata
d devāḥ saṃkṣubhitāḥ sarve ṛṣayaś ca tapodhanāḥ
d hāhābhūtam abhūt sarvaṃ tridivaṃ vyoma bhūs tathā
d na paryavasthitaḥ kaś cid devo vā mānuṣo 'pi vā
d tato brahmāṇam āsīnaṃ jvalamānam iva śriyā
d devāḥ sarṣigaṇāś caiva upatasthur anekaśaḥ
d upasarpya ca deveśaṃ brahmāṇaṃ lokasākṣikam
d bhūtvā prāñjalayaḥ sarve vākyam uccārayaṃs tadā
d lokāḥ saṃkṣubhitāḥ sarve vyākulaṃ ca carācaram
d samudrāṇāṃ ca saṃkṣobhas tridaśeśa prakāśate
d saiṣā vasumatī kṛtsnā yojanānāṃ śataṃ gatā
d kim etat kiṃprabhāveṇa yenedaṃ vyākulaṃ jagat
d brahmovāca
d ākhyātu no bhavāñ śīghraṃ visaṃjñāḥ smeha sarvaśaḥ
d asurebhyo bhayaṃ nāsti yuṣmākaṃ kutra cit kva cit
d śrūyatāṃ yat kṛteṣv eva saṃkṣobho jāyate 'marāḥ
d yo 'sau sarvatragaḥ śrīmān akṣarātmā vyavasthitaḥ
d tasya prabhāvāt saṃkṣobhas tridivasya prakāśate
d yaiṣā vasumatī kṛtsnā yojanānāṃ śataṃ gatā
d samuddhṛtā punas tena viṣṇunā paramātmanā
d tasyām uddhāryamāṇāyāṃ saṃkṣobhaḥ samajāyata
d devā ūcuḥ
d evaṃ bhavanto jānantu chidyatāṃ saṃśayaś ca vaḥ
d kva tadbhūtaṃ vasumatīṃ samuddharati hṛṣṭavat
d brahmovāca
d taṃ deśaṃ bhagavan brūhi tatra yāsyāmahe vayam
d hanta gacchata bhadraṃ vo nandane paśyata sthitam
d eṣo 'tra bhagavāñ śrīmān suparṇaḥ saṃprakāśate
d vārāheṇaiva rūpeṇa bhagavāṃl lokabhāvanaḥ
d kālānala ivābhāti pṛthivītalam uddharan
d etasyorasi suvyaktaṃ śrīvatsam abhirājate
d paśyadhvaṃ vibudhāḥ sarve bhūtam etad anāmayam
d lomaśa uvāca
d tato dṛṣṭvā mahātmānaṃ śrutvā cāmantrya cāmarāḥ
d vaiśaṃpāyana uvāca
d pitāmahaṃ puraskṛtya jagmur devā yathāgatam
d śrutvā tu tāṃ kathāṃ sarve pāṇḍavā janamejaya
d lomaśādeśitenāśu pathā jagmuḥ prahṛṣṭavat
 vaiśaṃpāyana uvāca
a te śūrās tatadhanvānas tūṇavantaḥ samārgaṇāḥ
c baddhagodhāṅgulitrāṇāḥ khadgavanto 'mitaujasaḥ
a parigṛhya dvijaśreṣṭhāñ śreṣṭhāḥ sarvadhanuṣmatām
c pāñcālīsahitā rājan prayayur gandhamādanam
a sarāṃsi saritaś caiva parvatāṃś ca vanāni ca
c vṛkṣāṃś ca bahulacchāyān dadṛśur girimūrdhani
e nityapuṣpaphalān deśān devarṣigaṇasevitān
a ātmany ātmānam ādhāya vīrā mūlaphalāśanāḥ
c cerur uccāvacākārān deśān viṣamasaṃkaṭān
e paśyanto mṛgajātāni bahūni vividhāni ca
a ṛṣisiddhāmarayutaṃ gandharvāpsarasāṃ priyam
c viviśus te mahātmānaḥ kiṃnarācaritaṃ girim
a praviśatsv atha vīreṣu parvataṃ gandhamādanam
c caṇḍavātaṃ mahad varṣaṃ prādurāsīd viśāṃ pate
a tato reṇuḥ samudbhūtaḥ sapatrabahulo mahān
c pṛthivīṃ cāntarikṣaṃ ca dyāṃ caiva tamasāvṛṇot
a na sma prajñāyate kiṃ cid āvṛte vyomni reṇunā
c na cāpi śekus te kartum anyonyasyābhibhāṣaṇam
a na cāpaśyanta te 'nyonyaṃ tamasā hatacakṣuṣaḥ
c ākṛṣyamāṇā vātena sāśmacūrṇena bhārata
a drumāṇāṃ vātabhagnānāṃ patatāṃ bhūtale bhṛśam
c anyeṣāṃ ca mahījānāṃ śabdaḥ samabhavan mahān
a dyauḥ svit patati kiṃ bhūmau dīryante parvatā nu kim
c iti te menire sarve pavanena vimohitāḥ
a te yathānantarān vṛkṣān valmīkān viṣamāṇi ca
c pāṇibhiḥ parimārganto bhītā vāyor nililyire
a tataḥ kārmukam udyamya bhīmaseno mahābalaḥ
c kṛṣṇām ādāya saṃgatyā tasthāv āśritya pādapam
a dharmarājaś ca dhaumyaś ca nililyāte mahāvane
c agnihotrāṇy upādāya sahadevas tu parvate
a nakulo brāhmaṇāś cānye lomaśaś ca mahātapāḥ
c vṛkṣān āsādya saṃtrastās tatra tatra nililyire
a mandībhūte ca pavane tasmin rajasi śāmyati
c mahadbhiḥ pṛṣatais tūrṇaṃ varṣam abhyājagāma ha
d bhṛśaṃ caṭacaṭāśabdo vajrāṇāṃ kṣipyatām iva
d tatas tāḥ cañcalābhāsaś cerur abhre ca vidyutaḥ
a tato 'śmasahitā dhārāḥ saṃvṛṇvantyaḥ samantataḥ
c prapetur aniśaṃ tatra śīghravātasamīritāḥ
a tataḥ sāgaragā āpaḥ kīryamāṇāḥ samantataḥ
c prādurāsan sakalusāḥ phenavatyo viśāṃ pate
a vahantyo vāri bahulaṃ phenoḍupapariplutam
c parisasrur mahāśabdāḥ prakarṣantyo mahīruhān
a tasminn uparate varṣe vāte ca samatāṃ gate
c gate hy ambhasi nimnāni prādurbhūte divākare
a nirjagmus te śanaiḥ sarve samājagmuś ca bhārata
c pratasthuś ca punar vīrāḥ parvataṃ gandhamādanam
 vaiśaṃpāyana uvāca
a tataḥ prayātamātreṣu pāṇḍaveṣu mahātmasu
c padbhyām anucitā gantuṃ draupadī samupāviśat
a śrāntā duḥkhaparītā ca vātavarṣeṇa tena ca
c saukumāryāc ca pāñcālī saṃmumoha yaśasvinī
a sā pātyamānā mohena bāhubhyām asitekṣaṇā
c vṛttābhyām anurūpābhyām ūrū samavalambata
a ālambamānā sahitāv ūrū gajakaropamau
c papāta sahasā bhūmau vepantī kadalī yathā
a tāṃ patantīṃ varārohāṃ sajjamānāṃ latām iva
c nakulaḥ samabhidrutya parijagrāha vīryavān
 nakula uvāca
a rājan pāñcālarājasya suteyam asitekṣaṇā
c śrāntā nipatitā bhūmau tām avekṣasva bhārata
a aduḥkhārhā paraṃ duḥkhaṃ prāpteyaṃ mṛdugāminī
c āśvāsaya mahārāja tām imāṃ śramakarśitām
 vaiśaṃpāyana uvāca
a rājā tu vacanāt tasya bhṛśaṃ duḥkhasamanvitaḥ
c bhīmaś ca sahadevaś ca sahasā samupādravan
a tām avekṣya tu kaunteyo vivarṇavadanāṃ kṛśām
c aṅkam ānīya dharmātmā paryadevayad āturaḥ
a kathaṃ veśmasu gupteṣu svāstīrṇaśayanocitā
c śete nipatitā bhūmau sukhārhā varavarṇinī
a sukumārau kathaṃ pādau mukhaṃ ca kamalaprabham
c matkṛte 'dya varārhāyāḥ śyāmatāṃ samupāgatam
a kim idaṃ dyūtakāmena mayā kṛtam abuddhinā
c ādāya kṛṣṇāṃ caratā vane mṛgagaṇāyute
a sukhaṃ prāpsyati pāñcālī pāṇḍavān prāpya vai patīn
c iti drupadarājena pitrā dattāyatekṣaṇā
a tat sarvam anavāpyaiva śramaśokād dhi karśitā
c śete nipatitā bhūmau pāpasya mama karmabhiḥ
a tathā lālapyamāne tu dharmarāje yudhiṣṭhire
c dhaumyaprabhṛtayaḥ sarve tatrājagmur dvijottamāḥ
a te samāśvāsayām āsur āśīrbhiś cāpy apūjayan
c rakṣoghnāṃś ca tathā mantrāñ jepuś cakruś ca te kriyāḥ
a paṭhyamāneṣu mantreṣu śāntyarthaṃ paramarṣibhiḥ
c spṛśyamānā karaiḥ śītaiḥ pāṇḍavaiś ca muhur muhuḥ
a sevyamānā ca śītena jalamiśreṇa vāyunā
c pāñcālī sukham āsādya lebhe cetaḥ śanaiḥ śanaiḥ
a parigṛhya ca tāṃ dīnāṃ kṛṣṇām ajinasaṃstare
c tadā viśrāmayām āsur labdhasaṃjñāṃ tapasvinīm
a tasyā yamau raktatalau pādau pūjitalakṣaṇau
c karābhyāṃ kiṇajātābhyāṃ śanakaiḥ saṃvavāhatuḥ
a paryāśvāsayad apy enāṃ dharmarājo yudhiṣṭhiraḥ
c uvāca ca kuruśreṣṭho bhīmasenam idaṃ vacaḥ
a bahavaḥ parvatā bhīma viṣamā himadurgamāḥ
c teṣu kṛṣṇā mahābāho kathaṃ nu vicariṣyati
 bhīmasena uvāca
a tvāṃ rājan rājaputrīṃ ca yamau ca puruṣarṣabhau
c svayaṃ neṣyāmi rājendra mā viṣāde manaḥ kṛthāḥ
a atha vāsau mayā jāto vihago madbalopamaḥ
c vahed anagha sarvān no vacanāt te ghatotkacaḥ
d etac chrutvā tu vacanaṃ bhīmasenasya dharmarāṭ
d bhīmaṃ saṃpūjayaṃs tuṣṭa evam astv ity abhāṣata
 vaiśaṃpāyana uvāca
a anujñāto dharmarājñā putraṃ sasmāra rākṣasam
c ghaṭotkacaś ca dharmātmā smṛtamātraḥ pitus tadā
e kṛtāñjalir upātiṣṭhad abhivādyātha pāṇḍavān
a brāhmaṇāṃś ca mahābāhuḥ sa ca tair abhinanditaḥ
c uvāca bhīmasenaṃ sa pitaraṃ satyavikramaḥ
a smṛto 'smi bhavatā śīghraṃ śuśrūṣur aham āgataḥ
c ājñāpaya mahābāho sarvaṃ kartāsmy asaṃśayam
e tac chrutvā bhīmasenas tu rākṣasaṃ pariṣasvaje
 yudhiṣṭhira uvāca
a dharmajño balavāñ śūraḥ sadyo rākṣasapuṃgavaḥ
c bhakto 'smān aurasaḥ putro bhīma gṛhṇātu mātaram
a tava bhīma balenāham atibhīmaparākrama
c akṣataḥ saha pāñcālyā gaccheyaṃ gandhamādanam
 vaiśaṃpāyana uvāca
a bhrātur vacanam ājñāya bhīmaseno ghaṭotkacam
c ādideśa naravyāghras tanayaṃ śatrukarśanam
a haiḍimbeya pariśrāntā tava mātāparājitā
c tvaṃ ca kāmagamas tāta balavān vaha tāṃ khaga
a skandham āropya bhadraṃ te madhye 'smākaṃ vihāyasā
c gaccha nīcikayā gatyā yathā caināṃ na pīḍayeḥ
 ghaṭotkaca uvāca
a dharmarājaṃ ca dhaumyaṃ ca rājaputrīṃ yamau tathā
c eko 'py aham alaṃ voḍhuṃ kim utādya sahāyavān
d anye ca śataśaḥ śūrā vihagāḥ kāmarūpiṇaḥ
d sarvān vo brāhmaṇaiḥ sārdhaṃ vakṣyanti sahitānagha
d mandaṃ mandaṃ gamiṣyāmi vahan drupadanandinīm
 vaiśaṃpāyana uvāca
a evam uktvā tataḥ kṛṣṇām uvāha sa ghaṭotkacaḥ
c pāṇḍūnāṃ madhyago vīraḥ pāṇḍavān api cāpare
a lomaśaḥ siddhamārgeṇa jagāmānupamadyutiḥ
c svenaivātmaprabhāvena dvitīya iva bhāskaraḥ
a brāhmaṇāṃś cāpi tān sarvān samupādāya rākṣasāḥ
c niyogād rākṣasendrasya jagmur bhīmaparākramāḥ
a evaṃ suramaṇīyāni vanāny upavanāni ca
c ālokayantas te jagmur viśālāṃ badarīṃ prati
a te tv āśugatibhir vīrā rākṣasais tair mahābalaiḥ
c uhyamānā yayuḥ śīghraṃ mahad adhvānam alpavat
a deśān mlecchagaṇākīrṇān nānāratnākarāyutān
c dadṛśur giripādāṃś ca nānādhātusamācitān
d āsevitān kiṃpuruṣair gandharvaiś ca samantataḥ
a vidyādharagaṇākīrṇān yutān vānarakiṃnaraiḥ
c tathā kiṃpuruṣaiś caiva gandharvaiś ca samantataḥ
d sṛmaraiś camaraiś caiva vānarai rurubhis tathā
d varāhair gavayaiś caiva mahiṣaiś ca samāvṛtān
d nānāvidhair mṛgair anyair upetān saumyadarśanaiḥ
a nadījālasamākīrṇān nānāpakṣirutākulān
c nānāvidhair mṛgair juṣṭān vānaraiś copaśobhitān
d samadaiś cāpi vihagaiḥ pādapair anvitāṃs tathā
a te vyatītya bahūn deśān uttarāṃś ca kurūn api
c dadṛśur vividhāścaryaṃ kailāsaṃ parvatottamam
a tasyābhyāśe tu dadṛśur naranārāyaṇāśramam
c upetaṃ pādapair divyaiḥ sadāpuṣpaphalopagaiḥ
a dadṛśus tāṃ ca badarīṃ vṛttaskandhāṃ manoramām
c snigdhām aviralacchāyāṃ śriyā paramayā yutām
a patraiḥ snigdhair aviralair upetāṃ mṛdubhiḥ śubhām
c viśālaśākhāṃ vistīrṇām atidyutisamanvitām
a phalair upacitair divyair ācitāṃ svādubhir bhṛśam
c madhusravaiḥ sadā divyāṃ maharṣigaṇasevitām
e madapramuditair nityaṃ nānādvijagaṇair yutām
a adaṃśamaśake deśe bahumūlaphalodake
c nīlaśādvalasaṃchanne devagandharvasevite
a susamīkṛtabhūbhāge svabhāvavihite śubhe
c jātāṃ himamṛdusparśe deśe 'pahatakaṇṭake
a tām upetya mahātmānaḥ saha tair brāhmaṇarṣabhaiḥ
c avaterus tataḥ sarve rākṣasaskandhataḥ śanaiḥ
a tatas tam āśramaṃ puṇyaṃ naranārāyaṇāśritam
c dadṛśuḥ pāṇḍavā rājan sahitā dvijapuṃgavaiḥ
a tamasā rahitaṃ puṇyam anāmṛṣṭaṃ raveḥ karaiḥ
c kṣuttṛṭśītoṣṇadoṣaiś ca varjitaṃ śokanāśanam
a maharṣigaṇasaṃbādhaṃ brāhmyā lakṣmyā samanvitam
c duṣpraveśaṃ mahārāja narair dharmabahiṣkṛtaiḥ
a balihomārcitaṃ divyaṃ susaṃmṛṣṭānulepanam
c divyapuṣpopahāraiś ca sarvato 'bhivirājitam
a viśālair agniśaraṇaiḥ srugbhāṇḍair ācitaṃ śubhaiḥ
c mahadbhis toyakalaśaiḥ kaṭhinaiś copaśobhitam
e śaraṇyaṃ sarvabhūtānāṃ brahmaghoṣanināditam
a divyam āśrayaṇīyaṃ tam āśramaṃ śramanāśanam
c śriyā yutam anirdeśyaṃ devacaryopaśobhitam
a phalamūlāśanair dāntaiś cīrakṛṣṇājināmbaraiḥ
c sūryavaiśvānarasamais tapasā bhāvitātmabhiḥ
a maharṣibhir mokṣaparair yatibhir niyatendriyaiḥ
c brahmabhūtair mahābhāgair upetaṃ brahmavādibhiḥ
a so 'bhyagacchan mahātejās tān ṛṣīn niyataḥ śuciḥ
c bhrātṛbhiḥ sahito dhīmān dharmaputro yudhiṣṭhiraḥ
a divyajñānopapannās te dṛṣṭvā prāptaṃ yudhiṣṭhiram
c abhyagacchanta suprītāḥ sarva eva maharṣayaḥ
e āśīrvādān prayuñjānāḥ svādhyāyaniratā bhṛśam
a prītās te tasya satkāraṃ vidhinā pāvakopamāḥ
c upājahruś ca salilaṃ puṣpamūlaphalaṃ śuci
a sa taiḥ prītyātha satkāram upanītaṃ maharṣibhiḥ
c prayataḥ pratigṛhyātha dharmaputro yudhiṣṭhiraḥ
a taṃ śakrasadanaprakhyaṃ divyagandhaṃ manoramam
c prītaḥ svargopamaṃ puṇyaṃ pāṇḍavaḥ saha kṛṣṇayā
a viveśa śobhayā yuktaṃ bhrātṛbhiś ca sahānagha
c brāhmaṇair vedavedāṅgapāragaiś ca sahācyutaḥ
a tatrāpaśyat sa dharmātmā devadevarṣipūjitam
c naranārāyaṇasthānaṃ bhāgīrathyopaśobhitam
d paśyantas te naravyāghrā remire tatra pāṇḍavāḥ
a madhusravaphalāṃ divyāṃ maharṣigaṇasevitām
c tām upetya mahātmānas te 'vasan brāhmaṇaiḥ saha
d mudā yuktā mahātmāno remire tatra te tadā
a ālokayanto mainākaṃ nānādvijagaṇāyutam
c hiraṇyaśikharaṃ caiva tac ca bindusaraḥ śivam
a bhāgīrathīṃ sutīrthāṃ ca śītāmalajalāṃ śivām
b prāpya puṇyāṃ devanadīṃ viśālāṃ badarīṃ tathā
c maṇipravālaprastārāṃ pādapair upaśobhitām
a divyapuṣpasamākīrṇāṃ manasaḥ prītivardhanīm
c vīkṣamāṇā mahātmāno vijahrus tatra pāṇḍavāḥ
d tasmin devarṣicarite deśe paramadurgame
d bhāgīrathīpuṇyajale tarpayāṃ cakrire tadā
d devān ṛṣīṃś ca kaunteyāḥ paramaṃ śaucam āsthitāḥ
a tatra devān pitṝṃś caiva tarpayantaḥ punaḥ punaḥ
c brāhmaṇaiḥ sahitā vīrā nyavasan puruṣarṣabhāḥ
a kṛṣṇāyās tatra paśyantaḥ krīḍitāny amaraprabhāḥ
c vicitrāṇi naravyāghrā remire tatra pāṇḍavāḥ
 vaiśaṃpāyana uvāca
a tatra te puruṣavyāghrāḥ paramaṃ śaucam āsthitāḥ
c ṣaḍrātram avasan vīrā dhanaṃjayadidṛkṣayā
e tasmin viharamāṇāś ca ramamāṇāś ca pāṇḍavāḥ
a manojñe kānanavare sarvabhūtamanorame
c pādapaiḥ puṣpavikacaiḥ phalabhārāvanāmitaiḥ
a śobhitaṃ sarvatoramyaiḥ puṃskokilakulākulaiḥ
c snigdhapatrair aviralaiḥ śītacchāyair manoramaiḥ
a sarāṃsi ca vicitrāṇi prasannasalilāni ca
c kamalaiḥ sotpalais tatra bhrājamānāni sarvaśaḥ
e paśyantaś cārurūpāṇi remire tatra pāṇḍavāḥ
a puṇyagandhaḥ sukhasparśo vavau tatra samīraṇaḥ
c hlādayan pāṇḍavān sarvān sakṛṣṇān sadvijarṣabhān
a tataḥ pūrvottaro vāyuḥ pavamāno yadṛcchayā
c sahasrapatram arkābhaṃ divyaṃ padmam udāvahat
a tad apaśyata pāñcālī divyagandhaṃ manoramam
c anilenāhṛtaṃ bhūmau patitaṃ jalajaṃ śuci
a tac chubhā śubham āsādya saugandhikam anuttamam
c atīva muditā rājan bhīmasenam athābravīt
a paśya divyaṃ suruciraṃ bhīma puṣpam anuttamam
c gandhasaṃsthānasaṃpannaṃ manaso mama nandanam
a etat tu dharmarājāya pradāsyāmi paraṃtapa
b gṛhyāparāṇi puṣpāṇi bahūni puruṣarṣabha
c harer idaṃ me kāmāya kāmyake punar āśrame
a yadi te 'haṃ priyā pārtha bahūnīmāny upāhara
c tāny ahaṃ netum icchāmi kāmyakaṃ punar āśramam
a evam uktvā tu pāñcālī bhīmasenam aninditā
c jagāma dharmarājāya puṣpam ādāya tat tadā
a abhiprāyaṃ tu vijñāya mahiṣyāḥ puruṣarṣabhaḥ
c priyāyāḥ priyakāmaḥ sa bhīmo bhīmaparākramaḥ
a vātaṃ tam evābhimukho yatas tat puṣpam āgatam
c ājihīrṣur jagāmāśu sa puṣpāṇy aparāṇy api
a rukmapṛṣṭhaṃ dhanur gṛhya śarāṃś cāśīviṣopamān
c mṛgarāḍ iva saṃkruddhaḥ prabhinna iva kuñjaraḥ
d dadṛśuḥ sarvabhūtāni mahābāṇadhanurdharam
d na glānir na ca vaiklavyaṃ na bhayaṃ na ca saṃbhramaḥ
d kadā cij juṣate pārtham ātmajaṃ mātariśvanaḥ
a draupadyāḥ priyam anvicchan svabāhubalam āśritaḥ
c vyapetabhayasaṃmohaḥ śailam abhyapatad balī
a sa taṃ drumalatāgulmacchannaṃ nīlaśilātalam
c giriṃ cacārāriharaḥ kiṃnarācaritaṃ śubham
a nānāvarṇadharaiś citraṃ dhātudrumamṛgāṇḍajaiḥ
c sarvabhūṣaṇasaṃpūrṇaṃ bhūmer bhujam ivocchritam
a sarvarturamaṇīyeṣu gandhamādanasānuṣu
c saktacakṣur abhiprāyaṃ hṛdayenānucintayan
a puṃskokilaninādeṣu ṣaṭpadābhiruteṣu ca
c baddhaśrotramanaścakṣur jagāmāmitavikramaḥ
a jighramāṇo mahātejāḥ sarvartukusumodbhavam
c gandham uddāmam uddāmo vane matta iva dvipaḥ
d vījyamānaḥ supuṇyena nānākusumagandhinā
a hriyamāṇaśramaḥ pitrā saṃprahṛṣṭatanūruhaḥ
c pituḥ saṃsparśaśītena gandhamādanavāyunā
a sa yakṣagandharvasurabrahmarṣigaṇasevitam
c viloḍayām āsa tadā puṣpahetor ariṃdamaḥ
a viṣamacchedaracitair anuliptam ivāṅgulaiḥ
c vimalair dhātuvicchedaiḥ kāñcanāñjanarājataiḥ
a sapakṣam iva nṛtyantaṃ pārśvalagnaiḥ payodharaiḥ
c muktāhārair iva citaṃ cyutaiḥ prasravaṇodakaiḥ
a abhirāmanadīkuñjanirjharodarakandaram
c apsaronūpuraravaiḥ pranṛttabahubarhiṇam
a digvāraṇaviṣāṇāgrair ghṛṣṭopalaśilātalam
c srastāṃśukam ivākṣobhyair nimnagāniḥsṛtair jalaiḥ
a saśaṣpakavalaiḥ svasthair adūraparivartibhiḥ
c bhayasyājñaiś ca hariṇaiḥ kautūhalanirīkṣitaḥ
a cālayann ūruvegena latājālāny anekaśaḥ
c ākrīḍamānaḥ kaunteyaḥ śrīmān vāyusuto yayau
a priyāmanorathaṃ kartum udyataś cārulocanaḥ
c prāṃśuḥ kanakatālābhaḥ siṃhasaṃhanano yuvā
a mattavāraṇavikrānto mattavāraṇavegavān
c mattavāraṇatāmrākṣo mattavāraṇavāraṇaḥ
a priyapārśvopaviṣṭābhir vyāvṛttābhir viceṣṭitaiḥ
c yakṣagandharvayoṣābhir adṛśyābhir nirīkṣitaḥ
d yakṣarākṣasagandharvanāgakanyāpaṇājire
a navāvatāraṃ rūpasya vikrīṇann iva pāṇḍavaḥ
c cacāra ramaṇīyeṣu gandhamādanasānuṣu
a saṃsmaran vividhān kleśān duryodhanakṛtān bahūn
c draupadyā vanavāsinyāḥ priyaṃ kartuṃ samudyataḥ
a so 'cintayad gate svargam arjune mayi cāgate
c puṣpahetoḥ kathaṃ nv āryaḥ kariṣyati yudhiṣṭhiraḥ
a snehān naravaro nūnam aviśvāsād vanasya ca
c nakulaṃ sahadevaṃ ca na mokṣyati yudhiṣṭhiraḥ
a kathaṃ nu kusumāvāptiḥ syāc chīghram iti cintayan
c pratasthe naraśārdūlaḥ pakṣirāḍ iva vegitaḥ
a kampayan medinīṃ padbhyāṃ nirghāta iva parvasu
c trāsayan gajayūthāni vātaraṃhā vṛkodaraḥ
a siṃhavyāghragaṇāṃś caiva mardamāno mahābalaḥ
c unmūlayan mahāvṛkṣān pothayaṃś corasā balī
a latāvallīś ca vegena vikarṣan pāṇḍunandanaḥ
c upary upari śailāgram ārurukṣur iva dvipaḥ
e vinardamāno 'tibhṛśaṃ savidyud iva toyadaḥ
f vyanadat sumahānādaṃ bhīmaseno mahābalaḥ
a tasya śabdena ghoreṇa dhanurghoṣeṇa cābhibho
b guhāḥ saṃtatyajur vyāghrā nililyur bilavāsinaḥ
c trastāni mṛgayūthāni samantād vipradudruvuḥ
d ṛkṣāś cotsasṛjur vṛkṣāṃs tatyajur harayo guhām
d vyajṛmbhanta mahāsiṃhā mahiṣāś cāvalokayan
d tena vitrāsitā nāgāḥ kareṇuparivāritāḥ
d tad vanaṃ saṃparityajya jagmur anyan mahāvanam
d varāhamṛgasaṃghāś ca mahiṣāś ca vanecarāḥ
d vyāghragomāyusaṃghāś ca praṇedur gavayaiḥ saha
d rathāṅgasāhvadātyūhā haṃsakāraṇḍavaplavāḥ
d śukāḥ puṃskokilāḥ krauñcā visaṃjñā bhejire diśaḥ
d tathānye darpitā nāgā mahiṣāś ca mahābalāḥ
a athāpaśyan mahābāhur gandhamādanasānuṣu
c suramyaṃ kadalīṣaṇḍaṃ bahuyojanavistṛtam
a tam abhyagacchad vegena kṣobhayiṣyan mahābalaḥ
c mahāgaja ivāsrāvī prabhañjan vividhān drumān
a utpāṭya kadalīskandhān bahutālasamucchrayān
c cikṣepa tarasā bhīmaḥ samantād balināṃ varaḥ
d mahāntam akarot tatra tarūṇāṃ pāṇḍavo balī
d vimardaṃ sumahātejā nṛsiṃha iva darpitaḥ
a tataḥ sattvāny upākrāman bahūni ca mahānti ca
c ruruvāraṇasaṃghāś ca mahiṣāś ca jalāśrayāḥ
d praviveśa tataḥ kṣipraṃ tān apāsya mahābalaḥ
d vanaṃ pāṇḍusutaḥ śrīmāñ śabdenāpūrayan diśaḥ
da dadhmau ca śaṅkhaṃ svanavat sarvaprāṇena pāṇḍavaḥ
a siṃhavyāghrāś ca saṃkruddhā bhīmasenam abhidravan
b śakṛn mūtraṃ ca muñcānāṃ bhayavibhrāntamānasāḥ
c vyāditāsyā mahāraudrā vinadanto 'tibhīṣaṇāḥ
a tato vāyusutaḥ krodhāt svabāhubalam āśritaḥ
c gajenāghnan gajaṃ bhīmaḥ siṃhaṃ siṃhena cābhibhūḥ
e talaprahārair anyāṃś ca vyahanat pāṇḍavo balī
a te hanyamānā bhīmena siṃhavyāghratarakṣavaḥ
c bhayād visasṛpuḥ sarve śakṛnmūtraṃ ca susruvuḥ
a praviveśa tataḥ kṣipraṃ tān apāsya mahābalaḥ
c vanaṃ pāṇḍusutaḥ śrīmāñ śabdenāpūrayan diśaḥ
a tena śabdena cogreṇa bhīmasenaraveṇa ca
c vanāntaragatāḥ sarve vitresur mṛgapakṣiṇaḥ
a taṃ śabdaṃ sahasā śrutvā mṛgapakṣisamīritam
c jalārdrapakṣā vihagāḥ samutpetuḥ sahasraśaḥ
a tān audakān pakṣigaṇān nirīkṣya bharatarṣabhaḥ
c tān evānusaran ramyaṃ dadarśa sumahat saraḥ
a kāñcanaiḥ kadalīṣaṇḍair mandamārutakampitaiḥ
c vījyamānam ivākṣobhyaṃ tīrāntaravisarpibhiḥ
a tat saro 'thāvatīryāśu prabhūtakamalotpalam
c mahāgaja ivoddāmaś cikrīḍa balavad balī
e vikrīḍya tasmin suciram uttatārāmitadyutiḥ
f kṣobhayan salilaṃ bhīmaḥ prabhinna iva vāraṇaḥ
a tato 'vagāhya vegena tad vanaṃ bahupādapam
c dadhmau ca śaṅkhaṃ svanavat sarvaprāṇena pāṇḍavaḥ
d āsphoṭayac ca balavān bhīmaḥ saṃnādayan diśaḥ
a tasya śaṅkhasya śabdena bhīmasenaraveṇa ca
c bāhuśabdena cogreṇa nardantīva girer guhāḥ
d tataḥ śaṅkhasvanaṃ śrutvā narditaṃ ca muhur muhuḥ
d vṛkṣāṇāṃ bhajyamānānāṃ śabdaṃ śrutvā tadā girau
d gandhamādanapārśvastho rāmasyābhimataḥ sakhā
d hanūmān nāma sa kapir lāṅgūlamadhunot tataḥ
d tasya dodhūyamānasya lāṅgūlaṃ līlayā muhuḥ
d tena lāṅgūlaśabdena svanantīva diśo daśa
d tataḥ pṛthvī ca śailāś ca prakampitam ivābhavat 
a taṃ vajraniṣpeṣasamam āsphoṭitaravaṃ bhṛśam
c śrutvā śailaguhāsuptaiḥ siṃhair mukto mahāsvanaḥ
a siṃhanādabhayatrastaiḥ kuñjarair api bhārata
c mukto virāvaḥ sumahān parvato yena pūritaḥ
a taṃ tu nādaṃ tataḥ śrutvā supto vānarapuṃgavaḥ
c prājṛmbhata mahākāyo hanūmān nāma vānaraḥ
d bhrātaraṃ bhīmasenaṃ tu vijñāya hanumān kapiḥ
d divaṃgamaṃ rurodhātha mārgaṃ bhīmasya kāraṇāt
d anena hi pathā mā vai gacched iti vicārya saḥ
d āsta ekāyane mārge kadalīṣaṇḍamaṇḍite
d bhrātur bhīmasya rakṣārthaṃ taṃ mārgam avarudhya vai
d mātra prāpsyati śāpaṃ vā dharṣaṇāṃ veti pāṇḍavaḥ
d kadalīṣaṇḍamadhyastha evaṃ saṃcintya vānaraḥ
a kadalīṣaṇḍamadhyastho nidrāvaśagatas tadā
b tena śabdena mahatā vyābudhyata mahākapiḥ
c jṛmbhamāṇaḥ suvipulaṃ śakradhvajam ivocchritam
e āsphoṭayata lāṅgūlam indrāśanisamasvanam
a tasya lāṅgūlaninadaṃ parvataḥ sa guhāmukhaiḥ
c udgāram iva gaur nardam utsasarja samantataḥ
d lāṅgūlāsphoṭaśabdāc ca calitaḥ sa mahāgiriḥ
d vighūrṇamānaśikharaḥ samantāt paryaśīryata
a sa lāṅgūlaravas tasya mattavāraṇanisvanam
c antardhāya vicitreṣu cacāra girisānuṣu
d tasya śrutvā tu ninadaṃ mahāmegharavasvanam
d pratinedur gajāḥ siṃhā vitresuś ca mṛgadvijāḥ
a sa bhīmasenas taṃ śrutvā saṃprahṛṣṭatanūruhaḥ
c śabdaprabhavam anvicchaṃś cacāra kadalīvanam
a kadalīvanamadhyastham atha pīne śilātale
c sa dadarśa mahābāhur vānarādhipatiṃ sthitam
a vidyutsaṃghātaduṣprekṣyaṃ vidyutsaṃghātapiṅgalam
c vidyutsaṃghātasadṛśaṃ vidyutsaṃghātacañcalam
a bāhusvastikavinyastapīnahrasvaśirodharam
c skandhabhūyiṣṭhakāyatvāt tanumadhyakaṭītaṭam
a kiṃ cic cābhugnaśīrṣeṇa dīrgharomāñcitena ca
c lāṅgūlenordhvagatinā dhvajeneva virājitam
a raktoṣṭhaṃ tāmrajihvāsyaṃ raktakarṇaṃ caladbhruvam
b vivṛttadaṃṣṭrādaśanaṃ śuklatīkṣṇāgraśobhitam
c vadanaṃ vṛttadaṃṣṭrāgraṃ raśmivantam ivoḍupam
a vadanābhyantaragataiḥ śuklabhāsair alaṃkṛtam
c kesarotkarasaṃmiśram aśokānām ivotkaram
a hiraṇmayīnāṃ madhyasthaṃ kadalīnāṃ mahādyutim
c dīpyamānaṃ svavapuṣā arciṣmantam ivānalam
a nirīkṣantam avitrastaṃ locanair madhupiṅgalaiḥ
c taṃ vānaravaraṃ vīram atikāyaṃ mahābalam
d svargapanthānam āvṛtya himavantam iva sthitam
d dṛṣṭvā cainaṃ mahābāhur ekas tasmin mahāvane
a athopasṛtya tarasā bhīmo bhīmaparākramaḥ
b bhīmo bhīmabalas tatra praviṣṭaḥ kadalīvanam
b apaśyad vānaraṃ suptam ekāyanagate pathi
c siṃhanādaṃ samakarod bodhayiṣyan kapiṃ tadā
a tena śabdena bhīmasya vitresur mṛgapakṣiṇaḥ
c hanūmāṃś ca mahāsattva īṣad unmīlya locane
e avaikṣad atha sāvajñaṃ locanair madhupiṅgalaiḥ
f tataḥ pavanajaḥ śrīmān antikasthaṃ mahaujasam
a smitenābhāṣya kaunteyaṃ vānaro naram abravīt
c kimarthaṃ sarujas te 'haṃ sukhasuptaḥ prabodhitaḥ
a nanu nāma tvayā kāryā dayā bhūteṣu jānatā
c vayaṃ dharmaṃ na jānīmas tiryagyoniṃ samāśritāḥ
a manuṣyā buddhisaṃpannā dayāṃ kurvanti jantuṣu
c krūreṣu karmasu kathaṃ dehavākcittadūṣiṣu
e dharmaghātiṣu sajjante buddhimanto bhavadvidhāḥ
a na tvaṃ dharmaṃ vijānāsi vṛddhā nopāsitās tvayā
c alpabuddhitayā vanyān utsādayasi yan mṛgān
a brūhi kas tvaṃ kimarthaṃ vā vanaṃ tvam idam āgataḥ
c varjitaṃ mānuṣair bhāvais tathaiva puruṣair api
d kva vā tvayādya gantavyaṃ prabrūhi puruṣarṣabha
a ataḥ paramagamyo 'yaṃ parvataḥ sudurāruhaḥ
c vinā siddhagatiṃ vīra gatir atra na vidyate
d devalokasya mārgo 'yam agamyo mānuṣaiḥ sadā
a kāruṇyāt sauhṛdāc caiva vāraye tvāṃ mahābala
c nātaḥ paraṃ tvayā śakyaṃ gantum āśvasihi prabho
d svāgataṃ sarvathaiveha tavādya manujarṣabha
a imāny amṛtakalpāni mūlāni ca phalāni ca
c bhakṣayitvā nivartasva grāhyaṃ yadi vaco mama
c   mā vṛthā prāpsyase vadham
 vaiśaṃpāyana uvāca
a etac chrutvā vacas tasya vānarendrasya dhīmataḥ
c bhīmasenas tadā vīraḥ provācāmitrakarśanaḥ
a ko bhavān kiṃnimittaṃ vā vānaraṃ vapur āśritaḥ
c brāhmaṇānantaro varṇaḥ kṣatriyas tvānupṛcchati
a kauravaḥ somavaṃśīyaḥ kuntyā garbheṇa dhāritaḥ
c pāṇḍavo vāyutanayo bhīmasena iti śrutaḥ
a sa vākyaṃ bhīmasenasya smitena pratigṛhya tat
c hanūmān vāyutanayo vāyuputram abhāṣata
a vānaro 'haṃ na te mārgaṃ pradāsyāmi yathepsitam
c sādhu gaccha nivartasva mā tvaṃ prāpsyasi vaiśasam
 bhīma uvāca
a vaiśasaṃ vāstu yad vānyan na tvā pṛcchāmi vānara
c prayacchottiṣṭha mārgaṃ me mā tvaṃ prāpsyasi vaiśasam
 hanūmān uvāca
a nāsti śaktir mamotthātuṃ vyādhinā kleśito hy aham
c yady avaśyaṃ prayātavyaṃ laṅghayitvā prayāhi mām
 bhīma uvāca
a nirguṇaḥ paramātmeti dehaṃ te vyāpya tiṣṭhati
c tam ahaṃ jñānavijñeyaṃ nāvamanye na laṅghaye
a yady āgamair na vindeyaṃ tam ahaṃ bhūtabhāvanam
c krameyaṃ tvāṃ giriṃ cemaṃ hanūmān iva sāgaram
 hanūmān uvāca
a ka eṣa hanumān nāma sāgaro yena laṅghitaḥ
c pṛcchāmi tvā kuruśreṣṭha kathyatāṃ yadi śakyate
 bhīma uvāca
a bhrātā mama guṇaślāghyo buddhisattvabalānvitaḥ
c rāmāyaṇe 'tivikhyātaḥ śūro vānarapuṃgavaḥ
a rāmapatnīkṛte yena śatayojanam āyataḥ
c sāgaraḥ plavagendreṇa krameṇaikena laṅghitaḥ
a sa me bhrātā mahāvīryas tulyo 'haṃ tasya tejasā
c bale parākrame yuddhe śakto 'haṃ tava nigrahe
d idaṃ deśam anuprāptaḥ kāraṇenāsmi kena cit
a uttiṣṭha dehi me mārgaṃ paśya vā me 'dya pauruṣam
c macchāsanam akurvāṇaṃ mā tvā neṣye yamakṣayam
 vaiśaṃpāyana uvāca
a vijñāya taṃ balonmattaṃ bāhuvīryeṇa garvitam
c hṛdayenāvahasyainaṃ hanūmān vākyam abravīt
a prasīda nāsti me śaktir utthātuṃ jarayānagha
c mamānukampayā tv etat puccham utsārya gamyatām
d vaiśaṃpāyana uvāca
d evam ukte hanumatā hīnavīryaparākramam
d manasācintayad bhīmaḥ svabāhubaladarpitaḥ
d pucche pragṛhya tarasā hīnavīryaparākramam
d sālokyam antakasyainaṃ nayāmy adyeha vānaram
d evam uktas tu balavān bhīmo bhīmaparākramaḥ
a sāvajñam atha vāmena smayañ jagrāha pāṇinā
c na cāśakac cālayituṃ bhīmaḥ pucchaṃ mahākapeḥ
a uccikṣepa punar dorbhyām indrāyudham ivocchritam
c noddhartum aśakad bhīmo dorbhyām api mahābalaḥ
a utkṣiptabhrūr vivṛttākṣaḥ saṃhatabhrukuṭīmukhaḥ
c svinnagātro 'bhavad bhīmo na coddhartuṃ śaśāka ha
a yatnavān api tu śrīmāṃl lāṅgūloddharaṇoddhutaḥ
c kapeḥ pārśvagato bhīmas tasthau vrīḍād adhomukhaḥ
a praṇipatya ca kaunteyaḥ prāñjalir vākyam abravīt
c prasīda kapiśārdūla duruktaṃ kṣamyatāṃ mama
a siddho vā yadi vā devo gandharvo vātha guhyakaḥ
c pṛṣṭaḥ san kāmayā brūhi kas tvaṃ vānararūpadhṛk
d na ced guhyaṃ mahābāho śrotavyaṃ ced bhaven mama
d śiṣyavat tvāṃ tu pṛcchāmi upapanno 'smi te 'nagha
 hanūmān uvāca
a yat te mama parijñāne kautūhalam ariṃdama
c tat sarvam akhilena tvaṃ śṛṇu pāṇḍavanandana
a ahaṃ kesariṇaḥ kṣetre vāyunā jagadāyuṣā
c jātaḥ kamalapatrākṣa hanūmān nāma vānaraḥ
a sūryaputraṃ ca sugrīvaṃ śakraputraṃ ca vālinam
c sarvavānararājānau sarvavānarayūthapāḥ
a upatasthur mahāvīryā mama cāmitrakarśana
c sugrīveṇābhavat prītir anilasyāgninā yathā
d   tayor bhrātror mahātmanoḥ
d tayor nāsīt samo vīrye
a nikṛtaḥ sa tato bhrātrā kasmiṃś cit kāraṇāntare
c ṛśyamūke mayā sārdhaṃ sugrīvo nyavasac ciram
a atha dāśarathir vīro rāmo nāma mahābalaḥ
c viṣṇur mānuṣarūpeṇa cacāra vasudhām imām
a sa pituḥ priyam anvicchan sahabhāryaḥ sahānujaḥ
c sadhanur dhanvināṃ śreṣṭho daṇḍakāraṇyam āśritaḥ
a tasya bhāryā janasthānād rāvaṇena hṛtā balāt
b rākṣasendreṇa balinā rāvaṇena durātmanā
b suvarṇaratnacitreṇa mṛgarūpeṇa rakṣasā
c vañcayitvā mahābuddhiṃ mṛgarūpeṇa rāghavam
a hṛtadāraḥ saha bhrātrā patnīṃ mārgan sa rāghavaḥ
c dṛṣṭavāñ śailaśikhare sugrīvaṃ vānararṣabham
a tena tasyābhavat sakhyaṃ rāghavasya mahātmanaḥ
c sa hatvā vālinaṃ rājye sugrīvaṃ pratyapādayat
e sa harīn preṣayām āsa sītāyāḥ parimārgaṇe
f vānarān preṣayāmāsa śataśo 'tha sahasraśaḥ
a tato vānarakoṭībhir yāṃ vayaṃ prasthitā diśam
a   sahito 'haṃ nararṣabha
a sītāṃ mārgan mahābāho
c tatra pravṛttiḥ sītāyā gṛdhreṇa pratipāditā
d saṃpātinā samākhyātā rāvaṇasya niveśane
a tato 'haṃ kāryasiddhyarthaṃ rāmasyākliṣṭakarmaṇaḥ
b saṃpātigṛdhrādhigatapravṛttiḥ pāṇḍunandana
c śatayojanavistīrṇam arṇavaṃ sahasāplutaḥ
d ahaṃ svavīryād uttīrya sāgaraṃ makarālayam
d sutāṃ janakarājasya sītāṃ surasutopamām
a dṛṣṭā sā ca mayā devī rāvaṇasya niveśane
b sametya tām ahaṃ devīṃ vaidehīṃ rāghavapriyām
b dagdhvā laṅkām aśeṣeṇa sāṭṭaprākāratoraṇām
c pratyāgataś cāpi punar nāma tatra prakāśya vai
d madvākyaṃ cāvadhāryāśu rāmo rājīvalocanaḥ
d abaddhapūrvam anyaiś ca baddhvā setuṃ mahodadhau
d vṛto vānarakoṭībhiḥ samuttīrṇo mahārṇavam
a tato rāmeṇa vīreṇa hatvā tān sarvarākṣasān
b raṇe sa rākṣasagaṇaṃ rāvaṇaṃ lokarāvaṇam
b niśācarendraṃ hatvā tu sabhrātṛsutabāndhavam
b rājye 'bhiṣicya laṅkāyāṃ rākṣasendraṃ vibhīṣaṇam
b dhārmikaṃ bhaktimantaṃ ca bhaktānugatavatsalam
c punaḥ pratyāhṛtā bhāryā naṣṭā vedaśrutir yathā
d tayaiva sahitaḥ sādhvyā patnyā rāmo mahāyaśāḥ
d gatvā tato 'titvaritaḥ svāṃ purīṃ raghunandanaḥ
d adhyāvasat tato 'yodhyām ayodhyāṃ dviṣatāṃ prabhuḥ
a tataḥ pratiṣṭhite rāme vīro 'yaṃ yācito mayā
b varaṃ mayā yācito 'sau rāmo rājīvalocanaḥ
c yāvad rāmakathā vīra bhavel lokeṣu śatruhan
e tāvaj jīveyam ity evaṃ tathāstv iti ca so 'bravīt
f sītāprasādāc ca sadā mām ihastham ariṃdama
f upatiṣṭhanti divyā hi bhogā bhīma yathepsitāḥ
a daśa varṣasahasrāṇi daśa varṣaśatāni ca
c rājyaṃ kāritavān rāmas tatas tu tridivaṃ gataḥ
a tad ihāpsarasas tāta gandharvāś ca sadānagha
c tasya vīrasya caritaṃ gāyantyo ramayanti mām
a ayaṃ ca mārgo martyānām agamyaḥ kurunandana
c tato 'haṃ ruddhavān mārgaṃ tavemaṃ devasevitam
d tvām anena pathā yāntaṃ yakṣo vā rākṣaso 'pi vā
e dharṣayed vā śaped vāpi mā kaś cid iti bhārata
a divyo devapatho hy eṣa nātra gacchanti mānuṣāḥ
c yadartham āgataś cāsi tat saro 'bhyarṇa eva hi
 vaiśaṃpāyana uvāca
a evam ukto mahābāhur bhīmasenaḥ pratāpavān
c praṇipatya tataḥ prītyā bhrātaraṃ hṛṣṭamānasaḥ
e uvāca ślakṣṇayā vācā hanūmantaṃ kapīśvaram
a mayā dhanyataro nāsti yad āryaṃ dṛṣṭavān aham
c anugraho me sumahāṃs tṛptiś ca tava darśanāt
a evaṃ tu kṛtam icchāmi tvayāryādya priyaṃ mama
c yat te tadāsīt plavataḥ sāgaraṃ makarālayam
e rūpam apratimaṃ vīra tad icchāmi nirīkṣitum
a evaṃ tuṣṭo bhaviṣyāmi śraddhāsyāmi ca te vacaḥ
c evam uktaḥ sa tejasvī prahasya harir abravīt
a na tac chakyaṃ tvayā draṣṭuṃ rūpaṃ nānyena kena cit
c kālāvasthā tadā hy anyā vartate sā na sāṃpratam
d tato 'dya duṣkaraṃ draṣṭuṃ mama rūpaṃ narottama
a anyaḥ kṛtayuge kālas tretāyāṃ dvāpare 'paraḥ
c ayaṃ pradhvaṃsanaḥ kālo nādya tad rūpam asti me
a bhūmir nadyo nagāḥ śailāḥ siddhā devā maharṣayaḥ
c kālaṃ samanuvartante yathā bhāvā yuge yuge
d kālaṃ kālaṃ samāsādya narāṇāṃ narapuṃgava
e balavarṣmaprabhāvā hi prahīyanty udbhavanti ca
a tad alaṃ tava tad rūpaṃ draṣṭuṃ kurukulodvaha
c yugaṃ samanuvartāmi kālo hi duratikramaḥ
 bhīma uvāca
a yugasaṃkhyāṃ samācakṣva ācāraṃ ca yuge yuge
c dharmakāmārthabhāvāṃś ca varṣma vīryaṃ bhavābhavau
 hanūmān uvāca
a kṛtaṃ nāma yugaṃ tāta yatra dharmaḥ sanātanaḥ
c kṛtam eva na kartavyaṃ tasmin kāle yugottame
a na tatra dharmāḥ sīdanti na kṣīyante ca vai prajāḥ
c tataḥ kṛtayugaṃ nāma kālena guṇatāṃ gatam
a devadānavagandharvayakṣarākṣasapannagāḥ
c nāsan kṛtayuge tāta tadā na krayavikrayāḥ
a na sāmayajuṛgvarṇāḥ kriyā nāsīc ca mānavī
c abhidhyāya phalaṃ tatra dharmaḥ saṃnyāsa eva ca
a na tasmin yugasaṃsarge vyādhayo nendriyakṣayaḥ
c nāsūyā nāpi ruditaṃ na darpo nāpi paiśunam
a na vigrahaḥ kutas tandrī na dveṣo nāpi vaikṛtam
c na bhayaṃ na ca saṃtāpo na cerṣyā na ca matsaraḥ
a tataḥ paramakaṃ brahma yā gatir yogināṃ parā
c ātmā ca sarvabhūtānāṃ śuklo nārāyaṇas tadā
a brāhmaṇāḥ kṣatriyā vaiśyāḥ śūdrāś ca kṛtalakṣaṇāḥ
c kṛte yuge samabhavan svakarmaniratāḥ prajāḥ
a samāśramaṃ samācāraṃ samajñānamatībalam
c tadā hi samakarmāṇo varṇā dharmān avāpnuvan
a ekavedasamāyuktā ekamantravidhikriyāḥ
c pṛthagdharmās tv ekavedā dharmam ekam anuvratāḥ
a cāturāśramyayuktena karmaṇā kālayoginā
c akāmaphalasaṃyogāt prāpnuvanti parāṃ gatim
a ātmayogasamāyukto dharmo 'yaṃ kṛtalakṣaṇaḥ
c kṛte yuge catuṣpādaś cāturvarṇyasya śāśvataḥ
a etat kṛtayugaṃ nāma traiguṇyaparivarjitam
c tretām api nibodha tvaṃ yasmin satraṃ pravartate
a pādena hrasate dharmo raktatāṃ yāti cācyutaḥ
c satyapravṛttāś ca narāḥ kriyādharmaparāyaṇāḥ
a tato yajñāḥ pravartante dharmāś ca vividhāḥ kriyāḥ
c tretāyāṃ bhāvasaṃkalpāḥ kriyādānaphalodayāḥ
a pracalanti na vai dharmāt tapodānaparāyaṇāḥ
c svadharmasthāḥ kriyāvanto janās tretāyuge 'bhavan
a dvāpare 'pi yuge dharmo dvibhāgonaḥ pravartate
c viṣṇur vai pītatāṃ yāti caturdhā veda eva ca
a tato 'nye ca caturvedās trivedāś ca tathāpare
c dvivedāś caikavedāś cāpy anṛcaś ca tathāpare
a evaṃ śāstreṣu bhinneṣu bahudhā nīyate kriyā
c tapodānapravṛttā ca rājasī bhavati prajā
a ekavedasya cājñānād vedās te bahavaḥ kṛtāḥ
c satyasya ceha vibhraṃśāt satye kaś cid avasthitaḥ
a satyāt pracyavamānānāṃ vyādhayo bahavo 'bhavan
c kāmāś copadravāś caiva tadā daivatakāritāḥ
a yair ardyamānāḥ subhṛśaṃ tapas tapyanti mānavāḥ
c kāmakāmāḥ svargakāmā yajñāṃs tanvanti cāpare
a evaṃ dvāparam āsādya prajāḥ kṣīyanty adharmataḥ
c pādenaikena kaunteya dharmaḥ kaliyuge sthitaḥ
a tāmasaṃ yugam āsādya kṛṣṇo bhavati keśavaḥ
c vedācārāḥ praśāmyanti dharmayajñakriyās tathā
a ītayo vyādhayas tandrī doṣāḥ krodhādayas tathā
c upadravāś ca vartante ādhayo vyādhayas tathā
a yugeṣv āvartamāneṣu dharmo vyāvartate punaḥ
c dharme vyāvartamāne tu loko vyāvartate punaḥ
a loke kṣīṇe kṣayaṃ yānti bhāvā lokapravartakāḥ
c yugakṣayakṛtā dharmāḥ prārthanāni vikurvate
a etat kaliyugaṃ nāma acirād yat pravartate
c yugānuvartanaṃ tv etat kurvanti cirajīvinaḥ
a yac ca te matparijñāne kautūhalam ariṃdama
c anarthakeṣu ko bhāvaḥ puruṣasya vijānataḥ
a etat te sarvam ākhyātaṃ yan māṃ tvaṃ paripṛcchasi
c yugasaṃkhyāṃ mahābāho svasti prāpnuhi gamyatām
 bhīma uvāca
a pūrvarūpam adṛṣṭvā te na yāsyāmi kathaṃ cana
c yadi te 'ham anugrāhyo darśayātmānam ātmanā
 vaiśaṃpāyana uvāca
a evam uktas tu bhīmena smitaṃ kṛtvā plavaṃgamaḥ
c tad rūpaṃ darśayām āsa yad vai sāgaralaṅghane
a bhrātuḥ priyam abhīpsan vai cakāra sumahad vapuḥ
b tad rūpaṃ yat purā tasya babhūvodadhilaṅghane
c dehas tasya tato 'tīva vardhaty āyāmavistaraiḥ
a tad rūpaṃ kadalīṣaṇḍaṃ chādayann amitadyutiḥ
c gireś cocchrayam āgamya tasthau tatra sa vānaraḥ
a samucchritamahākāyo dvitīya iva parvataḥ
c tāmrekṣaṇas tīkṣṇadaṃṣṭro bhṛkuṭīkṛtalocanaḥ
e dīrghalāṅgūlam āvidhya diśo vyāpya sthitaḥ kapiḥ
a tad rūpaṃ mahad ālakṣya bhrātuḥ kauravanandanaḥ
c visismiye tadā bhīmo jahṛṣe ca punaḥ punaḥ
a tam arkam iva tejobhiḥ sauvarṇam iva parvatam
c pradīptam iva cākāśaṃ dṛṣṭvā bhīmo nyamīlayat
a ābabhāṣe ca hanumān bhīmasenaṃ smayann iva
c etāvad iha śaktas tvaṃ rūpaṃ draṣṭuṃ mamānagha
a vardhe 'haṃ cāpy ato bhūyo yāvan me manasepsitam
c bhīma śatruṣu cātyarthaṃ vardhate mūrtir ojasā
a tad adbhutaṃ mahāraudraṃ vindhyamandarasaṃnibham
c dṛṣṭvā hanūmato varṣma saṃbhrāntaḥ pavanātmajaḥ
a pratyuvāca tato bhīmaḥ saṃprahṛṣṭatanūruhaḥ
c kṛtāñjalir adīnātmā hanūmantam avasthitam
a dṛṣṭaṃ pramāṇaṃ vipulaṃ śarīrasyāsya te vibho
c saṃharasva mahāvīrya svayam ātmānam ātmanā
a na hi śaknomi tvāṃ draṣṭuṃ divākaram ivoditam
c aprameyam anādhṛṣyaṃ mainākam iva parvatam
a vismayaś caiva me vīra sumahān manaso 'dya vai
c yad rāmas tvayi pārśvasthe svayaṃ rāvaṇam abhyagāt
a tvam eva śaktas tāṃ laṅkāṃ sayodhāṃ sahavāhanām
c svabāhubalam āśritya vināśayitum ojasā
a na hi te kiṃ cid aprāpyaṃ mārutātmaja vidyate
c tava naikasya paryāpto rāvaṇaḥ sagaṇo yudhi
a evam uktas tu bhīmena hanūmān plavagarṣabhaḥ
c pratyuvāca tato vākyaṃ snigdhagambhīrayā girā
a evam etan mahābāho yathā vadasi bhārata
c bhīmasena na paryāpto mamāsau rākṣasādhamaḥ
a mayā tu tasmin nihate rāvaṇe lokakaṇṭake
c kīrtir naśyed rāghavasya tata etad upekṣitam
a tena vīreṇa hatvā tu sagaṇaṃ rākṣasādhipam
c ānītā svapuraṃ sītā loke kīrtiś ca sthāpitā
a tad gaccha vipulaprajña bhrātuḥ priyahite rataḥ
c ariṣṭaṃ kṣemam adhvānaṃ vāyunā parirakṣitaḥ
a eṣa panthāḥ kuruśreṣṭha saugandhikavanāya te
c drakṣyase dhanadodyānaṃ rakṣitaṃ yakṣarākṣasaiḥ
a na ca te tarasā kāryaḥ kusumāvacayaḥ svayam
c daivatāni hi mānyāni puruṣeṇa viśeṣataḥ
a balihomanamaskārair mantraiś ca bharatarṣabha
c daivatāni prasādaṃ hi bhaktyā kurvanti bhārata
a mā tāta sāhasaṃ kārṣīḥ svadharmam anupālaya
c svadharmasthaḥ paraṃ dharmaṃ budhyasvāgamayasva ca
a na hi dharmam avijñāya vṛddhān anupasevya ca
c dharmo vai vedituṃ śakyo bṛhaspatisamair api
a adharmo yatra dharmākhyo dharmaś cādharmasaṃjñitaḥ
c vijñātavyo vibhāgena yatra muhyanty abuddhayaḥ
a ācārasaṃbhavo dharmo dharmād vedāḥ samutthitāḥ
c vedair yajñāḥ samutpannā yajñair devāḥ pratiṣṭhitāḥ
a vedācāravidhānoktair yajñair dhāryanti devatāḥ
c bṛhaspatyuśanoktaiś ca nayair dhāryanti mānavāḥ
a paṇyākaravaṇijyābhiḥ kṛṣyātho yonipoṣaṇaiḥ
c vārtayā dhāryate sarvaṃ dharmair etair dvijātibhiḥ
a trayī vārtā daṇḍanītis tisro vidyā vijānatām
c tābhiḥ samyakprayuktābhir lokayātrā vidhīyate
a sā ced dharmakriyā na syāt trayīdharmam ṛte bhuvi
c daṇḍanītim ṛte cāpi nirmaryādam idaṃ bhavet
a vārtādharme hy avartantyo vinaśyeyur imāḥ prajāḥ
c supravṛttais tribhir hy etair dharmaiḥ sūyanti vai prajāḥ
a dvijānām amṛtaṃ dharmo hy ekaś caivaikavarṇikaḥ
c yajñādhyayanadānāni trayaḥ sādhāraṇāḥ smṛtāḥ
a yājanādhyāpane cobhe brāhmaṇānāṃ pratigrahaḥ
c pālanaṃ kṣatriyāṇāṃ vai vaiśyadharmaś ca poṣaṇam
a śuśrūṣā tu dvijātīnāṃ śūdrāṇāṃ dharma ucyate
c bhaikṣahomavratair hīnās tathaiva guruvāsinām
a kṣatradharmo 'tra kaunteya tava dharmābhirakṣaṇam
c svadharmaṃ pratipadyasva vinīto niyatendriyaḥ
a vṛddhaiḥ saṃmantrya sadbhiś ca buddhimadbhiḥ śrutānvitaiḥ
c susthitaḥ śāsti daṇḍena vyasanī paribhūyate
a nigrahānugrahaiḥ samyag yadā rājā pravartate
c tadā bhavati lokasya maryādā suvyavasthitā
a tasmād deśe ca durge ca śatrumitrabaleṣu ca
c nityaṃ cāreṇa boddhavyaṃ sthānaṃ vṛddhiḥ kṣayas tathā
a rājñām upāyāś catvāro buddhimantraḥ parākramaḥ
c nigrahānugrahau caiva dākṣyaṃ tatkāryasādhanam
a sāmnā dānena bhedena daṇḍenopekṣaṇena ca
c sādhanīyāni kāryāṇi samāsavyāsayogataḥ
a mantramūlā nayāḥ sarve cārāś ca bharatarṣabha
c sumantritair nayaiḥ siddhis tadvidaiḥ saha mantrayet
a striyā mūḍhena lubdhena bālena laghunā tathā
c na mantrayeta guhyāni yeṣu conmādalakṣaṇam
d sarvaṃ doṣakṛtaṃ yeṣāṃ vairaṃ tatra pratiṣṭhitam
a mantrayet saha vidvadbhiḥ śaktaiḥ karmāṇi kārayet
c snigdhaiś ca nītivinyāsān mūrkhān sarvatra varjayet
a dhārmikān dharmakāryeṣu arthakāryeṣu paṇḍitān
c strīṣu klībān niyuñjīta krūrān krūreṣu karmasu
a svebhyaś caiva parebhyaś ca kāryākāryasamudbhavā
c buddhiḥ karmasu vijñeyā ripūṇāṃ ca balābalam
a buddhyā supratipanneṣu kuryāt sādhuparigraham
c nigrahaṃ cāpy aśiṣṭeṣu nirmaryādeṣu kārayet
a nigrahe pragrahe samyag yadā rājā pravartate
c tadā bhavati lokasya maryādā suvyavasthitā
a eṣa te vihitaḥ pārtha ghoro dharmo duranvayaḥ
b sāmnā mitrāṇi dānena brāhmaṇaṃ kṛtrimāni ca
b bhedenārīn pradamayet kuṇḍena sādhayet prajāḥ
c taṃ svadharmavibhāgena vinayastho 'nupālaya
a tapodharmadamejyābhir viprā yānti yathā divam
c dānātithyakriyādharmair yānti vaiśyāś ca sadgatim
d dvijaśuśrūṣayā śūdrā labhante gatim uttamām
a kṣatraṃ yāti tathā svargaṃ bhuvi nigrahapālanaiḥ
c samyak praṇīya daṇḍaṃ hi kāmadveṣavivarjitāḥ
e alubdhā vigatakrodhāḥ satāṃ yānti salokatām
 vaiśaṃpāyana uvāca
a tataḥ saṃhṛtya vipulaṃ tad vapuḥ kāmavardhitam
c bhīmasenaṃ punar dorbhyāṃ paryaṣvajata vānaraḥ
a pariṣvaktasya tasyāśu bhrātrā bhīmasya bhārata
c śramo nāśam upāgacchat sarvaṃ cāsīt pradakṣiṇam
d balaṃ cātibalo mene na me 'sti sadṛśaḥ kva cit
a tataḥ punar athovāca paryaśrunayano hariḥ
c bhīmam ābhāṣya sauhārdād bāṣpagadgadayā girā
a gaccha vīra svam āvāsaṃ smartavyo 'smi kathāntare
b śīghraṃ tu kāryasidhyarthaṃ gaccha tvaṃ pāṇḍunandana
b smartavyo 'smi tvayā vīra kathāsvamitavikrama
c ihasthaś ca kuruśreṣṭha na nivedyo 'smi kasya cit
a dhanadasyālayāc cāpi visṛṣṭānāṃ mahābala
c deśakāla ihāyātuṃ devagandharvayoṣitām
a mamāpi saphalaṃ cakṣuḥ smāritaś cāsmi rāghavam
b rāmābhidhānaṃ viṣṇuṃ hi jagad dhṛdayanandanam
b sītāvaktrāravindārkaṃ daśāsyadhvāntabhāskaram
c mānuṣaṃ gātrasaṃsparśaṃ gatvā bhīma tvayā saha
a tad asmaddarśanaṃ vīra kaunteyāmogham astu te
c bhrātṛtvaṃ tvaṃ puraskṛtya varaṃ varaya bhārata
a yadi tāvan mayā kṣudrā gatvā vāraṇasāhvayam
c dhārtarāṣṭrā nihantavyā yāvad etat karomy aham
d nihatān dhārtarāṣṭrāṃs tu tan me vada ca bhārata
a śilayā nagaraṃ vā tan marditavyaṃ mayā yadi
b baddhvā duryodhanaṃ cādya ānayāmi tavāntikam
c yāvad adya karomy etat kāmaṃ tava mahābala
a bhīmasenas tu tad vākyaṃ śrutvā tasya mahātmanaḥ
c pratyuvāca hanūmantaṃ prahṛṣṭenāntarātmanā
a kṛtam eva tvayā sarvaṃ mama vānarapuṃgava
c svasti te 'stu mahābāho kṣāmaye tvāṃ prasīda me
a sanāthāḥ pāṇḍavāḥ sarve tvayā nāthena vīryavan
c tavaiva tejasā sarvān vijeṣyāmo vayaṃ ripūn
a evam uktas tu hanumān bhīmasenam abhāṣata
c bhrātṛtvāt sauhṛdāc cāpi kariṣyāmi tava priyam
a camūṃ vigāhya śatrūṇāṃ śaraśaktisamākulām
c yadā siṃharavaṃ vīra kariṣyasi mahābala
e tadāhaṃ bṛṃhayiṣyāmi svaraveṇa ravaṃ tava
f yaṃ śrutvaiva bhaviṣyanti vyasavas te 'rayo raṇe
a vijayasya dhvajasthaś ca nādān mokṣyāmi dāruṇān
c śatrūṇāṃ te prāṇaharān ity uktvāntaradhīyata
c   sukhaṃ yena haniṣyatha
c evam ābhāṣya hanumāṃs tadā pāṇḍavanandanam
c mārgam ākhyāya bhīmāya
c   mā bhūt te mānaso jvaraḥ
c mayā hi prāṇasarvasvaṃ lāṅgūle viniveśitam
c śatruprāṇaharaṃ yogyaṃ
a gate tasmin harivare bhīmo 'pi balināṃ varaḥ
c tena mārgeṇa vipulaṃ vyacarad gandhamādanam
a anusmaran vapus tasya śriyaṃ cāpratimāṃ bhuvi
c māhātmyam anubhāvaṃ ca smaran dāśarather yayau
a sa tāni ramaṇīyāni vanāny upavanāni ca
c viloḍayām āsa tadā saugandhikavanepsayā
a phullapadmavicitrāṇi puṣpitāni vanāni ca
a   sarāṃsi saritas tathā
a nānākusumacitrāṇi
b phullapadmavicitrāṇi sarāṃsi saritas tathā
b nānāvihagajuṣṭāni paśyati sma samantataḥ
c mattavāraṇayūthāni paṅkaklinnāni bhārata
e varṣatām iva meghānāṃ vṛndāni dadṛśe tadā
a hariṇaiś cañcalāpāṅgair hariṇīsahitair vane
c saśaṣpakavalaiḥ śrīmān pathi dṛṣṭo drutaṃ yayau
a mahiṣaiś ca varāhaiś ca śārdūlaiś ca niṣevitam
c vyapetabhīr giriṃ śauryād bhīmaseno vyagāhata
a kusumānataśākhaiś ca tāmprapallavakomalaiḥ
c yācyamāna ivāraṇye drumair mārutakampitaiḥ
a kṛtapadmāñjalipuṭā mattaṣaṭpadasevitāḥ
c priyatīrthavanā mārge padminīḥ samatikraman
a sajjamānamanodṛṣṭiḥ phulleṣu girisānuṣu
c draupadīvākyapātheyo bhīmaḥ śīghrataraṃ yayau
a parivṛtte 'hani tataḥ prakīrṇahariṇe vane
c kāñcanair vimalaiḥ padmair dadarśa vipulāṃ nadīm
a mattakāraṇḍavayutāṃ cakravākopaśobhitām
c racitām iva tasyādrer mālāṃ vimalapaṅkajām
a tasyāṃ nadyāṃ mahāsattvaḥ saugandhikavanaṃ mahat
c apaśyat prītijananaṃ bālārkasadṛśadyuti
a tad dṛṣṭvā labdhakāmaḥ sa manasā pāṇḍunandanaḥ
c vanavāsaparikliṣṭāṃ jagāma manasā priyām
 vaiśaṃpāyana uvāca
a sa gatvā nalinīṃ ramyāṃ rākṣasair abhirakṣitām
c kailāsaśikhare ramye dadarśa śubhakānane
d nīlaśādvalaparyantāṃ citradrumaparicchadām
a kuberabhavanābhyāśe jātāṃ parvatanirjhare
c suramyāṃ vipulacchāyāṃ nānādrumalatāvṛtām
a haritāmbujasaṃchannāṃ divyāṃ kanakapuṣkarām
b nānāpakṣigaṇākīrṇāṃ sūpatīrthām akardamām
b atīva ramyāṃ sujalāṃ jātāṃ parvatasānuṣu
c pavitrabhūtāṃ lokasya śubhām adbhutadarśanām
a tatrāmṛtarasaṃ śītaṃ laghu kuntīsutaḥ śubham
c dadarśa vimalaṃ toyaṃ śivaṃ bahu ca pāṇḍavaḥ
a tāṃ tu puṣkariṇīṃ ramyāṃ padmasaugandhikāyutām
c jātarūpamayaiḥ padmaiś channāṃ paramagandhibhiḥ
a vaiḍūryavaranālaiś ca bahucitrair manoharaiḥ
c haṃsakāraṇḍavoddhūtaiḥ sṛjadbhir amalaṃ rajaḥ
a ākrīḍaṃ yakṣarājasya kuberasya mahātmanaḥ
c gandharvair apsarobhiś ca devaiś ca paramārcitām
a sevitām ṛṣibhir divyāṃ yakṣaiḥ kiṃpuruṣais tathā
c rākṣasaiḥ kiṃnaraiś caiva guptāṃ vaiśravaṇena ca
a tāṃ ca dṛṣṭvaiva kaunteyo bhīmaseno mahābalaḥ
c babhūva paramaprīto divyaṃ saṃprekṣya tat saraḥ
a tac ca krodhavaśā nāma rākṣasā rājaśāsanāt
c rakṣanti śatasāhasrāś citrāyudhaparicchadāḥ
a te tu dṛṣṭvaiva kaunteyam ajinaiḥ parivāritam
c rukmāṅgadadharaṃ vīraṃ bhīmaṃ bhīmaparākramam
a sāyudhaṃ baddhanistriṃśam aśaṅkitam ariṃdamam
c puṣkarepsum upāyāntam anyonyam abhicukruśuḥ
a ayaṃ puruṣaśārdūlaḥ sāyudho 'jinasaṃvṛtaḥ
c yac cikīrṣur iha prāptas tat saṃpraṣṭum ihārhatha
a tataḥ sarve mahābāhuṃ samāsādya vṛkodaram
c tejoyuktam apṛcchanta kas tvam ākhyātum arhasi
a muniveṣadharaś cāsi cīravāsāś ca lakṣyase
c yadartham asi saṃprāptas tad ācakṣva mahādyute
 bhīma uvāca
a pāṇḍavo bhīmaseno 'haṃ dharmaputrād anantaraḥ
c viśālāṃ badarīṃ prāpto bhrātṛbhiḥ saha rākṣasāḥ
a apaśyat tatra pañcālī saugandhikam anuttamam
c aniloḍham ito nūnaṃ sā bahūni parīpsati
a tasyā mām anavadyāṅgyā dharmapatnyāḥ priye sthitam
c puṣpāhāram iha prāptaṃ nibodhata niśācarāḥ
 rākṣasā ūcuḥ
a ākrīḍo 'yaṃ kuberasya dayitaḥ puruṣarṣabha
c neha śakyaṃ manuṣyeṇa vihartuṃ martyadharmiṇā
a devarṣayas tathā yakṣā devāś cātra vṛkodara
c āmantrya yakṣapravaraṃ pibanti viharanti ca
e gandharvāpsarasaś caiva viharanty atra pāṇḍava
f yakṣādhipasyānumate kuberasya mahātmanaḥ
a anyāyeneha yaḥ kaś cid avamanya dhaneśvaram
c vihartum icched durvṛttaḥ sa vinaśyed asaṃśayam
a tam anādṛtya padmāni jihīrṣasi balād itaḥ
c dharmarājasya cātmānaṃ bravīṣi bhrātaraṃ katham
d teṣāṃ tu vacanaṃ śrutvā vāryamāṇo 'pi pāṇḍavaḥ
d āmantrya yakṣarājaṃ vai tataḥ piba harasva ca
d nāto 'nyathā tvayā śakyaṃ kiṃ cit puṣkaram īkṣitum
 bhīma uvāca
a rākṣasās taṃ na paśyāmi dhaneśvaram ihāntike
c dṛṣṭvāpi ca mahārājaṃ nāhaṃ yācitum utsahe
a na hi yācanti rājāna eṣa dharmaḥ sanātanaḥ
c na cāhaṃ hātum icchāmi kṣātradharmaṃ kathaṃ cana
a iyaṃ ca nalinī ramyā jātā parvatanirjhare
c neyaṃ bhavanam āsādya kuberasya mahātmanaḥ
a tulyā hi sarvabhūtānām iyaṃ vaiśravaṇasya ca
c evaṃgateṣu dravyeṣu kaḥ kaṃ yācitum arhati
 vaiśaṃpāyana uvāca
a ity uktvā rākṣasān sarvān bhīmaseno vyagāhata
b vyagāhata mahābāhur nalinīṃ tāṃ mahābalaḥ
b tāṃ tu puṣkariṇīṃ vīraḥ prabhinna iva kuñjaraḥ
c tataḥ sa rākṣasair vācā pratiṣiddhaḥ pratāpavān
e mā maivam iti sakrodhair bhartsayadbhiḥ samantataḥ
a kadarthīkṛtya tu sa tān rākṣasān bhīmavikramaḥ
c vyagāhata mahātejās te taṃ sarve nyavārayan
d balāj jagrāha padmāni rakṣasāṃ paśyatāṃ tadā
d te taṃ na mamṛṣur vīrā gṛhṇantaṃ kamalottamān
d agaṇayya sa tān sarvān bhīmasenaḥ pratāpavān
d padmāny agṛhṇāt sahasā pauruṣe sve vyavasthitaḥ
a gṛhṇīta badhnīta nikṛntatemaṃ
pacāma khādāma ca bhīmasenam
c kruddhā bruvanto 'nuyayur drutaṃ te
śastrāṇi codyamya vivṛttanetrāḥ
a tataḥ sa gurvīṃ yamadaṇḍakalpāṃ
mahāgadāṃ kāñcanapaṭṭanaddhām
c pragṛhya tān abhyapatat tarasvī
tato 'bravīt tiṣṭhata tiṣṭhateti
a te taṃ tadā tomarapaṭṭiśādyair
vyāvidhya śastraiḥ sahasābhipetuḥ
c jighāṃsavaḥ krodhavaśāḥ subhīmā
bhīmaṃ samantāt parivavrur ugrāḥ
a vātena kuntyāṃ balavān sa jātaḥ
śūras tarasvī dviṣatāṃ nihantā
c satye ca dharme ca rataḥ sadaiva
parākrame śatrubhir apradhṛṣyaḥ
a teṣāṃ sa mārgān vividhān mahātmā
nihatya śastrāṇi ca śātravāṇām
c yathāpravīrān nijaghāna vīraḥ
paraḥśatān puṣkariṇīsamīpe
a te tasya vīryaṃ ca balaṃ ca dṛṣṭvā
vidyābalaṃ bāhubalaṃ tathaiva
c aśaknuvantaḥ sahitāḥ samantād
dhatapravīrāḥ sahasā nivṛttāḥ
a vidīryamāṇās tata eva tūrṇam
ākāśam āsthāya vimūḍhasaṃjñāḥ
c kailāsaśṛṅgāṇy abhidudruvus te
bhīmārditāḥ krodhavaśāḥ prabhagnāḥ
a sa śakravad dānavadaityasaṃghān
vikramya jitvā ca raṇe 'risaṃghān
c vigāhya tāṃ puṣkariṇīṃ jitāriḥ
kāmāya jagrāha tato 'mbujāni
a tataḥ sa pītvāmṛtakalpam ambho
bhūyo babhūvottamavīryatejāḥ
c utpāṭya jagrāha tato 'mbujāni
saugandhikāny uttamagandhavanti
a tatas tu te krodhavaśāḥ sametya
dhaneśvaraṃ bhīmabalapraṇunnāḥ
c bhīmasya vīryaṃ ca balaṃ ca saṃkhye
yathāvad ācakhyur atīva dīnāḥ
a teṣāṃ vacas tat tu niśamya devaḥ
prahasya rakṣāṃśi tato 'bhyuvāca
c gṛhṇātu bhīmo jalajāni kāmaṃ
kṛṣṇānimittaṃ viditaṃ mamaitat
a tato 'bhyanujñāya dhaneśvaraṃ te
jagmuḥ kurūṇāṃ pravaraṃ viroṣāḥ
c bhīmaṃ ca tasyāṃ dadṛśur nalinyāṃ
yathopajoṣaṃ viharantam ekam
 vaiśaṃpāyana uvāca
a tatas tāni mahārhāṇi divyāni bharatarṣabha
c bahūni bahurūpāṇi virajāṃsi samādade
d etasminn antare rājan yudhiṣṭhirasamīpataḥ
a tato vāyur mahāñ śīghro nīcaiḥ śarkarakarṣaṇaḥ
c prādurāsīt kharasparśaḥ saṃgrāmam abhicodayan
a papāta mahatī colkā sanirghātā mahāprabhā
c niṣprabhaś cābhavat sūryaś channaraśmis tamovṛtaḥ
a nirghātaś cābhavad bhīmo bhīme vikramam āsthite
c cacāla pṛthivī cāpi pāṃsuvarṣaṃ papāta ca
a salohitā diśaś cāsan kharavāco mṛgadvijāḥ
c tamovṛtam abhūt sarvaṃ na prajñāyata kiṃ cana
d anye ca bahavo bhīmā utpātās tatra jajñire
a tad adbhutam abhiprekṣya dharmaputro yudhiṣṭhiraḥ
c uvāca vadatāṃ śreṣṭhaḥ ko 'smān abhibhaviṣyati
a sajjībhavata bhadraṃ vaḥ pāṇḍavā yuddhadurmadāḥ
c yathārūpāṇi paśyāmi svabhyagro naḥ parākramaḥ
a evam uktvā tato rājā vīkṣāṃ cakre samantataḥ
c apaśyamāno bhīmaṃ ca dharmarājo yudhiṣṭhiraḥ
a tatra kṛṣṇāṃ yamau caiva samīpasthān ariṃdamaḥ
c papraccha bhrātaraṃ bhīmaṃ bhīmakarmāṇam āhave
a kaccin na bhīmaḥ pāñcāli kiṃ cit kṛtyaṃ cikīrṣati
c kṛtavān api vā vīraḥ sāhasaṃ sāhasapriyaḥ
a ime hy akasmād utpātā mahāsamaradarśinaḥ
c darśayanto bhayaṃ tīvraṃ prādurbhūtāḥ samantataḥ
a taṃ tathā vādinaṃ kṛṣṇā pratyuvāca manasvinī
c priyā priyaṃ cikīrṣantī mahiṣī cāruhāsinī
a yat tat saugandhikaṃ rājann āhṛtaṃ mātariśvanā
c tan mayā bhīmasenasya prītayādyopapāditam
a api cokto mayā vīro yadi paśyed bahūny api
c tāni sarvāṇy upādāya śīghram āgamyatām iti
a sa tu nūnaṃ mahābāhuḥ priyārthaṃ mama pāṇḍavaḥ
c prāgudīcīṃ diśaṃ rājaṃs tāny āhartum ito gataḥ
a uktas tv evaṃ tayā rājā yamāv idam athābravīt
c gacchāma sahitās tūrṇaṃ yena yāto vṛkodaraḥ
a vahantu rākṣasā viprān yathāśrāntān yathākṛśān
c tvam apy amarasaṃkāśa vaha kṛṣṇāṃ ghaṭotkaca
a vyaktaṃ dūram ito bhīmaḥ praviṣṭa iti me matiḥ
c ciraṃ ca tasya kālo 'yaṃ sa ca vāyusamo jave
a tarasvī vainateyasya sadṛśo bhuvi laṅghane
c utpated api cākāśaṃ nipatec ca yathecchakam
a tam anviyāma bhavatāṃ prabhāvād rajanīcarāḥ
c purā sa nāparādhnoti siddhānāṃ brahmavādinām
a tathety uktvā tu te sarve haiḍimbapramukhās tadā
c uddeśajñāḥ kuberasya nalinyā bharatarṣabha
a ādāya pāṇḍavāṃś caiva tāṃś ca viprān anekaśaḥ
c lomaśenaiva sahitāḥ prayayuḥ prītamānasāḥ
a te gatvā sahitāḥ sarve dadṛśus tatra kānane
c praphullapaṅkajavatīṃ nalinīṃ sumanoharām
a taṃ ca bhīmaṃ mahātmānaṃ tasyās tīre vyavasthitam
c dadṛśur nihatāṃś caiva yakṣān suvipulekṣaṇān
d bhinnakāyākṣibāhūrūn saṃcūrṇitaśirodharān
d taṃ ca bhīmaṃ mahātmānaṃ tasyās tīre vyavasthitam
d sakrodhaṃ stabdhanayanaṃ saṃdaṣṭadaśanacchadam
a udyamya ca gadāṃ dorbhyāṃ nadītīre vyavasthitam
c prajāsaṃkṣepasamaye daṇḍahastam ivāntakam
a taṃ dṛṣṭvā dharmarājas tu pariṣvajya punaḥ punaḥ
c uvāca ślakṣṇayā vācā kaunteya kim idaṃ kṛtam
a sāhasaṃ bata bhadraṃ te devānām api cāpriyam
c punar evaṃ na kartavyaṃ mama ced icchasi priyam
a anuśāsya ca kaunteyaṃ padmāni pratigṛhya ca
c tasyām eva nalinyāṃ te vijahrur amaropamāḥ
a etasminn eva kāle tu pragṛhītaśilāyudhāḥ
c prādurāsan mahākāyās tasyodyānasya rakṣiṇaḥ
d uccukruśuś ca te 'nyonyaṃ rākṣasā bhīmadarśanāḥ
d rājñas te vai kuberasya nalinīṃ vanacāriṇaḥ
d saṃbhrāntamanasaḥ sarve vyākulenāntarātmabhiḥ
d upatasthur mahātmānaṃ dharmaputraṃ yudhiṣṭhiram
a te dṛṣṭvā dharmarājānaṃ devarṣiṃ cāpi lomaśam
c nakulaṃ sahadevaṃ ca tathānyān brāhmaṇarṣabhān
e vinayenānatāḥ sarve praṇipetuś ca bhārata
a sāntvitā dharmarājena praseduḥ kṣaṇadācarāḥ
c viditāś ca kuberasya tatas te narapuṃgavāḥ
e ūṣur nāticiraṃ kālaṃ ramamāṇāḥ kurūdvahāḥ
f vaiśaṃpāyana uvāca
f tasmin nivasamāno 'tha dharmarājo yudhiṣṭhiraḥ
f kṛṣṇayā sahitān bhrātṝn ity uvāca sahadvijān
f dṛṣṭāni tīrthāny asmābhiḥ puṇyāni ca śivāni ca
f manaso hlādanīyāni vanāni ca pṛthak pṛthak
f devaiḥ pūrvaṃ vicīrṇāni munibhiś ca mahātmabhiḥ
f yathākramaviśeṣeṇa dvijaiḥ saṃpūjitāni ca
f ṛṣīṇāṃ pūrvacaritaṃ tathā karma viceṣṭitam
f rājarṣīṇāṃ ca caritaṃ kathāś ca vividhāḥ śubhāḥ
f śṛṇvānās tatra tatra sma āśrameṣu śiveṣu ca
f abhiṣekaṃ dvijaiḥ sārdhaṃ kṛtavanto viśeṣataḥ
f arcitāḥ satataṃ devāḥ puṣpair adbhiḥ sadā ca vaḥ
f yathālabdhair mūlaphalaiḥ pitaraś cāpi tarpitāḥ
f parvateṣu ca ramyeṣu sarveṣu ca saraḥsu ca
f udadhau ca mahāpuṇye sūpaspṛṣṭaṃ mahātmabhiḥ
f ilā sarasvatī sindhur yamunā narmadā tathā
f nānātīrtheṣu ramyeṣu sūpaspṛṣṭaṃ saha dvijaiḥ
f gaṅgādvāram atikramya bahavaḥ parvatāḥ śubhāḥ
f himavān parvataś caiva nānādvijagaṇāyutaḥ
f viśālā badarī dṛṣṭā naranārāyaṇāśramaḥ
f divyā puṣkariṇī dṛṣṭā siddhadevarṣipūjitā
f yathākramaviśeṣeṇa sarvāṇy āyatanāni ca
f darśitāni dvijaśreṣṭhā lomaśena mahātmanā
f imaṃ vaiśravaṇāvāsaṃ puṇyaṃ siddhaniṣevitam
f kathaṃ bhīma gamiṣyāmo gatir antaradhīyatām
f evaṃ bruvati rājendre vāg uvācāśarīriṇī
f na śakyo durgamo gantum ito vaiśravaṇāśramāt
f anenaiva pathā rājan pratigaccha yathāgatam
f naranārāyaṇasthānaṃ badarīty abhiviśrutam
f tasmād yāsyasi kaunteya siddhacāraṇasevitam
f bahupuṣpaphalaṃ ramyam āśramaṃ vṛṣaparvaṇaḥ
f atikramya ca taṃ pārtha tv ārṣṭiṣeṇāśrame vaseḥ
f tato drakṣyasi kaunteya niveśaṃ dhanadasya ca
f etasminn antare vāyur divyagandhavahaḥ śuciḥ
f sukhaprahlādanaḥ śītaḥ puṣpavarṣaṃ vavarṣa ca
f śrutvā tu divyam ākāśād vācaṃ sarve visismiyuḥ
f ṛṣīṇāṃ brāhmaṇānāṃ ca pārthivānāṃ viśeṣataḥ
f śrutvā tan mahad āścaryaṃ dvijo dhaumyo 'bravīt tadā
f na śakyam uttaraṃ vaktum evaṃ bhavatu bhārata
f tato yudhiṣṭhiro rājā pratijagrāha tad vacaḥ
f pratyāgamya punas taṃ tu naranārāyaṇāśramam
f bhīmasenādibhiḥ sarvair bhrātṛbhiḥ parivāritaḥ
f pāñcālyā brāhmaṇāś caiva nyavasanta sukhaṃ tadā
f pratīkṣamāṇā bībhatsuṃ gandhamādanasānuṣu
 vaiśaṃpāyana uvāca
a tatas tān pariviśvastān vasatas tatra pāṇḍavān
b parvatendre dvijaiḥ sārdhaṃ pārthāgamanakāṅkṣayā
c gateṣu teṣu rakṣaḥsu bhīmasenātmaje 'pi ca
d ājagāma tadā rakṣo nāmnā khyāto jaṭāsuraḥ
a rahitān bhīmasenena kadā cit tān yadṛcchayā
c jahāra dharmarājānaṃ yamau kṛṣṇāṃ ca rākṣasaḥ
d janamejayaḥ
d brahman kathaṃ dharmarājaṃ yamau kṛṣṇāṃ ca rākṣasaḥ
d jagāma kutra bhīmaś ca gato rākṣasakaṇṭakaḥ
d vaktum arhasi viprāgrya vṛttam etan mamānagha
a brāhmaṇo mantrakuśalaḥ sarvāstreṣv astravittamaḥ
b jāmadagnyasya śiṣyo 'haṃ rāmasyākliṣṭakarmaṇaḥ
c iti bruvan pāṇḍaveyān paryupāste sma nityadā
a parīkṣamāṇaḥ pārthānāṃ kalāpāni dhanūṃṣi ca
c antaraṃ samabhiprepsur nāmnā khyāto jaṭāsuraḥ
c   draupadyā haraṇaṃ prati
c duṣṭātmā pāpabuddhiḥ sa
d poṣaṇaṃ tasya rājendra cakre pāṇḍavanandanaḥ
d bubudhe na ca taṃ pāpaṃ bhasmacchannam ivānalam
a sa bhīmasene niṣkrānte mṛgayārtham ariṃdame
b ghaṭotkacaṃ sānucaraṃ dṛṣṭvā vipradrutaṃ diśaḥ
b lomaśaprabhṛtīṃs tāṃs tu maharṣīṃś ca samāhitān
b snātuṃ vinirgatān dṛṣṭvā puṣpārthaṃ ca tapodhanān
c anyad rūpaṃ samāsthāya vikṛtaṃ bhairavaṃ mahat
a gṛhītvā sarvaśastrāṇi draupadīṃ parigṛhya ca
c prātiṣṭhata sa duṣṭātmā trīn gṛhītvā ca pāṇḍavān
a sahadevas tu yatnena tato 'pakramya pāṇḍavaḥ
b vikramya kauśikaṃ khaḍgaṃ mokṣayitvā grahaṃ ripoḥ
c ākrandad bhīmasenaṃ vai yena yāto mahābalaḥ
a tam abravīd dharmarājo hriyamāṇo yudhiṣṭhiraḥ
c dharmas te hīyate mūḍha na cainaṃ samavekṣase
a ye 'nye ke cin manuṣyeṣu tiryagyonigatā api
b dharmaṃ te samavekṣante rakṣāṃsi ca viśeṣataḥ
b dharmasya rākṣasā mūlaṃ dharmaṃ te vidur uttamam
b etat parīkṣya sarvaṃ tvaṃ samaye sthātum arhasi
b devāś ca ṛṣayaḥ siddhāḥ pitaraś cāpi rākṣasāḥ
c gandharvayakṣarakṣāṃsi vayāṃsi paśavas tathā
d tiryag yonigatāś caiva api kīṭapipīlikāḥ
e manuṣyān upajīvanti tatas tvam upajīvasi
a samṛddhyā hy asya lokasya loko yuṣmākam ṛdhyate
c imaṃ ca lokaṃ śocantam anuśocanti devatāḥ
e pūjyamānāś ca vardhante havyakavyair yathāvidhi
a vayaṃ rāṣṭrasya goptāro rakṣitāraś ca rākṣasa
c rāṣṭrasyārakṣyamāṇasya kuto bhūtiḥ kutaḥ sukham
a na ca rājāvamantavyo rakṣasā jātv anāgasi
c aṇur apy apacāraś ca nāsty asmākaṃ narāśana
d vighasāśān yathāśaktyā kurmahe devatādiṣu
d gurūṃś ca brāhmaṇāṃś caiva pramāṇapravaṇāḥ sadā
a drogdhavyaṃ na ca mitreṣu na viśvasteṣu karhi cit
c yeṣāṃ cānnāni bhuñjīta yatra ca syāt pratiśrayaḥ
a sa tvaṃ pratiśraye 'smākaṃ pūjyamānaḥ sukhoṣitaḥ
c bhuktvā cānnāni duṣprajña katham asmāñ jihīrṣasi
a evam eva vṛthācāro vṛthāvṛddho vṛthāmatiḥ
c vṛthāmaraṇam arhas tvaṃ vṛthādya na bhaviṣyasi
a atha ced duṣṭabuddhis tvaṃ sarvair dharmair vivarjitaḥ
c pradāya śastrāṇy asmākaṃ yuddhena draupadīṃ hara
a atha cet tvam avijñāya idaṃ karma kariṣyasi
c adharmaṃ cāpy akīrtiṃ ca loke prāpsyasi kevalam
a etām adya parāmṛśya striyaṃ rākṣasa mānuṣīm
c viṣam etat samāloḍya kumbhena prāśitaṃ tvayā
a tato yudhiṣṭhiras tasya bhārikaḥ samapadyata
c sa tu bhārābhibhūtātmā na tathā śīghrago 'bhavat
a athābravīd draupadīṃ ca nakulaṃ ca yudhiṣṭhiraḥ
c mā bhaiṣṭa rākṣasān mūḍhād gatir asya mayā hṛtā
a nātidūre mahābāhur bhavitā pavanātmajaḥ
c asmin muhūrte saṃprāpte na bhaviṣyati rākṣasaḥ
a sahadevas tu taṃ dṛṣṭvā rākṣasaṃ mūḍhacetasam
c uvāca vacanaṃ rājan kuntīputraṃ yudhiṣṭhiram
a rājan kiṃ nāma tat kṛtyaṃ kṣatriyasyāsty ato 'dhikam
c yad yuddhe 'bhimukhaḥ prāṇāṃs tyajec chatrūñ jayeta vā
a eṣa cāsmān vayaṃ cainaṃ yudhyamānāḥ paraṃtapa
c sūdayema mahābāho deśakālo hy ayaṃ nṛpa
a kṣatradharmasya saṃprāptaḥ kālaḥ satyaparākrama
c jayantaḥ pātyamānā vā prāptum arhāma sadgatim
a rākṣase jīvamāne 'dya ravir astam iyād yadi
c nāhaṃ brūyāṃ punar jātu kṣatriyo 'smīti bhārata
a bho bho rākṣasa tiṣṭhasva sahadevo 'smi pāṇḍavaḥ
c hatvā vā māṃ nayasvainān hato vādyeha svapsyasi
a tathaiva tasmin bruvati bhīmaseno yadṛcchayā
c prādṛśyata mahābāhuḥ savajra iva vāsavaḥ
a so 'paśyad bhrātarau tatra draupadīṃ ca yaśasvinīm
c kṣitisthaṃ sahadevaṃ ca kṣipantaṃ rākṣasaṃ tadā
a mārgāc ca rākṣasaṃ mūḍhaṃ kālopahatacetasam
c bhramantaṃ tatra tatraiva daivena vinivāritam
a bhrātṝṃs tān hriyato dṛṣṭvā draupadīṃ ca mahābalaḥ
c krodham āhārayad bhīmo rākṣasaṃ cedam abravīt
a vijñāto 'si mayā pūrvaṃ ceṣṭañ śastraparīkṣaṇe
c āsthā tu tvayi me nāsti yato 'si na hatas tadā
e brahmarūpapraticchanno na no vadasi cāpriyam
a priyeṣu caramāṇaṃ tvāṃ na caivāpriyakāriṇam
c atithiṃ brahmarūpaṃ ca kathaṃ hanyām anāgasam
e rākṣasaṃ manyamāno 'pi yo hanyān narakaṃ vrajet
a apakvasya ca kālena vadhas tava na vidyate
c nūnam adyāsi saṃpakvo yathā te matir īdṛśī
e dattā kṛṣṇāpaharaṇe kālenādbhutakarmaṇā
f so 'pi kālaṃ samāsādya tathādya na bhaviṣyasi
a baḍiśo 'yaṃ tvayā grastaḥ kālasūtreṇa lambitaḥ
c matsyo 'mbhasīva syūtāsyaḥ kathaṃ me 'dya gamiṣyasi
a yaṃ cāsi prasthito deśaṃ manaḥ pūrvaṃ gataṃ ca te
c na taṃ gantāsi gantāsi mārgaṃ bakahiḍimbayoḥ
a evam uktas tu bhīmena rākṣasaḥ kālacoditaḥ
c bhīta utsṛjya tān sarvān yuddhāya samupasthitaḥ
a abravīc ca punar bhīmaṃ roṣāt prasphuritādharaḥ
c na me mūḍhā diśaḥ pāpa tvadarthaṃ me vilambanam
a śrutā me rākṣasā ye ye tvayā vinihatā raṇe
c teṣām adya kariṣyāmi tavāsreṇodakakriyām
a evam uktas tato bhīmaḥ sṛkkiṇī parisaṃlihan
c smayamāna iva krodhāt sākṣāt kālāntakopamaḥ
d bruvan vai tiṣṭha tiṣṭheti krodhasaṃraktalocanaḥ
e bāhusaṃrambham evecchann abhidudrāva rākṣasam
a rākṣaso 'pi tadā bhīmaṃ yuddhārthinam avasthitam
b muhur muhur vyādadānaḥ sṛkkiṇī parisaṃlihan
c abhidudrāva saṃrabdho balo vajradharaṃ yathā
d bhīmaseno 'py avaṣṭabdho niyuddhāyābhavat sthitaḥ
d rākṣaso 'pi ca visrabdho bāhuyuddham akāṅkṣata
a vartamāne tadā tābhyāṃ bāhuyuddhe sudāruṇe
c mādrīputrāv abhikruddhāv ubhāv apy abhyadhāvatām
a nyavārayat tau prahasan kuntīputro vṛkodaraḥ
c śakto 'haṃ rākṣasasyeti prekṣadhvam iti cābravīt
a ātmanā bhrātṛbhiś cāhaṃ dharmeṇa sukṛtena ca
c iṣṭena ca śape rājan sūdayiṣyāmi rākṣasam
a ity evam uktvā tau vīrau spardhamānau parasparam
c bāhubhiḥ samasajjetām ubhau rakṣovṛkodarau
a tayor āsīt saṃprahāraḥ kruddhayor bhīmarakṣasoḥ
c amṛṣyamāṇayoḥ saṃkhye devadānavayor iva
a ārujyārujya tau vṛkṣān anyonyam abhijaghnatuḥ
c jīmūtāv iva gharmānte vinadantau mahābalau
a babhañjatur mahāvṛkṣān ūrubhir balināṃ varau
c anyonyenābhisaṃrabdhau parasparajayaiṣiṇau
a tad vṛkṣayuddham abhavan mahīruhavināśanam
c vālisugrīvayor bhrātroḥ pureva kapisiṃhayoḥ
a āvidhyāvidhya tau vṛkṣān muhūrtam itaretaram
c tāḍayām āsatur ubhau vinadantau muhur muhuḥ
a tasmin deśe yadā vṛkṣāḥ sarva eva nipātitāḥ
c puñjīkṛtāś ca śataśaḥ parasparavadhepsayā
a tadā śilāḥ samādāya muhūrtam iva bhārata
c mahābhrair iva śailendrau yuyudhāte mahābalau
a ugrābhir ugrarūpābhir bṛhatībhiḥ parasparam
c vajrair iva mahāvegair ājaghnatur amarṣaṇau
a abhihatya ca bhūyas tāv anyonyaṃ baladarpitau
c bhujābhyāṃ parigṛhyātha cakarṣāte gajāv iva
a muṣṭibhiś ca mahāghorair anyonyam abhipetatuḥ
c tayoś caṭacaṭāśabdo babhūva sumahātmanoḥ
a tataḥ saṃhṛtya muṣṭiṃ tu pañcaśīrṣam ivoragam
c vegenābhyahanad bhīmo rākṣasasya śirodharām
a tataḥ śrāntaṃ tu tad rakṣo bhīmasenabhujāhatam
c supariśrāntam ālakṣya bhīmaseno 'bhyavartata
a tata enaṃ mahābāhur bāhubhyām amaropamaḥ
c samutkṣipya balād bhīmo niṣpipeṣa mahītale
d tataḥ saṃpīḍya balavad bhujābhyāṃ krodhamūrchitaḥ
a tasya gātrāṇi sarvāṇi cūrṇayām āsa pāṇḍavaḥ
c aratninā cābhihatya śiraḥ kāyād apāharat
a saṃdaṣṭoṣṭhaṃ vivṛttākṣaṃ phalaṃ vṛntād iva cyutam
c jaṭāsurasya tu śiro bhīmasenabalād dhṛtam
e papāta rudhirādigdhaṃ saṃdaṣṭadaśanacchadam
a taṃ nihatya maheṣvāso yudhiṣṭhiram upāgamat
a   dānavendram iveśvaraḥ
a babhūva puruṣavyāghraḥ prahṛṣṭa iva pāṇḍavaḥ
a tato yudhiṣṭhiro rājā dhaumyaḥ kṛṣṇā yamau tathā
a bhīmasenam upāyāntaṃ dadṛśus te ca pāṇḍavam
a upasaṃhṛtya dhaumyaṃ ca pāṇḍavaṃ ca yudhiṣṭhiram
a paryaṣvajata durdharṣo yamau cāpi vṛkodaraḥ
a hataṃ jaṭāsuraṃ dṛṣṭvā pāñcālī bhīmam acyutam
a muditaṃ pūjayām āsa paulomīva puraṃdaram
a saṃpūjitaḥ   sadbhir brāhmaṇān abhivādya ca
a jitārir mudito bhīmo babhūva bharatarṣabhaḥ
c stūyamāno dvijāgryais tair marudbhir iva vāsavaḥ
 vaiśaṃpāyana uvāca
a nihate rākṣase tasmin punar nārāyaṇāśramam
c abhyetya rājā kaunteyo nivāsam akarot prabhuḥ
a sa samānīya tān sarvān bhrātṝn ity abravīd vacaḥ
c draupadyā sahitān kāle saṃsmaran bhrātaraṃ jayam
a samāś catasro 'bhigatāḥ śivena caratāṃ vane
c kṛtoddeśaś ca bībhatsuḥ pañcamīm abhitaḥ samām
a prāpya parvatarājānaṃ śvetaṃ śikhariṇāṃ varam
b puṣpitair drumakhaṇḍaiś ca mattakokilaṣaṭpadaiḥ
b mayūraiś cātakaiś cāpi nityotsavavibhūṣitam
b vyāghrair varāhair mahiṣair gavayair hariṇais tathā
b śvāpadair vyālarūpaiś ca rurubhiś ca niṣevitam
b phullaiḥ sahasrapatraiś ca śatapatrais tathotpalaiḥ
b praphullaiḥ kamalaiś caiva tathā nīlotpalair api
b mahāpuṇyaṃ pavitraṃ ca surāsuraniṣevitam
c tatrāpi ca kṛtoddeśaḥ samāgamadidṛkṣubhiḥ
a kṛtaś ca samayas tena pārthenāmitatejasā
c pañca varṣāṇi vatsyāmi vidyārthīti purā mayi
a tatra gāṇḍīvadhanvānam avāptāstram ariṃdamam
c devalokād imaṃ lokaṃ drakṣyāmaḥ punarāgatam
a ity uktvā brāhmaṇān sarvān āmantrayata pāṇḍavaḥ
c kāraṇaṃ caiva tat teṣām ācacakṣe tapasvinām
a tam ugratapasaḥ prītāḥ kṛtvā pārthaṃ pradakṣiṇam
c brāhmaṇās te 'nvamodanta śivena kuśalena ca
a sukhodarkam imaṃ kleśam acirād bharatarṣabha
c kṣatradharmeṇa dharmajña tīrtvā gāṃ pālayiṣyasi
a tat tu rājā vacas teṣāṃ pratigṛhya tapasvinām
c pratasthe saha viprais tair bhrātṛbhiś ca paraṃtapaḥ
a draupadyā sahitaḥ śrīmān haiḍimbeyādibhis tathā
c rākṣasair anuyātaś ca lomaśenābhirakṣitaḥ
a kva cij jagāma padbhyāṃ tu rākṣasair uhyate kva cit
c tatra tatra mahātejā bhrātṛbhiḥ saha suvrataḥ
a tato yudhiṣṭhiro rājā bahūn kleśān vicintayan
c siṃhavyāghragajākīrṇām udīcīṃ prayayau diśam
a avekṣamāṇaḥ kailāsaṃ mainākaṃ caiva parvatam
c gandhamādanapādāṃś ca meruṃ cāpi śiloccayam
a upary upari śailasya bahvīś ca saritaḥ śivāḥ
c prasthaṃ himavataḥ puṇyaṃ yayau saptadaśe 'hani
a dadṛśuḥ pāṇḍavā rājan gandhamādanam antikāt
c pṛṣṭhe himavataḥ puṇye nānādrumalatāyute
a salilāvartasaṃjātaiḥ puṣpitaiś ca mahīruhaiḥ
c samāvṛtaṃ puṇyatamam āśramaṃ vṛṣaparvaṇaḥ
a tam upakramya rājarṣiṃ dharmātmānam ariṃdamāḥ
c pāṇḍavā vṛṣaparvāṇam avandanta gataklamāḥ
a abhyanandat sa rājarṣiḥ putravad bharatarṣabhān
c pūjitāś cāvasaṃs tatra saptarātram ariṃdamāḥ
a aṣṭame 'hani saṃprāpte tam ṛṣiṃ lokaviśrutam
c āmantrya vṛṣaparvāṇaṃ prasthānaṃ samarocayan
a ekaikaśaś ca tān viprān nivedya vṛṣaparvaṇe
c nyāsabhūtān yathākālaṃ bandhūn iva susatkṛtān
d paribarhaṃ ca taṃ śeṣaṃ paridāya mahātmane
a tatas te varavastrāṇi śubhāny ābharaṇāni ca
c nyadadhuḥ pāṇḍavās tasminn āśrame vṛṣaparvaṇaḥ
a atītānāgate vidvān kuśalaḥ sarvadharmavit
c anvaśāsat sa dharmajñaḥ putravad bharatarṣabhān
a te 'nujñātā mahātmānaḥ prayayur diśam uttarām
c kṛṣṇayā sahitā vīrā brāhmaṇaiś ca mahātmabhiḥ
e tān prasthitān anvagacchad vṛṣaparvā mahīpatiḥ
a upanyasya mahātejā viprebhyaḥ pāṇḍavāṃs tadā
c anusaṃsādhya kaunteyān āśīrbhir abhinandya ca
e vṛṣaparvā nivavṛte panthānam upadiśya ca
a nānāmṛgagaṇair juṣṭaṃ kaunteyaḥ satyavikramaḥ
c padātir bhrātṛbhiḥ sārdhaṃ prātiṣṭhata yudhiṣṭhiraḥ
a nānādrumanirodheṣu vasantaḥ śailasānuṣu
c parvataṃ viviśuḥ śvetaṃ caturthe 'hani pāṇḍavāḥ
a mahābhraghanasaṃkāśaṃ salilopahitaṃ śubham
c maṇikāñcanaramyaṃ ca śailaṃ nānāsamucchrayam
d ramyaṃ himavataḥ prasthaṃ bahukandaranirjharam
d śilāvihaṃgaviṭapaṃ latāpādapasaṃkulam
a te samāsādya panthānaṃ yathoktaṃ vṛṣaparvaṇā
c anusasrur yathoddeśaṃ paśyanto vividhān nagān
a upary upari śailasya guhāḥ paramadurgamāḥ
c sudurgamāṃs te subahūn sukhenaivābhicakramuḥ
a dhaumyaḥ kṛṣṇā ca pārthāś ca lomaśaś ca mahān ṛṣiḥ
c agaman sahitās tatra na kaś cid avahīyate
a te mṛgadvijasaṃghuṣṭaṃ nānādvijasamākulam
c śākhāmṛgagaṇaiś caiva sevitaṃ sumanoharam
a puṇyaṃ padmasaropetaṃ sapalvalamahāvanam
c upatasthur mahāvīryā mālyavantaṃ mahāgirim
d gajasaṃghasamāvāsaṃ siṃhavyāghragaṇāyutam
a tataḥ kiṃpuruṣāvāsaṃ siddhacāraṇasevitam
c dadṛśur hṛṣṭaromāṇaḥ parvataṃ gandhamādanam
a vidyādharānucaritaṃ kiṃnarībhis tathaiva ca
c gajasiṃhasamākīrṇam udīrṇaśarabhāyutam
d śarabhonnādasaṃghuṣṭaṃ nānāmṛganiṣevitam
a upetam anyaiś ca tadā mṛgair mṛduninādibhiḥ
c te gandhamādanavanaṃ tan nandanavanopamam
a muditāḥ pāṇḍutanayā manohṛdayanandanam
c viviśuḥ kramaśo vīrā araṇyaṃ śubhakānanam
a draupadīsahitā vīrās taiś ca viprair mahātmabhiḥ
c śṛṇvantaḥ prītijananān valgūn madakalāñ śubhān
e śrotraramyān sumadhurāñ śabdān khagamukheritān
a sarvartuphalabhārāḍhyān sarvartukusumojjvalān
c paśyantaḥ pādapāṃś cāpi phalabhārāvanāmitān
a āmrān āmrātakān phullān nārikelān satindukān
c ajātakāṃs tathā jīrān dāḍimān bījapūrakān
a panasāṃl likucān mocān kharjūrān āmravetasān
c pārāvatāṃs tathā kṣaudrān nīpāṃś cāpi manoramān
a bilvān kapitthāñ jambūṃś ca kāśmarīr badarīs tathā
c plakṣān udumbaravaṭān aśvatthān kṣīriṇas tathā
e bhallātakān āmalakān harītakabibhītakān
a iṅgudān karavīrāṃś ca tindukāṃś ca mahāphalān
c etān anyāṃś ca vividhān gandhamādanasānuṣu
a phalair amṛtakalpais tān ācitān svādubhis tarūn
c tathaiva campakāśokān ketakān bakulāṃs tathā
a puṃnāgān saptaparṇāṃś ca karṇikārān saketakān
c pāṭalān kuṭajān ramyān mandārendīvarāṃs tathā
a pārijātān kovidārān devadārutarūṃs tathā
c śālāṃs tālāṃs tamālāṃś ca priyālān bakulāṃs tathā
e śālmalīḥ kiṃśukāśokāñ śiṃśapāṃs taralāṃs tathā
a cakoraiḥ śatapatraiś ca bhṛṅgarājais tathā śukaiḥ
c kokilaiḥ kalaviṅkaiś ca hārītair jīvajīvakaiḥ
a priyavrataiś cātakaiś ca tathānyair vividhaiḥ khagaiḥ
c śrotraramyaṃ sumadhuraṃ kūjadbhiś cāpy adhiṣṭhitān
a sarāṃsi ca vicitrāṇi prasannasalilāni ca
c kumudaiḥ puṇḍarīkaiś ca tathā kokanadotpalaiḥ
e kahlāraiḥ kamalaiś caiva ācitāni samantataḥ
a kadambaiś cakravākaiś ca kurarair jalakukkuṭaiḥ
c kāraṇḍavaiḥ plavair haṃsair bakair madgubhir eva ca
e etaiś cānyaiś ca kīrṇāni samantāj jalacāribhiḥ
a hṛṣṭais tathā tāmarasarasāsavamadālasaiḥ
c padmodaracyutarajaḥkiñjalkāruṇarañjitaiḥ
a madhurasvarair madhukarair virutān kamalākarān
c paśyantas te manoramyān gandhamādanasānuṣu
a tathaiva padmaṣaṇḍaiś ca maṇḍiteṣu samantataḥ
c śikhaṇḍinībhiḥ sahitāṃl latāmaṇḍapakeṣu ca
e meghatūryaravoddāmamadanākulitān bhṛśam
a kṛtvaiva kekāmadhuraṃ saṃgītamadhurasvaram
c citrān kalāpān vistīrya savilāsān madālasān
e mayūrān dadṛśuś citrān nṛtyato vanalāsakān
a kāntābhiḥ sahitān anyān apaśyan ramataḥ sukham
c vallīlatāsaṃkaṭeṣu kaṭakeṣu sthitāṃs tathā
a kāṃś cic chakunajātāṃś ca viṭapeṣūtkaṭān api
c kalāparacitāṭopān vicitramukuṭān iva
e vivareṣu tarūṇāṃ ca muditān dadṛśuś ca te
a sindhuvārān athoddāmān manmathasyeva tomarān
c suvarṇakusumākīrṇān girīṇāṃ śikhareṣu ca
a karṇikārān viracitān karṇapūrān ivottamān
b tathā vanaspatībhāraṃ bhūribhārāsamadyutim
b dadhantyaḥ saṃgatāś cārulatāpuṣpasamāgatāḥ
c athāpaśyan kurabakān vanarājiṣu puṣpitān
e kāmavaśyotsukakarān kāmasyeva śarotkarān
a tathaiva vanarājīnām udārān racitān iva
c virājamānāṃs te 'paśyaṃs tilakāṃs tilakān iva
a tathānaṅgaśarākārān sahakārān manoramān
c apaśyan bhramarārāvān mañjarībhir virājitān
a hiraṇyasadṛśaiḥ puṣpair dāvāgnisadṛśair api
c lohitair añjanābhaiś ca vaiḍūryasadṛśair api
a tathā śālāṃs tamālāṃś ca pāṭalyo bakulāni ca
c mālā iva samāsaktāḥ śailānāṃ śikhareṣu ca
a evaṃ krameṇa te vīrā vīkṣamāṇāḥ samantataḥ
c gajasaṃghasamābādhaṃ siṃhavyāghrasamāyutam
a śarabhonnādasaṃghuṣṭaṃ nānārāvanināditam
c sarvartuphalapuṣpāḍhyaṃ gandhamādanasānuṣu
a pītā bhāsvaravarṇābhā babhūvur vanarājayaḥ
c nātra kaṇṭakinaḥ ke cin nātra ke cid apuṣpitāḥ
e snigdhapatraphalā vṛkṣā gandhamādanasānuṣu
f bhramarārāvamadhurā nalinīḥ phullapaṅkajāḥ
f viloḍyamānāḥ paśyemāḥ karibhiḥ sakareṇubhiḥ
f paśyemāṃ nalinīṃ cānyāṃ kamalotpalamālinīm
f sragdharāṃ vigrahavatīṃ sākṣāc chriyam ivāparām
f nānākusumagandhāḍhyās tasyemāḥ kānanottame
f upagīyamānā bhramarai rājante vanarājayaḥ
a vimalasphaṭikābhāni pāṇḍuracchadanair dvijaiḥ
c rājahaṃsair upetāni sārasābhirutāni ca
e sarāṃsi saritaḥ pārthāḥ paśyantaḥ śailasānuṣu
f viviśuḥ kramaśo vīrā ananyaṃ śubhakānanam
f paśyantī vividhān vṛkṣāṃs tatra kṛṣṇā manoharān
f antikastham atha prītyā bhīmasenam uvāca ha
a padmotpalavicitrāṇi sukhasparśajalāni ca
c gandhavanti ca mālyāni rasavanti phalāni ca
d sarāṃsi ca manojñāni vṛkṣāṃś cātimanoramān
d viviśuḥ pāṇḍavāḥ sarve vismayotphullalocanāḥ
d kamalotpalakahlārapuṇḍarīkasugandhinā
d sevyamānā vane tasmin sukhasparśena vāyunā
d tato yudhiṣṭhiro bhīmam āhedaṃ prītimad vacaḥ
d aho śrīmad idaṃ bhīma gandhamādanakānanam
e atīva vṛkṣā rājante puṣpitāḥ śailasānuṣu
a ete cānye ca bahavas tatra kānanajā drumāḥ
c latāś ca vividhākārāḥ patrapuṣpaphaloccayāḥ
d bhānty ete puṣpavikacāḥ puṃskokilakulākulāḥ
a yudhiṣṭhiras tu tān vṛkṣān paśyamāno nagottame
c bhīmasenam idaṃ vākyam abravīn madhurākṣaram
a paśya bhīma śubhān deśān devākrīḍān samantataḥ
c amānuṣagatiṃ prāptāḥ saṃsiddhāḥ sma vṛkodara
a latābhiś caiva bahvībhiḥ puṣpitāḥ pādapottamāḥ
c saṃśliṣṭāḥ pārtha śobhante gandhamādanasānuṣu
a śikhaṇḍinībhiś caratāṃ sahitānāṃ śikhaṇḍinām
c nardatāṃ śṛṇu nirghoṣaṃ bhīma parvatasānuṣu
a cakorāḥ śatapatrāś ca mattakokilaśārikāḥ
c patriṇaḥ puṣpitān etān saṃśliṣyanti mahādrumān
a raktapītāruṇāḥ pārtha pādapāgragatā dvijāḥ
c parasparam udīkṣante bahavo jīvajīvakāḥ
a haritāruṇavarṇānāṃ śādvalānāṃ samantataḥ
c sārasāḥ pratidṛśyante śailaprasravaṇeṣv api
a vadanti madhurā vācaḥ sarvabhūtamanonugāḥ
c bhṛṅgarājopacakrāś ca lohapṛṣṭhāś ca patriṇaḥ
a caturviṣāṇāḥ padmābhāḥ kuñjarāḥ sakareṇavaḥ
c ete vaiḍūryavarṇābhaṃ kṣobhayanti mahat saraḥ
a bahutālasamutsedhāḥ śailaśṛṅgāt paricyutāḥ
c nānāprasravaṇebhyaś ca vāridhārāḥ patanty amūḥ
a bhāskarābhaprabhā bhīma śāradābhraghanopamāḥ
c śobhayanti mahāśailaṃ nānārajatadhātavaḥ
a kva cid añjanavarṇābhāḥ kva cit kāñcanasaṃnibhāḥ
c dhātavo haritālasya kva cid dhiṅgulakasya ca
a manaḥśilāguhāś caiva saṃdhyābhranikaropamāḥ
c śaśalohitavarṇābhāḥ kva cid gairikadhātavaḥ
a sitāsitābhrapratimā bālasūryasamaprabhāḥ
c ete bahuvidhāḥ śailaṃ śobhayanti mahāprabhāḥ
a gandharvāḥ saha kāntābhir yathoktaṃ vṛṣaparvaṇā
c dṛśyante śailaśṛṅgeṣu pārtha kiṃpuruṣaiḥ saha
a gītānāṃ talatālānāṃ yathā sāmnāṃ ca nisvanaḥ
c śrūyate bahudhā bhīma sarvabhūtamanoharaḥ
a mahāgaṅgām udīkṣasva puṇyāṃ devanadīṃ śubhām
c kalahaṃsagaṇair juṣṭām ṛṣikiṃnarasevitām
a dhātubhiś ca saridbhiś ca kiṃnarair mṛgapakṣibhiḥ
c gandharvair apsarobhiś ca kānanaiś ca manoramaiḥ
a vyālaiś ca vividhākāraiḥ śataśīrṣaiḥ samantataḥ
c upetaṃ paśya kaunteya śailarājam ariṃdama
a te prītamanasaḥ śūrāḥ prāptā gatim anuttamām
c nātṛpyan parvatendrasya darśanena paraṃtapāḥ
d draupadyā sahitā vīrās taiś ca viprair mahātmabhiḥ
a upetam atha mālyaiś ca phalavadbhiś ca pādapaiḥ
c ārṣṭiṣeṇasya rājarṣer āśramaṃ dadṛśus tadā
a tatas taṃ tīvratapasaṃ kṛśaṃ dhamanisaṃtatam
c pāragaṃ sarvadharmāṇām ārṣṭiṣeṇam upāgaman
 vaiśaṃpāyana uvāca
a yudhiṣṭhiras tam āsādya tapasā dagdhakilbiṣam
c abhyavādayata prītaḥ śirasā nāma kīrtayan
a tataḥ kṛṣṇā ca bhīmaś ca yamau cāpi yaśasvinau
c śirobhiḥ prāpya rājarṣiṃ parivāryopatasthire
a tathaiva dhaumyo dharmajñaḥ pāṇḍavānāṃ purohitaḥ
c yathānyāyam upākrāntas tam ṛṣiṃ saṃśitavratam
a anvajānāt sa dharmajño munir divyena cakṣuṣā
c pāṇḍoḥ putrān kuruśreṣṭhān āsyatām iti cābravīt
a kurūṇām ṛṣabhaṃ prājñaṃ pūjayitvā mahātapāḥ
c saha bhrātṛbhir āsīnaṃ paryapṛcchad anāmayam
a nānṛte kuruṣe bhāvaṃ kaccid dharme ca vartase
c matāpitroś ca te vṛttiḥ kaccit pārtha na sīdati
a kaccit te guravaḥ sarve vṛddhā vaidyāś ca pūjitāḥ
c kaccin na kuruṣe bhāvaṃ pārtha pāpeṣu karmasu
a sukṛtaṃ pratikartuṃ ca kaccid dhātuṃ ca duṣkṛtam
c yathānyāyaṃ kuruśreṣṭha jānāsi na ca katthase
a yathārhaṃ mānitāḥ kaccit tvayā nandanti sādhavaḥ
c vaneṣv api vasan kaccid dharmam evānuvartase
a kaccid dhaumyas tvadācārair na pārtha paritapyate
c dānadharmatapaḥśaucair ārjavena titikṣayā
a pitṛpaitāmahaṃ vṛttaṃ kaccit pārthānuvartase
c kaccid rājarṣiyātena pathā gacchasi pāṇḍava
a sve sve kila kule jāte putre naptari vā punaḥ
c pitaraḥ pitṛlokasthāḥ śocanti ca hasanti ca
a kiṃ nv asya duṣkṛte 'smābhiḥ saṃprāptavyaṃ bhaviṣyati
c kiṃ cāsya sukṛte 'smābhiḥ prāptavyam iti śobhanam
a pitā mātā tathaivāgnir gurur ātmā ca pañcamaḥ
c yasyaite pūjitāḥ pārtha tasya lokāv ubhau jitau
da yudhiṣṭhira uvāca
da bhagavan nyāyyam āhaitad yathāvad dharmaniścayam
da yathāśakti yathānyāyaṃ kriyate 'yaṃ vidhir mayā
a abbhakṣā vāyubhakṣāś ca plavamānā vihāyasā
c juṣante parvataśreṣṭham ṛṣayaḥ parvasaṃdhiṣu
a kāminaḥ saha kāntābhiḥ parasparam anuvratāḥ
c dṛśyante śailaśṛṅgasthās tathā kiṃpuruṣā nṛpa
a arajāṃsi ca vāsāṃsi vasānāḥ kauśikāni ca
c dṛśyante bahavaḥ pārtha gandharvāpsarasāṃ gaṇāḥ
a vidyādharagaṇāś caiva sragviṇaḥ priyadarśanāḥ
c mahoragagaṇāś caiva suparṇāś coragādayaḥ
a asya copari śailasya śrūyate parvasaṃdhiṣu
c bherīpaṇavaśaṅkhānāṃ mṛdaṅgānāṃ ca nisvanaḥ
a ihasthair eva tat sarvaṃ śrotavyaṃ bharatarṣabhāḥ
c na kāryā vaḥ kathaṃ cit syāt tatrābhisaraṇe matiḥ
a na cāpy ataḥ paraṃ śakyaṃ gantuṃ bharatasattamāḥ
c vihāro hy atra devānām amānuṣagatis tu sā
a īṣaccapalakarmāṇaṃ manuṣyam iha bhārata
c dviṣanti sarvabhūtāni tāḍayanti ca rākṣasāḥ
a abhyatikramya śikharaṃ śailasyāsya yudhiṣṭhira
c gatiḥ paramasiddhānāṃ devarṣīṇāṃ prakāśate
a cāpalād iha gacchantaṃ pārtha yānam ataḥ param
c ayaḥśūlādibhir ghnanti rākṣasāḥ śatrusūdana
a apsarobhiḥ parivṛtaḥ samṛddhyā naravāhanaḥ
c iha vaiśravaṇas tāta parvasaṃdhiṣu dṛśyate
a śikhare taṃ samāsīnam adhipaṃ sarvarakṣasām
c prekṣante sarvabhūtāni bhānumantam ivoditam
a devadānavasiddhānāṃ tathā vaiśravaṇasya ca
c gireḥ śikharam udyānam idaṃ bharatasattama
a upāsīnasya dhanadaṃ tumburoḥ parvasaṃdhiṣu
c gītasāmasvanas tāta śrūyate gandhamādane
a etad evaṃvidhaṃ citram iha tāta yudhiṣṭhira
c prekṣante sarvabhūtāni bahuśaḥ parvasaṃdhiṣu
a bhuñjānāḥ sarvabhojyāni rasavanti phalāni ca
c vasadhvaṃ pāṇḍavaśreṣṭhā yāvad arjunadarśanam
a na tāta capalair bhāvyam iha prāptaiḥ kathaṃ cana
bb capalaḥ sarvabhūtānāṃ dveṣyo bhavati mānavaḥ
c uṣitveha yathākāmaṃ yathāśraddhaṃ vihṛtya ca
e tataḥ śastrabhṛtāṃ śreṣṭha pṛthivīṃ pālayiṣyasi
 janamejaya uvāca
 ārṣṭiṣeṇāśrame tasmin mama pūrvapitāmahāḥ
a pāṇḍoḥ putrā mahātmānaḥ sarve divyaparākramāḥ
c kiyantaṃ kālam avasan parvate gandhamādane
d kiṃ cakrus tatra te vīrāḥ sarve 'tibalapauruṣāḥ
a kāni cābhyavahāryāṇi tatra teṣāṃ mahātmanām
c vasatāṃ lokavīrāṇām āsaṃs tad brūhi sattama
a vistareṇa ca me śaṃsa bhīmasenaparākramam
c yad yac cakre mahābāhus tasmin haimavate girau
e na khalv āsīt punar yuddhaṃ tasya yakṣair dvijottama
f dhanadādhyuṣite nityaṃ vasatas tasya parvate
a kaccit samāgamas teṣām āsīd vaiśravaṇena ca
c tatra hy āyāti dhanada ārṣṭiṣeṇo yathābravīt
a etad icchāmy ahaṃ śrotuṃ vistareṇa tapodhana
c na hi me śṛṇvatas tṛptir asti teṣāṃ viceṣṭitam
 vaiśaṃpāyana uvāca
a etad ātmahitaṃ śrutvā tasyāpratimatejasaḥ
c śāsanaṃ satataṃ cakrus tathaiva bharatarṣabhāḥ
a bhuñjānā munibhojyāni rasavanti phalāni ca
c śuddhabāṇahatānāṃ ca mṛgāṇāṃ piśitāny api
a medhyāni himavatpṛṣṭhe madhūni vividhāni ca
c evaṃ te nyavasaṃs tatra pāṇḍavā bharatarṣabhāḥ
a tathā nivasatāṃ teṣāṃ pañcamaṃ varṣam abhyagāt
c śṛṇvatāṃ lomaśoktāni vākyāni vividhāni ca
a kṛtyakāla upasthāsya iti coktvā ghaṭotkacaḥ
c rākṣasaiḥ sahitaḥ sarvaiḥ pūrvam eva gataḥ prabho
a ārṣṭiṣeṇāśrame teṣāṃ vasatāṃ vai mahātmanām
c agacchan bahavo māsāḥ paśyatāṃ mahad adbhutam
a tais tatra ramamāṇaiś ca viharadbhiś ca pāṇḍavaiḥ
c prītimanto mahābhāgā munayaś cāraṇās tathā
a ājagmuḥ pāṇḍavān draṣṭuṃ siddhātmāno yatavratāḥ
c tais taiḥ saha kathāś cakrur divyā bharatasattamāḥ
a tataḥ katipayāhasya mahāhradanivāsinam
c ṛddhimantaṃ mahānāgaṃ suparṇaḥ sahasāharat
a prākampata mahāśailaḥ prāmṛdyanta mahādrumāḥ
c dadṛśuḥ sarvabhūtāni pāṇḍavāś ca tad adbhutam
a tataḥ śailottamasyāgrāt pāṇḍavān prati mārutaḥ
c avahat sarvamālyāni gandhavanti śubhāni ca
a tatra puṣpāṇi divyāni suhṛdbhiḥ saha pāṇḍavāḥ
c dadṛśuḥ pañca varṇāni draupadī ca yaśasvinī
a bhīmasenaṃ tataḥ kṛṣṇā kāle vacanam abravīt
c vivikte parvatoddeśe sukhāsīnaṃ mahābhujam
a suparṇānilavegena śvasanena mahābalāt
c pañcavarṇāni pātyante puṣpāṇi bharatarṣabha
d divyavarṇāni divyāni divyagandhavahāni ca
d madayantīva gandhena mano me bharatarṣabha
d yeṣāṃ tu darśanāt sparśāt saurabhyāc ca tathaiva ca
d naśyatīva manoduḥkhaṃ mamedaṃ śatrutāpana
d īdṛśaiḥ kusumair divyair divyagandhavahaiḥ śubhaiḥ
d devatāny arcayitvāham iccheyaṃ saṃgamaṃ tvayā
d idaṃ tu puruṣavyāghra viśeṣeṇāmbujaṃ śubham
d gandhasaṃsthānasaṃpannaṃ mama mānasavardhanam
e pratyakṣaṃ sarvabhūtānāṃ nadīm aśvarathāṃ prati
f vāsudevasahāyena vāsudevapriyeṇa ca
a khāṇḍave satyasaṃdhena bhrātrā tava nareśvara
c gandharvoragarakṣāṃsi vāsavaś ca nivāritaḥ
e hatā māyāvinaś cogrā dhanuḥ prāptaṃ ca gāṇḍivam
a tavāpi sumahat tejo mahad bāhubalaṃ ca te
c aviṣahyam anādhṛṣyaṃ śatakratubalopamam
a tvadbāhubalavegena trāsitāḥ sarvarākṣasāḥ
c hitvā śailaṃ prapadyantāṃ bhīmasena diśo daśa
a tataḥ śailottamasyāgraṃ citramālyadharaṃ śivam
c vyapetabhayasaṃmohāḥ paśyantu suhṛdas tava
d sāśanaṃ satataṃ kuryus tathaiva bharatarṣabha
a evaṃ praṇihitaṃ bhīma cirāt prabhṛti me manaḥ
c draṣṭum icchāmi śailāgraṃ tvadbāhubalam āśritā
d icchāmi ca naravyāghra puṣpaṃ pratyakṣam īdṛśam
d ānīyamānaṃ kṣipraṃ vai tvayā bharatasattama
a tataḥ kṣiptam ivātmānaṃ draupadyā sa paraṃtapaḥ
c nāmṛṣyata mahābāhuḥ prahāram iva sadgavaḥ
a siṃharṣabhagatiḥ śrīmān udāraḥ kanakaprabhaḥ
c manasvī balavān dṛpto mānī śūraś ca pāṇḍavaḥ
a lohitākṣaḥ pṛthuvyaṃso mattavāraṇavikramaḥ
c siṃhadaṃṣṭro bṛhatskandhaḥ śālapota ivodgataḥ
a mahātmā cārusarvāṅgaḥ kambugrīvo mahābhujaḥ
c rukmapṛṣṭhaṃ dhanuḥ khaḍgaṃ tūṇāṃś cāpi parāmṛśat
a kesarīva yathotsiktaḥ prabhinna iva vāraṇaḥ
c vyapetabhayasaṃmohaḥ śailam abhyapatad balī
a taṃ mṛgendram ivāyāntaṃ prabhinnam iva vāraṇam
c dadṛśuḥ sarvabhūtāni bāṇakhaḍgadhanurdharam
a draupadyā vardhayan harṣaṃ gadām ādāya pāṇḍavaḥ
c vyapetabhayasaṃmohaḥ śailarājaṃ samāviśat
a na glānir na ca kātaryaṃ na vaiklavyaṃ na matsaraḥ
c kadā cij juṣate pārtham ātmajaṃ mātariśvanaḥ
a tad ekāyanam āsādya viṣamaṃ bhīmadarśanam
c bahutālocchrayaṃ śṛṅgam āruroha mahābalaḥ
a sa kiṃnaramahānāgamunigandharvarākṣasān
c harṣayan parvatasyāgram āsasāda mahābalaḥ
a tatra vaiśravaṇāvāsaṃ dadarśa bharatarṣabhaḥ
c kāñcanaiḥ sphāṭikākārair veśmabhiḥ samalaṃkṛtam
d prākāreṇa parikṣiptaṃ sauvarṇena samantataḥ
d sarvaratnadyutimatā sarvodyānavatā tathā
d śailād abhyucchrayavatā cayāṭṭālakaśobhinā
d dvāratoraṇanirvyūhadhvajasaṃvāhaśobhinā
d vilāsinībhir atyarthaṃ nṛtyantībhiḥ samantataḥ
d vāyunā dhūyamānābhiḥ patākābhir alaṃkṛtam
d dhanuṣkoṭim avaṣṭabhya vakrabhāvena bāhunā
d paśyamānaḥ sa khedena draviṇādhipateḥ puram
a modayan sarvabhūtāni gandhamādanasaṃbhavaḥ
c sarvagandhavahas tatra mārutaḥ susukho vavau
a citrā vividhavarṇābhāś citramañjaridhāriṇaḥ
c acintyā vividhās tatra drumāḥ paramaśobhanāḥ
a ratnajālaparikṣiptaṃ citramālyadharaṃ śivam
c rākṣasādhipateḥ sthānaṃ dadarśa bharatarṣabhaḥ
a gadākhaḍgadhanuṣpāṇiḥ samabhityaktajīvitaḥ
c bhīmaseno mahābāhus tasthau girir ivācalaḥ
a tataḥ śaṅkham upādhmāsīd dviṣatāṃ lomaharṣaṇam
c jyāghoṣatalaghoṣaṃ ca kṛtvā bhūtāny amohayat
a tataḥ saṃhṛṣṭaromāṇaḥ śabdaṃ tam abhidudruvuḥ
c yakṣarākṣasagandharvāḥ pāṇḍavasya samīpataḥ
a gadāparighanistriṃśaśaktiśūlaparaśvadhāḥ
c pragṛhītā vyarocanta yakṣarākṣasabāhubhiḥ
a tataḥ pravavṛte yuddhaṃ teṣāṃ tasya ca bhārata
b saṃrabdhānāṃ mahāghoṣaṃ siṃhānām iva nardatām
c taiḥ prayuktān mahākāyaiḥ śaktiśūlaparaśvadhān
e bhallair bhīmaḥ praciccheda bhīmavegatarais tataḥ
a antarikṣacarāṇāṃ ca bhūmiṣṭhānāṃ ca garjatām
c śarair vivyādha gātrāṇi rākṣasānāṃ mahābalaḥ
d śoṇitasya tataḥ petur ghanānām iva bhārata
a sā lohitamahāvṛṣṭir abhyavarṣan mahābalam
c kāyebhyaḥ pracyutā dhārā rākṣasānāṃ samantataḥ
d gadāparighapāṇīnāṃ rakṣasāṃ kāyasaṃbhavāḥ
a bhīmabāhubalotsṛṣṭair bahudhā yakṣarakṣasām
c vinikṛttāny adṛśyanta śarīrāṇi śirāṃsi ca
a pracchādyamānaṃ rakṣobhiḥ pāṇḍavaṃ priyadarśanam
c dadṛśuḥ sarvabhūtāni sūryam abhragaṇair iva
a sa raśmibhir ivādityaḥ śarair arinighātibhiḥ
c sarvān ārchan mahābāhur balavān satyavikramaḥ
a abhitarjayamānāś ca ruvantaś ca mahāravān
c na mohaṃ bhīmasenasya dadṛśuḥ sarvarākṣasāḥ
a te śaraiḥ kṣatasarvāṅgā bhīmasenabhayārditāḥ
c bhīmam ārtasvaraṃ cakrur viprakīrṇamahāyudhāḥ
a utsṛjya te gadāśūlān asiśaktiparaśvadhān
c dakṣiṇāṃ diśam ājagmus trāsitā dṛḍhadhanvanā
a tatra śūlagadāpāṇir vyūḍhorasko mahābhujaḥ
c sakhā vaiśravaṇasyāsīn maṇimān nāma rākṣasaḥ
a adarśayad adhīkāraṃ pauruṣaṃ ca mahābalaḥ
c sa tān dṛṣṭvā parāvṛttān smayamāna ivābravīt
a ekena bahavaḥ saṃkhye mānuṣeṇa parājitāḥ
c prāpya vaiśravaṇāvāsaṃ kiṃ vakṣyatha dhaneśvaram
a evam ābhāṣya tān sarvān nyavartata sa rākṣasaḥ
c śaktiśūlagadāpāṇir abhyadhāvac ca pāṇḍavam
a tam āpatantaṃ vegena prabhinnam iva vāraṇam
c vatsadantais tribhiḥ pārśve bhīmasenaḥ samarpayat
a maṇimān api saṃkruddhaḥ pragṛhya mahatīṃ gadām
c prāhiṇod bhīmasenāya parikṣipya mahābalaḥ
a vidyudrūpāṃ mahāghorām ākāśe mahatīṃ gadām
c śarair bahubhir abhyarchad bhīmasenaḥ śilāśitaiḥ
a pratyahanyanta te sarve gadām āsādya sāyakāḥ
c na vegaṃ dhārayām āsur gadāvegasya vegitāḥ
a gadāyuddhasamācāraṃ budhyamānaḥ sa vīryavān
c vyaṃsayām āsa taṃ tasya prahāraṃ bhīmavikramaḥ
a tataḥ śaktiṃ mahāghorāṃ rukmadaṇḍām ayasmayīm
c tasminn evāntare dhīmān prajahārātha rākṣasaḥ
a sā bhujaṃ bhīmanirhrādā bhittvā bhīmasya dakṣiṇam
c sāgnijvālā mahāraudrā papāta sahasā bhuvi
a so 'tividdho maheṣvāsaḥ śaktyāmitaparākramaḥ
c gadāṃ jagrāha kauravyo gadāyuddhaviśāradaḥ
d rukmapaṭṭapinaddhāṃ tāṃ śatrūṇāṃ bhayavardhinīm
a tāṃ pragṛhyonnadan bhīmaḥ sarvaśaikyāyasīṃ gadām
c tarasā so 'bhidudrāva maṇimantaṃ mahābalam
a dīpyamānaṃ mahāśūlaṃ pragṛhya maṇimān api
c prāhiṇod bhīmasenāya vegena mahatā nadan
a bhaṅktvā śūlaṃ gadāgreṇa gadāyuddhaviśāradaḥ
c abhidudrāva taṃ tūrṇaṃ garutmān iva pannagam
a so 'ntarikṣam abhiplutya vidhūya sahasā gadām
c pracikṣepa mahābāhur vinadya raṇamūrdhani
d tatas taṃ gadayā bhīmo maṇimantaṃ niśācaraḥ
d jaghāna sahasā mūrdhni sa papāta mamāra ca
a sendrāśanir ivendreṇa visṛṣṭā vātaraṃhasā
c hatvā rakṣaḥ kṣitiṃ prāpya kṛtyeva nipapāta ha
a taṃ rākṣasaṃ bhīmabalaṃ bhīmasenena pātitam
c dadṛśuḥ sarvabhūtāni siṃheneva gavāṃ patim
a taṃ prekṣya nihataṃ bhūmau hataśeṣā niśācarāḥ
c bhīmam ārtasvaraṃ kṛtvā jagmuḥ prācīṃ diśaṃ prati
 vaiśaṃpāyana uvāca
a śrutvā bahuvidhaiḥ śabdair nādyamānā girer guhāḥ
c ajātaśatruḥ kaunteyo mādrīputrāv ubhāv api
a dhaumyaḥ kṛṣṇā ca viprāś ca sarve ca suhṛdas tathā
c bhīmasenam apaśyantaḥ sarve vimanaso 'bhavan
a draupadīm ārṣṭiṣeṇāya pradāya tu mahārathāḥ
c sahitāḥ sāyudhāḥ śūrāḥ śailam āruruhus tadā
a tataḥ saṃprāpya śailāgraṃ vīkṣamāṇā mahārathāḥ
c dadṛśus te maheṣvāsā bhīmasenam ariṃdamam
a sphurataś ca mahākāyān gatasattvāṃś ca rākṣasān
c mahābalān mahāghorān bhīmasenena pātitān
a śuśubhe sa mahābāhur gadākhaḍgadhanurdharaḥ
c nihatya samare sarvān dānavān maghavān iva
a tatas te samatikramya pariṣvajya vṛkodaram
c tatropaviviśuḥ pārthāḥ prāptā gatim anuttamām
a taiś caturbhir maheṣvāsair giriśṛṅgam aśobhata
c lokapālair mahābhāgair divaṃ devavarair iva
a kuberasadanaṃ dṛṣṭvā rākṣasāṃś ca nipātitān
c bhrātā bhrātaram āsīnam abhyabhāṣata pāṇḍavam
a sāhasād yadi vā mohād bhīma pāpam idaṃ kṛtam
c naitat te sadṛśaṃ vīra muner iva mṛṣāvacaḥ
a rājadviṣṭaṃ na kartavyam iti dharmavido viduḥ
c tridaśānām idaṃ dviṣṭaṃ bhīmasena tvayā kṛtam
a arthadharmāv anādṛtya yaḥ pāpe kurute manaḥ
c karmaṇāṃ pārtha pāpānāṃ sa phalaṃ vindate dhruvam
d karmaṇāṃ pārtha sarveṣāṃ na pāpāt parimucyate
d sāhasaṃ bata bhadraṃ te devānām api cāpriyam
e punar evaṃ na kartavyaṃ mama ced icchasi priyam
a evam uktvā sa dharmātmā bhrātā bhrātaram acyutam
b bhīmasenaṃ mahābāhum apradhṛṣyaparākramam
c arthatattvavibhāgajñaḥ kuntīputro yudhiṣṭhiraḥ
e virarāma mahātejās tam evārthaṃ vicintayan
a tatas tu hataśiṣṭā ye bhīmasenena rākṣasāḥ
c sahitāḥ pratyapadyanta kuberasadanaṃ prati
a te javena mahāvegāḥ prāpya vaiśravaṇālayam
c bhīmam ārtasvaraṃ cakrur bhīmasenabhayārditāḥ
a nyastaśastrāyudhāḥ śrāntāḥ śoṇitāktaparicchadāḥ
c prakīrṇamūrdhajā rājan yakṣādhipatim abruvan
a gadāparighanistriṃśatomaraprāsayodhinaḥ
c rākṣasā nihatāḥ sarve tava deva puraḥsarāḥ
a pramṛdya tarasā śailaṃ mānuṣeṇa dhaneśvara
c ekena sahitāḥ saṃkhye hatāḥ krodhavaśā gaṇāḥ
a pravarā rakṣasendrāṇāṃ yakṣāṇāṃ ca dhanādhipa
c śerate nihatā deva gatasattvāḥ parāsavaḥ
a labdhaḥ śailo vayaṃ muktā maṇimāṃs te sakhā hataḥ
c mānuṣeṇa kṛtaṃ karma vidhatsva yad anantaram
a sa tac chrutvā tu saṃkruddhaḥ sarvayakṣagaṇādhipaḥ
c kopasaṃraktanayanaḥ katham ity abravīd vacaḥ
a dvitīyam aparādhyantaṃ bhīmaṃ śrutvā dhaneśvaraḥ
c cukrodha yakṣādhipatir yujyatām iti cābravīt
a athābhraghanasaṃkāśaṃ girikūṭam ivocchritam
c hayaiḥ saṃyojayām āsur gāndharvair uttamaṃ ratham
a tasya sarvaguṇopetā vimalākṣā hayottamāḥ
c tejobalajavopetā nānāratnavibhūṣitāḥ
a śobhamānā rathe yuktās tariṣyanta ivāśugāḥ
b tatas te tu mahāyakṣāḥ kruddhaṃ dṛṣṭvā dhaneśvaram
c harṣayām āsur anyonyam iṅgitair vijayāvahaiḥ
a sa tam āsthāya bhagavān rājarājo mahāratham
c prayayau devagandharvaiḥ stūyamāno mahādyutiḥ
a taṃ prayāntaṃ mahātmānaṃ sarvayakṣadhanādhipam
b anujagmur mahātmānaṃ dhanadaṃ ghoradarśanāḥ
c raktākṣā hemasaṃkāśā mahākāyā mahābalāḥ
a sāyudhā baddhanistriṃśā yakṣā daśaśatāyutāḥ
c javena mahatā vīrāḥ parivāryopatasthire
d gandhamādanam ājagmuḥ prakarṣantam ivāmbaram
d tat kesarimahājālaṃ dhanādhipatipālitam
d ramyaṃ caiva gireḥ śṛṅgam āsedur yatra pāṇḍavāḥ
a taṃ mahāntam upāyāntaṃ dhaneśvaram upāntike
c dadṛśur hṛṣṭaromāṇaḥ pāṇḍavāḥ priyadarśanam
a kuberas tu mahāsattvān pāṇḍoḥ putrān mahārathān
c āttakārmukanistriṃśān dṛṣṭvā prīto 'bhavat tadā
d sarve ceme naravyāghrāḥ puraṃdarasamaujasaḥ
d devakāryaṃ cikīrṣan sa hṛdayena tutoṣa ha
a te pakṣiṇa ivotpatya gireḥ śṛṅgaṃ mahājavāḥ
c tasthus teṣāṃ samabhyāśe dhaneśvarapuraḥsarāḥ
a tatas taṃ hṛṣṭamanasaṃ pāṇḍavān prati bhārata
c samīkṣya yakṣagandharvā nirvikārā vyavasthitāḥ
a pāṇḍavāś ca mahātmānaḥ praṇamya dhanadaṃ prabhum
c nakulaḥ sahadevaś ca dharmaputraś ca dharmavit
a aparāddham ivātmānaṃ manyamānā mahārathāḥ
c tasthuḥ prāñjalayaḥ sarve parivārya dhaneśvaram
a śayyāsanavaraṃ śrīmat puṣpakaṃ viśvakarmaṇā
c vihitaṃ citraparyantam ātiṣṭhata dhanādhipaḥ
a tam āsīnaṃ mahākāyāḥ śaṅkukarṇā mahājavāḥ
c upopaviviśur yakṣā rākṣasāś ca sahasraśaḥ
a śataśaś cāpi gandharvās tathaivāpsarasāṃ gaṇāḥ
c parivāryopatiṣṭhanta yathā devāḥ śatakratum
a kāñcanīṃ śirasā bibhrad bhīmasenaḥ srajaṃ śubhām
c bāṇakhaḍgadhanuṣpāṇir udaikṣata dhanādhipam
a na bhīr bhīmasya na glānir vikṣatasyāpi rākṣasaiḥ
c āsīt tasyām avasthāyāṃ kuberam api paśyataḥ
a ādadānaṃ śitān bāṇān yoddhukāmam avasthitam
c dṛṣṭvā bhīmaṃ dharmasutam abravīn naravāhanaḥ
a vidus tvāṃ sarvabhūtāni pārtha bhūtahite ratam
c nirbhayaś cāpi śailāgre vasa tvaṃ saha bandhubhiḥ
a na ca manyus tvayā kāryo bhīmasenasya pāṇḍava
c kālenaite hatāḥ pūrvaṃ nimittam anujas tava
a vrīḍā cātra na kartavyā sāhasaṃ yad idaṃ kṛtam
c dṛṣṭaś cāpi suraiḥ pūrvaṃ vināśo yakṣarakṣasām
a na bhīmasene kopo me prīto 'smi bharatarṣabha
c karmaṇānena bhīmasya mama tuṣṭir abhūt purā
a evam uktvā tu rājānaṃ bhīmasenam abhāṣata
c naitan manasi me tāta vartate kurusattama
e yad idaṃ sāhasaṃ bhīma kṛṣṇārthe kṛtavān asi
a mām anādṛtya devāṃś ca vināśaṃ yakṣarakṣasām
c svabāhubalam āśritya tenāhaṃ prītimāṃs tvayi
e śāpād asmi vinirmukto ghorād adya vṛkodara
a ahaṃ pūrvam agastyena kruddhena paramarṣiṇā
c śapto 'parādhe kasmiṃś cit tasyaiṣā niṣkṛtiḥ kṛtā
a dṛṣṭo hi mama saṃkleśaḥ purā pāṇḍavanandana
c na tavātrāparādho 'sti kathaṃ cid api śatruhan
 yudhiṣṭhira uvāca
a kathaṃ śapto 'si bhagavann agastyena mahātmanā
c śrotum icchāmy ahaṃ deva tavaitac chāpakāraṇam
a idaṃ cāścaryabhūtaṃ me yat krodhāt tasya dhīmataḥ
c tadaiva tvaṃ na nirdagdhaḥ sabalaḥ sapadānugaḥ
 vaiśravaṇa uvāca
a devatānām abhūn mantraḥ kuśavatyāṃ nareśvara
c vṛtas tatrāham agamaṃ mahāpadmaśatais tribhiḥ
e yakṣāṇāṃ ghorarūpāṇāṃ vividhāyudhadhāriṇām
a adhvany aham athāpaśyam agastyam ṛṣisattamam
c ugraṃ tapas tapasyantaṃ yamunātīram āśritam
e nānāpakṣigaṇākīrṇaṃ puṣpitadrumaśobhitam
a tam ūrdhvabāhuṃ dṛṣṭvā tu sūryasyābhimukhaṃ sthitam
c tejorāśiṃ dīpyamānaṃ hutāśanam ivaidhitam
a rākṣasādhipatiḥ śrīmān maṇimān nāma me sakhā
c maurkhyād ajñānabhāvāc ca darpān mohāc ca bhārata
e nyaṣṭhīvad ākāśagato maharṣes tasya mūrdhani
a sa kopān mām uvācedaṃ diśaḥ sarvā dahann iva
c mām avajñāya duṣṭātmā yasmād eṣa sakhā tava
a dharṣaṇāṃ kṛtavān etāṃ paśyatas te dhaneśvara
c tasmāt sahaibhiḥ sainyais te vadhaṃ prāpsyati mānuṣāt
a tvaṃ cāpy ebhir hataiḥ sainyaiḥ kleśaṃ prāpsyasi durmate
c tam eva mānuṣaṃ dṛṣṭvā kilbiṣād vipramokṣyase
a sainyānāṃ tu tavaiteṣāṃ putrapautrabalānvitam
c na śāpaṃ prāpsyate ghoraṃ gaccha te ''jñāṃ kariṣyati
a eṣa śāpo mayā prāptaḥ prāk tasmād ṛṣisattamāt
c sa bhīmena mahārāja bhrātrā tava vimokṣitaḥ
 vaiśravaṇa uvāca
a yudhiṣṭhira dhṛtir dākṣyaṃ deśakālau parākramaḥ
c lokatantravidhānānām eṣa pañcavidho vidhiḥ
a dhṛtimantaś ca dakṣāś ca sve sve karmaṇi bhārata
c parākramavidhānajñā narāḥ kṛtayuge 'bhavan
a dhṛtimān deśakālajñaḥ sarvadharmavidhānavit
c kṣatriyaḥ kṣatriyaśreṣṭha pṛthivīm anuśāsti vai
a ya evaṃ vartate pārtha puruṣaḥ sarvakarmasu
c sa loke labhate vīra yaśaḥ pretya ca sadgatim
a deśakālāntaraprepsuḥ kṛtvā śakraḥ parākramam
c saṃprāptas tridive rājyaṃ vṛtrahā vasubhiḥ saha
d yas tu kevalasaṃrambhāt prapātaṃ na nirīkṣate
a pāpātmā pāpabuddhir yaḥ pāpam evānuvartate
c karmaṇām avibhāgajñaḥ pretya ceha ca naśyati
a akālajñaḥ sudurmedhāḥ kāryāṇām aviśeṣavit
c vṛthācārasamārambhaḥ pretya ceha ca naśyati
a sāhase vartamānānāṃ nikṛtīnāṃ durātmanām
c sarvasāmarthyalipsūnāṃ pāpo bhavati niścayaḥ
a adharmajño 'valiptaś ca bālabuddhir amarṣaṇaḥ
c nirbhayo bhīmaseno 'yaṃ taṃ śādhi puruṣarṣabha
d tac chrutvā dhanado vākyaṃ pāṇḍavānāṃ samāgamam
d utthāya sa ha taiḥ sārdhaṃ calitas tatkṣaṇād vṛtam
d kuberaḥ prāpya rājānaṃ yudhiṣṭhiram abhāṣata
a ārṣṭiṣeṇasya rājarṣeḥ prāpya bhūyas tvam āśramam
c tāmisraṃ prathamaṃ pakṣaṃ vītaśokabhayo vasa
a alakāḥ saha gandharvair yakṣaiś ca saha rākṣasaiḥ
c manniyuktā manuṣyendra sarve ca girivāsinaḥ
e rakṣantu tvā mahābāho sahitaṃ dvijasattamaiḥ
a sāhaseṣu ca saṃtiṣṭhann iha śaile vṛkodaraḥ
c vāryatāṃ sādhv ayaṃ rājaṃs tvayā dharmabhṛtāṃ vara
a itaḥ paraṃ ca rājendra drakṣyanti vanagocarāḥ
c upasthāsyanti ca sadā rakṣiṣyanti ca sarvaśaḥ
a tathaiva cānnapānāni svādūni ca bahūni ca
c upasthāsyanti vo gṛhya matpreṣyāḥ puruṣarṣabha
a yathā jiṣṇur mahendrasya yathā vāyor vṛkodaraḥ
c dharmasya tvaṃ yathā tāta yogotpanno nijaḥ sutaḥ
a ātmajāv ātmasaṃpannau yamau cobhau yathāśvinoḥ
c rakṣyās tadvan mamāpīha yūyaṃ sarve yudhiṣṭhira
a arthatattvavibhāgajñaḥ sarvadharmaviśeṣavit
c bhīmasenād avarajaḥ phalgunaḥ kuśalī divi
a yāḥ kāś cana matā lokeṣv agryāḥ paramasaṃpadaḥ
c janmaprabhṛti tāḥ sarvāḥ sthitās tāta dhanaṃjaye
a damo dānaṃ balaṃ buddhir hrīr dhṛtis teja uttamam
c etāny api mahāsattve sthitāny amitatejasi
a na mohāt kurute jiṣṇuḥ karma pāṇḍava garhitam
c na pārthasya mṛṣoktāni kathayanti narā nṛṣu
a sa devapitṛgandharvaiḥ kurūṇāṃ kīrtivardhanaḥ
c mānitaḥ kurute 'strāṇi śakrasadmani bhārata
a yo 'sau sarvān mahīpālān dharmeṇa vaśam ānayat
c sa śaṃtanur mahātejāḥ pitus tava pitāmahaḥ
e prīyate pārtha pārthena divi gāṇḍīvadhanvanā
a samyak cāsau mahāvīryaḥ kuladhurya iva sthitaḥ
c pitṝn devāṃs tathā viprān pūjayitvā mahāyaśāḥ
e sapta mukhyān mahāmedhān āharad yamunāṃ prati
a adhirājaḥ sa rājaṃs tvāṃ śaṃtanuḥ prapitāmahaḥ
c svargajic chakralokasthaḥ kuśalaṃ paripṛcchati
 vaiśaṃpāyana uvāca
 etac chrutvā tu vacanaṃ dhanadena prabhāṣitam
 pāṇḍavāś ca tatas tena babhūvuḥ saṃpraharṣitāḥ
a tataḥ śaktiṃ gadāṃ khaḍgaṃ dhanuś ca bharatarṣabha
c prādhvaṃ kṛtvā namaścakre kuberāya vṛkodaraḥ
a tato 'bravīd dhanādhyakṣaḥ śaraṇyaḥ śaraṇāgatam
c mānahā bhava śatrūṇāṃ suhṛdāṃ nandivardhanaḥ
d vibhavas tāta śailāgre vasānaḥ saha bandhubhiḥ
d suparṇapitṛdevānāṃ satataṃ mānakṛd bhava
d ṛjuṃ paśyata mā vakraṃ satyaṃ vadata mānṛtam
d dīrghaṃ paśyata mā hrasvaṃ paraṃ paśyata māparam
a sveṣu veśmasu ramyeṣu vasatāmitratāpanāḥ
c kāmān upahariṣyanti yakṣā vo bharatarṣabhāḥ
a śīghram eva guḍākeśaḥ kṛtāstraḥ puruṣarṣabhaḥ
c sākṣān maghavatā sṛṣṭaḥ saṃprāpsyati dhanaṃjayaḥ
a evam uttamakarmāṇam anuśiṣya yudhiṣṭhiram
c astaṃ girivaraśreṣṭhaṃ prayayau guhyakādhipaḥ
a taṃ paristomasaṃkīrṇair nānāratnavibhūṣitaiḥ
c yānair anuyayur yakṣā rākṣasāś ca sahasraśaḥ
a pakṣiṇām iva nirghoṣaḥ kuberasadanaṃ prati
c babhūva paramāśvānām airāvatapathe yatām
a te jagmus tūrṇam ākāśaṃ dhanādhipativājinaḥ
c prakarṣanta ivābhrāṇi pibanta iva mārutam
a tatas tāni śarīrāṇi gatasattvāni rakṣasām
c apākṛṣyanta śailāgrād dhanādhipatiśāsanāt
a teṣāṃ hi śāpakālo 'sau kṛto 'gastyena dhīmatā
c samare nihatās tasmāt sarve maṇimatā saha
a pāṇḍavās tu mahātmānas teṣu veśmasu tāṃ kṣapām
c sukham ūṣur gatodvegāḥ pūjitāḥ sarvarākṣasaiḥ
 vaiśaṃpāyana uvāca
a tataḥ sūryodaye dhaumyaḥ kṛtvāhnikam ariṃdama
c ārṣṭiṣeṇena sahitaḥ pāṇḍavān abhyavartata
a te 'bhivādyārṣṭiṣeṇasya pādau dhaumyasya caiva ha
c tataḥ prāñjalayaḥ sarve brāhmaṇāṃs tān apūjayan
d ārṣṭiṣeṇaḥ pariṣvajya putravad bharatarṣabhān
a tato yudhiṣṭhiraṃ dhaumyo gṛhītvā dakṣiṇe kare
c prācīṃ diśam abhiprekṣya maharṣir idam abravīt
a asau sāgaraparyantāṃ bhūmim āvṛtya tiṣṭhati
c śailarājo mahārāja mandaro 'bhivirājate
a indravaiśravaṇāv etāṃ diśaṃ pāṇḍava rakṣataḥ
c parvataiś ca vanāntaiś ca kānanaiś copaśobhitām
a etad āhur mahendrasya rājño vaiśravaṇasya ca
c ṛṣayaḥ sarvadharmajñāḥ sadma tāta manīṣiṇaḥ
a ataś codyantam ādityam upatiṣṭhanti vai prajāḥ
c ṛṣayaś cāpi dharmajñāḥ siddhāḥ sādhyāś ca devatāḥ
a yamas tu rājā dharmātmā sarvaprāṇabhṛtāṃ prabhuḥ
c pretasattvagatīm etāṃ dakṣiṇām āśrito diśam
a etat saṃyamanaṃ puṇyam atīvādbhutadarśanam
c pretarājasya bhavanam ṛddhyā paramayā yutam
a yaṃ prāpya savitā rājan satyena pratitiṣṭhati
c astaṃ parvatarājānam etam āhur manīṣiṇaḥ
a etaṃ parvatarājānaṃ samudraṃ ca mahodadhim
c āvasan varuṇo rājā bhūtāni parirakṣati
a udīcīṃ dīpayann eṣa diśaṃ tiṣṭhati kīrtimān
c mahāmerur mahābhāga śivo brahmavidāṃ gatiḥ
a yasmin brahmasadaś caiva tiṣṭhate ca prajāpatiḥ
c bhūtātmā visṛjan sarvaṃ yat kiṃ cij jaṅgamāgamam
a yān āhur brahmaṇaḥ putrān mānasān dakṣasaptamān
c teṣām api mahāmeruḥ sthānaṃ śivam anāmayam
a atraiva pratitiṣṭhanti punar atrodayanti ca
c sapta devarṣayas tāta vasiṣṭhapramukhāḥ sadā
a deśaṃ virajasaṃ paśya meroḥ śikharam uttamam
c yatrātmatṛptair adhyāste devaiḥ saha pitāmahaḥ
a yam āhuḥ sarvabhūtānāṃ prakṛteḥ prakṛtiṃ dhruvam
c anādinidhanaṃ devaṃ prabhuṃ nārāyaṇaṃ param
a brahmaṇaḥ sadanāt tasya paraṃ sthānaṃ prakāśate
c devāś ca yatnāt paśyanti divyaṃ tejomayaṃ śivam
a atyarkānaladīptaṃ tat sthānaṃ viṣṇor mahātmanaḥ
c svayaiva prabhayā rājan duṣprekṣyaṃ devadānavaiḥ
d prācyāṃ nārāyaṇasthānaṃ merāvativirājate
d yatra bhūteśvaras tāta sarvaprakṛtir ātmabhūḥ
d bhāsayan sarvabhūtāni suśriyābhivirājate
d nātra brahmarṣayas tāta kuta eva maharṣayaḥ
d prāpnuvanti gatiṃ hy etāṃ yatīnāṃ kurusattama
a tad vai jyotīṃṣi sarvāṇi prāpya bhāsanti no 'pi ca
c svayaṃ vibhur adīnātmā tatra hy abhivirājate
a yatayas tatra gacchanti bhaktyā nārāyaṇaṃ harim
c pareṇa tapasā yuktā bhāvitāḥ karmabhiḥ śubhaiḥ
a yogasiddhā mahātmānas tamomohavivarjitāḥ
c tatra gatvā punar nemaṃ lokam āyānti bhārata
d svayaṃbhuvaṃ mahātmānaṃ devadevaṃ sanātanam
a sthānam etan mahābhāga dhruvam akṣayam avyayam
c īśvarasya sadā hy etat praṇamātra yudhiṣṭhira
d enaṃ tvaharahar meruṃ sūryācandramasau dhruvam
d pradakṣiṇam upāvṛttau kurutaḥ kurusattama
d jyotīṃṣi cāpy aśeṣeṇa sarvāṇy anagha sarvataḥ
d pariyānti mahārāja girirājaṃ pradakṣiṇam
a etaṃ jyotīṃṣi sarvāṇi prakarṣan bhagavān api
c kurute vitamaskarmā ādityo 'bhipradakṣiṇam
a astaṃ prāpya tataḥ saṃdhyām atikramya divākaraḥ
c udīcīṃ bhajate kāṣṭhāṃ diśam eṣa vibhāvasuḥ
a sa merum anuvṛttaḥ san punar gacchati pāṇḍava
c prāṅmukhaḥ savitā devaḥ sarvabhūtahite rataḥ
a sa māsaṃ vibhajan kālaṃ bahudhā parvasaṃdhiṣu
c tathaiva bhagavān somo nakṣatraiḥ saha gacchati
a evam eṣa parikramya mahāmerum atandritaḥ
b somaś ca vibhajan kālaṃ bahudhā parvasaṃdhiṣu
c bhāvayan sarvabhūtāni punar gacchati mandaram
a tathā tamisrahā devo mayūkhair bhāvayañ jagat
c mārgam etad asaṃbādham ādityaḥ parivartate
a sisṛkṣuḥ śiśirāṇy eṣa dakṣiṇāṃ bhajate diśam
c tataḥ sarvāṇi bhūtāni kālaḥ śiśiram ṛcchati
a sthāvarāṇāṃ ca bhūtānāṃ jaṅgamānāṃ ca tejasā
c tejāṃsi samupādatte nivṛttaḥ san vibhāvasuḥ
a tataḥ svedaḥ klamas tandrī glāniś ca bhajate narān
c prāṇibhiḥ satataṃ svapno hy abhīkṣṇaṃ ca niṣevyate
a evam etad anirdeśyaṃ mārgam āvṛtya bhānumān
c punaḥ sṛjati varṣāṇi bhagavān bhāvayan prajāḥ
a vṛṣṭimārutasaṃtāpaiḥ sukhaiḥ sthāvarajaṅgamān
c vardhayan sumahātejāḥ punaḥ pratinivartate
a evam eṣa caran pārtha kālacakram atandritaḥ
c prakarṣan sarvabhūtāni savitā parivartate
a saṃtatā gatir etasya naiṣa tiṣṭhati pāṇḍava
c ādāyaiva tu bhūtānāṃ tejo visṛjate punaḥ
a vibhajan sarvabhūtānām āyuḥ karma ca bhārata
c ahorātrān kalāḥ kāṣṭhāḥ sṛjaty eṣa sadā vibhuḥ
 vaiśaṃpāyana uvāca
a tasmin nagendre vasatāṃ tu teṣāṃ
mahātmanāṃ sadvratam āsthitānām
c ratiḥ pramodaś ca babhūva teṣām
ākāṅkṣatāṃ darśanam arjunasya
a tān vīryayuktān suviśuddhasattvāṃs
tejasvinaḥ satyadhṛtipradhānān
c saṃprīyamāṇā bahavo 'bhijagmur
gandharvasaṃghāś ca maharṣayaś ca
a taṃ pādapaiḥ puṣpadharair upetaṃ
nagottamaṃ prāpya mahārathānām
c manaḥprasādaḥ paramo babhūva
yathā divaṃ prāpya marudgaṇānām
a mayūrahaṃsasvananāditāni
puṣpopakīrṇāni mahācalasya
c śṛṅgāṇi sānūni ca paśyamānā
gireḥ paraṃ harṣam avāpya tasthuḥ
a sākṣāt kubereṇa kṛtāś ca tasmin
nagottame saṃvṛtakūlarodhasaḥ
c kādambakāraṇḍavahaṃsajuṣṭāḥ
padmākulāḥ puṣkariṇīr apaśyan
a krīḍāpradeśāṃś ca samṛddharūpān
sucitramālyāvṛtajātaśobhān
c maṇipravekān sumanoharāṃś ca
yathā bhaveyur dhanadasya rājñaḥ
a anekavarṇaiś ca sugandhibhiś ca
mahādrumaiḥ saṃtatam abhramālibhiḥ
c tapaḥpradhānāḥ satataṃ carantaḥ
śṛṅgaṃ gireś cintayituṃ na śekuḥ
a svatejasā tasya nagottamasya
mahauṣadhīnāṃ ca tathā prabhāvāt
c vibhaktabhāvo na babhūva kaś cid
aharniśānāṃ puruṣapravīra
a yam āsthitaḥ sthāvarajaṅgamāni
vibhāvasur bhāvayate 'mitaujāḥ
c tasyodayaṃ cāstamayaṃ ca vīrās
tatra sthitās te dadṛśur nṛsiṃhāḥ
a raves tamisrāgamanirgamāṃs te
tathodayaṃ cāstamayaṃ ca vīrāḥ
c samāvṛtāḥ prekṣya tamonudasya
gabhastijālaiḥ pradiśo diśaś ca
a svādhyāyavantaḥ satatakriyāś ca
dharmapradhānāś ca śucivratāś ca
c satye sthitās tasya mahārathasya
satyavratasyāgamanapratīkṣāḥ
a ihaiva harṣo 'stu samāgatānāṃ
kṣipraṃ kṛtāstreṇa dhanaṃjayena
c iti bruvantaḥ paramāśiṣas te
pārthās tapoyogaparā babhūvuḥ
a dṛṣṭvā vicitrāṇi girau vanāni
kirīṭinaṃ cintayatām abhīkṣṇam
c babhūva rātrir divasaś ca teṣāṃ
saṃvatsareṇaiva samānarūpaḥ
a yadaiva dhaumyānumate mahātmā
kṛtvā jaṭāḥ pravrajitaḥ sa jiṣṇuḥ
c tadaiva teṣāṃ na babhūva harṣaḥ
kuto ratis tadgatamānasānām
a bhrātur niyogāt tu yudhiṣṭhirasya
vanād asau vāraṇamattagāmī
c yat kāmyakāt pravrajitaḥ sa jiṣṇus
tadaiva te śokahatā babhūvuḥ
d saṃtyajya kāmān pravrajitās tadaiva
d pārthās tadā śokaparā babhūvuḥ
a tathā tu taṃ cintayatāṃ sitāśvam
astrārthinaṃ vāsavam abhyupetam
c māso 'tha kṛcchreṇa tadā vyatītas
tasmin nage bhārata bhāratānām
d uṣitvā pañca varṣāṇi sahasrākṣaniveśane
d avāpya divyāny astrāṇi sarvāṇi vibudheśvarāt
d āgneyaṃ vāruṇaṃ saumyaṃ vāyavyam atha vaiṣṇavam
d aindraṃ pāśupataṃ brāhmaṃ pārameṣṭhyaṃ prajāpateḥ
d yamasya dhātuḥ savitus tvaṣṭur vaiśravaṇasya ca
d tāni prāpya sahasrākṣād abhivādya śatakratum
d anujñātas tadā tena kṛtvā cāpi pradakṣiṇam
d āgacchad arjunaḥ prītaḥ prahṛṣṭo gandhamādanam
a tataḥ kadā cid dharisaṃprayuktaṃ
mahendravāhaṃ sahasopayātam
c vidyutprabhaṃ prekṣya mahārathānāṃ
harṣo 'rjunaṃ cintayatāṃ babhūva
a sa dīpyamānaḥ sahasāntarikṣaṃ
prakāśayan mātalisaṃgṛhītaḥ
c babhau maholkeva ghanāntarasthā
śikheva cāgner jvalitā vidhūmā
a tam āsthitaḥ saṃdadṛśe kirīṭī
sragvī varāṇy ābharaṇāni bibhrat
c dhanaṃjayo vajradharaprabhāvaḥ
śriyā jvalan parvatam ājagāma
a sa śailam āsādya kirīṭamālī
mahendravāhād avaruhya tasmāt
c dhaumyasya pādāv abhivādya pūrvam
ajātaśatros tadanantaraṃ ca
a vṛkodarasyāpi vavanda pādau
mādrīsutābhyām abhivāditaś ca
c sametya kṛṣṇāṃ parisāntvya caināṃ
prahvo 'bhavad bhrātur upahvare saḥ
a babhūva teṣāṃ paramaḥ praharṣas
tenāprameyeṇa samāgatānām
c sa cāpi tān prekṣya kirīṭamālī
nananda rājānam abhipraśaṃsan
a yam āsthitaḥ sapta jaghāna pūgān
diteḥ sutānāṃ namucer nihantā
c tam indravāhaṃ samupetya pārthāḥ
pradakṣiṇaṃ cakrur adīnasattvāḥ
a te mātaleś cakrur atīva hṛṣṭāḥ
satkāram agryaṃ surarājatulyam
c sarvaṃ yathāvac ca divaukasas tān
papracchur enaṃ kururājaputrāḥ
a tān apy asau mātalir abhyanandat
piteva putrān anuśiṣya cainān
c yayau rathenāpratimaprabheṇa
punaḥ sakāśaṃ tridiveśvarasya
a gate tu tasmin varadevavāhe
śakrātmajaḥ sarvaripupramāthī
b sākṣāt sahasrākṣa iva pratītaḥ
b śrīmān svadehād avamucya jiṣṇuḥ
c śakreṇa dattāni dadau mahātmā
mahādhanāny uttamarūpavanti
e divākarābhāṇi vibhūṣaṇāni
prītaḥ priyāyai sutasomamātre
a tataḥ sa teṣāṃ kurupuṃgavānāṃ
teṣāṃ ca sūryāgnisamaprabhāṇām
c viprarṣabhāṇām upaviśya madhye
sarvaṃ yathāvat kathayāṃ babhūva
d devais tu dattā hi yathāstramukhyāḥ
d prakhyāpayad valkalacīravāsāḥ
a evaṃ mayāstrāṇy upaśikṣitāni
śakrāc ca vātāc ca śivāc ca sākṣāt
c tathaiva śīlena samādhinā ca
prītāḥ surā me sahitāḥ sahendrāḥ
a saṃkṣepato vai sa viśuddhakarmā
tebhyaḥ samākhyāya divi praveśam
c mādrīsutābhyāṃ sahitaḥ kirīṭī
suṣvāpa tām āvasatiṃ pratītaḥ
 tato rajanyāṃ vyuṣṭāyāṃ dharmarājaṃ yudhiṣṭhiram
 bhrātṛbhiḥ sahitaḥ sarvair avandata dhanaṃjayaḥ
 vaiśaṃpāyana uvāca
a etasminn eva kāle tu sarvavāditranisvanaḥ
c babhūva tumulaḥ śabdas tv antarikṣe divaukasām
a rathanemisvanaś caiva ghaṇṭāśabdaś ca bhārata
c pṛthag vyālamṛgāṇāṃ ca pakṣiṇāṃ caiva sarvaśaḥ
d ravonmukhās te saṃprekṣya prīyamāṇāḥ kurūdvahāḥ
d marudbhir anvitaṃ śakram āpatantaṃ vihāyasā
a taṃ samantād anuyayur gandharvāpsarasas tathā
c vimānaiḥ sūryasaṃkāśair devarājam ariṃdamam
a tataḥ sa haribhir yuktaṃ jāmbūnadapariṣkṛtam
c meghanādinam āruhya śriyā paramayā jvalan
a pārthān abhyājagāmāśu devarājaḥ puraṃdaraḥ
c āgatya ca sahasrākṣo rathād avaruroha vai
a taṃ dṛṣṭvaiva mahātmānaṃ dharmarājo yudhiṣṭhiraḥ
c bhrātṛbhiḥ sahitaḥ śrīmān devarājam upāgamat
a pūjayām āsa caivātha vidhivad bhūridakṣiṇaḥ
c yathārham amitātmānaṃ vidhidṛṣṭena karmaṇā
a dhanaṃjayaś ca tejasvī praṇipatya puraṃdaram
c bhṛtyavat praṇatas tasthau devarājasamīpataḥ
a āpyāyata mahātejāḥ kuntīputro yudhiṣṭhiraḥ
c dhanaṃjayam abhiprekṣya vinītaṃ sthitam antike
a jaṭilaṃ devarājasya tapoyuktam akalmaṣam
c harṣeṇa mahatāviṣṭaḥ phalgunasyātha darśanāt
d babhūva paramaprīto devarājaṃ ca pūjayan
a taṃ tathādīnamanasaṃ rājānaṃ harṣasaṃplutam
c uvāca vacanaṃ dhīmān devarājaḥ puraṃdaraḥ
a tvam imāṃ pṛthivīṃ rājan praśāsiṣyasi pāṇḍava
c svasti prāpnuhi kaunteya kāmyakaṃ punar āśramam
a astrāṇi labdhāni ca pāṇḍavena
sarvāṇi mattaḥ prayatena rājan
c kṛtapriyaś cāsmi dhanaṃjayena
jetuṃ na śakyas tribhir eṣa lokaiḥ
a evam uktvā sahasrākṣaḥ kuntīputraṃ yudhiṣṭhiram
c jagāma tridivaṃ hṛṣṭaḥ stūyamāno maharṣibhiḥ
a dhaneśvaragṛhasthānāṃ pāṇḍavānāṃ samāgamam
c śakreṇa ya imaṃ vidvān adhīyīta samāhitaḥ
a saṃvatsaraṃ brahmacārī niyataḥ saṃśitavrataḥ
c sa jīveta nirābādhaḥ susukhī śaradāṃ śatam
 vaiśaṃpāyana uvāca
a yathāgataṃ gate śakre bhrātṛbhiḥ saha saṃgataḥ
c kṛṣṇayā caiva bībhatsur dharmaputram apūjayat
a abhivādayamānaṃ tu mūrdhny upāghrāya pāṇḍavam
c harṣagadgadayā vācā prahṛṣṭo 'rjunam abravīt
a katham arjuna kālo 'yaṃ svarge vyatigatas tava
c kathaṃ cāstrāṇy avāptāni devarājaś ca toṣitaḥ
a samyag vā te gṛhītāni kaccid astrāṇi bhārata
c kaccit surādhipaḥ prīto rudraś cāstrāṇy adāt tava
a yathā dṛṣṭaś ca te śakro bhagavān vā pinākadhṛk
c yathā cāstrāṇy avāptāni yathā cārādhitaś ca te
a yathoktavāṃs tvāṃ bhagavāñ śatakratur ariṃdama
c kṛtapriyas tvayāsmīti tac ca te kiṃ priyaṃ kṛtam
e etad icchāmy ahaṃ śrotuṃ vistareṇa mahādyute
a yathā tuṣṭo mahādevo devarājaś ca te 'nagha
c yac cāpi vajrapāṇes te priyaṃ kṛtam ariṃdama
e etad ākhyāhi me sarvam akhilena dhanaṃjaya
 arjuna uvāca
a śṛṇu hanta mahārāja vidhinā yena dṛṣṭavān
c śatakratum ahaṃ devaṃ bhagavantaṃ ca śaṃkaram
a vidyām adhītya tāṃ rājaṃs tvayoktām arimardana
c bhavatā ca samādiṣṭas tapase prasthito vanam
a bhṛgutuṅgam atho gatvā kāmyakād āsthitas tapaḥ
c ekarātroṣitaḥ kaṃ cid apaśyaṃ brāhmaṇaṃ pathi
a sa mām apṛcchat kaunteya kvāsi gantā bravīhi me
c tasmā avitathaṃ sarvam abruvaṃ kurunandana
a sa tathyaṃ mama tac chrutvā brāhmaṇo rājasattama
c apūjayata māṃ rājan prītimāṃś cābhavan mayi
a tato mām abravīt prītas tapa ātiṣṭha bhārata
c tapasvī nacireṇa tvaṃ drakṣyase vibudhādhipam
a tato 'haṃ vacanāt tasya girim āruhya śaiśiram
c tapo 'tapyaṃ mahārāja māsaṃ mūlaphalāśanaḥ
a dvitīyaś cāpi me māso jalaṃ bhakṣayato gataḥ
c nirāhāras tṛtīye 'tha māse pāṇḍavanandana
a ūrdhvabāhuś caturthaṃ tu māsam asmi sthitas tadā
c na ca me hīyate prāṇas tad adbhutam ivābhavat
a caturthe samabhikrānte prathame divase gate
c varāhasaṃsthitaṃ bhūtaṃ matsamīpam upāgamat
a nighnan prothena pṛthivīṃ vilikhaṃś caraṇair api
c saṃmārjañ jaṭhareṇorvīṃ vivartaṃś ca muhur muhuḥ
a anu tasyāparaṃ bhūtaṃ mahat kairātasaṃsthitam
c dhanurbāṇāsimat prāptaṃ strīgaṇānugataṃ tadā
a tato 'haṃ dhanur ādāya tathākṣayyau maheṣudhī
c atāḍayaṃ śareṇātha tad bhūtaṃ lomaharṣaṇam
a yugapat tat kirātaś ca vikṛṣya balavad dhanuḥ
c abhyājaghne dṛḍhataraṃ kampayann iva me manaḥ
a sa tu mām abravīd rājan mama pūrvaparigrahaḥ
c mṛgayādharmam utsṛjya kimarthaṃ tāḍitas tvayā
a eṣa te niśitair bāṇair darpaṃ hanmi sthiro bhava
c sa varṣmavān mahākāyas tato mām abhyadhāvata
a tato girim ivātyartham āvṛṇon māṃ mahāśaraiḥ
c taṃ cāhaṃ śaravarṣeṇa mahatā samavākiram
a tataḥ śarair dīptamukhaiḥ patritair anumantritaiḥ
c pratyavidhyam ahaṃ taṃ tu vajrair iva śiloccayam
a tasya tac chatadhā rūpam abhavac ca sahasradhā
c tāni cāsya śarīrāṇi śarair aham atāḍayam
a punas tāni śarīrāṇi ekībhūtāni bhārata
c adṛśyanta mahārāja tāny ahaṃ vyadhamaṃ punaḥ
a aṇur bṛhacchirā bhūtvā bṛhac cāṇuśirāḥ punaḥ
c ekībhūtas tadā rājan so 'bhyavartata māṃ yudhi
a yadābhibhavituṃ bāṇair naiva śaknomi taṃ raṇe
c tato 'ham astram ātiṣṭhaṃ vāyavyaṃ bharatarṣabha
a na cainam aśakaṃ hantuṃ tad adbhutam ivābhavat
c tasmin pratihate cāstre vismayo me mahān abhūt
a bhūyaś caiva mahārāja saviśeṣam ahaṃ tataḥ
c astrapūgena mahatā raṇe bhūtam avākiram
a sthūṇākarṇam ayojālaṃ śaravarṣaṃ śarolbaṇam
c śailāstram aśmavarṣaṃ ca samāsthāyāham abhyayām
e jagrāsa prahasaṃs tāni sarvāṇy astrāṇi me 'nagha
a teṣu sarveṣu śānteṣu brahmāstram aham ādiśam
c tataḥ prajvalitair bāṇaiḥ sarvataḥ sopacīyata
e upacīyamānaś ca mayā mahāstreṇa vyavardhata
a tataḥ saṃtāpito loko matprasūtena tejasā
c kṣaṇena hi diśaḥ khaṃ ca sarvato 'bhividīpitam
a tad apy astraṃ mahātejāḥ kṣaṇenaiva vyaśātayat
a   tato 'ham apataṃ mahīm
a tataḥ prahasya tad bhūtaṃ
c brahmāstre tu hate rājan bhayaṃ māṃ mahad āviśat
a tato 'haṃ dhanur ādāya tathākṣayyau maheṣudhī
c sahasābhyahanaṃ bhūtaṃ tāny apy astrāṇy abhakṣayat
a hateṣv astreṣu sarveṣu bhakṣiteṣv āyudheṣu ca
c mama tasya ca bhūtasya bāhuyuddham avartata
a vyāyāmaṃ muṣṭibhiḥ kṛtvā talair api samāhatau
c apātayac ca tad bhūtaṃ niśceṣṭo hy agamaṃ mahīm
a tataḥ prahasya tad bhūtaṃ tatraivāntaradhīyata
b tataś cintāṃ samagamaṃ pūjayiṣyāmy ahaṃ punaḥ
b iti puṣpāṇi saṃgṛhya saikataṃ śaṃkaraṃ prabhum
b pūjayiṣyaṃs tam adrākṣaṃ kirātaṃ puṣpadhāriṇam
b tataś cānyāni puṣpāṇi pūjayiṣyan punaḥ punaḥ
b tāni sarvāṇi dṛṣṭvāhaṃ kirātasya ca mūrdhani
b iti kṛtvā mahādevaṃ praṇato 'smi punaḥ punaḥ
c saha strībhir mahārāja paśyato me 'dbhutopamam
a evaṃ kṛtvā sa bhagavāṃs tato 'nyad rūpam ātmanaḥ
c divyam eva mahārāja vasāno 'dbhutam ambaram
a hitvā kirātarūpaṃ ca bhagavāṃs tridaśeśvaraḥ
c svarūpaṃ divyam āsthāya tasthau tatra maheśvaraḥ
a adṛśyata tataḥ sākṣād bhagavān govṛṣadhvajaḥ
c umāsahāyo haridṛg bahurūpaḥ pinākadhṛk
a sa mām abhyetya samare tathaivābhimukhaṃ sthitam
c śūlapāṇir athovāca tuṣṭo 'smīti paraṃtapa
a tatas tad dhanur ādāya tūṇau cākṣayyasāyakau
c prādān mamaiva bhagavān varayasveti cābravīt
a tuṣṭo 'smi tava kaunteya brūhi kiṃ karavāṇi te
c yat te manogataṃ vīra tad brūhi vitarāmy aham
e amaratvam apāhāya brūhi yat te manogatam
a tataḥ prāñjalir evāham astreṣu gatamānasaḥ
c praṇamya śirasā śarvaṃ tato vacanam ādade
a bhagavān me prasannaś ced īpsito 'yaṃ varo mama
c astrāṇīcchāmy ahaṃ jñātuṃ yāni deveṣu kāni cit
e dadānīty eva bhagavān abravīt tryambakaś ca mām
a raudram astraṃ madīyaṃ tvām upasthāsyati pāṇḍava
c pradadau ca mama prītaḥ so 'straṃ pāśupataṃ prabhuḥ
a uvāca ca mahādevo dattvā me 'straṃ sanātanam
c na prayojyaṃ bhaved etan mānuṣeṣu kathaṃ cana
d jagad vinirdahed evam alpatejasi pātitam
a pīḍyamānena balavat prayojyaṃ te dhanaṃjaya
c astrāṇāṃ pratighāte ca sarvathaiva prayojayeḥ
a tad apratihataṃ divyaṃ sarvāstrapratiṣedhanam
c mūrtiman me sthitaṃ pārśve prasanne govṛṣadhvaje
a utsādanam amitrāṇāṃ parasenānikartanam
c durāsadaṃ duṣprahasaṃ suradānavarākṣasaiḥ
a anujñātas tv ahaṃ tena tatraiva samupāviśam
c prekṣataś caiva me devas tatraivāntaradhīyata
 arjuna uvāca
a tatas tām avasaṃ prīto rajanīṃ tatra bhārata
c prasādād devadevasya tryambakasya mahātmanaḥ
a vyuṣito rajanīṃ cāhaṃ kṛtvā pūrvāhṇikakriyām
c apaśyaṃ taṃ dvijaśreṣṭhaṃ dṛṣṭavān asmi yaṃ purā
a tasmai cāhaṃ yathāvṛttaṃ sarvam eva nyavedayam
c bhagavantaṃ mahādevaṃ sameto 'smīti bhārata
a sa mām uvāca rājendra prīyamāṇo dvijottamaḥ
c dṛṣṭas tvayā mahādevo yathā nānyena kena cit
a sametya lokapālais tu sarvair vaivasvatādibhiḥ
c draṣṭāsy anagha devendraṃ sa ca te 'strāṇi dāsyati
a evam uktvā sa māṃ rājann āśliṣya ca punaḥ punaḥ
c agacchat sa yathākāmaṃ brāhmaṇaḥ sūryasaṃnibhaḥ
a athāparāhṇe tasyāhnaḥ prāvāt puṇyaḥ samīraṇaḥ
c punar navam imaṃ lokaṃ kurvann iva sapatnahan
a divyāni caiva mālyāni sugandhīni navāni ca
c śaiśirasya gireḥ pāde prādurāsan samīpataḥ
a vāditrāṇi ca divyāni sughoṣāṇi samantataḥ
c stutayaś cendrasaṃyuktā aśrūyanta manoharāḥ
a gaṇāś cāpsarasāṃ tatra gandharvāṇāṃ tathaiva ca
c purastād devadevasya jagur gītāni sarvaśaḥ
a marutāṃ ca gaṇās tatra devayānair upāgaman
c mahendrānucarā ye ca devasadmanivāsinaḥ
a tato marutvān haribhir yuktair vāhaiḥ svalaṃkṛtaiḥ
c śacīsahāyas tatrāyāt saha sarvais tadāmaraiḥ
a etasminn eva kāle tu kubero naravāhanaḥ
c darśayām āsa māṃ rājaṃl lakṣmyā paramayā yutaḥ
a dakṣiṇasyāṃ diśi yamaṃ pratyapaśyaṃ vyavasthitam
c varuṇaṃ devarājaṃ ca yathāsthānam avasthitam
a te mām ūcur mahārāja sāntvayitvā surarṣabhāḥ
c savyasācin samīkṣasva lokapālān avasthitān
a surakāryārthasiddhyarthaṃ dṛṣṭavān asi śaṃkaram
c asmatto 'pi gṛhāṇa tvam astrāṇīti samantataḥ
a tato 'haṃ prayato bhūtvā praṇipatya surarṣabhān
c pratyagṛhṇaṃ tadāstrāṇi mahānti vidhivat prabho
a gṛhītāstras tato devair anujñāto 'smi bhārata
c atha devā yayuḥ sarve yathāgatam ariṃdama
a maghavān api deveśo ratham āruhya suprabham
c uvāca bhagavān vākyaṃ smayann iva surārihā
a puraivāgamanād asmād vedāhaṃ tvāṃ dhanaṃjaya
c ataḥ paraṃ tv ahaṃ vai tvāṃ darśaye bharatarṣabha
a tvayā hi tīrtheṣu purā samāplāvaḥ kṛto 'sakṛt
c tapaś cedaṃ purā taptaṃ svargaṃ gantāsi pāṇḍava
a bhūyaś caiva tu taptavyaṃ tapaḥ paramadāruṇam
b duścaraṃ ghoram astrāṇāṃ tapasaś copadarśanam
c uvāca bhagavān sarvaṃ tapasaś copapādanam
d svargas tv avaśyaṃ gantavyas tvayā śatruniṣūdana
a mātalir manniyogāt tvāṃ tridivaṃ prāpayiṣyati
c viditas tvaṃ hi devānām ṛṣīṇāṃ ca mahātmanām
d ihasthaḥ pāṇḍavaśreṣṭha tapaḥ kurvan suduṣkaram
a tato 'ham abruvaṃ śakraṃ prasīda bhagavan mama
c ācāryaṃ varaye tvāham astrārthaṃ tridaśeśvara
 indra uvāca
a krūraṃ karmāstravit tāta kariṣyasi paraṃtapa
c yadartham astrāṇīpsus tvaṃ taṃ kāmaṃ pāṇḍavāpnuhi
 arjuna uvāca
a tato 'ham abruvaṃ nāhaṃ divyāny astrāṇi śatruhan
c mānuṣeṣu prayokṣyāmi vināstrapratighātanam
a tāni divyāni me 'strāṇi prayaccha vibudhādhipa
c lokāṃś cāstrajitān paścāl labheyaṃ surapuṃgava
 indra uvāca
a parīkṣārthaṃ mayaitat te vākyam uktaṃ dhanaṃjaya
c mamātmajasya vacanaṃ sūpapannam idaṃ tava
a śikṣa me bhavanaṃ gatvā sarvāṇy astrāṇi bhārata
c vāyor agner vasubhyo 'tha varuṇāt samarudgaṇāt
a sādhyaṃ paitāmahaṃ caiva gandharvoragarakṣasām
c vaiṣṇavāni ca sarvāṇi nairṛtāni tathaiva ca
e madgatāni ca yānīha sarvāstrāṇi kurūdvaha
 arjuna uvāca
a evam uktvā tu māṃ śakras tatraivāntaradhīyata
c athāpaśyaṃ hariyujaṃ ratham aindram upasthitam
e divyaṃ māyāmayaṃ puṇyaṃ yattaṃ mātalinā nṛpa
a lokapāleṣu yāteṣu mām uvācātha mātaliḥ
c draṣṭum icchati śakras tvāṃ devarājo mahādyute
a saṃsiddhas tvaṃ mahābāho kuru kāryam anuttamam
c paśya puṇyakṛtāṃ lokān saśarīro divaṃ vraja
d devarājaḥ sahasrākṣas tvāṃ didṛkṣati bhārata
a ity ukto 'haṃ mātalinā girim āmantrya śaiśiram
c pradakṣiṇam upāvṛtya samārohaṃ rathottamam
a codayām āsa sa hayān manomārutaraṃhasaḥ
c mātalir hayaśāstrajño yathāvad bhūridakṣiṇaḥ
a avaikṣata ca me vaktraṃ sthitasyātha sa sārathiḥ
c tathā bhrānte rathe rājan vismitaś cedam abravīt
a atyadbhutam idaṃ me 'dya vicitraṃ pratibhāti mām
c yad āsthito rathaṃ divyaṃ padā na calito bhavān
a devarājo 'pi hi mayā nityam atropalakṣitaḥ
c vicalan prathamotpāte hayānāṃ bharatarṣabha
a tvaṃ punaḥ sthita evātra rathe bhrānte kurūdvaha
c atiśakram idaṃ sattvaṃ taveti pratibhāti me
a ity uktvākāśam āviśya mātalir vibudhālayān
c darśayām āsa me rājan vimānāni ca bhārata
d sa ratho haribhir yukto hy ūrdhvam ācakrame tataḥ
d ṛṣayo devatāś caiva pūjayanti narottama
d tataḥ kāmagamāṃl lokān apaśyaṃ vai surarṣiṇām
d gandharvāpsarasāṃ caiva prabhāvam amitaujasām
a nandanādīni devānāṃ vanāni bahulāny uta
c darśayām āsa me prītyā mātaliḥ śakrasārathiḥ
a tataḥ śakrasya bhavanam apaśyam amarāvatīm
c divyaiḥ kāmaphalair vṛkṣai ratnaiś ca samalaṃkṛtām
a na tāṃ bhāsayate sūryo na śītoṣṇe na ca klamaḥ
c rajaḥ paṅko na ca tamas tatrāsti na jarā nṛpa
a na tatra śoko dainyaṃ vā vaivarṇyaṃ copalakṣyate
c divaukasāṃ mahārāja na ca glānir ariṃdama
a na krodhalobhau tatrāstām aśubhaṃ ca viśāṃ pate
c nityatuṣṭāś ca hṛṣṭāś ca prāṇinaḥ suraveśmani
a nityapuṣpaphalās tatra pādapā haritacchadāḥ
c puṣkariṇyaś ca vividhāḥ padmasaugandhikāyutāḥ
a śītas tatra vavau vāyuḥ sugandho jīvanaḥ śuciḥ
c sarvaratnavicitrā ca bhūmiḥ puṣpavibhūṣitā
a mṛgadvijāś ca bahavo rucirā madhurasvarāḥ
c vimānayāyinaś cātra dṛśyante bahavo 'marāḥ
a tato 'paśyaṃ vasūn rudrān sādhyāṃś ca samarudgaṇān
c ādityān aśvinau caiva tān sarvān pratyapūjayam
a te māṃ vīryeṇa yaśasā tejasā ca balena ca
c astraiś cāpy anvajānanta saṃgrāmavijayena ca
a praviśya tāṃ purīṃ ramyāṃ devagandharvasevitām
c devarājaṃ sahasrākṣam upātiṣṭhaṃ kṛtāñjaliḥ
a dadāv ardhāsanaṃ prītaḥ śakro me dadatāṃ varaḥ
c bahumānāc ca gātrāṇi pasparśa mama vāsavaḥ
a tatrāhaṃ devagandharvaiḥ sahito bhuridakṣiṇa
c astrārtham avasaṃ svarge kurvāṇo 'strāṇi bhārata
a viśvāvasoś ca me putraś citraseno 'bhavat sakhā
c sa ca gāndharvam akhilaṃ grāhayām āsa māṃ nṛpa
a tato 'ham avasaṃ rājan gṛhītāstraḥ supūjitaḥ
c sukhaṃ śakrasya bhavane sarvakāmasamanvitaḥ
a śṛṇvan vai gītaśabdaṃ ca tūryaśabdaṃ ca puṣkalam
c paśyaṃś cāpsarasaḥ śreṣṭhā nṛtyamānāḥ paraṃtapa
a tat sarvam anavajñāya tathyaṃ vijjñāya bhārata
c atyarthaṃ pratigṛhyāham astreṣv eva vyavasthitaḥ
a tato 'tuṣyat sahasrākṣas tena kāmena me vibhuḥ
c evaṃ me vasato rājann eṣa kālo 'tyagād divi
 arjuna uvāca
a kṛtāstram abhiviśvastam atha māṃ harivāhanaḥ
c saṃspṛśya mūrdhni pāṇibhyām idaṃ vacanam abravīt
a na tvam adya yudhā jetuṃ śakyaḥ suragaṇair api
c kiṃ punar mānuṣe loke mānuṣair akṛtātmabhiḥ
e aprameyo 'pradhṛṣyaś ca yuddheṣv apratimas tathā
f ajeyas tvaṃ hi saṃgrāme sarvair api surāsuraiḥ
a athābravīt punar devaḥ saṃprahṛṣṭatanūruhaḥ
c astrayuddhe samo vīra na te kaś cid bhaviṣyati
a apramattaḥ sadā dakṣaḥ satyavādī jitendriyaḥ
c brahmaṇyaś cāstravic cāsi śūraś cāsi kurūdvaha
a astrāṇi samavāptāni tvayā daśa ca pañca ca
c pañcabhir vidhibhiḥ pārtha na tvayā vidyate samaḥ
a prayogam upasaṃhāram āvṛttiṃ ca dhanaṃjaya
c prāyaścittaṃ ca vettha tvaṃ pratighātaṃ ca sarvaśaḥ
a tava gurvarthakālo 'yam upapannaḥ paraṃtapa
c pratijānīṣva taṃ kartum ato vetsyāmy ahaṃ param
a tato 'ham abruvaṃ rājan devarājam idaṃ vacaḥ
c viṣahyaṃ cen mayā kartuṃ kṛtam eva nibodha tat
a tato mām abravīd rājan prahasya balavṛtrahā
c nāviṣahyaṃ tavādyāsti triṣu lokeṣu kiṃ cana
a nivātakavacā nāma dānavā mama śatravaḥ
c samudrakukṣim āśritya durge prativasanty uta
a tisraḥ koṭyaḥ samākhyātās tulyarūpabalaprabhāḥ
c tāṃs tatra jahi kaunteya gurvarthas te bhaviṣyati
a tato mātalisaṃyuktaṃ mayūrasamaromabhiḥ
c hayair upetaṃ prādān me rathaṃ divyaṃ mahāprabham
a babandha caiva me mūrdhni kirīṭam idam uttamam
c svarūpasadṛśaṃ caiva prādād aṅgavibhūṣaṇam
a abhedyaṃ kavacaṃ cedaṃ sparśarūpavad uttamam
c ajarāṃ jyām imāṃ cāpi gāṇḍīve samayojayat
a tataḥ prāyām ahaṃ tena syandanena virājatā
c yenājayad devapatir baliṃ vairocaniṃ purā
a tato devāḥ sarva eva tena ghoṣeṇa bodhitaḥ
c manvānā devarājaṃ māṃ samājagmur viśāṃ pate
e dṛṣṭvā ca mām apṛcchanta kiṃ kariṣyasi phalguna
a tān abruvaṃ yathābhūtam idaṃ kartāsmi saṃyuge
c nivātakavacānāṃ tu prasthitaṃ māṃ vadhaiṣiṇam
e nibodhata mahābhāgāḥ śivaṃ cāśāsta me 'naghāḥ
f tato vāgbhiḥ praśastābhis tridaśāḥ pṛthivīpate
a tuṣṭuvur māṃ prasannās te yathā devaṃ puraṃdaram
c rathenānena maghavā jitavāñ śambaraṃ yudhi
e namuciṃ balavṛtrau ca prahlādanarakāv api
a bahūni ca sahasrāṇi prayutāny arbudāni ca
c rathenānena daityānāṃ jitavān maghavān yudhi
a tvam apy etena kaunteya nivātakavacān raṇe
c vijetā yudhi vikramya pureva maghavān vaśī
a ayaṃ ca śaṅkhapravaro yena jetāsi dānavān
c anena vijitā lokāḥ śakreṇāpi mahātmanā
a pradīyamānaṃ devais tu devadattaṃ jalodbhavam
c pratyagṛhṇaṃ jayāyainaṃ stūyamānas tadāmaraiḥ
a sa śaṅkhī kavacī bāṇī pragṛhītaśarāsanaḥ
c dānavālayam atyugraṃ prayāto 'smi yuyutsayā
 arjuna uvāca
a tato 'haṃ stūyamānas tu tatra tatra maharṣibhiḥ
c apaśyam udadhiṃ bhīmam apāṃpatim athāvyayam
a phenavatyaḥ prakīrṇāś ca saṃhatāś ca samucchritāḥ
c ūrmayaś cātra dṛśyante calanta iva parvatāḥ
e nāvaḥ sahasraśas tatra ratnapūrṇāḥ samantataḥ
f nabhasīva vimānāni vicarantyo virejire
a timiṃgilāḥ kacchapāś ca tathā timitimiṃgilāḥ
c makarāś cātra dṛśyante jale magnā ivādrayaḥ
a śaṅkhānāṃ ca sahasrāṇi magnāny apsu samantataḥ
c dṛśyante sma yathā rātrau tārās tanv abhrasaṃvṛtāḥ
a tathā sahasraśas tatra ratnasaṃghāḥ plavanty uta
c vāyuś ca ghūrṇate bhīmas tad adbhutam ivābhavat
a tam atītya mahāvegaṃ sarvāmbhonidhim uttamam
c apaśyaṃ dānavākīrṇaṃ tad daityapuram antikāt
a tatraiva mātalis tūrṇaṃ nipatya pṛthivītale
b rathaṃ taṃ tu samāśliṣya prādravad rathayogavit
c nādayan rathaghoṣeṇa tat puraṃ samupādravat
a rathaghoṣaṃ tu taṃ śrutvā stanayitnor ivāmbare
c manvānā devarājaṃ māṃ saṃvignā dānavābhavan
a sarve saṃbhrāntamanasaḥ śaracāpadharāḥ sthitāḥ
c tathā śūlāsiparaśugadāmusalapāṇayaḥ
a tato dvārāṇi pidadhur dānavās trastacetasaḥ
c saṃvidhāya pure rakṣāṃ na sma kaś cana dṛśyate
a tataḥ śaṅkham upādāya devadattaṃ mahāsvanam
c puram āsuram āśliṣya prādhamaṃ taṃ śanair aham
a sa tu śabdo divaṃ stabdhvā pratiśabdam ajījanat
c vitresuś ca nililyuś ca bhūtāni sumahānty api
a tato nivātakavacāḥ sarva eva samantataḥ
c daṃśitā vividhais trāṇair vividhāyudhapāṇayaḥ
a āyasaiś ca mahāśūlair gadābhir musalair api
c paṭṭiśaiḥ karavālaiś ca rathacakraiś ca bhārata
a śataghnībhir bhuśuṇḍībhiḥ khaḍgaiś citraiḥ svalaṃkṛtaiḥ
c pragṛhītair diteḥ putrāḥ prādurāsan sahasraśaḥ
a tato vicārya bahudhā rathamārgeṣu tān hayān
c prācodayat same deśe mātalir bharatarṣabha
a tena teṣāṃ praṇunnānām āśutvāc chīghragāminām
c nānvapaśyaṃ tadā kiṃ cit tan me 'dbhutam ivābhavat
a tatas te dānavās tatra yodhavrātāny anekaśaḥ
c vikṛtasvararūpāṇi bhṛśaṃ sarvāṇy acodayan
a tena śabdena mahatā samudre parvatopamāḥ
c āplavanta gataiḥ sattvair matsyāḥ śatasahasraśaḥ
a tato vegena mahatā dānavā mām upādravan
c vimuñcantaḥ śitān bāṇāñ śataśo 'tha sahasraśaḥ
a sa saṃprahāras tumulas teṣāṃ mama ca bhārata
c avartata mahāghoro nivātakavacāntakaḥ
a tato devarṣayaś caiva dānavarṣigaṇāś ca ye
c brahmarṣayaś ca siddhāś ca samājagmur mahāmṛdhe
a te vai mām anurūpābhir madhurābhir jayaiṣiṇaḥ
c astuvan munayo vāgbhir yathendraṃ tārakāmaye
 arjuna uvāca
a tato nivātakavacāḥ sarve vegena bhārata
c abhyadravan māṃ sahitāḥ pragṛhītāyudhā raṇe
a ācchidya rathapanthānam utkrośanto mahārathāḥ
c āvṛtya sarvatas te māṃ śaravarṣair avākiran
a tato 'pare mahāvīryāḥ śūlapaṭṭiśapāṇayaḥ
c śūlāni ca bhuśuṇḍīś ca mumucur dānavā mayi
a tac chūlavarṣaṃ sumahad gadāśaktisamākulam
c aniśaṃ sṛjyamānaṃ tair apatan madrathopari
a anye mām abhyadhāvanta nivātakavacā yudhi
c śitaśastrāyudhā raudrāḥ kālarūpāḥ prahāriṇaḥ
a tān ahaṃ vividhair bāṇair vegavadbhir ajihmagaiḥ
c gāṇḍīvamuktair abhyaghnam ekaikaṃ daśabhir mṛdhe
e te kṛtā vimukhāḥ sarve matprayuktaiḥ śilāśitaiḥ
a tato mātalinā tūrṇaṃ hayās te saṃpracoditāḥ
c rathamārgād bahūṃs tatra vicerur vātaraṃhasaḥ
e susaṃyatā mātalinā prāmathnanta diteḥ sutān
a śataṃ śatās te harayas tasmin yuktā mahārathe
c tadā mātalinā yattā vyacarann alpakā iva
a teṣāṃ caraṇapātena rathanemisvanena ca
c mama bāṇanipātaiś ca hatās te śataśo 'surāḥ
a gatāsavas tathā cānye pragṛhītaśarāsanāḥ
c hatasārathayas tatra vyakṛṣyanta turaṃgamaiḥ
a te diśo vidiśaḥ sarvāḥ pratirudhya prahāriṇaḥ
c nighnanti vividhaiḥ śastrais tato me vyathitaṃ manaḥ
a tato 'haṃ mātaler vīryam apaśyaṃ paramādbhutam
c aśvāṃs tathā vegavato yad ayatnād adhārayat
a tato 'haṃ laghubhiś citrair astrais tān asurān raṇe
c sāyudhān acchinaṃ rājañ śataśo 'tha sahasraśaḥ
a evaṃ me caratas tatra sarvayatnena śatruhan
c prītimān abhavad vīro mātaliḥ śakrasārathiḥ
a vadhyamānās tatas te tu hayais tena rathena ca
c agaman prakṣayaṃ ke cin nyavartanta tathāpare
a spardhamānā ivāsmābhir nivātakavacā raṇe
c śaravarṣair mahadbhir māṃ samantāt pratyavārayan
d śaravegair nihatyāham astraiḥ śaravighātibhiḥ
d jvaladbhiḥ paramaiḥ śīghrais tān avidhyaṃ sahasraśaḥ
a tato 'haṃ laghubhiś citrair brahmāstraparimantritaiḥ
c vyadhamaṃ sāyakair āśu śataśo 'tha sahasraśaḥ
a tataḥ saṃpīḍyamānās te krodhāviṣṭā mahāsurāḥ
c apīḍayan māṃ sahitāḥ śaraśūlāsivṛṣṭibhiḥ
a tato 'ham astram ātiṣṭhaṃ paramaṃ tigmatejasam
c dayitaṃ devarājasya mādhavaṃ nāma bhārata
a tataḥ khaḍgāṃs triśūlāṃś ca tomarāṃś ca sahasraśaḥ
c astravīryeṇa śatadhā tair muktān aham acchinam
a chittvā praharaṇāny eṣāṃ tatas tān api sarvaśaḥ
c pratyavidhyam ahaṃ roṣād daśabhir daśabhiḥ śaraiḥ
a gāṇḍīvād dhi tadā saṃkhye yathā bhramarapaṅktayaḥ
c niṣpatanti tathā bāṇās tan mātalir apūjayat
a teṣām api tu bāṇās te bahutvāc chalabhā iva
c avākiran māṃ balavat tān ahaṃ vyadhamaṃ śaraiḥ
a vadhyamānās tatas te tu nivātakavacāḥ punaḥ
c śaravarṣair mahadbhir māṃ samantāt paryavārayan
a śaravegān nihatyāham astraiḥ śaravighātibhiḥ
c jvaladbhiḥ paramaiḥ śīghrais tān avidhyaṃ sahasraśaḥ
a teṣāṃ chinnāni gātrāṇi visṛjanti sma śoṇitam
c prāvṛṣīvātivṛṣṭāni śṛṅgāṇīva dharābhṛtām
a indrāśanisamasparśair vegavadbhir ajihmagaiḥ
c madbāṇair vadhyamānās te samudvignāḥ sma dānavāḥ
a śatadhā bhinnadehāntrāḥ kṣīṇapraharaṇaujasaḥ
c tato nivātakavacā mām ayudhyanta māyayā
 arjuna uvāca
a tato 'śmavarṣaṃ sumahat prādurāsīt samantataḥ
c nagamātrair mahāghorais tan māṃ dṛḍham apīḍayat
a tad ahaṃ vajrasaṃkāśaiḥ śarair indrāstracoditaiḥ
c acūrṇayaṃ vegavadbhiḥ śatadhaikaikam āhave
a cūrṇyamāne 'śmavarṣe tu pāvakaḥ samajāyata
c tatrāśmacūrṇam apatat pāvakaprakarā iva
d tato 'haṃ vāruṇāstreṇa aśmavarṣaṃ viśātavān
a tato 'śmavarṣe nihate jalavarṣaṃ mahattaram
c dhārābhir akṣamātrābhiḥ prādurāsīn mamāntike
a nabhasaḥ pracyutā dhārās tigmavīryāḥ sahasraśaḥ
c āvṛṇvan sarvato vyoma diśaś copadiśas tathā
a dhārāṇāṃ ca nipātena vāyor visphūrjitena ca
c garjitena ca daityānāṃ na prājñāyata kiṃ cana
a dhārā divi ca saṃbaddhā vasudhāyāṃ ca sarvaśaḥ
c vyāmohayanta māṃ tatra nipatantyo 'niśaṃ bhuvi
a tatropadiṣṭam indreṇa divyam astraṃ viśoṣaṇam
c dīptaṃ prāhiṇavaṃ ghoram aśuṣyat tena taj jalam
a hate 'śmavarṣe tu mayā jalavarṣe ca śoṣite
c mumucur dānavā māyām agniṃ vāyuṃ ca mānada
a tato 'ham agniṃ vyadhamaṃ salilāstreṇa sarvaśaḥ
c śailena ca mahāstreṇa vāyor vegam adhārayam
a tasyāṃ pratihatāyāṃ tu dānavā yuddhadurmadāḥ
c prākurvan vividhā māyā yaugapadyena bhārata
a tato varṣaṃ prādurabhūt sumahal lomaharṣaṇam
c astrāṇāṃ ghorarūpāṇām agner vāyos tathāśmanām
a sā tu māyāmayī vṛṣṭiḥ pīḍayām āsa māṃ yudhi
c atha ghoraṃ tamas tīvraṃ prādurāsīt samantataḥ
a tamasā saṃvṛte loke ghoreṇa paruṣeṇa ca
c turagā vimukhāś cāsan prāskhalac cāpi mātaliḥ
a hastād dhiraṇmayaś cāsya pratodaḥ prāpatad bhuvi
c asakṛc cāha māṃ bhītaḥ kvāsīti bharatarṣabha
a māṃ ca bhīr āviśat tīvrā tasmin vigatacetasi
c sa ca māṃ vigatajñānaḥ saṃtrasta idam abravīt
a surāṇām asurāṇāṃ ca saṃgrāmaḥ sumahān abhūt
c amṛtārthe purā pārtha sa ca dṛṣṭo mayānagha
a śambarasya vadhe cāpi saṃgrāmaḥ sumahān abhūt
c sārathyaṃ devarājasya tatrāpi kṛtavān aham
a tathaiva vṛtrasya vadhe saṃgṛhītā hayā mayā
c vairocaner mayā yuddhaṃ dṛṣṭaṃ cāpi sudāruṇam
d balaprajñādayaś cāpi tathānyeṣāṃ ca pāṇḍava
a ete mayā mahāghorāḥ saṃgrāmāḥ paryupāsitāḥ
c na cāpi vigatajñāno bhūtapūrvo 'smi pāṇḍava
a pitāmahena saṃhāraḥ prajānāṃ vihito dhruvam
c na hi yuddham idaṃ yuktam anyatra jagataḥ kṣayāt
a tasya tad vacanaṃ śrutvā saṃstabhyātmānam ātmanā
c mohayiṣyan dānavānām ahaṃ māyāmayaṃ balam
a abruvaṃ mātaliṃ bhītaṃ paśya me bhujayor balam
c astrāṇāṃ ca prabhāvaṃ me dhanuṣo gāṇḍivasya ca
a adyāstramāyayaiteṣāṃ māyām etāṃ sudāruṇām
c vinihanmi tamaś cograṃ mā bhaiḥ sūta sthiro bhava
a evam uktvāham asṛjam astramāyāṃ narādhipa
c mohanīṃ sarvaśatrūṇāṃ hitāya tridivaukasām
a pīḍyamānāsu māyāsu tāsu tāsv asureśvarāḥ
c punar bahuvidhā māyāḥ prākurvann amitaujasaḥ
a punaḥ prakāśam abhavat tamasā grasyate punaḥ
c vrajaty adarśanaṃ lokaḥ punar apsu nimajjati
a susaṃgṛhītair haribhiḥ prakāśe sati mātaliḥ
c vyacarat syandanāgryeṇa saṃgrāme lomaharṣaṇe
a tataḥ paryapatann ugrā nivātakavacā mayi
c tān ahaṃ vivaraṃ dṛṣṭvā prāhiṇvaṃ yamasādanam
d tathā devair avadhyatvaṃ purasyābhedyatvam eva tu
d manuṣyāṇāṃ durbalatvād upekṣyaiva mahāsuraiḥ
a vartamāne tathā yuddhe nivātakavacāntake
c nāpaśyaṃ sahasā sarvān dānavān māyayāvṛtān
 arjuna uvāca
a adṛśyamānās te daityā yodhayanti sma māyayā
c adṛśyān astravīryeṇa tān apy aham ayodhayam
a gāṇḍīvamuktā viśikhāḥ samyag astrapracoditāḥ
c acchindann uttamāṅgāni yatra yatra sma te 'bhavan
a tato nivātakavacā vadhyamānā mayā yudhi
c saṃhṛtya māyāṃ sahasā prāviśan puram ātmanaḥ
a vyapayāteṣu daityeṣu prādurbhūte ca darśane
c apaśyaṃ dānavāṃs tatra hatāñ śatasahasraśaḥ
a viniṣpiṣṭāni tatraiṣāṃ śastrāṇy ābharaṇāni ca
c kūṭaśaḥ sma pradṛśyante gātrāṇi kavacāni ca
a hayānāṃ nāntaraṃ hy āsīt padād vicalituṃ padam
c utpatya sahasā tasthur antarikṣagamās tataḥ
a tato nivātakavacā vyoma saṃchādya kevalam
c adṛśyā hy abhyavartanta visṛjantaḥ śiloccayān
a antarbhūmigatāś cānye hayānāṃ caraṇāny atha
c nyagṛhṇan dānavā ghorā rathacakre ca bhārata
a vinigṛhya harīn aśvān rathaṃ ca mama yudhyataḥ
c sarvato mām acinvanta sarathaṃ dharaṇīdharaiḥ
a parvatair upacīyadbhiḥ patamānais tathāparaiḥ
c sa deśo yatra vartāma guheva samapadyata
a parvataiś chādyamāno 'haṃ nigṛhītaiś ca vājibhiḥ
c agacchaṃ paramām ārtiṃ mātalis tad alakṣayat
a lakṣayitvā tu māṃ bhītam idaṃ vacanam abravīt
c arjunārjuna mā bhais tvaṃ vajram astram udīraya
a tato 'haṃ tasya tad vākyaṃ śrutvā vajram udīrayam
c devarājasya dayitaṃ vajram astraṃ narādhipa
a acalaṃ sthānam āsādya gāṇḍīvam anumantrya ca
c amuñcaṃ vajrasaṃsparśān āyasān niśitāñ śarān
a tato māyāś ca tāḥ sarvā nivātakavacāṃś ca tān
c te vajracoditā bāṇā vajrabhūtāḥ samāviśan
a te vajravegābhihatā dānavāḥ parvatopamāḥ
c itaretaram āśliṣya nyapatan pṛthivītale
a antarbhūmau tu ye 'gṛhṇan dānavā rathavājinaḥ
c anupraviśya tān bāṇāḥ prāhiṇvan yamasādanam
a hatair nivātakavacair nirastaiḥ parvatopamaiḥ
c samācchādyata deśaḥ sa vikīrṇair iva parvataiḥ
a na hayānāṃ kṣatiḥ kā cin na rathasya na mātaleḥ
c mama cādṛśyata tadā tad adbhutam ivābhavat
a tato māṃ prahasan rājan mātaliḥ pratyabhāṣata
c naitad arjuna deveṣu tvayi vīryaṃ yadīkṣyate
a hateṣv asurasaṃgheṣu dārās teṣāṃ tu sarvaśaḥ
c prākrośan nagare tasmin yathā śaradi lakṣmaṇāḥ
a tato mātalinā sārdham ahaṃ tat puram abhyayām
c trāsayan rathaghoṣeṇa nivātakavacastriyaḥ
a tān dṛṣṭvā daśasāhasrān mayūrasadṛśān hayān
c rathaṃ ca ravisaṃkāśaṃ prādravan gaṇaśaḥ striyaḥ
a tābhir ābharaṇaiḥ śabdas trāsitābhiḥ samīritaḥ
c śilānām iva śaileṣu patantīnām abhūt tadā
a vitrastā daityanāryas tāḥ svāni veśmāny athāviśan
c bahuratnavicitrāṇi śātakumbhamayāni ca
a tad adbhutākāram ahaṃ dṛṣṭvā nagaram uttamam
c viśiṣṭaṃ devanagarād apṛcchaṃ mātaliṃ tataḥ
a idam evaṃvidhaṃ kasmād devatā nāviśanty uta
c puraṃdarapurād dhīdaṃ viśiṣṭam iti lakṣaye
 mātalir uvāca
a āsīd idaṃ purā pārtha devarājasya naḥ puram
c tato nivātakavacair itaḥ pracyāvitāḥ surāḥ
a tapas taptvā mahat tīvraṃ prasādya ca pitāmaham
c idaṃ vṛtaṃ nivāsāya devebhyaś cābhayaṃ yudhi
a tataḥ śakreṇa bhagavān svayambhūr abhicoditaḥ
c vidhattāṃ bhagavān atrety ātmano hitakāmyayā
a tata ukto bhagavatā diṣṭam atreti vāsavaḥ
c bhavitāntas tvam evaiṣāṃ dehenānyena vṛtrahan
a tata eṣāṃ vadhārthāya śakro 'strāṇi dadau tava
c na hi śakyāḥ surair hantuṃ ya ete nihatās tvayā
a kālasya pariṇāmena tatas tvam iha bhārata
c eṣām antakaraḥ prāptas tat tvayā ca kṛtaṃ tathā
a dānavānāṃ vināśārthaṃ mahāstrāṇāṃ mahad balam
c grāhitas tvaṃ mahendreṇa puruṣendra tad uttamam
 arjuna uvāca
a tataḥ praviśya nagaraṃ dānavāṃś ca nihatya tān
c punar mātalinā sārdham agacchaṃ devasadma tat
 arjuna uvāca
a nivartamānena mayā mahad dṛṣṭaṃ tato 'param
c puraṃ kāmacaraṃ divyaṃ pāvakārkasamaprabham
a drumai ratnamayaiś caitrair bhāsvaraiś ca patatribhiḥ
c paulomaiḥ kālakeyaiś ca nityahṛṣṭair adhiṣṭhitam
a gopurāṭṭālakopetaṃ caturdvāraṃ durāsadam
c sarvaratnamayaṃ divyam adbhutopamadarśanam
e drumaiḥ puṣpaphalopetair divyaratnamayair vṛtam
a tathā patatribhir divyair upetaṃ sumanoharaiḥ
c asurair nityamuditaiḥ śūlarṣṭimusalāyudhaiḥ
e cāpamudgarahastaiś ca sragvibhiḥ sarvato vṛtam
a tad ahaṃ prekṣya daityānāṃ puram adbhutadarśanam
c apṛcchaṃ mātaliṃ rājan kim idaṃ dṛśyateti vai
 mātalir uvāca
a pulomā nāma daiteyī kālakā ca mahāsurī
c divyaṃ varṣasahasraṃ te ceratuḥ paramaṃ tapaḥ
e tapaso 'nte tatas tābhyāṃ svayambhūr adadād varam
a agṛhṇītāṃ varaṃ te tu sutānām alpaduḥkhatām
c avadhyatāṃ ca rājendra surarākṣasapannagaiḥ
a ramaṇīyaṃ puraṃ cedaṃ khacaraṃ sukṛtaprabham
c sarvaratnaiḥ samuditaṃ durdharṣam amarair api
e sayakṣagandharvagaṇaiḥ pannagāsurarākṣasaiḥ
a sarvakāmaguṇopetaṃ vītaśokam anāmayam
c brahmaṇā bharataśreṣṭha kālakeyakṛte kṛtam
a tad etat khacaraṃ divyaṃ caraty amaravarjitam
c paulomādhyuṣitaṃ vīra kālakeyaiś ca dānavaiḥ
a hiraṇyapuram ity etat khyāyate nagaraṃ mahat
c rakṣitaṃ kālakeyaiś ca paulomaiś ca mahāsuraiḥ
a ta ete muditā nityam avadhyāḥ sarvadaivataiḥ
c nivasanty atra rājendra gatodvegā nirutsukāḥ
d surāsurair avadhyānāṃ dānavānāṃ dhanaṃjaya
e mānuṣo mṛtyur eteṣāṃ nirdiṣṭo brahmaṇā purā
f etān api raṇe pārtha kālakañjān durāsadān
f vajrāstreṇa nayasvāśu vināśaṃ sumahābalān
 arjuna uvāca
a surāsurair avadhyāṃs tān ahaṃ jñātvā tataḥ prabho
c abruvaṃ mātaliṃ hṛṣṭo yāhy etat puram añjasā
a tridaśeśadviṣo yāvat kṣayam astrair nayāmy aham
c na kathaṃ cid dhi me pāpā na vadhyā ye suradviṣaḥ
a uvāha māṃ tataḥ śīghraṃ hiraṇyapuram antikāt
c rathena tena divyena hariyuktena mātaliḥ
a te mām ālakṣya daiteyā vicitrābharaṇāmbarāḥ
c samutpetur mahāvegā rathān āsthāya daṃśitāḥ
a tato nālīkanārācair bhallaśaktyṛṣṭitomaraiḥ
c abhyaghnan dānavendrā māṃ kruddhās tīvraparākramāḥ
a tad ahaṃ cāstravarṣeṇa mahatā pratyavārayam
c śastravarṣaṃ mahad rājan vidyābalam upāśritaḥ
a vyāmohayaṃ ca tān sarvān rathamārgaiś caran raṇe
c te 'nyonyam abhisaṃmūḍhāḥ pātayanti sma dānavāḥ
a teṣām ahaṃ vimūḍhānām anyonyam abhidhāvatām
c śirāṃsi viśikhair dīptair vyaharaṃ śatasaṃghaśaḥ
a te vadhyamānā daiteyāḥ puram āsthāya tat punaḥ
c kham utpetuḥ sanagarā māyām āsthāya dānavīm
a tato 'haṃ śaravarṣeṇa mahatā pratyavārayam
c mārgam āvṛtya daityānāṃ gatiṃ caiṣām avārayam
a tat puraṃ khacaraṃ divyaṃ kāmagaṃ divyavarcasam
c daiteyair varadānena dhāryate sma yathāsukham
a antarbhūmau nipatitaṃ punar ūrdhvaṃ pratiṣṭhate
c punas tiryak prayāty āśu punar apsu nimajjati
a amarāvatisaṃkāśaṃ puraṃ kāmagamaṃ tu tat
c aham astrair bahuvidhaiḥ pratyagṛhṇaṃ narādhipa
a tato 'haṃ śarajālena divyāstramuditena ca
c nyagṛhṇaṃ saha daiteyais tat puraṃ bharatarṣabha
a vikṣataṃ cāyasair bāṇair matprayuktair ajihmagaiḥ
c mahīm abhyapatad rājan prabhagnaṃ puram āsuram
a te vadhyamānā madbāṇair vajravegair ayasmayaiḥ
c paryabhramanta vai rājann asurāḥ kālacoditāḥ
a tato mātalir apy āśu purastān nipatann iva
c mahīm avātarat kṣipraṃ rathenādityavarcasā
a tato rathasahasrāṇi ṣaṣṭis teṣām amarṣiṇām
c yuyutsūnāṃ mayā sārdhaṃ paryavartanta bhārata
a tān ahaṃ niśitair bāṇair vyadhamaṃ gārdhravājitaiḥ
c te yuddhe saṃnyavartanta samudrasya yathormayaḥ
a neme śakyā mānuṣeṇa yuddheneti pracintya vai
c tato 'ham ānupūrvyeṇa sarvāṇy astrāṇy ayojayam
a tatas tāni sahasrāṇi rathānāṃ citrayodhinām
c astrāṇi mama divyāni pratyaghnañ śanakair iva
a rathamārgān vicitrāṃs te vicaranto mahārathāḥ
c pratyadṛśyanta saṃgrāme śataśo 'tha sahasraśaḥ
a vicitramukuṭāpīḍā vicitrakavacadhvajāḥ
c vicitrābharaṇāś caiva nandayantīva me manaḥ
a ahaṃ tu śaravarṣais tān astrapramuditai raṇe
c nāśaknuvaṃ pīḍayituṃ te tu māṃ paryapīḍayan
a taiḥ pīḍyamāno bahubhiḥ kṛtāstraiḥ kuśalair yudhi
c vyathito 'smi mahāyuddhe bhayaṃ cāgān mahan mama
d tato 'haṃ paramāyasto mātaliṃ paripṛṣṭavān
d kim ete mama bāṇaughair divyāstraparimantritaiḥ
d na vadhyante mahāghorais tattvam ākhyāhi pṛcchataḥ
d sa mām uvāca paryāptas tvam eṣāṃ bharatarṣabha
d tān uddiśyātha marmāṇi pratighātaṃ tadācara
d etac chrutvā tu rājendra saṃprahṛṣṭas tam ūcivān
d nivartaya rathaṃ śīghraṃ paśya caitān nipātitān
d evam ukto rathaṃ tatra mātaliḥ paryavartayat
d tato matvā raṇe bhagnaṃ dānavāḥ pratiharṣitāḥ
d vicukruśur mahārāja svareṇa mahatā tadā
d abhagnaḥ kaiś cid apy eṣa pāṇḍavo raṇamūrdhani
d asmābhiḥ samare bhagna ity evaṃ saṃghaśas tadā
a tato 'haṃ devadevāya rudrāya praṇato raṇe
b prayataḥ praṇato bhūtvā namaskṛtya mahātmane
c svasti bhūtebhya ity uktvā mahāstraṃ samayojayam
e yat tad raudram iti khyātaṃ sarvāmitravināśanam
f ahaṃ pāśupataṃ divyaṃ sarvalokanamaskṛtam
a tato 'paśyaṃ triśirasaṃ puruṣaṃ navalocanam
c trimukhaṃ ṣaḍbhujaṃ dīptam arkajvalanamūrdhajam
e lelihānair mahānāgaiḥ kṛtaśīrṣam amitrahan
f bhaktānukampinaṃ devaṃ nāgayajñopavītinam
a vibhīs tatas tad astraṃ tu ghoraṃ raudraṃ sanātanam
c dṛṣṭvā gāṇḍīvasaṃyogam ānīya bharatarṣabha
a namaskṛtvā trinetrāya śarvāyāmitatejase
c muktavān dānavendrāṇāṃ parābhāvāya bhārata
a muktamātre tatas tasmin rūpāṇy āsan sahasraśaḥ
c mṛgāṇām atha siṃhānāṃ vyāghrāṇāṃ ca viśāṃ pate
e ṛkṣāṇāṃ mahiṣāṇāṃ ca pannagānāṃ tathā gavām
a gajānāṃ sṛmarāṇāṃ ca śarabhāṇāṃ ca sarvaśaḥ
c ṛṣabhāṇāṃ varāhāṇāṃ mārjārāṇāṃ tathaiva ca
d ṛkṣāśvameṣavaktrāṇām ulūkānāṃ tathaiva ca
d mīnavāyasarūpāṇāṃ nānāvaktrapracāriṇām
e śālāvṛkāṇāṃ pretānāṃ bhuruṇḍānāṃ ca sarvaśaḥ
f śārdūlānāṃ varāhāṇāṃ śarabhāṇāṃ pravalgatām
a gṛdhrāṇāṃ garuḍānāṃ ca makarāṇāṃ tathaiva ca
b vṛkṣāṇāṃ parvatānāṃ ca samudrāṇāṃ tathaiva ca
b devānāṃ ca ṛṣīṇāṃ ca gandharvāṇāṃ ca sarvaśaḥ
c piśācānāṃ sayakṣāṇāṃ tathaiva ca suradviṣām
a guhyakānāṃ ca saṃgrāme nairṛtānāṃ tathaiva ca
c jhaṣāṇāṃ gajavaktrāṇām ulūkānāṃ tathaiva ca
a mīnakūrmasamūhānāṃ nānāśastrāsipāṇinām
c tathaiva yātu dhānānāṃ gadāmudgaradhāriṇām
a etaiś cānyaiś ca bahubhir nānārūpadharais tathā
c sarvam āsīj jagad vyāptaṃ tasminn astre visarjite
a triṣirobhiś caturdaṃṣṭraiś caturāsyaiś caturbhujaiḥ
c anekarūpasaṃyuktair māṃsamedovasāśibhiḥ
e abhīkṣṇaṃ vadhyamānās te dānavā ye samāgatāḥ
a arkajvalanatejobhir vajrāśanisamaprabhaiḥ
c adrisāramayaiś cānyair bāṇair arividāraṇaiḥ
e nyahanaṃ dānavān sarvān muhūrtenaiva bhārata
a gāṇḍīvāstrapraṇunnāṃs tān gatāsūn nabhasaś cyutān
c dṛṣṭvāhaṃ prāṇamaṃ bhūyas tripuraghnāya vedhase
a tathā raudrāstraniṣpiṣṭān divyābharaṇabhūṣitān
c niśāmya paramaṃ harṣam agamad devasārathiḥ
a tad asahyaṃ kṛtaṃ karma devair api durāsadam
c dṛṣṭvā māṃ pūjayām āsa mātaliḥ śakrasārathiḥ
a uvāca cedaṃ vacanaṃ prīyamāṇaḥ kṛtāñjaliḥ
b hatāṃs tān dānavān dṛṣṭvā mayā saṃkhye sahasraśaḥ
c surāsurair asahyaṃ hi karma yat sādhitaṃ tvayā
e na hy etat saṃyuge kartum api śaktaḥ sureśvaraḥ
f dhruvaṃ dhanaṃjaya prītas tvayi śakraḥ purārdana
a surāsurair avadhyaṃ hi puram etat khagaṃ mahat
c tvayā vimathitaṃ vīra svavīryāstratapobalāt
a vidhvaste 'tha pure tasmin dānaveṣu hateṣu ca
c vinadantyaḥ striyaḥ sarvā niṣpetur nagarād bahiḥ
a prakīrṇakeśyo vyathitāḥ kurarya iva duḥkhitāḥ
b kurarya iva vāśantyo duḥkhitāś ca muhur muhuḥ
c petuḥ putrān pitṝn bhrātṝñ śocamānā mahītale
a rudantyo dīnakaṇṭhyas tā vinadantyo hateśvarāḥ
c urāṃsi pāṇibhir ghnantyaḥ prasrastasragvibhūṣaṇāḥ
a tac chokayuktam aśrīkaṃ duḥkhadainyasamāhatam
c na babhau dānavapuraṃ hatatviṭkaṃ hateśvaram
a gandharvanagarākāraṃ hatanāgam iva hradam
c śuṣkavṛkṣam ivāraṇyam adṛśyam abhavat puram
a māṃ tu saṃhṛṣṭamanasaṃ kṣipraṃ mātalir ānayat
c devarājasya bhavanaṃ kṛtakarmāṇam āhavāt
a hiraṇyapuram ārujya nihatya ca mahāsurān
c nivātakavacāṃś caiva tato 'haṃ śakram āgamam
a mama karma ca devendraṃ mātalir vistareṇa tat
c sarvaṃ viśrāvayām āsa yathā bhūtaṃ mahādyute
a hiraṇyapuraghātaṃ ca māyānāṃ ca nivāraṇam
c nivātakavacānāṃ ca vadhaṃ saṃkhye mahaujasām
d kālakeyavadhaṃ caiva adbhutaṃ romaharṣaṇam
a tac chrutvā bhagavān prītaḥ sahasrākṣaḥ puraṃdaraḥ
c marudbhiḥ sahitaḥ śrīmān sādhu sādhv ity athābravīt
d pariṣvajya ca māṃ premṇā mūrdhny upāghrāya sasmitam
a tato māṃ devarājo vai samāśvāsya punaḥ punaḥ
c abravīd vibudhaiḥ sārdham idaṃ sumadhuraṃ vacaḥ
a atidevāsuraṃ karma kṛtam etat tvayā raṇe
c gurvarthaś ca mahān pārtha kṛtaḥ śatrūn ghnatā mama
a evam eva sadā bhāvyaṃ sthireṇājau dhanaṃjaya
c asaṃmūḍhena cāstrāṇāṃ kartavyaṃ pratipādanam
a aviṣahyo raṇe hi tvaṃ devadānavarākṣasaiḥ
c sayakṣāsuragandharvaiḥ sapakṣigaṇapannagaiḥ
a vasudhāṃ cāpi kaunteya tvadbāhubalanirjitām
c pālayiṣyati dharmātmā kuntīputro yudhiṣṭhiraḥ
 arjuna uvāca
a tato mām abhiviśvastaṃ saṃrūḍhaśaravikṣatam
c devarājo 'nugṛhyedaṃ kāle vacanam abravīt
a divyāny astrāṇi sarvāṇi tvayi tiṣṭhanti bhārata
c na tvābhibhavituṃ śakto mānuṣo bhuvi kaś cana
a bhīṣmo droṇaḥ kṛpaḥ karṇaḥ śakuniḥ saha rājabhiḥ
c saṃgrāmasthasya te putra kalāṃ nārhanti ṣoḍaśīm
a idaṃ ca me tanutrāṇaṃ prāyacchan maghavān prabhuḥ
c abhedyaṃ kavacaṃ divyaṃ srajaṃ caiva hiraṇmayīm
a devadattaṃ ca me śaṅkhaṃ devaḥ prādān mahāravam
c divyaṃ cedaṃ kirīṭaṃ me svayam indro yuyoja ha
a tato divyāni vastrāṇi divyāny ābharaṇāni ca
c prādāc chakro mamaitāni rucirāṇi bṛhanti ca
a evaṃ saṃpūjitas tatra sukham asmy uṣito nṛpa
c indrasya bhavane puṇye gandharvaśiśubhiḥ saha
a tato mām abravīc chakraḥ prītimān amaraiḥ saha
c samayo 'rjuna gantuṃ te bhrātaro hi smaranti te
a evam indrasya bhavane pañca varṣāṇi bhārata
c uṣitāni mayā rājan smaratā dyūtajaṃ kalim
a tato bhavantam adrākṣaṃ bhrātṛbhiḥ parivāritam
c gandhamādanam āsādya parvatasyāsya mūrdhani
 yudhiṣṭhira uvāca
a diṣṭyā dhanaṃjayāstrāṇi tvayā prāptāni bhārata
c diṣṭyā cārādhito rājā devānām īśvaraḥ prabhuḥ
a diṣṭyā ca bhagavān sthāṇur devyā saha paraṃtapa
c sākṣād dṛṣṭaḥ suyuddhena toṣitaś ca tvayānagha
a diṣṭyā ca lokapālais tvaṃ sameto bharatarṣabha
c diṣṭyā vardhāmahe sarve diṣṭyāsi punarāgataḥ
a adya kṛtsnām imāṃ devīṃ vijitāṃ puramālinīm
b paśyāmi bhūmiṃ kaunteya tvayā me pratipāditām
c manye ca dhṛtarāṣṭrasya putrān api vaśīkṛtān
a tāni tv icchāmi te draṣṭuṃ divyāny astrāṇi bhārata
c yais tathā vīryavantas te nivātakavacā hatā
d mahābalā mahāmāyā ekena nihitā yudhi
 arjuna uvāca
a śvaḥ prabhāte bhavān draṣṭā divyāny astrāṇi sarvaśaḥ
c nivātakavacā ghorā yair mayā vinipātitāḥ
 vaiśaṃpāyana uvāca
a evam āgamanaṃ tatra kathayitvā dhanaṃjayaḥ
c bhrātṛbhiḥ sahitaḥ sarvai rajanīṃ tām uvāsa ha
 vaiśaṃpāyana uvāca
a tasyāṃ rajanyāṃ vyuṣṭāyāṃ dharmarājo yudhiṣṭhiraḥ
c utthāyāvaśyakāryāṇi kṛtavān bhratṛbhiḥ saha
a tataḥ saṃcodayām āsa so 'rjunaṃ bhrātṛnandanam
c darśayāstrāṇi kaunteya yair jitā dānavās tvayā
a tato dhanaṃjayo rājan devair dattāni pāṇḍavaḥ
c astrāṇi tāni divyāni darśayām āsa bhārata
a yathānyāyaṃ mahātejāḥ śaucaṃ paramam āsthitaḥ
b namaskṛtya triṇetrāya vāsavāya ca pāṇḍavaḥ
c girikūbaraṃ pādapāṅgaṃ śubhaveṇu triveṇukam
e pārthivaṃ ratham āsthāya śobhamāno dhanaṃjayaḥ
a tataḥ sudaṃśitas tena kavacena suvarcasā
c dhanur ādāya gāṇḍīvaṃ devadattaṃ ca vārijam
a śośubhyamānaḥ kaunteya ānupūrvyān mahābhujaḥ
c astrāṇi tāni divyāni darśanāyopacakrame
a atha prayokṣyamāṇena divyāny astrāṇi tena vai
c samākrāntā mahī padbhyāṃ samakampata sadrumā
a kṣubhitāḥ saritaś caiva tathaiva ca mahodadhiḥ
c śailāś cāpi vyaśīryanta na vavau ca samīraṇaḥ
a na babhāse sahasrāṃśur na jajvāla ca pāvakaḥ
c na vedāḥ pratibhānti sma dvijātīnāṃ kathaṃ cana
a antarbhūmigatā ye ca prāṇino janamejaya
c pīḍyamānāḥ samutthāya pāṇḍavaṃ paryavārayan
a vepamānāḥ prāñjalayas te sarve pihitānanāḥ
c dahyamānās tadāstrais tair yācanti sma dhanaṃjayam
a tato brahmarṣayaś caiva siddhāś caiva surarṣayaḥ
c jaṅgamāni ca bhūtāni sarvāṇy evāvatasthire
a rājarṣayaś ca pravarās tathaiva ca divaukasaḥ
c yakṣarākṣasagandharvās tathaiva ca patatriṇaḥ
d khecarāṇi ca bhūtāni sarvāṇy evāvatasthire
a tataḥ pitāmahaś caiva lokapālāś ca sarvaśaḥ
c bhagavāṃś ca mahādevaḥ sagaṇo 'bhyāyayau tadā
a tato vāyur mahārāja divyair mālyaiḥ sugandhibhiḥ
c abhitaḥ pāṇḍavāṃś citrair avacakre samantataḥ
a jaguś ca gāthā vividhā gandharvāḥ suracoditāḥ
c nanṛtuḥ saṃghaśaś caiva rājann apsarasāṃ gaṇāḥ
d devatūryāṇy avādyanta ramyāṇi madhurāṇi ca
a tasmiṃs tu tumule kāle nāradaḥ suracoditaḥ
c āgamyāha vacaḥ pārthaṃ śravaṇīyam idaṃ nṛpa
a arjunārjuna mā yuṅkṣva divyāny astrāṇi bhārata
c naitāni niradhiṣṭhāne prayujyante kadā cana
d tato mahātmā sa viśuddhabuddhiḥ
d saṃprārthayām āsa nagendravaryam
a adhiṣṭhāne na vānārtaḥ prayuñjīta kadā cana
c prayoge sumahān doṣo hy astrāṇāṃ kurunandana
a etāni rakṣyamāṇāni dhanaṃjaya yathāgamam
c balavanti sukhārhāṇi bhaviṣyanti na saṃśayaḥ
a arakṣyamāṇāny etāni trailokyasyāpi pāṇḍava
c bhavanti sma vināśāya maivaṃ bhūyaḥ kṛthāḥ kva cit
a ajātaśatro tvaṃ caiva drakṣyase tāni saṃyuge
c yojyamānāni pārthena dviṣatām avamardane
a nivāryātha tataḥ pārthaṃ sarve devā yathāgatam
c jagmur anye ca ye tatra samājagmur nararṣabha
a teṣu sarveṣu kauravya pratiyāteṣu pāṇḍavāḥ
c tasminn eva vane hṛṣṭās ta ūṣuḥ saha kṛṣṇayā
 janamejaya uvāca
a tasmin kṛtāstre rathināṃ pradhāne
pratyāgate bhavanād vṛtrahantuḥ
c ataḥ paraṃ kim akurvanta pārthāḥ
sametya śūreṇa dhanaṃjayena
 vaiśaṃpāyana uvāca
a vaneṣu teṣv eva tu te narendrāḥ
sahārjunenendrasamena vīrāḥ
c tasmiṃś ca śailapravare suramye
dhaneśvarākrīḍagatā vijahruḥ
a veśmāni tāny apratimāni paśyan
krīḍāś ca nānādrumasaṃnikarṣāḥ
c cacāra dhanvī bahudhā narendraḥ
so 'streṣu yattaḥ satataṃ kirīṭī
a avāpya vāsaṃ naradevaputrāḥ
prasādajaṃ vaiśravaṇasya rājñaḥ
c na prāṇināṃ te spṛhayanti rājañ
śivaś ca kālaḥ sa babhūva teṣām
a sametya pārthena yathaikarātram
ūṣuḥ samās tatra tadā catasraḥ
c pūrvāś ca ṣaṭ tā daśa pāṇḍavānāṃ
śivā babhūvur vasatāṃ vaneṣu
a tato 'bravīd vāyusutas tarasvī
jiṣṇuś ca rājānam upopaviśya
c yamau ca vīrau surarājakalpāv
ekāntam āsthāya hitaṃ priyaṃ ca
a tava pratijñāṃ kururāja satyāṃ
cikīrṣamāṇās tvadanu priyaṃ ca
c tato 'nugacchāma vanāny apāsya
suyodhanaṃ sānucaraṃ nihantum
a ekādaśaṃ varṣam idaṃ vasāmaḥ
suyodhanenāttasukhāḥ sukhārhāḥ
c taṃ vañcayitvādhamabuddhiśīlam
ajñātavāsaṃ sukham āpnuyāmaḥ
a tavājñayā pārthiva nirviśaṅkā
vihāya mānaṃ vicaran vanāni
c samīpavāsena vilobhitās te
jñāsyanti nāsmān apakṛṣṭadeśān
a saṃvatsaraṃ taṃ tu vihṛtya gūḍhaṃ
narādhamaṃ taṃ sukham uddharema
c niryātya vairaṃ saphalaṃ sapuṣpaṃ
tasmai narendrādhamapūruṣāya
a suyodhanāyānucarair vṛtāya
tato mahīm āhara dharmarāja
c svargopamaṃ śailam imaṃ caradbhiḥ
śakyo vihantuṃ naradeva śokaḥ
a kīrtiś ca te bhārata puṇyagandhā
naśyeta lokeṣu carācareṣu
c tat prāpya rājyaṃ kurupuṃgavānāṃ
śakyaṃ mahat prāptam atha kriyāś ca
a idaṃ tu śakyaṃ satataṃ narendra
prāptuṃ tvayā yal labhase kuberāt
c kuruṣva buddhiṃ dviṣatāṃ vadhāya
kṛtāgasāṃ bhārata nigrahe ca
a tejas tavograṃ na saheta rājan
sametya sākṣād api vajrapāṇiḥ
c na hi vyathāṃ jātu kariṣyatas tau
sametya devair api dharmarāja
a tvadarthasiddhyartham abhipravṛttau
suparṇaketuś ca śineś ca naptā
c yathaiva kṛṣṇo 'pratimo balena
tathaiva rājan sa śinipravīraḥ
a tavārthasiddhyartham abhipravṛttau
yathaiva kṛṣṇaḥ saha yādavais taiḥ
c tathaiva cāvāṃ naradevavarya
yamau ca vīrau kṛtinau prayoge
e tvadarthayogaprabhavapradhānāḥ
samaṃ kariṣyāma parān sametya
a tatas tad ājñāya mataṃ mahātmā
teṣāṃ sa dharmasya suto variṣṭhaḥ
c pradakṣiṇaṃ vaiśravaṇādhivāsaṃ
cakāra dharmārthavid uttamaujaḥ
a āmantrya veśmāni nadīḥ sarāṃsi
sarvāṇi rakṣāṃsi ca dharmarājaḥ
c yathāgataṃ mārgam avekṣamāṇaḥ
punar giriṃ caiva nirīkṣamāṇaḥ
a samāptakarmā sahitaḥ suhṛdbhir
jitvā sapatnān pratilabhya rājyam
c śailendra bhūyas tapase dhṛtātmā
draṣṭā tavāsmīti matiṃ cakāra
a vṛtaḥ sa sarvair anujair dvijaiś ca
tenaiva mārgeṇa patiḥ kurūṇām
c uvāha cainān sagaṇāṃs tathaiva
ghaṭotkacaḥ parvatanirjhareṣu
a tān prasthitān prītimanā maharṣiḥ
piteva putrān anuśiṣya sarvān
c sa lomaśaḥ prītamanā jagāma
divaukasāṃ puṇyatamaṃ nivāsam
a tenānuśiṣṭārṣṭiṣeṇena caiva
tīrthāni ramyāṇi tapovanāni
c mahānti cānyāni sarāṃsi pārthāḥ
saṃpaśyamānāḥ prayayur narāgryāḥ
 vaiśaṃpāyana uvāca
a nagottamaṃ prasravaṇair upetaṃ
diśāṃ gajaiḥ kiṃnarapakṣibhiś ca
c sukhaṃ nivāsaṃ jahatāṃ hi teṣāṃ
na prītir āsīd bharatarṣabhāṇām
a tatas tu teṣāṃ punar eva harṣaḥ
kailāsam ālokya mahān babhūva
c kuberakāntaṃ bharatarṣabhāṇāṃ
mahīdharaṃ vāridharaprakāśam
a samucchrayān parvatasaṃnirodhān
goṣṭhān girīṇāṃ girisetumālāḥ
c bahūn prapātāṃś ca samīkṣya vīrāḥ
sthalāni nimnāni ca tatra tatra
a tathaiva cānyāni mahāvanāni
mṛgadvijānekapasevitāni
c ālokayanto 'bhiyayuḥ pratītās
te dhanvinaḥ khaḍgadharā narāgryāḥ
a vanāni ramyāṇi sarāṃsi nadyo
guhā girīṇāṃ girigahvarāṇi
c ete nivāsāḥ satataṃ babhūvur
niśāniśaṃ prāpya nararṣabhāṇām
a te durgavāsaṃ bahudhā niruṣya
vyatītya kailāsam acintyarūpam
c āsedur atyarthamanoramaṃ vai
tam āśramāgryaṃ vṛṣaparvaṇas te
a sametya rājñā vṛṣaparvaṇas te
pratyarcitās tena ca vītamohāḥ
c śaśaṃsire vistaraśaḥ pravāsaṃ
śivaṃ yathāvad vṛṣaparvaṇas te
a sukhoṣitās tatra ta ekarātraṃ
puṇyāśrame devamaharṣijuṣṭe
c abhyāyayus te badarīṃ viśālāṃ
sukhena vīrāḥ punar eva vāsam
a ūṣus tatas tatra mahānubhāvā
nārāyaṇasthānagatā narāgryāḥ
c kuberakāntāṃ nalinīṃ viśokāḥ
saṃpaśyamānāḥ surasiddhajuṣṭām
a tāṃ cātha dṛṣṭvā nalinīṃ viśokāḥ
pāṇḍoḥ sutāḥ sarvanarapravīrāḥ
c te remire nandanavāsam etya
dvijarṣayo vītabhayā yathaiva
a tataḥ krameṇopayayur nṛvīrā
yathāgatenaiva pathā samagrāḥ
c vihṛtya māsaṃ sukhino badaryāṃ
kirātarājño viṣayaṃ subāhoḥ
a cīnāṃs tukhārān daradān sadārvān
deśān kuṇindasya ca bhūriratnān
c atītya durgaṃ himavatpradeśaṃ
puraṃ subāhor dadṛśur nṛvīrāḥ
a śrutvā ca tān pārthivaputrapautrān
prāptān subāhur viṣaye samagrān
c pratyudyayau prītiyutaḥ sa rājā
taṃ cābhyanandan vṛṣabhāḥ kurūṇām
a sametya rājñā tu subāhunā te
sūtair viśokapramukhaiś ca sarvaiḥ
c sahendrasenaiḥ paricārakaiś ca
paurogavair ye ca mahānasasthāḥ
a sukhoṣitās tatra ta ekarātraṃ
sūtān upādāya rathāṃś ca sarvān
c ghaṭotkacaṃ sānucaraṃ visṛjya
tato 'bhyayur yāmunam adrirājam
a tasmin girau prasravaṇopapanne
himottarīyāruṇapāṇḍusānau
c viśākhayūpaṃ samupetya cakrus
tadā nivāsaṃ puruṣapravīrāḥ
a varāhanānāmṛgapakṣijuṣṭaṃ
mahad vanaṃ caitrarathaprakāśam
c śivena yātvā mṛgayāpradhānāḥ
saṃvatsaraṃ tatra vane vijahruḥ
a tatrāsasādātibalaṃ bhujaṃgaṃ
kṣudhārditaṃ mṛtyum ivograrūpam
c vṛkodaraḥ parvatakandarāyāṃ
viṣādamohavyathitāntarātmā
a dvīpo 'bhavad yatra vṛkodarasya
yudhiṣṭhiro dharmabhṛtāṃ variṣṭhaḥ
c amokṣayad yas tam anantatejā
grāheṇa saṃveṣṭitasarvagātram
a te dvādaśaṃ varṣam athopayāntaṃ
vane vihartuṃ kuravaḥ pratītāḥ
c tasmād vanāc caitrarathaprakāśāc
chriyā jvalantas tapasā ca yuktāḥ
a tataś ca yātvā marudhanvapārśvaṃ
sadā dhanurvedaratipradhānāḥ
c sarasvatīm etya nivāsakāmāḥ
saras tato dvaitavanaṃ pratīyuḥ
a samīkṣya tān dvaitavane niviṣṭān
nivāsinas tatra tato 'bhijagmuḥ
c tapodamācārasamādhiyuktās
tṛṇodapātrāharaṇāśmakuṭṭāḥ
a plakṣākṣarauhītakavetasāś ca
snuhā badaryaḥ khadirāḥ śirīṣāḥ
c bilveṅgudāḥ pīluśamīkarīrāḥ
sarasvatītīraruhā babhūvuḥ
a tāṃ yakṣagandharvamaharṣikāntām
āyāgabhūtām iva devatānām
c sarasvatīṃ prītiyutāś carantaḥ
sukhaṃ vijahrur naradevaputrāḥ
 janamejaya uvāca
a kathaṃ nāgāyutaprāṇo bhīmaseno mahābalaḥ
c bhayam āhārayat tīvraṃ tasmād ajagarān mune
a paulastyaṃ yo ''hvayad yuddhe dhanadaṃ baladarpitaḥ
c nalinyāṃ kadanaṃ kṛtvā varāṇāṃ yakṣarakṣasām
a taṃ śaṃsasi bhayāviṣṭam āpannam arikarṣaṇam
c etad icchāmy ahaṃ śrotuṃ paraṃ kautūhalaṃ hi me
 vaiśaṃpāyana uvāca
a bahvāścarye vane teṣāṃ vasatām ugradhanvinām
c prāptānām āśramād rājan rājarṣer vṛṣaparvaṇaḥ
a yadṛcchayā dhanuṣpāṇir baddhakhaḍgo vṛkodaraḥ
c dadarśa tad vanaṃ ramyaṃ devagandharvasevitam
a sa dadarśa śubhān deśān girer himavatas tadā
c devarṣisiddhacaritān apsarogaṇasevitān
a cakoraiś cakravākaiś ca pakṣibhir jīvajīvakaiḥ
c kokilair bhṛṅgarājaiś ca tatra tatra vināditān
a nityapuṣpaphalair vṛkṣair himasaṃsparśakomalaiḥ
c upetān bahulacchāyair manonayananandanaiḥ
a sa saṃpaśyan girinadīr vaiḍūryamaṇisaṃnibhaiḥ
c salilair himasaṃsparśair haṃsakāraṇḍavāyutaiḥ
a vanāni devadārūṇāṃ meghānām iva vāgurāḥ
c haricandanamiśrāṇi tuṅgakālīyakāny api
a mṛgayāṃ paridhāvan sa sameṣu marudhanvasu
c vidhyan mṛgāñ śaraiḥ śuddhaiś cacāra sumahābalaḥ
d bhīmasenas tu vikhyāto mahāntaṃ daṃṣṭriṇaṃ balāt
d nighnan nāgaśataprāṇo vane tasmin mahābhujaḥ
d mṛgāṇāṃ savarāhāṇāṃ mahiṣāṇāṃ mahābhujaḥ
d vinighnaṃs tatra tatraiva bhīmo bhīmaparākramaḥ
d sa mātaṅgaśataprāṇo manuṣyaśatavāraṇaḥ
d siṃhaśārdūlavikrānto vane tasmin mahābalaḥ
d vṛkṣān utpāṭayām āsa tarasā vai babhañja ca
d pṛthivyāś ca pradeśān vai nādayaṃs tu vanāni ca
d parvatāgrāṇi vai mṛdnan nādayānaś ca vijvaraḥ
d prakṣipan pādapāṃś cāpi nādenāpūrayan mahīm
d vegena nyapatad bhīmo nirbhayaś ca punaḥ punaḥ
d āsphoṭayan kṣveḍayaṃś ca talatālāṃś ca vādayan
d cirasaṃbaddhadarpas tu bhīmaseno vane tadā
d gajendrāś ca mahāsattvā mṛgendrāś ca mahābalāḥ
d bhīmasenasya nādena vyamuñcanta guhā bhayāt
d kva cit pradhāvaṃs tiṣṭhaṃś ca kva cic copaviśaṃs tathā
d mṛgaprepsur mahāraudre vane carati nirbhayaḥ
d sa tatra manujavyāghro vane vanacaropamaḥ
d padbhyām abhisamāpede bhīmaseno mahābalaḥ
d sa praviṣṭo mahāraṇye nādān nadati cādbhutān
d trāsayan sarvabhūtāni mahāsattvaparākramaḥ
d tato bhīmasya śabdena bhītāḥ sarpā guhāśayāḥ
d atikrāntās tu vegena jagāmānusṛtaḥ śanaiḥ
d tato 'maravaraprakhyo bhīmaseno mahābalaḥ
a sa dadarśa mahākāyaṃ bhujaṅgaṃ lomaharṣaṇam
c giridurge samāpannaṃ kāyenāvṛtya kandaram
a parvatābhogavarṣmāṇaṃ bhogaiś candrārkamaṇḍalaiḥ
c citrāṅgam ajinaiś citrair haridrāsadṛśacchavim
a guhākāreṇa vaktreṇa caturdaṃṣṭreṇa rājatā
c dīptākṣeṇātitāmreṇa lihantaṃ sṛkkiṇī muhuḥ
a trāsanaṃ sarvabhūtānāṃ kālāntakayamopamam
c niḥśvāsakṣveḍanādena bhartsayantam iva sthitam
a sa bhīmaṃ sahasābhyetya pṛdākuḥ kṣudhito bhṛśam
c jagrāhājagaro grāho bhujayor ubhayor balāt
a tena saṃspṛṣṭamātrasya bhimasenasya vai tadā
c saṃjñā mumoha sahasā varadānena tasya ha
a daśa nāgasahasrāṇi dhārayanti hi yad balam
c tad balaṃ bhīmasenasya bhujayor asamaṃ paraiḥ
a sa tejasvī tathā tena bhujagena vaśīkṛtaḥ
c visphurañ śanakair bhīmo na śaśāka viceṣṭitum
a nāgāyutasamaprāṇaḥ siṃhaskandho mahābhujaḥ
c gṛhīto vyajahāt sattvaṃ varadānena mohitaḥ
a sa hi prayatnam akarot tīvram ātmavimokṣaṇe
c na cainam aśakad vīraḥ kathaṃ cit pratibādhitum
 vaiśaṃpāyana uvāca
a sa bhīmasenas tejasvī tathā sarpavaśaṃ gataḥ
c cintayām āsa sarpasya vīryam atyadbhutaṃ mahat
a uvāca ca mahāsarpaṃ kāmayā brūhi pannaga
c kas tvaṃ bho bhujagaśreṣṭha kiṃ mayā ca kariṣyasi
a pāṇḍavo bhimaseno 'haṃ dharmarājād anantaraḥ
c nāgāyutasamaprāṇas tvayā nītaḥ kathaṃ vaśam
a siṃhāḥ kesariṇo vyāghrā mahiṣā vāraṇās tathā
c samāgatāś ca bahuśo nihatāś ca mayā mṛdhe
a dānavāś ca piśācāś ca rākṣasāś ca mahābalāḥ
c bhujavegam aśaktā me soḍhuṃ pannagasattama
a kiṃ nu vidyābalaṃ kiṃ vā varadānam atho tava
c udyogam api kurvāṇo vaśago 'smi kṛtas tvayā
a asatyo vikramo nṝṇām iti me niścitā matiḥ
c yathedaṃ me tvayā nāga balaṃ pratihataṃ mahat
a ity evaṃvādinaṃ vīraṃ bhīmam akliṣṭakāriṇam
c bhogena mahatā sarpaḥ samantāt paryaveṣṭayat
a nigṛhya taṃ mahābāhuṃ tataḥ sa bhujagas tadā
c vimucyāsya bhujau pīnāv idaṃ vacanam abravīt
a diṣṭyā tvaṃ kṣudhitasyādya devair bhakṣo mahābhuja
c diṣṭyā kālasya mahataḥ priyāḥ prāṇā hi dehinām
a yathā tv idaṃ mayā prāptaṃ bhujaṃgatvam ariṃdama
c tad avaśyaṃ mayā khyāpyaṃ tavādya śṛṇu sattama
a imām avasthāṃ saṃprāpto hy ahaṃ kopān manīṣiṇām
c śāpasyāntaṃ pariprepsuḥ sarpasya kathayāmi tat
a nahuṣo nāma rājarṣir vyaktaṃ te śrotram āgataḥ
c tavaiva pūrvaḥ pūrveṣām āyor vaṃśakaraḥ sutaḥ
d tapobhiḥ kratubhiś caiva vidyayābhijanena ca
d trailokyaiśvaryam atulaṃ prāptaṃ me vikrameṇa ca
d atha sarvanṛponmāthī mado māṃ samupāviśat
d sahasraṃ munimukhyānām uvāha śibikāṃ mama
d tato vibhraṃśitaś cāham agastyena mahātmanā
d imām avasthāṃ saṃprāptaḥ paśya daivam idaṃ mama
d na daivaṃ prajñayā tāta na balotsāhaśaktibhiḥ
d na sahāyabalaiś cāpi kaś cid apy ativartate
d atha prajñā ca śauryaṃ ca saṃpadaḥ kāraṇaṃ bhavet
d prajñāvatāṃ ca śūrāṇāṃ na kadā cid asaṃpadaḥ
d yathā prājñāś ca śūrāś ca dṛśyante duḥkhajīvinaḥ
d bhīrumūrkhāś ca sukhinas tasmād daivaṃ hi kāraṇam
a so 'haṃ śāpād agastyasya brāhmaṇān avamanya ca
c imām avasthām āpannaḥ paśya daivam idaṃ mama
d patito hi vimānāgryāt sa muniḥ prārthito mayā
d kuru śāpāntam ity evaṃ provācedaṃ dayānvitaḥ
d yas tu te vyāhṛtān praśnān prativakṣyati dharmataḥ
d sa tvāṃ mokṣayitā śāpāt kasmiṃś cit kālaparyaye
d na ca te matprasādena smṛtibhraṃśo bhaviṣyati
d balavān api jantus te gṛhīto vaśyam eṣyati
a tvāṃ ced avadhyam āyāntam atīva priyadarśanam
c aham adyopayokṣyāmi vidhānaṃ paśya yādṛśam
a na hi me mucyate kaś cit kathaṃ cid grahaṇaṃ gataḥ
c gajo vā mahiṣo vāpi ṣaṣṭhe kāle narottama
a nāsi kevalasarpeṇa tiryagyoniṣu vartatā
c gṛhītaḥ kauravaśreṣṭha varadānam idaṃ mama
a patatā hi vimānāgrān mayā śakrāsanād drutam
c kuru śāpāntam ity ukto bhagavān munisattamaḥ
a sa mām uvāca tejasvī kṛpayābhipariplutaḥ
b yas tvayā veṣṭito rājan moham eti mahābalaḥ
c mokṣas te bhavitā rājan kasmāc cit kālaparyayāt
a tato 'smi patito bhūmau na ca mām ajahāt smṛtiḥ
c smārtam asti purāṇaṃ me yathaivādhigataṃ tathā
a yas tu te vyāhṛtān praśnān pratibrūyād viśeṣavit
c sa tvāṃ mokṣayitā śāpād iti mām abravīd ṛṣiḥ
a gṛhītasya tvayā rājan prāṇino 'pi balīyasaḥ
c sattvabhraṃśo 'dhikasyāpi sarvasyāśu bhaviṣyati
a iti cāpy aham aśrauṣaṃ vacas teṣāṃ dayāvatām
c mayi saṃjātahārdānām atha te 'ntarhitā dvijāḥ
a so 'haṃ paramaduṣkarmā vasāmi niraye 'śucau
c sarpayonim imāṃ prāpya kālākāṅkṣī mahādyute
a tam uvāca mahābāhur bhīmaseno bhujaṃgamam
c na te kupye mahāsarpa na cātmānaṃ vigarhaye
a yasmād abhāvī bhāvī vā manuṣyaḥ sukhaduḥkhayoḥ
c āgame yadi vāpāye na tatra glapayen manaḥ
a daivaṃ puruṣakāreṇa ko nivartitum arhati
c daivam eva paraṃ manye puruṣārtho nirarthakaḥ
a paśya daivopaghātād dhi bhujavīryavyapāśrayam
c imām avasthāṃ saṃprāptam animittam ihādya mām
a kiṃ tu nādyānuśocāmi tathātmānaṃ vināśitam
c yathā tu vipine nyastān bhrātṝn rājyaparicyutān
a himavāṃś ca sudurgo 'yaṃ yakṣarākṣasasaṃkulaḥ
c māṃ ca te samudīkṣantaḥ prapatiṣyanti vihvalāḥ
a vinaṣṭam atha vā śrutvā bhaviṣyanti nirudyamāḥ
c dharmaśīlā mayā te hi bādhyante rājyagṛddhinā
a atha vā nārjuno dhīmān viṣādam upayāsyati
c sarvāstravid anādhṛṣyo devagandharvarākṣasaiḥ
a samarthaḥ sa mahābāhur ekāhnā sumahābalaḥ
c devarājam api sthānāt pracyāvayitum ojasā
a kiṃ punar dhṛtarāṣṭrasya putraṃ durdyūtadevinam
c vidviṣṭaṃ sarvalokasya dambhalobhaparāyaṇam
a mātaraṃ caiva śocāmi kṛpaṇāṃ putragṛddhinīm
c yāsmākaṃ nityam āśāste mahattvam adhikaṃ paraiḥ
a kathaṃ nu tasyānāthāyā madvināśād bhujaṃgama
c aphalās te bhaviṣyanti mayi sarve manorathāḥ
a nakulaḥ sahadevaś ca yamajau guruvartinau
c madbāhubalasaṃstabdhau nityaṃ puruṣamāninau
a nirutsāhau bhaviṣyete bhraṣṭavīryaparākramau
c madvināśāt paridyūnāv iti me vartate matiḥ
a evaṃvidhaṃ bahu tadā vilalāpa vṛkodaraḥ
c bhujaṃgabhogasaṃruddho nāśakac ca viceṣṭitum
a yudhiṣṭhiras tu kaunteya babhūvāsvasthacetanaḥ
c aniṣṭadarśanān ghorān utpātān paricintayan
a dāruṇaṃ hy aśivaṃ nādaṃ śivā dakṣiṇataḥ sthitā
c dīptāyāṃ diśi vitrastā rauti tasyāśramasya ha
a ekapakṣākṣicaraṇā vartikā ghoradarśanā
c rudhiraṃ vamantī dadṛśe pratyādityam apasvarā
a pravavāv anilo rūkṣaś caṇḍaḥ śarkarakarṣaṇaḥ
c apasavyāni sarvāṇi mṛgapakṣirutāni ca
a pṛṣṭhato vāyasaḥ kṛṣṇo yāhi yāhīti vāśati
c muhur muhuḥ prasphurati dakṣiṇo 'sya bhujas tathā
a hṛdayaṃ caraṇaś cāpi vāmo 'sya parivartate
c savyasyākṣṇo vikāraś cāpy aniṣṭaḥ samapadyata
a sa dharmarājo medhāvī śaṅkamāno mahad bhayam
c draupadīṃ paripapraccha kva bhīma iti bhārata
a śaśaṃsa tasmai pāñcālī cirayātaṃ vṛkodaram
b kathayām āsa tat sarvaṃ mṛgān hantum ito gatam
b tac chrutvā tvarito rājā bhṛśam udvignamānasaḥ
c sa pratasthe mahābāhur dhaumyena sahito nṛpaḥ
a draupadyā rakṣaṇaṃ kāryam ity uvāca dhanaṃjayam
c nakulaṃ sahadevaṃ ca vyādideśa dvijān prati
a sa tasya padam unnīya tasmād evāśramāt prabhuḥ
b mṛgayām āsa kaunteya bhīmasenaṃ mahāvane
b sa prācīṃ diśam āsthāya mahato gajayūthapān
c dadarśa pṛthivīṃ cihnair bhīmasya paricihnitām
d tato mṛgasahasrāṇi mṛgendrāṇāṃ śatāni ca
d patitāni vane dṛṣṭvā mārgaṃ tasyāviśan nṛpaḥ
a dhāvatas tasya vīrasya mṛgārthe vātaraṃhasaḥ
c ūruvātavinirbhagnān drumān vyāvarjitān pathi
a sa gatvā tais tadā cihnair dadarśa girigahvare
b rūkṣamārutabhūyiṣṭhe niṣpatradrumasaṃkaṭe
b īriṇe nirjale deśe kaṇṭakidrumasaṃkule
b aśmasthāṇukṣupākīrṇe sudurge viṣamotkaṭe
c gṛhītaṃ bhujagendreṇa niśceṣṭam anujaṃ tathā
 vaiśaṃpāyana uvāca
a yudhiṣṭhiras tam āsādya sarpabhogābhiveṣṭitam
c dayitaṃ bhrātaraṃ vīram idaṃ vacanam abravīt
a kuntīmātaḥ katham imām āpadaṃ tvam avāptavān
c kaś cāyaṃ parvatābhogapratimaḥ pannagottamaḥ
a sa dharmarājam ālakṣya bhrātā bhrātaram agrajam
c kathayām āsa tat sarvaṃ grahaṇādi viceṣṭitam
d bhīma uvāca
d ayam ārya mahāsattvo bhakṣārthaṃ māṃ gṛhītavān
d nahuṣo nāma rājarṣiḥ prāṇavān iva saṃsthitaḥ
d yudhiṣṭhira uvāca
d mucyatām ayam āyuṣman bhrātā me 'mitavikramaḥ
d sarpa uvāca
d vayam āhāramanyaṃ te dāsyāmaḥ kṣunnivāraṇam
d āhāro rājaputro 'yaṃ mayā prāpto mukhāgataḥ
d gamyatāṃ neha sthātavyaṃ śvo bhavān api me bhavet
d vratam etan mahābāho viṣayaṃ mama yo vrajet
d sa me bhakṣo bhavet tāta tvaṃ cāpi viṣaye mama
d cireṇādya mayāhāraḥ prāpto 'yam anujas tava
d nāham enaṃ vimokṣyāmi na cānyam abhikāṅkṣaye
 yudhiṣṭhira uvāca
a devo vā yadi vā daitya urago vā bhavān yadi
c satyaṃ sarpa vaco brūhi pṛcchati tvāṃ yudhiṣṭhiraḥ
d kimarthaṃ ca tvayā grasto bhīmaseno bhujaṃgama
a kim āhṛtya viditvā vā prītis te syād bhujaṃgama
c kim āhāraṃ prayacchāmi kathaṃ muñced bhavān imam
 sarpa uvāca
a nahuṣo nāma rājāham āsaṃ pūrvas tavānagha
c prathitaḥ pañcamaḥ somād āyoḥ putro narādhipa
a kratubhis tapasā caiva svādhyāyena damena ca
c trailokyaiśvaryam avyagraṃ prāpto vikramaṇena ca
a tad aiśvaryaṃ samāsādya darpo mām agamat tadā
c sahasraṃ hi dvijātīnām uvāha śibikāṃ mama
a aiśvaryamadamatto 'ham avamanya tato dvijān
c imām agastyena daśām ānītaḥ pṛthivīpate
a na tu mām ajahāt prajñā yāvad adyeti pāṇḍava
c tasyaivānugrahād rājann agastyasya mahātmanaḥ
a ṣaṣṭhe kāle mamāhāraḥ prāpto 'yam anujas tava
c nāham enaṃ vimokṣyāmi na cānyam abhikāmaye
a praśnān uccāritāṃs tu tvaṃ vyāhariṣyasi cen mama
c atha paścād vimokṣyāmi bhrātaraṃ te vṛkodaram
 yudhiṣṭhira uvāca
a brūhi sarpa yathākāmaṃ prativakṣyāmi te vacaḥ
c api cec chaknuyāṃ prītim āhartuṃ te bhujaṃgama
a vedyaṃ yad brāhmaṇeneha tad bhavān vetti kevalam
b brūhi yat te mayā vācyaṃ tattvaṃ dharmabhṛtāṃ vara
c sarparāja tataḥ śrutvā prativakṣyāmi te vacaḥ
d sarpa uvāca
d dharmaṃ sarve praśaṃsanti devā brahmarṣayas tathā
d tasmāt samāsato dharmaṃ kathayasva mamānagha
d yudhiṣṭhira uvāca
d satyaṃ damas tapaḥ śaucaṃ saṃtoṣo hrīḥ kṣamārjavam
d sarpa uvāca
d jñānaṃ śamo dayā dhyānam eṣa dharmaḥ sanātanaḥ
d kiṃ satyaṃ procyate rājan ko damaḥ saṃprakīrtitaḥ
d yudhiṣṭhira uvāca
d tapaso lakṣaṇaṃ kiṃ syāt kiṃ tac chaucam udāhṛtam
d satyaṃ bhūtahitaṃ proktaṃ manaso damanaṃ damaḥ
d tapaḥ svadharmavartitvaṃ śaucaṃ saṃkaravarjanam
d sarpa uvāca
d saṃtoṣaḥ kaḥ paraḥ proktaḥ kā ca hrīḥ parikīrtitā
d yudhiṣṭhira uvāca
d kṣamā ca kā parā proktā kiṃ cārjavam udāhṛtam
d saṃtoṣo viṣayatyāgo hrīr akāryanivartanam
d sarpa uvāca
d kṣamā dvaṃdvasahiṣṇutvam ārjavaṃ samacittatā
d kiṃ jñānaṃ procyate rājan kaḥ śamaś ca prakīrtitaḥ
d dayā ca kā parā proktā kiṃ ca dhyānam udāhṛtam
d yudhiṣṭhira uvāca
d jñānaṃ tattvārthasaṃbodhaḥ śamaś cittapraśāntatā
d sarpa uvāca
d dayā bhūtahitaiṣitvaṃ dhyānaṃ nirviṣayaṃ manaḥ
d kaḥ śatrur durjayaḥ puṃsāṃ kaś ca vyādhir anantakaḥ
d yudhiṣṭhira uvāca
d kīdṛśaś ca smṛtaḥ sādhur asādhuḥ kīdṛśaḥ smṛtaḥ
d krodhas tu durjayaḥ śatrur lobho vyādhir anantakaḥ
d sarvabhūtahitaḥ sādhur asādhur nirdayaḥ smṛtaḥ
d sarpa uvāca
d ko mohaḥ procyate rājan kaś ca mānaḥ prakīrtitaḥ
d yudhiṣṭhira uvāca
d kim ālasyaṃ ca vijñeyaṃ kaś ca śoka ihocyate
d moho dharmavimūḍhatvaṃ mānas tv ātmābhimānitā
d sarpa uvāca
d dharmaniṣkriyatālasyaṃ śokas tv ajñānam ucyate
d kiṃ sthairyaṃ munibhiḥ proktaṃ kiṃ tad dhairyam udāhṛtam
d snānaṃ ca kiṃ paraṃ proktaṃ kiṃ tad dānam ihocyate
d yudhiṣṭhira uvāca
d svadharme sthiratā sthairyaṃ dhairyam indriyanigrahaḥ
d sarpa uvāca
d snānaṃ manomalatyāgo dānaṃ tv abhayadakṣiṇā
d kaḥ paṇḍitaḥ pumāñ jñeyaḥ kaś ca mūrkho janeśvara
d yudhiṣṭhira uvāca
d saṃsārahetuḥ kaś cāsya hṛttāpaḥ kaḥ paras tathā
d dharmātmā paṇḍito jñeyo nāstiko mūrkha ucyate
d kāmaḥ saṃsārahetuś ca hṛttāpo matsaraḥ paraḥ
d sarpa uvāca
d ko 'haṃkāra iti proktaḥ kaś cid dambho janeśvara
d yudhiṣṭhira uvāca
d abhyasūyā ca kā proktā kiṃ tat paiśunyam ucyate
d mohajñānam ahaṃkāro dambho dharmadhvajocchrayaḥ
d sarpa uvāca
d dharmadveṣo hy asūyā ca paiśunyaṃ paradūṣaṇam
d dharmaś cārthaś ca kāmaś ca parasparavirodhinaḥ
d teṣāṃ nityavirodhitvāt kva nu syāt saṃgataṃ nṛpa
d yudhiṣṭhira uvāca
d saṃtuṣṭo bhāryayā bhartā bhartrā bhāryā tathaiva ca
d yasminn etat kule nityaṃ kalyāṇaṃ tatra vai dhruvam
d yadā bhartā ca bhāryā ca parasparavaśānugau
d sarpa uvāca
d tadā dharmārthakāmānāṃ trayāṇām api saṃgamaḥ
d jātyā kulena vṛttena svādhyāyena śrutena ca
d brāhmaṇyaṃ kena bhavati prabrūhy etad viniścayam
d yudhiṣṭhira uvāca
d na jātir na kulaṃ tāta na svādhyāyaḥ śrutaṃ na ca
d kāraṇāni dvijatvasya vṛttam eva tu kāraṇam
d aneke munayas tāta tiryagyonisamāśritāḥ
d svadharmācāraniratā brahmalokam ito gatāḥ
d bahunā kim adhītena naṭasyeva durātmanaḥ
d tenādhītaṃ śrutaṃ tena yo vṛttam anutiṣṭhati
d kapālasthaṃ yathā toyaṃ śvadṛtau ca yathā payaḥ
d duṣṭaṃ syāt sthānadoṣeṇa vṛttahīne tathā śrutam
d vṛttaṃ yatnena rakṣyaṃ syād vittam eti ca yāti ca
d akṣīṇo vittataḥ kṣīṇo vṛttatas tu hato hataḥ
d kiṃ kulenopadiṣṭena vipulena durātmanaḥ
d kṛmayaḥ kiṃ na jāyante kusumeṣu sugandhiṣu
d tasmād viddhi mahārāja vṛttaṃ brāhmaṇalakṣaṇam
d caturvedo 'pi durvṛttaḥ śūdrāt pāpataraḥ smṛtaḥ
d yo 'gnihotraparo dāntaḥ saṃtoṣaniyataḥ śuciḥ
d tapaḥsvādhyāyaśīlaś ca taṃ devā brāhmaṇaṃ viduḥ
d sarvadvaṃdvasaho dhīraḥ sarvasaṅgavivarjitaḥ
d sarvabhūtahito maitras taṃ devā brāhmaṇaṃ viduḥ
d yena kena cid ācchanno yena kena cid āsitaḥ
d yatrakvacanaśāyī ca taṃ devā brāhmaṇaṃ viduḥ
d yo 'her iva gaṇād bhīto sanmānān maraṇād iva
d kuṇapād iva ca strībhyas taṃ devā brāhmaṇaṃ viduḥ
 sarpa uvāca
a brāhmaṇaḥ ko bhaved rājan vedyaṃ kiṃ ca yudhiṣṭhira
c bravīhy atimatiṃ tvāṃ hi vākyair anumimīmahe
 yudhiṣṭhira uvāca
a satyaṃ dānaṃ kṣamā śīlam ānṛśaṃsyaṃ damo ghṛṇā
c dṛśyante yatra nāgendra sa brāhmaṇa iti smṛtaḥ
d pareṣāṃ ca guṇānveṣī satataṃ puruṣarṣabha
d sato 'pi doṣān rājendra na gṛhṇāti kadā cana
d dīnānukampī satataṃ satataṃ sādhuvatsalaḥ
d sarpa uvāca
d nityaṃ dānarataś caiva taṃ devā brāhmaṇaṃ viduḥ
d yatnena brūhi rājendra kaḥ kālaḥ śrāddhadānayoḥ
d yudhiṣṭhira uvāca
d praśnaṃ praśnavidāṃ śreṣṭha sarvavit tvaṃ mato 'si me
d yatra vai brāhmaṇaṃ paśyec chrotriyaṃ dhyānatatparam
d sarpa uvāca
d dhanaṃ manyed viśiṣṭaṃ tu sa kālaḥ śrāddhadānayoḥ
d kiṃ vedyaṃ paramaṃ rājañ śaṃsa me tvaṃ yudhiṣṭhira
d sarvajño 'si mahābāho vākyair anumimīmahe
a vedyaṃ sarpa paraṃ brahma nirduḥkham asukhaṃ ca yat
c yatra gatvā na śocanti bhavataḥ kiṃ vivakṣitam
 sarpa uvāca
a cāturvarṇyaṃ pramāṇaṃ ca satyaṃ ca brahma caiva ha
c śūdreṣv api ca satyaṃ ca dānam akrodha eva ca
e ānṛśaṃsyam ahiṃsā ca ghṛṇā caiva yudhiṣṭhira
a vedyaṃ yac cāttha nirduḥkham asukhaṃ ca narādhipa
c tābhyāṃ hīnaṃ padaṃ cānyan na tad astīti lakṣaye
d tāṃś ca sarvān aśeṣeṇa kathayasva narādhipa
 yudhiṣṭhira uvāca
a śūdre caitad bhavel lakṣyaṃ dvije tac ca na vidyate
c na vai śūdro bhavec chūdro brāhmaṇo na ca brāhmaṇaḥ
a yatraital lakṣyate sarpa vṛttaṃ sa brāhmaṇaḥ smṛtaḥ
c yatraitan na bhavet sarpa taṃ śūdram iti nirdiśet
a yat punar bhavatā proktaṃ na vedyaṃ vidyateti ha
c tābhyāṃ hīnam atītyātra padaṃ nāstīti ced api
a evam etan mataṃ sarpa tābhyāṃ hīnaṃ na vidyate
c yathā śītoṣṇayor madhye bhaven noṣṇaṃ na śītatā
a evaṃ vai sukhaduḥkhābhyāṃ hīnam asti padaṃ kva cit
c eṣā mama matiḥ sarpa yathā vā manyate bhavān
 sarpa uvāca
a yadi te vṛttato rājan brāhmaṇaḥ prasamīkṣitaḥ
c vyarthā jātis tadāyuṣman kṛtir yāvan na dṛśyate
 yudhiṣṭhira uvāca
a jātir atra mahāsarpa manuṣyatve mahāmate
c saṃkarāt sarvavarṇānāṃ duṣparīkṣyeti me matiḥ
a sarve sarvāsv apatyāni janayanti yadā narāḥ
c vāṅ maithunam atho janma maraṇaṃ ca samaṃ nṛṇām
a idam ārṣaṃ pramāṇaṃ ca ye yajāmaha ity api
c tasmāc chīlaṃ pradhāneṣṭaṃ vidur ye tattvadarśinaḥ
a prāṅ nābhivardhanāt puṃso jātakarma vidhīyate
b tatas tu nāmakaraṇaṃ tataś caulaṃ vidhīyate
b tatopanayanaṃ proktaṃ dvijātīnāṃ yathāvidhi
c tatrāsya mātā sāvitrī pitā tv ācārya ucyate
a vṛttyā śūdrasamo hy eṣa yāvad vede na jāyate
c asminn evaṃ matidvaidhe manuḥ svāyambhuvo 'bravīt
a kṛtakṛtyāḥ punar varṇā yadi vṛttaṃ na vidyate
c saṃkaras tatra nāgendra balavān prasamīkṣitaḥ
a yatredānīṃ mahāsarpa saṃskṛtaṃ vṛttam iṣyate
c taṃ brāhmaṇam ahaṃ pūrvam uktavān bhujagottama
 sarpa uvāca
a śrutaṃ viditavedyasya tava vākyaṃ yudhiṣṭhira
c bhakṣayeyam ahaṃ kasmād bhrātaraṃ te vṛkodaram
 yudhiṣṭhira uvāca
a bhavān etādṛśo loke vedavedāṅgapāragaḥ
c brūhi kiṃ kurvataḥ karma bhaved gatir anuttamā
 sarpa uvāca
a pātre dattvā priyāṇy uktvā satyam uktvā ca bhārata
c ahiṃsānirataḥ svargaṃ gacched iti matir mama
 yudhiṣṭhira uvāca
a dānād vā sarpa satyād vā kim ato guru dṛśyate
c ahiṃsāpriyayoś caiva gurulāghavam ucyatām
 sarpa uvāca
a dāne ratatvaṃ satyaṃ ca ahiṃsā priyam eva ca
c eṣāṃ kāryagarīyastvād dṛśyate gurulāghavam
a kasmāc cid dānayogād dhi satyam eva viśiṣyate
c satyavākyāc ca rājendra kiṃ cid dānaṃ viśiṣyate
a evam eva maheṣvāsa priyavākyān mahīpate
c ahiṃsā dṛśyate gurvī tataś ca priyam iṣyate
a evam etad bhaved rājan kāryāpekṣam anantaram
c yad abhipretam anyat te brūhi yāvad bravīmy aham
 yudhiṣṭhira uvāca
a kathaṃ svarge gatiḥ sarpa karmaṇāṃ ca phalaṃ dhruvam
c aśarīrasya dṛśyeta viṣayāṃś ca bravīhi me
 sarpa uvāca
a tisro vai gatayo rājan paridṛṣṭāḥ svakarmabhiḥ
c mānuṣyaṃ svargavāsaś ca tiryagyoniś ca tat tridhā
a tatra vai mānuṣāl lokād dānādibhir atandritaḥ
c ahiṃsārthasamāyuktaiḥ kāraṇaiḥ svargam aśnute
a viparītaiś ca rājendra kāraṇair mānuṣo bhavet
c tiryagyonis tathā tāta viśeṣaś cātra vakṣyate
a kāmakrodhasamāyukto hiṃsālobhasamanvitaḥ
c manuṣyatvāt paribhraṣṭas tiryagyonau prasūyate
a tiryagyonyāṃ pṛthagbhāvo manuṣyatve vidhīyate
c gavādibhyas tathāśvebhyo devatvam api dṛśyate
a so 'yam etā gatīḥ sarvā jantuś carati kāryavān
c nitye mahati cātmānam avasthāpayate nṛpa
a jāto jātaś ca balavān bhuṅkte cātmā sa dehavān
c phalārthas tāta niṣpṛktaḥ prajālakṣaṇabhāvanaḥ
 yudhiṣṭhira uvāca
a śabde sparśe ca rūpe ca tathaiva rasagandhayoḥ
c tasyādhiṣṭhānam avyagraṃ brūhi sarpa yathātatham
a kiṃ na gṛhṇāsi viṣayān yugapat tvaṃ mahāmate
c etāvad ucyatāṃ coktaṃ sarvaṃ pannagasattama
 sarpa uvāca
a yad ātmadravyam āyuṣman dehasaṃśrayaṇānvitam
c karaṇādhiṣṭhitaṃ bhogān upabhuṅkte yathāvidhi
a jñānaṃ caivātra buddhiś ca manaś ca bharatarṣabha
c tasya bhogādhikaraṇe karaṇāni nibodha me
a manasā tāta paryeti kramaśo viṣayān imān
c viṣayāyatanasthena bhūtātmā kṣetraniḥsṛtaḥ
a atra cāpi naravyāghra mano jantor vidhīyate
c tasmād yugapad asyātra grahaṇaṃ nopapadyate
a sa ātmā puruṣavyāghra bhruvor antaram āśritaḥ
c dravyeṣu sṛjate buddhiṃ vividheṣu parāvarām
a buddher uttarakālaṃ ca vedanā dṛśyate budhaiḥ
c eṣa vai rājaśārdūla vidhiḥ kṣetrajñabhāvanaḥ
 yudhiṣṭhira uvāca
a manasaś cāpi buddheś ca brūhi me lakṣaṇaṃ param
c etad adhyātmaviduṣāṃ paraṃ kāryaṃ vidhīyate
 sarpa uvāca
a buddhir ātmānugā tāta utpātena vidhīyate
c tadāśritā hi saṃjñaiṣā vidhis tasyaiṣaṇe bhavet
a buddher guṇavidhir nāsti manas tu guṇavad bhavet
c buddhir utpadyate kārye manas tūtpannam eva hi
a etad viśeṣaṇaṃ tāta manobuddhyor mayeritam
c tvam apy atrābhisaṃbuddhaḥ kathaṃ vā manyate bhavān
 yudhiṣṭhira uvāca
a aho buddhimatāṃ śreṣṭha śubhā buddhir iyaṃ tava
c viditaṃ veditavyaṃ te kasmān mām anupṛcchasi
d sarpa uvāca
d uktās te sarvaśas tāta praśnāḥ praśnavidāṃ vara
d vaiśaṃpāyana uvāca
d idānīm eṣa muñcāmi bhrātaraṃ te vṛkodaram
d nahuṣeṇa tato muktaṃ bhīmam āśliṣya sodaram
d yudhiṣṭhiro 'pi dharmātmā nahuṣaṃ pratyapūjayat
d nahuṣo 'pi muneḥ śāpād vimuktaḥ prītamānasaḥ
d divyarūpadharaḥ śrīmān pratyuvāca yudhiṣṭhiram
d saṃbhāṣyaṃ sādhubhiḥ puṇyam iti vai vaidikī śrutiḥ
d sarpatvāt paśya mukto 'haṃ tvayā saṃbhāṣya sādhunā
d dharmaṃ kila narāḥ kṛtvā labhante satsutān iha
d dharmeṇa kaḥ kṛto dharmo yena labdho bhavān sutaḥ
d na kevalaṃ prajā dhanyā yāsāṃ rājan nṛpo bhavān
d dharmo 'pi dhanyo dharmajña yasya putras tvam īdṛśaḥ
d dṛṣṭāḥ śrutāś ca bahavo nṛpā dharmaparāyaṇāḥ
d yudhiṣṭhira uvāca
d na śruto na ca dṛṣṭo me dharmajñas tvādṛśo nṛpaḥ
d sabhāgyo 'haṃ mahābhāga yasya tuṣṭo bhavān guṇaiḥ
d nāsabhāgyasya tuṣyanti devakalpā bhavādṛśāḥ
d kiṃ tu kautūhalaṃ tāta mama pārthivasattama
d ataḥ pṛcchāmi sauhārdāt tvām ahaṃ nābhyasūyayā
d sarvaśāstrārthatattvajñaṃ trailokyeśvarapūjitam
d nahuṣa uvāca
d kathaṃ tvām āviśan mohaḥ prākṛtaṃ puruṣaṃ yathā
d śrutaśīlādibhir yuktaṃ dhārmikaṃ tapasi sthitam
d suprājñam api kaunteya ṛddhir mohayate naram
d hīnābhijanavṛtto 'pi na sa rājāsti kaś cana
d yasya cetasi rājendra karoti na madaḥ padam
d yathāgnau dhruvam uṣṇatvam anile calanaṃ yathā
d yathā śaśini śītatvaṃ tathaiśvarye dhruvo madaḥ
d aiśvaryatimiraṃ cakṣur na tat paśyati nirmalam
d paścād vimalatāṃ yāti vinipātāñjanāñjitam
d vartamānaḥ sukhe svarge nāvaitīti matir mama
d so 'ham aiśvaryamohena yadāviṣṭo yudhiṣṭhira
d patitaḥ pratisaṃbuddhaḥ sāṃprataṃ bodhayāmi vaḥ
d lokadvayahitaṃ vaktuṃ jñātuṃ ko vā na paṇḍitaḥ
d tatkriyānuvidhānatve munayo 'pi na paṇḍitāḥ
d tasmāl lokadvayasyeṣṭaṃ kartavyaṃ te narādhipa
d guhyam etan mahābāho kathitaṃ te mayākhilam
d dvijāś ca nāvamantavyās trailokyeśvarapūjitāḥ
d devavat pūjanīyāś ca dānamānārcanādibhiḥ
d yaiḥ kṛtaḥ sarvabhakṣo 'gnir apeyaś ca mahodadhiḥ
d kṣayī cāpāditaś candraḥ ko na naśyet prakopya tān
d lokān anyān sṛjeyur ye lokapālāṃś ca kopitāḥ
d devān kuryur adevāṃś ca kaḥ kṣuṇvaṃs tān samṛdhnuyāt
d yān upāśritya tiṣṭhanti lokā devāś ca sarvadā
d brahma caiva dhanaṃ yeṣāṃ ko hiṃsyāt tāñ jijīviṣuḥ
d praṇītaś cāpraṇītaś ca yathāgnir daivataṃ mahat
d evaṃ vidvān avidvāṃś ca brāhmaṇo daivataṃ param
a sarvajñaṃ tvāṃ kathaṃ moha āviśat svargavāsinam
b kathaṃ ca sarpatāṃ yāto bhavān vyākhyātum arhati
c evam adbhutakarmāṇam iti me saṃśayo mahān
 sarpa uvāca
a suprajñam api cec chūram ṛddhir mohayate naram
c vartamānaḥ sukhe sarvo nāvaitīti matir mama
a so 'ham aiśvaryamohena madāviṣṭo yudhiṣṭhira
c patitaḥ pratisaṃbuddhas tvāṃ tu saṃbodhayāmy aham
a kṛtaṃ kāryaṃ mahārāja tvayā mama paraṃtapa
c kṣīṇaḥ śāpaḥ sukṛcchro me tvayā saṃbhāṣya sādhunā
a ahaṃ hi divi divyena vimānena caran purā
c abhimānena mattaḥ san kaṃ cin nānyam acintayam
a brahmarṣidevagandharvayakṣarākṣasakiṃnarāḥ
c karān mama prayacchanti sarve trailokyavāsinaḥ
a cakṣuṣā yaṃ prapaśyāmi prāṇinaṃ pṛthivīpate
c tasya tejo harāmy āśu tad dhi dṛṣṭibalaṃ mama
a brahmarṣīṇāṃ sahasraṃ hi uvāha śibikāṃ mama
c sa mām apanayo rājan bhraṃśayām āsa vai śriyaḥ
a tatra hy agastyaḥ pādena vahan spṛṣṭo mayā muniḥ
c adṛṣṭena tato 'smy ukto dhvaṃsa sarpeti vai ruṣā
a tatas tasmād vimānāgrāt pracyutaś cyutabhūṣaṇaḥ
c prapatan bubudhe ''tmānaṃ vyālībhūtam adhomukham
a ayācaṃ tam ahaṃ vipraṃ śāpasyānto bhaved iti
c ajñānāt saṃpravṛttasya bhagavan kṣantum arhasi
a tataḥ sa mām uvācedaṃ prapatantaṃ kṛpānvitaḥ
c yudhiṣṭhiro dharmarājaḥ śāpāt tvāṃ mokṣayiṣyati
a abhimānasya ghorasya balasya ca narādhipa
c phale kṣīṇe mahārāja phalaṃ puṇyam avāpsyasi
a tato me vismayo jātas tad dṛṣṭvā tapaso balam
c brahma ca brāhmaṇatvaṃ ca yena tvāham acūcudam
a satyaṃ damas tapo yogam ahiṃsā dānanityatā
c sādhakāni sadā puṃsāṃ na jātir na kulaṃ nṛpa
a ariṣṭa eṣa te bhrātā bhīmo mukto mahābhujaḥ
c svasti te 'stu mahārāja gamiṣyāmi divaṃ punaḥ
d sa cāyaṃ puruṣavyāghra kālaḥ puṇya upasthitaḥ
d tad asmāt kāraṇāt pārtha kāryaṃ mama mahat kṛtam
 vaiśaṃpāyana uvāca
 tatas tasmin muhūrte tu vimānaṃ kāmagāmi vai
 avapātena mahatā tatrāvāpatad uttamam
a ity uktvājagaraṃ dehaṃ tyaktvā sa nahuṣo nṛpaḥ
c divyaṃ vapuḥ samāsthāya gatas tridivam eva ha
a yudhiṣṭhiro 'pi dharmātmā bhrātrā bhīmena saṃgataḥ
c dhaumyena sahitaḥ śrīmān āśramaṃ punar abhyagāt
a tato dvijebhyaḥ sarvebhyaḥ sametebhyo yathātatham
c kathayām āsa tat sarvaṃ dharmarājo yudhiṣṭhiraḥ
a tac chrutvā te dvijāḥ sarve bhrātaraś cāsya te trayaḥ
c āsan suvrīḍitā rājan draupadī ca yaśasvinī
a te tu sarve dvijaśreṣṭhāḥ pāṇḍavānāṃ hitepsayā
c maivam ity abruvan bhīmaṃ garhayanto 'sya sāhasam
a pāṇḍavās tu bhayān muktaṃ prekṣya bhīmaṃ mahābalam
c harṣam āhārayāṃ cakrur vijahruś ca mudā yutāḥ
 vaiśaṃpāyana uvāca
a nidāghāntakaraḥ kālaḥ sarvabhūtasukhāvahaḥ
c tatraiva vasatāṃ teṣāṃ prāvṛṭ samabhipadyata
a chādayanto mahāghoṣāḥ khaṃ diśaś ca balāhakāḥ
c pravavarṣur divārātram asitāḥ satataṃ tadā
a tapātyayaniketāś ca śataśo 'tha sahasraśaḥ
c apetārkaprabhājālāḥ savidyudvimalaprabhāḥ
a virūḍhaśaṣpā pṛthivī mattadaṃśasarīsṛpā
c babhūva payasā siktā śāntadhūmarajo 'ruṇā
a na sma prajñāyate kiṃ cid ambhasā samavastṛte
c samaṃ vā viṣamaṃ vāpi nadyo vā sthāvarāṇi vā
a kṣubdhatoyā mahāghoṣāḥ śvasamānā ivāśugāḥ
c sindhavaḥ śobhayāṃ cakruḥ kānanāni tapātyaye
a nadatāṃ kānanānteṣu śrūyante vividhāḥ svanāḥ
c vṛṣṭibhis tāḍyamānānāṃ varāhamṛgapakṣiṇām
a stokakāḥ śikhinaś caiva puṃskokilagaṇaiḥ saha
c mattāḥ paripatanti sma dardurāś caiva darpitāḥ
a tathā bahuvidhākārā prāvṛṇ meghānunāditā
c abhyatītā śivā teṣāṃ caratāṃ marudhanvasu
a krauñcahaṃsagaṇākīrṇā śarat praṇihitābhavat
c rūḍhakakṣavanaprasthā prasannajalanimnagā
a vimalākāśanakṣatrā śarat teṣāṃ śivābhavat
c mṛgadvijasamākīrṇā pāṇḍavānāṃ mahātmanām
a paśyantaḥ śāntarajasaḥ kṣapā jaladaśītalāḥ
c grahanakṣatrasaṃghaiś ca somena ca virājitāḥ
a kumudaiḥ puṇḍarīkaiś ca śītavāridharāḥ śivāḥ
c nadīḥ puṣkariṇīś caiva dadṛśuḥ samalaṃkṛtāḥ
a ākāśanīkāśataṭāṃ nīpanīvārasaṃkulām
c babhūva caratāṃ harṣaḥ puṇyatīrthāṃ sarasvatīm
a te vai mumudire vīrāḥ prasannasalilāṃ śivām
c paśyanto dṛḍhadhanvānaḥ paripūrṇāṃ sarasvatīm
a teṣāṃ puṇyatamā rātriḥ parvasaṃdhau sma śāradī
c tatraiva vasatām āsīt kārttikī janamejaya
a puṇyakṛdbhir mahāsattvais tāpasaiḥ saha pāṇḍavāḥ
c tat sarvaṃ bharataśreṣṭhāḥ samūhur yogam uttamam
a tamisrābhyudaye tasmin dhaumyena saha pāṇḍavāḥ
c sūtaiḥ paurogavaiś caiva kāmyakaṃ prayayur vanam
 vaiśaṃpāyana uvāca
a kāmyakaṃ prāpya kaunteyā yudhiṣṭhirapurogamāḥ
c kṛtātithyā munigaṇair niṣeduḥ saha kṛṣṇayā
a tatas tān pariviśvastān vasataḥ pāṇḍunandanān
c brāhmaṇā bahavas tatra samantāt paryavārayan
a athābravīd dvijaḥ kaś cid arjunasya priyaḥ sakhā
c eṣyatīha mahābāhur vaśī śaurir udāradhīḥ
a viditā hi harer yūyam ihāyātāḥ kurūdvahāḥ
c sadā hi darśanākāṅkṣī śreyo 'nveṣī ca vo hariḥ
a bahuvatsarajīvī ca mārkaṇḍeyo mahātapāḥ
c svādhyāyatapasā yuktaḥ kṣipraṃ yuṣmān sameṣyati
a tathaiva tasya bruvataḥ pratyadṛṣyata keśavaḥ
c sainyasugrīvayuktena rathena rathināṃ varaḥ
a maghavān iva paulomyā sahitaḥ satyabhāmayā
c upāyād devakīputro didṛkṣuḥ kurusattamān
a avatīrya rathāt kṛṣṇo dharmarājaṃ yathāvidhi
c vavande mudito dhīmān bhīmaṃ ca balināṃ varam
a pūjayām āsa dhaumyaṃ ca yamābhyām abhivāditaḥ
c pariṣvajya guḍākeśaṃ draupadīṃ paryasāntvayat
a sa dṛṣṭvā phalgunaṃ vīraṃ cirasya priyam āgatam
c paryaṣvajata dāśārhaḥ punaḥ punar ariṃdamam
a tathaiva satyabhāmāpi draupadīṃ pariṣasvaje
c pāṇḍavānāṃ priyāṃ bhāryāṃ kṛṣṇasya mahiṣī priyā
a tatas te pāṇḍavāḥ sarve sabhāryāḥ sapurohitāḥ
c ānarcuḥ puṇḍarīkākṣaṃ parivavruś ca sarvaśaḥ
a kṛṣṇas tu pārthena sametya vidvān
dhanaṃjayenāsuratarjanena
c babhau yathā bhūtapatir mahātmā
sametya sākṣād bhagavān guhena
a tataḥ samastāni kirīṭamālī
vaneṣu vṛttāni gadāgrajāya
c uktvā yathāvat punar anvapṛcchat
kathaṃ subhadrā ca tathābhimanyuḥ
a sa pūjayitvā madhuhā yathāvat
pārthāṃś ca kṛṣṇāṃ ca purohitaṃ ca
c uvāca rājānam abhipraśaṃsan
yudhiṣṭhiraṃ tatra sahopaviśya
a dharmaḥ paraḥ pāṇḍava rājyalābhāt
tasyārtham āhus tapa eva rājan
c satyārjavābhyāṃ caratā svadharmaṃ
jitas tavāyaṃ ca paraś ca lokaḥ
a adhītam agre caratā vratāni
samyag dhanurvedam avāpya kṛtsnam
c kṣātreṇa dharmeṇa vasūni labdhvā
sarve hy avāptāḥ kratavaḥ purāṇāḥ
a na grāmyadharmeṣu ratis tavāsti
kāmān na kiṃ cit kuruṣe narendra
c na cārthalobhāt prajahāsi dharmaṃ
tasmāt svabhāvād asi dharmarājaḥ
a dānaṃ ca satyaṃ ca tapaś ca rājañ
śraddhā ca śāntiś ca dhṛtiḥ kṣamā ca
b āpatsv api tvaṃ na jahāsi rājan
c avāpya rāṣṭrāṇi vasūni bhogān
eṣā parā pārtha sadā ratis te
a yadā janaughaḥ kurujāṅgalānāṃ
kṛṣṇāṃ sabhāyām avaśām apaśyat
c apetadharmavyavahāravṛttaṃ
saheta tat pāṇḍava kas tvad anyaḥ
a asaṃśayaṃ sarvasamṛddhakāmaḥ
kṣipraṃ prajāḥ pālayitāsi samyak
c ime vayaṃ nigrahaṇe kurūṇāṃ
yadi pratijñā bhavataḥ samāptā
a dhaumyaṃ ca kṛṣṇāṃ ca yudhiṣṭhiraṃ ca
yamau ca bhīmaṃ ca daśārhasiṃhaḥ
c uvāca diṣṭyā bhavatāṃ śivena
prāptaḥ kirīṭī muditaḥ kṛtāstraḥ
a provāca kṛṣṇām api yājñasenīṃ
daśārhabhartā sahitaḥ suhṛdbhiḥ
b diṣṭyā samagrāsi dhanaṃjayena
b samāgatety evam uvāca kṛṣṇaḥ
c kṛṣṇe dhanurvedaratipradhānāḥ
satyavratās te śiśavaḥ suśīlāḥ
e sadbhiḥ sadaivācaritaṃ samādhiṃ
caranti putrās tava yājñaseni
a rājyena rāṣṭraiś ca nimantryamāṇāḥ
pitrā ca kṛṣṇe tava sodaraiś ca
c na yajñasenasya na mātulānāṃ
gṛheṣu bālā ratim āpnuvanti
a ānartam evābhimukhāḥ śivena
gatvā dhanurvedaratipradhānāḥ
c tavātmajā vṛṣṇipuraṃ praviśya
na daivatebhyaḥ spṛhayanti kṛṣṇe
a yathā tvam evārhasi teṣu vṛttiṃ
prayoktum āryā ca yathaiva kuntī
c teṣv apramādena sadā karoti
tathā ca bhūyaś ca tathā subhadrā
a yathāniruddhasya yathābhimanyor
yathā sunīthasya yathaiva bhānoḥ
c tathā vinetā ca gatiś ca kṛṣṇe
tavātmajānām api raukmiṇeyaḥ
a gadāsicarmagrahaṇeṣu śūrān
astreṣu śikṣāsu rathāśvayāne
c samyag vinetā vinayaty atandrīs
tāṃś cābhimanyuḥ satataṃ kumāraḥ
a sa cāpi samyak praṇidhāya śikṣām
astrāṇi caiṣāṃ guruvat pradāya
c tavātmajānāṃ ca tathābhimanyoḥ
parākramais tuṣyati raukmiṇeyaḥ
a yadā vihāraṃ prasamīkṣamāṇāḥ
prayānti putrās tava yājñaseni
c ekaikam eṣām anuyānti tatra
rathāś ca yānāni ca dantinaś ca
a athābravīd dharmarājaṃ tu kṛṣṇo
daśārhayodhāḥ kukurāndhakāś ca
c ete nideśaṃ tava pālayanti
tiṣṭhanti yatrecchasi tatra rājan
d yodhās tavārtheṣu narendrayantā
d kurvantu kāryaṃ sarathāḥ sanāgāḥ
a āvartatāṃ kārmukavegavātā
halāyudhapragrahaṇā madhūnām
c senā tavārtheṣu narendra yattā
sasādipattyaśvarathā sanāgā
a prasthāpyatāṃ pāṇḍava dhārtarāṣṭraḥ
suyodhanaḥ pāpakṛtāṃ variṣṭhaḥ
c sa sānubandhaḥ sasuhṛdgaṇaś ca
saubhasya saubhādhipateś ca mārgam
a kāmaṃ tathā tiṣṭha narendra tasmin
yathā kṛtas te samayaḥ sabhāyām
c dāśārhayodhais tu sasādiyodhaṃ
pratīkṣatāṃ nāgapuraṃ bhavantam
a vyapetamanyur vyapanītapāpmā
vihṛtya yatrecchasi tatra kāmam
c tataḥ samṛddhaṃ prathamaṃ viśokaḥ
prapatsyase nāgapuraṃ sarāṣṭram
a tatas tad ājñāya mataṃ mahātmā
yathāvad uktaṃ puruṣottamena
c praśasya viprekṣya ca dharmarājaḥ
kṛtāñjaliḥ keśavam ity uvāca
a asaṃśayaṃ keśava pāṇḍavānāṃ
bhavān gatis tvaccharaṇā hi pārthāḥ
c kālodaye tac ca tataś ca bhūyaḥ
kartā bhavān karma na saṃśayo 'sti
a yathāpratijñaṃ vihṛtaś ca kālaḥ
sarvāḥ samā dvādaśa nirjaneṣu
c ajñātacaryāṃ vidhivat samāpya
bhavadgatāḥ keśava pāṇḍaveyāḥ
d eṣaiva buddhir juṣatāṃ sadā tvāṃ
d satye sthitāḥ keśava pāṇḍaveyāḥ
d sadānadharmāḥ sajanāḥ sadārāḥ
d sabāndhavās tvaccharaṇā hi pārthāḥ
 vaiśaṃpāyana uvāca
a tathā vadati vārṣṇeye dharmarāje ca bhārata
c atha paścāt tapovṛddho bahuvarṣasahasradhṛk
e pratyadṛṣyata dharmātmā mārkaṇḍeyo mahātapāḥ
f ajaraś cāmaraś caiva rūpaudāryaguṇānvitaḥ
f vyadṛśyata tathā yukto yathā syāt pañcaviṃśakaḥ
f mahāvarāhakoṭyāṃ ca brahmaṇām ayutāni ca
f vyacintayan mahātmā vai tathā rāmaṃ salakṣmaṇam
a tam āgatam ṛṣiṃ vṛddhaṃ bahuvarṣasahasriṇam
c ānarcur brāhmaṇāḥ sarve kṛṣṇaś ca saha pāṇḍavaiḥ
a tam arcitaṃ suviṣvastam āsīnam ṛṣisattamam
c brāhmaṇānāṃ matenāha pāṇḍavānāṃ ca keśavaḥ
a śuśrūṣavaḥ pāṇḍavās te brāhmaṇāś ca samāgatāḥ
c draupadī satyabhāmā ca tathāhaṃ paramaṃ vacaḥ
a purāvṛttāḥ kathāḥ puṇyāḥ sadācārāḥ sanātanāḥ
c rājñāṃ strīṇām ṛṣīṇāṃ ca mārkaṇḍeya vicakṣva naḥ
a teṣu tatropaviṣṭeṣu devarṣir api nāradaḥ
c ājagāma viśuddhātmā pāṇḍavān avalokakaḥ
a tam apy atha mahātmānaṃ sarve tu puruṣarṣabhāḥ
c pādyārghyābhyāṃ yathānyāyam upatasthur manīṣiṇam
a nāradas tv atha devarṣir jñātvā tāṃs tu kṛtakṣaṇān
c mārkaṇḍeyasya vadatas tāṃ kathām anvamodata
a uvāca cainaṃ kālajñaḥ smayann iva sa nāradaḥ
c brahmarṣe kathyatāṃ yat te pāṇḍaveṣu vivakṣitam
a evam uktaḥ pratyuvāca mārkaṇḍeyo mahātapāḥ
c kṣaṇaṃ kurudhvaṃ vipulam ākhyātavyaṃ bhaviṣyati
a evam uktāḥ kṣaṇaṃ cakruḥ pāṇḍavāḥ saha tair dvijaiḥ
c madhyaṃdine yathādityaṃ prekṣantas taṃ mahāmunim
 vaiśaṃpāyana uvāca
a taṃ vivakṣantam ālakṣya kururājo mahāmunim
c kathāsaṃjananārthāya codayām āsa pāṇḍavaḥ
a bhavān daivatadaityānām ṛṣīṇāṃ ca mahātmanām
c rājarṣīṇāṃ ca sarveṣāṃ caritajñaḥ sanātanaḥ
a sevyaś copāsitavyaś ca mato naḥ kāṅkṣitaś ciram
c ayaṃ ca devakīputraḥ prāpto 'smān avalokakaḥ
a bhavaty eva hi me buddhir dṛṣṭvātmānaṃ sukhāc cyutam
c dhārtarāṣṭrāṃś ca durvṛttān ṛdhyataḥ prekṣya sarvaśaḥ
a karmaṇaḥ puruṣaḥ kartā śubhasyāpy aśubhasya ca
c svaphalaṃ tad upāśnāti kathaṃ kartā svid īśvaraḥ
a atha vā sukhaduḥkheṣu nṛṇāṃ brahmavidāṃ vara
c iha vā kṛtam anveti paradehe 'tha vā punaḥ
a dehī ca dehaṃ saṃtyajya mṛgyamāṇaḥ śubhāśubhaiḥ
c kathaṃ saṃyujyate pretya iha vā dvijasattama
a aihalaukikam evaitad utāho pāralaukikam
c kva ca karmāṇi tiṣṭhanti jantoḥ pretasya bhārgava
d etat sarvaṃ yathāvṛttaṃ mune vaktum ihārhasi
 mārkaṇḍeya uvāca
a tvadyukto 'yam anupraśno yathāvad vadatāṃ vara
c viditaṃ veditavyaṃ te sthityartham anupṛcchasi
a atra te vartayiṣyāmi tad ihaikamanāḥ śṛṇu
c yathehāmutra ca naraḥ sukhaduḥkham upāśnute
a nirmalāni śarīrāṇi viśuddhāni śarīriṇām
c sasarja dharmatantrāṇi pūrvotpannaḥ prajāpatiḥ
a amoghabalasaṃkalpāḥ suvratāḥ satyavādinaḥ
c brahmabhūtā narāḥ puṇyāḥ purāṇāḥ kurunandana
a sarve devaiḥ samāyānti svacchandena nabhastalam
c tataś ca punar āyānti sarve svacchandacāriṇaḥ
a svacchandamaraṇāś cāsan narāḥ svacchandajīvinaḥ
c alpabādhā nirātaṅkā siddhārthā nirupadravāḥ
a draṣṭāro devasaṃghānām ṛṣīṇāṃ ca mahātmanām
c pratyakṣāḥ sarvadharmāṇāṃ dāntā vigatamatsarāḥ
a āsan varṣasahasrāṇi tathā putrasahasriṇaḥ
c tataḥ kālāntare 'nyasmin pṛthivītalacāriṇaḥ
a kāmakrodhābhibhūtās te māyāvyājopajīvinaḥ
c lobhamohābhibhūtāś ca tyaktā devais tato narāḥ
a aśubhaiḥ karmabhiḥ pāpās tiryaṅ narakagāminaḥ
c saṃsāreṣu vicitreṣu pacyamānāḥ punaḥ punaḥ
a mogheṣṭā moghasaṃkalpā moghajñānā vicetasaḥ
b kāṅkṣiṇaḥ sarvakāmānāṃ nāstikā bhinnasetavaḥ
c sarvātiśaṅkinaś caiva saṃvṛttāḥ kleśabhāginaḥ
e aśubhaiḥ karmabhiś cāpi prāyaśaḥ paricihnitāḥ
a dauṣkulyā vyādhibahulā durātmāno 'pratāpinaḥ
c bhavanty alpāyuṣaḥ pāpā raudrakarmaphalodayāḥ
e nāthantaḥ sarvakāmānāṃ nāstikā bhinnasetavaḥ
a jantoḥ pretasya kaunteya gatiḥ svair iha karmabhiḥ
c prājñasya hīnabuddheś ca karmakośaḥ kva tiṣṭhati
a kvasthas tat samupāśnāti sukṛtaṃ yadi vetarat
b mārkaṇḍeya uvāca
b tvad yukto 'yam anupraśnaḥ śṛṇu bhārata tattvataḥ
c iti te darśanaṃ yac ca tatrāpy anunayaṃ śṛṇu
a ayam ādiśarīreṇa devasṛṣṭena mānavaḥ
c śubhānām aśubhānāṃ ca kurute saṃcayaṃ mahat
a āyuṣo 'nte prahāyedaṃ kṣīṇaprāyaṃ kalevaram
c saṃbhavaty eva yugapad yonau nāsty antarābhavaḥ
a tatrāsya svakṛtaṃ karma chāyevānugataṃ sadā
b anuśete śayānaṃ ca tiṣṭhantaṃ cānutiṣṭhati
b anudhāvati dhāvantaṃ pūrvakarma kṛtaṃ naram
c phalaty atha sukhārho vā duḥkhārho vāpi jāyate
a kṛtāntavidhisaṃyuktaḥ sa jantur lakṣaṇaiḥ śubhaiḥ
c aśubhair vā nirādāno lakṣyate jñānadṛṣṭibhiḥ
a eṣā tāvad abuddhīnāṃ gatir uktā yudhiṣṭhira
c ataḥ paraṃ jñānavatāṃ nibodha gatim uttamām
a manuṣyās taptatapasaḥ sarvāgamaparāyaṇāḥ
c sthiravratāḥ satyaparā guruśuśrūṣaṇe ratāḥ
a suśīlāḥ śuklajātīyāḥ kṣāntā dāntāḥ sutejasaḥ
c śubhayonyantaragatāḥ prāyaśaḥ śubhalakṣaṇāḥ
a jitendriyatvād vaśinaḥ śuklatvān mandarogiṇaḥ
c alpabādhaparitrāsād bhavanti nirupadravāḥ
a cyavantaṃ jāyamānaṃ ca garbhasthaṃ caiva sarvaśaḥ
c svam ātmānaṃ paraṃ caiva budhyante jñānacakṣuṣaḥ
d ṛṣayas te mahātmānaḥ pratyakṣāgamabuddhayaḥ
e karmabhūmim imāṃ prāpya punar yānti surālayam
f kṛtvā śubhāni karmāṇi jñānena bharatarṣabha
a kiṃ cid daivād dhaṭhāt kiṃ cit kiṃ cid eva svakarmabhiḥ
c prāpnuvanti narā rājan mā te 'stv anyā vicāraṇā
a imām atropamāṃ cāpi nibodha vadatāṃ vara
c manuṣyaloke yac chreyaḥ paraṃ manye yudhiṣṭhira
a iha vaikasya nāmutra amutraikasya no iha
c iha cāmutra caikasya nāmutraikasya no iha
a dhanāni yeṣāṃ vipulāni santi
nityaṃ ramante suvibhūṣitāṅgāḥ
c teṣām ayaṃ śatruvaraghna loko
nāsau sadā dehasukhe ratānām
a ye yogayuktās tapasi prasaktāḥ
svādhyāyaśīlā jarayanti dehān
c jitendriyā bhūtahite niviṣṭās
teṣām asau nāyam arighna lokaḥ
a ye dharmam eva prathamaṃ caranti
dharmeṇa labdhvā ca dhanāni kāle
c dārān avāpya kratubhir yajante
teṣām ayaṃ caiva paraś ca lokaḥ
a ye naiva vidyāṃ na tapo na dānaṃ
na cāpi mūḍhāḥ prajane yatante
c na cādhigacchanti sukhāny abhāgyās
teṣām ayaṃ caiva paraś ca nāsti
a sarve bhavantas tv ativīryasattvā
divyaujasaḥ saṃhananopapannāḥ
c lokād amuṣmād avaniṃ prapannāḥ
svadhītavidyāḥ surakāryahetoḥ
a kṛtvaiva karmāṇi mahānti śūrās
tapodamācāravihāraśīlāḥ
c devān ṛṣīn pretagaṇāṃś ca sarvān
saṃtarpayitvā vidhinā pareṇa
a svargaṃ paraṃ puṇyakṛtāṃ nivāsaṃ
krameṇa saṃprāpsyatha karmabhiḥ svaiḥ
c mā bhūd viśaṅkā tava kauravendra
dṛṣṭvātmanaḥ kleśam imaṃ sukhārha
 vaiśaṃpāyana uvāca
a mārkaṇḍeyaṃ mahātmānam ūcuḥ pāṇḍusutās tadā
c māhātmyaṃ dvijamukhyānāṃ śrotum icchāma kathyatām
a evam uktaḥ sa bhagavān mārkaṇḍeyo mahātapāḥ
c uvāca sumahātejāḥ sarvaśāstraviśāradaḥ
a haihayānāṃ kulakaro rājā parapuraṃjayaḥ
c kumāro rūpasaṃpanno mṛgayām acarad balī
a caramāṇas tu so 'raṇye tṛṇavīrutsamāvṛte
c kṛṣṇājinottarāsaṅgaṃ dadarśa munim antike
e sa tena nihato 'raṇye manyamānena vai mṛgam
a vyathitaḥ karma tat kṛtvā śokopahatacetanaḥ
c jagāma haihayānāṃ vai sakāśaṃ prathitātmanām
a rājñāṃ rājīvanetrosau kumāraḥ pṛthivīpate
c teṣāṃ ca tad yathāvṛttaṃ kathayām āsa vai tadā
d sukumāro mahīpālo hehayānāṃ mahībhṛtām
a taṃ cāpi hiṃsitaṃ tāta muniṃ mūlaphalāśinam
c śrutvā dṛṣṭvā ca te tatra babhūvur dīnamānasāḥ
a kasyāyam iti te sarve mārgamāṇās tatas tataḥ
c jagmuś cāriṣṭanemes te tārkṣyasyāśramam añjasā
a te 'bhivādya mahātmānaṃ taṃ muniṃ saṃśitavratam
c tasthuḥ sarve sa tu munis teṣāṃ pūjām athāharat
a te tam ūcur mahātmānaṃ na vayaṃ satkriyāṃ mune
c tvatto 'rhāḥ karmadoṣeṇa brāhmaṇo hiṃsito hi naḥ
a tān abravīt sa viprarṣiḥ kathaṃ vo brāhmaṇo hataḥ
c kva cāsau brūta sahitāḥ paśyadhvaṃ me tapobalam
a te tu tat sarvam akhilam ākhyāyāsmai yathātatham
c nāpaśyaṃs tam ṛṣiṃ tatra gatāsuṃ te samāgatāḥ
e anveṣamāṇāḥ savrīḍāḥ svapnavad gatamānasāḥ
a tān abravīt tatra munis tārkṣyaḥ parapuraṃjayaḥ
c syād ayaṃ brāhmaṇaḥ so 'tha yo yuṣmābhir vināśitaḥ
e putro hy ayaṃ mama nṛpās tapobalasamanvitaḥ
a te tu dṛṣṭvaiva tam ṛṣiṃ vismayaṃ paramaṃ gatāḥ
c mahad āścaryam iti vai vibruvāṇā mahīpate
a mṛto hy ayam ato dṛṣṭaḥ kathaṃ jīvitam āptavān
c kim etat tapaso vīryaṃ yenāyaṃ jīvitaḥ punaḥ
e śrotum icchāma viprarṣe yadi śrotavyam ity uta
a sa tān uvāca nāsmākaṃ mṛtyuḥ prabhavate nṛpāḥ
c kāraṇaṃ vaḥ pravakṣyāmi hetuyogaṃ samāsataḥ
d śuddhācārā analasāḥ saṃdhyopāsanatatparāḥ
d suśuddhānnāḥ śuddhadhanā brahmacaryavratānvitāḥ
d mṛtyuḥ prabhavate yena nāsmākaṃ nṛpasattamāḥ
a satyam evābhijānīmo nānṛte kurmahe manaḥ
c svadharmam anutiṣṭhāmas tasmān mṛtyubhayaṃ na naḥ
a yad brāhmaṇānāṃ kuśalaṃ tad eṣāṃ kathayāmahe
c naiṣāṃ duścaritaṃ brūmas tasmān mṛtyubhayaṃ na naḥ
a atithīn annapānena bhṛtyān atyaśanena ca
b saṃbhojya śeṣam aśnīmas tasmān mṛtyubhayaṃ na naḥ
b kṣāntā dāntāḥ kṣamāśīlās tīrthadānaparāyaṇāḥ
b puṇyadeśanivāsāc ca tasmān mṛtyubhayaṃ na naḥ
c tejasvideśavāsāc ca tasmān mṛtyubhayaṃ na naḥ
a etad vai leśamātraṃ vaḥ samākhyātaṃ vimatsarāḥ
c gacchadhvaṃ sahitāḥ sarve na pāpād bhayam asti vaḥ
a evam astv iti te sarve pratipūjya mahāmunim
c svadeśam agaman hṛṣṭā rājāno bharatarṣabha
 mārkaṇḍeya uvāca
a bhūya eva tu māhātmyaṃ brāhmaṇānāṃ nibodha me
c vainyo nāmeha rājarṣir aśvamedhāya dīkṣitaḥ
e tam atrir gantum ārebhe vittārtham iti naḥ śrutam
a bhūyo 'tha nānurudhyat sa dharmavyaktinidarśanāt
c saṃcintya sa mahātejā vanam evānvarocayat
e dharmapatnīṃ samāhūya putrāṃś cedam uvāca ha
a prāpsyāmaḥ phalam atyantaṃ bahulaṃ nirupadravam
c araṇyagamanaṃ kṣipraṃ rocatāṃ vo guṇādhikam
a taṃ bhāryā pratyuvācedaṃ dharmam evānurudhyatī
c vainyaṃ gatvā mahātmānam arthayasva dhanaṃ bahu
e sa te dāsyati rājarṣir yajamāno 'rthine dhanam
a tata ādāya viprarṣe pratigṛhya dhanaṃ bahu
c bhṛtyān sutān saṃvibhajya tato vraja yathepsitam
e eṣa vai paramo dharmo dharmavidbhir udāhṛtaḥ
 atrir uvāca
a kathito me mahābhāge gautamena mahātmanā
c vainyo dharmārthasaṃyuktaḥ satyavratasamanvitaḥ
a kiṃ tv asti tatra dveṣṭāro nivasanti hi me dvijāḥ
c yathā me gautamaḥ prāha tato na vyavasāmy aham
a tatra sma vācaṃ kalyāṇīṃ dharmakāmārthasaṃhitām
c mayoktām anyathā brūyus tatas te vai nirarthakām
a gamiṣyāmi mahāprājñe rocate me vacas tava
c gāś ca me dāsyate vainyaḥ prabhūtaṃ cārthasaṃcayam
 mārkaṇḍeya uvāca
a evam uktvā jagāmāśu vainyayajñaṃ mahātapāḥ
c gatvā ca yajñāyatanam atris tuṣṭāva taṃ nṛpam
d vākyair maṅgalasaṃyuktaiḥ pūjayāno 'bravīd vacaḥ
a rājan vainya tvam īśaś ca bhuvi tvaṃ prathamo nṛpaḥ
c stuvanti tvāṃ munigaṇās tvad anyo nāsti dharmavit
a tam abravīd ṛṣis tatra vacaḥ kruddho mahātapāḥ
c maivam atre punar brūyā na te prajñā samāhitā
e atra naḥ prathamaṃ sthātā mahendro vai prajāpatiḥ
a athātrir api rājendra gautamaṃ pratyabhāṣata
c ayam eva vidhātā ca yathaivendraḥ prajāpatiḥ
e tvam eva muhyase mohān na prajñānaṃ tavāsti ha
 gautama uvāca
a jānāmi nāhaṃ muhyāmi tvaṃ vivakṣur vimuhyase
c stoṣyase 'bhyudayaprepsus tasya darśanasaṃśrayāt
a na vettha paramaṃ dharmaṃ na cāvaiṣi prayojanam
c bālas tvam asi mūḍhaś ca vṛddhaḥ kenāpi hetunā
 mārkaṇḍeya uvāca
a vivadantau tathā tau tu munīnāṃ darśane sthitau
c ye tasya yajñe saṃvṛttās te 'pṛcchanta kathaṃ tv imau
a praveśaḥ kena datto 'yam anayor vainyasaṃsadi
c uccaiḥ samabhibhāṣantau kena kāryeṇa viṣṭhitau
a tataḥ paramadharmātmā kāśyapaḥ sarvadharmavit
c vivādināv anuprāptau tāv ubhau pratyavedayat
a athābravīt sadasyāṃs tu gautamo munisattamān
c āvayor vyāhṛtaṃ praśnaṃ śṛṇuta dvijapuṃgavāḥ
e vainyo vidhātety āhātrir atra naḥ saṃśayo mahān
f tatas tad gautamenoktaṃ vākyaṃ vainyasya saṃsadi
a śrutvaiva tu mahātmāno munayo 'bhyadravan drutam
c sanatkumāraṃ dharmajñaṃ saṃśayacchedanāya vai
d papracchuḥ praṇatāḥ sarve brahmāṇam iva somapāḥ
a sa ca teṣāṃ vacaḥ śrutvā yathātattvaṃ mahātapāḥ
c pratyuvācātha tān evaṃ dharmārthasahitaṃ vacaḥ
 sanatkumāra uvāca
a brahma kṣatreṇa sahitaṃ kṣatraṃ ca brahmaṇā saha
b saṃyuktau dahataḥ śatrūn vanānīvāgnimārutau
c rājā vai prathamo dharmaḥ prajānāṃ patir eva ca
e sa eva śakraḥ śukraś ca sa dhātā sa bṛhaspatiḥ
a prajāpatir virāṭ samrāṭ kṣatriyo bhūpatir nṛpaḥ
c ya ebhiḥ stūyate śabdaiḥ kas taṃ nārcitum arhati
a purāyonir yudhājic ca abhiyā mudito bhavaḥ
c svarṇetā sahajid babhrur iti rājābhidhīyate
a satyamanyur yudhājīvaḥ satyadharmapravartakaḥ
c adharmād ṛṣayo bhītā balaṃ kṣatre samādadhan
d purā yo brahmaṇā sṛṣṭaḥ prajānāṃ paripālane
d duṣṭānāṃ nigrahaṃ kartā sa ca rājābhidhīyate
d satyaṃ manyur dayā rakṣā dharmādharmavilokanam
d vidyante yasya cārāś ca sa rājety abhidhīyate
d asmābhir brāhmaṇaiḥ kṣatraṃ kṣatreṇa brahma cāvyayam
a ādityo divi deveṣu tamo nudati tejasā
c tathaiva nṛpatir bhūmāv adharmaṃ nudate bhṛśam
a ato rājñaḥ pradhānatvaṃ śāstraprāmāṇyadarśanāt
c uttaraḥ sidhyate pakṣo yena rājeti bhāṣitam
d atriṇā vyāhṛtaṃ pūrvaṃ tat tathaiva na cānyathā
 mārkaṇḍeya uvāca
a tataḥ sa rājā saṃhṛṣṭaḥ siddhe pakṣe mahāmanāḥ
c tam atrim abravīt prītaḥ pūrvaṃ yenābhisaṃstutaḥ
a yasmāt sarvamanuṣyeṣu jyāyāṃsaṃ mām ihābravīḥ
c sarvadevaiś ca viprarṣe saṃmitaṃ śreṣṭham eva ca
e tasmāt te 'haṃ pradāsyāmi vividhaṃ vasu bhūri ca
a dāsīsahasraṃ śyāmānāṃ suvastrāṇām alaṃkṛtam
c daśa koṭyo hiraṇyasya rukmabhārāṃs tathā daśa
e etad dadāni te vipra sarvajñas tvaṃ hi me mataḥ
a tad atrir nyāyataḥ sarvaṃ pratigṛhya mahāmanāḥ
c pratyājagāma tejasvī gṛhān eva mahātapāḥ
a pradāya ca dhanaṃ prītaḥ putrebhyaḥ prayatātmavān
c tapaḥ samabhisaṃdhāya vanam evānvapadyata
 mārkaṇḍeya uvāca
a atraiva ca sarasvatyā gītaṃ parapuraṃjaya
c pṛṣṭayā muninā vīra śṛṇu tārkṣyeṇa dhīmatā
 tārkṣya uvāca
a kiṃ nu śreyaḥ puruṣasyeha bhadre
kathaṃ kurvan na cyavate svadharmāt
c ācakṣva me cārusarvāṅgi sarvaṃ
tvayānuśiṣṭo na cyaveyaṃ svadharmāt
a kathaṃ cāgniṃ juhuyāṃ pūjaye vā
kasmin kāle kena dharmo na naśyet
c etat sarvaṃ subhage prabravīhi
yathā lokān virajāḥ saṃcareyam
 mārkaṇḍeya uvāca
a evaṃ pṛṣṭā prītiyuktena tena
śuśrūṣum īkṣyottamabuddhiyuktam
c tārkṣyaṃ vipraṃ dharmayuktaṃ hitaṃ ca
sarasvatī vākyam idaṃ babhāṣe
 sarasvaty uvāca
a yo brahma jānāti yathāpradeśaṃ
svādhyāyanityaḥ śucir apramattaḥ
c sa vai puro devapurasya gantā
sahāmaraiḥ prāpnuyāt prītiyogam
a tatra sma ramyā vipulā viśokāḥ
supuṣpitāḥ puṣkariṇyaḥ supuṇyāḥ
c akardamā mīnavatyaḥ sutīrthā
hiraṇmayair āvṛtāḥ puṇḍarīkaiḥ
a tāsāṃ tīreṣv āsate puṇyakarmā
mahīyamānaḥ pṛthag apsarobhiḥ
c supuṇyagandhābhir alaṃkṛtābhir
hiraṇyavarṇābhir atīva hṛṣṭaḥ
a paraṃ lokaṃ gopradās tv āpnuvanti
dattvānaḍvāhaṃ sūryalokaṃ vrajanti
c vāso dattvā candramasaḥ sa lokaṃ
dattvā hiraṇyam amṛtatvam eti
a dhenuṃ dattvā suvratāṃ sādhudohāṃ
kalyāṇavat sāmapalāyinīṃ ca
c yāvanti romāṇi bhavanti tasyās
tāvad varṣāṇy aśnute svargalokam
a anaḍvāhaṃ suvrataṃ yo dadāti
halasya voḍhāram anantavīryam
c dhuraṃdharaṃ balavantaṃ yuvānaṃ
prāpnoti lokān daśa dhenudasya
d dadāti yo vai kapilāṃ sacailāṃ
d kāṃsyopadohāṃ draviṇottarīyām
d tais tair guṇaiḥ kāmaduhātha bhūtvā
d naraṃ pradātāram upaiti sā gauḥ
d yāvanti romāṇi bhavanti dhenvās
d tāvat phalaṃ labhate gopradāne
d putrāṃś ca pautrāṃś ca kulaṃ ca sarvam
d āsaptamaṃ tārayate paratra
d sadakṣiṇāṃ kāñcanacāruśṛṅgīṃ
d kāṃsyopadohāṃ draviṇottarīyām
d dhenuṃ tilānāṃ dadato dvijāya
d lokā vasūnāṃ sulabhā bhavanti
d svakarmabhir dānavasaṃniruddhe
d tīvrāndhakāre narake patantam
d mahārṇave naur iva vātayuktā
d dānaṃ gavāṃ tārayate paratra
d yo brahmadeyāṃ tu dadāti kanyāṃ
d bhūmipradānaṃ ca karoti vipre
d dadāti dānaṃ vidhinā ca yaś ca
d sa lokam āpnoti puraṃdarasya
a yaḥ sapta varṣāṇi juhoti tārkṣya
havyaṃ tv agnau suvrataḥ sādhuśīlaḥ
c saptāvarān sapta pūrvān punāti
pitāmahān ātmanaḥ karmabhiḥ svaiḥ
 tārkṣya uvāca
a kim agnihotrasya vrataṃ purāṇam
ācakṣva me pṛcchataś cārurūpe
c tvayānuśiṣṭo 'ham ihādya vidyāṃ
yad agnihotrasya vrataṃ purāṇam
 sarasvaty uvāca
a na cāśucir nāpy anirṇiktapāṇir
nābrahmavij juhuyān nāvipaścit
c bubhukṣavaḥ śucikāmā hi devā
nāśraddadhānād dhi havir juṣanti
a nāśrotriyaṃ devahavye niyuñjyān
moghaṃ parā siñcati tādṛśo hi
c apūrṇam aśrotriyam āha tārkṣya
na vai tādṛg juhuyād agnihotram
a kṛśānuṃ ye juhvati śraddadhānāḥ
satyavratā hutaśiṣṭāśinaś ca
c gavāṃ lokaṃ prāpya te puṇyagandhaṃ
paśyanti devaṃ paramaṃ cāpi satyam
 tārkṣya uvāca
a kṣetrajñabhūtāṃ paralokabhāve
karmodaye buddhim atipraviṣṭām
c prajñāṃ ca devīṃ subhage vimṛśya
pṛcchāmi tvāṃ kā hy asi cārurūpe
 sarasvaty uvāca
a agnihotrād aham abhyāgatāsmi
viprarṣabhāṇāṃ saṃśayacchedanāya
c tvatsaṃyogād aham etad abruvaṃ
bhāve sthitā tathyam arthaṃ yathāvat
 tārkṣya uvāca
a na hi tvayā sadṛśī kā cid asti
vibhrājase hy atimātraṃ yathā śrīḥ
c rūpaṃ ca te divyam atyantakāntaṃ
prajñāṃ ca devīṃ subhage bibharṣi
 sarasvaty uvāca
a śreṣṭhāni yāni dvipadāṃ variṣṭha
yajñeṣu vidvann upapādayanti
c tair evāhaṃ saṃpravṛddhā bhavāmi
āpyāyitā rūpavatī ca vipra
a yac cāpi dravyam upayujyate ha
vānaspatyam āyasaṃ pārthivaṃ vā
c divyena rūpeṇa ca prajñayā ca
tenaiva siddhir iti viddhi vidvan
 tārkṣya uvāca
a idaṃ śreyaḥ paramaṃ manyamānā
vyāyacchante munayaḥ saṃpratītāḥ
c ācakṣva me taṃ paramaṃ viśokaṃ
mokṣaṃ paraṃ yaṃ praviśanti dhīrāḥ
d sāṃkhyā yogāḥ paramaṃ yaṃ vadanti
d paraṃ purāṇaṃ tam ahaṃ na vedmi
 sarasvaty uvāca
a taṃ vai paraṃ vedavidaḥ prapannāḥ
paraṃ parebhyaḥ prathitaṃ purāṇam
c svādhyāyadānavratapuṇyayogais
tapodhanā vītaśokā vimuktāḥ
a tasyātha madhye vetasaḥ puṇyagandhaḥ
sahasraśākho vimalo vibhāti
c tasya mūlāt saritaḥ prasravanti
madhūdakaprasravaṇā ramaṇyaḥ
a śākhāṃ śākhāṃ mahānadyaḥ saṃyānti sikatāsamāḥ
c dhānāpūpā māṃsaśākāḥ sadā pāyasakardamāḥ
a yasminn agnimukhā devāḥ sendrāḥ saha marudgaṇaiḥ
c ījire kratubhiḥ śreṣṭhais tat padaṃ paramaṃ mune
 vaiśaṃpāyana uvāca
a tataḥ sa pāṇḍavo bhūyo mārkaṇḍeyam uvāca ha
c kathayasveha caritaṃ manor vaivasvatasya me
 mārkaṇḍeya uvāca
a vivasvataḥ suto rājan paramarṣiḥ pratāpavān
c babhūva naraśārdūla prajāpatisamadyutiḥ
a ojasā tejasā lakṣmyā tapasā ca viśeṣataḥ
c aticakrāma pitaraṃ manuḥ svaṃ ca pitāmaham
a ūrdhvabāhur viśālāyāṃ badaryāṃ sa narādhipaḥ
c ekapādasthitas tīvraṃ cacāra sumahat tapaḥ
a avākśirās tathā cāpi netrair animiṣair dṛḍham
c so 'tapyata tapo ghoraṃ varṣāṇām ayutaṃ tadā
a taṃ kadā cit tapasyantam ārdracīrajaṭādharam
c vīriṇītīram āgamya matsyo vacanam abravīt
a bhagavan kṣudramatsyo 'smi balavadbhyo bhayaṃ mama
c matsyebhyo hi tato māṃ tvaṃ trātum arhasi suvrata
a durbalaṃ balavanto hi matsyaṃ matsyā viśeṣataḥ
c bhakṣayanti yathā vṛttir vihitā naḥ sanātanī
a tasmād bhayaughān mahato majjantaṃ māṃ viśeṣataḥ
c trātum arhasi kartāsmi kṛte pratikṛtaṃ tava
a sa matsyavacanaṃ śrutvā kṛpayābhipariplutaḥ
c manur vaivasvato 'gṛhṇāt taṃ matsyaṃ pāṇinā svayam
a udakāntam upānīya matsyaṃ vaivasvato manuḥ
c aliñjare prākṣipat sa candrāṃśusadṛśaprabham
a sa tatra vavṛdhe rājan matsyaḥ paramasatkṛtaḥ
c putravac cākarot tasmin manur bhāvaṃ viśeṣataḥ
a atha kālena mahatā sa matsyaḥ sumahān abhūt
c aliñjare jale caiva nāsau samabhavat kila
a atha matsyo manuṃ dṛṣṭvā punar evābhyabhāṣata
c bhagavan sādhu me 'dyānyat sthānaṃ saṃpratipādaya
a uddhṛtyāliñjarāt tasmāt tataḥ sa bhagavān muniḥ
c taṃ matsyam anayad vāpīṃ mahatīṃ sa manus tadā
a tatra taṃ prākṣipac cāpi manuḥ parapuraṃjaya
c athāvardhata matsyaḥ sa punar varṣagaṇān bahūn
a dviyojanāyatā vāpī vistṛtā cāpi yojanam
c tasyāṃ nāsau samabhavan matsyo rājīvalocana
e viceṣṭituṃ vā kaunteya matsyo vāpyāṃ viśāṃ pate
a manuṃ matsyas tato dṛṣṭvā punar evābhyabhāṣata
c naya māṃ bhagavan sādho samudramahiṣīṃ prabho
e gaṅgāṃ tatra nivatsyāmi yathā vā tāta manyase
f nideśe hi mayā tubhyaṃ sthātavyam anasūyatā
f vṛddhir hi paramā prāptā tvatkṛte hi mayānagha
a evam ukto manur matsyam anayad bhagavān vaśī
c nadīṃ gaṅgāṃ tatra cainaṃ svayaṃ prākṣipad acyutaḥ
a sa tatra vavṛdhe matsyaḥ kiṃ cit kālam ariṃdama
c tataḥ punar manuṃ dṛṣṭvā matsyo vacanam abravīt
a gaṅgāyāṃ hi na śaknomi bṛhattvāc ceṣṭituṃ prabho
c samudraṃ naya mām āśu prasīda bhagavann iti
a uddhṛtya gaṅgāsalilāt tato matsyaṃ manuḥ svayam
c samudram anayat pārtha tatra cainam avāsṛjat
a sumahān api matsyaḥ san sa manor manasas tadā
c āsīd yatheṣṭahāryaś ca sparśagandhasukhaś ca vai
a yadā samudre prakṣiptaḥ sa matsyo manunā tadā
c tata enam idaṃ vākyaṃ smayamāna ivābravīt
a bhagavan kṛtā hi me rakṣā tvayā sarvā viśeṣataḥ
c prāptakālaṃ tu yat kāryaṃ tvayā tac chrūyatāṃ mama
a acirād bhagavan bhaumam idaṃ sthāvarajaṅgamam
c sarvam eva mahābhāga pralayaṃ vai gamiṣyati
a saṃprakṣālanakālo 'yaṃ lokānāṃ samupasthitaḥ
c tasmāt tvāṃ bodhayāmy adya yat te hitam anuttamam
a trasānāṃ sthāvarāṇāṃ ca yac ceṅgaṃ yac ca neṅgati
c tasya sarvasya saṃprāptaḥ kālaḥ paramadāruṇaḥ
a nauś ca kārayitavyā te dṛḍhā yuktavaṭākarā
c tatra saptarṣibhiḥ sārdham āruhethā mahāmune
a bījāni caiva sarvāṇi yathoktāni mayā purā
c tasyām ārohayer nāvi susaṃguptāni bhāgaśaḥ
a nausthaś ca māṃ pratīkṣethās tadā munijanapriya
c āgamiṣyāmy ahaṃ śṛṅgī vijñeyas tena tāpasa
a evam etat tvayā kāryam āpṛṣṭo 'si vrajāmy aham
b tā na śakyā mahatyo vai āpas tartuṃ mayā vinā
c nātiśaṅkyam idaṃ cāpi vacanaṃ te mamābhibho
a evaṃ kariṣya iti taṃ sa matsyaṃ pratyabhāṣata
c jagmatuś ca yathākāmam anujñāpya parasparam
a tato manur mahārāja yathoktaṃ matsyakena ha
c bījāny ādāya sarvāṇi sāgaraṃ pupluve tadā
e nāvā tu śubhayā vīra mahormiṇam ariṃdama
a cintayām āsa ca manus taṃ matsyaṃ pṛthivīpate
c sa ca tac cintitaṃ jñātvā matsyaḥ parapuraṃjaya
e śṛṅgī tatrājagāmāśu tadā bharatasattama
a taṃ dṛṣṭvā manujendrendra manur matsyaṃ jalārṇave
c śṛṅgiṇaṃ taṃ yathoktena rūpeṇādrim ivocchritam
a vaṭākaramayaṃ pāśam atha matsyasya mūrdhani
c manur manujaśārdūla tasmiñ śṛṅge nyaveśayat
a saṃyatas tena pāśena matsyaḥ parapuraṃjaya
c vegena mahatā nāvaṃ prākarṣal lavaṇāmbhasi
a sa tatāra tayā nāvā samudraṃ manujeśvara
c nṛtyamānam ivormībhir garjamānam ivāmbhasā
a kṣobhyamāṇā mahāvātaiḥ sā naus tasmin mahodadhau
c ghūrṇate capaleva strī mattā parapuraṃjaya
a naiva bhūmir na ca diśaḥ pradiśo vā cakāśire
c sarvam āmbhasam evāsīt khaṃ dyauś ca narapuṃgava
a evaṃbhūte tadā loke saṃkule bharatarṣabha
c adṛśyanta saptarṣayo manur matsyaḥ sahaiva ha
a evaṃ bahūn varṣagaṇāṃs tāṃ nāvaṃ so 'tha matsyakaḥ
c cakarṣātandrito rājaṃs tasmin salilasaṃcaye
a tato himavataḥ śṛṅgaṃ yat paraṃ puruṣarṣabha
c tatrākarṣat tato nāvaṃ sa matsyaḥ kurunandana
a tato 'bravīt tadā matsyas tān ṛṣīn prahasañ śanaiḥ
c asmin himavataḥ śṛṅge nāvaṃ badhnīta māciram
a sā baddhā tatra tais tūrṇam ṛṣibhir bharatarṣabha
c naur matsyasya vacaḥ śrutvā śṛṅge himavatas tadā
a tac ca naubandhanaṃ nāma śṛṅgaṃ himavataḥ param
c khyātam adyāpi kaunteya tad viddhi bharatarṣabha
a athābravīd animiṣas tān ṛṣīn sahitāṃs tadā
c ahaṃ prajāpatir brahmā matparaṃ nādhigamyate
e matsyarūpeṇa yūyaṃ ca mayāsmān mokṣitā bhayāt
a manunā ca prajāḥ sarvāḥ sadevāsuramānavāḥ
c sraṣṭavyāḥ sarvalokāś ca yac ceṅgaṃ yac ca neṅgati
a tapasā cātitīvreṇa pratibhāsya bhaviṣyati
c matprasādāt prajāsarge na ca mohaṃ gamiṣyati
a ity uktvā vacanaṃ matsyaḥ kṣaṇenādarśanaṃ gataḥ
c sraṣṭukāmaḥ prajāś cāpi manur vaivasvataḥ svayam
e pramūḍho 'bhūt prajāsarge tapas tepe mahat tataḥ
a tapasā mahatā yuktaḥ so 'tha sraṣṭuṃ pracakrame
c sarvāḥ prajā manuḥ sākṣād yathāvad bharatarṣabha
a ity etan mātsyakaṃ nāma purāṇaṃ parikīrtitam
c ākhyānam idam ākhyātaṃ sarvapāpaharaṃ mayā
a ya idaṃ śṛṇuyān nityaṃ manoś caritam āditaḥ
c sa sukhī sarvasiddhārthaḥ svargalokam iyān naraḥ
 vaiśaṃpāyana uvāca
a tataḥ sa punar evātha mārkaṇḍeyaṃ yaśasvinam
c papraccha vinayopeto dharmarājo yudhiṣṭhiraḥ
a naike yugasahasrāntās tvayā dṛṣṭā mahāmune
c na cāpīha samaḥ kaś cid āyuṣā tava vidyate
e varjayitvā mahātmānaṃ brāhmaṇaṃ parameṣṭhinam
f na te 'sti sadṛśaḥ kaś cid āyuṣā brahmavittama
a anantarikṣe loke 'smin devadānavavarjite
c tvam eva pralaye vipra brahmāṇam upatiṣṭhasi
a pralaye cāpi nirvṛtte prabuddhe ca pitāmahe
c tvam eva sṛjyamānāni bhūtānīha prapaśyasi
a caturvidhāni viprarṣe yathāvat parameṣṭhinā
c vāyubhūtā diśaḥ kṛtvā vikṣipyāpas tatas tataḥ
a tvayā lokaguruḥ sākṣāt sarvalokapitāmahaḥ
c ārādhito dvijaśreṣṭha tatpareṇa samādhinā
d svapramāṇam atho vipra tvayā kṛtam anekaśaḥ
d ghoreṇāviśya tapasā vedhaso nirjitās tvayā
d nārāyaṇāṅkaprakhyas tvaṃ sāṃparāye 'tipaṭhyase
d bhagavān ekaśaḥ kṛtvā tvayā viṣṇoś ca viśvakṛt
d karṇikoddharaṇaṃ divyaṃ brahmaṇaḥ kāmarūpiṇaḥ
d ratnālaṃkārayogābhyāṃ dṛgbhyāṃ dṛṣṭas tvayā purā
a tasmāt sarvāntako mṛtyur jarā vā dehanāśinī
c na tvā viśati viprarṣe prasādāt parameṣṭhinaḥ
a yadā naiva ravir nāgnir na vāyur na ca candramāḥ
c naivāntarikṣaṃ naivorvī śeṣaṃ bhavati kiṃ cana
a tasminn ekārṇave loke naṣṭe sthāvarajaṅgame
c naṣṭe devāsuragaṇe samutsannamahorage
a śayānam amitātmānaṃ padme padmaniketanam
c tvam ekaḥ sarvabhūteśaṃ brahmāṇam upatiṣṭhasi
a etat pratyakṣataḥ sarvaṃ pūrvavṛttaṃ dvijottama
c tasmād icchāmahe śrotuṃ sarvahetvātmikāṃ kathām
a anubhūtaṃ hi bahuśas tvayaikena dvijottama
c na te 'sty aviditaṃ kiṃ cit sarvalokeṣu nityadā
 mārkaṇḍeya uvāca
a hanta te kathayiṣyāmi namaskṛtvā svayambhuve
c puruṣāya purāṇāya śāśvatāyāvyayāya ca
d avyaktāya susūkṣmāya nirguṇāya guṇātmane
a ya eṣa pṛthudīrghākṣaḥ pītavāsā janārdanaḥ
c eṣa kartā vikartā ca sarvabhāvanabhūtakṛt
a acintyaṃ mahad āścaryaṃ pavitram api cottamam
c anādinidhanaṃ bhūtaṃ viśvam akṣayam avyayam
a eṣa kartā na kriyate kāraṇaṃ cāpi pauruṣe
c yo hy enaṃ puruṣaṃ vetti devā api na taṃ viduḥ
a sarvam āścaryam evaitan nirvṛttaṃ rājasattama
c ādito manujavyāghra kṛtsnasya jagataḥ kṣaye
a catvāry āhuḥ sahasrāṇi varṣāṇāṃ tat kṛtaṃ yugam
c tasya tāvac chatī saṃdhyā saṃdhyāṃśaś ca tataḥ param
a trīṇi varṣasahasrāṇi tretāyugam ihocyate
c tasya tāvac chatī saṃdhyā saṃdhyāṃśaś ca tataḥ param
a tathā varṣasahasre dve dvāparaṃ parimāṇataḥ
c tasyāpi dviśatī saṃdhyā saṃdhyāṃśaś ca tataḥ param
a sahasram ekaṃ varṣāṇāṃ tataḥ kaliyugaṃ smṛtam
c tasya varṣaśataṃ saṃdhyā saṃdhyāṃśaś ca tataḥ param
e saṃdhyāsaṃdhyāṃśayos tulyaṃ pramāṇam upadhāraya
a kṣīṇe kaliyuge caiva pravartati kṛtaṃ yugam
c eṣā dvādaśasāhasrī yugākhyā parikīrtitā
a etat sahasraparyantam aho brāhmam udāhṛtam
c viśvaṃ hi brahmabhavane sarvaśaḥ parivartate
e lokānāṃ manujavyāghra pralayaṃ taṃ vidur budhāḥ
a alpāvaśiṣṭe tu tadā yugānte bharatarṣabha
c sahasrānte narāḥ sarve prāyaśo 'nṛtavādinaḥ
a yajñapratinidhiḥ pārtha dānapratinidhis tathā
c vratapratinidhiś caiva tasmin kāle pravartate
a brāhmaṇāḥ śūdrakarmāṇas tathā śūdrā dhanārjakāḥ
c kṣatradharmeṇa vāpy atra vartayanti gate yuge
a nivṛttayajñasvādhyāyāḥ piṇḍodakavivarjitāḥ
c brāhmaṇāḥ sarvabhakṣāś ca bhaviṣyanti kalau yuge
a ajapā brāhmaṇās tāta śūdrā japaparāyaṇāḥ
c viparīte tadā loke pūrvarūpaṃ kṣayasya tat
a bahavo mleccharājānaḥ pṛthivyāṃ manujādhipa
c mithyānuśāsinaḥ pāpā mṛṣāvādaparāyaṇāḥ
a āndhrāḥ śakāḥ pulindāś ca yavanāś ca narādhipāḥ
c kāmbojā aurṇikāḥ śūdrās tathābhīrā narottama
d yugānte manujavyāghra tathākārāś ca bhārata
a na tadā brāhmaṇaḥ kaś cit svadharmam upajīvati
c kṣatriyā api vaiśyāś ca vikarmasthā narādhipa
a alpāyuṣaḥ svalpabalā alpatejaḥparākramāḥ
c alpadehālpasārāś ca tathā satyālpabhāṣiṇaḥ
a bahuśūnyā janapadā mṛgavyālāvṛtā diśaḥ
c yugānte samanuprāpte vṛthā ca brahmacāriṇaḥ
e bhovādinas tathā śūdrā brāhmaṇāś cāryavādinaḥ
a yugānte manujavyāghra bhavanti bahujantavaḥ
c na tathā ghrāṇayuktāś ca sarvagandhā viśāṃ pate
e rasāś ca manujavyāghra na tathā svāduyoginaḥ
a bahuprajā hrasvadehāḥ śīlācāravivarjitāḥ
c mukhebhagāḥ striyo rājan bhaviṣyanti yugakṣaye
a aṭṭaśūlā janapadāḥ śivaśūlāś catuṣpathāḥ
c keśaśūlāḥ striyo rājan bhaviṣyanti yugakṣaye
d aṭṭam annam iti prāhuḥ śūlaṃ vikrayam ucyate
d vedaḥ śivam iti proktaṃ brāhmaṇāś ca catuṣpathāḥ
d keśo bhaga iti proktas taṃ vikrīyaiva bhuñjate
a alpakṣīrās tathā gāvo bhaviṣyanti janādhipa
c alpapuṣpaphalāś cāpi pādapā bahuvāyasāḥ
a brahmavadhyāvaliptānāṃ tathā mithyābhiśaṃsinām
c nṛpāṇāṃ pṛthivīpāla pratigṛhṇanti vai dvijāḥ
a lobhamohaparītāś ca mithyādharmadhvajāvṛtāḥ
c bhikṣārthaṃ pṛthivīpāla cañcūryante dvijair diśaḥ
a karabhārabhayāt puṃso gṛhasthāḥ parimoṣakāḥ
c municchadmākṛticchannā vāṇijyam upajīvate
a mithyā ca nakharomāṇi dhārayanti narās tadā
c arthalobhān naravyāghra vṛthā ca brahmacāriṇaḥ
a āśrameṣu vṛthācārāḥ pānapā gurutalpagāḥ
c aihalaukikam īhante māṃsaśoṇitavardhanam
d pāralaukikakāryeṣu pramattā bhṛśanāstikāḥ
a bahupāṣaṇḍasaṃkīrṇāḥ parānnaguṇavādinaḥ
c āśramā manujavyāghra na bhavanti yugakṣaye
a yathartuvarṣī bhagavān na tathā pākaśāsanaḥ
c na tadā sarvabījāni samyag rohanti bhārata
d hiṃsābhirāmaś ca janas tathā saṃpadyate 'śuciḥ
e adharmaphalam atyarthaṃ tadā bhavati cānagha
f phalaṃ dharmasya rājendra sarvatra parihīyate
a tathā ca pṛthivīpāla yo bhaved dharmasaṃyutaḥ
c alpāyuḥ sa hi mantavyo na hi dharmo 'sti kaś cana
a bhūyiṣṭhaṃ kūṭamānaiś ca paṇyaṃ vikrīṇate janāḥ
c vaṇijaś ca naravyāghra bahumāyā bhavanty uta
a dharmiṣṭhāḥ parihīyante pāpīyān vardhate janaḥ
c dharmasya balahāniḥ syād adharmaś ca balī tathā
a alpāyuṣo daridrāś ca dharmiṣṭhā mānavās tadā
c dīrghāyuṣaḥ samṛddhāś ca vidharmāṇo yugakṣaye
d nagarāṇāṃ vihāreṣu vidharmāṇo yugakṣaye
a adharmiṣṭhair upāyaiś ca prajā vyavaharanty uta
c saṃcayenāpi cālpena bhavanty āḍhyā madānvitāḥ
a dhanaṃ viśvāsato nyastaṃ mitho bhūyiṣṭhaśo narāḥ
c hartuṃ vyavasitā rājan māyācārasamanvitāḥ
d naitad astīti manujā vartanti nirapatrapāḥ
a puruṣādāni sattvāni pakṣiṇo 'tha mṛgās tathā
c nagarāṇāṃ vihāreṣu caityeṣv api ca śerate
a saptavarṣāṣṭavarṣāś ca striyo garbhadharā nṛpa
c daśadvādaśavarṣāṇāṃ puṃsāṃ putraḥ prajāyate
a bhavanti ṣoḍaśe varṣe narāḥ palitinas tathā
c āyuḥkṣayo manuṣyāṇāṃ kṣipram eva prapadyate
a kṣīṇe yuge mahārāja taruṇā vṛddhaśīlinaḥ
c taruṇānāṃ ca yac chīlaṃ tad vṛddheṣu prajāyate
a viparītās tadā nāryo vañcayitvā rahaḥ patīn
c vyuccaranty api duḥśīlā dāsaiḥ paśubhir eva ca
d vīrapatnyas tathā nāryaḥ saṃśrayanti narān nṛpa
d bhartāram api jīvantam anyān vyabhicaranty uta
a tasmin yugasahasrānte saṃprāpte cāyuṣaḥ kṣaye
c anāvṛṣṭir mahārāja jāyate bahuvārṣikī
a tatas tāny alpasārāṇi sattvāni kṣudhitāni ca
c pralayaṃ yānti bhūyiṣṭhaṃ pṛthivyāṃ pṛthivīpate
a tato dinakarair dīptaiḥ saptabhir manujādhipa
c pīyate salilaṃ sarvaṃ samudreṣu saritsu ca
a yac ca kāṣṭhaṃ tṛṇaṃ cāpi śuṣkaṃ cārdraṃ ca bhārata
c sarvaṃ tad bhasmasād bhūtaṃ dṛśyate bharatarṣabha
a tataḥ saṃvartako vahnir vāyunā saha bhārata
c lokam āviśate pūrvam ādityair upaśoṣitam
a tataḥ sa pṛthivīṃ bhittvā samāviśya rasātalam
c devadānavayakṣāṇāṃ bhayaṃ janayate mahat
a nirdahan nāgalokaṃ ca yac ca kiṃ cit kṣitāv iha
c adhastāt pṛthivīpāla sarvaṃ nāśayate kṣaṇāt
a tato yojanaviṃśānāṃ sahasrāṇi śatāni ca
c nirdahaty aśivo vāyuḥ sa ca saṃvartako 'nalaḥ
a sadevāsuragandharvaṃ sayakṣoragarākṣasam
c tato dahati dīptaḥ sa sarvam eva jagad vibhuḥ
a tato gajakulaprakhyās taḍinmālāvibhūṣitāḥ
c uttiṣṭhanti mahāmeghā nabhasy adbhutadarśanāḥ
a ke cin nīlotpalaśyāmāḥ ke cit kumudasaṃnibhāḥ
b kāraṇḍakanibhāḥ ke cit ke cid iṅgulikaprabhāḥ
c ke cit kiñjalkasaṃkāśāḥ ke cit pītāḥ payodharāḥ
a ke cid dhāridrasaṃkāśāḥ kākāṇḍakanibhās tathā
b ke cid dāridryasaṃkāśāḥ ke cit pītāḥ payodharāḥ
c ke cit kamalapatrābhāḥ ke cid dhiṅgulakaprabhāḥ
a ke cit puravarākārāḥ ke cid gajakulopamāḥ
c ke cid añjanasaṃkāśāḥ ke cin makarasaṃsthitāḥ
e vidyunmālāpinaddhāṅgāḥ samuttiṣṭhanti vai ghanāḥ
a ghorarūpā mahārāja ghorasvananināditāḥ
c tato jaladharāḥ sarve vyāpnuvanti nabhastalam
d garjantaḥ pṛthivīpāla pṛthivīdharasaṃnibhāḥ
a tair iyaṃ pṛthivī sarvā saparvatavanākarā
c āpūryate mahārāja salilaughapariplutā
a tatas te jaladā ghorā rāviṇaḥ puruṣarṣabha
c sarvataḥ plāvayanty āśu coditāḥ parameṣṭhinā
a varṣamāṇā mahat toyaṃ pūrayanto vasuṃdharām
c sughoram aśivaṃ raudraṃ nāśayanti ca pāvakam
a tato dvādaśa varṣāṇi payodās ta upaplave
c dhārābhiḥ pūrayanto vai codyamānā mahātmanā
a tataḥ samudraḥ svāṃ velām atikrāmati bhārata
c parvatāś ca viśīryante mahī cāpi viśīryate
a sarvataḥ sahasā bhrāntās te payodā nabhastalam
c saṃveṣṭayitvā naśyanti vāyuvegaparāhatāḥ
a tatas taṃ mārutaṃ ghoraṃ svayambhūr manujādhipa
c ādipadmālayo devaḥ pītvā svapiti bhārata
a tasminn ekārṇave ghore naṣṭe sthāvarajaṅgame
c naṣṭe devāsuragaṇe yakṣarākṣasavarjite
a nirmanuṣye mahīpāla niḥśvāpadamahīruhe
c anantarikṣe loke 'smin bhramāmy eko 'ham ādṛtaḥ
a ekārṇave jale ghore vicaran pārthivottama
c apaśyan sarvabhūtāni vaiklavyam agamaṃ param
a tataḥ sudīrghaṃ gatvā tu plavamāno narādhipa
c śrāntaḥ kva cin na śaraṇaṃ labhāmy aham atandritaḥ
a tataḥ kadā cit paśyāmi tasmin salilasaṃplave
c nyagrodhaṃ sumahāntaṃ vai viśālaṃ pṛthivīpate
a śākhāyāṃ tasya vṛkṣasya vistīrṇāyāṃ narādhipa
c paryaṅke pṛthivīpāla divyāstaraṇasaṃstṛte
a upaviṣṭaṃ mahārāja pūrṇendusadṛśānanam
c phullapadmaviśālākṣaṃ bālaṃ paśyāmi bhārata
a tato me pṛthivīpāla vismayaḥ sumahān abhūt
c kathaṃ tv ayaṃ śiśuḥ śete loke nāśam upāgate
a tapasā cintayaṃś cāpi taṃ śiśuṃ nopalakṣaye
c bhūtaṃ bhavyaṃ bhaviṣyac ca jānann api narādhipa
a atasīpuṣpavarṇābhaḥ śrīvatsakṛtalakṣaṇaḥ
c sākṣāl lakṣmyā ivāvāsaḥ sa tadā pratibhāti me
a tato mām abravīd bālaḥ sa padmanibhalocanaḥ
c śrīvatsadhārī dyutimān vākyaṃ śrutisukhāvaham
a jānāmi tvā pariśrāntaṃ tāta viśrāmakāṅkṣiṇam
c mārkaṇḍeya ihāssva tvaṃ yāvad icchasi bhārgava
a abhyantaraṃ śarīraṃ me praviśya munisattama
c āssva bho vihito vāsaḥ prasādas te kṛto mayā
a tato bālena tenaivam uktasyāsīt tadā mama
c nirvedo jīvite dīrghe manuṣyatve ca bhārata
a tato bālena tenāsyaṃ sahasā vivṛtaṃ kṛtam
c tasyāham avaśo vaktraṃ daivayogāt praveśitaḥ
a tataḥ praviṣṭas tatkukṣiṃ sahasā manujādhipa
c sarāṣṭranagarākīrṇāṃ kṛtsnāṃ paśyāmi medinīm
a gaṅgāṃ śatadruṃ sītāṃ ca yamunām atha kauśikīm
c carmaṇvatīṃ vetravatīṃ candrabhāgāṃ sarasvatīm
a sindhuṃ caiva vipāśāṃ ca nadīṃ godāvarīm api
c vasvokasārāṃ nalinīṃ narmadāṃ caiva bhārata
a nadīṃ tāmrāṃ ca veṇṇāṃ ca puṇyatoyāṃ śubhāvahām
c suveṇāṃ kṛṣṇaveṇāṃ ca irāmāṃ ca mahānadīm
d vitastāṃ ca mahārāja kāverīṃ ca mahānadīm
e śoṇaṃ ca puruṣavyāghra viśalyāṃ kampunām api
a etāś cānyāś ca nadyo 'haṃ pṛthivyāṃ yā narottama
c parikrāman prapaśyāmi tasya kukṣau mahātmanaḥ
a tataḥ samudraṃ paśyāmi yādogaṇaniṣevitam
c ratnākaram amitraghna nidhānaṃ payaso mahat
a tataḥ paśyāmi gaganaṃ candrasūryavirājitam
c jājvalyamānaṃ tejobhiḥ pāvakārkasamaprabhaiḥ
e paśyāmi ca mahīṃ rājan kānanair upaśobhitām
f saparvatavanadvīpāṃ nimagnāśatasaṃkulām
a yajante hi tadā rājan brāhmaṇā bahubhiḥ savaiḥ
c kṣatriyāś ca pravartante sarvavarṇānurañjane
a vaiśyāḥ kṛṣiṃ yathānyāyaṃ kārayanti narādhipa
c śuśrūṣāyāṃ ca niratā dvijānāṃ vṛṣalās tathā
a tataḥ paripatan rājaṃs tasya kukṣau mahātmanaḥ
c himavantaṃ ca paśyāmi hemakūṭaṃ ca parvatam
a niṣadhaṃ cāpi paśyāmi śvetaṃ ca rajatācitam
aa   pāriyātraṃ ca parvatam
aa naiṣadhaṃ cāpi paśyāmi
c paśyāmi ca mahīpāla parvataṃ gandhamādanam
a mandaraṃ manujavyāghra nīlaṃ cāpi mahāgirim
c paśyāmi ca mahārāja meruṃ kanakaparvatam
a mahendraṃ caiva paśyāmi vindhyaṃ ca girim uttamam
c malayaṃ cāpi paśyāmi pāriyātraṃ ca parvatam
a ete cānye ca bahavo yāvantaḥ pṛthivīdharāḥ
c tasyodare mayā dṛṣṭāḥ sarvaratnavibhūṣitāḥ
a siṃhān vyāghrān varāhāṃś ca nāgāṃś ca manujādhipa
c pṛthivyāṃ yāni cānyāni sattvāni jagatīpate
e tāni sarvāṇy ahaṃ tatra paśyan paryacaraṃ tadā
a kukṣau tasya naravyāghra praviṣṭaḥ saṃcaran diśaḥ
c śakrādīṃś cāpi paśyāmi kṛtsnān devagaṇāṃs tathā
d sādhyān rudrāṃs tathādityān guhyakān pitaras tathā
d sarpān nāgān suparṇāṃś ca vasūn apy aśvināv api
a gandharvāpsaraso yakṣān ṛṣīṃś caiva mahīpate
c daityadānavasaṃghāṃś ca kāleyāṃś ca narādhipa
e siṃhikātanayāṃś cāpi ye cānye suraśatravaḥ
a yac ca kiṃ cin mayā loke dṛṣṭaṃ sthāvarajaṅgamam
c tad apaśyam ahaṃ sarvaṃ tasya kukṣau mahātmanaḥ
e phalāhāraḥ pravicaran kṛtsnaṃ jagad idaṃ tadā
a antaḥ śarīre tasyāhaṃ varṣāṇām adhikaṃ śatam
c na ca paśyāmi tasyāham antaṃ dehasya kutra cit
a satataṃ dhāvamānaś ca cintayāno viśāṃ pate
b bhramaṃs tatra mahīpāla yadā varṣagaṇān bahūn
c āsādayāmi naivāntaṃ tasya rājan mahātmanaḥ
a tatas tam eva śaraṇaṃ gato 'smi vidhivat tadā
c vareṇyaṃ varadaṃ devaṃ manasā karmaṇaiva ca
a tato 'haṃ sahasā rājan vāyuvegena niḥsṛtaḥ
c mahātmano mukhāt tasya vivṛtāt puruṣottama
a tatas tasyaiva śākhāyāṃ nyagrodhasya viśāṃ pate
c āste manujaśārdūla kṛtsnam ādāya vai jagat
a tenaiva bālaveṣeṇa śrīvatsakṛtalakṣaṇam
c āsīnaṃ taṃ naravyāghra paśyāmy amitatejasam
a tato mām abravīd vīra sa bālaḥ prahasann iva
c śrīvatsadhārī dyutimān pītavāsā mahādyutiḥ
a apīdānīṃ śarīre 'smin māmake munisattama
c uṣitas tvaṃ suviśrānto mārkaṇḍeya bravīhi me
a muhūrtād atha me dṛṣṭiḥ prādurbhūtā punar navā
b taṃ dṛṣṭvā devadeveśaṃ munir vacanam abruvam
c yayā nirmuktam ātmānam apaśyaṃ labdhacetasam
a tasya tāmratalau tāta caraṇau supratiṣṭhitau
c sujātau mṛduraktābhir aṅgulībhir alaṃkṛtau
a prayatena mayā mūrdhnā gṛhītvā hy abhivanditau
c dṛṣṭvāparimitaṃ tasya prabhāvam amitaujasaḥ
a vinayenāñjaliṃ kṛtvā prayatnenopagamya ca
c dṛṣṭo mayā sa bhūtātmā devaḥ kamalalocanaḥ
a tam ahaṃ prāñjalir bhūtvā namaskṛtyedam abruvam
c jñātum icchāmi deva tvāṃ māyāṃ cemāṃ tavottamām
a āsyenānupraviṣṭo 'haṃ śarīraṃ bhagavaṃs tava
c dṛṣṭavān akhilāṃl lokān samastāñ jaṭhare tava
a tava deva śarīrasthā devadānavarākṣasāḥ
c yakṣagandharvanāgāś ca jagat sthāvarajaṅgamam
a tvatprasādāc ca me deva smṛtir na parihīyate
c drutam antaḥ śarīre te satataṃ paridhāvataḥ
d nirgato 'ham akāmas tu icchayā te mahāprabho
a icchāmi puṇḍarīkākṣa jñātuṃ tvāham anindita
c iha bhūtvā śiśuḥ sākṣāt kiṃ bhavān avatiṣṭhate
e pītvā jagad idaṃ viśvam etad ākhyātum arhasi
a kimarthaṃ ca jagat sarvaṃ śarīrasthaṃ tavānagha
c kiyantaṃ ca tvayā kālam iha stheyam ariṃdama
a etad icchāmi deveśa śrotuṃ brāhmaṇakāmyayā
c tvattaḥ kamalapatrākṣa vistareṇa yathātatham
e mahad dhy etad acintyaṃ ca yad ahaṃ dṛṣṭavān prabho
a ity uktaḥ sa mayā śrīmān devadevo mahādyutiḥ
c sāntvayan mām idaṃ vākyam uvāca vadatāṃ varaḥ
 deva uvāca
a kāmaṃ devāpi māṃ vipra na vijānanti tattvataḥ
c tvatprītyā tu pravakṣyāmi yathedaṃ visṛjāmy aham
a pitṛbhakto 'si viprarṣe māṃ caiva śaraṇaṃ gataḥ
c ato dṛṣṭo 'smi te sākṣād brahmacaryaṃ ca te mahat
a āpo nārā iti proktāḥ saṃjñānāma kṛtaṃ mayā
c tena nārāyaṇo 'smy ukto mama tad dhy ayanaṃ sadā
a ahaṃ nārāyaṇo nāma prabhavaḥ śāśvato 'vyayaḥ
c vidhātā sarvabhūtānāṃ saṃhartā ca dvijottama
a ahaṃ viṣṇur ahaṃ brahmā śakraś cāhaṃ surādhipaḥ
c ahaṃ vaiśravaṇo rājā yamaḥ pretādhipas tathā
a ahaṃ śivaś ca somaś ca kaśyapaś ca prajāpatiḥ
c ahaṃ dhātā vidhātā ca yajñaś cāhaṃ dvijottama
a agnir āsyaṃ kṣitiḥ pādau candrādityau ca locane
b dyaur mūrdhā khaṃ diśaḥ śrotre tathāpaḥ svedasaṃbhavāḥ
c sadiśaṃ ca nabhaḥ kāyo vāyur manasi me sthitaḥ
a mayā kratuśatair iṣṭaṃ bahubhiḥ svāptadakṣiṇaiḥ
c yajante vedaviduṣo māṃ devayajane sthitam
a pṛthivyāṃ kṣatriyendrāś ca pārthivāḥ svargakāṅkṣiṇaḥ
c yajante māṃ tathā vaiśyāḥ svargalokajigīṣavaḥ
a catuḥsamudraparyantāṃ merumandarabhūṣaṇām
c śeṣo bhūtvāham evaitāṃ dhārayāmi vasuṃdharām
a vārāhaṃ rūpam āsthāya mayeyaṃ jagatī purā
c majjamānā jale vipra vīryeṇāsīt samuddhṛtā
a agniś ca vaḍavāvaktro bhūtvāhaṃ dvijasattama
c pibāmy apaḥ samāviddhās tāś caiva visṛjāmy aham
a brahma vaktraṃ bhujau kṣatram ūrū me saṃśritā viśaḥ
c pādau śūdrā bhajante me vikrameṇa krameṇa ca
a ṛgvedaḥ sāmavedaś ca yajurvedo 'py atharvaṇaḥ
c mattaḥ prādurbhavanty ete mām eva praviśanti ca
a yatayaḥ śāntiparamā yatātmāno mumukṣavaḥ
c kāmakrodhadveṣamuktā niḥsaṅgā vītakalmaṣāḥ
a sattvasthā nirahaṃkārā nityam adhyātmakovidāḥ
c mām eva satataṃ viprāś cintayanta upāsate
a ahaṃ saṃvartako jyotir ahaṃ sarvartako yamaḥ
c ahaṃ saṃvartakaḥ sūryo ahaṃ saṃvartako 'nilaḥ
a tārārūpāṇi dṛśyante yāny etāni nabhastale
c mama rūpāṇy athaitāni viddhi tvaṃ dvijasattama
a ratnākarāḥ samudrāś ca sarva eva caturdiśam
c vasanaṃ śayanaṃ caiva nilayaṃ caiva viddhi me
d mayaiva suvibhaktās te devakāryārthasiddhaye
a kāmaṃ krodhaṃ ca harṣaṃ ca bhayaṃ mohaṃ tathaiva ca
c mamaiva viddhi rūpāṇi sarvāṇy etāni sattama
a prāpnuvanti narā vipra yat kṛtvā karmaśobhanam
c satyaṃ dānaṃ tapaś cogram ahiṃsā caiva jantuṣu
a madvidhānena vihitā mama dehavihāriṇaḥ
c mayābhibhūtavijñānā viceṣṭante na kāmataḥ
a samyag vedam adhīyānā yajanto vividhair makhaiḥ
c śāntātmāno jitakrodhāḥ prāpnuvanti dvijātayaḥ
a prāptuṃ na śakyo yo vidvan narair duṣkṛtakarmabhiḥ
c lobhābhibhūtaiḥ kṛpaṇair anāryair akṛtātmabhiḥ
a taṃ māṃ mahāphalaṃ viddhi padaṃ sukṛtakarmaṇaḥ
b tvam evāpyaṃ vijānīhi narāṇāṃ bhāvitātmanām
c duṣprāpaṃ vipramūḍhānāṃ mārgaṃ yogair niṣevitam
a yadā yadā ca dharmasya glānir bhavati sattama
c abhyutthānam adharmasya tadātmānaṃ sṛjāmy aham
a daityā hiṃsānuraktāś ca avadhyāḥ surasattamaiḥ
c rākṣasāś cāpi loke 'smin yadotpatsyanti dāruṇāḥ
a tadāhaṃ saṃprasūyāmi gṛheṣu śubhakarmaṇām
c praviṣṭo mānuṣaṃ dehaṃ sarvaṃ praśamayāmy aham
a sṛṣṭvā devamanuṣyāṃś ca gandharvoragarākṣasān
c sthāvarāṇi ca bhūtāni saṃharāmy ātmamāyayā
a karmakāle punar deham anucintya sṛjāmy aham
c praviśya mānuṣaṃ dehaṃ maryādābandhakāraṇāt
a śvetaḥ kṛtayuge varṇaḥ pītas tretāyuge mama
c rakto dvāparam āsādya kṛṣṇaḥ kaliyuge tathā
a trayo bhāgā hy adharmasya tasmin kāle bhavanty uta
b yadā bhavati me varṇaḥ kṛṣṇo vai munisattama
c antakāle ca saṃprāpte kālo bhūtvātidāruṇaḥ
e trailokyaṃ nāśayāmy ekaḥ kṛtsnaṃ sthāvarajaṅgamam
a ahaṃ trivartmā sarvātmā sarvalokasukhāvahaḥ
c abhibhūḥ sarvago 'nanto hṛṣīkeśa urukramaḥ
a kālacakraṃ nayāmy eko brahmann aham arūpi vai
c śamanaṃ sarvabhūtānāṃ sarvalokakṛtodyamam
d sarvaloke ca māṃ bhaktāḥ pūjayanti ca sarvaśaḥ
a evaṃ praṇihitaḥ samyaṅ mayātmā munisattama
c sarvabhūteṣu viprendra na ca māṃ vetti kaś cana
a yac ca kiṃ cit tvayā prāptaṃ mayi kleṣātmakaṃ dvija
c sukhodayāya tat sarvaṃ śreyase ca tavānagha
a yac ca kiṃ cit tvayā loke dṛṣṭaṃ sthāvarajaṅgamam
c vihitaḥ sarvathaivāsau mamātmā munisattama
a ardhaṃ mama śarīrasya sarvalokapitāmahaḥ
c ahaṃ nārāyaṇo nāma śaṅkhacakragadādharaḥ
a yāvad yugānāṃ viprarṣe sahasraparivartanam
c tāvat svapimi viśvātmā sarvalokapitāmahaḥ
a evaṃ sarvam ahaṃ kālam ihāse munisattama
c aśiśuḥ śiśurūpeṇa yāvad brahmā na budhyate
a mayā ca vipra datto 'yaṃ varas te brahmarūpiṇā
c asakṛt parituṣṭena viprarṣigaṇapūjita
a sarvam ekārṇavaṃ dṛṣṭvā naṣṭaṃ sthāvarajaṅgamam
c viklavo 'si mayā jñātas tatas te darśitaṃ jagat
a abhyantaraṃ śarīrasya praviṣṭo 'si yadā mama
c dṛṣṭvā lokaṃ samastaṃ ca vismito nāvabudhyase
a tato 'si vaktrād viprarṣe drutaṃ niḥsārito mayā
c ākhyātas te mayā cātmā durjñeyo 'pi surāsuraiḥ
a yāvat sa bhagavān brahmā na budhyati mahātapāḥ
c tāvat tvam iha viprarṣe viśrabdhaś cara vai sukham
a tato vibuddhe tasmiṃs tu sarvalokapitāmahe
c ekībhūto hi srakṣyāmi śarīrād dvijasattama
a ākāśaṃ pṛthivīṃ jyotir vāyuṃ salilam eva ca
c loke yac ca bhavec cheṣam iha sthāvarajaṅgamam
 mārkaṇḍeya uvāca
a ity uktvāntarhitas tāta sa devaḥ paramādbhutaḥ
c prajāś cemāḥ prapaśyāmi vicitrā bahudhākṛtāḥ
a etad dṛṣṭaṃ mayā rājaṃs tasmin prāpte yugakṣaye
c āścaryaṃ bharataśreṣṭha sarvadharmabhṛtāṃ vara
d sūtātmānaṃ samāhṛta caturddaśavidhānataḥ
d paramātmānam āviśya supityamittadhī  
a yaḥ sa devo mayā dṛṣṭaḥ purā padmanibhekṣaṇaḥ
c sa eṣa puruṣavyāghra saṃbandhī te janārdanaḥ
a asyaiva varadānād dhi smṛtir na prajahāti mām
c dīrgham āyuś ca kaunteya svacchandamaraṇaṃ tathā
a sa eṣa kṛṣṇo vārṣṇeyaḥ purāṇapuruṣo vibhuḥ
c āste harir acintyātmā krīḍann iva mahābhujaḥ
a eṣa dhātā vidhātā ca saṃhartā caiva sātvataḥ
c śrīvatsavakṣā govindaḥ prajāpatipatiḥ prabhuḥ
a dṛṣṭvemaṃ vṛṣṇiśārdūlaṃ smṛtir mām iyam āgatā
c ādidevam ajaṃ viṣṇuṃ puruṣaṃ pītavāsasam
a sarveṣām eva bhūtānāṃ pitā mātā ca mādhavaḥ
c gacchadhvam enaṃ śaraṇaṃ śaraṇyaṃ kauravarṣabhāḥ
 vaiśaṃpāyana uvāca
a evam uktās tu te pārthā yamau ca puruṣarṣabhau
c draupadyā kṛṣṇayā sārdhaṃ namaścakrur janārdanam
a sa caitān puruṣavyāghra sāmnā paramavalgunā
c sāntvayām āsa mānārhān manyamāno yathāvidhi
a yudhiṣṭhiras tu kaunteyo mārkaṇḍeyaṃ mahāmunim
c punaḥ papraccha sāmrājye bhaviṣyāṃ jagato gatim
a āścaryabhūtaṃ bhavataḥ śrutaṃ no vadatāṃ vara
c mune bhārgava yad vṛttaṃ yugādau prabhavāpyayau
a asmin kaliyuge 'py asti punaḥ kautūhalaṃ mama
c samākuleṣu dharmeṣu kiṃ nu śeṣaṃ bhaviṣyati
a kiṃvīryā mānavās tatra kimāhāravihāriṇaḥ
c kimāyuṣaḥ kiṃvasanā bhaviṣyanti yugakṣaye
a kāṃ ca kāṣṭhāṃ samāsādya punaḥ saṃpatsyate kṛtam
c vistareṇa mune brūhi vicitrāṇīha bhāṣase
a ity uktaḥ sa muniśreṣṭhaḥ punar evābhyabhāṣata
c ramayan vṛṣṇiśārdūlaṃ pāṇḍavāṃś ca mahāmuniḥ
 mārkaṇḍeya uvāca
 śṛṇu rājan mayā dṛṣṭaṃ yat purā śrutam eva ca
 anubhūtaṃ ca rājendra devadevaprasādajam
a bhaviṣyaṃ sarvalokasya vṛttāntaṃ bharatarṣabha
c kaluṣaṃ kālam āsādya kathyamānaṃ nibodha me
a kṛte catuṣpāt sakalo nirvyājopādhivarjitaḥ
c vṛṣaḥ pratiṣṭhito dharmo manuṣyeṣv abhavat purā
a adharmapādaviddhas tu tribhir aṃśaiḥ pratiṣṭhitaḥ
c tretāyāṃ dvāpare 'rdhena vyāmiśro dharma ucyate
a tribhir aṃśair adharmas tu lokān ākramya tiṣṭhati
b tāmasaṃ yugam āsādya tadā bharatasattama
c caturthāṃśena dharmas tu manuṣyān upatiṣṭhati
a āyur vīryam atho buddhir balaṃ tejaś ca pāṇḍava
c manuṣyāṇām anuyugaṃ hrasatīti nibodha me
a rājāno brāhmaṇā vaiśyāḥ śūdrāś caiva yudhiṣṭhira
c vyājair dharmaṃ cariṣyanti dharmavaitaṃsikā narāḥ
a satyaṃ saṃkṣepsyate loke naraiḥ paṇḍitamānibhiḥ
c satyahānyā tatas teṣām āyur alpaṃ bhaviṣyati
a āyuṣaḥ prakṣayād vidyāṃ na śakṣyanty upaśikṣitum
c vidyāhīnān avijñānāl lobho 'py abhibhaviṣyati
a lobhakrodhaparā mūḍhāḥ kāmasaktāś ca mānavāḥ
c vairabaddhā bhaviṣyanti parasparavadhepsavaḥ
a brāhmaṇāḥ kṣatriyā vaiśyāḥ saṃkīryantaḥ parasparam
c śūdratulyā bhaviṣyanti tapaḥsatyavivarjitāḥ
a antyā madhyā bhaviṣyanti madhyāś cāntāvasāyinaḥ
c īdṛśo bhavitā loko yugānte paryupasthite
a vastrāṇāṃ pravarā śāṇī dhānyānāṃ koradūṣakāḥ
c bhāryāmitrāś ca puruṣā bhaviṣyanti yugakṣaye
a matsyāmiṣeṇa jīvanto duhantaś cāpy ajaiḍakam
c goṣu naṣṭāsu puruṣā bhaviṣyanti yugakṣaye
c   ye 'pi nityaṃ dhṛtavratāḥ
c te 'pi lobhasamāyuktā
a anyonyaṃ parimuṣṇanto hiṃsayantaś ca mānavāḥ
c ajapā nāstikāḥ stenā bhaviṣyanti yugakṣaye
a sarittīreṣu kuddālair vāpayiṣyanti cauṣadhīḥ
c tāś cāpy alpaphalās teṣāṃ bhaviṣyanti yugakṣaye
a śrāddhe daive ca puruṣā ye ca nityaṃ dhṛtavratāḥ
c te 'pi lobhasamāyuktā bhokṣyantīha parasparam
a pitā putrasya bhoktā ca pituḥ putras tathaiva ca
c atikrāntāni bhojyāni bhaviṣyanti yugakṣaye
d rātrau bhokṣyanti vratino gṛhiṇo 'pi yugakṣaye
d evaṃvidhaṃ kariṣyanti kalau śāstravimohitāḥ
a na vratāni cariṣyanti brāhmaṇā vedanindakāḥ
c na yakṣyanti na hoṣyanti hetuvādavilobhitāḥ
d nimneṣv īhāṃ kariṣyanti hetuvādavimohitāḥ
a nimne kṛṣiṃ kariṣyanti yokṣyanti dhuri dhenukāḥ
c ekahāyanavatsāṃś ca vāhayiṣyanti mānavāḥ
a putraḥ pitṛvadhaṃ kṛtvā pitā putravadhaṃ tathā
c nirudvego bṛhadvādī na nindām upalapsyate
a mlecchabhūtaṃ jagat sarvaṃ niśkriyaṃ yajñavarjitam
c bhaviṣyati nirānandam anutsavam atho tathā
a prāyaśaḥ kṛpaṇānāṃ hi tathā bandhumatām api
c vidhavānāṃ ca vittāni hariṣyantīha mānavāḥ
a alpavīryabalāḥ stabdhā lobhamohaparāyaṇāḥ
c tatkathādānasaṃtuṣṭā duṣṭānām api mānavāḥ
e parigrahaṃ kariṣyanti pāpācāraparigrahāḥ
a saṃghātayantaḥ kaunteya rājānaḥ pāpabuddhayaḥ
c parasparavadhodyuktā mūrkhāḥ paṇḍitamāninaḥ
e bhaviṣyanti yugasyānte kṣatriyā lokakaṇṭakāḥ
a arakṣitāro lubdhāś ca mānāhaṃkāradarpitāḥ
c kevalaṃ daṇḍarucayo bhaviṣyanti yugakṣaye
a ākramyākramya sādhūnāṃ dārāṃś caiva dhanāni ca
c bhokṣyante niranukrośā rudatām api bhārata
a na kanyāṃ yācate kaś cin nāpi kanyā pradīyate
c svayaṃgrāhā bhaviṣyanti yugānte paryupasthite
a rājānaś cāpy asaṃtuṣṭāḥ parārthān mūḍhacetasaḥ
c sarvopāyair hariṣyanti yugānte paryupasthite
a mlecchībhūtaṃ jagat sarvaṃ bhaviṣyati ca bhārata
c hasto hastaṃ parimuṣed yugānte paryupasthite
a satyaṃ saṃkṣipyate loke naraiḥ paṇḍitamānibhiḥ
c sthavirā bālamatayo bālāḥ sthavirabuddhayaḥ
a bhīravaḥ śūramānīnaḥ śūrā bhīruviṣādinaḥ
c na viśvasanti cānyonyaṃ yugānte paryupasthite
a ekāhāryaṃ jagat sarvaṃ lobhamohavyavasthitam
c adharmo vardhati mahān na ca dharmaḥ pravartate
a brāhmaṇāḥ kṣatriyā vaiśyā na śiṣyanti janādhipa
c ekavarṇas tadā loko bhaviṣyati yugakṣaye
a na kṣaṃsyati pitā putraṃ putraś ca pitaraṃ tathā
c bhāryā ca patiśuśrūṣāṃ na kariṣyati kā cana
a ye yavānnā janapadā godhūmānnās tathaiva ca
c tān deśān saṃśrayiṣyanti yugānte paryupasthite
a svairāhārāś ca puruṣā yoṣitaś ca viśāṃ pate
c anyonyaṃ na sahiṣyanti yugānte paryupasthite
a mlecchabhūtaṃ jagat sarvaṃ bhaviṣyati yudhiṣṭhira
c na śrāddhair hi pitṝṃś cāpi tarpayiṣyanti mānavāḥ
a na kaś cit kasya cic chrotā na kaś cit kasya cid guruḥ
c tamograstas tadā loko bhaviṣyati narādhipa
a paramāyuś ca bhavitā tadā varṣāṇi ṣoḍaśa
c tataḥ prāṇān vimokṣyanti yugānte paryupasthite
a pañcame vātha ṣaṣṭhe vā varṣe kanyā prasūyate
c saptavarṣāṣṭavarṣāś ca prajāsyanti narās tadā
a patyau strī tu tadā rājan puruṣo vā striyaṃ prati
c yugānte rājaśārdūla na toṣam upayāsyati
a alpadravyā vṛthāliṅgā hiṃsā ca prabhaviṣyati
c na kaś cit kasya cid dātā bhaviṣyati yugakṣaye
a aṭṭaśūlā janapadāḥ śivaśūlāś catuṣpathāḥ
c keśaśūlāḥ striyaś cāpi bhaviṣyanti yugakṣaye
a mlecchāḥ krūrāḥ sarvabhakṣā dāruṇāḥ sarvakarmasu
c bhāvinaḥ paścime kāle manuṣyā nātra saṃśayaḥ
a krayavikrayakāle ca sarvaḥ sarvasya vañcanam
c yugānte bharataśreṣṭha vṛttilobhāt kariṣyati
a jñānāni cāpy avijñāya kariṣyanti kriyās tathā
c ātmacchandena vartante yugānte paryupasthite
a svabhāvāt krūrakarmāṇaś cānyonyam abhiśaṅkinaḥ
c bhavitāro janāḥ sarve saṃprāpte yugasaṃkṣaye
a ārāmāṃś caiva vṛkṣāṃś ca nāśayiṣyanti nirvyathāḥ
c bhavitā saṃkṣayo loke jīvitasya ca dehinām
a tathā lobhābhibhūtāś ca cariṣyanti mahīm imām
c brāhmaṇāś ca bhaviṣyanti brahmasvāni ca bhuñjate
a hāhākṛtā dvijāś caiva bhayārtā vṛṣalārditāḥ
c trātāram alabhanto vai bhramiṣyanti mahīm imām
a jīvitāntakarā raudrāḥ krūrāḥ prāṇivihiṃsakāḥ
c yadā bhaviṣyanti narās tadā saṃkṣepsyate yugam
a āśrayiṣyanti ca nadīḥ parvatān viṣamāṇi ca
c pradhāvamānā vitrastā dvijāḥ kurukulodvaha
a dasyuprapīḍitā rājan kākā iva dvijottamāḥ
c kurājabhiś ca satataṃ karabhāraprapīḍitāḥ
a dhairyaṃ tyaktvā mahīpāla dāruṇe yugasaṃkṣaye
c vikarmāṇi kariṣyanti śūdrāṇāṃ paricārakāḥ
a śūdrā dharmaṃ pravakṣyanti brāhmaṇāḥ paryupāsakāḥ
c śrotāraś ca bhaviṣyanti prāmāṇyena vyavasthitāḥ
a viparītaś ca loko 'yaṃ bhaviṣyaty adharottaraḥ
b dharmācāraparibhraṣṭā lobhamohasamanvitāḥ
c eḍūkān pūjayiṣyanti varjayiṣyanti devatāḥ
e śūdrāḥ paricariṣyanti na dvijān yugasaṃkṣaye
a āśrameṣu maharṣīṇāṃ brāhmaṇāvasatheṣu ca
c devasthāneṣu caityeṣu nāgānām ālayeṣu ca
a eḍūkacihnā pṛthivī na devagṛhabhūṣitā
c bhaviṣyati yuge kṣīṇe tad yugāntasya lakṣaṇam
a yadā raudrā dharmahīnā māṃsādāḥ pānapās tathā
c bhaviṣyanti narā nityaṃ tadā saṃkṣepsyate yugam
a puṣpe puṣpaṃ yadā rājan phale phalam upāśritam
c prajāsyati mahārāja tadā saṃkṣepsyate yugam
a akālavarṣī parjanyo bhaviṣyati gate yuge
c akrameṇa manuṣyāṇāṃ bhaviṣyati tadā kriyā
e virodham atha yāsyanti vṛṣalā brāhmaṇaiḥ saha
a mahī mlecchasamākīrṇā bhaviṣyati tato 'cirāt
c karabhārabhayād viprā bhajiṣyanti diśo daśa
d anyāyavartinaś cāpi bhaviṣyanti narādhipāḥ
a nirviśeṣā janapadā narāvṛṣṭibhir arditāḥ
c āśramān abhipatsyanti phalamūlopajīvinaḥ
a evaṃ paryākule loke maryādā na bhaviṣyati
b brāhmaṇāḥ kṣatriyā vaiśyāḥ parityakṣyanti satkriyām
c na sthāsyanty upadeśe ca śiṣyā vipriyakāriṇaḥ
a ācāryopanidhiś caiva vatsyate tadanantaram
c arthayuktyā pravatsyanti mitrasaṃbandhibāndhavāḥ
e abhāvaḥ sarvabhūtānāṃ yugānte ca bhaviṣyati
a diśaḥ prajvalitāḥ sarvā nakṣatrāṇi calāni ca
c jyotīṃṣi pratikūlāni vātāḥ paryākulās tathā
e ulkāpātāś ca bahavo mahābhayanidarśakāḥ
a ṣaḍbhir anyaiś ca sahito bhāskaraḥ pratapiṣyati
c tumulāś cāpi nirhrādā digdāhāś cāpi sarvaśaḥ
e kabandhāntarhito bhānur udayāstamaye tadā
a akālavarṣī ca tadā bhaviṣyati sahasradṛk
c sasyāni ca na rokṣyanti yugānte paryupasthite
a abhīkṣṇaṃ krūravādinyaḥ paruṣā ruditapriyāḥ
c bhartṝṇāṃ vacane caiva na sthāsyanti tadā striyaḥ
a putrāś ca mātāpitarau haniṣyanti yugakṣaye
c sūdayiṣyanti ca patīn striyaḥ putrān apāśritāḥ
a aparvaṇi mahārāja sūryaṃ rāhur upaiṣyati
c yugānte hutabhuk cāpi sarvataḥ prajvaliṣyati
a pānīyaṃ bhojanaṃ caiva yācamānās tadādhvagāḥ
c na lapsyante nivāsaṃ ca nirastāḥ pathi śerate
a nirghātavāyasā nāgāḥ śakunāḥ samṛgadvijāḥ
c rūkṣā vāco vimokṣyanti yugānte paryupasthite
a mitrasaṃbandhinaś cāpi saṃtyakṣyanti narās tadā
c janaṃ parijanaṃ cāpi yugānte paryupasthite
a atha deśān diśaś cāpi pattanāni purāṇi ca
c kramaśaḥ saṃśrayiṣyanti yugānte paryupasthite
a hā tāta hā sutety evaṃ tadā vācaḥ sudāruṇāḥ
c vikrośamānaś cānyonyaṃ jano gāṃ paryaṭiṣyati
d bhovādinas tathā śūdrā brāhmaṇāḥ prākṛtapriyāḥ
d pāṣaṇḍajanasaṃkīrṇā bhaviṣyanti yugakṣaye
a tatas tumulasaṃghāte vartamāne yugakṣaye
c dvijātipūrvako lokaḥ krameṇa prabhaviṣyati
a tataḥ kālāntare 'nyasmin punar lokavivṛddhaye
c bhaviṣyati punar daivam anukūlaṃ yadṛcchayā
a yadā candraś ca sūryaś ca tathā tiṣyabṛhaspatī
c ekarāśau sameṣyanti prapatsyati tadā kṛtam
a kālavarṣī ca parjanyo nakṣatrāṇi śubhāni ca
c pradakṣiṇā grahāś cāpi bhaviṣyanty anulomagāḥ
d dakṣiṇāni bhaviṣyanti grahāś cāpy anulomagāḥ
d pradakṣiṇā bhaviṣyanti pūjayantaḥ parasparam
e kṣemaṃ subhikṣam ārogyaṃ bhaviṣyati nirāmayam
a kalkir viṣṇuyaśā nāma dvijaḥ kālapracoditaḥ
c utpatsyate mahāvīryo mahābuddhiparākramaḥ
a saṃbhūtaḥ saṃbhalagrāme brāhmaṇāvasathe śubhe
c manasā tasya sarvāṇi vāhanāny āyudhāni ca
e upasthāsyanti yodhāś ca śastrāṇi kavacāni ca
a sa dharmavijayī rājā cakravartī bhaviṣyati
c sa cemaṃ saṃkulaṃ lokaṃ prasādam upaneṣyati
a utthito brāhmaṇo dīptaḥ kṣayāntakṛd udāradhīḥ
c sa saṃkṣepo hi sarvasya yugasya parivartakaḥ
a sa sarvatra gatān kṣudrān brāhmaṇaiḥ parivāritaḥ
c utsādayiṣyati tadā sarvān mlecchagaṇān dvijaḥ
b mahātmā vṛttasaṃpannaḥ prajānāṃ hitakṛn nṛpa
 mārkaṇḍeya uvāca
a tataś corakṣayaṃ kṛtvā dvijebhyaḥ pṛthivīm imām
c vājimedhe mahāyajñe vidhivat kalpayiṣyati
a sthāpayitvā sa maryādāḥ svayambhuvihitāḥ śubhāḥ
c vanaṃ puṇyayaśaḥkarmā jarāvān saṃśrayiṣyati
a tacchīlam anuvartsyante manuṣyā lokavāsinaḥ
c vipraiś corakśaye caiva kṛte kṣemaṃ bhaviṣyati
a kṛṣṇājināni śaktīś ca triśūlāny āyudhāni ca
c sthāpayan vipraśārdūlo deśeṣu vijiteṣu ca
a saṃstūyamāno viprendrair mānayāno dvijottamān
c kalkiś cariṣyati mahīṃ sadā dasyuvadhe rataḥ
a hā tāta hā sutety evaṃ tās tā vācaḥ sudāruṇāḥ
c vikrośamānān subhṛśaṃ dasyūn neṣyati saṃkṣayam
a tato 'dharmavināśo vai dharmavṛddhiś ca bhārata
c bhaviṣyati kṛte prāpte kriyāvāṃś ca janas tathā
a ārāmāś caiva caityāś ca taṭākāny avaṭās tathā
b puṣkariṇyaś ca vividhā devatāyatāni ca
c yajñakriyāś ca vividhā bhaviṣyanti kṛte yuge
a brāhmaṇāḥ sādhavaś caiva munayaś ca tapasvinaḥ
c āśramāḥ sahapāṣaṇḍāḥ sthitāḥ satye janāḥ prajāḥ
a jāsyanti sarvabījāni upyamānāni caiva ha
c sarveṣv ṛtuṣu rājendra sarvaṃ sasyaṃ bhaviṣyati
a narā dāneṣu niratā vrateṣu niyameṣu ca
c japayajñaparā viprā dharmakāmā mudā yutāḥ
e pālayiṣyanti rājāno dharmeṇemāṃ vasuṃdharām
a vyavahāraratā vaiśyā bhaviṣyanti kṛte yuge
c ṣaṭkarmaniratā viprāḥ kṣatriyā rakṣaṇe ratāḥ
a śuśrūṣāyāṃ ratāḥ śūdrās tathā varṇatrayasya ca
c eṣa dharmaḥ kṛtayuge tretāyāṃ dvāpare tathā
e paścime yugakāle ca yaḥ sa te saṃprakīrtitaḥ
a sarvalokasya viditā yugasaṃkhyā ca pāṇḍava
c etat te sarvam ākhyātam atītānāgataṃ mayā
e vāyuproktam anusmṛtya purāṇam ṛṣisaṃstutam
a evaṃ saṃsāramārgā me bahuśaś cirajīvinā
c dṛṣṭāś caivānubhūtāś ca tāṃs te kathitavān aham
a idaṃ caivāparaṃ bhūyaḥ saha bhrātṛbhir acyuta
b sarvam etad yathātattvaṃ kathitaṃ tava sarvaśaḥ
c dharmasaṃśayamokṣārthaṃ nibodha vacanaṃ mama
a dharme tvayātmā saṃyojyo nityaṃ dharmabhṛtāṃ vara
c dharmātmā hi sukhaṃ rājā pretya ceha ca nandati
a nibodha ca śubhāṃ vāṇīṃ yāṃ pravakṣyāmi te 'nagha
c na brāhmaṇe paribhavaḥ kartavyas te kadā cana
e brāhmaṇo ruṣito hanyād api lokān pratijñayā
 vaiśaṃpāyana uvāca
a mārkaṇḍeyavacaḥ śrutvā kurūṇāṃ pravaro nṛpaḥ
c uvāca vacanaṃ dhīmān paramaṃ paramadyutiḥ
a kasmin dharme mayā stheyaṃ prajāḥ saṃrakṣatā mune
c kathaṃ ca vartamāno vai na cyaveyaṃ svadharmataḥ
d yudhiṣṭhiraḥ
d etac chrutvā mayā kiṃ syāt kartavyaṃ munisattama
d kathaṃ cāyaṃ jito loko rakṣitavyo bhaviṣyati
 mārkaṇḍeya uvāca
a dayāvān sarvabhūteṣu hito rakto 'nasūyakaḥ
c apatyānām iva sveṣāṃ prajānāṃ rakṣaṇe rataḥ
e cara dharmaṃ tyajādharmaṃ pitṝn devāṃś ca pūjaya
a pramādād yat kṛtaṃ te 'bhūt saṃyag dānena taj jaya
c alaṃ te mānam āśritya satataṃ paravān bhava
a vijitya pṛthivīṃ sarvāṃ modamānaḥ sukhī bhava
c eṣa bhūto bhaviṣyaś ca dharmas te samudīritaḥ
a na te 'sty aviditaṃ kiṃ cid atītānāgataṃ bhuvi
c tasmād imaṃ parikleśaṃ tvaṃ tāta hṛdi mā kṛthāḥ
d prājñās tāta na muhyanti kālenābhiprapīḍitāḥ
a eṣa kālo mahābāho api sarvadivaukasām
c muhyanti hi prajās tāta kālenābhipracoditāḥ
a mā ca te 'tra vicāro bhūd yan mayoktaṃ tavānagha
c atiśaṅkya vaco hy etad dharmalopo bhavet tava
a jāto 'si prathite vaṃśe kurūṇāṃ bharatarṣabha
c karmaṇā manasā vācā sarvam etat samācara
 yudhiṣṭhira uvāca
a yat tvayoktaṃ dvijaśreṣṭha vākyaṃ śrutimanoharam
c tathā kariṣye yatnena bhavataḥ śāsanaṃ vibho
a na me lobho 'sti viprendra na bhayaṃ na ca matsaraḥ
c kariṣyāmi hi tat sarvam uktaṃ yat te mayi prabho
 vaiśaṃpāyana uvāca
a śrutvā tu vacanaṃ tasya pāṇḍavasya mahātmanaḥ
c prahṛṣṭāḥ pāṇḍavā rājan sahitāḥ śārṅgadhanvanā
d viprarṣabhāś ca te sarve ye tatrāsan samāgatāḥ
a tathā kathāṃ śubhāṃ śrutvā mārkaṇḍeyasya dhīmataḥ
c vismitāḥ samapadyanta purāṇasya nivedanāt
 janamejaya uvāca
 bhūya eva brāhmaṇānāṃ māhātmyaṃ vaktum arhasi
 pāṇḍavānāṃ yathācaṣṭa mārkaṇḍeyo mahātapāḥ
 vaiśaṃpāyana uvāca
A bhūya eva brāhmaṇamahābhāgyaṃ vaktum arhasīty abravīt pāṇḍaveyo mārkaṇḍeyam
A athācaṣṭa mārkaṇḍeyaḥ
 apūrvam idaṃ śrūyatāṃ brāhmaṇānāṃ caritam
 śrūyatāṃ kathayāmīdaṃ brahmarṣīṇāṃ pūrvacaritam
A ayodhyāyām ikṣvākukulotpannaḥ pārthivaḥ parikṣin nāma mṛgayām agamat
A tam ekāśvena mṛgam anusarantaṃ mṛgo dūram apāharat
A athādhvani jātaśramaḥ kṣuttṛṣṇābhibhūtaś ca kasmiṃś cid uddeśe nīlaṃ vanaṣaṇḍam apaśyat
B tac ca viveśa
A tatas tasya vanaṣaṇḍasya madhye 'tīva ramaṇīyaṃ saro dṛṣṭvā sāśva eva vyagāhata
A athāśvastaḥ sa bisamṛṇālam aśvasyāgre nikṣipya puṣkariṇītīre samāviśat
A tataḥ śayāno madhuraṃ gītaśabdam aśṛṇot
A sa śrutvācintayat
B neha manuṣyagatiṃ paśyāmi
C kasya khalv ayaṃ gītaśabda iti
A athāpaśyat kanyāṃ paramarūpadarśanīyāṃ puṣpāṇy avacinvatīṃ gāyantīṃ ca
A atha sā rājñaḥ samīpe paryakrāmat
A tām abravīd rājā
B kasyāsi subhage tvam iti
A sā pratyuvāca
B kanyāsmīti
A tāṃ rājovāca
B arthī tvayāham iti
A athovāca kanyā
B samayenāhaṃ śakyā tvayā labdhum
C nānyatheti
A tāṃ rājā samayam apṛcchat
A tataḥ kanyedam uvāca
B udakaṃ me na darśayitavyam iti
A sa rājā bāḍham ity uktvā tāṃ samāgamya tayā sahāste
A tatraivāsīne rājani senānvagacchat
B padenānupadaṃ dṛṣṭvā rājānaṃ parivāryātiṣṭhat
A paryāśvastaś ca rājā tayaiva saha śibikayā prāyād avighāṭitayā
B svanagaram anuprāpya rahasi tayā saha ramann āste
C nānyat kiṃ canāpaśyat
A atha pradhānāmātyas tasyābhyāśacarāḥ striyo 'pṛcchat
B kim atra prayojanaṃ vartata iti
A athābruvaṃs tāḥ striyaḥ
B apūrvam iva paśyāma udakaṃ nātra nīyateti
A athāmātyo 'nudakaṃ vanaṃ kārayitvodāravṛkṣaṃ bahumūlapuṣpaphalaṃ rahasy upagamya rājānam abravīt
B vanam idam udāram anudakam
C sādhv atra ramyatām iti
A sa tasya vacanāt tayaiva saha devyā tad vanaṃ prāviśat
B sa kadā cit tasmin vane ramye tayaiva saha vyavaharat
C atha kṣuttṛṣṇārditaḥ śrānto 'timātram atimuktāgāram apaśyat
A tat praviśya rājā saha priyayā sudhātalasukṛtāṃ vimalasalilapūrṇāṃ vāpīm apaśyat
A dṛṣṭvaiva ca tāṃ tasyā eva tīre sahaiva tayā devyā vyatiṣṭhat
A atha tāṃ devīṃ sa rājābravīt
B sādhv avatara vāpīsalilam iti
A sā tadvacaḥ śrutvāvatīrya vāpīṃ nyamajjat
B na punar udamajjat
A tāṃ mṛgayamāṇo rājā nāpaśyat
A vāpīm api niḥsrāvya maṇḍūkaṃ śvabhramukhe dṛṣṭvā kruddha ājñāpayām āsa
B sarvamaṇḍūkavadhaḥ kriyatām iti
C yo mayārthī sa mṛtakair maṇḍūkair upāyanair mām upatiṣṭhed iti
A atha maṇḍūkavadhe ghore kriyamāṇe dikṣu sarvāsu maṇḍūkān bhayam āviśat
B te bhītā maṇḍūkarājñe yathāvṛttaṃ nyavedayan
A tato maṇḍūkarāṭ tāpasaveṣadhārī rājānam abhyagacchat
A upetya cainam uvāca
B mā rājan krodhavaśaṃ gamaḥ
C prasādaṃ kuru
D nārhasi maṇḍūkānām anaparādhināṃ vadhaṃ kartum iti
a mā maṇḍūkāñ jighāṃsa tvaṃ kopaṃ saṃdhārayācyuta
A ślokau cātra bhavataḥ
c prakṣīyate dhanodreko janānām avijānatām
a pratijānīhi naitāṃs tvaṃ prāpya krodhaṃ vimokṣyase
c alaṃ kṛtvā tavādharmaṃ maṇḍūkaiḥ kiṃ hatair hi te
A tam evaṃvādinam iṣṭajanaśokaparītātmā rājā provāca
B na hi kṣamyate tan mayā
C haniṣyāmy etān
D etair durātmabhiḥ priyā me bhakṣitā
E sarvathaiva me vadhyā maṇḍūkāḥ
F nārhasi vidvan mām uparoddhum iti
A sa tad vākyam upalabhya vyathitendriyamanāḥ provāca
B prasīda rājan
C aham āyur nāma maṇḍūkarājaḥ
D mama sā duhitā suśobhanā nāma
E tasyā dauḥśīlyam etat
F bahavo hi rājānas tayā vipralabdhapūrvā iti
A tam abravīd rājā
B tayāsmy arthī
C sā me dīyatām iti
A athaināṃ rājñe pitādāt
B abravīc cainām
C enaṃ rājānaṃ śuśrūṣasveti
A sa uvāca duhitaram
B yasmāt tvayā rājāno vipralabdhās tasmād abrahmaṇyāni tavāpatyāni bhaviṣyanty anṛtakatvāt taveti
 A sa ca rājā tām upalabhya tasyāṃ surataguṇanibaddhahṛdayo lokatrayaiśvaryam ivopalabhya harṣabāṣpakalayā vācā praṇipatyābhipūjya  
maṇḍūkarājānam abravīt 
B anugṛhīto 'smīti
A sa ca maṇḍūkarājo jāmātaram anujñāpya yathāgatam agacchat
A atha kasya cit kālasya tasyāṃ kumārās trayas tasya rājñaḥ saṃbabhūvuḥ śalo dalo balaś ceti
B tatas teṣāṃ jyeṣṭhaṃ śalaṃ samaye pitā rājye 'bhiṣicya tapasi dhṛtātmā vanaṃ jagāma
A atha kadā cic chalo mṛgayām acarat
B mṛgaṃ cāsādya rathenānvadhāvat
A sūtaṃ covāca
B śīghraṃ māṃ vahasveti
A sa tathoktaḥ sūto rājānam abravīt
B mā kriyatām anubandhaḥ
C naiṣa śakyas tvayā mṛgo grahītuṃ yady api te rathe yuktau vāmyau syātām iti
A tato 'bravīd rājā sūtam
B ācakṣva me vāmyau
C hanmi vā tvām iti
A sa evam ukto rājabhayabhīto vāmadevaśāpabhītaś ca sann ācakhyau rājñe
B vāmadevasyāśvau vāmyau manojavāv iti
 tataḥ punaḥ sa rājā khaḍgam udyamya śīghraṃ kathayasveti tam āha
 haniṣye tvām iti sa tad āha rājabhayabhītaḥ sūtaḥ
A athainam evaṃ bruvāṇam abravīd rājā
B vāmadevāśramaṃ yāhīti
A sa gatvā vāmadevāśramaṃ tam ṛṣim abravīt
B bhagavan mṛgo mayā viddhaḥ palāyate
C taṃ saṃbhāvayeyam
D arhasi me vāmyau dātum iti
A tam abravīd ṛṣiḥ
B dadāni te vāmyau
C kṛtakāryeṇa bhavatā mamaiva niryātyau kṣipram iti
A sa ca tāv aśvau pratigṛhyānujñāpya carṣiṃ prāyād vāmyasaṃyuktena rathena mṛgaṃ prati
C gacchaṃś cābravīt sūtam
D aśvaratnāv imāv ayogyau brāhmaṇānām
E naitau pratideyau vāmadevāyeti
A evam uktvā mṛgam avāpya svanagaram etyāśvāvantaḥpure 'sthāpayat
A atharṣiś cintayām āsa
B taruṇo rājaputraḥ kalyāṇaṃ patram āsādya ramate
C na me pratiniryātayati
D aho kaṣṭam iti
A manasā niścitya māsi pūrṇe śiṣyam abravīt
B gacchātreya
C rājānaṃ brūhi
D yadi paryāptaṃ niryātayopādhyāyavāmyāv iti
A sa gatvaivaṃ taṃ rājānam abravīt
A taṃ rājā pratyuvāca
B rājñām etad vāhanam
C anarhā brāhmaṇā ratnānām evaṃvidhānām
D kiṃ ca brāhmaṇānām aśvaiḥ kāryam
E sādhu pratigamyatām iti
A sa gatvaivam upādhyāyāyācaṣṭa
A tac chrutvā vacanam apriyaṃ vāmadevaḥ krodhaparītātmā svayam eva rājānam abhigamyāśvārtham abhyacodayat
B na cādād rājā
 vāmadeva uvāca
a prayaccha vāmyau mama pārthiva tvaṃ
kṛtaṃ hi te kāryam anyair aśakyam
c mā tvā vadhīd varuṇo ghorapāśair
brahmakṣatrasyāntare vartamānaḥ
 rājovāca
a anaḍvāhau suvratau sādhu dāntāv
etad viprāṇāṃ vāhanaṃ vāmadeva
c tābhyāṃ yāhi tvaṃ yatra kāmo maharṣe
chandāṃsi vai tvādṛśaṃ saṃvahanti
 vāmadeva uvāca
a chandāṃsi vai mādṛśaṃ saṃvahanti
loke 'muṣmin pārthiva yāni santi
c asmiṃs tu loke mama yānam etad
asmadvidhānām apareṣāṃ ca rājan
 rājovāca
a catvāro vā gardabhās tvāṃ vahantu
śreṣṭhāśvataryo harayo vā turaṃgāḥ
c tais tvaṃ yāhi kṣatriyasyaiṣa vāho
mama vāmyau na tavaitau hi viddhi
 vāmadeva uvāca
a ghoraṃ vrataṃ brāhmaṇasyaitad āhur
etad rājan yad ihājīvamānaḥ
c ayasmayā ghorarūpā mahānto
vahantu tvāṃ śitaśūlāś caturdhā
c catvāro vā yātudhānāḥ suraudrāḥ
c mayā prayuktās tvadvadham īpsamānā
 rājovāca
a ye tvā vidur brāhmaṇaṃ vāmadeva
vācā hantuṃ manasā karmaṇā vā
c te tvāṃ saśiṣyam iha pātayantu
madvākyanunnāḥ śitaśūlāsihastāḥ
d vāmadeva uvāca
d mamaitau vāmyau pratigṛhya rājan
d punar dadānīti prapadya me tvam
d prayaccha śīghraṃ mama vāmyau tvam aśvau
d rājovāca
d yady ātmānaṃ jīvituṃ te kṣamaṃ syāt
d na brāhmaṇebhyo mṛgayā prasūtā
d na tv ānuśāsmy adya prabhṛti hy asatyam
d tavaivājñāṃ saṃpraṇidhāya sarvāṃ
d tathā brahman puṇyalokaṃ labheyam
 vāmadeva uvāca
a nānuyogā brāhmaṇānāṃ bhavanti
vācā rājan manasā karmaṇā vā
c yas tv evaṃ brahma tapasānveti vidvāṃs
tena śreṣṭho bhavati hi jīvamānaḥ
 mārkaṇḍeya uvāca
a evam ukte vāmadevena rājan
samuttasthū rākṣasā ghorarūpāḥ
c taiḥ śūlahastair vadhyamānaḥ sa rājā
provācedaṃ vākyam uccais tadānīm
a ikṣvākavo yadi brahman dalo vā
vidheyā me yadi vānye viśo 'pi
c notsrakṣye 'haṃ vāmadevasya vāmyau
naivaṃvidhā dharmaśīlā bhavanti
a evaṃ bruvann eva sa yātudhānair
hato jagāmāśu mahīṃ kṣitīśaḥ
c tato viditvā nṛpatiṃ nipātitam
ikṣvākavo vai dalam abhyaṣiñcan
a rājye tadā tatra gatvā sa vipraḥ
provācedaṃ vacanaṃ vāmadevaḥ
c dalaṃ rājānaṃ brāhmaṇānāṃ hi deyam
evaṃ rājan sarvadharmeṣu dṛṣṭam
a bibheṣi cet tvam adharmān narendra
prayaccha me śīghram evādya vāmyau
c etac chrutvā vāmadevasya vākyaṃ
sa pārthivaḥ sūtam uvāca roṣāt
a ekaṃ hi me sāyakaṃ citrarūpaṃ
digdhaṃ viṣeṇāhara saṃgṛhītam
c yena viddho vāmadevaḥ śayīta
saṃdaśyamānaḥ śvabhir ārtarūpaḥ
 vāmadeva uvāca
a jānāmi putraṃ daśavarṣaṃ tavāhaṃ
jātaṃ mahiṣyāṃ śyenajitaṃ narendra
c taṃ jahi tvaṃ madvacanāt praṇunnas
tūrṇaṃ priyaṃ sāyakair ghorarūpaiḥ
 mārkaṇḍeya uvāca
a evam ukto vāmadevena rājann
antaḥpure rājaputraṃ jaghāna
c sa sāyakas tigmatejā visṛṣṭaḥ
śrutvā dalas tac ca vākyaṃ babhāṣe
a ikṣvākavo hanta carāmi vaḥ priyaṃ
nihanmīmaṃ vipram adya pramathya
c ānīyatām aparas tigmatejāḥ
paśyadhvaṃ me vīryam adya kṣitīśāḥ
 vāmadeva uvāca
a yaṃ tvam enaṃ sāyakaṃ ghorarūpaṃ
viṣeṇa digdhaṃ mama saṃdadhāsi
c na tvam enaṃ śaravaryaṃ vimoktuṃ
saṃdhātuṃ vā śakṣyasi mānavendra
 rājovāca
a ikṣvākavaḥ paśyata māṃ gṛhītaṃ
na vai śaknomy eṣa śaraṃ vimoktum
c na cāsya kartuṃ nāśam abhyutsahāmi
āyuṣmān vai jīvatu vāmadevaḥ
 vāmadeva uvāca
a saṃspṛśaināṃ mahiṣīṃ sāyakena
tatas tasmād enaso mokṣyase tvam
 mārkaṇḍeya uvāca
a tatas tathā kṛtavān pārthivas tu
tato muniṃ rājaputrī babhāṣe
c yathā yuktaṃ vāmadevāham enaṃ
dine dine saṃviśantī vyaśaṃsam
e brāhmaṇebhyo mṛgayantī sūnṛtāni
tathā brahman puṇyalokaṃ labheyam
 vāmadeva uvāca
a tvayā trātaṃ rājakulaṃ śubhekṣaṇe
varaṃ vṛṇīṣvāpratimaṃ dadāni te
c praśādhīmaṃ svajanaṃ rājaputri
ikṣvākurājyaṃ sumahac cāpy anindye
d sādhvi sthiraṃ ceyam aduṣṭacittā
d dharme matis te satataṃ prayātu
d varaṃ ca mattaḥ pratikāṅkṣasva subhru
d tvayā vṛṣaḥ pālanīyo hi nityam
 rājaputry uvāca
a varaṃ vṛṇe bhagavann ekam eva
vimucyatāṃ kilbiṣād adya bhartā
b vṛttena buddhyā ca vivṛddhim etu
b jīved asau mama putro 'dya vipra
c śivena cādhyāhi saputrabāndhavaṃ
varo vṛto hy eṣa mayā dvijāgrya
 mārkaṇḍeya uvāca
a śrutvā vacaḥ sa munī rājaputryās
tathāstv iti prāha kurupravīra
c tataḥ sa rājā mudito babhūva
vāmyau cāsmai saṃpradadau praṇamya
d vaiśaṃpāyana uvāca 
d mārkaṇḍeyam ṛṣayo brāhmaṇā yudhiṣṭhiraś ca paryapṛcchan  ṛṣiḥ kena
d dīrghāyur āsīd bakaḥ  
mārkaṇḍeyas tu tān sarvān uvāca  mahātapā
d dīrghāyuś ca bako rājarṣiḥ 
nātra kāryā vicāraṇā 
d etac chrutvā tu kaunteyo bhrātṛbhiḥ saha bhārata 
d mārkaṇḍeyaṃ paryapṛcchad dharmarājo yudhiṣṭhiraḥ 
d bakadālbhyau mahātmānau śrūyete cirajīvinau 
d sakhāyau devarājasya tāv ṛṣī lokasaṃmatau 
d etad icchāmi bhagavan bakaśakrasamāgamam 
d sukhaduḥkhasamāyuktaṃ tattvena kathayasva me 
d mārkaṇḍeya uvāca 
d vṛtte devāsure rājan saṃgrāme lomaharṣaṇe 
d trayāṇām api lokānām indro lokādhipo 'bhavat 
d samyag varṣati parjanyaḥ sasyasapada uttamāḥ 
d nirāmayāḥ sudharmiṣṭhāḥ prajā dharmaparāyaṇāḥ 
d muditaś ca janaḥ sarvaḥ svadharmeṣu vyavasthitaḥ 
d tāḥ prajā muditāḥ sarvā dṛṣṭvā balaniṣūdanaḥ 
d tatas tu mudito rājan devarājaḥ śatakratuḥ 
d airāvataṃ samāsthāya tāḥ paśyan muditāḥ prajāḥ 
d āśramāṃś ca vicitrāṃś ca nadīś ca vividhāḥ śubhāḥ 
d nagarāṇi samṛddhāni kheṭāñ janapadāṃs tathā 
d prajāpālanadakṣāṃś ca narendrān dharmacāriṇaḥ 
d udapānaṃ prapā vāpī taḍāgāni sarāṃsi ca 
d nānāvratasamācāraiḥ sevitāni dvijottamaiḥ 
d tato 'vatīrya ramyāyāṃ pṛthvyāṃ rājañ śatakratuḥ 
d tatra ramye śive deśe bahuvṛkṣasamākule 
d pūrvasyāṃ diśi ramyāyāṃ samudrābhyāśato nṛpa 
d tatrāśramapadaṃ ramyaṃ mṛgadvijaniṣevitam 
d tatrāśramapade ramye bakaṃ paśyati devarāṭ 
d bakas tu dṛṣṭvā devendraṃ dṛḍhaṃ prītamanābhavat 
d pādyāsanārghadānena phalamūlair athārcayat 
d sukhopaviṣṭo varadas tatas tu balasūdanaḥ 
d tataḥ praśnaṃ bakaṃ deva uvāca tridaśeśvaraḥ 
d śataṃ varṣasahasrāṇi mune jātasya te 'nagha 
d samākhyāhi mama brahman kiṃ duḥkhaṃ cirajīvinām 
d baka uvāca 
d apriyaiḥ saha saṃvāsaḥ priyaiś cāpi vinābhavaḥ 
d asadbhiḥ saṃprayogaś ca tad duḥkhaṃ cirajīvinām 
d putradāravināśo 'tra jñātīnāṃ suhṛdām api 
d pareṣv āyattatā kṛcchraṃ kiṃ nu duḥkhataraṃ tataḥ 
d nānyad duḥkhataraṃ kiṃ cil lokeṣu pratibhāti me 
d arthair vihīnaḥ puruṣaḥ paraiḥ saṃparibhūyate 
d akulānāṃ kule bhāvaṃ kulīnānāṃ kulakṣayam 
d saṃyogaṃ viprayogaṃ ca paśyanti cirajīvinaḥ 
d api pratyakṣam evaitat tava deva śatakrato 
d akulānāṃ samṛddhānāṃ kathaṃ kulaviparyayaḥ 
d devadānavagandharvamanuṣyoragarākṣasāḥ 
d prāpnuvanti viparyāsaṃ kiṃ nu duḥkhataraṃ tataḥ 
d kule jātāś ca kliśyante dauṣkuleyavaśānugāḥ 
d āḍhyair daridrāvamatāḥ kiṃ nu duḥkhataraṃ tataḥ 
d loke vaidharmyam etat tu dṛśyate bahuvistaram 
d hīnajñānāś ca dṛśyante kliśyante prājñakovidāḥ 
d bahuduḥkhaparikleśaṃ mānuṣyam iha dṛśyate 
d indra uvāca 
d punar eva mahābhāga devarṣigaṇasevita 
d samākhyāhi mama brahman kiṃ sukhaṃ cirajīvinām 
d baka uvāca 
d aṣṭame dvādaśe vāpi śākaṃ yaḥ pacate gṛhe 
d kumitrāṇy anapāśritya kiṃ vai sukhataraṃ tataḥ 
d yatrāhāni na gaṇyante nainam āhur mahāśanam 
d api śākaṃ pacānasya sukhaṃ vai maghavan gṛhe 
d arjitaṃ svena vīryeṇa nānyapāśritya kaṃ cana 
d phalaśākam api śreyo bhoktuṃ hy akṛpaṇaṃ gṛhe 
d parasya tu gṛhe bhoktuḥ paribhūtasya nityaśaḥ 
d sumṛṣṭam api na śreyo vikalpo 'yam ataḥ satām 
d śvavat kīlālapo yas tu parānnaṃ bhoktum icchati 
d dhig astu tasya tad bhuktaṃ kṛpaṇasya durātmanaḥ 
d yo dattvātithibhūtebhyaḥ pitṛbhyaś ca dvijottamaḥ 
d śiṣṭāny annāni yo bhuṅkte kiṃ vai sukhataraṃ tataḥ 
d ato mṛṣṭataraṃ nānyat pūtaṃ kiṃ cic chatakrato 
d dattvā yas tv atithibhyo vai bhuṅkte tenaiva nityaśaḥ 
d yāvato hy andhasaḥ piṇḍān aśnāti satataṃ dvijaḥ 
d tāvatāṃ gosahasrāṇāṃ phalaṃ prāpnoti dāyakaḥ 
d yad eno yauvanakṛtaṃ tat sarvaṃ naśyate dhruvam 
d sadakṣiṇasya bhuktasya dvijasya tu kare gatam 
d yad vāri vāriṇā siñcet tad dhy enas tarate kṣaṇāt 
d mārkaṇḍeya uvāca 
d etāś cānyāś ca vai bahvīḥ kathayitvā kathāḥ śubhāḥ 
d bakena saha devendra āpṛcchya tridivaṃ gataḥ 
d vaiśaṃpāyana uvāca 
d tataḥ pāṇḍavāḥ punar mārkaṇḍeyam ūcuḥ 
kathitaṃ brāhmaṇamahābhāgyam 
d rājanyamahābhāgyam idānīṃ śuśrūṣām āha iti 
d tān uvāca mārkaṇḍeyo maharṣiḥ 
śrūyatām idānīṃ rājanyānāṃ mahābhāgyam iti 
d kurūṇām anyatamaḥ suhotro nāma rājā maharṣīn abhigamya
d nivṛtya rathastham eva rājānam auśīnaraṃ śibiṃ dadarśābhimukham 
d tau sametya paraspareṇa yathāvayaḥ pūjāṃ prayujya guṇasāmyena
d paraspareṇa tulyātmānau viditvānyonyasya panthānaṃ na dadatuḥ 
d tatra nāradaḥ prādur āsīt 
kim idaṃ bhavantau parasparasya panthānam āvṛtya
d tiṣṭhata iti  
tāv ūcatur nāradam 
naitad bhagavan 
pūrvakarmakartrādibhir
d viśiṣṭasya panthā upadiśyate samarthāya vā 
āvāṃ ca sakhyaṃ
d paraspareṇopagatau 
tac cāvadhānato 'tyutkṛṣṭam adharottaraṃ paribhraṣṭam 
d nāradas tv evam uktaḥ ślokatrayam apaṭhat 
d krūraḥ kauravya mṛdave mṛduḥ krūre ca kaurava 
d sādhuś cāsādhave sādhuḥ sādhave nāpnuyāt katham 
d kṛtaṃ śataguṇaṃ kuryān nāsti deveṣu nirṇayaḥ 
d auśīnaraḥ sādhuśīlo bhavato vai mahīpatiḥ 
d jayet kadaryaṃ dānena satyenānṛtavādinam 
d kṣamayā krūrakarmāṇam asādhuṃ sādhunā jayet 
d tad ubhāv eva bhavantāv udārau 
ya idānīṃ bhavadbhyām anyatamaḥ so 'pasarpatu 
d etad vai nidarśanam 
ity uktvā tūṣṇīṃ nārado babhūva 
d etac chrutvā tu kauravyaḥ śibiṃ pradakṣiṇaṃ kṛtvā panthānaṃ dattvā bahukarmabhiḥ
d praśasya prayayau  
tad etad rājño mahābhāgyam apy uktavān
d nāradaḥ 
d mārkaṇḍeya uvāca 
d idam anyac chrūyatām 
yayātir nāhuṣo rājā rājyasthaḥ paurajanāvṛta
d āsāṃ cakre  
gurvarthī brāhmaṇa upetyābravīt 
bho rājan gurvarthaṃ
d bhikṣeyaṃ samayād iti  
rājovāca 
bravītu bhagavān samayam
d iti 
d brāhmaṇa uvāca 
d vidveṣaṇaṃ paramaṃ jīvaloke
d kuryān naraḥ pārthiva yācyamānaḥ 
d taṃ tvāṃ pṛcchāmi kathaṃ tu rājan
d dadyād bhavān dayitaṃ ca me 'dya 
d rājovāca 
d na cānukīrtaye dattvā
d ayācyam arthaṃ na ca saṃśṛṇomi 
d prāpyam arthaṃ ca saṃśrutya
d taṃ cāpi dattvā susukhī bhavāmi 
d dadāmi te rohiṇīnāṃ sahasraṃ
d priyo hi me brāhmaṇo yācamānaḥ 
d na me manaḥ kupyati yācamāne
d dattaṃ na śocāmi kadā cid artham 
d ity uktvā brāhmaṇāya rājā gosahasraṃ dadau 
prāptavāṃś ca gavāṃ sahasraṃ
d brāhmaṇa iti 
d vaiśaṃpāyana uvāca 
d bhūya eva mahābhāgyaṃ kathyatām ity abravīt pāṇḍavaḥ 
d athācaṣṭa mārkaṇḍeyaḥ 
mahārāja vṛṣadarbhasedukanāmānau rājānau
d nītimārgaratāv astropāstrakṛtinau  
seduko vṛṣadarbhasya bālasyaiva
d upāṃśuvratam abhyajānāt 
kupyam adeyaṃ brāhmaṇasya  
atha taṃ sedukaṃ
d brāhmaṇaḥ kaś cid vedādhyayanasaṃpanna āśiṣaṃ dattvā gurvarthī bhikṣitavān 
d aśvasahasraṃ me bhagavān dadātv iti  
taṃ seduko brāhmaṇam abravīt 
d nāsti saṃbhavo gurvarthaṃ dātum iti 
sa tvaṃ gaccha vṛṣadarbhasakāśam 
d rājā paramadharmajñaḥ 
brāhmaṇa taṃ bhikṣasva 
sa te dāsyati 
tasyaitad upāṃśuvratam
d iti  atha brāhmaṇo vṛṣadarbhasakāśaṃ gatvā aśvasahasram
d ayācata  sa rājā taṃ kaśenātāḍayat 
taṃ brāhmaṇo 'bravīt  kiṃ
d haṃsy anāgasaṃ mām iti  
evam uktvā taṃ śapantaṃ rājāha  vipra kiṃ
d yo na dadāti tubhyam 
utāho svid brāhmaṇyam etat  brāhmaṇa
d uvāca  rājādhirāja tava samīpaṃ sedukena preṣito bhikṣitum āgataḥ 
d tenānuśiṣṭena mayā tvaṃ bhikṣito 'si  
rājovāca 
pūrvāhṇe te
d dāsyāmi  yo me 'dya balir āgamiṣyati 
yo hanyate kaśayā kathaṃ
d moghaṃ kṣepaṇaṃ tasya syāt  
ity uktvā brāhmaṇāya daivasikām utpattiṃ
d prādāt  adhikasyāśvasahasrasya mūlyam evādād iti 
d mārkaṇḍeya uvāca 
d devānāṃ kathā saṃjātā 
mahītalaṃ gatvā mahīpatiṃ śibim auśīnaraṃ
d sādhv enaṃ śibiṃ jijñāsyāma iti  
evaṃ bho ity uktvā agnīndrāv
d upatiṣṭhetām 
agniḥ kapotarūpeṇa 
tam abhyadhāvad āmiṣārtham indraḥ
d śyenarūpeṇa  
atha kapoto rājño divyāsanāsīnasyotsaṅgaṃ
d nyapatat 
d atha purohito rājānam abravīt 
prāṇarakṣaṇārthaṃ śyenād bhīto
d bhavantaṃ prāṇārthī prapadyate 
vasu dadātu 
antavān pārthivo 'sya
d niṣkṛtiṃ kuryāt 
ghoraṃ kapotasya nipātam āhuḥ 
d atha kapoto rājānam abravīt 
prāṇarakṣārthaṃ śyenād bhīto bhavantaṃ
d prāṇarakṣārthī prapadye 
aṅgair aṅgāni prāpyārthī munir bhūtvā prāṇāṃs tvāṃ
d prapadye  svādhyāyena karśitaṃ brahmacāriṇaṃ māṃ viddhi 
tapasā damena
d yuktam ācāryasyāpratikūlabhāṣiṇam 
evaṃyuktam apāpaṃ māṃ viddhi 
d gadāmi vedān vicinomi chandaḥ
d sarve vedā akṣaraśo me adhītāḥ 
d na sādhu dānaṃ śrotriyasya pradānaṃ
d mā prādāḥ śyenāya na kapoto 'smi 
d atha śyeno rājānam abravīt 
d paryāyeṇa vasatir vā bhaveṣu
d sarge jātaḥ pūrvam asmāt kapotāt 
d tvam ādadāno 'tha kapotam enaṃ
d mā tvaṃ rājan vighnakartā bhavethāḥ 
d rājovāca 
d kenedṛśī jātu parā hi dṛṣṭā
d vāg ucyamānā śakunena saṃskṛtā 
d yāṃ vai kapoto vadate yāṃ ca śyena
d ubhau viditvā katham astu sādhu 
d nāsya varṣaṃ varṣati varṣakāle
d nāsya bījaṃ rohati kāla uptam 
d bhītaṃ prapannaṃ yo hi dadāti śatrave
d na trāṇaṃ labhet trāṇam icchan sa kāle 
d jātā hrasvā prajā pramīyate
d sadā na vāsaṃ pitaro 'sya kurvate 
d bhītaṃ prapannaṃ yo dadāti śatrave
d nāsya devāḥ pratigṛhṇanti havyam 
d mogham annaṃ vindati cāpracetāḥ
d svargāl lokād bhraśyati śīghram eva 
d bhītaṃ prapannaṃ yo hi dadāti śatrave
d sendrā devāḥ praharanty asya vajram 
d ukṣāṇaṃ paktvā saha odanena
d asmāt kapotāt prati te nayantu 
d yasmin deśe ramase 'tīva śyena
d tatra māṃsaṃ śibayas te vahantu 
d śyena uvāca 
d nokṣāṇo rājan prārthayeyaṃ na cānyad
d asmān māṃsam adhikaṃ vā kapotāt 
d devair dattaḥ so 'dya mamaiṣa bhakṣas
d tan me dadasva śakunānām abhāvāt 
d rājovāca 
d ukṣāṇaṃ veha tam anūnaṃ nayantu
d te paśyantu puruṣā mamaiva 
d bhayāhitasya dāyaṃ mamāntikāt tvāṃ
d pratyāmnāyaṃ tu tvaṃ hy enaṃ mā hiṃsīḥ 
d tyaje prāṇān naiva dadyāṃ kapotaṃ
d saumyo hy ayaṃ kiṃ na jānāsi śyena 
d yathā kleśaṃ mā kuruṣveha saumya
d nāhaṃ kapotam arpayiṣye kathaṃ cit 
d yathā māṃ vai sādhuvādaiḥ prasannāḥ
d praśaṃseyuḥ śibayaḥ karmaṇā tu 
d yathā śyena priyam eva kuryāṃ
d praśādhi māṃ yad vades tat karomi 
d śyena uvāca 
ūror dakṣiṇād utkṛtya svapiśitaṃ tāvad rājan yāvan
d māsaṃ kapotena samam 
tathā tasmāt sādhu trātaḥ kapotaḥ 
praśaṃseyuś ca
d śibayaḥ  kṛtaṃ ca priyaṃ syān mameti 
d atha sa dakṣiṇād ūror utkṛtya svamāṃsapeśīṃ tulayādhārayat  gurutara
d eva kapota āsīt  
punar anyam uccakarta 
gurutara eva
d kapotaḥ  evaṃ sarvaṃ samadhigatya śarīraṃ tulāyām āropayām āsa 
d tat tathāpi gurutara eva kapota āsīt  
atha rājā svayam eva
d tulām āruroha 
na ca vyalīkam āsīd rājñaḥ  
etad vṛttāntaṃ dṛṣṭvā
d trāta ity uktvā prālīyata śyenaḥ  
atha rājā abravīt 
d kapotaṃ vidyuḥ śibayas tvāṃ kapota
d pṛcchāmi te śakune ko nu śyenaḥ 
d nānīśvara īdṛśaṃ jātu kuryād
d etaṃ praśnaṃ bhagavan me vicakṣva 
d kapota uvāca 
d vaiśvānaro 'haṃ jvalano dhūmaketur
d athaiva śyeno vajrahastaḥ śacīpatiḥ 
d sādhu jñātuṃ tvām ṛṣabhaṃ sauratheya nau
d jijñāsayā tvatsakāśaṃ prapannau 
d yām etāṃ peśīṃ mama niṣkrayāya
d prādād bhavān asinotkṛtya rājan 
d etad vo lakṣma śivaṃ karomi
d hiraṇyavarṇaṃ ruciraṃ puṇyagandham 
d etāsāṃ prajānāṃ pālayitā yaśasvī
d surarṣīṇām atha saṃmato bhṛśam 
d etasmāt pārśvāt puruṣo janiṣyati
d kapotarometi ca tasya nāma 
d kapotaromāṇaṃ śibinaudbhidaṃ putraṃ prāpsyasi nṛpa 
vṛṣasaṃhananaṃ
d yaśodīpyamānaṃ draṣṭāsi śūravṛṣabhaṃ saurathānām 
d vaiśaṃpāyana uvāca 
d bhūya eva mahābhāgyaṃ kathyatām 
ity abravīt pāṇḍavo mārkaṇḍeyam
d athācaṣṭa mārkaṇḍeyaḥ 
aṣṭakasya vaiśvāmitrer aśvamedhe sarve rājānaḥ
d prāgacchan 
bhrātaraś cāsya pratardano vasumanāḥ śibir auśīnara iti 
d sa ca samāptayajño bhrātṛbhiḥ saha rathena prāyāt 
te ca nāradam āgacchantam
d abhivādyārohatu bhavān ratham ity abruvan  
tāṃs tathety uktvā
d ratham āruroha 
d atha teṣām ekaḥ surarṣiṃ nāradam abravīt 
prasādya bhagavantaṃ kiṃ cid
d iccheyaṃ praṣṭum iti  
pṛccha 
ity abravīd ṛṣiḥ 
d so 'bravīt  āyuṣmantaḥ sarvaguṇapramuditāḥ 
athāyuṣmantaṃ
d svargasthānaṃ caturbhir yātavyaṃ syāt ko 'vataret  
ayam aṣṭako 'vataret 
d ity abravīd ṛṣiḥ  
kiṃ kāraṇam 
ity apṛcchat 
d athācaṣṭa 
aṣṭakasya gṛhe mayā uṣitam 
sa māṃ rathenānuprāvahat 
d athāpaśyam anekāni gosahasrāṇi varṇaśo viviktāni
d  tam aham apṛccham 
kasyemā gāva iti  so 'bravīt 
d mayā nisṛṣṭā ity etāḥ  
tenaiva svayaṃ ślāghati kathitena 
eṣo 'vataret
d atha tribhir yātavyam 
sāṃprataṃ ko 'vataret  
pratardanaḥ 
d ity abravīd ṛṣiḥ  
tatra kiṃ kāraṇam  
pratardanasyāpi gṛhe
d mayoṣitam 
sa māṃ rathenānuprāvahat  
athainaṃ brāhmaṇo bhikṣeta 
d aśvaṃ me dadātu bhavān  
nivṛtto dāsyāmi 
ity abravīd brāhmaṇam
d  tvaritam eva dīyatām 
ity abravīd brāhmaṇaḥ  tvaritam
d eva  sa brāhmaṇasyaivam uktvā dakṣiṇaṃ pārśvam adadat 
d athānyo 'py aśvārthī brāhmaṇa āgacchat  
tathaiva cainam uktvā
d vāmapārṣṇim abhyadāt  
atha prāyāt 
punar api cānyo 'py aśvārthī
d brāhmaṇa āgacchat 
tvarito 'tha tasmai apanahya vāmaṃ dhuryam adadat
d  atha prayāt 
punar anya āgacchad aśvārthī brāhmaṇaḥ 
tam abravīt 
d atiyāto dāsyāmi  
tvaritam eva me dīyatām 
d ity abravīd brāhmaṇaḥ  
tasmai dattvāśvaṃ rathadhuraṃ gṛhṇatā vyāhṛtam 
d brāhmaṇānāṃ sāṃprataṃ nāsti kiṃ cid iti  
ya eṣa dadāti cāsūyati
d ca tena vyāhṛtena tathāvataret 
d atha dvābhyāṃ yātavyam iti ko 'vataret  
vasumanā avataret 
d ity abravīd ṛṣiḥ  
kiṃ kāraṇam 
ity apṛcchat 
d athācaṣṭa nāradaḥ 
ahaṃ paribhraman vasumanaso gṛham upasthitaḥ 
svastivacanam
d āsīt  puṣparathasya prayojanena tam aham anvagaccham 
svastivāciteṣu
d brāhmaṇeṣu ratho brāhmaṇānāṃ darśitaḥ 
tam ahaṃ rathaṃ prāśaṃsam
d  atha rājābravīt 
bhagavatā rathaḥ praśastaḥ 
eṣa bhagavato
d ratha iti  atha kadā cit punar apy aham upasthitaḥ 
punar eva ca rathaprayojanam
d āsīt  samyag ayam eṣa bhagavataḥ 
ity evaṃ rājābravīd
d iti  punar eva tṛtīyaṃ svastivācanaṃ samabhāvayam  atha
d rājā brāhmaṇānāṃ darśayan mām abhiprekṣyābravīt 
atho bhagavatā
d puṣparathasya svastivācanāni suṣṭhu saṃbhāvitāni  
etena drohavacanenāvataret
d athaikena yātavyaṃ syāt ko 'vataret  
punar nārada āha 
d śibir yāyāt 
aham avatareyam  
atra kiṃ kāraṇam 
ity abravīt 
d asāv ahaṃ śibinā samo nāsmi  
yato brāhmaṇaḥ kaś cid
d enam abravīt 
śibe annārthy asmīti  
tam abravīc chibiḥ  kiṃ
d kriyatām  ājñāpayatu bhavān iti  
athainaṃ brāhmaṇo 'bravīt 
d ya eṣa te putro bṛhadgarbho nāma eṣa pramātavya iti 
tam enaṃ saṃskuru 
d annaṃ copapādaya 
tato 'haṃ pratīkṣya iti  
tataḥ putraṃ pramāthya
d saṃskṛtya vidhinā sādhayitvā pātryām arpayitvā śirasā pratigṛhya
d brāhmaṇam amṛgayat  
athāsya mṛgayamāṇasya kaś cid ācaṣṭa  eṣa
d te brāhmaṇo nagaraṃ praviśya dahati te gṛhaṃ kośāgāram āyudhāgāraṃ
d stryagāram aśvaśālāṃ hastiśālāṃ ca kruddha iti  
atha śibis tathaivāvikṛtamukhavarṇo
d nagaraṃ praviśya brāhmaṇaṃ tam abravīt 
siddhaṃ bhagavann
d annam iti  brāhmaṇo na kiṃ cid vyājahāra 
vismayād adhomukhaś
d cāsīt  tataḥ prāsādayad brāhmaṇam 
bhagavan bhujyatām iti
d  muhūrtād udvīkṣva śibim abravīt 
tvam evaitad aśāneti 
d tatrāha  tathā 
iti  
śibis tathaivāvimanā mahitvā kapālam
d abhyuddhārya bhoktum aicchat  
athāsya brāhmaṇo hastam agṛhṇāt 
d abravīc cainam 
jitakrodho 'si 
na te kiṃ cid aparityājyaṃ brāhmaṇārthe
d  brāhmaṇo 'pi taṃ mahābhāgaṃ sabhājayat  
sa hy udvīkṣyamāṇaḥ
d putram apaśyad agre tiṣṭhantaṃ devakumāram iva puṇyagandhānvitam alaṃkṛtam
d  sarvaṃ ca tam arthaṃ vidhāya brāhmaṇo 'ntaradhīyata 
d tasya rājarṣer vidhātā tenaiva veṣeṇa parīkṣārtham āgata iti 
d tasminn antarhite amātyā rājānam ūcuḥ 
kiṃ prepsunā bhavatā idam evaṃ
d jānatā kṛtam iti 
d śibir uvāca 
d naivāham etad yaśase dadāni
d na cārthahetor na ca bhogatṛṣṇayā 
d pāpair anāsevita eṣa mārga
d ity evam etat sakalaṃ karomi 
d sadbhiḥ sadādhyāsitaṃ tu praśastaṃ
d tasmāt praśastaṃ śrayate matir me 
d etan mahābhāgyavaraṃ śibes tu
d tasmād ahaṃ veda yathāvad etat 
 vaiśaṃpāyana uvāca
A mārkaṇḍeyam ṛṣayaḥ pāṇḍavāś ca paryapṛcchan
B asti kaś cid bhavataś cirajātatara iti
A sa tān uvāca
B asti khalu rājarṣir indradyumno nāma kṣīṇapuṇyas tridivāt pracyutaḥ
C kīrtis te vyucchinneti
D sa mām upātiṣṭhat
E atha pratyabhijānāti māṃ bhavān iti
A tam aham abruvam
B na vayaṃ rāsāyanikāḥ śarīropatāpenātmanaḥ samārabhāmahe 'rthānām anuṣṭhānam
 evam uktaḥ sa rājarṣir indradyumnaḥ punar mām abravīt  athāsti
 kaś cit tvattaś cirajātatara iti 
taṃ punaḥ pratyabruvam 
 tam aham abruvam 
ākulatvāt kāryaceṣṭānāṃ na pratyabhijāne
 'ham  sa mām uvāca 
asty anyaś cirajātatara iti 
tam abruvam 
A asti khalu himavati prākārakarṇo nāmolūkaḥ
B sa bhavantaṃ yadi jānīyāt
C prakṛṣṭe cādhvani himavān
D tatrāsau prativasatīti
A sa mām aśvo bhūtvā tatrāvahad yatra babhūvolūkaḥ
A athainaṃ sa rājarṣiḥ paryapṛcchat
B pratyabhijānāti māṃ bhavān iti
A sa muhūrtaṃ dhyātvābravīd enam
B nābhijāne bhavantam iti
A sa evam ukto rājarṣir indradyumnaḥ punas tam ulūkam abravīt
B asti kaś cid bhavataś cirajātatara iti
A sa evam ukto 'bravīd enam
B asti khalv indradyumnasaro nāma
C tasmin nāḍījaṅgho nāma bakaḥ prativasati
D so 'smattaś cirajātataraḥ
E taṃ pṛccheti
A tata indradyumno māṃ colūkaṃ cādāya tat saro 'gacchad yatrāsau nāḍījaṅgho nāma bako babhūva
A so 'smābhiḥ pṛṣṭaḥ
B bhavān indradyumnaṃ rājānaṃ pratyabhijānātīti
A sa evam ukto 'bravīn muhūrtaṃ dhyātvā
B nābhijānāmy aham indradyumnaṃ rājānam iti
A tataḥ so 'smābhiḥ pṛṣṭaḥ
B asti kaś cid anyo bhavataś cirajātatara iti
A sa no 'bravīd asti khalv ihaiva sarasy akūpāro nāma kacchapaḥ prativasati
B sa mattaś cirajātatara iti
C sa yadi kathaṃ cid abhijānīyād imaṃ rājānaṃ tam akūpāraṃ pṛcchāma iti
A tataḥ sa bakas tam akūpāraṃ kacchapaṃ vijñāpayām āsa
B asty asmākam abhipretaṃ bhavantaṃ kaṃ cid artham abhipraṣṭum
C sādhv āgamyatāṃ tāvad iti
A etac chrutvā sa kacchapas tasmāt sarasa utthāyābhyagacchad yatra tiṣṭhāmo vayaṃ tasya sarasas tīre
A āgataṃ cainaṃ vayam apṛcchāma
B bhavān indradyumnaṃ rājānam abhijānātīti
A sa muhūrtaṃ dhyātvā bāṣpapūrṇanayana udvignahṛdayo vepamāno visaṃjñakalpaḥ prāñjalir abravīt
B kim aham enaṃ na pratyabhijānāmi
C ahaṃ hy anena sahasrakṛtvaḥ pūrvam agnicitiṣūpahitapūrvaḥ
D saraś cedam asya dakṣiṇādattābhir gobhir atikramamāṇābhiḥ kṛtam
E atra cāhaṃ prativasāmīti
A athaitat kacchapenodāhṛtaṃ śrutvā samanantaraṃ devalokād devarathaḥ prādurāsīt
A vācaś cāśrūyantendradyumnaṃ prati
B prastutas te svargaḥ
C yathocitaṃ sthānam abhipadyasva
D kīrtimān asi
E avyagro yāhīti
a divaṃ spṛśati bhūmiṃ ca śabdaḥ puṇyasya karmaṇaḥ
c yāvat sa śabdo bhavati tāvat puruṣa ucyate
a akīrtiḥ kīrtyate yasya loke bhūtasya kasya cit
c pataty evādhamāṃl lokān yāvac chabdaḥ sa kīrtyate
a tasmāt kalyāṇavṛttaḥ syād atyantāya naro bhuvi
c vihāya vṛttaṃ pāpiṣṭhaṃ dharmam evābhisaṃśrayet
A ity etac chrutvā sa rājābravīt
B tiṣṭha tāvad yāvad idānīm imau vṛddhau yathāsthānaṃ pratipādayāmīti
A sa māṃ prākārakarṇaṃ colūkaṃ yathocite sthāne pratipādya tenaiva yānena saṃsiddho yathocitaṃ sthānaṃ pratipannaḥ
A etan mayānubhūtaṃ cirajīvinā dṛṣṭam iti pāṇḍavān uvāca mārkaṇḍeyaḥ
A pāṇḍavāś cocuḥ prītāḥ
B sādhu
C śobhanaṃ kṛtaṃ bhavatā rājānam indradyumnaṃ svargalokāc cyutaṃ sve sthāne svarge punaḥ pratipādayateti
A athainān abravīd asau
B nanu devakīputreṇāpi kṛṣṇena narake majjamāno rājarṣir nṛgas tasmāt kṛcchrāt samuddhṛtya punaḥ svargaṃ pratipādita iti
 vaiśaṃpāyana uvāca
 śrutvā sa rājā rājarṣer indradyumnasya tat tadā
 mārkaṇḍeyān mahābhāgāt svargasya pratipādanam
a yudhiṣṭhiro dharmarājaḥ papraccha bharatarṣabha
c mārkaṇḍeyaṃ tapovṛddhaṃ dīrghāyuṣam akalmaṣam
a viditās tava dharmajña devadānavarākṣasāḥ
c rājavaṃśāś ca vividhā ṛṣivaṃśāś ca śāśvatāḥ
e na te 'sty aviditaṃ kiṃ cid asmiṃl loke dvijottama
a kathāṃ vetsi mune divyāṃ manuṣyoragarakṣasām
b devagandharvayakṣāṇāṃ kiṃnarāpsarasāṃ tathā
c etad icchāmy ahaṃ śrotuṃ tattvena kathitaṃ dvija
a kuvalāśva iti khyāta ikṣvākur aparājitaḥ
c kathaṃ nāma viparyāsād dhundhumāratvam āgataḥ
 vaiśaṃpāyana uvāca
 yudhiṣṭhireṇaivam ukto mārkaṇḍeyo mahāmuniḥ
 dhaundhumāram upākhyānaṃ kathayām āsa bhārata
a etad icchāmi tattvena jñātuṃ bhārgavasattama
c viparyastaṃ yathā nāma kuvalāśvasya dhīmataḥ
 mārkaṇḍeya uvāca
a hanta te kathayiṣyāmi śṛṇu rājan yudhiṣṭhira
c dharmiṣṭham idam ākhyānaṃ dhundhumārasya tac chṛṇu
a yathā sa rājā ikṣvākuḥ kuvalāśvo mahīpatiḥ
c dhundhumāratvam agamat tac chṛṇuṣva mahīpate
a maharṣir viśrutas tāta uttaṅka iti bhārata
c marudhanvasu ramyeṣu āśramas tasya kaurava
a uttaṅkas tu mahārāja tapo 'tapyat suduścaram
c ārirādhayiṣur viṣṇuṃ bahūn varṣagaṇān vibho
a tasya prītaḥ sa bhagavān sākṣād darśanam eyivān
c dṛṣṭvaiva carṣiḥ prahvas taṃ tuṣṭāva vividhaiḥ stavaiḥ
a tvayā deva prajāḥ sarvāḥ sadevāsuramānavāḥ
c sthāvarāṇi ca bhūtāni jaṅgamāni tathaiva ca
e brahma vedāś ca vedyaṃ ca tvayā sṛṣṭaṃ mahādyute
a śiras te gaganaṃ deva netre śaśidivākarau
c niḥśvāsaḥ pavanaś cāpi tejo 'gniś ca tavācyuta
e bāhavas te diśaḥ sarvāḥ kukṣiś cāpi mahārṇavaḥ
a ūrū te parvatā deva khaṃ nābhir madhusūdana
c pādau te pṛthivī devī romāṇy oṣadhayas tathā
a indrasomāgnivaruṇā devāsuramahoragāḥ
c prahvās tvām upatiṣṭhanti stuvanto vividhaiḥ stavaiḥ
a tvayā vyāptāni sarvāṇi bhūtāni bhuvaneśvara
c yoginaḥ sumahāvīryāḥ stuvanti tvāṃ maharṣayaḥ
a tvayi tuṣṭe jagat svasthaṃ tvayi kruddhe mahad bhayam
c bhayānām apanetāsi tvam ekaḥ puruṣottama
a devānāṃ mānuṣāṇāṃ ca sarvabhūtasukhāvahaḥ
c tribhir vikramaṇair deva trayo lokās tvayāhṛtāḥ
e asurāṇāṃ samṛddhānāṃ vināśaś ca tvayā kṛtaḥ
a tava vikramaṇair devā nirvāṇam agaman param
c parābhavaṃ ca daityendrās tvayi kruddhe mahādyute
a tvaṃ hi kartā vikartā ca bhūtānām iha sarvaśaḥ
c ārādhayitvā tvāṃ devāḥ sukham edhanti sarvaśaḥ
a evaṃ stuto hṛṣīkeśa uttaṅkena mahātmanā
c uttaṅkam abravīd viṣṇuḥ prītas te 'haṃ varaṃ vṛṇu
 uttaṅka uvāca
a paryāpto me varo hy eṣa yad ahaṃ dṛṣṭavān harim
c puruṣaṃ śāśvataṃ divyaṃ sraṣṭāraṃ jagataḥ prabhum
 viṣṇur uvāca
a prītas te 'ham alaulyena bhaktyā ca dvijasattama
c avaśyaṃ hi tvayā brahman matto grāhyo varo dvija
a evaṃ saṃchandyamānas tu vareṇa hariṇā tadā
c uttaṅkaḥ prāñjalir vavre varaṃ bharatasattama
a yadi me bhagavān prītaḥ puṇḍarīkanibhekṣaṇaḥ
c dharme satye dame caiva buddhir bhavatu me sadā
e abhyāsaś ca bhaved bhaktyā tvayi nityaṃ maheśvara
 viṣṇur uvāca
a sarvam etad dhi bhavitā matprasādāt tava dvija
c pratibhāsyati yogaś ca yena yukto divaukasām
e trayāṇām api lokānāṃ mahat kāryaṃ kariṣyasi
a utsādanārthaṃ lokānāṃ dhundhur nāma mahāsuraḥ
c tapasyati tapo ghoraṃ śṛṇu yas taṃ haniṣyati
d rājā hi vīryavāṃs tāta ikṣvākur aparājitaḥ
a bṛhadaśva iti khyāto bhaviṣyati mahīpatiḥ
c tasya putraḥ śucir dāntaḥ kuvalāśva iti śrutaḥ
a sa yogabalam āsthāya māmakaṃ pārthivottamaḥ
c śāsanāt tava viprarṣe dhundhumāro bhaviṣyati
 mārkaṇḍeya uvāca
a uttaṅkam evam uktvā tu viṣṇur antaradhīyata
 mārkaṇḍeya uvāca
a ikṣvākau saṃsthite rājañ śaśādaḥ pṛthivīm imām
c prāptaḥ paramadharmātmā so 'yodhyāyāṃ nṛpo 'bhavat
a śaśādasya tu dāyādaḥ kakutstho nāma vīryavān
c anenāś cāpi kākutsthaḥ pṛthuś cānenasaḥ sutaḥ
a viṣvagaśvaḥ pṛthoḥ putras tasmād ārdras tu jajñivān
c ārdrasya yuvanāśvas tu śrāvastas tasya cātmajaḥ
a jajñe śrāvastako rājā śrāvastī yena nirmitā
c śrāvastasya tu dāyādo bṛhadaśvo mahābalaḥ
e bṛhadaśvasutaś cāpi kuvalāśva iti smṛtaḥ
a kuvalāśvasya putrāṇāṃ sahasrāṇy ekaviṃśatiḥ
c sarve vidyāsu niṣṇātā balavanto durāsadāḥ
a kuvalāśvas tu pitṛto guṇair abhyadhiko 'bhavat
c samaye taṃ tato rājye bṛhadaśvo 'bhyaṣecayat
e kuvalāśvaṃ mahārāja śūram uttamadhārmikam
a putrasaṃkrāmitaśrīs tu bṛhadaśvo mahīpatiḥ
c jagāma tapase dhīmāṃs tapovanam amitrahā
a atha śuśrāva rājarṣiṃ tam uttaṅko yudhiṣṭhira
c vanaṃ saṃprasthitaṃ rājan bṛhadaśvaṃ dvijottamaḥ
a tam uttaṅko mahātejāḥ sarvāstraviduṣāṃ varam
c nyavārayad ameyātmā samāsādya narottamam
 uttaṅka uvāca
a bhavatā rakṣaṇaṃ kāryaṃ tat tāvat kartum arhasi
c nirudvignā vayaṃ rājaṃs tvatprasādād vasemahi
a tvayā hi pṛthivī rājan rakṣyamāṇā mahātmanā
c bhaviṣyati nirudvignā nāraṇyaṃ gantum arhasi
a pālane hi mahān dharmaḥ prajānām iha dṛśyate
c na tathā dṛśyate 'raṇye mā te bhūd buddhir īdṛśī
a īdṛśo na hi rājendra dharmaḥ kva cana dṛśyate
c prajānāṃ pālane yo vai purā rājarṣibhiḥ kṛtaḥ
e rakṣitavyāḥ prajā rājñā tās tvaṃ rakṣitum arhasi
a nirudvignas tapaś cartuṃ na hi śaknomi pārthiva
c mamāśramasamīpe vai sameṣu marudhanvasu
a samudro vālukāpūrṇa ujjānaka iti smṛtaḥ
c bahuyojanavistīrṇo bahuyojanam āyataḥ
a tatra raudro dānavendro mahāvīryaparākramaḥ
c madhukaiṭabhayoḥ putro dhundhur nāma sudāruṇaḥ
a antarbhūmigato rājan vasaty amitavikramaḥ
c taṃ nihatya mahārāja vanaṃ tvaṃ gantum arhasi
a śete lokavināśāya tapa āsthāya dāruṇam
c tridaśānāṃ vināśāya lokānāṃ cāpi pārthiva
a avadhyo devatānāṃ sa daityānām atha rakṣasām
c nāgānām atha yakṣāṇāṃ gandharvāṇāṃ ca sarvaśaḥ
e avāpya sa varaṃ rājan sarvalokapitāmahāt
a taṃ vināśaya bhadraṃ te mā te buddhir ato 'nyathā
c prāpsyase mahatīṃ kīrtiṃ śāśvatīm avyayāṃ dhruvām
a krūrasya svapatas tasya vālukāntarhitasya vai
c saṃvatsarasya paryante niḥśvāsaḥ saṃpravartate
e yadā tadā bhūś calati saśailavanakānanā
a tasya niḥśvāsavātena raja uddhūyate mahat
c ādityapatham āvṛtya saptāhaṃ bhūmikampanam
e savisphuliṅgaṃ sajvālaṃ sadhūmaṃ hy atidāruṇam
a tena rājan na śaknomi tasmin sthātuṃ sva āśrame
c taṃ vināśaya rājendra lokānāṃ hitakāmyayā
e lokāḥ svasthā bhavantv adya tasmin vinihate 'sure
f dhundhurnāmanam aty ugraṃ dānavaṃ romaharṣaṇam
f samare ghoram atule vināśaya maheṣuṇā
a tvaṃ hi tasya vināśāya paryāpta iti me matiḥ
c tejasā tava tejaś ca viṣṇur āpyāyayiṣyati
a viṣṇunā ca varo datto mama pūrvaṃ tato vadhe
c yas taṃ mahāsuraṃ raudraṃ vadhiṣyati mahīpatiḥ
e tejas taṃ vaiṣṇavam iti pravekṣyati durāsadam
a tat tejas tvaṃ samādhāya rājendra bhuvi duḥsaham
c taṃ niṣūdaya saṃduṣṭaṃ daityaṃ raudraparākramam
a na hi dhundhur mahātejās tejasālpena śakyate
c nirdagdhuṃ pṛthivīpāla sa hi varṣaśatair api
 mārkaṇḍeya uvāca
a sa evam ukto rājarṣir uttaṅkenāparājitaḥ
c uttaṅkaṃ kauravaśreṣṭha kṛtāñjalir athābravīt
a na te 'bhigamanaṃ brahman mogham etad bhaviṣyati
c putro mamāyaṃ bhagavan kuvalāśva iti smṛtaḥ
a dhṛtimān kṣiprakārī ca vīryeṇāpratimo bhuvi
c priyaṃ vai sarvam etat te kariṣyati na saṃśayaḥ
a putraiḥ parivṛtaḥ sarvaiḥ śūraiḥ parighabāhubhiḥ
b haniṣyati mahābāhus taṃ vai dhundhuṃ mahāsuram
c visarjayasva māṃ brahman nyastaśastro 'smi sāṃpratam
a tathāstv iti ca tenokto munināmitatejasā
c sa tam ādiśya tanayam uttaṅkāya mahātmane
e kriyatām iti rājarṣir jagāma vanam uttamam
 yudhiṣṭhira uvāca
a ka eṣa bhagavan daityo mahāvīryas tapodhana
c kasya putro 'tha naptā vā etad icchāmi veditum
a evaṃ mahābalo daityo na śruto me tapodhana
b yasya niḥśvāsavātena kampate bhūḥ saparvatā
c etad icchāmi bhagavan yāthātathyena veditum
e sarvam eva mahāprājña vistareṇa tapodhana
 mārkaṇḍeya uvāca
a śṛṇu rājann idaṃ sarvaṃ yathāvṛttaṃ narādhipa
b kathyamānaṃ mahāprājña vistareṇa yathātatham
c ekārṇave tadā ghore naṣṭe sthāvarajaṅgame
e pranaṣṭeṣu ca bhūteṣu sarveṣu bharatarṣabha
a prabhavaḥ sarvabhūtānāṃ śāśvataḥ puruṣo 'vyayaḥ
b yam āhur munayaḥ siddhāḥ sarvalokamaheśvaram
b caturbhujam udārāṅgaṃ dṛṣṭavān asmi bhārata
c suṣvāpa bhagavān viṣṇur apśayyām eka eva ha
e nāgasya bhoge mahati śeṣasyāmitatejasaḥ
a lokakartā mahābhāga bhagavān acyuto hariḥ
c nāgabhogena mahatā parirabhya mahīm imām
a svapatas tasya devasya padmaṃ sūryasamaprabham
c nābhyāṃ viniḥsṛtaṃ tatra yatrotpannaḥ pitāmahaḥ
e sākṣāl lokagurur brahmā padme sūryendusaprabhe
a caturvedaś caturmūrtis tathaiva ca caturmukhaḥ
c svaprabhāvād durādharṣo mahābalaparākramaḥ
a kasya cit tv atha kālasya dānavau vīryavattarau
b viṣṇukarṇamalodbhūtau yojanānāṃ śatoc chritau
c madhuś ca kaiṭabhaś caiva dṛṣṭavantau hariṃ prabhum
a śayānaṃ śayane divye nāgabhoge mahādyutim
c bahuyojanavistīrṇe bahuyojanam āyate
a kirīṭakaustubhadharaṃ pītakauśeyavāsasam
c dīpyamānaṃ śriyā rājaṃs tejasā vapuṣā tathā
e sahasrasūryapratimam adbhutopamadarśanam
a vismayaḥ sumahān āsīn madhukaiṭabhayos tadā
c dṛṣṭvā pitāmahaṃ caiva padme padmanibhekṣaṇam
a vitrāsayetām atha tau brahmāṇam amitaujasam
c vitrāsyamāno bahuśo brahmā tābhyāṃ mahāyaśāḥ
e akampayat padmanālaṃ tato 'budhyata keśavaḥ
a athāpaśyata govindo dānavau vīryavattarau
a   brahmāṇam amitaujasam
a tau ca vīryamadonmattau
c dṛṣṭvā tāv abravīd devaḥ svāgataṃ vāṃ mahābalau
e dadāni vāṃ varaṃ śreṣṭhaṃ prītir hi mama jāyate
a tau prahasya hṛṣīkeśaṃ mahāvīryau mahāsurau
c pratyabrūtāṃ mahārāja sahitau madhusūdanam
a āvāṃ varaya deva tvaṃ varadau svaḥ surottama
c dātārau svo varaṃ tubhyaṃ tad bravīhy avicārayan
 bhagavān uvāca
a pratigṛhṇe varaṃ vīrāv īpsitaś ca varo mama
b vidhārayan varaṃ vīrau pratigṛhṇāmi kāmataḥ
c yuvāṃ hi vīryasaṃpannau na vām asti samaḥ pumān
a vadhyatvam upagacchetāṃ mama satyaparākramau
c etad icchāmy ahaṃ kāmaṃ prāptuṃ lokahitāya vai
 madhukaiṭabhāv ūcatuḥ
a anṛtaṃ noktapūrvaṃ nau svaireṣv api kuto 'nyathā
c satye dharme ca niratau viddhy āvāṃ puruṣottama
a bale rūpe ca vīrye ca śame ca na samo 'sti nau
c dharme tapasi dāne ca śīlasattvadameṣu ca
a upaplavo mahān asmān upāvartata keśava
c uktaṃ pratikuruṣva tvaṃ kālo hi duratikramaḥ
a āvām icchāvahe deva kṛtam ekaṃ tvayā vibho
c anāvṛte 'sminn ākāśe vadhaṃ suravarottama
d vināśe tejasā yuktā   puruṣasattama
a putratvam abhigacchāva tava caiva sulocana
c vara eṣa vṛto deva tad viddhi surasattama
d anṛtaṃ mā bhaved deva yad dhi nau saṃśrutaṃ tadā
 bhagavān uvāca
a bāḍham evaṃ kariṣyāmi sarvam etad bhaviṣyati
 mārkaṇḍeya uvāca
a vicintya tv atha govindo nāpaśyad yad anāvṛtam
c avakāśaṃ pṛthivyāṃ vā divi vā madhusūdanaḥ
a svakāv anāvṛtāv ūrū dṛṣṭvā devavaras tadā
c madhukaiṭabhayo rājañ śirasī madhusūdanaḥ
e cakreṇa śitadhāreṇa nyakṛntata mahāyaśāḥ
 mārkaṇḍeya uvāca
a dhundhur nāma mahātejās tayoḥ putro mahādyutiḥ
c sa tapo 'tapyata mahan mahāvīryaparākramaḥ
a atiṣṭhad ekapādena kṛśo dhamanisaṃtataḥ
c tasmai brahmā dadau prīto varaṃ vavre sa ca prabho
a devadānavayakṣāṇāṃ sarpagandharvarakṣasām
c avadhyo 'haṃ bhaveyaṃ vai vara eṣa vṛto mayā
a evaṃ bhavatu gaccheti tam uvāca pitāmahaḥ
c sa evam uktas tatpādau mūrdhnā spṛśya jagāma ha
a sa tu dhundhur varaṃ labdhvā mahāvīryaparākramaḥ
c anusmaran pitṛvadhaṃ tato viṣṇum upādravat
a sa tu devān sagandharvāñ jitvā dhundhur amarṣaṇaḥ
c babādha sarvān asakṛd devān viṣṇuṃ ca vai bhṛśam
a samudro vālukāpūrṇa ujjānaka iti smṛtaḥ
c āgamya ca sa duṣṭātmā taṃ deśaṃ bharatarṣabha
e bādhate sma paraṃ śaktyā tam uttaṅkāśramaṃ prabho
a antarbhūmigatas tatra vālukāntarhitas tadā
c madhukaiṭabhayoḥ putro dhundhur bhīmaparākramaḥ
a śete lokavināśāya tapobalasamāśritaḥ
c uttaṅkasyāśramābhyāśe niḥśvasan pāvakārciṣaḥ
a etasminn eva kāle tu sabhṛtyabalavāhanaḥ
b uttaṅkaviprasahitaḥ kuvalāśvo mahīpatiḥ
b putraiḥ saha mahīpālaḥ prayayau bharatarṣabha
b kuvalāśvo narapatiḥ putraiś ca sahitaḥ prabhuḥ
c kuvalāśvo narapatir anvito balaśālinām
a sahasrair ekaviṃśatyā putrāṇām arimardanaḥ
c prāyād uttaṅkasahito dhundhos tasya niveśanam
a tam āviśat tato viṣṇur bhagavāṃs tejasā prabhuḥ
c uttaṅkasya niyogena lokānāṃ hitakāmyayā
a tasmin prayāte durdharṣe divi śabdo mahān abhūt
c eṣa śrīmān nṛpasuto dhundhumāro bhaviṣyati
a divyaiś ca puṣpais taṃ devāḥ samantāt paryavākiran
c devadundubhayaś caiva neduḥ svayam udīritāḥ
a śītaś ca vāyuḥ pravavau prayāṇe tasya dhīmataḥ
c vipāṃsulāṃ mahīṃ kurvan vavarṣa ca sureśvaraḥ
d pradakṣiṇāś cāpy abhavan vanyās tasya mṛgadvijāḥ
a antarikṣe vimānāni devatānāṃ yudhiṣṭhira
c tatraiva samadṛśyanta dhundhur yatra mahāsuraḥ
a kuvalāśvasya dhundhoś ca yuddhakautūhalānvitāḥ
c devagandharvasahitāḥ samavaikṣan maharṣayaḥ
a nārāyaṇena kauravya tejasāpyāyitas tadā
b hitārthaṃ sarvalokānām udaṅkasya vaśe sthitaḥ
c sa gato nṛpatiḥ kṣipraṃ putrais taiḥ sarvatodiśam
a arṇavaṃ khānayām āsa kuvalāśvo mahīpatiḥ
c kuvalāśvasya putrais tu tasmin vai vālukārṇave
a saptabhir divasaiḥ khātvā dṛṣṭo dhundhur mahābalaḥ
c āsīd ghoraṃ vapus tasya vālukāntarhitaṃ mahat
d yugānte sarvabhūtāni pāvakasyeva dhakṣyataḥ
e dīpyamānaṃ yathā sūryas tejasā bharatarṣabha
f dīpyamānas tato dhundhus tejasā ca nareśvara
a tato dhundhur mahārāja diśam āśritya paścimām
c supto 'bhūd rājaśārdūla kālānalasamadyutiḥ
a kuvalāśvasya putrais tu sarvataḥ parivāritaḥ
c abhidrutaḥ śarais tīkṣṇair gadābhir musalair api
e paṭṭiśaiḥ parighaiḥ prāsaiḥ khaḍgaiś ca vimalaiḥ śitaiḥ
a sa vadhyamānaḥ saṃkruddhaḥ samuttasthau mahābalaḥ
c kruddhaś cābhakṣayat teṣāṃ śastrāṇi vividhāni ca
a āsyād vaman pāvakaṃ sa saṃvartakasamaṃ tadā
c tān sarvān nṛpateḥ putrān adahat svena tejasā
a mukhajenāgninā kruddho lokān udvartayann iva
c kṣaṇena rājaśārdūla pureva kapilaḥ prabhuḥ
e sagarasyātmajān kruddhas tad adbhutam ivābhavat
a teṣu krodhāgnidagdheṣu tadā bharatasattama
c taṃ prabuddhaṃ mahātmānaṃ kumbhakarṇam ivāparam
e āsasāda mahātejāḥ kuvalāśvo mahīpatiḥ
a tasya vāri mahārāja susrāva bahu dehataḥ
c tadāpīyata tat tejo rājā vārimayaṃ nṛpa
e yogī yogena vahniṃ ca śamayām āsa vāriṇā
a brahmāstreṇa tadā rājā daityaṃ krūraparākramam
c dadāha bharataśreṣṭha sarvalokābhayāya vai
a so 'streṇa dagdhvā rājarṣiḥ kuvalāśvo mahāsuram
c suraśatrum amitraghnas trilokeśa ivāparaḥ
d dhundhor vadhāt tadā rājā kuvalāśvo mahāmanāḥ
d kuvalāśvo mahābāhur dhundhuṃ hatvā jaharṣa ca
e dhundhumāra iti khyāto nāmnā samabhavat tataḥ
a prītaiś ca tridaśaiḥ sarvair maharṣisahitais tadā
c varaṃ vṛṇīṣvety uktaḥ sa prāñjaliḥ praṇatas tadā
e atīva mudito rājann idaṃ vacanam abravīt
a dadyāṃ vittaṃ dvijāgryebhyaḥ śatrūṇāṃ cāpi durjayaḥ
c sakhyaṃ ca viṣṇunā me syād bhūteṣv adroha eva ca
e dharme ratiś ca satataṃ svarge vāsas tathākṣayaḥ
a tathāstv iti tato devaiḥ prītair uktaḥ sa pārthivaḥ
c ṛṣibhiś ca sagandharvair uttaṅkena ca dhīmatā
a sabhājya cainaṃ vividhair āśīrvādais tato nṛpam
c devā maharṣayaś caiva svāni sthānāni bhejire
a tasya putrās trayaḥ śiṣṭā yudhiṣṭhira tadābhavan
c dṛḍhāśvaḥ kapilāśvaś ca candrāśvaś caiva bhārata
e tebhyaḥ paramparā rājann ikṣvākūṇāṃ mahātmanām
f vaṃśasya sumahābhāga rājñām amitatejasām
a evaṃ sa nihatas tena kuvalāśvena sattama
c dhundhur daityo mahāvīryo madhukaiṭabhayoḥ sutaḥ
a kuvalāśvas tu nṛpatir dhundhumāra iti smṛtaḥ
c nāmnā ca guṇasaṃyuktas tadā prabhṛti so 'bhavat
a etat te sarvam ākhyātaṃ yan māṃ tvaṃ paripṛcchasi
c dhaundhumāram upākhyānaṃ prathitaṃ yasya karmaṇā
a idaṃ tu puṇyam ākhyānaṃ viṣṇoḥ samanukīrtanam
c śṛṇuyād yaḥ sa dharmātmā putravāṃś ca bhaven naraḥ
a āyuṣmān dhṛtimāṃś caiva śrutvā bhavati parvasu
c na ca vyādhibhayaṃ kiṃ cit prāpnoti vigatajvaraḥ
 vaiśaṃpāyana uvāca
a tato yudhiṣṭhiro rājā mārkaṇḍeyaṃ mahādyutim
c papraccha bharataśreṣṭho dharmapraśnaṃ sudurvacam
a śrotum icchāmi bhagavan strīṇāṃ māhātmyam uttamam
c kathyamānaṃ tvayā vipra sūkṣmaṃ dharmaṃ ca tattvataḥ
a pratyakṣeṇa hi viprarṣe devā dṛśyanti sattama
c sūryācandramasau vāyuḥ pṛthivī vahnir eva ca
a pitā mātā ca bhagavan gāva eva ca sattama
c yac cānyad eva vihitaṃ tac cāpi bhṛgunandana
a manye 'haṃ guruvat sarvam ekapatnyas tathā striyaḥ
c pativratānāṃ śuśrūṣā duṣkarā pratibhāti me
a pativratānāṃ māhātmyaṃ vaktum arhasi naḥ prabho
b nānyad daivatam ity eva strīṇāṃ bhartur dvijottama
c nirudhya cendriyagrāmaṃ manaḥ saṃrudhya cānagha
e patiṃ daivatavac cāpi cintayantyaḥ sthitā hi yāḥ
a bhagavan duṣkaraṃ hy etat pratibhāti mama prabho
c mātāpitṛṣu śuśrūṣā strīṇāṃ bhartṛṣu ca dvija
a strīṇāṃ dharmāt sughorād dhi nānyaṃ paśyāmi duṣkaram
c sādhv ācārāḥ striyo brahman yat kurvanti sadādṛtāḥ
e duṣkaraṃ bata kurvanti pitaro mātaraś ca vai
a ekapatnyaś ca yā nāryo yāś ca satyaṃ vadanty uta
c kukṣiṇā daśa māsāṃś ca garbhaṃ saṃdhārayanti yāḥ
e nāryaḥ kālena saṃbhūya kim adbhutataraṃ tataḥ
a saṃśayaṃ paramaṃ prāpya vedanām atulām api
c prajāyante sutān nāryo duḥkhena mahatā vibho
e puṣṇanti cāpi mahatā snehena dvijasattama
f cintayanti tataś cāpi kiṃśīlo 'yaṃ bhaviṣyati
a ye ca krūreṣu sarveṣu vartamānā jugupsitāḥ
c svakarma kurvanti sadā duṣkaraṃ tac ca me matam
a kṣatradharmasamācāraṃ tathyaṃ cākhyāhi me dvija
c dharmaḥ sudurlabho vipra nṛśaṃsena durātmanā
a etad icchāmi bhagavan praśnaṃ praśnavidāṃ vara
c śrotuṃ bhṛgukulaśreṣṭha śuśrūṣe tava suvrata
 mārkaṇḍeya uvāca
a hanta te sarvam ākhyāsye praśnam etaṃ sudurvacam
c tattvena bharataśreṣṭha gadatas tan nibodha me
a mātaraṃ sadṛśīṃ tāta pitṝn anye ca manyate
c duṣkaraṃ kurute mātā vivardhayati yā prajāḥ
a tapasā devatejyābhir vandanena titikṣayā
c abhicārair upāyaiś ca īhante pitaraḥ sutān
a evaṃ kṛcchreṇa mahatā putraṃ prāpya sudurlabham
c cintayanti sadā vīra kīdṛśo 'yaṃ bhaviṣyati
d ye cakrur eṣu sarveṣu vartamānajugupsayā
a āśaṃsate ca putreṣu pitā mātā ca bhārata
c yaśaḥ kīrtim athaiśvaryaṃ prajā dharmaṃ tathaiva ca
d mātuḥ pituś ca rājendra satataṃ hitakāriṇaḥ
a tayor āśāṃ tu saphalāṃ yaḥ karoti sa dharmavit
c pitā mātā ca rājendra tuṣyato yasya nityadā
e iha pretya ca tasyātha kīrtir dharmaś ca śāśvataḥ
a naiva yajñaḥ striyaḥ kaś cin na śrāddhaṃ nopavāsakam
c yā tu bhartari śuśrūṣā tayā svargam upāśnute
a etat prakaraṇaṃ rājann adhikṛtya yudhiṣṭhira
c prativratānāṃ niyataṃ dharmaṃ cāvahitaḥ śṛṇu
 mārkaṇḍeya uvāca
a kaś cid dvijātipravaro vedādhyāyī tapodhanaḥ
c tapasvī dharmaśīlaś ca kauśiko nāma bhārata
a sāṅgopaniṣadān vedān adhīte dvijasattamaḥ
c sa vṛkṣamūle kasmiṃś cid vedān uccārayan sthitaḥ
a upariṣṭāc ca vṛkṣasya balākā saṃnyalīyata
c tayā purīṣam utsṛṣṭaṃ brāhmaṇasya tadopari
a tām avekṣya tataḥ kruddhaḥ samapadhyāyata dvijaḥ
b tāṃ balākāṃ mahārāja vilīnāṃ nagamūrdhani
c bhṛśaṃ krodhābhibhūtena balākā sā nirīkṣitā
a apadhyātā ca vipreṇa nyapatad vasudhātale
c balākāṃ patitāṃ dṛṣṭvā gatasattvām acetanām
e kāruṇyād abhisaṃtaptaḥ paryaśocata tāṃ dvijaḥ
a akāryaṃ kṛtavān asmi rāgadveṣabalātkṛtaḥ
c ity uktvā bahuśo vidvān grāmaṃ bhaikṣāya saṃśritaḥ
a grāme śucīni pracaran kulāni bharatarṣabha
c praviṣṭas tat kulaṃ yatra pūrvaṃ caritavāṃs tu saḥ
a dehīti yācamāno vai tiṣṭhety uktaḥ striyā tataḥ
c śaucaṃ tu yāvat kurute bhājanasya kuṭumbinī
a etasminn antare rājan kṣudhāsaṃpīḍito bhṛśam
c bhartā praviṣṭaḥ sahasā tasyā bharatasattama
a sā tu dṛṣṭvā patiṃ sādhvī brāhmaṇaṃ vyapahāya tam
c pādyam ācamanīyaṃ ca dadau bhartre tathāsanam
a prahvā paryacarac cāpi bhartāram asitekṣaṇā
c āhāreṇātha bhakṣyaiś ca vākyaiḥ sumadhurais tathā
a ucchiṣṭaṃ bhuñjate bhartuḥ sā tu nityaṃ yudhiṣṭhira
c daivataṃ ca patiṃ mene bhartuś cittānusāriṇī
a na karmaṇā na manasā nātyaśnān nāpi cāpibat
c taṃ sarvabhāvopagatā patiśuśrūṣaṇe ratā
a sādhvācārā śucir dakṣā kuṭumbasya hitaiṣiṇī
c bhartuś cāpi hitaṃ yat tat satataṃ sānuvartate
a devatātithibhṛtyānāṃ śvaśrūśvaśurayos tathā
c śuśrūṣaṇaparā nityaṃ satataṃ saṃyatendriyā
a sā brāhmaṇaṃ tadā dṛṣṭvā saṃsthitaṃ bhaikṣakāṅkṣiṇam
c kurvatī patiśuśrūṣāṃ sasmārātha śubhekṣaṇā
a vrīḍitā sābhavat sādhvī tadā bharatasattama
c bhikṣām ādāya viprāya nirjagāma yaśasvinī
 brāhmaṇa uvāca
a kim idaṃ bhavati tvaṃ māṃ tiṣṭhety uktvā varāṅgane
c uparodhaṃ kṛtavatī na visarjitavaty asi
 mārkaṇḍeya uvāca
a brāhmaṇaṃ krodhasaṃtaptaṃ jvalantam iva tejasā
c dṛṣṭvā sādhvī manuṣyendra sāntvapūrvaṃ vaco 'bravīt
d kṣamasva viprapravara kṣamasva strījaḍatvatām
d prasīda bhagavan mahyaṃ kṛpāṃ kuru mayi dvija
a kṣantum arhasi me vipra bhartā me daivataṃ mahat
c sa cāpi kṣudhitaḥ śrāntaḥ prāptaḥ śuśrūṣito mayā
 brāhmaṇa uvāca
a brāhmaṇā na garīyāṃso garīyāṃs te patiḥ kṛtaḥ
c gṛhasthadharme vartantī brāhmaṇān avamanyase
a indro 'py eṣāṃ praṇamate kiṃ punar mānuṣā bhuvi
c avalipte na jānīṣe vṛddhānāṃ na śrutaṃ tvayā
e brāhmaṇā hy agnisadṛśā daheyuḥ pṛthivīm api
f saparvatavanadvīpāṃ kṣipram evāvamānitāḥ
 stry uvāca
a nāvajānāmy ahaṃ viprān devais tulyān manasvinaḥ
c aparādham imaṃ vipra kṣantum arhasi me 'nagha
d nāhaṃ balākā viprendra tyaja krodhaṃ tapodhana
d anayā kruddhayā dṛṣṭyā kruddhaḥ kiṃ māṃ kariṣyasi
a jānāmi tejo viprāṇāṃ mahābhāgyaṃ ca dhīmatām
c apeyaḥ sāgaraḥ krodhāt kṛto hi lavaṇodakaḥ
a tathaiva dīptatapasāṃ munīnāṃ bhāvitātmanām
c yeṣāṃ krodhāgnir adyāpi daṇḍake nopaśāmyati
d kasmāt paribhaven mūḍho brāhmaṇān amitaujasaḥ
a brāhmaṇānāṃ paribhavād vātāpiś ca durātmavān
c agastyam ṛṣim āsādya jīrṇaḥ krūro mahāsuraḥ
a prabhāvā bahavaś cāpi śrūyante brahmavādinām
c krodhaḥ suvipulo brahman prasādaś ca mahātmanām
a asmiṃs tv atikrame brahman kṣantum arhasi me 'nagha
c patiśuśrūṣayā dharmo yaḥ sa me rocate dvija
a daivateṣv api sarveṣu bhartā me daivataṃ param
c aviśeṣeṇa tasyāhaṃ kuryāṃ dharmaṃ dvijottama
a śuśrūṣāyāḥ phalaṃ paśya patyur brāhmaṇa yādṛśam
c balākā hi tvayā dagdhā roṣāt tad viditaṃ mama
a krodhaḥ śatruḥ śarīrastho manuṣyāṇāṃ dvijottama
b mā sma kruddho balākeva na vadhyāsmi pativratā
c yaḥ krodhamohau tyajati taṃ devā brāhmaṇaṃ viduḥ
a yo vaded iha satyāni guruṃ saṃtoṣayeta ca
c hiṃsitaś ca na hiṃseta taṃ devā brāhmaṇaṃ viduḥ
a jitendriyo dharmaparaḥ svādhyāyanirataḥ śuciḥ
c kāmakrodhau vaśe yasya taṃ devā brāhmaṇaṃ viduḥ
a yasya cātmasamo loko dharmajñasya manasvinaḥ
c sarvadharmeṣu ca ratas taṃ devā brāhmaṇaṃ viduḥ
a yo 'dhyāpayed adhīyīta yajed vā yājayīta vā
c dadyād vāpi yathāśakti taṃ devā brāhmaṇaṃ viduḥ
a brahmacārī ca vedānyo adhīyīta dvijottamaḥ
c svādhyāye cāpramatto vai taṃ devā brāhmaṇaṃ viduḥ
a yad brāhmaṇānāṃ kuśalaṃ tad eṣāṃ parikīrtayet
c satyaṃ tathā vyāharatāṃ nānṛte ramate manaḥ
a dhanaṃ tu brāhmaṇasyāhuḥ svādhyāyaṃ damam ārjavam
c indriyāṇāṃ nigrahaṃ ca śāśvataṃ dvijasattama
e satyārjave dharmam āhuḥ paraṃ dharmavido janāḥ
a durjñeyaḥ śāśvato dharmaḥ sa tu satye pratiṣṭhitaḥ
c śrutipramāṇo dharmaḥ syād iti vṛddhānuśāsanam
a bahudhā dṛśyate dharmaḥ sūkṣma eva dvijottama
c bhavān api ca dharmajñaḥ svādhyāyanirataḥ śuciḥ
e na tu tattvena bhagavan dharmān vetsīti me matiḥ
f yadi vipra na jānīṣe dharmaṃ paramakaṃ dvija
f dharmavyādhaṃ tataḥ pṛccha gatvā tu mithilāṃ purīm
a mātāpitṛbhyāṃ śuśrūṣuḥ satyavādī jitendriyaḥ
c mithilāyāṃ vasan vyādhaḥ sa te dharmān pravakṣyati
e tatra gacchasva bhadraṃ te yathākāmaṃ dvijottama
f vyādhaḥ paramadharmātmā sa te chetsyati saṃśayān
a atyuktam api me sarvaṃ kṣantum arhasy anindita
c striyo hy avadhyāḥ sarveṣāṃ ye dharmaviduṣo janāḥ
 brāhmaṇa uvāca
a prīto 'smi tava bhadraṃ te gataḥ krodhaś ca śobhane
c upālambhas tvayā hy ukto mama niḥśreyasaṃ param
e svasti te 'stu gamiṣyāmi sādhayiṣyāmi śobhane
 mārkaṇḍeya uvāca
a tayā visṛṣṭo nirgamya svam eva bhavanaṃ yayau
c vinindan sa dvijo ''tmānaṃ kauśiko narasattama
d dhanyā tvam asi kalyāṇi yasyāḥ syād vṛttam īdṛśam
 mārkaṇḍeya uvāca
a cintayitvā tad āścaryaṃ striyā proktam aśeṣataḥ
c vinindan sa dvijo ''tmānam āgaskṛta ivābabhau
a cintayānaḥ sa dharmasya sūkṣmāṃ gatim athābravīt
c śraddadhānena bhāvyaṃ vai gacchāmi mithilām aham
a kṛtātmā dharmavit tasyāṃ vyādho nivasate kila
c taṃ gacchāmy aham adyaiva dharmaṃ praṣṭuṃ tapodhanam
a iti saṃcintya manasā śraddadhānaḥ striyā vacaḥ
c balākāpratyayenāsau dharmyaiś ca vacanaiḥ śubhaiḥ
e saṃpratasthe sa mithilāṃ kautūhalasamanvitaḥ
e   janakenābhipālitām
e pathi paśyan nadī ramyāḥ
a atikrāmann araṇyāni grāmāṃś ca nagarāṇi ca
c tato jagāma mithilāṃ janakena surakṣitām
a dharmasetusamākīrṇāṃ yajñotsavavatīṃ śubhām
c gopurāṭṭālakavatīṃ gṛhaprākāraśobhitām
a praviśya sa purīṃ ramyāṃ vimānair bahubhir vṛtām
c paṇyaiś ca bahubhir yuktāṃ suvibhaktamahāpathām
a aśvai rathais tathā nāgair yānaiś ca bahubhir vṛtām
c hṛṣṭapuṣṭajanākīrṇāṃ nityotsavasamākulām
a so 'paśyad bahuvṛttāntāṃ brāhmaṇaḥ samatikraman
c dharmavyādham apṛcchac ca sa cāsya kathito dvijaiḥ
a apaśyat tatra gatvā taṃ sūnāmadhye vyavasthitam
c mārgamāhiṣamāṃsāni vikrīṇantaṃ tapasvinam
e ākulatvāt tu kretṝṇām ekānte saṃsthito dvijaḥ
a sa tu jñātvā dvijaṃ prāptaṃ sahasā saṃbhramotthitaḥ
c ājagāma yato vipraḥ sthita ekānta āsane
 vyādha uvāca
a abhivādaye tvā bhagavan svāgataṃ te dvijottama
c ahaṃ vyādhas tu bhadraṃ te kiṃ karomi praśādhi mām
a ekapatnyā yad ukto 'si gaccha tvaṃ mithilām iti
c jānāmy etad ahaṃ sarvaṃ yadarthaṃ tvam ihāgataḥ
 mārkaṇḍeya uvāca
a śrutvā tu tasya tad vākyaṃ sa vipro bhṛśaharṣitaḥ
c dvitīyam idam āścaryam ity acintayata dvijaḥ
a adeśasthaṃ hi te sthānam iti vyādho 'bravīd dvijam
c gṛhaṃ gacchāva bhagavan yadi rocayase 'nagha
a bāḍham ity eva saṃhṛṣṭo vipro vacanam abravīt
c agratas tu dvijaṃ kṛtvā sa jagāma gṛhān prati
a praviśya ca gṛhaṃ ramyam āsanenābhipūjitaḥ
b arghyeṇa ca sa vai tena vyādhena dvijasattamaḥ
c pādyam ācamanīyaṃ ca pratigṛhya dvijottamaḥ
a tataḥ sukhopaviṣṭas taṃ vyādhaṃ vacanam abravīt
c karmaitad vai na sadṛśaṃ bhavataḥ pratibhāti me
e anutapye bhṛśaṃ tāta tava ghoreṇa karmaṇā
 vyādha uvāca
a kulocitam idaṃ karma pitṛpaitāmahaṃ mama
c vartamānasya me dharme sve manyuṃ mā kṛthā dvija
a dhātrā tu vihitaṃ pūrvaṃ karma svaṃ pālayāmy aham
c prayatnāc ca gurū vṛddhau śuśrūṣe 'haṃ dvijottama
a satyaṃ vade nābhyasūye yathāśakti dadāmi ca
c devatātithibhṛtyānām avaśiṣṭena vartaye
a na kutsayāmy ahaṃ kiṃ cin na garhe balavattaram
c kṛtam anveti kartāraṃ purā karma dvijottama
a kṛṣigorakṣyavāṇijyam iha lokasya jīvanam
c daṇḍanītis trayī vidyā tena lokā bhavanty uta
a karma śūdre kṛṣir vaiśye saṃgrāmaḥ kṣatriye smṛtaḥ
c brahmacaryaṃ tapo mantrāḥ satyaṃ ca brāhmaṇe sadā
a rājā praśāsti dharmeṇa svakarmaniratāḥ prajāḥ
c vikarmāṇaś ca ye ke cit tān yunakti svakarmasu
a bhetavyaṃ hi sadā rājñāṃ prajānām adhipā hi te
c mārayanti vikarmasthaṃ lubdhā mṛgam iveṣubhiḥ
a janakasyeha viprarṣe vikarmastho na vidyate
c svakarmaniratā varṇāś catvāro 'pi dvijottama
a sa eṣa janako rājā durvṛttam api cet sutam
c daṇḍyaṃ daṇḍe nikṣipati tathā na glāti dhārmikam
a suyuktacāro nṛpatiḥ sarvaṃ dharmeṇa paśyati
c śrīś ca rājyaṃ ca daṇḍaś ca kṣatriyāṇāṃ dvijottama
a rājāno hi svadharmeṇa śriyam icchanti bhūyasīm
c sarveṣām eva varṇānāṃ trātā rājā bhavaty uta
a pareṇa hi hatān brahman varāhamahiṣān aham
c na svayaṃ hanmi viprarṣe vikrīṇāmi sadā tv aham
a na bhakṣayāmi māṃsāni ṛtugāmī tathā hy aham
c sadopavāsī ca tathā naktabhojī tathā dvija
a aśīlaś cāpi puruṣo bhūtvā bhavati śīlavān
c prāṇihiṃsārataś cāpi bhavate dhārmikaḥ punaḥ
a vyabhicārān narendrāṇāṃ dharmaḥ saṃkīryate mahān
c adharmo vardhate cāpi saṃkīryante tathā prajāḥ
a uruṇḍā vāmanāḥ kubjāḥ sthūlaśīrṣās tathaiva ca
c klībāś cāndhāś ca jāyante badhirā lambacūcukāḥ
e pārthivānām adharmatvāt prajānām abhavaḥ sadā
a sa eṣa rājā janakaḥ sarvaṃ dharmeṇa paśyati
c anugṛhṇan prajāḥ sarvāḥ svadharmaniratāḥ sadā
d pāty eṣa rājā janakaḥ pitṛvad dvijasattama
a ye caiva māṃ praśaṃsanti ye ca nindanti mānavāḥ
c sarvān supariṇītena karmaṇā toṣayāmy aham
a ye jīvanti svadharmeṇa saṃbhuñjante ca pārthivāḥ
c na kiṃ cid upajīvanti dakṣā utthānaśīlinaḥ
d na kiṃ cit phalam āpnoti svadharmasya ca lopanāt
a śaktyānnadānaṃ satataṃ titikṣā dharmanityatā
c yathārhaṃ pratipūjā ca sarvabhūteṣu vai dayā
e tyāgān nānyatra martyānāṃ guṇās tiṣṭhanti pūruṣe
a mṛṣāvādaṃ pariharet kuryāt priyam ayācitaḥ
c na ca kāmān na saṃrambhān na dveṣād dharmam utsṛjet
a priye nātibhṛśaṃ hṛṣyed apriye na ca saṃjvaret
c na muhyed arthakṛcchreṣu na ca dharmaṃ parityajet
a karma cet kiṃ cid anyat syād itaran na samācaret
c yat kalyāṇam abhidhyāyet tatrātmānaṃ niyojayet
a na pāpaṃ prati pāpaḥ syāt sādhur eva sadā bhavet
c ātmanaiva hataḥ pāpo yaḥ pāpaṃ kartum icchati
a karma caitad asādhūnāṃ vṛjinānām asādhuvat
c na dharmo 'stīti manvānāḥ śucīn avahasanti ye
e aśraddadhānā dharmasya te naśyanti na saṃśayaḥ
a mahādṛtir ivādhmātaḥ pāpo bhavati nityadā
b sādhusannītimān eva sarvatra dvijasattama
c mūḍhānām avaliptānām asāraṃ bhāṣitaṃ bhavet
e darśayaty antarātmānaṃ divā rūpam ivāṃśumān
a na loke rājate mūrkhaḥ kevalātmapraśaṃsayā
c api ceha mṛjā hīnaḥ kṛtavidyaḥ prakāśate
a abruvan kasya cin nindām ātmapūjām avarṇayan
c na kaś cid guṇasaṃpannaḥ prakāśo bhuvi dṛśyate
a vikarmaṇā tapyamānaḥ pāpād viparimucyate
c naitat kuryāṃ punar iti dvitīyāt parimucyate
d kariṣye dharmam eveti tṛtīyāt parimucyate
a karmaṇā yena teneha pāpād dvijavarottama
c evaṃ śrutir iyaṃ brahman dharmeṣu paridṛśyate
a pāpāny abuddhveha purā kṛtāni
prāg dharmaśīlo vinihanti paścāt
c dharmo brahman nudate pūruṣāṇāṃ
yat kurvate pāpam iha pramādāt
a pāpaṃ kṛtvā hi manyeta nāham asmīti pūruṣaḥ
b taṃ tu devāḥ prapaśyanti svasyaivāntarapūruṣaḥ
c cikīrṣed eva kalyāṇaṃ śraddadhāno 'nasūyakaḥ
a vasanasyeva chidrāṇi sādhūnāṃ vivṛṇoti yaḥ
b apaśyann ātmano doṣān sa pāpaḥ pretya naśyati
c pāpaṃ cet puruṣaḥ kṛtvā kalyāṇam abhipadyate
e mucyate sarvapāpebhyo mahābhrair iva candramāḥ
a yathādityaḥ samudyan vai tamaḥ sarvaṃ vyapohati
c evaṃ kalyāṇam ātiṣṭhan sarvapāpaiḥ pramucyate
a pāpānāṃ viddhy adhiṣṭhānaṃ lobham eva dvijottama
b tasmāt tau viduṣāṃ vipra varjanīyau pradhānataḥ
c lubdhāḥ pāpaṃ vyavasyanti narā nātibahuśrutāḥ
e adharmā dharmarūpeṇa tṛṇaiḥ kūpā ivāvṛtāḥ
a teṣāṃ damaḥ pavitrāṇi pralāpā dharmasaṃśritāḥ
c sarvaṃ hi vidyate teṣu śiṣṭācāraḥ sudurlabhaḥ
 mārkaṇḍeya uvāca
a sa tu vipro mahāprājño dharmavyādham apṛcchata
c śiṣṭācāraṃ katham ahaṃ vidyām iti narottama
d etad icchāmi bhadraṃ te śrotuṃ dharmabhṛtāṃ vara
d pañca kāni pavitrāṇi śiṣṭācāreṣu nityadā
e etan mahāmate vyādha prabravīhi yathātatham
 vyādha uvāca
a yajño dānaṃ tapo vedāḥ satyaṃ ca dvijasattama
c pañcaitāni pavitrāṇi śiṣṭācāreṣu nityadā
a kāmakrodhau vaśe kṛtvā dambhaṃ lobham anārjavam
c dharma ity eva saṃtuṣṭās te śiṣṭāḥ śiṣṭasaṃmatāḥ
a na teṣāṃ vidyate 'vṛttaṃ yajñasvādhyāyaśīlinām
c ācārapālanaṃ caiva dvitīyaṃ śiṣṭalakṣaṇam
a guruśuśrūṣaṇaṃ satyam akrodho dānam eva ca
c etac catuṣṭayaṃ brahmañ śiṣṭācāreṣu nityadā
a śiṣṭācāre manaḥ kṛtvā pratiṣṭhāpya ca sarvaśaḥ
c yām ayaṃ labhate tuṣṭiṃ sā na śakyā hy ato 'nyathā
a vedasyopaniṣat satyaṃ satyasyopaniṣad damaḥ
c damasyopaniṣat tyāgaḥ śiṣṭācāreṣu nityadā
a ye tu dharmam asūyante buddhimohānvitā narāḥ
c apathā gacchatāṃ teṣām anuyātāpi pīḍyate
a ye tu śiṣṭāḥ suniyatāḥ śrutityāgaparāyaṇāḥ
b vyādhaḥ
b etan mahāmate vyādha prabravīhi yathātatham
b yajño dānaṃ tapo vedāḥ satyaṃ ca dvijasattama
b pañcaitāni pavitrāṇi śiṣṭācāreṣu nityadā
c dharmyaṃ panthānam ārūḍhāḥ satyadharmaparāyaṇāḥ
a niyacchanti parāṃ buddhiṃ śiṣṭācārānvitā narāḥ
c upādhyāyamate yuktāḥ sthityā dharmārthadarśinaḥ
a nāstikān bhinnamaryādān krūrān pāpamatau sthitān
c tyaja tāñ jñānam āśritya dhārmikān upasevya ca
a kāmalobhagrahākīrṇāṃ pañcendriyajalāṃ nadīm
c nāvaṃ dhṛtimayīṃ kṛtvā janmadurgāṇi saṃtara
a krameṇa saṃcito dharmo buddhiyogamayo mahān
c śiṣṭācāre bhavet sādhū rāgaḥ śukleva vāsasi
a ahiṃsā satyavacanaṃ sarvabhūtahitaṃ param
c ahiṃsā paramo dharmaḥ sa ca satye pratiṣṭhitaḥ
e satye kṛtvā pratiṣṭhāṃ tu pravartante pravṛttayaḥ
a satyam eva garīyas tu śiṣṭācāraniṣevitam
c ācāraś ca satāṃ dharmaḥ santaś cācāralakṣaṇāḥ
a yo yathāprakṛtir jantuḥ svāṃ svāṃ prakṛtim aśnute
c pāpātmā krodhakāmādīn doṣān āpnoty anātmavān
a ārambho nyāyayukto yaḥ sa hi dharma iti smṛtaḥ
c anācāras tv adharmeti etac chiṣṭānuśāsanam
a akrudhyanto 'nasūyanto nirahaṃkāramatsarāḥ
c ṛjavaḥ śamasaṃpannāḥ śiṣṭācārā bhavanti te
a traividyavṛddhāḥ śucayo vṛttavanto manasvinaḥ
c guruśuśrūṣavo dāntāḥ śiṣṭācārā bhavanty uta
a teṣām adīnasattvānāṃ duṣkarācārakarmaṇām
c svaiḥ karmabhiḥ satkṛtānāṃ ghoratvaṃ saṃpraṇaśyati
a taṃ sadācāram āścaryaṃ purāṇaṃ śāśvataṃ dhruvam
c dharmaṃ dharmeṇa paśyantaḥ svargaṃ yānti manīṣiṇaḥ
a āstikā mānahīnāś ca dvijātijanapūjakāḥ
c śrutavṛttopasaṃpannāḥ te santaḥ svargagāminaḥ
a vedoktaḥ paramo dharmo dharmaśāstreṣu cāparaḥ
c śiṣṭācīrṇaś ca śiṣṭānāṃ trividhaṃ dharmalakṣaṇam
a pāraṇaṃ cāpi vidyānāṃ tīrthānām avagāhanam
c kṣamā satyārjavaṃ śaucaṃ śiṣṭācāranidarśanam
a sarvabhūtadayāvanto ahiṃsāniratāḥ sadā
c paruṣaṃ na prabhāṣante sadā santo dvijapriyāḥ
a śubhānām aśubhānāṃ ca karmaṇāṃ phalasaṃcaye
c vipākam abhijānanti te śiṣṭāḥ śiṣṭasaṃmatāḥ
a nyāyopetā guṇopetāḥ sarvalokahitaiṣiṇaḥ
c santaḥ svargajitaḥ śuklāḥ saṃniviṣṭāś ca satpathe
a dātāraḥ saṃvibhaktāro dīnānugrahakāriṇaḥ
c sarvabhūtadayāvantas te śiṣṭāḥ śiṣṭasaṃmatāḥ
a sarvapūjyāḥ śrutadhanās tathaiva ca tapasvinaḥ
c dānanityāḥ sukhāṃl lokān āpnuvantīha ca śriyam
a pīḍayā ca kalatrasya bhṛtyānāṃ ca samāhitāḥ
c atiśaktyā prayacchanti santaḥ sadbhiḥ samāgatāḥ
a lokayātrāṃ ca paśyanto dharmam ātmahitāni ca
c evaṃ santo vartamānā edhante śāśvatīḥ samāḥ
a ahiṃsā satyavacanam ānṛśaṃsyam athārjavam
c adroho nātimānaś ca hrīs titikṣā damaḥ śamaḥ
a dhīmanto dhṛtimantaś ca bhūtānām anukampakāḥ
c akāmadveṣasaṃyuktās te santo lokasatkṛtāḥ
a trīṇy eva tu padāny āhuḥ satāṃ vṛttam anuttamam
c na druhyec caiva dadyāc ca satyaṃ caiva sadā vadet
a sarvatra ca dayāvantaḥ santaḥ karuṇavedinaḥ
c gacchantīha susaṃtuṣṭā dharmyaṃ panthānam uttamam
e śiṣṭācārā mahātmāno yeṣāṃ dharmaḥ suniścitaḥ
a anasūyā kṣamā śāntiḥ saṃtoṣaḥ priyavāditā
c kāmakrodhaparityāgaḥ śiṣṭācāraniṣevaṇam
a karmaṇā śrutasaṃpannaṃ satāṃ mārgam anuttamam
c śiṣṭācāraṃ niṣevante nityaṃ dharmeṣv atandritāḥ
a prajñāprāsādam āruhya muhyato mahato janān
c prekṣanto lokavṛttāni vividhāni dvijottama
e atipuṇyāni pāpāni tāni dvijavarottama
a etat te sarvam ākhyātaṃ yathāprajñaṃ yathāśrutam
c śiṣṭācāraguṇān brahman puraskṛtya dvijarṣabha
 mārkaṇḍeya uvāca
a sa tu vipram athovāca dharmavyādho yudhiṣṭhira
c yad ahaṃ hy ācare karma ghoram etad asaṃśayam
a vidhis tu balavān brahman dustaraṃ hi purākṛtam
c purākṛtasya pāpasya karmadoṣo bhavaty ayam
e doṣasyaitasya vai brahman vighāte yatnavān aham
a vidhinā vihite pūrvaṃ nimittaṃ ghātako bhavet
c nimittabhūtā hi vayaṃ karmaṇo 'sya dvijottama
a yeṣāṃ hatānāṃ māṃsāni vikrīṇāmo vayaṃ dvija
c teṣām api bhaved dharma upabhogena bhakṣaṇāt
e devatātithibhṛtyānāṃ pitṝṇāṃ pratipūjanāt
a oṣadhyo vīrudhaś cāpi paśavo mṛgapakṣiṇaḥ
c annādyabhūtā lokasya ity api śrūyate śrutiḥ
a ātmamāṃsapradānena śibir auśīnaro nṛpaḥ
c svargaṃ sudurlabhaṃ prāptaḥ kṣamāvān dvijasattama
a rājño mahānase pūrvaṃ rantidevasya vai dvija
c dve sahasre tu vadhyete paśūnām anvahaṃ tadā
d ahany ahani vadhyete dve sahasre gavāṃ tathā
a samāṃsaṃ dadato hy annaṃ rantidevasya nityaśaḥ
c atulā kīrtir abhavan nṛpasya dvijasattama
e cāturmāsyeṣu paśavo vadhyanta iti nityaśaḥ
a agnayo māṃsakāmāś ca ity api śrūyate śrutiḥ
c yajñeṣu paśavo brahman vadhyante satataṃ dvijaiḥ
e saṃskṛtāḥ kila mantraiś ca te 'pi svargam avāpnuvan
a yadi naivāgnayo brahman māṃsakāmābhavan purā
c bhakṣyaṃ naiva bhaven māṃsaṃ kasya cid dvijasattama
a atrāpi vidhir uktaś ca munibhir māṃsabhakṣaṇe
c devatānāṃ pitṝṇāṃ ca bhuṅkte dattvā tu yaḥ sadā
e yathāvidhi yathāśraddhaṃ na sa duṣyati bhakṣaṇāt
a amāṃsāśī bhavaty evam ity api śrūyate śrutiḥ
c bhāryāṃ gacchan brahmacārī ṛtau bhavati brāhmaṇaḥ
a satyānṛte viniścitya atrāpi vidhir ucyate
c saudāsena purā rājñā mānuṣā bhakṣitā dvija
e śāpābhibhūtena bhṛśam atra kiṃ pratibhāti te
a svadharma iti kṛtvā tu na tyajāmi dvijottama
c purākṛtam iti jñātvā jīvāmy etena karmaṇā
a svakarma tyajato brahmann adharma iha dṛśyate
c svakarmanirato yas tu sa dharma iti niścayaḥ
a pūrvaṃ hi vihitaṃ karma dehinaṃ na vimuñcati
c dhātrā vidhir ayaṃ dṛṣṭo bahudhā karmanirṇaye
a draṣṭavyaṃ tu bhavet prājña krūre karmaṇi vartatā
c kathaṃ karma śubhaṃ kuryāṃ kathaṃ mucye parābhavāt
e karmaṇas tasya ghorasya bahudhā nirṇayo bhavet
a dāne ca satyavākye ca guruśuśrūṣaṇe tathā
c dvijātipūjane cāhaṃ dharme ca nirataḥ sadā
e ativādātimānābhyāṃ nivṛtto 'smi dvijottama
a kṛṣiṃ sādhv iti manyante tatra hiṃsā parā smṛtā
c karṣanto lāṅgalaiḥ puṃso ghnanti bhūmiśayān bahūn
e jīvān anyāṃś ca bahuśas tatra kiṃ pratibhāti te
a dhānyabījāni yāny āhur vrīhy ādīni dvijottama
c sarvāṇy etāni jīvāni tatra kiṃ pratibhāti te
a adhyākramya paśūṃś cāpi ghnanti vai bhakṣayanti ca
c vṛkṣān athauṣadhīś caiva chindanti puruṣā dvija
a jīvā hi bahavo brahman vṛkṣeṣu ca phaleṣu ca
c udake bahavaś cāpi tatra kiṃ pratibhāti te
a sarvaṃ vyāptam idaṃ brahman prāṇibhiḥ prāṇijīvanaiḥ
c matsyā grasante matsyāṃś ca tatra kiṃ pratibhāti te
a sattvaiḥ sattvāni jīvanti bahudhā dvijasattama
c prāṇino 'nyonyabhakṣāś ca tatra kiṃ pratibhāti te
a caṅkramyamāṇā jīvāṃś ca dharaṇīsaṃśritān bahūn
c padbhyāṃ ghnanti narā vipra tatra kiṃ pratibhāti te
a upaviṣṭāḥ śayānāś ca ghnanti jīvān anekaśaḥ
c jñānavijñānavantaś ca tatra kiṃ pratibhāti te
a jīvair grastam idaṃ sarvam ākāśaṃ pṛthivī tathā
c avijñānāc ca hiṃsanti tatra kiṃ pratibhāti te
a ahiṃseti yad uktaṃ hi puruṣair vismitaiḥ purā
c ke na hiṃsanti jīvan vai loke 'smin dvijasattama
e bahu saṃcintya iha vai nāsti kaś cid ahiṃsakaḥ
a ahiṃsāyāṃ tu niratā yatayo dvijasattama
c kurvanty eva hi hiṃsāṃ te yatnād alpatarā bhavet
a ālakṣyāś caiva puruṣāḥ kule jātā mahāguṇāḥ
c mahāghorāṇi karmāṇi kṛtvā lajjanti vai na ca
a suhṛdaḥ suhṛdo 'nyāṃś ca durhṛdaś cāpi durhṛdaḥ
c samyak pravṛttān puruṣān na samyag anupaśyataḥ
a samṛddhaiś ca na nandanti bāndhavā bāndhavair api
c gurūṃś caiva vinindanti mūḍhāḥ paṇḍitamāninaḥ
a bahu loke viparyastaṃ dṛśyate dvijasattama
c dharmayuktam adharmaṃ ca tatra kiṃ pratibhāti te
a vaktuṃ bahuvidhaṃ śakyaṃ dharmādharmeṣu karmasu
b vedadharmāviruddhaṃ yat pramāṇaiḥ pratitaṃ śubham
c svakarmanirato yo hi sa yaśaḥ prāpnuyān mahat
 mārkaṇḍeya uvāca
a dharmavyādhas tu nipuṇaṃ punar eva yudhiṣṭhira
c viprarṣabham uvācedaṃ sarvadharmabhṛtāṃ varaḥ
a śrutipramāṇo dharmo hi vṛddhānām iti bhāṣitam
c sūkṣmā gatir hi dharmasya bahuśākhā hy anantikā
a prāṇātyaye vivāhe ca vaktavyam anṛtaṃ bhavet
c anṛtaṃ ca bhavet satyaṃ satyaṃ caivānṛtaṃ bhavet
a yad bhūtahitam atyantaṃ tat satyam iti dhāraṇā
c viparyayakṛto 'dharmaḥ paśya dharmasya sūkṣmatām
d yat karoty aśubhaṃ karma paśya dharmasya sūkṣmatām
a yat karoty aśubhaṃ karma śubhaṃ vā dvijasattama
b asya kartur gatiṃ sarvāṃ vakṣyāmi dvijasattama
c avaśyaṃ tat samāpnoti puruṣo nātra saṃśayaḥ
a viṣamāṃ ca daśāṃ prāpya devān garhati vai bhṛśam
c ātmanaḥ karmadoṣāṇi na vijānāty apaṇḍitaḥ
a mūḍho naikṛtikaś cāpi capalaś ca dvijottama
c sukhaduḥkhaviparyāso yadā samupapadyate
e nainaṃ prajñā sunītaṃ vā trāyate naiva pauruṣam
f śubhaṃ badhnāti vai karma puruṣaḥ pāpaniścayaḥ
a yo yam icched yathā kāmaṃ taṃ taṃ kāmaṃ samaśnuyāt
c yadi syād aparādhīnaṃ puruṣasya kriyāphalam
a saṃyatāś cāpi dakṣāś ca matimantaś ca mānavāḥ
c dṛśyante niṣphalāḥ santaḥ prahīṇāḥ sarvakarmabhiḥ
a bhūtānām aparaḥ kaś cid dhiṃsāyāṃ satatotthitaḥ
c vañcanāyāṃ ca lokasya sa sukheneha jīvati
a aceṣṭamānam āsīnaṃ śrīḥ kaṃ cid upatiṣṭhati
c kaś cit karmāṇi kurvan hi na prāpyam adhigacchati
a devān iṣṭvā tapas taptvā kṛpaṇaiḥ putragṛddhibhiḥ
c daśamāsadhṛtā garbhe jāyante kulapāṃsanāḥ
a apare dhanadhānyaiś ca bhogaiś ca pitṛsaṃcitaiḥ
c vipulair abhijāyante labdhās tair eva maṅgalaiḥ
d na dehajā manuṣyāṇāṃ vyādhayo dvijasattama
a karmajā hi manuṣyāṇāṃ rogā nāsty atra saṃśayaḥ
c ādhibhiś caiva bādhyante vyādhaiḥ kṣudramṛgā iva
a te cāpi kuśalair vaidyair nipuṇaiḥ saṃbhṛtauṣadhaiḥ
c vyādhayo vinivāryante mṛgā vyādhair iva dvija
a yeṣām asti ca bhoktavyaṃ grahaṇīdoṣapīḍitāḥ
c na śaknuvanti te bhoktuṃ paśya dharmabhṛtāṃ vara
a apare bāhubalinaḥ kliśyante bahavo janāḥ
c duḥkhena cādhigacchanti bhojanaṃ dvijasattama
a iti lokam anākrandaṃ mohaśokapariplutam
c srotasāsakṛd ākṣiptaṃ hriyamāṇaṃ balīyasā
a na mriyeyur na jīryeyuḥ sarve syuḥ sārvakāmikāḥ
c nāpriyaṃ pratipaśyeyur vaśitvaṃ yadi vai bhavet
a upary upari lokasya sarvo gantuṃ samīhate
c yatate ca yathāśakti na ca tad vartate tathā
a bahavaḥ saṃpradṛśyante tulyanakṣatramaṅgalāḥ
c mahac ca phalavaiṣamyaṃ dṛśyate karmasaṃdhiṣu
d vahanti śibikām anye yānty anye śibikāgatāḥ
a na kaś cid īśate brahman svayaṃgrāhasya sattama
c karmaṇāṃ prākṛtānāṃ vai iha siddhiḥ pradṛśyate
a yathā śrutir iyaṃ brahmañ jīvaḥ kila sanātanaḥ
c śarīram adhruvaṃ loke sarveṣāṃ prāṇinām iha
a vadhyamāne śarīre tu dehanāśo bhavaty uta
c jīvaḥ saṃkramate 'nyatra karmabandhanibandhanaḥ
 brāhmaṇa uvāca
a kathaṃ dharmabhṛtāṃ śreṣṭha jīvo bhavati śāśvataḥ
c etad icchāmy ahaṃ jñātuṃ tattvena vadatāṃ vara
 vyādha uvāca
a na jīvanāśo 'sti hi dehabhede
mithyaitad āhur mriyateti mūḍhāḥ
c jīvas tu dehāntaritaḥ prayāti
daśārdhataivāsya śarīrabhedaḥ
a anyo hi nāśnāti kṛtaṃ hi karma
sa eva kartā sukhaduḥkhabhāgī
c yat tena kiṃ cid dhi kṛtaṃ hi karma
tad aśnute nāsti kṛtasya nāśaḥ
a apuṇyaśīlāś ca bhavanti puṇyā
narottamāḥ pāpakṛto bhavanti
c naro 'nuyātas tv iha karmabhiḥ svais
tataḥ samutpadyati bhāvitas taiḥ
 brāhmaṇa uvāca
a kathaṃ saṃbhavate yonau kathaṃ vā puṇyapāpayoḥ
c jātīḥ puṇyā hy apuṇyāś ca kathaṃ gacchati sattama
 vyādha uvāca
a garbhādhānasamāyuktaṃ karmedaṃ saṃpradṛśyate
c samāsena tu te kṣipraṃ pravakṣyāmi dvijottama
a yathā saṃbhṛtasaṃbhāraḥ punar eva prajāyate
c śubhakṛc chubhayonīṣu pāpakṛt pāpayoniṣu
a śubhaiḥ prayogair devatvaṃ vyāmiśrair mānuṣo bhavet
c mohanīyair viyonīṣu tv adhogāmī ca kilbiṣaiḥ
a jātimṛtyujarāduḥkhaiḥ satataṃ samabhidrutaḥ
c saṃsāre pacyamānaś ca doṣair ātmakṛtair naraḥ
a tiryagyonisahasrāṇi gatvā narakam eva ca
c jīvāḥ saṃparivartante karmabandhanibandhanāḥ
a jantus tu karmabhis tais taiḥ svakṛtaiḥ pretya duḥkhitaḥ
c tadduḥkhapratighātārtham apuṇyāṃ yonim aśnute
a tataḥ karma samādatte punar anyan navaṃ bahu
c pacyate tu punas tena bhuktvāpathyam ivāturaḥ
a ajasram eva duḥkhārto 'duḥkhitaḥ sukhasaṃjñitaḥ
c tato 'nivṛttabandhatvāt karmaṇām udayād api
e parikrāmati saṃsāre cakravad bahuvedanaḥ
a sa cen nivṛttabandhas tu viśuddhaś cāpi karmabhiḥ
b tapoyogasamārambhaṃ kurute dvijasattama
b karmabhir bahubhiś cāpi lokān aśnāti mānavaḥ
c prāpnoti sukṛtāṃl lokān yatra gatvā na śocati
a pāpaṃ kurvan pāpavṛttaḥ pāpasyāntaṃ na gacchati
b puṇyaṃ kurvan puṇyavṛttaḥ puṇyasyāntaṃ na gacchati
c tasmāt puṇyaṃ yatet kartuṃ varjayeta ca pātakam
a anasūyuḥ kṛtajñaś ca kalyāṇāny eva sevate
c sukhāni dharmam arthaṃ ca svargaṃ ca labhate naraḥ
a saṃskṛtasya hi dāntasya niyatasya yatātmanaḥ
c prājñasyānantarā vṛttir iha loke paratra ca
a satāṃ dharmeṇa varteta kriyāṃ śiṣṭavad ācaret
c asaṃkleśena lokasya vṛttiṃ lipseta vai dvija
a santi hy āgatavijñānāḥ śiṣṭāḥ śāstravicakṣaṇāḥ
c svadharmeṇa kriyā loke karmaṇaḥ so 'py asaṃkaraḥ
a prājño dharmeṇa ramate dharmaṃ caivopajīvati
b dharmeṇa vṛttiṃ kurute dharmaṃ caiva praśaṃsati
c tasya dharmād avāpteṣu dhaneṣu dvijasattama
e tasyaiva siñcate mūlaṃ guṇān paśyati yatra vai
a dharmātmā bhavati hy evaṃ cittaṃ cāsya prasīdati
c sa maitrajanasaṃtuṣṭa iha pretya ca nandati
a śabdaṃ sparśaṃ tathā rūpaṃ gandhān iṣṭāṃś ca sattama
c prabhutvaṃ labhate cāpi dharmasyaitat phalaṃ viduḥ
a dharmasya ca phalaṃ labdhvā na tṛpyati mahādvija
c atṛpyamāṇo nirvedam ādatte jñānacakṣuṣā
a prajñācakṣur nara iha doṣaṃ naivānurudhyate
c virajyati yathākāmaṃ na ca dharmaṃ vimuñcati
a sarvatyāge ca yatate dṛṣṭvā lokaṃ kṣayātmakam
c tato mokṣe prayatate nānupāyād upāyataḥ
a evaṃ nirvedam ādatte pāpaṃ karma jahāti ca
c dhārmikaś cāpi bhavati mokṣaṃ ca labhate param
a tapo niḥśreyasaṃ jantos tasya mūlaṃ śamo damaḥ
c tena sarvān avāpnoti kāmān yān manasecchati
a indriyāṇāṃ nirodhena satyena ca damena ca
c brahmaṇaḥ padam āpnoti yat paraṃ dvijasattama
 brāhmaṇa uvāca
a indriyāṇi tu yāny āhuḥ kāni tāni yatavrata
c nigrahaś ca kathaṃ kāryo nigrahasya ca kiṃ phalam
a kathaṃ ca phalam āpnoti teṣāṃ dharmabhṛtāṃ vara
c etad icchāmi tattvena dharmaṃ jñātuṃ sudhārmika
 mārkaṇḍeya uvāca
a evam uktas tu vipreṇa dharmavyādho yudhiṣṭhira
c pratyuvāca yathā vipraṃ tac chṛṇuṣva narādhipa
 vyādha uvāca
a vijñānārthaṃ manuṣyāṇāṃ manaḥ pūrvaṃ pravartate
c tat prāpya kāmaṃ bhajate krodhaṃ ca dvijasattama
a tatas tadarthaṃ yatate karma cārabhate mahat
c iṣṭānāṃ rūpagandhānām abhyāsaṃ ca niṣevate
a tato rāgaḥ prabhavati dveṣaś ca tadanantaram
c tato lobhaḥ prabhavati mohaś ca tadanantaram
a tasya lobhābhibhūtasya rāgadveṣahatasya ca
c na dharme jāyate buddhir vyājād dharmaṃ karoti ca
a vyājena carate dharmam arthaṃ vyājena rocate
c vyājena sidhyamāneṣu dhaneṣu dvijasattama
e tatraiva ramate buddhis tataḥ pāpaṃ cikīrṣati
a suhṛdbhir vāryamāṇaś ca paṇḍitaiś ca dvijottama
c uttaraṃ śrutisaṃbaddhaṃ bravīti śrutiyojitam
a adharmas trividhas tasya vardhate rāgadoṣataḥ
c pāpaṃ cintayate cāpi bravīti ca karoti ca
a tasyādharmapravṛttasya guṇā naśyanti sādhavaḥ
c ekaśīlāś ca mitratvaṃ bhajante pāpakarmiṇaḥ
a sa tenāsukham āpnoti paratra ca vihanyate
c pāpātmā bhavati hy evaṃ dharmalābhaṃ tu me śṛṇu
a yas tv etān prajñayā doṣān pūrvam evānupaśyati
c kuśalaḥ sukhaduḥkheṣu sādhūṃś cāpy upasevate
e tasya sādhusamārambhād buddhir dharmeṣu jāyate
 brāhmaṇa uvāca
a bravīṣi sūnṛtaṃ dharmaṃ yasya vaktā na vidyate
c divyaprabhāvaḥ sumahān ṛṣir eva mato 'si me
 vyādha uvāca
a brāhmaṇā vai mahābhāgāḥ pitaro 'grabhujaḥ sadā
c teṣāṃ sarvātmanā kāryaṃ priyaṃ loke manīṣiṇā
a yat teṣāṃ ca priyaṃ tat te vakṣyāmi dvijasattama
c namaskṛtvā brāhmaṇebhyo brāhmīṃ vidyāṃ nibodha me
a idaṃ viśvaṃ jagat sarvam ajayyaṃ cāpi sarvaśaḥ
c mahābhūtātmakaṃ brahman nātaḥ parataraṃ bhavet
a mahābhūtāni khaṃ vāyur agnir āpas tathā ca bhūḥ
b vāyur ākāśasaṃyuktaḥ sarvabhūteṣu vartate
c śabdaḥ sparśaś ca rūpaṃ ca raso gandhaś ca tadguṇāḥ
d tapasā hi samāpnoti yad yad evābhivāñchitam
d tad indriyāṇi saṃyamya tapo bhavati nānyathā
a teṣām api guṇāḥ sarve guṇavṛttiḥ parasparam
c pūrvapūrvaguṇāḥ sarve kramaśo guṇiṣu triṣu
a ṣaṣṭhas tu cetanā nāma mana ity abhidhīyate
c saptamī tu bhaved buddhir ahaṃkāras tataḥ param
a indriyāṇi ca pañcaiva rajaḥ sattvaṃ tamas tathā
c ity eṣa saptadaśako rāśir avyaktasaṃjñakaḥ
a sarvair ihendriyārthais tu vyaktāvyaktaiḥ susaṃvṛtaḥ
c caturviṃśaka ity eṣa vyaktāvyaktamayo guṇaḥ
e etat te sarvam ākhyātaṃ kiṃ bhūyo śrotum icchasi
 mārkaṇḍeya uvāca
a evam uktaḥ sa vipras tu dharmavyādhena bhārata
c kathām akathayad bhūyo manasaḥ prītivardhanīm
 brāhmaṇa
a mahābhūtāni yāny āhuḥ pañca dharmavidāṃ vara
c ekaikasya guṇān samyak pañcānām api me vada
 vyādha uvāca
a bhūmir āpas tathā jyotir vāyur ākāśam eva ca
c guṇottarāṇi sarvāṇi teṣāṃ vakṣyāmi te guṇān
a bhūmiḥ pañcaguṇā brahmann udakaṃ ca caturguṇam
c guṇās trayas tejasi ca trayaś cākāśavātayoḥ
a śabdaḥ sparśaś ca rūpaṃ ca raso gandhaś ca pañcamaḥ
c ete guṇāḥ pañca bhūmeḥ sarvebhyo guṇavattarāḥ
a śabdaḥ sparśaś ca rūpaṃ ca rasaś cāpi dvijottama
c apām ete guṇā brahman kīrtitās tava suvrata
a śabdaḥ sparśaś ca rūpaṃ ca tejaso 'tha guṇās trayaḥ
c śabdaḥ sparśaś ca vāyau tu śabda ākāśa eva ca
a ete pañcadaśa brahman guṇā bhūteṣu pañcasu
c vartante sarvabhūteṣu yeṣu lokāḥ pratiṣṭhitāḥ
e anyonyaṃ nātivartante saṃpac ca bhavati dvija
a yadā tu viṣamībhāvam ācaranti carācarāḥ
c tadā dehī deham anyaṃ vyatirohati kālataḥ
a ānupūrvyā vinaśyanti jāyante cānupūrvaśaḥ
c tatra tatra hi dṛśyante dhātavaḥ pāñcabhautikāḥ
e yair āvṛtam idaṃ sarvaṃ jagat sthāvarajaṅgamam
a indriyaiḥ sṛjyate yad yat tat tad vyaktam iti smṛtam
c avyaktam iti vijñeyaṃ liṅgagrāhyam atīndriyam
a yathāsvaṃ grāhakāny eṣāṃ śabdādīnām imāni tu
c indriyāṇi yadā dehī dhārayann iha tapyate
a loke vitatam ātmānaṃ lokaṃ cātmani paśyati
c parāvarajñaḥ saktaḥ san sarvabhūtāni paśyati
a paśyataḥ sarvabhūtāni sarvāvasthāsu sarvadā
c brahmabhūtasya saṃyogo nāśubhenopapadyate
a jñānamūlātmakaṃ kleśam ativṛttasya mohajam
c loko buddhiprakāśena jñeyamārgeṇa dṛśyate
a anādinidhanaṃ jantum ātmayoniṃ sadāvyayam
c anaupamyam amūrtaṃ ca bhagavān āha buddhimān
e tapomūlam idaṃ sarvaṃ yan māṃ viprānupṛcchasi
a indriyāṇy eva tat sarvaṃ yat svarganarakāv ubhau
c nigṛhītavisṛṣṭāni svargāya narakāya ca
a eṣa yogavidhiḥ kṛtsno yāvad indriyadhāraṇam
c etan mūlaṃ hi tapasaḥ kṛtsnasya narakasya ca
a indriyāṇāṃ prasaṅgena doṣam ṛcchaty asaṃśayam
c saṃniyamya tu tāny eva tataḥ siddhim avāpnute
a ṣaṇṇām ātmani nityānām aiśvaryaṃ yo 'dhigacchati
c na sa pāpaiḥ kuto 'narthair yujyate vijitendriyaḥ
a rathaḥ śarīraṃ puruṣasya dṛṣṭam
ātmā niyantendriyāṇy āhur aśvān
c tair apramattaḥ kuśalī sadaśvair
dāntaiḥ sukhaṃ yāti rathīva dhīraḥ
a ṣaṇṇām ātmani nityānām indriyāṇāṃ pramāthinām
c yo dhīro dhārayed raśmīn sa syāt paramasārathiḥ
a indriyāṇāṃ prasṛṣṭānāṃ hayānām iva vartmasu
c dhṛtiṃ kurvīta sārathye dhṛtyā tāni jayed dhruvam
a indriyāṇāṃ hi caratāṃ yan mano 'nuvidhīyate
c tad asya harate buddhiṃ nāvaṃ vāyur ivāmbhasi
a yeṣu vipratipadyante ṣaṭsu mohāt phalāgame
c teṣv adhyavasitādhyāyī vindate dhyānajaṃ phalam
 mārkaṇḍeya uvāca
a evaṃ tu sūkṣme kathite dharmavyādhena bhārata
c brāhmaṇaḥ sa punaḥ sūkṣmaṃ papraccha susamāhitaḥ
 brāhmaṇa uvāca
a sattvasya rajasaś caiva tamasaś ca yathātatham
c guṇāṃs tattvena me brūhi yathāvad iha pṛcchataḥ
 vyādha uvāca
a hanta te kathayiṣyāmi yan māṃ tvaṃ paripṛcchasi
c eṣāṃ guṇān pṛthaktvena nibodha gadato mama
a mohātmakaṃ tamas teṣāṃ raja eṣāṃ pravartakam
c prakāśabahulatvāc ca sattvaṃ jyāya ihocyate
a avidyābahulo mūḍhaḥ svapnaśīlo vicetanaḥ
c durdṛśīkas tamodhvastaḥ sakrodhas tāmaso 'lasaḥ
a pravṛttavākyo mantrī ca yo 'nurāgy abhyasūyakaḥ
c vivitsamāno viprarṣe stabdho mānī sa rājasaḥ
a prakāśabahulo dhīro nirvivitso 'nasūyakaḥ
c akrodhano naro dhīmān dāntaś caiva sa sāttvikaḥ
a sāttvikas tv atha saṃbuddho lokavṛttena kliśyate
c yadā budhyati boddhavyaṃ lokavṛttaṃ jugupsate
a vairāgyasya hi rūpaṃ tu pūrvam eva pravartate
c mṛdur bhavaty ahaṃkāraḥ prasīdaty ārjavaṃ ca yat
a tato 'sya sarvadvaṃdvāni praśāmyanti parasparam
c na cāsya saṃyamo nāma kva cid bhavati kaś cana
a śūdrayonau hi jātasya sadguṇān upatiṣṭhataḥ
c vaiśyatvaṃ bhavati brahman kṣatriyatvaṃ tathaiva ca
a ārjave vartamānasya brāhmaṇyam abhijāyate
c guṇās te kīrtitāḥ sarve kiṃ bhūyaḥ śrotum icchasi
 brāhmaṇa uvāca
a pārthivaṃ dhātum āsādya śārīro 'gniḥ kathaṃ bhavet
c avakāśaviśeṣeṇa kathaṃ vartayate 'nilaḥ
 mārkaṇḍeya uvāca
a praśnam etaṃ samuddiṣṭaṃ brāhmaṇena yudhiṣṭhira
c vyādhaḥ sa kathayām āsa brāhmaṇāya mahātmane
 vyādha uvāca
a mūrdhānam āśrito vahniḥ śarīraṃ paripālayan
c prāṇo mūrdhani cāgnau ca vartamāno viceṣṭate
e bhūtaṃ bhavyaṃ bhaviṣyac ca sarvaṃ prāṇe pratiṣṭhitam
a śreṣṭhaṃ tad eva bhūtānāṃ brahmajyotir upāsmahe
c sa jantuḥ sarvabhūtātmā puruṣaḥ sa sanātanaḥ
e mano buddhir ahaṃkāro bhūtānāṃ viṣayaś ca saḥ
f śarīramadhye nābhiḥ syān nābhyām agniḥ pratiṣṭhitaḥ
f avyaktaṃ sattvasaṃjñaṃ ca jīvaḥ kālaḥ sa caiva hi
f prakṛtiḥ puruṣaś caiva prāṇa eva dvijottama
f jāgarti svapnakāle ca svapne svapnāyate ca saḥ
f jāgratsu balam ādhatte ceṣṭatsu ceṣṭayaty api
f tasmin niruddhe viprendra mṛta ity abhidhīyate
f tyaktvā śarīraṃ bhūtātmā punar anyat prapadyate
a evaṃ tv iha sa sarvatra prāṇena paripālyate
c pṛṣṭhatas tu samānena svāṃ svāṃ gatim upāśritaḥ
a bastimūle gude caiva pāvakaḥ samupāśritaḥ
c vahan mūtraṃ purīṣaṃ cāpy apānaḥ parivartate
a prayatne karmaṇi bale ya ekas triṣu vartate
c udāna iti taṃ prāhur adhyātmaviduṣo janāḥ
a saṃdhau saṃdhau saṃniviṣṭaḥ sarveṣv api tathānilaḥ
c śarīreṣu manuṣyāṇāṃ vyāna ity upadiṣyate
d tvaṅmāṃsamedomajjāsthirasaraktāś ca dhātavaḥ
a dhātuṣv agnis tu vitataḥ sa tu vāyusamīritaḥ
c rasān dhātūṃś ca doṣāṃś ca vartayan paridhāvati
a prāṇānāṃ saṃnipātāt tu saṃnipātaḥ prajāyate
c ūṣmā cāgnir iti jñeyo yo 'nnaṃ pacati dehinām
a apānodānayor madhye prāṇavyānau samāhitau
c samanvitas tv adhiṣṭhānaṃ samyak pacati pāvakaḥ
a tasyāpi pāyuparyantas tathā syād gudasaṃjñitaḥ
c srotāṃsi tasmāj jāyante sarvaprāṇeṣu dehinām
a agnivegavahaḥ prāṇo gudānte pratihanyate
c sa ūrdhvam āgamya punaḥ samutkṣipati pāvakam
a pakvāśayas tv adho nābhyā ūrdhvam āmāśayaḥ sthitaḥ
c nābhimadhye śarīrasya prāṇāḥ sarve pratiṣṭhitāḥ
a pravṛttā hṛdayāt sarvās tiryag ūrdhvam adhas tathā
c vahanty annarasān nāḍyo daśa prāṇapracoditāḥ
a yoginām eṣa mārgas tu yena gacchanti tatparam
c jitaklamāsanā dhīrā mūrdhany ātmānam ādadhuḥ
e evaṃ sarveṣu vitatau prāṇāpānau hi dehiṣu
f tāv agnisahitau brahman viddhi vai prāṇam ātmani
a ekādaśavikārātmā kalāsaṃbhārasaṃbhṛtaḥ
c mūrtimantaṃ hi taṃ viddhi nityaṃ karmajitātmakam
a tasmin yaḥ saṃsthito hy agnir nityaṃ sthālyām ivāhitaḥ
c ātmānaṃ taṃ vijānīhi nityaṃ yogajitātmakam
a devo yaḥ saṃsthitas tasminn abbindur iva puṣkare
c kṣetrajñaṃ taṃ vijānīhi nityaṃ tyāgajitātmakam
a jīvātmakāni jānīhi rajaḥ sattvaṃ tamas tathā
c jīvam ātmaguṇaṃ viddhi tathātmānaṃ parātmakam
a sacetanaṃ jīvaguṇaṃ vadanti
sa ceṣṭate ceṣṭayate ca sarvam
c tataḥ paraṃ kṣetravido vadanti
prākalpayad yo bhuvanāni sapta
a evaṃ sarveṣu bhūteṣu bhūtātmā na prakāśate
c dṛśyate tv agryayā buddhyā sūkṣmayā jñānavedibhiḥ
a cittasya hi prasādena hanti karma śubhāśubham
c prasannātmātmani sthitvā sukham ānantyam aśnute
a lakṣaṇaṃ tu prasādasya yathā tṛptaḥ sukhaṃ svapet
b sukhaduḥkhe hi saṃtyajya nirdvaṃdvo niṣparigrahaḥ
c nivāte vā yathā dīpo dīpyet kuśaladīpitaḥ
a pūrvarātre pare caiva yuñjānaḥ satataṃ manaḥ
c laghvāhāro viśuddhātmā paśyann ātmānam ātmani
a pradīpteneva dīpena manodīpena paśyati
c dṛṣṭvātmānaṃ nirātmānaṃ tadā sa tu vimucyate
a sarvopāyais tu lobhasya krodhasya ca vinigrahaḥ
c etat pavitraṃ yajñānāṃ tapo vai saṃkramo mataḥ
a nityaṃ krodhāt tapo rakṣec chriyaṃ rakṣeta matsarāt
c vidyāṃ mānāpamānābhyām ātmānaṃ tu pramādataḥ
a ānṛśaṃsyaṃ paro dharmaḥ kṣamā ca paramaṃ balam
c ātmajñānaṃ paraṃ jñānaṃ paraṃ satyavrataṃ vratam
a satyasya vacanaṃ śreyaḥ satyaṃ jñānaṃ hitaṃ bhavet
c yad bhūtahitam atyantaṃ tad vai satyaṃ paraṃ matam
a yasya sarve samārambhāḥ nirāśīrbandhanāḥ sadā
c tyāge yasya hutaṃ sarvaṃ sa tyāgī sa ca buddhimān
a yato na gurur apy enaṃ cyāvayed upapādayan
c taṃ vidyād brahmaṇo yogaṃ viyogaṃ yogasaṃjñitam
a na hiṃsyāt sarvabhūtāni maitrāyaṇagataś caret
c nedaṃ jīvitam āsādya vairaṃ kurvīta kena cit
a ākiṃcanyaṃ susaṃtoṣo nirāśitvam acāpalam
c etad eva paraṃ jñānaṃ sadātmajñānam uttamam
a parigrahaṃ parityajya bhava buddhyā yatavrataḥ
c aśokaṃ sthānam ātiṣṭhen niścalaṃ pretya ceha ca
d bāhyasparśeṣu saktātmā vindaty ātmani yat sukham
d tad brahmayogayuktātmā sukham akṣayyam aśnute
a taponityena dāntena muninā saṃyatātmanā
c ajitaṃ jetukāmena bhāvyaṃ saṅgeṣv asaṅginā
a guṇāguṇam anāsaṅgam ekakāryam anantaram
c etad brāhmaṇa te vṛttam āhur ekapadaṃ sukham
a parityajati yo duḥkhaṃ sukhaṃ cāpy ubhayaṃ naraḥ
c brahma prāpnoti so 'tyantam asaṅgena ca gacchati
a yathāśrutam idaṃ sarvaṃ samāsena dvijottama
c etat te sarvam ākhyātaṃ kiṃ bhūyaḥ śrotum icchasi
 mārkaṇḍeya uvāca
a evaṃ saṃkathite kṛtsne mokṣadharme yudhiṣṭhira
c dṛḍhaṃ prītamanā vipro dharmavyādham uvāca ha
a nyāyayuktam idaṃ sarvaṃ bhavatā parikīrtitam
c na te 'sty aviditaṃ kiṃ cid dharmeṣv iha hi dṛśyate
 vyādha uvāca
a pratyakṣaṃ mama yo dharmas taṃ paśya dvijasattama
c yena siddhir iyaṃ prāptā mayā brāhmaṇapuṃgava
a uttiṣṭha bhagavan kṣipraṃ praviśyābhyantaraṃ gṛham
c draṣṭum arhasi dharmajña mātaraṃ pitaraṃ ca me
d tasya vyādhasya pitarau brāhmaṇaḥ saṃdadarśa ha
 mārkaṇḍeya uvāca
a ity uktaḥ sa praviśyātha dadarśa paramārcitam
c saudhaṃ hṛdyaṃ catuḥśālam atīva ca manoharam
a devatāgṛhasaṃkāśaṃ daivataiś ca supūjitam
c śayanāsanasaṃbādhaṃ gandhaiś ca paramair yutam
a tatra śuklāmbaradharau pitarāv asya pūjitau
c kṛtāhārau sutuṣṭau tāv upaviṣṭau varāsane
e dharmavyādhas tu tau dṛṣṭvā pādeṣu śirasāpatat
 vṛddhāv ūcatuḥ
a uttiṣṭhottiṣṭha dharmajña dharmas tvām abhirakṣatu
c prītau svas tava śaucena dīrgham āyur avāpnuhi
d gatim iṣṭāṃ tathā jñānam evaṃ ca paravān bhava
e satputreṇa tvayā putra nityakālaṃ supūjitau
f sukham āvāṃ vasāvo 'tra devalokagatāv iva
a na te 'nyad daivataṃ kiṃ cid daivateṣv api vartate
c prayatatvād dvijātīnāṃ damenāsi samanvitaḥ
a pituḥ pitāmahā ye ca tathaiva prapitāmahāḥ
c prītās te satataṃ putra damenāvāṃ ca pūjayā
a manasā karmaṇā vācā śuśrūṣā naiva hīyate
c na cānyā vitathā buddhir dṛśyate sāṃprataṃ tava
a jāmadagnyena rāmeṇa yathā vṛddhau supūjitau
c tathā tvayā kṛtaṃ sarvaṃ tadviśiṣṭaṃ ca putraka
 mārkaṇḍeya uvāca
a tatas taṃ brāhmaṇaṃ tābhyāṃ dharmavyādho nyavedayat
c tau svāgatena taṃ vipram arcayām āsatus tadā
a pratigṛhya ca tāṃ pūjāṃ dvijaḥ papraccha tāv ubhau
c saputrābhyāṃ sabhṛtyābhyāṃ kaccid vāṃ kuśalaṃ gṛhe
e anāmayaṃ ca vāṃ kaccit sadaiveha śarīrayoḥ
 vṛddhāv ūcatuḥ
a kuśalaṃ no gṛhe vipra bhṛtyavarge ca sarvaśaḥ
c kaccit tvam apy avighnena saṃprāpto bhagavann iha
 mārkaṇḍeya uvāca
a bāḍham ity eva tau vipraḥ pratyuvāca mudānvitaḥ
c dharmavyādhas tu taṃ vipram arthavad vākyam abravīt
a pitā mātā ca bhagavann etau me daivataṃ param
c yad daivatebhyaḥ kartavyaṃ tad etābhyāṃ karomy aham
a trayastriṃśad yathā devāḥ sarve śakrapurogamāḥ
c saṃpūjyāḥ sarvalokasya tathā vṛddhāv imau mama
a upahārān āharanto devatānāṃ yathā dvijāḥ
c kurvate tadvad etābhyāṃ karomy aham atandritaḥ
a etau me paramaṃ brahman pitā mātā ca daivatam
c etau puṣpaiḥ phalai ratnais toṣayāmi sadā dvija
a etāv evāgnayo mahyaṃ yān vadanti manīṣiṇaḥ
c yajñā vedāś ca catvāraḥ sarvam etau mama dvija
a etadarthaṃ mama prāṇā bhāryā putrāḥ suhṛjjanāḥ
c saputradāraḥ śuśrūṣāṃ nityam eva karomy aham
a svayaṃ ca snāpayāmy etau tathā pādau pradhāvaye
c āhāraṃ saṃprayacchāmi svayaṃ ca dvijasattama
a anukūlāḥ kathā vacmi vipriyaṃ parivarjayan
c adharmeṇāpi saṃyuktaṃ priyam ābhyāṃ karomy aham
a dharmam eva guruṃ jñātvā karomi dvijasattama
c atandritaḥ sadā vipra śuśrūṣāṃ vai karomy aham
a pañcaiva guravo brahman puruṣasya bubhūṣataḥ
c pitā mātāgnir ātmā ca guruś ca dvijasattama
a eteṣu yas tu varteta samyag eva dvijottama
c bhaveyur agnayas tasya paricīrṇās tu nityaśaḥ
e gārhasthye vartamānasya dharma eṣa sanātanaḥ
f kathitas te mayā vipra kiṃ bhūyaḥ śrotum icchasi
 mārkaṇḍeya uvāca
a gurū nivedya viprāya tau mātāpitarāv ubhau
c punar eva sa dharmātmā vyādho brāhmaṇam abravīt
a pravṛttacakṣur jāto 'smi saṃpaśya tapaso balam
c yadartham ukto 'si tayā gacchasva mithilām iti
a patiśuśrūṣaparayā dāntayā satyaśīlayā
c mithilāyāṃ vasan vyādhaḥ sa te dharmān pravakṣyati
 brāhmaṇa uvāca
a pativratāyāḥ satyāyāḥ śīlāḍhyāyā yatavrata
c saṃsmṛtya vākyaṃ dharmajña guṇavān asi me mataḥ
 vyādha uvāca
a yat tadā tvaṃ dvijaśreṣṭha tayokto māṃ prati prabho
c dṛṣṭam etat tayā samyag ekapatnyā na saṃśayaḥ
a tvadanugrahabuddhyā tu vipraitad darśitaṃ mayā
c vākyaṃ ca śṛṇu me tāta yat te vakṣye hitaṃ dvija
a tvayā vinikṛtā mātā pitā ca dvijasattama
c anisṛṣṭo 'si niṣkrānto gṛhāt tābhyām anindita
e vedoccāraṇakāryārtham ayuktaṃ tat tvayā kṛtam
a tava śokena vṛddhau tāv andhau jātau tapasvinau
c tau prasādayituṃ gaccha mā tvā dharmo 'tyagān mahān
a tapasvī tvaṃ mahātmā ca dharme ca nirataḥ sadā
c sarvam etad apārthaṃ te kṣipraṃ tau saṃprasādaya
d tau prasādya dvijaśreṣṭha yac chreyas tad avāpsyasi
a śraddadhasva mama brahman nānyathā kartum arhasi
c gamyatām adya viprarṣe śreyas te kathayāmy aham
 brāhmaṇa uvāca
a yad etad uktaṃ bhavatā sarvaṃ satyam asaṃśayam
c prīto 'smi tava dharmajña sādhvācāra guṇānvita
 vyādha uvāca
a daivatapratimo hi tvaṃ yas tvaṃ dharmam anuvrataḥ
c purāṇaṃ śāśvataṃ divyaṃ duṣprāpam akṛtātmabhiḥ
d mātāpitroḥ sakāśaṃ hi gatvā tvaṃ dvijasattama
a atandritaḥ kuru kṣipraṃ mātāpitror hi pūjanam
c ataḥ param ahaṃ dharmaṃ nānyaṃ paśyāmi kaṃ cana
 brāhmaṇa uvāca
a ihāham āgato diṣṭyā diṣṭyā me saṃgataṃ tvayā
c īdṛśā durlabhā loke narā dharmapradarśakāḥ
a eko narasahasreṣu dharmavid vidyate na vā
c prīto 'smi tava satyena bhadraṃ te puruṣottama
a patamāno hi narake bhavatāsmi samuddhṛtaḥ
c bhavitavyam athaivaṃ ca yad dṛṣṭo 'si mayānagha
a rājā yayātir dauhitraiḥ patitas tārito yathā
c sadbhiḥ puruṣaśārdūla tathāhaṃ bhavatā tv iha
a mātāpitṛbhyāṃ śuśrūṣāṃ kariṣye vacanāt tava
c nākṛtātmā vedayati dharmādharmaviniścayam
a durjñeyaḥ śāśvato dharmaḥ śūdrayonau hi vartatā
c na tvāṃ śūdram ahaṃ manye bhavitavyaṃ hi kāraṇam
e yena karmavipākena prāpteyaṃ śūdratā tvayā
a etad icchāmi vijñātuṃ tattvena hi mahāmate
c kāmayā brūhi me tathyaṃ sarvaṃ tvaṃ prayatātmavān
 vyādha uvāca
a anatikramaṇīyā hi brāhmaṇā vai dvijottama
c śṛṇu sarvam idaṃ vṛttaṃ pūrvadehe mamānagha
a ahaṃ hi brāhmaṇaḥ pūrvam āsaṃ dvijavarātmaja
c vedādhyāyī sukuśalo vedāṅgānāṃ ca pāragaḥ
e ātmadoṣakṛtair brahmann avasthāṃ prāptavān imām
a kaś cid rājā mama sakhā dhanurvedaparāyaṇaḥ
c saṃsargād dhanuṣi śreṣṭhas tato 'ham abhavaṃ dvija
a etasminn eva kāle tu mṛgayāṃ nirgato nṛpaḥ
c sahito yodhamukhyaiś ca mantribhiś ca susaṃvṛtaḥ
e tato 'bhyahan mṛgāṃs tatra subahūn āśramaṃ prati
a atha kṣiptaḥ śaro ghoro mayāpi dvijasattama
b tato mṛgān varāhāṃś ca mahiṣāṃś ca mahīpatiḥ
b jaghāna puruṣavyāghraḥ sa rājā brāhmaṇottama
b tato 'ham api krīḍārthaṃ rājñaḥ priyahite rataḥ
b varān nighnan varāhāṃś ca śaraiḥ saṃnataparvabhiḥ
b vanadurgeṣu dharmajña samaṃ rājñā mahātmanā
b vyacaraṃ dhanur ādāya mṛgahā lubdhako yathā
b tatrāśramasamabhyāśe mayā dharmavidāṃ vara
b mṛgasya vajrasaṃkāśaḥ śaraḥ kṣiptas tadā dvija
c tāḍitaś ca munis tena śareṇānataparvaṇā
a bhūmau nipatito brahmann uvāca pratinādayan
c nāparādhyāmy ahaṃ kiṃ cit kena pāpam idaṃ kṛtam
a manvānas taṃ mṛgaṃ cāhaṃ saṃprāptaḥ sahasā munim
c apaśyaṃ tam ṛṣiṃ viddhaṃ śareṇānataparvaṇā
e tam ugratapasaṃ vipraṃ niṣṭanantaṃ mahītale
a akāryakaraṇāc cāpi bhṛśaṃ me vyathitaṃ manaḥ
c ajānatā kṛtam idaṃ mayety atha tam abruvam
e kṣantum arhasi me brahmann iti cokto mayā muniḥ
a tataḥ pratyabravīd vākyam ṛṣir māṃ krodhamūrchitaḥ
c vyādhas tvaṃ bhavitā krūra śūdrayonāv iti dvija
 vyādha uvāca
a evaṃ śapto 'ham ṛṣiṇā tadā dvijavarottama
c abhiprasādayam ṛṣiṃ girā vākyaviśāradam
a ajānatā mayākāryam idam adya kṛtaṃ mune
c kṣantum arhasi tat sarvaṃ prasīda bhagavann iti
 ṛṣir uvāca
a nānyathā bhavitā śāpa evam etad asaṃśayam
c ānṛśaṃsyād ahaṃ kiṃ cit kartānugraham adya te
a śūdrayonau vartamāno dharmajño bhavitā hy asi
c mātāpitroś ca śuśrūṣāṃ kariṣyasi na saṃśayaḥ
a tayā śuśrūṣayā siddhiṃ mahatīṃ samavāpsyasi
c jātismaraś ca bhavitā svargaṃ caiva gamiṣyasi
d bhūtvā ca dhārmiko vyādhaḥ pitroḥ śuśrūṣaṇe rataḥ
e śāpakṣayānte nirvṛtte bhavitāsi punar dvijaḥ
 vyādha uvāca
a evaṃ śaptaḥ purā tena ṛṣiṇāsmy ugratejasā
c prasādaś ca kṛtas tena mamaivaṃ dvipadāṃ vara
a śaraṃ coddhṛtavān asmi tasya vai dvijasattama
c āśramaṃ ca mayā nīto na ca prāṇair vyayujyata
a etat te sarvam ākhyātaṃ yathā mama purābhavat
c abhitaś cāpi gantavyaṃ mayā svargaṃ dvijottama
 brāhmaṇa uvāca
a evam etāni puruṣā duḥkhāni ca sukhāni ca
c prāpnuvanti mahābuddhe notkaṇṭhāṃ kartum arhasi
e duṣkaraṃ hi kṛtaṃ tāta jānatā jātim ātmanaḥ
f lokavṛttāntatattvajña nityaṃ dharmaparāyaṇa
a karmadoṣaś ca vai vidvann ātmajātikṛtena vai
c kaṃ cit kālaṃ mṛṣyatāṃ vai tato 'si bhavitā dvijaḥ
e sāṃprataṃ ca mato me 'si brāhmaṇo nātra saṃśayaḥ
a brāhmaṇaḥ patanīyeṣu vartamāno vikarmasu
c dāmbhiko duṣkṛtaprāyaḥ śūdreṇa sadṛśo bhavet
a yas tu śūdro dame satye dharme ca satatotthitaḥ
c taṃ brāhmaṇam ahaṃ manye vṛttena hi bhaved dvijaḥ
a karmadoṣeṇa viṣamāṃ gatim āpnoti dāruṇām
c kṣīṇadoṣam ahaṃ manye cābhitas tvāṃ narottama
a kartum arhasi notkaṇṭhāṃ tvadvidhā hy aviṣādinaḥ
c lokavṛttāntavṛttajñā nityaṃ dharmaparāyaṇāḥ
 vyādha uvāca
a prajñayā mānasaṃ duḥkhaṃ hanyāc chārīram auṣadhaiḥ
c etad vijñānasāmarthyaṃ na bālaiḥ samatāṃ vrajet
a aniṣṭasaṃprayogāc ca viprayogāt priyasya ca
c mānuṣā mānasair duḥkhair yujyante alpabuddhayaḥ
a guṇair bhūtāni yujyante viyujyante tathaiva ca
c sarvāṇi naitad ekasya śokasthānaṃ hi vidyate
a aniṣṭenānvitaṃ paśyaṃs tathā kṣipraṃ virajyate
c tataś ca pratikurvanti yadi paśyanty upakramam
e śocato na bhavet kiṃ cit kevalaṃ paritapyate
a parityajanti ye duḥkhaṃ sukhaṃ vāpy ubhayaṃ narāḥ
c ta eva sukham edhante jñānatṛptā manīṣiṇaḥ
a asaṃtoṣaparā mūḍhāḥ saṃtoṣaṃ yānti paṇḍitāḥ
c asaṃtoṣasya nāsty antas tuṣṭis tu paramaṃ sukham
e na śocanti gatādhvānaḥ paśyantaḥ paramāṃ gatim
a na viṣāde manaḥ kāryaṃ viṣādo viṣam uttamam
c mārayaty akṛtaprajñaṃ bālaṃ kruddha ivoragaḥ
a yaṃ viṣādo 'bhibhavati viṣame samupasthite
c tejasā tasya hīnasya puruṣārtho na vidyate
a avaśyaṃ kriyamāṇasya karmaṇo dṛśyate phalam
c na hi nirvedam āgamya kiṃ cit prāpnoti śobhanam
a athāpy upāyaṃ paśyeta duḥkhasya parimokṣaṇe
c aśocann ārabhetaiva yuktaś cāvyasanī bhavet
a bhūteṣv abhāvaṃ saṃcintya ye tu buddheḥ paraṃ gatāḥ
c na śocanti kṛtaprajñāḥ paśyantaḥ paramāṃ gatim
a na śocāmi ca vai vidvan kālākāṅkṣī sthito 'smy aham
c etair nidarśanair brahman nāvasīdāmi sattama
 brāhmaṇa uvāca
a kṛtaprajño 'si medhāvī buddhiś ca vipulā tava
c nāhaṃ bhavantaṃ śocāmi jñānatṛpto 'si dharmavit
a āpṛcche tvāṃ svasti te 'stu dharmas tvā parirakṣatu
c apramādas tu kartavyo dharme dharmabhṛtāṃ vara
 mārkaṇḍeya uvāca
a bāḍham ity eva taṃ vyādhaḥ kṛtāñjalir uvāca ha
c pradakṣiṇam atho kṛtvā prasthito dvijasattamaḥ
a sa tu gatvā dvijaḥ sarvāṃ śuśrūṣāṃ kṛtavāṃs tadā
c mātāpitṛbhyāṃ vṛddhābhyāṃ yathānyāyaṃ susaṃśitaḥ
a etat te sarvam ākhyātaṃ nikhilena yudhiṣṭhira
c pṛṣṭavān asi yaṃ tāta dharmaṃ dharmabhṛtāṃ vara
a pativratāyā māhātmyaṃ brāhmaṇasya ca sattama
c mātāpitroś ca śuśrūṣā vyādhe dharmaś ca kīrtitaḥ
 yudhiṣṭhira uvāca
a atyadbhutam idaṃ brahman dharmākhyānam anuttamam
c sarvadharmabhṛtāṃ śreṣṭha kathitaṃ dvijasattama
a sukhaśravyatayā vidvan muhūrtam iva me gatam
c na hi tṛpto 'smi bhagavañ śṛṇvāno dharmam uttamam
 vaiśaṃpāyana uvāca
a śrutvemāṃ dharmasaṃyuktāṃ dharmarājaḥ kathāṃ śubhām
c punaḥ papraccha tam ṛṣiṃ mārkaṇḍeyaṃ tapasvinam
 yudhiṣṭhira uvāca
a katham agnir vanaṃ yātaḥ kathaṃ cāpy aṅgirāḥ purā
c naṣṭe 'gnau havyam avahad agnir bhūtvā mahān ṛṣiḥ
a agnir yadā tv eka eva bahutvaṃ cāsya karmasu
c dṛśyate bhagavan sarvam etad icchāmi veditum
a kumāraś ca yathotpanno yathā cāgneḥ suto 'bhavat
c yathā rudrāc ca saṃbhūto gaṅgāyāṃ kṛttikāsu ca
a etad icchāmy ahaṃ tvattaḥ śrotuṃ bhārgavanandana
c kautūhalasamāviṣṭo yathātathyaṃ mahāmune
d vaktum arhasi me brahmann itihāsam imaṃ śubham
 mārkaṇḍeya uvāca
a atrāpy udāharantīmam itihāsaṃ purātanam
c yathā kruddho hutavahas tapas taptuṃ vanaṃ gataḥ
a yathā ca bhagavān agniḥ svayam evāṅgirābhavat
c saṃtāpayan svaprabhayā nāśayaṃs timirāṇi ca
d purāṅgirā mahābāho cacāra tapa uttamam
a āśramastho mahābhāgo havyavāhaṃ viśeṣayan
c tathā sa bhūtvā tu tadā jagat sarvaṃ prakāśayan
a tapaś caraṃś ca hutabhuk saṃtaptas tasya tejasā
c bhṛśaṃ glānaś ca tejasvī na sa kiṃ cit prajajñivān
a atha saṃcintayām āsa bhagavān havyavāhanaḥ
c anyo 'gnir iha lokānāṃ brahmaṇā saṃpravartitaḥ
e agnitvaṃ vipranaṣṭaṃ hi tapyamānasya me tapaḥ
a katham agniḥ punar ahaṃ bhaveyam iti cintya saḥ
c apaśyad agnival lokāṃs tāpayantaṃ mahāmunim
a sopāsarpac chanair bhītas tam uvāca tadāṅgirāḥ
c śīghram eva bhavasvāgnis tvaṃ punar lokabhāvanaḥ
e vijñātaś cāsi lokeṣu triṣu saṃsthānacāriṣu
a tvam agne prathamaḥ sṛṣṭo brahmaṇā timirāpahaḥ
c svasthānaṃ pratipadyasva śīghram eva tamonuda
 agnir uvāca
a naṣṭakīrtir ahaṃ loke bhavāñ jāto hutāśanaḥ
c bhavantam eva jñāsyanti pāvakaṃ na tu māṃ janāḥ
a nikṣipāmy aham agnitvaṃ tvam agniḥ prathamo bhava
c bhaviṣyāmi dvitīyo 'haṃ prājāpatyaka eva ca
 aṅgirā uvāca
a kuru puṇyaṃ prajāsvargyaṃ bhavāgnis timirāpahaḥ
c māṃ ca deva kuruṣvāgne prathamaṃ putram añjasā
 mārkaṇḍeya uvāca
a tac chrutvāṅgiraso vākyaṃ jātavedās tathākarot
c rājan bṛhaspatir nāma tasyāpy aṅgirasaḥ sutaḥ
a jñātvā prathamajaṃ taṃ tu vahner āṅgirasaṃ sutam
c upetya devāḥ papracchuḥ kāraṇaṃ tatra bhārata
a sa tu pṛṣṭas tadā devais tataḥ kāraṇam abravīt
c pratyagṛhṇaṃs tu devāś ca tad vaco 'ṅgirasas tadā
a atra nānāvidhān agnīn pravakṣyāmi mahāprabhān
c karmabhir bahubhiḥ khyātān nānātvaṃ brāhmaṇeṣv iha
 mārkaṇḍeya uvāca
a brahmaṇo yas tṛtīyas tu putraḥ kurukulodvaha
c tasyāpavasutā bhāryā prajās tasyāpi me śṛṇu
a bṛhajjyotir bṛhatkīrtir bṛhadbrahmā bṛhanmanāḥ
c bṛhanmantro bṛhadbhāsas tathā rājan bṛhaspatiḥ
a prajāsu tāsu sarvāsu rūpeṇāpratimābhavat
c devī bhānumatī nāma prathamāṅgirasaḥ sutā
a bhūtānām eva sarveṣāṃ yasyāṃ rāgas tadābhavat
c rāgād rāgeti yām āhur dvitīyāṅgirasaḥ sutā
a yāṃ kapardisutām āhur dṛśyādṛśyeti dehinaḥ
c tanutvāt sā sinīvālī tṛtīyāṅgirasaḥ sutā
a paśyaty arciṣmatī bhābhir havirbhiś ca haviṣmatī
c ṣaṣṭhīm aṅgirasaḥ kanyāṃ puṇyām āhur haviṣmatīm
a mahāmakheṣv āṅgirasī dīptimatsu mahāmatī
c mahāmatīti vikhyātā saptamī kathyate sutā
a yāṃ tu dṛṣṭvā bhagavatīṃ janaḥ kuhukuhāyate
c ekānaṃśeti yām āhuḥ kuhūm aṅgirasaḥ sutām
 mārkaṇḍeya uvāca
a bṛhaspateś cāndramasī bhāryābhūd yā yaśasvinī
c agnīn sājanayat puṇyān ṣaḍekāṃ cāpi putrikām
a āhutiṣv eva yasyāgner haviṣājyaṃ vidhīyate
c so 'gnir bṛhaspateḥ putraḥ śaṃyur nāma mahāprabhaḥ
a cāturmāsyeṣu yasyeṣṭyām aśvamedhe 'grajaḥ paśuḥ
c dīpto jvālair anekābhair agnir eko 'tha vīryavān
a śaṃyor apratimā bhāryā satyā satyā ca dharmajā
c agnis tasya suto dīptas tisraḥ kanyāś ca suvratāḥ
a prathamenājyabhāgena pūjyate yo 'gnir adhvare
c agnis tasya bharadvājaḥ prathamaḥ putra ucyate
a paurṇamāsyeṣu sarveṣu haviṣājyaṃ sruvodyatam
c bharato nāmataḥ so 'gnir dvitīyaḥ śaṃyutaḥ sutaḥ
a tisraḥ kanyā bhavanty anyā yāsāṃ sa bharataḥ patiḥ
c bharatas tu sutas tasya bharaty ekā ca putrikā
a bharato bharatasyāgneḥ pāvakas tu prajāpateḥ
c mahān atyartham ahitas tathā bharatasattama
a bharadvājasya bhāryā tu vīrā vīraś ca piṇḍadaḥ
c prāhur ājyena tasyejyāṃ somasyeva dvijāḥ śanaiḥ
a haviṣā yo dvitīyena somena saha yujyate
c rathaprabhū rathadhvānaḥ kumbharetāḥ sa ucyate
a sarayvāṃ janayat siddhiṃ bhānuṃ bhābhiḥ samāvṛṇot
c āgneyam ānayan nityam āhvāneṣv eṣa kathyate
a yas tu na cyavate nityaṃ yaśasā varcasā śriyā
c agnir niścyavano nāma pṛthivīṃ stauti kevalam
a vipāpmā kaluṣair mukto viśuddhaś cārciṣā jvalan
c vipāpo 'gniḥ sutas tasya satyaḥ samayakarmasu
a ākrośatāṃ hi bhūtānāṃ yaḥ karoti hi niṣkṛtim
c agniḥ sa niṣkṛtir nāma śobhayaty abhisevitaḥ
a anukūjanti yeneha vedanārtāḥ svayaṃ janāḥ
c tasya putraḥ svano nāma pāvakaḥ sa rujaskaraḥ
a yas tu viśvasya jagato buddhim ākramya tiṣṭhati
c taṃ prāhur adhyātmavido viśvajin nāma pāvakam
a antarāgniḥ śrito yo hi bhuktaṃ pacati dehinām
c sa yajñe viśvabhuṅ nāma sarvalokeṣu bhārata
a brahmacārī yatātmā ca satataṃ vipulavrataḥ
c brāhmaṇāḥ pūjayanty enaṃ pākayajñeṣu pāvakam
a prathito gopatir nāma nadī yasyābhavat priyā
c tasmin sarvāṇi karmāṇi kriyante karmakartṛbhiḥ
a vaḍavāmukhaḥ pibaty ambho yo 'sau paramadāruṇaḥ
c ūrdhvabhāg ūrdhvabhāṅ nāma kaviḥ prāṇāśritas tu saḥ
a udagdvāraṃ havir yasya gṛhe nityaṃ pradīyate
c tataḥ sviṣṭaṃ bhaved ājyaṃ sviṣṭakṛt paramaḥ smṛtaḥ
a yaḥ praśānteṣu bhūteṣu manyur bhavati pāvakaḥ
b manyumān nāma bhagavān agnir eva mahābalaḥ
b āraṇyāni tathā grāmyān yo dahan saṃprakāśate
b svayam utpatitaḥ śrīmān vṛddhimān nāma pāvakaḥ
b krodhaḥ sa tu mahātejā vijñeyaḥ sarvadehiṣu
c krodhasya tu raso jajñe manyatī cātha putrikā
e svāheti dāruṇā krūrā sarvabhūteṣu tiṣṭhati
a tridive yasya sadṛśo nāsti rūpeṇa kaś cana
c atulyatvāt kṛto devair nāmnā kāmas tu pāvakaḥ
a saṃharṣād dhārayan krodhaṃ dhanvī sragvī rathe sthitaḥ
c samare nāśayec chatrūn amogho nāma pāvakaḥ
a uktho nāma mahābhāga tribhir ukthair abhiṣṭutaḥ
c mahāvācaṃ tv ajanayat sakāmāśvaṃ hi yaṃ viduḥ
 mārkaṇḍeya uvāca
a kāśyapo hy atha vāsiṣṭhaḥ prāṇaś ca prāṇaputrakaḥ
c agnir āṅgirasaś caiva cyavanas triṣuvarcakaḥ
a acaranta tapas tīvraṃ putrārthe bahuvārṣikam
c putraṃ labhema dharmiṣṭhaṃ yaśasā brahmaṇā samam
a mahāvyāhṛtibhir dhyātaḥ pañcabhis tais tadā tv atha
c jajñe tejomayo 'rciṣmān pañcavarṇaḥ prabhāvanaḥ
a samiddho 'gniḥ śiras tasya bāhū sūryanibhau tathā
c tvaṅ netre ca suvarṇābhe kṛṣṇe jaṅghe ca bhārata
a pañcavarṇaḥ sa tapasā kṛtas taiḥ pañcabhir janaiḥ
c pāñcajanyaḥ śruto vede pañcavaṃśakaras tu saḥ
a daśa varṣasahasrāṇi tapas taptvā mahātapāḥ
c janayat pāvakaṃ ghoraṃ pitṝṇāṃ sa prajāḥ sṛjan
a bṛhad rathaṃtaraṃ mūrdhno vaktrāc ca tarasāharau
c śivaṃ nābhyāṃ balād indraṃ vāyvagnī prāṇato 'sṛjat
a bāhubhyām anudāttau ca viśve bhūtāni caiva ha
c etān sṛṣṭvā tataḥ pañca pitṝṇām asṛjat sutān
a bṛhadūrjasya praṇidhiḥ kāśyapasya bṛhattaraḥ
c bhānur aṅgiraso vīraḥ putro varcasya saubharaḥ
a prāṇasya cānudāttaś ca vyākhyātāḥ pañca vaṃśajāḥ
c devān yajñamuṣaś cānyān sṛjan pañcadaśottarān
a abhīmam atibhīmaṃ ca bhīmaṃ bhīmabalābalam
c etān yajñamuṣaḥ pañca devān abhyasṛjat tapaḥ
a sumitraṃ mitravantaṃ ca mitrajñaṃ mitravardhanam
c mitradharmāṇam ity etān devān abhyasṛjat tapaḥ
a surapravīraṃ vīraṃ ca sukeśaṃ ca suvarcasam
c surāṇām api hantāraṃ pañcaitān asṛjat tapaḥ
a trividhaṃ saṃsthitā hy ete pañca pañca pṛthak pṛthak
c muṣṇanty atra sthitā hy ete svargato yajñayājinaḥ
a teṣām iṣṭaṃ haranty ete nighnanti ca mahad bhuvi
c spardhayā havyavāhānāṃ nighnanty ete haranti ca
a havir vedyāṃ tad ādānaṃ kuśalaiḥ saṃpravartitam
c tad ete nopasarpanti yatra cāgniḥ sthito bhavet
a cito 'gnir udvahan yajñaṃ pakṣābhyāṃ tān prabādhate
c mantraiḥ praśamitā hy ete neṣṭaṃ muṣṇanti yajñiyam
a bṛhadukthatapasyaiva putro bhūmim upāśritaḥ
c agnihotre hūyamāne pṛthivyāṃ sadbhir ijyate
a rathaṃtaraś ca tapasaḥ putro 'gniḥ paripaṭhyate
c mitravindāya vai tasya havir adhvaryavo viduḥ
d etaiḥ saha mahābhāga tapas tejasvibhir nṛpa
e mumude paramaprītaḥ saha putrair mahāyaśāḥ
 mārkaṇḍeya uvāca
a gurubhir niyamair yukto bharato nāma pāvakaḥ
c agniḥ puṣṭimatir nāma tuṣṭaḥ puṣṭiṃ prayacchati
e bharaty eṣa prajāḥ sarvās tato bharata ucyate
f satataṃ bharataśreṣṭha pāvako vai mahāprabhaḥ
a agnir yas tu śivo nāma śaktipūjāparaś ca saḥ
c duḥkhārtānāṃ sa sarveṣāṃ śivakṛt satataṃ śivaḥ
a tapasas tu phalaṃ dṛṣṭvā saṃpravṛddhaṃ tapo mahat
c uddhartukāmo matimān putro jajñe puraṃdaraḥ
a ūṣmā caivoṣmaṇo jajñe so 'gnir bhūteṣu lakṣyate
c agniś cāpi manur nāma prājāpatyam akārayat
a śaṃbhum agnim atha prāhur brāhmaṇā vedapāragāḥ
c āvasathyaṃ dvijāḥ prāhur dīptam agniṃ mahāprabham
a ūrjaskarān havyavāhān suvarṇasadṛśaprabhān
c agnis tapo hy ajanayat pañca yajñasutān iha
a praśānte 'gnir mahābhāga pariśrānto gavāṃpatiḥ
c asurāñ janayan ghorān martyāṃś caiva pṛthagvidhān
a tapasaś ca manuṃ putraṃ bhānuṃ cāpy aṅgirāsṛjat
c bṛhadbhānuṃ tu taṃ prāhur brāhmaṇā vedapāragāḥ
a bhānor bhāryā suprajā tu bṛhadbhāsā tu somajā
c asṛjetāṃ tu ṣaṭ putrāñ śṛṇu tāsāṃ prajāvidhim
c   tadā sā kanyayā saha
c bhānor aṅgirasasyātha
a durbalānāṃ tu bhūtānāṃ tanuṃ yaḥ saṃprayacchati
c tam agniṃ baladaṃ prāhuḥ prathamaṃ bhānutaḥ sutam
a yaḥ praśānteṣu bhūteṣu manyur bhavati dāruṇaḥ
c agniḥ sa manyumān nāma dvitīyo bhānutaḥ sutaḥ
a darśe ca paurṇamāse ca yasyeha havir ucyate
c viṣṇur nāmeha yo 'gnis tu dhṛtimān nāma so 'ṅgirāḥ
a indreṇa sahitaṃ yasya havir āgrayaṇaṃ smṛtam
c agnir āgrayaṇo nāma bhānor evānvayas tu saḥ
a cāturmāsyeṣu nityānāṃ haviṣāṃ yo niragrahaḥ
c caturbhiḥ sahitaḥ putrair bhānor evānvayas tu saḥ
a niśāṃ tv ajanayat kanyām agnīṣomāv ubhau tathā
c manor evābhavad bhāryā suṣuve pañca pāvakān
a pūjyate haviṣāgryeṇa cāturmāsyeṣu pāvakaḥ
c parjanyasahitaḥ śrīmān agnir vaiśvānaras tu saḥ
a asya lokasya sarvasya yaḥ patiḥ paripaṭhyate
c so 'gnir viśvapatir nāma dvitīyo vai manoḥ sutaḥ
e tataḥ sviṣṭaṃ bhaved ājyaṃ sviṣṭakṛt paramaḥ smṛtaḥ
a kanyā sā rohiṇī nāma hiraṇyakaśipoḥ sutā
c karmaṇāsau babhau bhāryā sa vahniḥ sa prajāpatiḥ
a prāṇam āśritya yo dehaṃ pravartayati dehinām
c tasya saṃnihito nāma śabdarūpasya sādhanaḥ
a śuklakṛṣṇagatir devo yo bibharti hutāśanam
c akalmaṣaḥ kalmaṣāṇāṃ kartā krodhāśritas tu saḥ
a kapilaṃ paramarṣiṃ ca yaṃ prāhur yatayaḥ sadā
c agniḥ sa kapilo nāma sāṃkhyayogapravartakaḥ
a agnir yacchati bhūtāni yena bhūtāni nityadā
c karmasv iha vicitreṣu so 'graṇīr vahnir ucyate
a imān anyān samasṛjat pāvakān prathitān bhuvi
c agnihotrasya duṣṭasya prāyaścittārtham ulbaṇān
a saṃspṛśeyur yadānyonyaṃ kathaṃ cid vāyunāgnayaḥ
c iṣṭir aṣṭākapālena kāryā vai śucaye 'gnaye
a dakṣiṇāgnir yadā dvābhyāṃ saṃsṛjeta tadā kila
c iṣṭir aṣṭākapālena kāryā vai vītaye 'gnaye
a yady agnayo hi spṛśyeyur niveśasthā davāgninā
c iṣṭir aṣṭākapālena kāryā tu śucaye 'gnaye
a agniṃ rajasvalā cet strī saṃspṛśed agnihotrikam
c iṣṭir aṣṭākapālena kāryā dasyumate 'gnaye
a mṛtaḥ śrūyeta yo jīvan pareyuḥ paśavo yathā
c iṣṭir aṣṭākapālena kartavyābhimate 'gnaye
a ārto na juhuyād agniṃ trirātraṃ yas tu brāhmaṇaḥ
c iṣṭir aṣṭākapālena kāryā syād uttarāgnaye
a darśaṃ ca paurṇamāsaṃ ca yasya tiṣṭhet pratiṣṭhitam
c iṣṭir aṣṭākapālena kāryā pathikṛte 'gnaye
a sūtikāgnir yadā cāgniṃ saṃspṛśed agnihotrikam
c iṣṭir aṣṭākapālena kāryā cāgnimate 'gnaye
 mārkaṇḍeya uvāca
a āpasya muditā bhāryā sahasya paramā priyā
c bhūpatir bhuvabhartā ca janayat pāvakaṃ param
a bhūtānāṃ cāpi sarveṣāṃ yaṃ prāhuḥ pāvakaṃ patim
c ātmā bhuvanabharteti sānvayeṣu dvijātiṣu
a mahatāṃ caiva bhūtānāṃ sarveṣām iha yaḥ patiḥ
c bhagavān sa mahātejā nityaṃ carati pāvakaḥ
a agnir gṛhapatir nāma nityaṃ yajñeṣu pūjyate
c hutaṃ vahati yo havyam asya lokasya pāvakaḥ
a apāṃ garbho mahābhāgaḥ sahaputro mahādbhutaḥ
c bhūpatir bhuvabhartā ca mahataḥ patir ucyate
a dahan mṛtāni bhūtāni tasyāgnir bharato 'bhavat
c agniṣṭome ca niyataḥ kratuśreṣṭho bharasya tu
d sa vanhiḥ prathamo nityaṃ devair anviṣyate prabhuḥ
a āyāntaṃ niyataṃ dṛṣṭvā praviveśārṇavaṃ bhayāt
c devās taṃ nādhigacchanti mārgamāṇā yathādiśam
a dṛṣṭvā tv agnir atharvāṇaṃ tato vacanam abravīt
c devānāṃ vaha havyaṃ tvam ahaṃ vīra sudurbalaḥ
e atharvan gaccha madhvakṣaṃ priyam etat kuruṣva me
a preṣya cāgnir atharvāṇam anyaṃ deśaṃ tato 'gamat
c matsyās tasya samācakhyuḥ kruddhas tān agnir abravīt
a bhakṣyā vai vividhair bhāvair bhaviṣyatha śarīriṇām
c atharvāṇaṃ tathā cāpi havyavāho 'bravīd vacaḥ
a anunīyamāno 'pi bhṛśaṃ devavākyād dhi tena saḥ
c naicchad voḍhuṃ haviḥ sarvaṃ śarīraṃ ca samatyajat
a sa tac charīraṃ saṃtyajya praviveśa dharāṃ tadā
c bhūmiṃ spṛṣṭvāsṛjad dhātūn pṛthak pṛthag atīva hi
a āsyāt sugandhi tejaś ca asthibhyo devadāru ca
c śleṣmaṇaḥ sphaṭikaṃ tasya pittān marakataṃ tathā
a yakṛt kṛṣṇāyasaṃ tasya tribhir eva babhuḥ prajāḥ
c nakhās tasyābhrapaṭalaṃ śirājālāni vidrumam
e śarīrād vividhāś cānye dhātavo 'syābhavan nṛpa
a evaṃ tyaktvā śarīraṃ tu parame tapasi sthitaḥ
c bhṛgvaṅgirādibhir bhūyas tapasotthāpitas tadā
a bhṛśaṃ jajvāla tejasvī tapasāpyāyitaḥ śikhī
c dṛṣṭvā ṛṣīn bhayāc cāpi praviveśa mahārṇavam
a tasmin naṣṭe jagad bhītam atharvāṇam athāśritam
c arcayām āsur evainam atharvāṇaṃ surarṣayaḥ
a atharvā tv asṛjal lokān ātmanālokya pāvakam
c miṣatāṃ sarvabhūtānām unmamātha mahārṇavam
a evam agnir bhagavatā naṣṭaḥ pūrvam atharvaṇā
c āhūtaḥ sarvabhūtānāṃ havyaṃ vahati sarvadā
a evaṃ tv ajanayad dhiṣṇyān vedoktān vibudhān bahūn
c vicaran vividhān deśān bhramamāṇas tu tatra vai
a sindhuvarjaṃ pañca nadyo devikātha sarasvatī
c gaṅgā ca śatakumbhā ca śarayūr gaṇḍasāhvayā
a carmaṇvatī mahī caiva medhyā medhātithis tathā
c tāmrāvatī vetravatī nadyas tisro 'tha kauśikī
a tamasā narmadā caiva nadī godāvarī tathā
c veṇṇā praveṇī bhīmā ca medrathā caiva bhārata
a bhāratī suprayogā ca kāverī murmurā tathā
c kṛṣṇā ca kṛṣṇaveṇṇā ca kapilā śoṇa eva ca
e etā nadyas tu dhiṣṇyānāṃ mātaro yāḥ prakīrtitāḥ
a adbhutasya priyā bhāryā tasyāḥ putro viḍūrathaḥ
c yāvantaḥ pāvakāḥ proktāḥ somās tāvanta eva ca
a atreś cāpy anvaye jātā brahmaṇo mānasāḥ prajāḥ
c atriḥ putrān sraṣṭukāmas tān evātmany adhārayat
e tasya tad brahmaṇaḥ kāyān nirharanti hutāśanāḥ
a evam ete mahātmānaḥ kīrtitās te 'gnayo mayā
c aprameyā yathotpannāḥ śrīmantas timirāpahāḥ
a adbhutasya tu māhātmyaṃ yathā vedeṣu kīrtitam
c tādṛśaṃ viddhi sarveṣām eko hy eṣa hutāśanaḥ
a eka evaiṣa bhagavān vijñeyaḥ prathamo 'ṅgirāḥ
c bahudhā niḥsṛtaḥ kāyāj jyotiṣṭomaḥ kratur yathā
a ity eṣa vaṃśaḥ sumahān agnīnāṃ kīrtito mayā
c pāvito vividhair mantrair havyaṃ vahati dehinām
 mārkaṇḍeya uvāca
a agnīnāṃ vividho vaṃśaḥ kīrtitas te mayānagha
c śṛṇu janma tu kauravya kārttikeyasya dhīmataḥ
d vaiśaṃpāyanaḥ
d śrutvemāṃ dharmasaṃyuktāṃ dharmarājaḥ kathāṃ śubhām
d yudhiṣṭhiraḥ
d punaḥ papraccha tam ṛṣiṃ mārkaṇḍeyaṃ tapasvinam
d kumāras tu yathā jāto yathā cāgneḥ suto 'bhavat
d yathā rudrāc ca saṃbhūto gaṅgāyāṃ kṛttikāsu ca
d etad icchāmy ahaṃ śrotuṃ kautūhalam atīva me
a adbhutasyādbhutaṃ putraṃ pravakṣyāmy amitaujasam
c jātaṃ saptarṣibhāryābhir brahmaṇyaṃ kīrtivardhanam
a devāsurāḥ purā yattā vinighnantaḥ parasparam
c tatrājayan sadā devān dānavā ghorarūpiṇaḥ
a vadhyamānaṃ balaṃ dṛṣṭvā bahuśas taiḥ puraṃdaraḥ
c svasainyanāyakārthāya cintām āpa bhṛśaṃ tadā
a devasenāṃ dānavair yo bhagnāṃ dṛṣṭvā mahābalaḥ
c pālayed vīryam āśritya sa jñeyaḥ puruṣo mayā
a sa śailaṃ mānasaṃ gatvā dhyāyann artham imaṃ bhṛśam
c śuśrāvārtasvaraṃ ghoram atha muktaṃ striyā tadā
a abhidhāvatu mā kaś cit puruṣas trātu caiva ha
c patiṃ ca me pradiśatu svayaṃ vā patir astu me
a puraṃdaras tu tām āha mā bhair nāsti bhayaṃ tava
c evam uktvā tato 'paśyat keśinaṃ sthitam agrataḥ
a kirīṭinaṃ gadāpāṇiṃ dhātumantam ivācalam
c haste gṛhītvā tāṃ kanyām athainaṃ vāsavo 'bravīt
d keśinn anicchatīṃ kanyāṃ vijane varayasva mām
d mayi śāstari duṣṭānāṃ vajrahaste madodite
a anāryakarman kasmāt tvam imāṃ kanyāṃ jihīrṣasi
c vajriṇaṃ māṃ vijānīhi viramāsyāḥ prabādhanāt
 keśy uvāca
a visṛjasva tvam evaināṃ śakraiṣā prārthitā mayā
c kṣamaṃ te jīvato gantuṃ svapuraṃ pākaśāsana
 mārkaṇḍeya uvāca
a evam uktvā gadāṃ keśī cikṣependravadhāya vai
c tām āpatantīṃ ciccheda madhye vajreṇa vāsavaḥ
a athāsya śailaśikharaṃ keśī kruddho vyavāsṛjat
b mahāmeghapratīkāśaṃ calat pāvakasaṃkulam
c tad āpatantaṃ saṃprekṣya śailaśṛṅgaṃ śatakratuḥ
e bibheda rājan vajreṇa bhuvi tan nipapāta ha
a patatā tu tadā keśī tena śṛṅgeṇa tāḍitaḥ
c hitvā kanyāṃ mahābhāgāṃ prādravad bhṛśapīḍitaḥ
a apayāte 'sure tasmiṃs tāṃ kanyāṃ vāsavo 'bravīt
c kāsi kasyāsi kiṃ ceha kuruṣe tvaṃ śubhānane
 kanyovāca
a ahaṃ prajāpateḥ kanyā devaseneti viśrutā
c bhaginī daityasenā me sā pūrvaṃ keśinā hṛtā
a sahaivāvāṃ bhaginyau tu sakhībhiḥ saha mānasam
c āgacchāveha ratyartham anujñāpya prajāpatim
a nityaṃ cāvāṃ prārthayate hartuṃ keśī mahāsuraḥ
c icchaty enaṃ daityasenā na tv ahaṃ pākaśāsana
a sā hṛtā tena bhagavan muktāhaṃ tvadbalena tu
c tvayā devendra nirdiṣṭaṃ patim icchāmi durjayam
 indra uvāca
a mama mātṛṣvaseyā tvaṃ mātā dākṣāyaṇī mama
c ākhyātaṃ tv aham icchāmi svayam ātmabalaṃ tvayā
 kanyovāca
a abalāhaṃ mahābāho patis tu balavān mama
c varadānāt pitur bhāvī surāsuranamaskṛtaḥ
 indra uvāca
a kīdṛśaṃ vai balaṃ devi patyus tava bhaviṣyati
c etad icchāmy ahaṃ śrotuṃ tava vākyam anindite
 kanyovāca
a devadānavayakṣāṇāṃ kiṃnaroragarakṣasām
c jetā sa dṛṣṭo duṣṭānāṃ mahāvīryo mahābalaḥ
a yas tu sarvāṇi bhūtāni tvayā saha vijeṣyati
c sa hi me bhavitā bhartā brahmaṇyaḥ kīrtivardhanaḥ
 mārkaṇḍeya uvāca
a indras tasyā vacaḥ śrutvā duḥkhito 'cintayad bhṛśam
c asyā devyāḥ patir nāsti yādṛśaṃ saṃprabhāṣate
a athāpaśyat sa udaye bhāskaraṃ bhāskaradyutiḥ
c somaṃ caiva mahābhāgaṃ viśamānaṃ divākaram
a amāvāsyāṃ saṃpravṛttaṃ muhūrtaṃ raudram eva ca
c devāsuraṃ ca saṃgrāmaṃ so 'paśyad udaye girau
a lohitaiś ca ghanair yuktāṃ pūrvāṃ saṃdhyāṃ śatakratuḥ
c apaśyal lohitodaṃ ca bhagavān varuṇālayam
a bhṛgubhiś cāṅgirobhiś ca hutaṃ mantraiḥ pṛthagvidhaiḥ
c havyaṃ gṛhītvā vahniṃ ca praviśantaṃ divākaram
a parva caiva caturviṃśaṃ tadā sūryam upasthitam
c tathā dharmagataṃ raudraṃ somaṃ sūryagataṃ ca tam
a samālokyaikatām eva śaśino bhāskarasya ca
c samavāyaṃ tu taṃ raudraṃ dṛṣṭvā śakro vyacintayat
d sūryācandramasor ghoraṃ dṛśyate pariveṣaṇam
d etasminn eva rātryante mahad yuddhaṃ tu śaṃsati
d sarit sindhur apīyaṃ tu pratyasṛgvāhinī bhṛśam
d śṛgāliny agnivaktrā ca pratyādityaṃ virāviṇī
a eṣa raudraś ca saṃghāto mahān yuktaś ca tejasā
c somasya vahnisūryābhyām adbhuto 'yaṃ samāgamaḥ
e janayed yaṃ sutaṃ somaḥ so 'syā devyāḥ patir bhavet
a agniś caitair guṇair yuktaḥ sarvair agniś ca devatā
c eṣa cej janayed garbhaṃ so 'syā devyāḥ patir bhavet
a evaṃ saṃcintya bhagavān brahmalokaṃ tadā gataḥ
c gṛhītvā devasenāṃ tām avandat sa pitāmaham
e uvāca cāsyā devyās tvaṃ sādhu śūraṃ patiṃ diśa
 brahmovāca
a yathaitac cintitaṃ kāryaṃ tvayā dānavasūdana
c tathā sa bhavitā garbho balavān uruvikramaḥ
a sa bhaviṣyati senānīs tvayā saha śatakrato
c asyā devyāḥ patiś caiva sa bhaviṣyati vīryavān
 mārkaṇḍeya uvāca
a etac chrutvā namas tasmai kṛtvāsau saha kanyayā
c tatrābhyagacchad devendro yatra devarṣayo 'bhavan
e vasiṣṭhapramukhā mukhyā viprendrāḥ sumahāvratāḥ
a bhāgārthaṃ tapasopāttaṃ teṣāṃ somaṃ tathādhvare
c pipāsavo yayur devāḥ śatakratupurogamāḥ
a iṣṭiṃ kṛtvā yathānyāyaṃ susamiddhe hutāśane
c juhuvus te mahātmāno havyaṃ sarvadivaukasām
a samāhūto hutavahaḥ so 'dbhutaḥ sūryamaṇḍalāt
c viniḥsṛtyāyayau vahnir vāgyato vidhivat prabhuḥ
e āgamyāhavanīyaṃ vai tair dvijair mantrato hutam
a sa tatra vividhaṃ havyaṃ pratigṛhya hutāśanaḥ
c ṛṣibhyo bharataśreṣṭha prāyacchata divaukasām
a niṣkrāmaṃś cāpy apaśyat sa patnīs teṣāṃ mahātmanām
c sveṣv āśrameṣūpaviṣṭāḥ snāyantīś ca yathāsukham
a rukmavedinibhās tās tu candralekhā ivāmalāḥ
c hutāśanārcipratimāḥ sarvās tārā ivādbhutāḥ
a sa tadgatena manasā babhūva kṣubhitendriyaḥ
c patnīr dṛṣṭvā dvijendrāṇāṃ vahniḥ kāmavaśaṃ yayau
a sa bhūyaś cintayām āsa na nyāyyaṃ kṣubhito 'smi yat
c sādhvīḥ patnīr dvijendrāṇām akāmāḥ kāmayāmy aham
a naitāḥ śakyā mayā draṣṭuṃ spraṣṭuṃ vāpy animittataḥ
c gārhapatyaṃ samāviśya tasmāt paśyāmy abhīkṣṇaśaḥ
a saṃspṛśann iva sarvās tāḥ śikhābhiḥ kāñcanaprabhāḥ
c paśyamānaś ca mumude gārhapatyaṃ samāśritaḥ
a niruṣya tatra suciram evaṃ vahnir vaśaṃ gataḥ
c manas tāsu vinikṣipya kāmayāno varāṅganāḥ
a kāmasaṃtaptahṛdayo dehatyāge suniścitaḥ
c alābhe brāhmaṇastrīṇām agnir vanam upāgataḥ
a svāhā taṃ dakṣaduhitā prathamaṃ kāmayat tadā
c sā tasya chidram anvaicchac cirāt prabhṛti bhāminī
e apramattasya devasya na cāpaśyad aninditā
a sā taṃ jñātvā yathāvat tu vahniṃ vanam upāgatam
c tattvataḥ kāmasaṃtaptaṃ cintayām āsa bhāminī
a ahaṃ saptarṣipatnīnāṃ kṛtvā rūpāṇi pāvakam
c kāmayiṣyāmi kāmārtaṃ tāsāṃ rūpeṇa mohitam
e evaṃ kṛte prītir asya kāmāvāptiś ca me bhavet
 mārkaṇḍeya uvāca
a śivā bhāryā tv aṅgirasaḥ śīlarūpaguṇānvitā
c tasyāḥ sā prathamaṃ rūpaṃ kṛtvā devī janādhipa
e jagāma pāvakābhyāśaṃ taṃ covāca varāṅganā
a mām agne kāmasaṃtaptāṃ tvaṃ kāmayitum arhasi
c kariṣyasi na ced evaṃ mṛtāṃ mām upadhāraya
d tavāpy adharmaḥ sumahān bhavitā vai hutāśana
a aham aṅgiraso bhāryā śivā nāma hutāśana
c sakhībhiḥ sahitā prāptā mantrayitvā viniścayam
 agnir uvāca
a kathaṃ māṃ tvaṃ vijānīṣe kāmārtam itarāḥ katham
c yās tvayā kīrtitāḥ sarvāḥ saptarṣīṇāṃ priyāḥ striyaḥ
 śivovāca
a asmākaṃ tvaṃ priyo nityaṃ bibhīmas tu vayaṃ tava
c tvaccittam iṅgitair jñātvā preṣitāsmi tavāntikam
a maithunāyeha saṃprāptā kāmaṃ prāptaṃ drutaṃ cara
b upayantuṃ mahāvīrya pūrvam eva tvam arhasi
c mātaro māṃ pratīkṣante gamiṣyāmi hutāśana
 mārkaṇḍeya uvāca
a tato 'gnir upayeme tāṃ śivāṃ prītimudāyutaḥ
c prītyā devī ca saṃyuktā śukraṃ jagrāha pāṇinā
a acintayan mamedaṃ ye rūpaṃ drakṣyanti kānane
c te brāhmaṇīnām anṛtaṃ doṣaṃ vakṣyanti pāvake
a tasmād etad rakṣyamāṇā garuḍī saṃbhavāmy aham
c vanān nirgamanaṃ caiva sukhaṃ mama bhaviṣyati
a suparṇī sā tadā bhūtvā nirjagāma mahāvanāt
c apaśyat parvataṃ śvetaṃ śarastambaiḥ susaṃvṛtam
a dṛṣṭīviṣaiḥ saptaśīrṣair guptaṃ bhogibhir adbhutaiḥ
c rakṣobhiś ca piśācaiś ca raudrair bhūtagaṇais tathā
e rākṣasībhiś ca saṃpūrṇam anekaiś ca mṛgadvijaiḥ
f nadīprasravaṇopetaṃ nānātarulatācitam
a sā tatra sahasā gatvā śailapṛṣṭhaṃ sudurgamam
c prākṣipat kāñcane kuṇḍe śukraṃ sā tvaritā satī
a śiṣṭānām api sā devī saptarṣīṇāṃ mahātmanām
c patnīsarūpatāṃ kṛtvā kāmayām āsa pāvakam
a divyarūpam arundhatyāḥ kartuṃ na śakitaṃ tayā
c tasyās tapaḥprabhāveṇa bhartṛśuśrūṣaṇena ca
a ṣaṭkṛtvas tat tu nikṣiptam agne retaḥ kurūttama
c tasmin kuṇḍe pratipadi kāminyā svāhayā tadā
a tat skannaṃ tejasā tatra saṃbhṛtaṃ janayat sutam
c ṛṣibhiḥ pūjitaṃ skannam anayat skandatāṃ tataḥ
a ṣaṭśirā dviguṇaśrotro dvādaśākṣibhujakramaḥ
c ekagrīvas tv ekakāyaḥ kumāraḥ samapadyata
a dvitīyāyām abhivyaktas tṛtīyāyāṃ śiśur babhau
c aṅgapratyaṅgasaṃbhūtaś caturthyām abhavad guhaḥ
a lohitābhreṇa mahatā saṃvṛtaḥ saha vidyutā
c lohitābhre sumahati bhāti sūrya ivoditaḥ
a gṛhītaṃ tu dhanus tena vipulaṃ lomaharṣaṇam
c nyastaṃ yat tripuraghnena surārivinikṛntanam
a tad gṛhītvā dhanuḥśreṣṭhaṃ nanāda balavāṃs tadā
c saṃmohayann ivemān sa trīṃl lokān sacarācarān
a tasya taṃ ninadaṃ śrutvā mahāmeghaughanisvanam
c utpetatur mahānāgau citraś cairāvataś ca ha
a tāv āpatantau saṃprekṣya sa bālārkasamadyutiḥ
c dvābhyāṃ gṛhītvā pāṇibhyāṃ śaktiṃ cānyena pāṇinā
e apareṇāgnidāyādas tāmracūḍaṃ bhujena saḥ
a mahākāyam upaśliṣṭaṃ kukkuṭaṃ balināṃ varam
c gṛhītvā vyanadad bhīmaṃ cikrīḍa ca mahābalaḥ
a dvābhyāṃ bhujābhyāṃ balavān gṛhītvā śaṅkham uttamam
c prādhmāpayata bhūtānāṃ trāsanaṃ balinām api
a dvābhyāṃ bhujābhyām ākāśaṃ bahuśo nijaghāna saḥ
c krīḍan bhāti mahāsenas trīṃl lokān vadanaiḥ piban
e parvatāgre 'prameyātmā raśmimān udaye yathā
a sa tasya parvatasyāgre niṣaṇṇo 'dbhutavikramaḥ
c vyalokayad ameyātmā mukhair nānāvidhair diśaḥ
e sa paśyan vividhān bhāvāṃś cakāra ninadaṃ punaḥ
a tasya taṃ ninadaṃ śrutvā nyapatan bahudhā janāḥ
c bhītāś codvignamanasas tam eva śaraṇaṃ yayuḥ
a ye tu taṃ saṃśritā devaṃ nānāvarṇās tadā janāḥ
c tān apy āhuḥ pāriṣadān brāhmaṇāḥ sumahābalān
a sa tūtthāya mahābāhur upasāntvya ca tāñ janān
c dhanur vikṛṣya vyasṛjad bāṇāñ śvete mahāgirau
a bibheda sa śaraiḥ śailaṃ krauñcaṃ himavataḥ sutam
c tena haṃsāś ca gṛdhrāś ca meruṃ gacchanti parvatam
a sa viśīrṇo 'patac chailo bhṛśam ārtasvarān ruvan
c tasmin nipatite tv anye neduḥ śailā bhṛśaṃ bhayāt
d ghoram ārtasvaraṃ sarve dṛṣṭvā krauñcaṃ vidāritam
a sa taṃ nādaṃ bhṛśārtānāṃ śrutvāpi balināṃ varaḥ
c na prāvyathad ameyātmā śaktim udyamya cānadat
a sā tadā vipulā śaktiḥ kṣiptā tena mahātmanā
c bibheda śikharaṃ ghoraṃ śvetasya tarasā gireḥ
a sa tenābhihato dīno giriḥ śveto 'calaiḥ saha
c utpapāta mahīṃ tyaktvā bhītas tasmān mahātmanaḥ
a tataḥ pravyathitā bhūmir vyaśīryata samantataḥ
c ārtā skandaṃ samāsādya punar balavatī babhau
a parvatāś ca namaskṛtya tam eva pṛthivīṃ gatāḥ
c athāyam abhajal lokaḥ skandaṃ śuklasya pañcamīm
 mārkaṇḍeya uvāca
 tasmiñ jāte mahāsattve mahāsene mahābale
 samuttasthur mahotpātā ghorarūpāḥ pṛthagvidhāḥ
 strīpuṃsor viparītaṃ ca tathā dvaṃdvāni yāni ca
 grahā dīptā diśaḥ khaṃ ca rarāsa ca mahī bhṛśam
 ity etad vividhākāraṃ vṛttaṃ śuklasya pañcamīm
 tato yuddhaṃ mahad ghoraṃ ṣaṣṭhyāṃ vṛttaṃ janādhipa
a ṛṣayas tu mahāghorān dṛṣṭvotpātān pṛthagvidhān
c akurvañ śāntim udvignā lokānāṃ lokabhāvanāḥ
a nivasanti vane ye tu tasmiṃś caitrarathe janāḥ
c te 'bruvann eṣa no 'narthaḥ pāvakenāhṛto mahān
e saṃgamya ṣaḍbhiḥ patnībhiḥ saptarṣīṇām iti sma ha
a apare garuḍīm āhus tvayānartho 'yam āhṛtaḥ
c yair dṛṣṭā sā tadā devī tasyā rūpeṇa gacchatī
e na tu tat svāhayā karma kṛtaṃ jānāti vai janaḥ
a suparṇī tu vacaḥ śrutvā mamāyaṃ tanayas tv iti
c upagamya śanaiḥ skandam āhāhaṃ jananī tava
a atha saptarṣayaḥ śrutvā jātaṃ putraṃ mahaujasam
c tatyajuḥ ṣaṭ tadā patnīr vinā devīm arundhatīm
a ṣaḍbhir eva tadā jātam āhus tad vanavāsinaḥ
c saptarṣīn āha ca svāhā mama putro 'yam ity uta
e ahaṃ jāne naitad evam iti rājan punaḥ punaḥ
a viśvāmitras tu kṛtveṣṭiṃ saptarṣīṇāṃ mahāmuniḥ
c pāvakaṃ kāmasaṃtaptam adṛṣṭaḥ pṛṣṭhato 'nvagāt
e tat tena nikhilaṃ sarvam avabuddhaṃ yathātatham
a viśvāmitras tu prathamaṃ kumāraṃ śaraṇaṃ gataḥ
c stavaṃ divyaṃ saṃpracakre mahāsenasya cāpi saḥ
a maṅgalāni ca sarvāṇi kaumārāṇi trayodaśa
c jātakarmādikās tasya kriyāś cakre mahāmuniḥ
a ṣaḍvaktrasya tu māhātmyaṃ kukkuṭasya ca sādhanam
c śaktyā devyāḥ sādhanaṃ ca tathā pāriṣadām api
a viśvāmitraś cakāraitat karma lokahitāya vai
c tasmād ṛṣiḥ kumārasya viśvāmitro 'bhavat priyaḥ
a anvajānāc ca svāhāyā rūpānyatvaṃ mahāmuniḥ
c abravīc ca munīn sarvān nāparādhyanti vai striyaḥ
e śrutvā tu tattvatas tasmāt te patnīḥ sarvato 'tyajan
a skandaṃ śrutvā tato devā vāsavaṃ sahitābruvan
c aviṣahyabalaṃ skandaṃ jahi śakrāśu māciram
a yadi vā na nihaṃsy enam adyendro 'yaṃ bhaviṣyati
c trailokyaṃ saṃnigṛhyāsmāṃs tvāṃ ca śakra mahābalaḥ
a sa tān uvāca vyathito bālo 'yaṃ sumahābalaḥ
b na bālam utsahe hantum iti śakraḥ prabhāṣate
b te 'bruvan nāsti te vīryaṃ yata evaṃ prabhāṣase
c sraṣṭāram api lokānāṃ yudhi vikramya nāśayet
a sarvās tv adyābhigacchantu skandaṃ lokasya mātaraḥ
c kāmavīryā ghnantu cainaṃ tathety uktvā ca tā yayuḥ
a tam apratibalaṃ dṛṣṭvā viṣaṇṇavadanās tu tāḥ
c aśakyo 'yaṃ vicintyaivaṃ tam eva śaraṇaṃ yayuḥ
a ūcuś cāpi tvam asmākaṃ putro 'smābhir dhṛtaṃ jagat
c abhinandasva naḥ sarvāḥ prasnutāḥ snehaviklavāḥ
d tāsāṃ tad vacanaṃ śrutvā pātukāmaḥ stanān prabhuḥ
a tāḥ saṃpūjya mahāsenaḥ kāmāṃś cāsāṃ pradāya saḥ
c apaśyad agnim āyāntaṃ pitaraṃ balināṃ balī
a sa tu saṃpūjitas tena saha mātṛgaṇena ha
c parivārya mahāsenaṃ rakṣamāṇaḥ sthitaḥ sthiram
a sarvāsāṃ yā tu mātṝṇāṃ nārī krodhasamudbhavā
c dhātrī sā putravat skandaṃ śūlahastābhyarakṣata
a lohitasyodadheḥ kanyā krūrā lohitabhojanā
c pariṣvajya mahāsenaṃ putravat paryarakṣata
a agnir bhūtvā naigameyaś chāgavaktro bahuprajaḥ
c ramayām āsa śailasthaṃ bālaṃ krīḍanakair iva
 mārkaṇḍeya uvāca
a grahāḥ sopagrahāś caiva ṛṣayo mātaras tathā
c hutāśanamukhāś cāpi dīptāḥ pāriṣadāṃ gaṇāḥ
a ete cānye ca bahavo ghorās tridivavāsinaḥ
c parivārya mahāsenaṃ sthitā mātṛgaṇaiḥ saha
a saṃdigdhaṃ vijayaṃ dṛṣṭvā vijayepsuḥ sureśvaraḥ
c āruhyairāvataskandhaṃ prayayau daivataiḥ saha
d ādāya vajraṃ balavān sarvair devagaṇair vṛtaḥ
e vijighāṃsur mahāsenam indras tūrṇataraṃ yayau
a ugraṃ tac ca mahāvegaṃ devānīkaṃ mahāprabham
c vicitradhvajasaṃnāhaṃ nānāvāhanakārmukam
e pravarāmbarasaṃvītaṃ śriyā juṣṭam alaṃkṛtam
a vijighāṃsuṃ tadāyāntaṃ kumāraḥ śakram abhyayāt
c vinadan pathi śakras tu drutaṃ yāti mahābalaḥ
e saṃharṣayan devasenāṃ jighāṃsuḥ pāvakātmajam
a saṃpūjyamānas tridaśais tathaiva paramarṣibhiḥ
c samīpam upasaṃprāptaḥ kārttikeyasya vāsavaḥ
d atha dṛṣṭvā sthitaṃ skandaṃ śvetasyāgre mahāgireḥ
a siṃhanādaṃ tataś cakre deveśaḥ sahitaḥ suraiḥ
c guho 'pi śabdaṃ taṃ śrutvā vyanadat sāgaro yathā
a tasya śabdena mahatā samuddhūtodadhiprabham
c babhrāma tatra tatraiva devasainyam acetanam
a jighāṃsūn upasaṃprāptān devān dṛṣṭvā sa pāvakiḥ
c visasarja mukhāt kruddhaḥ pravṛddhāḥ pāvakārciṣaḥ
e tā devasainyāny adahan veṣṭamānāni bhūtale
a te pradīptaśirodehāḥ pradīptāyudhavāhanāḥ
c pracyutāḥ sahasā bhānti citrās tārāgaṇā iva
a dahyamānāḥ prapannās te śaraṇaṃ pāvakātmajam
c devā vajradharaṃ tyaktvā tataḥ śāntim upāgatāḥ
a tyakto devais tataḥ skande vajraṃ śakro 'bhyavāsṛjat
c tad visṛṣṭaṃ jaghānāśu pārśvaṃ skandasya dakṣiṇam
e bibheda ca mahārāja pārśvaṃ tasya mahātmanaḥ
a vajraprahārāt skandasya saṃjātaḥ puruṣo 'paraḥ
c yuvā kāñcanasaṃnāhaḥ śaktidhṛg divyakuṇḍalaḥ
e yad vajraviśanāj jāto viśākhas tena so 'bhavat
a taṃ jātam aparaṃ dṛṣṭvā kālānalasamadyutim
c bhayād indras tataḥ skandaṃ prāñjaliḥ śaraṇaṃ gataḥ
a tasyābhayaṃ dadau skandaḥ sahasainyasya sattama
c tataḥ prahṛṣṭās tridaśā vāditrāṇy abhyavādayan
 mārkaṇḍeya uvāca
a skandasya pārṣadān ghorāñ śṛṇuṣvādbhutadarśanān
c vajraprahārāt skandasya jajñus tatra kumārakāḥ
e ye haranti śiśūñ jātān garbhasthāṃś caiva dāruṇāḥ
a vajraprahārāt kanyāś ca jajñire 'sya mahābalāḥ
c kumārāś ca viśākhaṃ taṃ pitṛtve samakalpayan
a sa bhūtvā bhagavān saṃkhye rakṣaṃś chāgamukhas tadā
c vṛtaḥ kanyāgaṇaiḥ sarvair ātmanīnaiś ca putrakaiḥ
a mātṝṇāṃ prekṣatīnāṃ ca bhadraśākhaś ca kauśalaḥ
c tataḥ kumārapitaraṃ skandam āhur janā bhuvi
a rudram agnim umāṃ svāhāṃ pradeśeṣu mahābalām
c yajanti putrakāmāś ca putriṇaś ca sadā janāḥ
a yās tās tv ajanayat kanyās tapo nāma hutāśanaḥ
c kiṃ karomīti tāḥ skandaṃ saṃprāptāḥ samabhāṣata
 mātara ūcuḥ
a bhavema sarvalokasya vayaṃ mātara uttamāḥ
c prasādāt tava pūjyāś ca priyam etat kuruṣva naḥ
 mārkaṇḍeya uvāca
a so 'bravīd bāḍham ity evaṃ bhaviṣyadhvaṃ pṛthagvidhāḥ
c aśivāś ca śivāś caiva punaḥ punar udāradhīḥ
a tataḥ saṃkalpya putratve skaṃdaṃ mātṛgaṇo 'gamat
c kākī ca halimā caiva rudrātha bṛhalī tathā
e āryā palālā vai mitrā saptaitāḥ śiśumātaraḥ
a etāsāṃ vīryasaṃpannaḥ śiśur nāmātidāruṇaḥ
c skandaprasādajaḥ putro lohitākṣo bhayaṃkaraḥ
a eṣa vīrāṣṭakaḥ proktaḥ skandamātṛgaṇodbhavaḥ
c chāgavaktreṇa sahito navakaḥ parikīrtyate
a ṣaṣṭhaṃ chāgamayaṃ vaktraṃ skandasyaiveti viddhi tat
c ṣaṭśiro 'bhyantaraṃ rājan nityaṃ mātṛgaṇārcitam
a ṣaṇṇāṃ tu pravaraṃ tasya śīrṣāṇām iha śabdyate
c śaktiṃ yenāsṛjad divyāṃ bhadraśākha iti sma ha
a ity etad vividhākāraṃ vṛttaṃ śuklasya pañcamīm
c tatra yuddhaṃ mahāghoraṃ vṛttaṃ ṣaṣṭhyāṃ janādhipa
 mārkaṇḍeya uvāca
a upaviṣṭaṃ tataḥ skandaṃ hiraṇyakavacasrajam
c hiraṇyacūḍamukuṭaṃ hiraṇyākṣaṃ mahāprabham
a lohitāmbarasaṃvītaṃ tīkṣṇadaṃṣṭraṃ manoramam
c sarvalakṣaṇasaṃpannaṃ trailokyasyāpi supriyam
a tatas taṃ varadaṃ śūraṃ yuvānaṃ mṛṣṭakuṇḍalam
c abhajat padmarūpā śrīḥ svayam eva śarīriṇī
a śriyā juṣṭaḥ pṛthuyaśāḥ sa kumāravaras tadā
c niṣaṇṇo dṛśyate bhūtaiḥ paurṇamāsyāṃ yathā śaśī
a apūjayan mahātmāno brāhmaṇās taṃ mahābalam
c idam āhus tadā caiva skandaṃ tatra maharṣayaḥ
a hiraṇyavarṇa bhadraṃ te lokānāṃ śaṃkaro bhava
c tvayā ṣaḍrātrajātena sarve lokā vaśīkṛtāḥ
a abhayaṃ ca punar dattaṃ tvayaivaiṣāṃ surottama
c tasmād indro bhavān astu trailokyasyābhayaṃkaraḥ
 skanda uvāca
a kim indraḥ sarvalokānāṃ karotīha tapodhanāḥ
c kathaṃ devagaṇāṃś caiva pāti nityaṃ sureśvaraḥ
 ṛṣaya ūcuḥ
a indro diśati bhūtānāṃ balaṃ tejaḥ prajāḥ sukham
c tuṣṭaḥ prayacchati tathā sarvān dāyān sureśvaraḥ
a durvṛttānāṃ saṃharati vṛttasthānāṃ prayacchati
c anuśāsti ca bhūtāni kāryeṣu balasūdanaḥ
a asūrye ca bhavet sūryas tathācandre ca candramāḥ
c bhavaty agniś ca vāyuś ca pṛthivy āpaś ca kāraṇaiḥ
a etad indreṇa kartavyam indre hi vipulaṃ balam
c tvaṃ ca vīra balaśreṣṭhas tasmād indro bhavasva naḥ
 śakra uvāca
a bhavasvendro mahābāho sarveṣāṃ naḥ sukhāvahaḥ
c abhiṣicyasva caivādya prāptarūpo 'si sattama
 skanda uvāca
a śādhi tvam eva trailokyam avyagro vijaye rataḥ
c ahaṃ te kiṃkaraḥ śakra na mamendratvam īpsitam
 śakra uvāca
a balaṃ tavādbhutaṃ vīra tvaṃ devānām arīñ jahi
c avajñāsyanti māṃ lokā vīryeṇa tava vismitāḥ
a indratve 'pi sthitaṃ vīra balahīnaṃ parājitam
b tvattejasāvamaṃsyanti lokā māṃ surasattama
c āvayoś ca mitho bhede prayatiṣyanty atandritāḥ
a bhedite ca tvayi vibho loko dvaidham upeṣyati
c dvidhābhūteṣu lokeṣu niściteṣv āvayos tathā
e vigrahaḥ saṃpravarteta bhūtabhedān mahābala
a tatra tvaṃ māṃ raṇe tāta yathāśraddhaṃ vijeṣyasi
c tasmād indro bhavān adya bhavitā mā vicāraya
 skanda uvāca
a tvam eva rājā bhadraṃ te trailokyasya mamaiva ca
c karomi kiṃ ca te śakra śāsanaṃ tad bravīhi me
 śakra uvāca
a yadi satyam idaṃ vākyaṃ niścayād bhāṣitaṃ tvayā
c yadi vā śāsanaṃ skanda kartum icchasi me śṛṇu
a abhiṣicyasva devānāṃ senāpatye mahābala
c aham indro bhaviṣyāmi tava vākyān mahābala
 skanda uvāca
a dānavānāṃ vināśāya devānām arthasiddhaye
c gobrāhmaṇasya trāṇārthaṃ senāpatye 'bhiṣiñca mām
 mārkaṇḍeya uvāca
a so 'bhiṣikto maghavatā sarvair devagaṇaiḥ saha
c atīva śuśubhe tatra pūjyamāno maharṣibhiḥ
d tasya tad vacanaṃ śrutvā skandasya balavṛtrahā
d ṛṣibhis taṃ mahāsenaṃ hṛṣṭo devagaṇaiḥ saha
d sauvarṇe ratnakhacite taruṇāruṇabhāsvare
d divyāsane samāsthāpya vimalaiḥ puṇyavāribhiḥ
d mahāsenaṃ tadā śakraḥ senāpatye 'bhiṣiktavān
a tasya tat kāñcanaṃ chatraṃ dhriyamāṇaṃ vyarocata
c yathaiva susamiddhasya pāvakasyātmamaṇḍalam
a viśvakarmakṛtā cāsya divyā mālā hiraṇmayī
c ābaddhā tripuraghnena svayam eva yaśasvinā
a āgamya manujavyāghra saha devyā paraṃtapa
c arcayām āsa suprīto bhagavān govṛṣadhvajaḥ
a rudram agniṃ dvijāḥ prāhū rudrasūnus tatas tu saḥ
b kīrtyate sumahātejāḥ kumāro 'dbhutadarśanaḥ
c rudreṇa śukram utsṛṣṭaṃ tac chvetaḥ parvato 'bhavat
d tac chuklaṃ bhakṣayām āsa vahnis tasmād guho 'bhavat
e pāvakasyendriyaṃ śvete kṛttikābhiḥ kṛtaṃ nage
a pūjyamānaṃ tu rudreṇa dṛṣṭvā sarve divaukasaḥ
c rudrasūnuṃ tataḥ prāhur guhaṃ guṇavatāṃ varam
a anupraviśya rudreṇa vahniṃ jāto hy ayaṃ śiśuḥ
c tatra jātas tataḥ skando rudrasūnus tato 'bhavat
a rudrasya vahneḥ svāhāyāḥ ṣaṇṇāṃ strīṇāṃ ca tejasā
c jātaḥ skandaḥ suraśreṣṭho rudrasūnus tato 'bhavat
a araje vāsasī rakte vasānaḥ pāvakātmajaḥ
c bhāti dīptavapuḥ śrīmān raktābhrābhyām ivāṃśumān
a kukkuṭaś cāgninā dattas tasya ketur alaṃkṛtaḥ
c rathe samucchrito bhāti kālāgnir iva lohitaḥ
d yā ceṣṭā sarvabhūtānāṃ prabhā śāntir balaṃ tathā
d agratas tasya sā śaktir devānāṃ jayavardhinī
a viveśa kavacaṃ cāsya śarīraṃ sahajaṃ tataḥ
c yudhyamānasya devasya prādurbhavati tat sadā
a śaktir varma balaṃ tejaḥ kāntatvaṃ satyam akṣatiḥ
c brahmaṇyatvam asaṃmoho bhaktānāṃ parirakṣaṇam
a nikṛntanaṃ ca śatrūṇāṃ lokānāṃ cābhirakṣaṇam
c skandena saha jātāni sarvāṇy eva janādhipa
a evaṃ devagaṇaiḥ sarvaiḥ so 'bhiṣiktaḥ svalaṃkṛtaḥ
c babhau pratītaḥ sumanāḥ paripūrṇendudarśanaḥ
a iṣṭaiḥ svādhyāyaghoṣaiś ca devatūryaravair api
c devagandharvagītaiś ca sarvair apsarasāṃ gaṇaiḥ
a etaiś cānyaiś ca vividhair hṛṣṭatuṣṭair alaṃkṛtaiḥ
b susaṃvṛtaḥ piśācānāṃ gaṇair devagaṇais tathā
c krīḍann iva tadā devair abhiṣiktaḥ sa pāvakiḥ
a abhiṣiktaṃ mahāsenam apaśyanta divaukasaḥ
c vinihatya tamaḥ sūryaṃ yathehābhyuditaṃ tathā
a athainam abhyayuḥ sarvā devasenāḥ sahasraśaḥ
c asmākaṃ tvaṃ patir iti bruvāṇāḥ sarvatodiśam
a tāḥ samāsādya bhagavān sarvabhūtagaṇair vṛtaḥ
c arcitaś ca stutaś caiva sāntvayām āsa tā api
a śatakratuś cābhiṣicya skandaṃ senāpatiṃ tadā
c sasmāra tāṃ devasenāṃ yā sā tena vimokṣitā
a ayaṃ tasyāḥ patir nūnaṃ vihito brahmaṇā svayam
c iti cintyānayām āsa devasenāṃ svalaṃkṛtām
a skandaṃ covāca balabhid iyaṃ kanyā surottama
c ajāte tvayi nirdiṣṭā tava patnī svayaṃbhuvā
a tasmāt tvam asyā vidhivat pāṇiṃ mantrapuraskṛtam
c gṛhāṇa dakṣiṇaṃ devyāḥ pāṇinā padmavarcasam
d evam ukto bhagavatā mahāseno mahābalaḥ
d dṛṣṭvā kamalapatrākṣīṃ tanumadhyāṃ yaśasvinīm
d atīva rūpasaṃpannāṃ sarvābharaṇabhūṣitām
d sarvalakṣaṇasaṃpannāṃ devasenāṃ śucismitām
a evam uktaḥ sa jagrāha tasyāḥ pāṇiṃ yathāvidhi
b jagrāha bharataśreṣṭha devasenāpatis tataḥ
c bṛhaspatir mantravidhiṃ jajāpa ca juhāva ca
a evaṃ skandasya mahiṣīṃ devasenāṃ vidur budhāḥ
c ṣaṣṭhīṃ yāṃ brāhmaṇāḥ prāhur lakṣmīm āśāṃ sukhapradām
e sinīvālīṃ kuhūṃ caiva sadvṛttim aparājitām
f ity evamādibhir devī nāmabhiḥ parikīrtyate
a yadā skandaḥ patir labdhaḥ śāśvato devasenayā
c tadā tam āśrayal lakṣmīḥ svayaṃ devī śarīriṇī
a śrījuṣṭaḥ pañcamīṃ skandas tasmāc chrīpañcamī smṛtā
c ṣaṣṭhyāṃ kṛtārtho 'bhūd yasmāt tasmāt ṣaṣṭhī mahātithiḥ
 mārkaṇḍeya uvāca
a śriyā juṣṭaṃ mahāsenaṃ devasenāpatiṃ kṛtam
c saptarṣipatnyaḥ ṣaḍ devyas tatsakāśam athāgaman
a ṛṣibhiḥ saṃparityaktā dharmayuktā mahāvratāḥ
c drutam āgamya cocus tā devasenāpatiṃ prabhum
a vayaṃ putra parityaktā bhartṛbhir devasaṃmitaiḥ
a   dharmayuktā mahāvratāḥ
a bhavadīyaikaśaraṇāḥ
c akāraṇād ruṣā tāta puṇyasthānāt paricyutāḥ
a asmābhiḥ kila jātas tvam iti kenāpy udāhṛtam
c asatyam etat saṃśrutya tasmān nas trātum arhasi
a akṣayaś ca bhavet svargas tvatprasādād dhi naḥ prabho
c tvāṃ putraṃ cāpy abhīpsāmaḥ kṛtvaitad anṛṇo bhava
 skanda uvāca
a mātaro hi bhavatyo me suto vo 'ham aninditāḥ
c yac cābhīpsatha tat sarvaṃ saṃbhaviṣyati vas tathā
 mārkaṇḍeya uvāca
a evam ukte tataḥ śakraṃ kiṃ kāryam iti so 'bravīt
c uktaḥ skandena brūhīti so 'bravīd vāsavas tataḥ
a abhijit spardhamānā tu rohiṇyā kanyasī svasā
c icchantī jyeṣṭhatāṃ devī tapas taptuṃ vanaṃ gatā
a tatra mūḍho 'smi bhadraṃ te nakṣatraṃ gaganāc cyutam
c kālaṃ tv imaṃ paraṃ skanda brahmaṇā saha cintaya
a dhaniṣṭhādis tadā kālo brahmaṇā parinirmitaḥ
c rohiṇyādyo 'bhavat pūrvam evaṃ saṃkhyā samābhavat
a evam ukte tu śakreṇa tridivaṃ kṛttikā gatāḥ
c nakṣatraṃ śakaṭākāraṃ bhāti tad vahnidaivatam
a vinatā cābravīt skandaṃ mama tvaṃ piṇḍadaḥ sutaḥ
c icchāmi nityam evāhaṃ tvayā putra sahāsitum
 skanda uvāca
a evam astu namas te 'stu putrasnehāt praśādhi mām
c snuṣayā pūjyamānā vai devi vatsyasi nityadā
 mārkaṇḍeya uvāca
a atha mātṛgaṇaḥ sarvaḥ skandaṃ vacanam abravīt
c vayaṃ sarvasya lokasya mātaraḥ kavibhiḥ stutāḥ
e icchāmo mātaras tubhyaṃ bhavituṃ pūjayasva naḥ
f sa tāsāṃ vacanaṃ śrutvā skando vacanam abravīt
 skanda uvāca
a mātaras tu bhavatyo me bhavatīnām ahaṃ sutaḥ
c ucyatāṃ yan mayā kāryaṃ bhavatīnām athepsitam
 mātara ūcuḥ
a yās tu tā mātaraḥ pūrvaṃ lokasyāsya prakalpitāḥ
c asmākaṃ tad bhavet sthānaṃ tāsāṃ caiva na tad bhavet
a bhavema pūjyā lokasya na tāḥ pūjyāḥ surarṣabha
c prajāsmākaṃ hṛtās tābhis tvatkṛte tāḥ prayaccha naḥ
 skanda uvāca
a dattāḥ prajā na tāḥ śakyā bhavatībhir niṣevitum
c anyāṃ vaḥ kāṃ prayacchāmi prajāṃ yāṃ manasecchatha
 mātara ūcuḥ
a icchāma tāsāṃ mātṝṇāṃ prajā bhoktuṃ prayaccha naḥ
c tvayā saha pṛthagbhūtā ye ca tāsām atheśvarāḥ
 skanda uvāca
a prajā vo dadmi kaṣṭaṃ tu bhavatībhir udāhṛtam
c parirakṣata bhadraṃ vaḥ prajāḥ sādhu namaskṛtāḥ
 mātara ūcuḥ
a parirakṣāma bhadraṃ te prajāḥ skanda yathecchasi
c tvayā no rocate skanda sahavāsaś ciraṃ prabho
 skanda uvāca
a yāvat ṣoḍaśa varṣāṇi bhavanti taruṇāḥ prajāḥ
c prabādhata manuṣyāṇāṃ tāvad rūpaiḥ pṛthagvidhaiḥ
a ahaṃ ca vaḥ pradāsyāmi raudram ātmānam avyayam
c paramaṃ tena sahitā sukhaṃ vatsyatha pūjitāḥ
 mārkaṇḍeya uvāca
a tataḥ śarīrāt skandasya puruṣaḥ kāñcanaprabhaḥ
c bhoktuṃ prajāḥ sa martyānāṃ niṣpapāta mahābalaḥ
a apatat sa tadā bhūmau visaṃjño 'tha kṣudhānvitaḥ
c skandena so 'bhyanujñāto raudrarūpo 'bhavad grahaḥ
e skandāpasmāram ity āhur grahaṃ taṃ dvijasattamāḥ
a vinatā tu mahāraudrā kathyate śakunigrahaḥ
c pūtanāṃ rākṣasīṃ prāhus taṃ vidyāt pūtanāgraham
a kaṣṭā dāruṇarūpeṇa ghorarūpā niśācarī
c piśācī dāruṇākārā kathyate śītapūtanā
e garbhān sā mānuṣīṇāṃ tu harate ghoradarśanā
a aditiṃ revatīṃ prāhur grahas tasyās tu raivataḥ
c so 'pi bālāñ śiśūn ghoro bādhate vai mahāgrahaḥ
a daityānāṃ yā ditir mātā tām āhur mukhamaṇḍikām
c atyarthaṃ śiśumāṃsena saṃprahṛṣṭā durāsadā
a kumārāś ca kumāryaś ca ye proktāḥ skandasaṃbhavāḥ
c te 'pi garbhabhujaḥ sarve kauravya sumahāgrahāḥ
a tāsām eva kumārīṇāṃ patayas te prakīrtitāḥ
c ajñāyamānā gṛhṇanti bālakān raudrakarmiṇaḥ
a gavāṃ mātā tu yā prājñaiḥ kathyate surabhir nṛpa
c śakunis tām athāruhya saha bhuṅkte śiśūn bhuvi
a saramā nāma yā mātā śunāṃ devī janādhipa
c sāpi garbhān samādatte mānuṣīṇāṃ sadaiva hi
a pādapānāṃ ca yā mātā karañjanilayā hi sā
b varadā sā hi saumyā ca nityaṃ bhūtānukampinī
c karañje tāṃ namasyanti tasmāt putrārthino narāḥ
a ime tv aṣṭādaśānye vai grahā māṃsamadhupriyāḥ
c dvipañcarātraṃ tiṣṭhanti satataṃ sūtikāgṛhe
a kadrūḥ sūkṣmavapur bhūtvā garbhiṇīṃ praviśed yadā
c bhuṅkte sā tatra taṃ garbhaṃ sā tu nāgaṃ prasūyate
a gandharvāṇāṃ tu yā mātā sā garbhaṃ gṛhya gacchati
c tato vilīnagarbhā sā mānuṣī bhuvi dṛśyate
a yā janitrī tv apsarasāṃ garbham āste pragṛhya sā
c upaviṣṭaṃ tato garbhaṃ kathayanti manīṣiṇaḥ
a lohitasyodadheḥ kanyā dhātrī skandasya sā smṛtā
c lohitāyanir ity evaṃ kadambe sā hi pūjyate
a puruṣeṣu yathā rudras tathāryā pramadāsv api
c āryā mātā kumārasya pṛthakkāmārtham ijyate
a evam ete kumārāṇāṃ mayā proktā mahāgrahāḥ
c yāvat ṣoḍaśa varṣāṇi aśivās te śivās tataḥ
a ye ca mātṛgaṇāḥ proktāḥ puruṣāś caiva ye grahāḥ
c sarve skandagrahā nāma jñeyā nityaṃ śarīribhiḥ
a teṣāṃ praśamanaṃ kāryaṃ snānaṃ dhūpam athāñjanam
c balikarmopahāraś ca skandasyejyā viśeṣataḥ
a evam ete 'rcitāḥ sarve prayacchanti śubhaṃ nṛṇām
c āyur vīryaṃ ca rājendra samyak pūjānamaskṛtāḥ
a ūrdhvaṃ tu ṣoḍaśād varṣād ye bhavanti grahā nṛṇām
c tān ahaṃ saṃpravakṣyāmi namaskṛtya maheśvaram
a yaḥ paśyati naro devāñ jāgrad vā śayito 'pi vā
c unmādyati sa tu kṣipraṃ taṃ tu devagrahaṃ viduḥ
a āsīnaś ca śayānaś ca yaḥ paśyati naraḥ pitṝn
c unmādyati sa tu kṣipraṃ sa jñeyas tu pitṛgrahaḥ
a avamanyati yaḥ siddhān kruddhāś cāpi śapanti yam
c unmādyati sa tu kṣipraṃ jñeyaḥ siddhagrahas tu saḥ
a upāghrāti ca yo gandhān rasāṃś cāpi pṛthagvidhān
c unmādyati sa tu kṣipraṃ sa jñeyo rākṣaso grahaḥ
a gandharvāś cāpi yaṃ divyāḥ saṃspṛśanti naraṃ bhuvi
c unmādyati sa tu kṣipraṃ graho gāndharva eva saḥ
a āviśanti ca yaṃ yakṣāḥ puruṣaṃ kālaparyaye
c unmādyati sa tu kṣipraṃ jñeyo yakṣagrahas tu saḥ
a adhirohanti yaṃ nityaṃ piśācāḥ puruṣaṃ kva cit
c unmādyati sa tu kṣipraṃ paiśācaṃ taṃ grahaṃ viduḥ
a yasya doṣaiḥ prakupitaṃ cittaṃ muhyati dehinaḥ
c unmādyati sa tu kṣipraṃ sādhanaṃ tasya śāstrataḥ
a vaiklavyāc ca bhayāc caiva ghorāṇāṃ cāpi darśanāt
c unmādyati sa tu kṣipraṃ sattvaṃ tasya tu sādhanam
a kaś cit krīḍitukāmo vai bhoktukāmas tathāparaḥ
c abhikāmas tathaivānya ity eṣa trividho grahaḥ
a yāvat saptativarṣāṇi bhavanty ete grahā nṛṇām
c ataḥ paraṃ dehināṃ tu grahatulyo bhavej jvaraḥ
a aprakīrṇendriyaṃ dāntaṃ śuciṃ nityam atandritam
c āstikaṃ śraddadhānaṃ ca varjayanti sadā grahāḥ
a ity eṣa te grahoddeśo mānuṣāṇāṃ prakīrtitaḥ
c na spṛśanti grahā bhaktān narān devaṃ maheśvaram
 mārkaṇḍeya uvāca
a yadā skandena mātṝṇām evam etat priyaṃ kṛtam
c athainam abravīt svāhā mama putras tvam aurasaḥ
a icchāmy ahaṃ tvayā dattāṃ prītiṃ paramadurlabhām
c tām abravīt tataḥ skandaḥ prītim icchasi kīdṛśīm
 svāhovāca
a dakṣasyāhaṃ priyā kanyā svāhā nāma mahābhuja
c bālyāt prabhṛti nityaṃ ca jātakāmā hutāśane
a na ca māṃ kāminīṃ putra samyag jānāti pāvakaḥ
c icchāmi śāśvataṃ vāsaṃ vastuṃ putra sahāgninā
 skanda uvāca
a havyaṃ kavyaṃ ca yat kiṃ cid dvijā mantrapuraskṛtam
c hoṣyanty agnau sadā devi svāhety uktvā samudyatam
a adya prabhṛti dāsyanti suvṛttāḥ satpathe sthitāḥ
c evam agnis tvayā sārdhaṃ sadā vatsyati śobhane
 mārkaṇḍeya uvāca
a evam uktā tataḥ svāhā tuṣṭā skandena pūjitā
c pāvakena samāyuktā bhartrā skandam apūjayat
a tato brahmā mahāsenaṃ prajāpatir athābravīt
c abhigaccha mahādevaṃ pitaraṃ tripurārdanam
a rudreṇāgniṃ samāviśya svāhām āviśya comayā
c hitārthaṃ sarvalokānāṃ jātas tvam aparājitaḥ
a umāyonyāṃ ca rudreṇa śukraṃ siktaṃ mahātmanā
c āste girau nipatitaṃ miñjikāmiñjikaṃ yataḥ
d mithunaṃ vai mahābhāga tatra tad rudrasaṃbhavam
a saṃbhūtaṃ lohitode tu śukraśeṣam avāpatat
c sūryaraśmiṣu cāpy anyad anyac caivāpatad bhuvi
e āsaktam anyad vṛkṣeṣu tad evaṃ pañcadhāpatat
a ta ete vividhākārā gaṇā jñeyā manīṣibhiḥ
c tava pāriṣadā ghorā ya ete piśitāśanāḥ
a evam astv iti cāpy uktvā mahāseno maheśvaram
c apūjayad ameyātmā pitaraṃ pitṛvatsalaḥ
a arkapuṣpais tu te pañca gaṇāḥ pūjyā dhanārthibhiḥ
c vyādhipraśamanārthaṃ ca teṣāṃ pūjāṃ samācaret
a miñjikāmiñjikaṃ caiva mithunaṃ rudrasaṃbhavam
c namaskāryaṃ sadaiveha bālānāṃ hitam icchatā
a striyo mānuṣamāṃsādā vṛddhikā nāma nāmataḥ
c vṛkṣeṣu jātās tā devyo namaskāryāḥ prajārthibhiḥ
a evam ete piśācānām asaṃkhyeyā gaṇāḥ smṛtāḥ
c ghaṇṭāyāḥ sapatākāyāḥ śṛṇu me saṃbhavaṃ nṛpa
a airāvatasya ghaṇṭe dve vaijayantyāv iti śrute
c guhasya te svayaṃ datte śakreṇānāyya dhīmatā
a ekā tatra viśākhasya ghaṇṭā skandasya cāparā
c patākā kārttikeyasya viśākhasya ca lohitā
a yāni krīḍanakāny asya devair dattāni vai tadā
c tair eva ramate devo mahāseno mahābalaḥ
a sa saṃvṛtaḥ piśācānāṃ gaṇair devagaṇais tathā
c śuśubhe kāñcane śaile dīpyamānaḥ śriyā vṛtaḥ
a tena vīreṇa śuśubhe sa śailaḥ śubhakānanaḥ
c ādityenevāṃśumatā mandaraś cārukandaraḥ
a saṃtānakavanaiḥ phullaiḥ karavīravanair api
c pārijātavanaiś caiva japāśokavanais tathā
a kadambataruṣaṇḍaiś ca divyair mṛgagaṇair api
c divyaiḥ pakṣigaṇaiś caiva śuśubhe śvetaparvataḥ
a tatra devagaṇāḥ sarve sarve caiva maharṣayaḥ
c meghatūryaravāś caiva kṣubdhodadhisamasvanāḥ
a tatra divyāś ca gandharvā nṛtyanty apsarasas tathā
c hṛṣṭānāṃ tatra bhūtānāṃ śrūyate ninado mahān
a evaṃ sendraṃ jagat sarvaṃ śvetaparvatasaṃsthitam
c prahṛṣṭaṃ prekṣate skandaṃ na ca glāyati darśanāt
 mārkaṇḍeya uvāca
a yadābhiṣikto bhagavān senāpatyena pāvakiḥ
c tadā saṃprasthitaḥ śrīmān hṛṣṭo bhadravaṭaṃ haraḥ
e rathenādityavarṇena pārvatyā sahitaḥ prabhuḥ
f anuyātaḥ suraiḥ sarvaiḥ sahasrākṣapurogamaiḥ
a sahasraṃ tasya siṃhānāṃ tasmin yuktaṃ rathottame
c utpapāta divaṃ śubhraṃ kālenābhipracoditaḥ
a te pibanta ivākāśaṃ trāsayantaś carācarān
c siṃhā nabhasy agacchanta nadantaś cārukesarāḥ
a tasmin rathe paśupatiḥ sthito bhāty umayā saha
c vidyutā sahitaḥ sūryaḥ sendracāpe ghane yathā
a agratas tasya bhagavān dhaneśo guhyakaiḥ saha
c āsthāya ruciraṃ yāti puṣpakaṃ naravāhanaḥ
a airāvataṃ samāsthāya śakraś cāpi suraiḥ saha
c pṛṣṭhato 'nuyayau yāntaṃ varadaṃ vṛṣabhadhvajam
a jambhakair yakṣarakṣobhiḥ sragvibhiḥ samalaṃkṛtaḥ
c yāty amogho mahāyakṣo dakṣiṇaṃ pakṣam āsthitaḥ
a tasya dakṣiṇato devā marutaś citrayodhinaḥ
c gacchanti vasubhiḥ sārdhaṃ rudraiś ca saha saṃgatāḥ
a yamaś ca mṛtyunā sārdhaṃ sarvataḥ parivāritaḥ
c ghorair vyādhiśatair yāti ghorarūpavapus tathā
a yamasya pṛṣṭhataś caiva ghoras triśikharaḥ śitaḥ
c vijayo nāma rudrasya yāti śūlaḥ svalaṃkṛtaḥ
a tam ugrapāśo varuṇo bhagavān salileśvaraḥ
c parivārya śanair yāti yādobhir vividhair vṛtaḥ
a pṛṣṭhato vijayasyāpi yāti rudrasya paṭṭiśaḥ
c gadāmusalaśaktyādyair vṛtaḥ praharaṇottamaiḥ
a paṭṭiśaṃ tv anvagād rājaṃś chatraṃ raudraṃ mahāprabham
c kamaṇḍaluś cāpy anu taṃ maharṣigaṇasaṃvṛtaḥ
a tasya dakṣiṇato bhāti daṇḍo gacchañ śriyā vṛtaḥ
c bhṛgvaṅgirobhiḥ sahito devaiś cāpy abhipūjitaḥ
a eṣāṃ tu pṛṣṭhato rudro vimale syandane sthitaḥ
c yāti saṃharṣayan sarvāṃs tejasā tridivaukasaḥ
a ṛṣayaś caiva devāś ca gandharvā bhujagās tathā
c nadyo nadā drumāś caiva tathaivāpsarasāṃ gaṇāḥ
a nakṣatrāṇi grahāś caiva devānāṃ śiśavaś ca ye
c striyaś ca vividhākārā yānti rudrasya pṛṣṭhataḥ
e sṛjantyaḥ puṣpavarṣāṇi cārurūpā varāṅganāḥ
a parjanyaś cāpy anuyayau namaskṛtya pinākinam
c chatraṃ tu pāṇḍuraṃ somas tasya mūrdhany adhārayat
e cāmare cāpi vāyuś ca gṛhītvāgniś ca viṣṭhitau
a śakraś ca pṛṣṭhatas tasya yāti rājañ śriyā vṛtaḥ
c saha rājarṣibhiḥ sarvaiḥ stuvāno vṛṣaketanam
a gaurī vidyātha gāndhārī keśinī mitrasāhvayā
c sāvitryā saha sarvās tāḥ pārvatyā yānti pṛṣṭhataḥ
a tatra vidyāgaṇāḥ sarve ye ke cit kavibhiḥ kṛtāḥ
b svena svenānuyogena sarve te 'nuyayur haram
c yasya kurvanti vacanaṃ sendrā devāś camūmukhe
a sa gṛhītvā patākāṃ tu yāty agre rākṣaso grahaḥ
c vyāpṛtas tu śmaśāne yo nityaṃ rudrasya vai sakhā
e piṅgalo nāma yakṣendro lokasyānandadāyakaḥ
a ebhiḥ sa sahitas tatra yayau devo yathāsukham
c agrataḥ pṛṣṭhataś caiva na hi tasya gatir dhruvā
a rudraṃ satkarmabhir martyāḥ pūjayantīha daivatam
c śivam ity eva yaṃ prāhur īśaṃ rudraṃ pinākinam
d evaṃ sarve suragaṇās tadā vai prītamānasāḥ
e bhāvais tu vividhākāraiḥ pūjayanti maheśvaram
a devasenāpatis tv evaṃ devasenābhir āvṛtaḥ
c anugacchati deveśaṃ brahmaṇyaḥ kṛttikāsutaḥ
a athābravīn mahāsenaṃ mahādevo bṛhadvacaḥ
c saptamaṃ mārutaskandhaṃ rakṣa nityam atandritaḥ
 skanda uvāca
a saptamaṃ mārutaskandhaṃ pālayiṣyāmy ahaṃ prabho
c yad anyad api me kāryaṃ deva tad vada māciram
 rudra uvāca
a kāryeṣv ahaṃ tvayā putra saṃdraṣṭavyaḥ sadaiva hi
c darśanān mama bhaktyā ca śreyaḥ param avāpsyasi
 mārkaṇḍeya uvāca
a ity uktvā visasarjainaṃ pariṣvajya maheṣvaraḥ
b skandaṃ sahomayā prīto jvalantam iva tejasā
c visarjite tataḥ skande babhūvautpātikaṃ mahat
e sahasaiva mahārāja devān sarvān pramohayat
a jajvāla khaṃ sanakṣatraṃ pramūḍhaṃ bhuvanaṃ bhṛśam
c cacāla vyanadac corvī tamobhūtaṃ jagat prabho
a tatas tad dāruṇaṃ dṛṣṭvā kṣubhitaḥ śaṃkaras tadā
c umā caiva mahābhāgā devāś ca samaharṣayaḥ
a tatas teṣu pramūḍheṣu parvatāmbudasaṃnibham
c nānāpraharaṇaṃ ghoram adṛśyata mahad balam
a tad dhi ghoram asaṃkhyeyaṃ garjac ca vividhā giraḥ
c abhyadravad raṇe devān bhagavantaṃ ca śaṃkaram
a tair visṛṣṭāny anīkeṣu bāṇajālāny anekaśaḥ
c parvatāś ca śataghnyaś ca prāsāś ca parighā gadāḥ
a nipatadbhiś ca tair ghorair devānīkaṃ mahāyudhaiḥ
c kṣaṇena vyadravat sarvaṃ vimukhaṃ cāpy adṛśyata
a nikṛttayodhanāgāśvaṃ kṛttāyudhamahāratham
c dānavair arditaṃ sainyaṃ devānāṃ vimukhaṃ babhau
a asurair vadhyamānaṃ tat pāvakair iva kānanam
c apatad dagdhabhūyiṣṭhaṃ mahādrumavanaṃ yathā
a te vibhinnaśirodehāḥ pracyavante divaukasaḥ
c na nātham adhyagacchanta vadhyamānā mahāraṇe
a atha tad vidrutaṃ sainyaṃ dṛṣṭvā devaḥ puraṃdaraḥ
c āśvāsayann uvācedaṃ balavad dānavārditam
a bhayaṃ tyajata bhadraṃ vaḥ śūrāḥ śastrāṇi gṛhṇata
c kurudhvaṃ vikrame buddhiṃ mā vaḥ kā cid vyathā bhavet
a jayatainān sudurvṛttān dānavān ghoradarśanān
c abhidravata bhadraṃ vo mayā saha mahāsurān
a śakrasya vacanaṃ śrutvā samāśvastā divaukasaḥ
c dānavān pratyayudhyanta śakraṃ kṛtvā vyapāśrayam
a tatas te tridaśāḥ sarve marutaś ca mahābalāḥ
c pratyudyayur mahāvegāḥ sādhyāś ca vasubhiḥ saha
a tair visṛṣṭāny anīkeṣu kruddhaiḥ śastrāṇi saṃyuge
c śarāś ca daityakāyeṣu pibanti smāsṛgulbaṇam
a teṣāṃ dehān vinirbhidya śarās te niśitās tadā
c niṣpatanto adṛśyanta nagebhya iva pannagāḥ
a tāni daityaśarīrāṇi nirbhinnāni sma sāyakaiḥ
c apatan bhūtale rājaṃś chinnābhrāṇīva sarvaśaḥ
a tatas tad dānavaṃ sainyaṃ sarvair devagaṇair yudhi
c trāsitaṃ vividhair bāṇaiḥ kṛtaṃ caiva parāṅmukham
a athotkruṣṭaṃ tadā hṛṣṭaiḥ sarvair devair udāyudhaiḥ
c saṃhatāni ca tūryāṇi tadā sarvāṇy anekaśaḥ
a evam anyonyasaṃyuktaṃ yuddham āsīt sudāruṇam
c devānāṃ dānavānāṃ ca māṃsaśoṇitakardamam
a anayo devalokasya sahasaiva vyadṛśyata
c tathā hi dānavā ghorā vinighnanti divaukasaḥ
a tatas tūryapraṇādāś ca bherīṇāṃ ca mahāsvanāḥ
c babhūvur dānavendrāṇāṃ siṃhanādāś ca dāruṇāḥ
a atha daityabalād ghorān niṣpapāta mahābalaḥ
c dānavo mahiṣo nāma pragṛhya vipulaṃ girim
a te taṃ ghanair ivādityaṃ dṛṣṭvā saṃparivāritam
c samudyatagiriṃ rājan vyadravanta divaukasaḥ
a athābhidrutya mahiṣo devāṃś cikṣepa taṃ girim
b mahākāyaṃ mahārāja satoyam iva toyadam
c patatā tena giriṇā devasainyasya pārthiva
e bhīmarūpeṇa nihatam ayutaṃ prāpatad bhuvi
a atha tair dānavaiḥ sārdhaṃ mahiṣas trāsayan surān
c abhyadravad raṇe tūrṇaṃ siṃhaḥ kṣudramṛgān iva
a tam āpatantaṃ mahiṣaṃ dṛṣṭvā sendrā divaukasaḥ
c vyadravanta raṇe bhītā viśīrṇāyudhaketanāḥ
a tataḥ sa mahiṣaḥ kruddhas tūrṇaṃ rudrarathaṃ yayau
c abhidrutya ca jagrāha rudrasya rathakūbaram
a yadā rudrarathaṃ kruddho mahiṣaḥ sahasā gataḥ
c resatū rodasī gāḍhaṃ mumuhuś ca maharṣayaḥ
a vyanadaṃś ca mahākāyā daityā jaladharopamāḥ
c āsīc ca niścitaṃ teṣāṃ jitam asmābhir ity uta
a tathābhūte tu bhagavān nāvadhīn mahiṣaṃ raṇe
a   āhūya guham ātmajam
a uvāca sasmitaṃ devo vivitsuḥ putravikramam
a daurātmyaṃ paśya putra tvaṃ dānavasya durātmanaḥ
a jahi śīghraṃ durācāraṃ draṣṭum icchāmi te balam
a ity uktvā bhagavān skandaṃ pariṣvajya maheśvaraḥ
a ayojayan nigrahārthaṃ mahiṣasya gatāyuṣaḥ
a tathābhūte tu bhagavān
c sasmāra ca tadā skandaṃ mṛtyuṃ tasya durātmanaḥ
a mahiṣo 'pi rathaṃ dṛṣṭvā raudraṃ rudrasya nānadat
c devān saṃtrāsayaṃś cāpi daityāṃś cāpi praharṣayan
a tatas tasmin bhaye ghore devānāṃ samupasthite
c ājagāma mahāsenaḥ krodhāt sūrya iva jvalan
a lohitāmbarasaṃvīto lohitasragvibhūṣaṇaḥ
c lohitāsyo mahābāhur hiraṇyakavacaḥ prabhuḥ
a ratham ādityasaṃkāśam āsthitaḥ kanakaprabham
c taṃ dṛṣṭvā daityasenā sā vyadravat sahasā raṇe
a sa cāpi tāṃ prajvalitāṃ mahiṣasya vidāriṇīm
c mumoca śaktiṃ rājendra mahāseno mahābalaḥ
a sā muktābhyahanac chaktir mahiṣasya śiro mahat
c papāta bhinne śirasi mahiṣas tyaktajīvitaḥ
d patatā śirasā tena dvāraṃ ṣoḍaśayojanam
d parvatābhena pihitaṃ tad agamyaṃ tato 'bhavat
d uttarāḥ kuravas tena gacchanty adya yathāsukham
a kṣiptākṣiptā tu sā śaktir hatvā śatrūn sahasraśaḥ
c skandahastam anuprāptā dṛśyate devadānavaiḥ
a prāyaḥ śarair vinihatā mahāsenena dhīmatā
b dānaveṣu mahārāja tasmin devāsure yudhi
c śeṣā daityagaṇā ghorā bhītās trastā durāsadaiḥ
e skandasya pārṣadair hatvā bhakṣitāḥ śatasaṃghaśaḥ
a dānavān bhakṣayantas te prapibantaś ca śoṇitam
c kṣaṇān nirdānavaṃ sarvam akārṣur bhṛśaharṣitāḥ
a tamāṃsīva yathā sūryo vṛkṣān agnir ghanān khagaḥ
c tathā skando 'jayac chatrūn svena vīryeṇa kīrtimān
a saṃpūjyamānas tridaśair abhivādya maheśvaram
c śuśubhe kṛttikāputraḥ prakīrṇāṃśur ivāṃśumān
a naṣṭaśatrur yadā skandaḥ prayātaś ca maheśvaram
c athābravīn mahāsenaṃ pariṣvajya puraṃdaraḥ
a brahmadattavaraḥ skanda tvayāyaṃ mahiṣo hataḥ
b ajayyo yudhi devānāṃ dānavaḥ sumahābalaḥ
c devās tṛṇamayā yasya babhūvur jayatāṃ vara
e so 'yaṃ tvayā mahābāho śamito devakaṇṭakaḥ
a śataṃ mahiṣatulyānāṃ dānavānāṃ tvayā raṇe
c nihataṃ devaśatrūṇāṃ yair vayaṃ pūrvatāpitāḥ
a tāvakair bhakṣitāś cānye dānavāḥ śatasaṃghaśaḥ
b bhavato 'nucarair vīra gaṇaiḥ paramabhīṣaṇaiḥ
c ajeyas tvaṃ raṇe 'rīṇām umāpatir iva prabhuḥ
a etat te prathamaṃ deva khyātaṃ karma bhaviṣyati
c triṣu lokeṣu kīrtiś ca tavākṣayyā bhaviṣyati
e vaśagāś ca bhaviṣyanti surās tava surātmaja
a mahāsenety evam uktvā nivṛttaḥ saha daivataiḥ
c anujñāto bhagavatā tryambakena śacīpatiḥ
a gato bhadravaṭaṃ rudro nivṛttāś ca divaukasaḥ
c uktāś ca devā rudreṇa skandaṃ paśyata mām iva
a sa hatvā dānavagaṇān pūjyamāno maharṣibhiḥ
c ekāhnaivājayat sarvaṃ trailokyaṃ vahninandanaḥ
a skandasya ya idaṃ janma paṭhate susamāhitaḥ
c sa puṣṭim iha saṃprāpya skandasālokyatām iyāt
d yudhiṣṭhira uvāca
d bhagavañ śrotum icchāmi nāmāny asya mahātmanaḥ
d vaiśaṃpāyana uvāca
d triṣu lokeṣu yāny asya vikhyātāni dvijottama
d ity uktaḥ pāṇḍaveyena mahātmā ṛṣisaṃnidhau
d mārkaṇḍeya uvāca
d uvāca bhagavāṃs tatra mārkaṇḍeyo mahātapāḥ
d āgneyaś caiva skandaś ca dīptakīrtir anāmayaḥ
d mayūraketur dharmātmā bhūteśo mahiṣārdanaḥ
d kāmajit kāmadaḥ kāntaḥ satyavāg bhuvaneśvaraḥ
d śiśuḥ śīghraḥ śuciś caṇḍo dīptavarṇaḥ śubhānanaḥ
d amoghas tv anagho raudraḥ priyaś candrānanas tathā
d dīptaśaktiḥ praśāntātmā bhadrakṛt kūṭamohanaḥ
d ṣaṣṭhīpriyaś ca dharmātmā pavitro mātṛvatsalaḥ
d kanyābhartā vibhaktaś ca svāheyo revatīsutaḥ
d prabhur netā viśākhaś ca naigameyaḥ suduścaraḥ
d suvrato lalitaś caiva bālakrīḍanakapriyaḥ
d khacārī brahmacārī ca śūraḥ śaravaṇodbhavaḥ
d viśvāmitrapriyaś caiva devasenāpriyas tathā
d vāsudevapriyaś caiva priyaḥ priyakṛd eva tu
d nāmāny etāni divyāni kārttikeyasya yaḥ paṭhet
d svargaṃ kīrtiṃ dhanaṃ caiva sa labhen nātra saṃśayaḥ
d mārkaṇḍeya uvāca
d stoṣyāmi devair ṛṣibhiś ca juṣṭaṃ
d śaktyā guhaṃ nāmabhir aprameyam
d ṣaḍānanaṃ śaktidharaṃ suvīraṃ
d nibodha caitāni kurupravīra
d brahmaṇyo vai brahmajo brahmavic ca
d brahmeśayo brahmavatāṃ variṣṭhaḥ
d brahmapriyo brāhmaṇasavratī tvaṃ
d brahmajño vai brāhmaṇānāṃ ca netā
d svāhā svadhā tvaṃ paramaṃ pavitraṃ
d mantrastutas tvaṃ prathitaḥ ṣaḍarciḥ
d saṃvatsaras tvam ṛtavaś ca ṣaḍ vai
d māsārdhamāsāv ayanaṃ diśaś ca
d tvaṃ puṣkarākṣas tv aravindvaktraḥ
d sahasravaktro 'si sahasrabāhuḥ
d tvaṃ lokapālaḥ paramaṃ haviś ca
d tvaṃ bhāvanaḥ sarvasurāsurāṇām
d tvam eva senādhipatiḥ pracaṇḍaḥ
d prabhur vibhuś cāpy atha śatrujetā
d sahasrabhūs tvaṃ dharaṇī tvam eva
d sahasratuṣṭiś ca sahasrabhuk ca
d sahasraśīrṣas tvam anantarūpaḥ
d sahasrapāt tvaṃ guha śaktidhārī
d gaṅgāsutas tvaṃ svamatena deva
d svāhāmahīkṛttikānāṃ tathaiva
d tvaṃ krīḍase ṣaṇmukha kukkuṭena
d yatheṣṭanānāvidhakāmarūpī
d dīkṣāsi somo marutaḥ sadaiva
d dharmo 'si vāyur acalendra indraḥ
d sanātanānām api śāśvatas tvaṃ
d prabhuḥ prabhūṇām api cogradhanvā
d ṛtasya kartā ditijāntakas tvaṃ
d jetā ripūṇāṃ pravaraḥ surāṇām
d sūkṣmaṃ tapas tat paramaṃ tvam eva
d parāvarajño 'si parāvaras tvam
d dharmasya kāmasya parasya caiva
d tvattejasā kṛtsnam idaṃ mahātman
d vyāptaṃ jagat sarvasurapravīra
d śaktyā mayā saṃstuta lokanātha
d namo 'stu te dvādaśanetrabāho
d ataḥ paraṃ vedmi gatiṃ na te 'ham
d skandasya ya idaṃ vipraḥ paṭhej janma samāhitaḥ
d śrāvayed brāhmaṇebhyo yaḥ śṛṇuyād vā dvijeritam
d dhanam āyur yaśo dīptaṃ putrāñ śatrujayaṃ tathā
d sa puṣṭituṣṭī saṃprāpya skandasālokyam āpnuyāt
 vaiśaṃpāyana uvāca
a upāsīneṣu vipreṣu pāṇḍaveṣu mahātmasu
c draupadī satyabhāmā ca viviśāte tadā samam
d praviśya cāśramaṃ puṇyam ubhe te paramastriyau
e jāhasyamāne suprīte sukhaṃ tatra niṣīdatuḥ
a cirasya dṛṣṭvā rājendra te 'nyonyasya priyaṃvade
c kathayām āsatuś citrāḥ kathāḥ kuruyadukṣitām
a athābravīt satyabhāmā kṛṣṇasya mahiṣī priyā
c sātrājitī yājñasenīṃ rahasīdaṃ sumadhyamā
a kena draupadi vṛttena pāṇḍavān upatiṣṭhasi
c lokapālopamān vīrān yūnaḥ paramasaṃmatān
e kathaṃ ca vaśagās tubhyaṃ na kupyanti ca te śubhe
a tava vaśyā hi satataṃ pāṇḍavāḥ priyadarśane
b na cānyonyam asūyante kathaṃ vā te sumadhyame
c mukhaprekṣāś ca te sarve tattvam etad bravīhi me
a vratacaryā tapo vāpi snānamantrauṣadhāni vā
c vidyāvīryaṃ mūlavīryaṃ japahomas tathāgadāḥ
a mama ācakṣva pāñcāli yaśasyaṃ bhagavedanam
c yena kṛṣṇe bhaven nityaṃ mama kṛṣṇo vaśānugaḥ
a evam uktvā satyabhāmā virarāma yaśasvinī
c pativratā mahābhāgā draupadī pratyuvāca tām
a asatstrīṇāṃ samācāraṃ satye mām anupṛcchasi
c asadācarite mārge kathaṃ syād anukīrtanam
a anupraśnaḥ saṃśayo vā naitat tvayy upapadyate
c tathā hy upetā buddhyā tvaṃ kṛṣṇasya mahiṣī priyā
a yadaiva bhartā jānīyān mantramūlaparāṃ striyam
c udvijeta tadaivāsyāḥ sarpād veśmagatād iva
a udvignasya kutaḥ śāntir aśāntasya kutaḥ sukham
c na jātu vaśago bhartā striyāḥ syān mantrakāraṇāt
a amitraprahitāṃś cāpi gadān paramadāruṇān
c mūlapravādair hi viṣaṃ prayacchanti jighāṃsavaḥ
a jihvayā yāni puruṣas tvacā vāpy upasevate
c tatra cūrṇāni dattāni hanyuḥ kṣipram asaṃśayam
a jalodarasamāyuktāḥ śvitriṇaḥ palitās tathā
c apumāṃsaḥ kṛtāḥ strībhir jaḍāndhabadhirās tathā
a pāpānugās tu pāpās tāḥ patīn upasṛjanty uta
c na jātu vipriyaṃ bhartuḥ striyā kāryaṃ kathaṃ cana
a vartāmy ahaṃ tu yāṃ vṛttiṃ pāṇḍaveṣu mahātmasu
c tāṃ sarvāṃ śṛṇu me satyāṃ satyabhāme yaśasvini
a ahaṃkāraṃ vihāyāhaṃ kāmakrodhau ca sarvadā
c sadārān pāṇḍavān nityaṃ prayatopacarāmy aham
a praṇayaṃ pratisaṃgṛhya nidhāyātmānam ātmani
c śuśrūṣur nirabhīmānā patīnāṃ cittarakṣiṇī
a durvyāhṛtāc chaṅkamānā duḥsthitād duravekṣitāt
c durāsitād durvrajitād iṅgitādhyāsitād api
a sūryavaiśvānaranibhān somakalpān mahārathān
c seve cakṣurhaṇaḥ pārthān ugratejaḥpratāpinaḥ
a devo manuṣyo gandharvo yuvā cāpi svalaṃkṛtaḥ
c dravyavān abhirūpo vā na me 'nyaḥ puruṣo mataḥ
a nābhuktavati nāsnāte nāsaṃviṣṭe ca bhartari
c na saṃviśāmi nāśnāmi sadā karmakareṣv api
a kṣetrād vanād vā grāmād vā bhartāraṃ gṛham āgatam
c pratyutthāyābhinandāmi āsanenodakena ca
a pramṛṣṭabhāṇḍā mṛṣṭānnā kāle bhojanadāyinī
c saṃyatā guptadhānyā ca susaṃmṛṣṭaniveśanā
a atiraskṛtasaṃbhāṣā duḥstriyo nānusevatī
c anukūlavatī nityaṃ bhavāmy analasā sadā
a anarme cāpi hasanaṃ dvāri sthānam abhīkṣṇaśaḥ
c avaskare cirasthānaṃ niṣkuṭeṣu ca varjaye
d niratāhaṃ sadā satye pāpānāṃ ca visarjane
d atyālāpam asaṃtoṣaṃ paravyāpārasaṃkathāḥ
a atihāsātiroṣau ca krodhasthānaṃ ca varjaye
c niratāhaṃ sadā satye bhartṝṇām upasevane
e sarvathā bhartṛrahitaṃ na mameṣṭaṃ kathaṃ cana
a yadā pravasate bhartā kuṭumbārthena kena cit
c sumanovarṇakāpetā bhavāmi vratacāriṇī
a yac ca bhartā na pibati yac ca bhartā na khādati
c yac ca nāśnāti me bhartā sarvaṃ tad varjayāmy aham
a yathopadeśaṃ niyatā vartamānā varāṅgane
c svalaṃkṛtā suprayatā bhartuḥ priyahite ratā
a ye ca dharmāḥ kuṭumbeṣu śvaśrvā me kathitāḥ purā
b anutiṣṭhāmi taṃ satye nityakālam atandritā
c bhikṣābaliśrāddham iti sthālīpākāś ca parvasu
e mānyānāṃ mānasatkārā ye cānye viditā mayā
a tān sarvān anuvartāmi divārātram atandritā
c vinayān niyamāṃś cāpi sadā sarvātmanā śritā
a mṛdūn sataḥ satyaśīlān satyadharmānupālinaḥ
c āśīviṣān iva kruddhān patīn paricarāmy aham
a patyāśrayo hi me dharmo mataḥ strīṇāṃ sanātanaḥ
c sa devaḥ sā gatir nānyā tasya kā vipriyaṃ caret
a ahaṃ patīn nātiśaye nātyaśne nātibhūṣaye
c nāpi parivade śvaśrūṃ sarvadā pariyantritā
a avadhānena subhage nityotthānatayaiva ca
c bhartāro vaśagā mahyaṃ guruśuśrūṣaṇena ca
a nityam āryām ahaṃ kuntīṃ vīrasūṃ satyavādinīm
c svayaṃ paricarāmy ekā snānācchādanabhojanaiḥ
a naitām atiśaye jātu vastrabhūṣaṇabhojanaiḥ
c nāpi parivade cāhaṃ tāṃ pṛthāṃ pṛthivīsamām
a aṣṭāv agre brāhmaṇānāṃ sahasrāṇi sma nityadā
c bhuñjate rukmapātrīṣu yudhiṣṭhiraniveśane
a aṣṭāśītisahasrāṇi snātakā gṛhamedhinaḥ
c triṃśaddāsīka ekaiko yān bibharti yudhiṣṭhiraḥ
a daśānyāni sahasrāṇi yeṣām annaṃ susaṃskṛtam
c hriyate rukmapātrībhir yatīnām ūrdhvaretasām
a tān sarvān agrahāreṇa brāhmaṇān brahmavādinaḥ
c yathārhaṃ pūjayāmi sma pānācchādanabhojanaiḥ
a śataṃ dāsīsahasrāṇi kaunteyasya mahātmanaḥ
c kambukeyūradhāriṇyo niṣkakaṇṭhyaḥ svalaṃkṛtāḥ
a mahārhamālyābharaṇāḥ suvarṇāś candanokṣitāḥ
c maṇīn hema ca bibhratyo nṛtyagītaviśāradāḥ
a tāsāṃ nāma ca rūpaṃ ca bhojanācchādanāni ca
c sarvāsām eva vedāhaṃ karma caiva kṛtākṛtam
a śataṃ dāsīsahasrāṇi kuntīputrasya dhīmataḥ
c pātrīhastā divārātram atithīn bhojayanty uta
a śatam aśvasahasrāṇi daśa nāgāyutāni ca
c yudhiṣṭhirasyānuyātram indraprasthanivāsinaḥ
a etad āsīt tadā rājño yan mahīṃ paryapālayat
c yeṣāṃ saṃkhyāvidhiṃ caiva pradiśāmi śṛṇomi ca
a antaḥpurāṇāṃ sarveṣāṃ bhṛtyānāṃ caiva sarvaśaḥ
c ā gopālāvipālebhyaḥ sarvaṃ veda kṛtākṛtam
a sarvaṃ rājñaḥ samudayam āyaṃ ca vyayam eva ca
c ekāhaṃ vedmi kalyāṇi pāṇḍavānāṃ yaśasvinām
a mayi sarvaṃ samāsajya kuṭumbaṃ bharatarṣabhāḥ
c upāsanaratāḥ sarve ghaṭante sma śubhānane
a tam ahaṃ bhāram āsaktam anādhṛṣyaṃ durātmabhiḥ
c sukhaṃ sarvaṃ parityajya rātryahāni ghaṭāmi vai
a adhṛṣyaṃ varuṇasyeva nidhipūrṇam ivodadhim
c ekāhaṃ vedmi kośaṃ vai patīnāṃ dharmacāriṇām
a aniśāyāṃ niśāyāṃ ca sahāyāḥ kṣutpipāsayoḥ
c ārādhayantyāḥ kauravyāṃs tulyā rātrir ahaś ca me
a prathamaṃ pratibudhyāmi caramaṃ saṃviśāmi ca
c nityakālam ahaṃ satye etat saṃvananaṃ mama
a etaj jānāmy ahaṃ kartuṃ bhartṛsaṃvananaṃ mahat
c asatstrīṇāṃ samācāraṃ nāhaṃ kuryāṃ na kāmaye
a tac chrutvā dharmasahitaṃ vyāhṛtaṃ kṛṣṇayā tadā
c uvāca satyā satkṛtya pāñcālīṃ dharmacāriṇīm
a abhipannāsmi pāñcāli yājñaseni kṣamasva me
c kāmakāraḥ sakhīnāṃ hi sopahāsaṃ prabhāṣitum
 draupady uvāca
a imaṃ tu te mārgam apetadoṣaṃ
vakṣyāmi cittagrahaṇāya bhartuḥ
c yasmin yathāvat sakhi vartamānā
bhartāram ācchetsyasi kāminībhyaḥ
a naitādṛśaṃ daivatam asti satye
sarveṣu lokeṣu sadaivateṣu
c yathā patis tasya hi sarvakāmā
labhyāḥ prasāde kupitaś ca hanyāt
a tasmād apatyaṃ vividhāś ca bhogāḥ
śayyāsanāny adbhutadarśanāni
c vastrāṇi mālyāni tathaiva gandhāḥ
svargaś ca loko viṣamā ca kīrtiḥ
a sukhaṃ sukheneha na jātu labhyaṃ
duḥkhena sādhvī labhate sukhāni
c sā kṛṣṇam ārādhaya sauhṛdena
premṇā ca nityaṃ pratikarmaṇā ca
a tathāśanaiś cārubhir agryamālyair
dākṣiṇyayogair vividhaiś ca gandhaiḥ
c asyāḥ priyo 'smīti yathā viditvā
tvām eva saṃśliṣyati sarvabhāvaiḥ
a śrutvā svaraṃ dvāragatasya bhartuḥ
pratyutthitā tiṣṭha gṛhasya madhye
c dṛṣṭvā praviṣṭaṃ tvaritāsanena
pādyena caiva pratipūjaya tvam
a saṃpreṣitāyām atha caiva dāsyām
utthāya sarvaṃ svayam eva kuryāḥ
c jānātu kṛṣṇas tava bhāvam etaṃ
sarvātmanā māṃ bhajatīti satye
a tvatsaṃnidhau yat kathayet patis te
yady apy aguhyaṃ parirakṣitavyam
c kā cit sapatnī tava vāsudevaṃ
pratyādiśet tena bhaved virāgaḥ
a priyāṃś ca raktāṃś ca hitāṃś ca bhartus
tān bhojayethā vividhair upāyaiḥ
c dveṣyair apakṣair ahitaiś ca tasya
bhidyasva nityaṃ kuhakoddhataiś ca
a madaṃ pramādaṃ puruṣeṣu hitvā
saṃyaccha bhāvaṃ pratigṛhya maunam
c pradyumnasāmbāv api te kumārau
nopāsitavyau rahite kadā cit
a mahākulīnābhir apāpikābhiḥ
strībhiḥ satībhis tava sakhyam astu
c caṇḍāś ca śauṇḍāś ca mahāśanāś ca
caurāś ca duṣṭāś capalāś ca varjyāḥ
a etad yaśasyaṃ bhagavedanaṃ ca
svargyaṃ tathā śatrunibarhaṇaṃ ca
c mahārhamālyābharaṇāṅgarāgā
bhartāram ārādhaya puṇyagandhā
 vaiśaṃpāyana uvāca
a mārkaṇḍeyādibhir vipraiḥ pāṇḍavaiś ca mahātmabhiḥ
c kathābhir anukūlābhiḥ sahāsitvā janārdanaḥ
a tatas taiḥ saṃvidaṃ kṛtvā yathāvan madhusūdanaḥ
c ārurukṣū rathaṃ satyām āhvayām āsa keśavaḥ
a satyabhāmā tatas tatra svajitvā drupadātmajām
c uvāca vacanaṃ hṛdyaṃ yathābhāvasamāhitam
a kṛṣṇe mā bhūt tavotkaṇṭhā mā vyathā mā prajāgaraḥ
c bhartṛbhir devasaṃkāśair jitāṃ prāpsyasi medinīm
a na hy evaṃ śīlasaṃpannā naivaṃ pūjitalakṣaṇāḥ
c prāpnuvanti ciraṃ kleśaṃ yathā tvam asitekṣaṇe
a avaśyaṃ ca tvayā bhūmir iyaṃ nihatakaṇṭakā
c bhartṛbhiḥ saha bhoktavyā nirdvaṃdveti śrutaṃ mayā
a dhārtarāṣṭravadhaṃ kṛtvā vairāṇi pratiyātya ca
c yudhiṣṭhirasthāṃ pṛthivīṃ draṣṭāsi drupadātmaje
a yās tāḥ pravrājamānāṃ tvāṃ prāhasan darpamohitāḥ
c tāḥ kṣipraṃ hatasaṃkalpā drakṣyasi tvaṃ kurustriyaḥ
a tava duḥkhopapannāyā yair ācaritam apriyam
c viddhi saṃprasthitān sarvāṃs tān kṛṣṇe yamasādanam
d ye ca tatra sthitā rājñi tatpakṣīyāḥ kṣitīśvarāḥ
d teṣāṃ kālaḥ kṣitīśānāṃ prāptaḥ kṛṣṇe durāsadaḥ
a putras te prativindhyaś ca sutasomas tathā vibhuḥ
c śrutakarmārjuniś caiva śatānīkaś ca nākuliḥ
e sahadevāc ca yo jātaḥ śrutasenas tavātmajaḥ
a sarve kuśalino vīrāḥ kṛtāstrāś ca sutās tava
c abhimanyur iva prītā dvāravatyāṃ ratā bhṛśam
a tvam ivaiṣāṃ subhadrā ca prītyā sarvātmanā sthitā
c prīyate bhāvanirdvaṃdvā tebhyaś ca vigatajvarā
d duḥkhitā tena duḥkhena sukhena sukhitā tathā
a bheje sarvātmanā caiva pradyumnajananī tathā
c bhānuprabhṛtibhiś cainān viśinaṣṭi ca keśavaḥ
a bhojanācchādane caiṣāṃ nityaṃ me śvaśuraḥ sthitaḥ
c rāmaprabhṛtayaḥ sarve bhajanty andhakavṛṣṇayaḥ
e tulyo hi praṇayas teṣāṃ pradyumnasya ca bhāmini
a evamādi priyaṃ prītyā hṛdyam uktvā manonugam
c gamanāya manaś cakre vāsudevarathaṃ prati
a tāṃ kṛṣṇāṃ kṛṣṇamahiṣī cakārābhipradakṣiṇam
c āruroha rathaṃ śaureḥ satyabhāmā ca bhāminī
a smayitvā tu yaduśreṣṭho draupadīṃ parisāntvya ca
c upāvartya tataḥ śīghrair hayaiḥ prāyāt paraṃtapaḥ
 janamejaya uvāca
a evaṃ vane vartamānā narāgryāḥ
śītoṣṇavātātapakarśitāṅgāḥ
c saras tad āsādya vanaṃ ca puṇyaṃ
tataḥ paraṃ kim akurvanta pārthāḥ
 vaiśaṃpāyana uvāca
a saras tad āsādya tu pāṇḍuputrā
janaṃ samutsṛjya vidhāya caiṣām
c vanāni ramyāṇy atha parvatāṃś ca
nadīpradeśāṃś ca tadā viceruḥ
a tathā vane tān vasataḥ pravīrān
svādhyāyavantaś ca tapodhanāś ca
c abhyāyayur vedavidaḥ purāṇās
tān pūjayām āsur atho narāgryāḥ
a tataḥ kadā cit kuśalaḥ kathāsu
vipro 'bhyagacchad bhuvi kauraveyān
c sa taiḥ sametyātha yadṛcchayaiva
vaicitravīryaṃ nṛpam abhyagacchat
a athopaviṣṭaḥ pratisatkṛtaś ca
vṛddhena rājñā kurusattamena
c pracoditaḥ san kathayāṃ babhūva
dharmānilendraprabhavān yamau ca
a kṛśāṃś ca vātātapakarśitāṅgān
duḥkhasya cograsya mukhe prapannān
c tāṃ cāpy anāthām iva vīranāthāṃ
kṛṣṇāṃ parikleśaguṇena yuktām
a tataḥ kathāṃ tasya niśamya rājā
vaicitravīryaḥ kṛpayābhitaptaḥ
c vane sthitān pārthivaputrapautrāñ
śrutvā tadā duḥkhanadīṃ prapannān
a provāca dainyābhihatāntarātmā
niḥśvāsabāṣpopahataḥ sa pārthān
c vācaṃ kathaṃ cit sthiratām upetya
tat sarvam ātmaprabhavaṃ vicintya
a kathaṃ nu satyaḥ śucir āryavṛtto
jyeṣṭhaḥ sutānāṃ mama dharmarājaḥ
c ajātaśatruḥ pṛthivītalasthaḥ
śete purā rāṅkavakūṭaśāyī
a prabodhyate māgadhasūtapūgair
nityaṃ stuvadbhiḥ svayam indrakalpaḥ
c patatrisaṃghaiḥ sa jaghanyarātre
prabodhyate nūnam iḍātalasthaḥ
a kathaṃ nu vātātapakarśitāṅgo
vṛkodaraḥ kopapariplutāṅgaḥ
c śete pṛthivyām atathocitāṅgaḥ
kṛṣṇāsamakṣaṃ vasudhātalasthaḥ
a tathārjunaḥ sukumāro manasvī
vaśe sthito dharmasutasya rājñaḥ
c vidūyamānair iva sarvagātrair
dhruvaṃ na śete vasatīr amarṣāt
a yamau ca kṛṣṇāṃ ca yudhiṣṭhiraṃ ca
bhīmaṃ ca dṛṣṭvā sukhaviprayuktān
c viniḥśvasan sarpa ivogratejā
dhruvaṃ na śete vasatīr amarṣāt
a tathā yamau cāpy asukhau sukhārhau
samṛddharūpāv amarau divīva
c prajāgarasthau dhruvam apraśāntau
dharmeṇa satyena ca vāryamāṇau
a samīraṇenāpi samo balena
samīraṇasyaiva suto balīyān
c sa dharmapāśena sitogratejā
dhruvaṃ viniḥśvasya sahaty amarṣam
a sa cāpi bhūmau parivartamāno
vadhaṃ sutānāṃ mama kāṅkṣamāṇaḥ
c satyena dharmeṇa ca vāryamāṇaḥ
kālaṃ pratīkṣaty adhiko raṇe 'nyaiḥ
a ajātaśatrau tu jite nikṛtyā
duḥśāsano yat paruṣāṇy avocat
c tāni praviṣṭāni vṛkodarāṅgaṃ
dahanti marmāgnir ivendhanāni
a na pāpakaṃ dhyāsyati dharmaputro
dhanaṃjayaś cāpy anuvartate tam
c araṇyavāsena vivardhate tu
bhīmasya kopo 'gnir ivānilena
a sa tena kopena vidīryamāṇaḥ
karaṃ kareṇābhinipīḍya vīraḥ
c viniḥśvasaty uṣṇam atīva ghoraṃ
dahann ivemān mama putrapautrān
a gāṇḍīvadhanvā ca vṛkodaraś ca
saṃrambhiṇāv antakakālakalpau
c na śeṣayetāṃ yudhi śatrusenāṃ
śarān kirantāv aśaniprakāśān
a duryodhanaḥ śakuniḥ sūtaputro
duḥśāsanaś cāpi sumandacetāḥ
c madhu prapaśyanti na tu prapātaṃ
vṛkodaraṃ caiva dhanaṃjayaṃ ca
a śubhāśubhaṃ puruṣaḥ karma kṛtvā
pratīkṣate tasya phalaṃ sma kartā
c sa tena yujyaty avaśaḥ phalena
mokṣaḥ kathaṃ syāt puruṣasya tasmāt
a kṣetre sukṛṣṭe hy upite ca bīje
deve ca varṣaty ṛtukālayuktam
c na syāt phalaṃ tasya kutaḥ prasiddhir
anyatra daivād iti cintayāmi
a kṛtaṃ matākṣeṇa yathā na sādhu
sādhupravṛttena ca pāṇḍavena
c mayā ca duṣputravaśānugena
yathā kurūṇām ayam antakālaḥ
a dhruvaṃ pravāsyaty asamīrito 'pi
dhruvaṃ prajāsyaty uta garbhiṇī yā
c dhruvaṃ dinādau rajanīpraṇāśas
tathā kṣapādau ca dinapraṇāśaḥ
a kriyeta kasmān na pare ca kuryur
vittaṃ na dadyuḥ puruṣāḥ kathaṃ cit
c prāpyārthakālaṃ ca bhaved anarthaḥ
kathaṃ nu tat syād iti tat kutaḥ syāt
a kathaṃ na bhidyeta na ca sraveta
na ca prasicyed iti rakṣitavyam
c arakṣyamāṇaḥ śatadhā viśīryed
dhruvaṃ na nāśo 'sti kṛtasya loke
a gato hy araṇyād api śakralokaṃ
dhanaṃjayaḥ paśyata vīryam asya
c astrāṇi divyāni caturvidhāni
jñātvā punar lokam imaṃ prapannaḥ
a svargaṃ hi gatvā saśarīra eva
ko mānuṣaḥ punar āgantum icchet
c anyatra kālopahatān anekān
samīkṣamāṇas tu kurūn mumūrṣūn
a dhanurgrāhaś cārjunaḥ savyasācī
dhanuś ca tad gāṇḍivaṃ lokasāram
c astrāṇi divyāni ca tāni tasya
trayasya tejaḥ prasaheta ko nu
a niśamya tad vacanaṃ pārthivasya
duryodhano rahite saubalaś ca
c abodhayat karṇam upetya sarvaṃ
sa cāpy ahṛṣṭo 'bhavad alpacetāḥ
 vaiśaṃpāyana uvāca
a dhṛtarāṣṭrasya tad vākyaṃ niśamya sahasaubalaḥ
c duryodhanam idaṃ kāle karṇo vacanam abravīt
a pravrājya pāṇḍavān vīrān svena vīryeṇa bhārata
c bhuṅkṣvemāṃ pṛthivīm eko divaṃ śambarahā yathā
d tavādya pṛthivī rājan nikhilā sāgarāmbarā
d saparvatavanākārā sahasthāvarajaṅgamā
a prācyāś ca dākṣiṇātyāś ca pratīcyodīcyavāsinaḥ
c kṛtāḥ karapradāḥ sarve rājānas te narādhipa
a yā hi sā dīpyamāneva pāṇḍavān bhajate purā
c sādya lakṣmīs tvayā rājann avāptā bhrātṛbhiḥ saha
a indraprasthagate yāṃ tāṃ dīpyamānāṃ yudhiṣṭhire
c apaśyāma śriyaṃ rājann aciraṃ śokakarśitāḥ
c   dṛśyate sā tavādya vai
c śatravas tava rājendra
a sā tu buddhibaleneyaṃ rājñas tasmād yudhiṣṭhirāt
c tvayākṣiptā mahābāho dīpyamāneva dṛśyate
a tathaiva tava rājendra rājānaḥ paravīrahan
c śāsane 'dhiṣṭhitāḥ sarve kiṃ kurma iti vādinaḥ
a tavādya pṛthivī rājan nikhilā sāgarāmbarā
c saparvatavanā devī sagrāmanagarākarā
e nānāvanoddeśavatī pattanair upaśobhitā
f nānājanapadākīrṇā sphītarāṣṭrā mahābalā
a vandyamāno dvijai rājan pūjyamānaś ca rājabhiḥ
c pauruṣād divi deveṣu bhrājase raśmivān iva
a rudrair iva yamo rājā marudbhir iva vāsavaḥ
c kurubhis tvaṃ vṛto rājan bhāsi nakṣatrarāḍ iva
a ye sma te nādriyante ''jñā nodvijante kadā ca na
c paśyāmas tāñ śriyā hīnān pāṇḍavān vanavāsinaḥ
a śrūyante hi mahārāja saro dvaitavanaṃ prati
c vasantaḥ pāṇḍavāḥ sārdhaṃ brāhmaṇair vanavāsibhiḥ
a sa prayāhi mahārāja śriyā paramayā yutaḥ
c pratapan pāṇḍuputrāṃs tvaṃ raśmivān iva tejasā
a sthito rājye cyutān rājyāc chriyā hīnāñ śriyā vṛtaḥ
c asamṛddhān samṛddhārthaḥ paśya pāṇḍusutān nṛpa
a mahābhijanasaṃpannaṃ bhadre mahati saṃsthitam
c pāṇḍavās tvābhivīkṣantāṃ yayātim iva nāhuṣam
a yāṃ śriyaṃ suhṛdaś caiva durhṛdaś ca viśāṃ pate
c paśyanti puruṣe dīptāṃ sā samarthā bhavaty uta
a samastho viṣamasthān hi durhṛdo yo 'bhivīkṣate
c jagatīsthān ivādristhaḥ kiṃ tataḥ paramaṃ sukham
a na putradhanalābhena na rājyenāpi vindati
c prītiṃ nṛpatiśārdūla yām amitrāghadarśanāt
a kiṃ nu tasya sukhaṃ na syād āśrame yo dhanaṃjayam
c abhivīkṣeta siddhārtho valkalājinavāsasam
a suvāsaso hi te bhāryā valkalājinavāsasam
c paśyantv asukhitāṃ kṛṣṇāṃ sā ca nirvidyatāṃ punaḥ
e vinindatāṃ tathātmānaṃ jīvitaṃ ca dhanacyutā
f dārāṇāṃ te śriyaṃ dṛṣṭvā dīptām adya janādhipa
a na tathā hi sabhāmadhye tasyā bhavitum arhati
c vaimanasyaṃ yathā dṛṣṭvā tava bhāryāḥ svalaṃkṛtāḥ
a evam uktvā tu rājānaṃ karṇaḥ śakuninā saha
c tūṣṇīṃ babhūvatur ubhau vākyānte janamejaya
 vaiśaṃpāyana uvāca
a karṇasya vacanaṃ śrutvā rājā duryodhanas tadā
c hṛṣṭo bhūtvā punar dīna idaṃ vacanam abravīt
a bravīṣi yad idaṃ karṇa sarvaṃ me manasi sthitam
c na tv abhyanujñāṃ lapsyāmi gamane yatra pāṇḍavāḥ
a paridevati tān vīrān dhṛtarāṣṭro mahīpatiḥ
c manyate 'bhyadhikāṃś cāpi tapoyogena pāṇḍavān
a atha vāpy anubudhyeta nṛpo 'smākaṃ cikīrṣitam
c evam apy āyatiṃ rakṣan nābhyanujñātum arhati
a na hi dvaitavane kiṃ cid vidyate 'nyat prayojanam
c utsādanam ṛte teṣāṃ vanasthānāṃ mama dviṣām
a jānāsi hi yathā kṣattā dyūtakāla upasthite
c abravīd yac ca māṃ tvāṃ ca saubalaṃ ca vacas tadā
a tāni pūrvāṇi vākyāni yac cānyat paridevitam
c vicintya nādhigacchāmi gamanāyetarāya vā
a mamāpi hi mahān harṣo yad ahaṃ bhīmaphalgunau
c kliṣṭāv araṇye paśyeyaṃ kṛṣṇayā sahitāv iti
a na tathā prāpnuyāṃ prītim avāpya vasudhām api
c dṛṣṭvā yathā pāṇḍusutān valkalājinavāsasaḥ
a kiṃ nu syād adhikaṃ tasmād yad ahaṃ drupadātmajām
c draupadīṃ karṇa paśyeyaṃ kāṣāyavasanāṃ vane
a yadi māṃ dharmarājaś ca bhīmasenaś ca pāṇḍavaḥ
c yuktaṃ paramayā lakṣmyā paśyetāṃ jīvitaṃ bhavet
a upāyaṃ na tu paśyāmi yena gacchema tad vanam
c yathā cābhyanujānīyād gacchantaṃ māṃ mahīpatiḥ
a sa saubalena sahitas tathā duḥśāsanena ca
c upāyaṃ paśya nipuṇaṃ yena gacchema tad vanam
a aham apy adya niścitya gamanāyetarāya vā
c kālyam eva gamiṣyāmi samīpaṃ pārthivasya ha
a mayi tatropaviṣṭe tu bhīṣme ca kurusattame
c upāyo yo bhaved dṛṣṭas taṃ brūyāḥ sahasaubalaḥ
a tato bhīṣmasya rājñaś ca niśamya gamanaṃ prati
c vyavasāyaṃ kariṣye 'ham anunīya pitāmaham
a tathety uktvā tu te sarve jagmur āvasathān prati
c vyuṣitāyāṃ rajanyāṃ tu karṇo rājānam abhyayāt
a tato duryodhanaṃ karṇaḥ prahasann idam abravīt
c upāyaḥ paridṛṣṭo 'yaṃ taṃ nibodha janeśvara
a ghoṣā dvaitavane sarve tvatpratīkṣā narādhipa
c ghoṣayātrāpadeśena gamiṣyāmo na saṃśayaḥ
a ucitaṃ hi sadā gantuṃ ghoṣayātrāṃ viśāṃ pate
c evaṃ ca tvāṃ pitā rājan samanujñātum arhati
a tathā kathayamānau tau ghoṣayātrāviniścayam
c gāndhārarājaḥ śakuniḥ pratyuvāca hasann iva
a upāyo 'yaṃ mayā dṛṣṭo gamanāya nirāmayaḥ
c anujñāsyati no rājā codayiṣyati cāpy uta
a ghoṣā dvaitavane sarve tvatpratīkṣā narādhipa
c ghoṣayātrāpadeśena gamiṣyāmo na saṃśayaḥ
a tataḥ prahasitāḥ sarve te 'nyonyasya talān daduḥ
c tad eva ca viniścitya dadṛśuḥ kurusattamam
 vaiśaṃpāyana uvāca
a dhṛtarāṣṭraṃ tataḥ sarve dadṛśur janamejaya
c pṛṣṭvā sukham atho rājñaḥ pṛṣṭvā rājñā ca bhārata
a tatas tair vihitaḥ pūrvaṃ samaṅgo nāma ballavaḥ
c samīpasthās tadā gāvo dhṛtarāṣṭre nyavedayat
a anantaraṃ ca rādheyaḥ śakuniś ca viśāṃ pate
c āhatuḥ pārthivaśreṣṭhaṃ dhṛtarāṣṭraṃ janādhipam
a ramaṇīyeṣu deśeṣu ghoṣāḥ saṃprati kaurava
c smāraṇāsamayaḥ prāpto vatsānām api cāṅkanam
a mṛgayā cocitā rājann asmin kāle sutasya te
c duryodhanasya gamanaṃ tvam anujñātum arhasi
 dhṛtarāṣṭra uvāca
a mṛgayā śobhanā tāta gavāṃ ca samavekṣaṇam
c viśrambhas tu na gantavyo ballavānām iti smare
a te tu tatra naravyāghrāḥ samīpa iti naḥ śrutam
c ato nābhyanujānāmi gamanaṃ tatra vaḥ svayam
a chadmanā nirjitās te hi karśitāś ca mahāvane
c taponityāś ca rādheya samarthāś ca mahārathāḥ
a dharmarājo na saṃkrudhyed bhīmasenas tv amarṣaṇaḥ
c yajñasenasya duhitā teja eva tu kevalam
a yūyaṃ cāpy aparādhyeyur darpamohasamanvitāḥ
c tato vinirdaheyus te tapasā hi samanvitāḥ
a atha vā sāyudhā vīrā manyunābhipariplutāḥ
c sahitā baddhanistriṃśā daheyuḥ śastratejasā
a atha yūyaṃ bahutvāt tān ārabhadhvaṃ kathaṃ cana
c anāryaṃ paramaṃ tat syād aśakyaṃ tac ca me matam
a uṣito hi mahābāhur indraloke dhanaṃjayaḥ
c divyāny astrāṇy avāpyātha tataḥ pratyāgato vanam
a akṛtāstreṇa pṛthivī jitā bībhatsunā purā
c kiṃ punaḥ sa kṛtāstro 'dya na hanyād vo mahārathaḥ
a atha vā madvacaḥ śrutvā tatra yattā bhaviṣyatha
c udvignavāso viśrambhād duḥkhaṃ tatra bhaviṣyati
a atha vā sainikāḥ ke cid apakuryur yudhiṣṭhire
c tad abuddhikṛtaṃ karma doṣam utpādayec ca vaḥ
a tasmād gacchantu puruṣāḥ smāraṇāyāptakāriṇaḥ
c na svayaṃ tatra gamanaṃ rocaye tava bhārata
 śakunir uvāca
a dharmajñaḥ pāṇḍavo jyeṣṭhaḥ pratijñātaṃ ca saṃsadi
c tena dvādaśa varṣāṇi vastavyānīti bhārata
a anuvṛttāś ca te sarve pāṇḍavā dharmacāriṇaḥ
c yudhiṣṭhiraś ca kaunteyo na naḥ kopaṃ kariṣyati
a mṛgayāṃ caiva no gantum icchā saṃvardhate bhṛśam
c smāraṇaṃ ca cikīrṣāmo na tu pāṇḍavadarśanam
a na cānāryasamācāraḥ kaś cit tatra bhaviṣyati
c na ca tatra gamiṣyāmo yatra teṣāṃ pratiśrayaḥ
 vaiśaṃpāyana uvāca
a evam uktaḥ śakuninā dhṛtarāṣṭro janeśvaraḥ
c duryodhanaṃ sahāmātyam anujajñe na kāmataḥ
a anujñātas tu gāndhāriḥ karṇena sahitas tadā
c niryayau bharataśreṣṭho balena mahatā vṛtaḥ
a duḥśāsanena ca tathā saubalena ca devinā
c saṃvṛto bhrātṛbhiś cānyaiḥ strībhiś cāpi sahasraśaḥ
a taṃ niryāntaṃ mahābāhuṃ draṣṭuṃ dvaitavanaṃ saraḥ
c paurāś cānuyayuḥ sarve sahadārā vanaṃ ca tat
a aṣṭau rathasahasrāṇi trīṇi nāgāyutāni ca
c pattayo bahusāhasrā hayāś ca navatiḥ śatāḥ
a śakaṭāpaṇaveśyāś ca vaṇijo bandinas tathā
c narāś ca mṛgayāśīlāḥ śataśo 'tha sahasraśaḥ
a tataḥ prayāṇe nṛpateḥ sumahān abhavat svanaḥ
c prāvṛṣīva mahāvāyor uddhatasya viśāṃ pate
a gavyūtimātre nyavasad rājā duryodhanas tadā
c prayāto vāhanaiḥ sarvais tato dvaitavanaṃ saraḥ
 vaiśaṃpāyana uvāca
a atha duryodhano rājā tatra tatra vane vasan
c jagāma ghoṣān abhitas tatra cakre niveśanam
a ramaṇīye samājñāte sodake samahīruhe
c deśe sarvaguṇopete cakrur āvasathaṃ narāḥ
a tathaiva tatsamīpasthān pṛthagāvasathān bahūn
c karṇasya śakuneś caiva bhrātṝṇāṃ caiva sarvaśaḥ
a dadarśa sa tadā gāvaḥ śataśo 'tha sahasraśaḥ
c aṅkair lakṣaiś ca tāḥ sarvā lakṣayām āsa pārthivaḥ
a aṅkayām āsa vatsāṃś ca jajñe copasṛtās tv api
c bālavatsāś ca yā gāvaḥ kālayām āsa tā api
a atha sa smāraṇaṃ kṛtvā lakṣayitvā trihāyanān
c vṛto gopālakaiḥ prīto vyaharat kurunandanaḥ
a sa ca paurajanaḥ sarvaḥ sainikāś ca sahasraśaḥ
c yathopajoṣaṃ cikrīḍur vane tasmin yathāmarāḥ
a tato gopāḥ pragātāraḥ kuśalā nṛttavādite
c dhārtarāṣṭram upātiṣṭhan kanyāś caiva svalaṃkṛtāḥ
a sa strīgaṇavṛto rājā prahṛṣṭaḥ pradadau vasu
c tebhyo yathārham annāni pānāni vividhāni ca
a tatas te sahitāḥ sarve tarakṣūn mahiṣān mṛgān
c gavayarkṣavarāhāṃś ca samantāt paryakālayan
a sa tāñ śarair vinirbhindan gajān badhnan mahāvane
c ramaṇīyeṣu deśeṣu grāhayām āsa vai mṛgān
a gorasān upayuñjāna upabhogāṃś ca bhārata
c paśyan suramaṇīyāni puṣpitāni vanāni ca
a mattabhramarajuṣṭāni barhiṇābhirutāni ca
c agacchad ānupūrvyeṇa puṇyaṃ dvaitavanaṃ saraḥ
d mattabhramarasaṃjuṣṭaṃ nīlakaṇṭharavākulam
d saptacchadasamākīrṇaṃ puṃnāgabakulair yutam
e ṛddhyā paramayā yukto mahendra iva vajrabhṛt
a yadṛcchayā ca tadaho dharmaputro yudhiṣṭhiraḥ
c īje rājarṣiyajñena sadyaskena viśāṃ pate
e divyena vidhinā rājā vanyena kurusattamaḥ
f vidvadbhiḥ sahito dhīmān brāhmaṇair vanavāsibhiḥ
a kṛtvā niveśam abhitaḥ sarasas tasya kauravaḥ
c draupadyā sahito dhīmān dharmapatnyā narādhipaḥ
d bhīmārjunayamaiḥ sārdhaṃ sarābhyāśe tadāvasat
a tato duryodhanaḥ preṣyān ādideśa sahānujaḥ
c ākrīḍāvasathāḥ kṣipraṃ kriyantām iti bhārata
a te tathety eva kauravyam uktvā vacanakāriṇaḥ
c cikīrṣantas tadākrīḍāñ jagmur dvaitavanaṃ saraḥ
a senāgraṃ dhārtarāṣṭrasya prāptaṃ dvaitavanaṃ saraḥ
c praviśantaṃ vanadvāri gandharvāḥ samavārayan
a tatra gandharvarājo vai pūrvam eva viśāṃ pate
c kuberabhavanād rājann ājagāma gaṇāvṛtaḥ
a gaṇair apsarasāṃ caiva tridaśānāṃ tathātmajaiḥ
c vihāraśīlaḥ krīḍārthaṃ tena tat saṃvṛtaṃ saraḥ
a tena tat saṃvṛtaṃ dṛṣṭvā te rājaparicārakāḥ
c pratijagmus tato rājan yatra duryodhano nṛpaḥ
d te sametya tadā procur gantuṃ naivopalabhyate
d rakṣitaṃ bahubhiḥ śūrai rājan dvaitavanaṃ saraḥ
d nyavedayaṃs tato rājñe gandharvās tatra bhārata
a sa tu teṣāṃ vacaḥ śrutvā sainikān yuddhadurmadān
c preṣayām āsa kauravya utsārayata tān iti
a tasya tad vacanaṃ śrutvā rājñaḥ senāgrayāyinaḥ
c saro dvaitavanaṃ gatvā gandharvān idam abruvan
a rājā duryodhano nāma dhṛtarāṣṭrasuto balī
c vijihīrṣur ihāyāti tadartham apasarpata
a evam uktās tu gandharvāḥ prahasanto viśāṃ pate
c pratyabruvaṃs tān puruṣān idaṃ suparuṣaṃ vacaḥ
a na cetayati vo rājā mandabuddhiḥ suyodhanaḥ
c yo 'smān ājñāpayaty evaṃ vaśyān iva divaukasaḥ
a yūyaṃ mumūrṣavaś cāpi mandaprajñā na saṃśayaḥ
c ye tasya vacanād evam asmān brūta vicetasaḥ
a gacchata tvaritāḥ sarve yatra rājā sa kauravaḥ
c dveṣyaṃ mādyaiva gacchadhvaṃ dharmarājaniveśanam
a evam uktās tu gandharvai rājñaḥ senāgrayāyinaḥ
c saṃprādravan yato rājā dhṛtarāṣṭrasuto 'bhavat
 vaiśaṃpāyana uvāca
a tatas te sahitāḥ sarve duryodhanam upāgaman
c abruvaṃś ca mahārāja yad ūcuḥ kauravaṃ prati
a gandharvair vārite sainye dhārtarāṣṭraḥ pratāpavān
c amarṣapūrṇaḥ sainyāni pratyabhāṣata bhārata
a śāsatainān adharmajñān mama vipriyakāriṇaḥ
c yadi prakrīḍito devaiḥ sarvaiḥ saha śatakratuḥ
d vayam atra yathāprītāḥ krīḍiṣyāmo nirantaram
a duryodhanavacaḥ śrutvā dhārtarāṣṭrā mahābalāḥ
c sarva evābhisaṃnaddhā yodhāś cāpi sahasraśaḥ
a tataḥ pramathya gandharvāṃs tad vanaṃ viviśur balāt
c siṃhanādena mahatā pūrayanto diśo daśa
a tato 'parair avāryanta gandharvaiḥ kurusainikāḥ
b sāmnaiva tatra vikrāntā mā sāhasam iti prabho
c te vāryamāṇā gandharvaiḥ sāmnaiva vasudhādhipa
e tān anādṛtya gandharvāṃs tad vanaṃ viviśur mahat
a yadā vācā na tiṣṭhanti dhārtarāṣṭrāḥ sarājakāḥ
c tatas te khecarāḥ sarve citrasene nyavedayan
a gandharvarājas tān sarvān abravīt kauravān prati
c anāryāñ śāsatety evaṃ citraseno 'tyamarṣaṇaḥ
a anujñātās tu gandharvāś citrasenena bhārata
c pragṛhītāyudhāḥ sarve dhārtarāṣṭrān abhidravan
a tān dṛṣṭvā patataḥ śīghrān gandharvān udyatāyudhān
c sarve te prādravan saṃkhye dhārtarāṣṭrasya paśyataḥ
a tān dṛṣṭvā dravataḥ sarvān dhārtarāṣṭrān parāṅmukhān
c vaikartanas tadā vīro nāsīt tatra parāṅmukhaḥ
a āpatantīṃ tu saṃprekṣya gandharvāṇāṃ mahācamūm
c mahatā śaravarṣeṇa rādheyaḥ pratyavārayat
a kṣuraprair viśikhair bhallair vatsadantais tathāyasaiḥ
c gandharvāñ śataśo 'bhyaghnaṃl laghutvāt sūtanandanaḥ
a pātayann uttamāṅgāni gandharvāṇāṃ mahārathaḥ
c kṣaṇena vyadhamat sarvāṃ citrasenasya vāhinīm
a te vadhyamānā gandharvāḥ sūtaputreṇa dhīmatā
c bhūya evābhyavartanta śataśo 'tha sahasraśaḥ
a gandharvabhūtā pṛthivī kṣaṇena samapadyata
c āpatadbhir mahāvegaiś citrasenasya sainikaiḥ
a atha duryodhano rājā śakuniś cāpi saubalaḥ
c duḥśāsano vikarṇaś ca ye cānye dhṛtarāṣṭrajāḥ
e nyahanaṃs tat tadā sainyaṃ rathair garuḍanisvanaiḥ
a bhūyaś ca yodhayām āsuḥ kṛtvā karṇam athāgrataḥ
c mahatā rathaghoṣeṇa hayacāreṇa cāpy uta
e vaikartanaṃ parīpsanto gandharvān samavārayan
a tataḥ saṃnyapatan sarve gandharvāḥ kauravaiḥ saha
c tadā sutumulaṃ yuddham abhaval lomaharṣaṇam
a tatas te mṛdavo 'bhūvan gandharvāḥ śarapīḍitāḥ
c uccukruśuś ca kauravyā gandharvān prekṣya pīḍitān
a gandharvāṃs trāsitān dṛṣṭvā citraseno 'tyamarṣaṇaḥ
c utpapātāsanāt kruddho vadhe teṣāṃ samāhitaḥ
a tato māyāstram āsthāya yuyudhe citramārgavit
b tena muktāḥ śarā ghorāḥ sūryaraśmisamaprabhāḥ
b viyat saṃchādayām āsur na vavau tatra mārutaḥ
b hastyārohā hatāḥ petur hastibhiḥ saha bhārata
b hayārohāś ca sahayai rathaiś ca rathinas tathā
b pattayaś ca yathā petur viśastāḥ śaravṛṣṭibhiḥ
c tayāmuhyanta kauravyāś citrasenasya māyayā
a ekaiko hi tadā yodho dhārtarāṣṭrasya bhārata
c paryavartata gandharvair daśabhir daśabhiḥ saha
a tataḥ saṃpīḍyamānās te balena mahatā tadā
c prādravanta raṇe bhītā yatra rājā yudhiṣṭhiraḥ
a bhajyamāneṣv anīkeṣu dhārtarāṣṭreṣu sarvaśaḥ
c karṇo vaikartano rājaṃs tasthau girir ivācalaḥ
a duryodhanaś ca karṇaś ca śakuniś cāpi saubalaḥ
c gandharvān yodhayāṃ cakruḥ samare bhṛśavikṣatāḥ
a sarva eva tu gandharvāḥ śataśo 'tha sahasraśaḥ
c jighāṃsamānāḥ sahitāḥ karṇam abhyadravan raṇe
a asibhiḥ paṭṭiśaiḥ śūlair gadābhiś ca mahābalāḥ
c sūtaputraṃ jighāṃsantaḥ samantāt paryavārayan
a anye 'sya yugam acchindan dhvajam anye nyapātayan
c īṣām anye hayān anye sūtam anye nyapātayan
a anye chatraṃ varūthaṃ ca bandhuraṃ ca tathāpare
b pragṛhītāyudhā vīrāś citrasenapurogamāḥ
b anye saṃpūrṇayām āsuś cakre cākṣau tathāpare
c gandharvā bahusāhasrāḥ khaṇḍaśo 'bhyahanan ratham
a tato rathād avaplutya sūtaputro 'sicarmabhṛt
b aṃsāvalambitadhanur dhāvamāno mahābalaḥ
c vikarṇaratham āsthāya mokṣāyāśvān acodayat
 vaiśaṃpāyana uvāca
a gandharvais tu mahārāja bhagne karṇe mahārathe
c saṃprādravac camūḥ sarvā dhārtarāṣṭrasya paśyataḥ
a tān dṛṣṭvā dravataḥ sarvān dhārtarāṣṭrān parāṅmukhān
c duryodhano mahārāja nāsīt tatra parāṅmukhaḥ
a tām āpatantīṃ saṃprekṣya gandharvāṇāṃ mahācamūm
c mahatā śaravarṣeṇa so 'bhyavarṣad ariṃdamaḥ
a acintya śaravarṣaṃ tu gandharvās tasya taṃ ratham
c duryodhanaṃ jighāṃsantaḥ samantāt paryavārayan
a yugam īṣāṃ varūthaṃ ca tathaiva dhvajasārathī
c aśvāṃs triveṇuṃ talpaṃ ca tilaśo 'bhyahanan ratham
a duryodhanaṃ citraseno virathaṃ patitaṃ bhuvi
c abhidrutya mahābāhur jīvagrāham athāgrahīt
d tasya bāhū mahārāja baddhvā rajjvā mahāratham
d āropya svaṃ mahārāja citraseno nanāda ha
a tasmin gṛhīte rājendra sthitaṃ duḥśāsanaṃ rathe
c paryagṛhṇanta gandharvāḥ parivārya samantataḥ
a viviṃśatiṃ citrasenam ādāyānye pradudruvuḥ
c vindānuvindāv apare rājadārāṃś ca sarvaśaḥ
a sainyās tu dhārtarāṣṭrasya gandharvaiḥ samabhidrutāḥ
c pūrvaṃ prabhagnaiḥ sahitāḥ pāṇḍavān abhyayus tadā
a śakaṭāpaṇaveśyāś ca yānayugyaṃ ca sarvaśaḥ
c śaraṇaṃ pāṇḍavāñ jagmur hriyamāṇe mahīpatau
a priyadarśano mahābāhur dhārtarāṣṭro mahābalaḥ
c gandharvair hriyate rājā pārthās tam anudhāvata
a duḥśāsano durviṣaho durmukho durjayas tathā
c baddhvā hriyante gandharvai rājadārāś ca sarvaśaḥ
a iti duryodhanāmātyāḥ krośanto rājagṛddhinaḥ
c ārtā dīnasvarāḥ sarve yudhiṣṭhiram upāgaman
a tāṃs tathā vyathitān dīnān bhikṣamāṇān yudhiṣṭhiram
c vṛddhān duryodhanāmātyān bhīmaseno 'bhyabhāṣata
d pragṛhītāyudhān vīrāṃś citrasenapurogamān
d mahatā hi prayatnena saṃnahya gajavājibhiḥ
a anyathā vartamānānām artho jāto 'yam anyathā
c asmābhir yad anuṣṭheyaṃ gandharvais tad anuṣṭhitam
a durmantritam idaṃ tāta rājño durdyūtadevinaḥ
b dīnān duryodhanasyāsmān draṣṭukāmasya durmateḥ
c dveṣṭāram anye klībasya pātayantīti naḥ śrutam
a tad idaṃ kṛtaṃ naḥ pratyakṣaṃ gandharvair atimānuṣam
c diṣṭyā loke pumān asti kaś cid asmatpriye sthitaḥ
e yenāsmākaṃ hṛto bhāra āsīnānāṃ sukhāvahaḥ
a śītavātātapasahāṃs tapasā caiva karśitān
c samastho viṣamasthān hi draṣṭum icchati durmatiḥ
a adharmacāriṇas tasya kauravyasya durātmanaḥ
c ye śīlam anuvartante te paśyanti parābhavam
a adharmo hi kṛtas tena yenaitad upaśikṣitam
c anṛśaṃsās tu kaunteyās tasyādhyakṣān bravīmi vaḥ
a evaṃ bruvāṇaṃ kaunteyaṃ bhīmasenam amarṣaṇam
c na kālaḥ paruṣasyāyam iti rājābhyabhāṣata
 yudhiṣṭhira uvāca
a asmān abhigatāṃs tāta bhayārtāñ śaraṇaiṣiṇaḥ
c kauravān viṣamaprāptān kathaṃ brūyās tvam īdṛśam
d rakṣaṇīyā mahābāho maivaṃ vada mahāmate
a bhavanti bhedā jñātīnāṃ kalahāś ca vṛkodara
c prasaktāni ca vairāṇi jñātidharmo na naśyati
a yadā tu kaś cij jñātīnāṃ bāhyaḥ prārthayate kulam
c na marṣayanti tat santo bāhyenābhipramarṣaṇam
d paraiḥ paribhave prāpte vayaṃ pañcottaraṃ śatam
d parasparavirodhe tu vayaṃ pañca śataṃ tu te
a jānāti hy eṣa durbuddhir asmān iha ciroṣitān
c sa eṣa paribhūyāsmān akārṣīd idam apriyam
a duryodhanasya grahaṇād gandharveṇa balād raṇe
c strīṇāṃ bāhyābhimarśāc ca hataṃ bhavati naḥ kulam
a śaraṇaṃ ca prapannānāṃ trāṇārthaṃ ca kulasya naḥ
c uttiṣṭhadhvaṃ naravyāghrāḥ sajjībhavata māciram
a arjunaś ca yamau caiva tvaṃ ca bhīmāparājitaḥ
c mokṣayadhvaṃ dhārtarāṣṭraṃ hriyamāṇaṃ suyodhanam
a ete rathā naravyāghrāḥ sarvaśastrasamanvitāḥ
b dhṛtarāṣṭrasya putrāṇāṃ vimalāḥ kāñcanadhvajāḥ
b sasvanān adhirohadhvaṃ nityasajjān imān rathān
c indrasenādibhiḥ sūtaiḥ saṃyatāḥ kanakadhvajāḥ
a etān āsthāya vai tāta gandharvān yoddhum āhave
c suyodhanasya mokṣāya prayatadhvam atandritāḥ
a ya eva kaś cid rājanyaḥ śaraṇārtham ihāgatam
c paraṃ śaktyābhirakṣeta kiṃ punas tvaṃ vṛkodara
a ka ihānyo bhavet trāṇam abhidhāveti coditaḥ
c prāñjaliṃ śaraṇāpannaṃ dṛṣṭvā śatrum api dhruvam
a varapradānaṃ rājyaṃ ca putrajanma ca pāṇḍava
c śatroś ca mokṣaṇaṃ kleśāt trīṇi caikaṃ ca tat samam
d ete śataṃ vayaṃ pañca yāvad vayaṃ parasparam
d parais tu paribhūtānāṃ vayaṃ pañca śatottaram
a kiṃ hy abhyadhikam etasmād yad āpannaḥ suyodhanaḥ
c tvadbāhubalam āśritya jīvitaṃ parimārgati
a svayam eva pradhāveyaṃ yadi na syād vṛkodara
c vitato 'yaṃ kratur vīra na hi me 'tra vicāraṇā
d paraiḥ paribhave prāpte vayaṃ pañcottaraṃ śatam
d parasparavirodhe tu vayaṃ pañcaiva te śatam
a sāmnaiva tu yathā bhīma mokṣayethāḥ suyodhanam
b yathāsau mṛduyuktena muñce bhīma sakauravān
c tathā sarvair upāyais tvaṃ yatethāḥ kurunandana
a na sāmnā pratipadyeta yadi gandharvarāḍ asau
c parākrameṇa mṛdunā mokṣayethāḥ suyodhanam
a athāsau mṛduyuddhena na muñced bhīma kauravān
c sarvopāyair vimocyās te nigṛhya paripanthinaḥ
a etāvad dhi mayā śakyaṃ saṃdeṣṭuṃ vai vṛkodara
c vaitāne karmaṇi tate vartamāne ca bhārata
d varapradānaṃ sumahad yācakasya prakīrtitam
 vaiśaṃpāyana uvāca
a ajātaśatror vacanaṃ tac chrutvā tu dhanaṃjayaḥ
c pratijajñe guror vākyaṃ kauravāṇāṃ vimokṣaṇam
 arjuna uvāca
a yadi sāmnā na mokṣyanti gandharvā dhṛtarāṣṭrajān
c adya gandharvarājasya bhūmiḥ pāsyati śoṇitam
 vaiśaṃpāyana uvāca
a arjunasya tu tāṃ śrutvā pratijñāṃ satyavādinaḥ
c kauravāṇāṃ tadā rājan punaḥ pratyāgataṃ manaḥ
d evam uktas tu kaunteyaḥ punar vākyam abhāṣata
d kopasaṃraktanayanaṃ pūrvavairam anusmaran
d purā jatugṛhe 'nena dagdhum asmān yudhiṣṭhira
d durbuddhir hi kṛtā vīra tadā daivena rakṣitāḥ
d dyūtakāle 'pi kaunteya vṛjināni kṛtāni vai
d draupadyāś ca parāmarśaḥ keśagrahaṇam eva ca
d vastrāpaharaṇaṃ caiva sabhāmadhye kṛtāni vai
d purā kṛtānāṃ pāpānāṃ phalaṃ bhuṅkte suyodhanaḥ
d asmābhir eva kartavyo dhārtarāṣṭrasya nigrahaḥ
d anyena tu kṛtaṃ tad vai maitram asmākam icchatā
d upakārī tu gandharvo mā rājan vimanā bhava
d etasminn antare rājaṃś citrasenena vai hṛtaḥ
d vilalāpa suduḥkhārto hriyamāṇaḥ suyodhanaḥ
d yudhiṣṭhira mahābāho sarvadharmabhṛtāṃ vara
d saputrān sahadārāṃś ca gandharveṇa hṛtān balāt
d pāṇḍuputra mahābāho kauravāṇāṃ yaśaskara
d sarvadharmabhṛtāṃ śreṣṭha gandharveṇa hṛtaṃ balāt
d rakṣasva puruṣavyāghra yudhiṣṭhira mahāyaśaḥ
d bhrātaraṃ te mahābāho baddhvā nayati mām ayam
d duḥśāsanaṃ durviṣahaṃ durmukhaṃ durjayaṃ tathā
d baddhvā haranti gandharvā asmaddārāṃś ca sarvaśaḥ
d anudhāvata māṃ kṣipraṃ rakṣadhvaṃ puruṣottamāḥ
d yamau mām anudhāvetāṃ rakṣārthaṃ mama sāyudhau
d kuruvaṃśasya sumahad ayaśaḥ prāptam īdṛśam
d vyapohayadhvaṃ gandharvāñ jitvā vīryeṇa pāṇḍavāḥ
d evaṃ vilapamānasya kauravasyārtayā girā
d śrutvā vilāpaṃ saṃbhrānto ghṛṇayābhipariplutaḥ
d yudhiṣṭhiraḥ punar vākyaṃ bhīmasenam athābravīt
 vaiśaṃpāyana uvāca
a yudhiṣṭhiravacaḥ śrutvā bhīmasenapurogamāḥ
c prahṛṣṭavadanāḥ sarve samuttasthur nararṣabhāḥ
a abhedyāni tataḥ sarve samanahyanta bhārata
c jāmbūnadavicitrāṇi kavacāni mahārathāḥ
d āyudhāni ca divyāni vividhāni samādadhuḥ
a te daṃśitā rathaiḥ sarve dhvajinaḥ saśarāsanāḥ
c pāṇḍavāḥ pratyadṛśyanta jvalitā iva pāvakāḥ
a tān rathān sādhu saṃpannān saṃyuktāñ javanair hayaiḥ
c āsthāya rathaśārdūlāḥ śīghram eva yayus tataḥ
a tataḥ kauravasainyānāṃ prādurāsīn mahāsvanaḥ
c prayātān sahitān dṛṣṭvā pāṇḍuputrān mahārathān
a jitakāśinaś ca khacarās tvaritāś ca mahārathāḥ
c kṣaṇenaiva vane tasmin samājagmur abhītavat
a nyavartanta tataḥ sarve gandharvā jitakāśinaḥ
c dṛṣṭvā rathagatān vīrān pāṇḍavāṃś caturo raṇe
a tāṃs tu vibhrājato dṛṣṭvā lokapālān ivodyatān
c vyūḍhānīkā vyatiṣṭhanta gandhamādanavāsinaḥ
a rājñas tu vacanaṃ śrutvā dharmarājasya dhīmataḥ
c krameṇa mṛdunā yuddham upakrāmanta bhārata
a na tu gandharvarājasya sainikā mandacetasaḥ
c śakyante mṛdunā śreyaḥ pratipādayituṃ tadā
a tatas tān yudhi durdharṣaḥ savyasācī paraṃtapaḥ
c sāntvapūrvam idaṃ vākyam uvāca khacarān raṇe
d visarjayata rājānaṃ bhrātaraṃ me suyodhanam
a naitad gandharvarājasya yuktaṃ karma jugupsitam
c paradārābhimarśaś ca mānuṣaiś ca samāgamaḥ
a utsṛjadhvaṃ mahāvīryān dhṛtarāṣṭrasutān imān
c dārāṃś caiṣāṃ vimuñcadhvaṃ dharmarājasya śāsanāt
a evam uktās tu gandharvāḥ pāṇḍavena yaśasvinā
c utsmayantas tadā pārtham idaṃ vacanam abruvan
a ekasyaiva vayaṃ tāta kuryāma vacanaṃ bhuvi
c yasya śāsanam ājñāya carāma vigatajvarāḥ
a tenaikena yathādiṣṭaṃ tathā vartāma bhārata
c na śāstā vidyate 'smākam anyas tasmāt sureśvarāt
a evam uktas tu gandharvaiḥ kuntīputro dhanaṃjayaḥ
c gandharvān punar evedaṃ vacanaṃ pratyabhāṣata
a yadi sāmnā na mokṣadhvaṃ gandharvā dhṛtarāṣṭrajam
c mokṣayiṣyāmi vikramya svayam eva suyodhanam
a evam uktvā tataḥ pārthaḥ savyasācī dhanaṃjayaḥ
c sasarja niśitān bāṇān khacarān khacarān prati
a tathaiva śaravarṣeṇa gandharvās te balotkaṭāḥ
c pāṇḍavān abhyavartanta pāṇḍavāś ca divaukasaḥ
a tataḥ sutumulaṃ yuddhaṃ gandharvāṇāṃ tarasvinām
c babhūva bhīmavegānāṃ pāṇḍavānāṃ ca bhārata
 vaiśaṃpāyana uvāca
a tato divyāstrasaṃpannā gandharvā hemamālinaḥ
c visṛjantaḥ śarān dīptān samantāt paryavārayan
a catvāraḥ pāṇḍavā vīrā gandharvāś ca sahasraśaḥ
c raṇe saṃnyapatan rājaṃs tad adbhutam ivābhavat
a yathā karṇasya ca ratho dhārtarāṣṭrasya cobhayoḥ
c gandharvaiḥ śataśaś chinnau tathā teṣāṃ pracakrire
a tān samāpatato rājan gandharvāñ śataśo raṇe
c pratyagṛhṇan naravyāghrāḥ śaravarṣair anekaśaḥ
a avakīryamāṇāḥ khagamāḥ śaravarṣaiḥ samantataḥ
c na śekuḥ pāṇḍuputrāṇāṃ samīpe parivartitum
a abhikruddhān abhiprekṣya gandharvān arjunas tadā
c lakṣayitvātha divyāni mahāstrāṇy upacakrame
d tān samāpatato rājan divyāstrair abhivarṣayan
a sahasrāṇāṃ sahasraṃ sa prāhiṇod yamasādanam
c āgneyenārjunaḥ saṃkhye gandharvāṇāṃ balotkaṭaḥ
a tathā bhīmo maheṣvāsaḥ saṃyuge balināṃ varaḥ
c gandharvāñ śataśo rājañ jaghāna niśitaiḥ śaraiḥ
a mādrīputrāv api tathā yudhyamānau balotkaṭau
c parigṛhyāgrato rājañ jaghnatuḥ śataśaḥ parān
a te vadhyamānā gandharvā divyair astrair mahātmabhiḥ
c utpetuḥ kham upādāya dhṛtarāṣṭrasutāṃs tataḥ
a tān utpatiṣṇūn buddhvā tu kuntīputro dhanaṃjayaḥ
c mahatā śarajālena samantāt paryavārayat
a te baddhāḥ śarajālena śakuntā iva pañjare
c vavarṣur arjunaṃ krodhād gadāśaktyṛṣṭivṛṣṭibhiḥ
a gadāśaktyasivṛṣṭīs tā nihatya sa mahāstravit
c gātrāṇi cāhanad bhallair gandharvāṇāṃ dhanaṃjayaḥ
a śirobhiḥ prapatadbhiś ca caraṇair bāhubhis tathā
c aśmavṛṣṭir ivābhāti pareṣām abhavad bhayam
a te vadhyamānā gandharvāḥ pāṇḍavena mahātmanā
c bhūmiṣṭham antarikṣasthāḥ śaravarṣair avākiran
a teṣāṃ tu śaravarṣāṇi savyasācī paraṃtapaḥ
c astraiḥ saṃvārya tejasvī gandharvān pratyavidhyata
a sthūṇākarṇendrajālaṃ ca sauraṃ cāpi tathārjunaḥ
c āgneyaṃ cāpi saumyaṃ ca sasarja kurunandanaḥ
a te dahyamānā gandharvāḥ kuntīputrasya sāyakaiḥ
c daiteyā iva śakreṇa viṣādam agaman param
a ūrdhvam ākramamāṇāś ca śarajālena vāritāḥ
c visarpamāṇā bhallaiś ca vāryante savyasācinā
a gandharvāṃs trāsitān dṛṣṭvā kuntīputreṇa dhīmatā
c citraseno gadāṃ gṛhya savyasācinam ādravat
a tasyābhipatatas tūrṇaṃ gadāhastasya saṃyuge
c gadāṃ sarvāyasīṃ pārthaḥ śaraiś ciccheda saptadhā
a sa gadāṃ bahudhā dṛṣṭvā kṛttāṃ bāṇais tarasvinā
c saṃvṛtya vidyayātmānaṃ yodhayām āsa pāṇḍavam
e astrāṇi tasya divyāni yodhayām āsa khe sthitaḥ
f divyair astrais tadā vīraḥ paryavārayad arjunaḥ
f sa vāryamāṇas tair astrair arjunena mahātmanā
a gandharvarājo balavān māyayāntarhitas tadā
c antarhitaṃ samālakṣya praharantam athārjunaḥ
e tāḍayām āsa khacarair divyāstrapratimantritaiḥ
a antardhānavadhaṃ cāsya cakre kruddho 'rjunas tadā
c śabdavedhyam upāśritya bahurūpo dhanaṃjayaḥ
a sa vadhyamānas tair astrair arjunena mahātmanā
c athāsya darśayām āsa tadātmānaṃ priyaḥ sakhā
d citrasenas tathovāca sakhāyaṃ yudhi viddhi mām
a citrasenam athālakṣya sakhāyaṃ yudhi durbalam
c saṃjahārāstram atha tat prasṛṣṭaṃ pāṇḍavarṣabhaḥ
a dṛṣṭvā tu pāṇḍavāḥ sarve saṃhṛtāstraṃ dhanaṃjayam
c saṃjahruḥ pradrutān aśvāñ śaravegān dhanūṃṣi ca
a citrasenaś ca bhīmaś ca savyasācī yamāv api
c pṛṣṭvā kauśalam anyonyaṃ ratheṣv evāvatasthire
 vaiśaṃpāyana uvāca
a tato 'rjunaś citrasenaṃ prahasann idam abravīt
c madhye gandharvasainyānāṃ maheṣvāso mahādyutiḥ
a kiṃ te vyavasitaṃ vīra kauravāṇāṃ vinigrahe
c kimarthaṃ ca sadāro 'yaṃ nigṛhītaḥ suyodhanaḥ
 citrasena uvāca
a vidito 'yam abhiprāyas tatrasthena mahātmanā
c duryodhanasya pāpasya karṇasya ca dhanaṃjaya
a vanasthān bhavato jñātvā kliśyamānān anarhavat
c ime 'vahasituṃ prāptā draupadīṃ ca yaśasvinīm
d samastho viṣamasthāṃs tān drakṣyāmīty anavasthitān
a jñātvā cikīrṣitaṃ caiṣāṃ mām uvāca sureśvaraḥ
c gaccha duryodhanaṃ baddhvā sāmātyaṃ tvam ihānaya
a dhanaṃjayaś ca te rakṣyaḥ saha bhrātṛbhir āhave
c sa hi priyaḥ sakhā tubhyaṃ śiṣyaś ca tava pāṇḍavaḥ
a vacanād devarājasya tato 'smīhāgato drutam
c ayaṃ durātmā baddhaś ca gamiṣyāmi surālayam
d neṣyāmy enaṃ durātmānaṃ pākaśāsanaśāsanāt
 arjuna uvāca
a utsṛjyatāṃ citrasena bhrātāsmākaṃ suyodhanaḥ
c dharmarājasya saṃdeśān mama ced icchasi priyam
 citrasena uvāca
a pāpo 'yaṃ nityasaṃduṣṭo na vimokṣaṇam arhati
c pralabdhā dharmarājasya kṛṣṇāyāś ca dhanaṃjaya
a nedaṃ cikīrṣitaṃ tasya kuntīputro mahāvrataḥ
c jānāti dharmarājo hi śrutvā kuru yathecchasi
 vaiśaṃpāyana uvāca
a te sarva eva rājānam abhijagmur yudhiṣṭhiram
c abhigamya ca tat sarvaṃ śaśaṃsus tasya duṣkṛtam
a ajātaśatrus tac chrutvā gandharvasya vacas tadā
c mokṣayām āsa tān sarvān gandharvān praśaśaṃsa ca
a diṣṭyā bhavadbhir balibhiḥ śaktaiḥ sarvair na hiṃsitaḥ
c durvṛtto dhārtarāṣṭro 'yaṃ sāmātyajñātibāndhavaḥ
a upakāro mahāṃs tāta kṛto 'yaṃ mama khecarāḥ
c kulaṃ na paribhūtaṃ me mokṣeṇāsya durātmanaḥ
a ājñāpayadhvam iṣṭāni prīyāmo darśanena vaḥ
c prāpya sarvān abhiprāyāṃs tato vrajata māciram
a anujñātās tu gandharvāḥ pāṇḍuputreṇa dhīmatā
c sahāpsarobhiḥ saṃhṛṣṭāś citrasenamukhā yayuḥ
d devalokaṃ tato gatvā gandharvaiḥ sahitās tadā
d nyavedayac ca tat sarvaṃ citrasenaḥ śatakratoḥ
a devarāḍ api gandharvān mṛtāṃs tān samajīvayat
c divyenāmṛtavarṣeṇa ye hatāḥ kauravair yudhi
d citrasenas tadā vākyam uvāca prauḍhayā girā
d muñcadhvaṃ sānujāmātyaṃ sadāraṃ ca suyodhanam
d gandharvās tu vacaḥ śrutvā citrasenasya vai drutam
d rājānaṃ mokṣayām āsur baddhaṃ nigaḍabandhanaiḥ
d sadāraṃ sānugāmātyaṃ bāṇajālamaye vane
d luṭhantaś cāpi te sarve yudhiṣṭhirasamīpataḥ
d patitā lajjitāś caiva tasthuś cādhomukhās tadā
d yudhiṣṭhiro 'pi dayayā tān samīkṣya tathāgatān
a jñātīṃs tān avamucyātha rājadārāṃś ca sarvaśaḥ
c kṛtvā ca duṣkaraṃ karma prītiyuktāś ca pāṇḍavāḥ
a sastrīkumāraiḥ kurubhiḥ pūjyamānā mahārathāḥ
c babhrājire mahātmānaḥ kurumadhye yathāgnayaḥ
a tato duryodhanaṃ mucya bhrātṛbhiḥ sahitaṃ tadā
c yudhiṣṭhiraḥ sapraṇayam idaṃ vacanam abravīt
a mā sma tāta punaḥ kārṣīr īdṛśaṃ sāhasaṃ kva cit
c na hi sāhasakartāraḥ sukham edhanti bhārata
a svastimān sahitaḥ sarvair bhrātṛbhiḥ kurunandana
c gṛhān vraja yathākāmaṃ vaimanasyaṃ ca mā kṛthāḥ
a pāṇḍavenābhyanujñāto rājā duryodhanas tadā
b abhivādya dharmaputraṃ gatendriya ivāturaḥ
c vidīryamāṇo vrīḍena jagāma nagaraṃ prati
a tasmin gate kauraveye kuntīputro yudhiṣṭhiraḥ
c bhrātṛbhiḥ sahito vīraḥ pūjyamāno dvijātibhiḥ
a tapodhanaiś ca taiḥ sarvair vṛtaḥ śakra ivāmaraiḥ
c vane dvaitavane tasmin vijahāra mudā yutaḥ
 janamejaya uvāca
a śatrubhir jitabaddhasya pāṇḍavaiś ca mahātmabhiḥ
c mokṣitasya yudhā paścān mānasthasya durātmanaḥ
a katthanasyāvaliptasya garvitasya ca nityaśaḥ
c sadā ca pauruṣaudāryaiḥ pāṇḍavān avamanyataḥ
a duryodhanasya pāpasya nityāhaṃkāravādinaḥ
c praveśo hāstinapure duṣkaraḥ pratibhāti me
a tasya lajjānvitasyaiva śokavyākulacetasaḥ
c praveśaṃ vistareṇa tvaṃ vaiśaṃpāyana kīrtaya
 vaiśaṃpāyana uvāca
a dharmarājanisṛṣṭas tu dhārtarāṣṭraḥ suyodhanaḥ
c lajjayādhomukhaḥ sīdann upāsarpat suduḥkhitaḥ
a svapuraṃ prayayau rājā caturaṅgabalānugaḥ
c śokopahatayā buddhyā cintayānaḥ parābhavam
a vimucya pathi yānāni deśe suyavasodake
c saṃniviṣṭaḥ śubhe ramye bhūmibhāge yathepsitam
e hastyaśvarathapādātaṃ yathāsthānaṃ nyaveśayat
a athopaviṣṭaṃ rājānaṃ paryaṅke jvalanaprabhe
c upaplutaṃ yathā somaṃ rāhuṇā rātrisaṃkṣaye
e upagamyābravīt karṇo duryodhanam idaṃ tadā
a diṣṭyā jīvasi gāndhāre diṣṭyā naḥ saṃgamaḥ punaḥ
c diṣṭyā tvayā jitāś caiva gandharvāḥ kāmarūpiṇaḥ
a diṣṭyā samagrān paśyāmi bhrātṝṃs te kurunandana
c vijigīṣūn raṇān muktān nirjitārīn mahārathān
a ahaṃ tv abhidrutaḥ sarvair gandharvaiḥ paśyatas tava
c nāśaknuvaṃ sthāpayituṃ dīryamāṇāṃ svavāhinīm
a śarakṣatāṅgaś ca bhṛśaṃ vyapayāto 'bhipīḍitaḥ
c idaṃ tv atyadbhutaṃ manye yad yuṣmān iha bhārata
a ariṣṭān akṣatāṃś cāpi sadāradhanavāhanān
c vimuktān saṃprapaśyāmi tasmād yuddhād amānuṣāt
a naitasya kartā loke 'smin pumān vidyeta bhārata
c yatkṛtaṃ te mahārāja saha bhrātṛbhir āhave
a evam uktas tu karṇena rājā duryodhanas tadā
c uvācāvākśirā rājan bāṣpagadgadayā girā
 duryodhana uvāca
a ajānatas te rādheya nābhyasūyāmy ahaṃ vacaḥ
c jānāsi tvaṃ jitāñ śatrūn gandharvāṃs tejasā mayā
a āyodhitās tu gandharvāḥ suciraṃ sodarair mama
c mayā saha mahābāho kṛtaś cobhayataḥ kṣayaḥ
a māyādhikās tv ayudhyanta yadā śūrā viyadgatāḥ
c tadā no nasamaṃ yuddham abhavat saha khecaraiḥ
d asamarthās tatas tāṃs tu pratiyoddhuṃ viyadgatān
a parājayaṃ ca prāptāḥ sma raṇe bandhanam eva ca
c sabhṛtyāmātyaputrāś ca sadāradhanavāhanāḥ
e uccair ākāśamārgeṇa hriyāmas taiḥ suduḥkhitāḥ
a atha naḥ sainikāḥ ke cid amātyāś ca mahārathān
c upagamyābruvan dīnāḥ pāṇḍavāñ śaraṇapradān
a eṣa duryodhano rājā dhārtarāṣṭraḥ sahānujaḥ
c sāmātyadāro hriyate gandharvair divam āsthitaiḥ
a taṃ mokṣayata bhadraṃ vaḥ sahadāraṃ narādhipam
c parāmarśo mā bhaviṣyat kurudāreṣu sarvaśaḥ
d ity abruvan raṇān muktā dharmarājam upāgatāḥ
a evam ukte tu dharmātmā jyeṣṭhaḥ pāṇḍusutas tadā
c prasādya sodarān sarvān ājñāpayata mokṣaṇe
a athāgamya tam uddeśaṃ pāṇḍavāḥ puruṣarṣabhāḥ
c sāntvapūrvam ayācanta śaktāḥ santo mahārathāḥ
a yadā cāsmān na mumucur gandharvāḥ sāntvitā api
b ākāśacāriṇo vīrā nadanto jaladā iva
c tato 'rjunaś ca bhīmaś ca yamajau ca balotkaṭau
e mumucuḥ śaravarṣāṇi gandharvān pratyanekaśaḥ
a atha sarve raṇaṃ muktvā prayātāḥ khacarā divam
c asmān evābhikarṣanto dīnān muditamānasāḥ
a tataḥ samantāt paśyāmi śarajālena veṣṭitam
c amānuṣāṇi cāstrāṇi prayuñjānaṃ dhanaṃjayam
a samāvṛtā diśo dṛṣṭvā pāṇḍavena śitaiḥ śaraiḥ
c dhanaṃjayasakhātmānaṃ darśayām āsa vai tadā
a citrasenaḥ pāṇḍavena samāśliṣya paraṃtapaḥ
c kuśalaṃ paripapraccha taiḥ pṛṣṭaś cāpy anāmayam
a te sametya tathānyonyaṃ saṃnāhān vipramucya ca
c ekībhūtās tato vīrā gandharvāḥ saha pāṇḍavaiḥ
d parasparaṃ samāgamya prītyā paramayā yutāḥ
e apūjayetām anyonyaṃ citrasenadhanaṃjayau
 duryodhana uvāca
a citrasenaṃ samāgamya prahasann arjunas tadā
c idaṃ vacanam aklībam abravīt paravīrahā
a bhrātṝn arhasi no vīra moktuṃ gandharvasattama
c anarhā dharṣaṇaṃ hīme jīvamāneṣu pāṇḍuṣu
a evam uktas tu gandharvaḥ pāṇḍavena mahātmanā
c uvāca yat karṇa vayaṃ mantrayanto vinirgatāḥ
e draṣṭāraḥ sma sukhād dhīnān sadārān pāṇḍavān iti
f sthito rājye cyutān sthānāc chriyā hīnāñ śriyāvṛtāḥ
a tasminn uccāryamāṇe tu gandharveṇa vacasy atha
c bhūmer vivaram anvaicchaṃ praveṣṭuṃ vrīḍayānvitaḥ
a yudhiṣṭhiram athāgamya gandharvāḥ saha pāṇḍavaiḥ
c asmaddurmantritaṃ tasmai baddhāṃś cāsmān nyavedayan
a strīsamakṣam ahaṃ dīno baddhaḥ śatruvaśaṃ gataḥ
c yudhiṣṭhirasyopahṛtaḥ kiṃ nu duḥkham ataḥ param
a ye me nirākṛtā nityaṃ ripur yeṣām ahaṃ sadā
c tair mokṣito 'haṃ durbuddhir dattaṃ tair jīvitaṃ ca me
a prāptaḥ syāṃ yady ahaṃ vīra vadhaṃ tasmin mahāraṇe
c śreyas tad bhavitā mahyam evaṃbhūtaṃ na jīvitam
a bhaved yaśaḥ pṛthivyāṃ me khyātaṃ gandharvato vadhāt
c prāptāś ca lokāḥ puṇyāḥ syur mahendrasadane 'kṣayāḥ
a yat tv adya me vyavasitaṃ tac chṛṇudhvaṃ nararṣabhāḥ
c iha prāyam upāsiṣye yūyaṃ vrajata vai gṛhān
e bhrātaraś caiva me sarve prayāntv adya puraṃ prati
a karṇaprabhṛtayaś caiva suhṛdo bāndhavāś ca ye
c duḥśāsanaṃ puraskṛtya prayāntv adya puraṃ prati
a na hy ahaṃ pratiyāsyāmi puraṃ śatrunirākṛtaḥ
c śatrumānāpaho bhūtvā suhṛdāṃ mānakṛt tathā
d kāmaṃ raṇaśirasy adya śatrubhir vai vimānitaḥ
d kāraṇair asmy abhihitaḥ śatrubhir vai vimānitaḥ
d akāraṇe 'smy abhijitaḥ śatrubhir vai vimānitaḥ
a sa suhṛcchokado bhūtvā śatrūṇāṃ harṣavardhanaḥ
c vāraṇāhvayam āsādya kiṃ vakṣyāmi janādhipam
a bhīṣmo droṇaḥ kṛpo drauṇir viduraḥ saṃjayas tathā
c bāhlīkaḥ somadattaś ca ye cānye vṛddhasaṃmatāḥ
a brāhmaṇāḥ śreṇimukhyāś ca tathodāsīnavṛttayaḥ
c kiṃ māṃ vakṣyanti kiṃ cāpi prativakṣyāmi tān aham
a ripūṇāṃ śirasi sthitvā tathā vikramya corasi
c ātmadoṣāt paribhraṣṭaḥ kathaṃ vakṣyāmi tān aham
a durvinītāḥ śriyaṃ prāpya vidyām aiśvaryam eva ca
c tiṣṭhanti na ciraṃ bhadre yathāhaṃ madagarvitaḥ
a aho bata yathedaṃ me kaṣṭaṃ duścaritaṃ kṛtam
c svayaṃ durbuddhinā mohād yena prāpto 'smi saṃśayam
a tasmāt prāyam upāsiṣye na hi śakṣyāmi jīvitum
c cetayāno hi ko jīvet kṛcchrāc chatrubhir uddhṛtaḥ
a śatrubhiś cāvahasito mānī pauruṣavarjitaḥ
c pāṇḍavair vikramāḍhyaiś ca sāvamānam avekṣitaḥ
 vaiśaṃpāyana uvāca
a evaṃ cintāparigato duḥśāsanam athābravīt
c duḥśāsana nibodhedaṃ vacanaṃ mama bhārata
a pratīccha tvaṃ mayā dattam abhiṣekaṃ nṛpo bhava
c praśādhi pṛthivīṃ sphītāṃ karṇasaubalapālitām
a bhrātṝn pālaya visrabdhaṃ maruto vṛtrahā yathā
c bāndhavās tvopajīvantu devā iva śatakratum
a brāhmaṇeṣu sadā vṛttiṃ kurvīthāś cāpramādataḥ
c bandhūnāṃ suhṛdāṃ caiva bhavethās tvaṃ gatiḥ sadā
a jñātīṃś cāpy anupaśyethā viṣṇur devagaṇān iva
c guravaḥ pālanīyās te gaccha pālaya medinīm
a nandayan suhṛdaḥ sarvāñ śātravāṃś cāvabhartsayan
c kaṇṭhe cainaṃ pariṣvajya gamyatām ity uvāca ha
a tasya tad vacanaṃ śrutvā dīno duḥśāsano 'bravīt
c aśrukaṇṭhaḥ suduḥkhārtaḥ prāñjaliḥ praṇipatya ca
e sagadgadam idaṃ vākyaṃ bhrātaraṃ jyeṣṭham ātmanaḥ
a prasīdety apatad bhūmau dūyamānena cetasā
c duḥkhitaḥ pādayos tasya netrajaṃ jalam utsṛjan
a uktavāṃś ca naravyāghro naitad evaṃ bhaviṣyati
c vidīryet sanagā bhūmir dyauś cāpi śakalībhavet
e ravir ātmaprabhāṃ jahyāt somaḥ śītāṃśutāṃ tyajet
a vāyuḥ śaighryam atho jahyād dhimavāṃś ca parivrajet
c śuṣyet toyaṃ samudreṣu vahnir apy uṣṇatāṃ tyajet
a na cāhaṃ tvad ṛte rājan praśāseyaṃ vasuṃdharām
c punaḥ punaḥ prasīdeti vākyaṃ cedam uvāca ha
d śatrūṇāṃ śokakṛd rājan suhṛdāṃ śokanāśanaḥ
e tvam eva naḥ kule rājā bhaviṣyasi śataṃ samāḥ
a evam uktvā sa rājendra sasvanaṃ praruroda ha
c pādau saṃgṛhya mānārhau bhrātur jyeṣṭhasya bhārata
a tathā tau duḥkhitau dṛṣṭvā duḥśāsanasuyodhanau
c abhigamya vyathāviṣṭaḥ karṇas tau pratyabhāṣata
a viṣīdathaḥ kiṃ kauravyau bāliśyāt prākṛtāv iva
c na śokaḥ śocamānasya vinivarteta kasya cit
a yadā ca śocataḥ śoko vyasanaṃ nāpakarṣati
c sāmarthyaṃ kiṃ tv ataḥ śoke śocamānau prapaśyathaḥ
e dhṛtiṃ gṛhṇīta mā śatrūñ śocantau nandayiṣyathaḥ
f dhṛtimanto jayaṃ śatrūñ śocantau nābhaviṣyatha
a kartavyaṃ hi kṛtaṃ rājan pāṇḍavais tava mokṣaṇam
c nityam eva priyaṃ kāryaṃ rājño viṣayavāsibhiḥ
e pālyamānās tvayā te hi nivasanti gatajvarāḥ
a nārhasy evaṃgate manyuṃ kartuṃ prākṛtavad yathā
c viṣaṇṇās tava sodaryās tvayi prāyaṃ samāsthite
d tad alaṃ duḥkhitān etān kartuṃ sarvān narādhipa
d tad alaṃ duḥkhitān etān kartuṃ sarvān narādhipa
e uttiṣṭha vraja bhadraṃ te samāśvāsaya sodarān
a rājann adyāvagacchāmi taveha laghusattvatām
b alpatvaṃ ca tathā buddheḥ kāryāṇām avivekitām
c kim atra citraṃ yad vīra mokṣitaḥ pāṇḍavair asi
e sadyo vaśaṃ samāpannaḥ śatrūṇāṃ śatrukarśana
a senājīvaiś ca kauravya tathā viṣayavāsibhiḥ
c ajñātair yadi vā jñātaiḥ kartavyaṃ nṛpateḥ priyam
a prāyaḥ pradhānāḥ puruṣāḥ kṣobhayanty arivāhinīm
c nigṛhyante ca yuddheṣu mokṣyante ca svasainikaiḥ
a senājīvāś ca ye rājñāṃ viṣaye santi mānavāḥ
c taiḥ saṃgamya nṛpārthāya yatitavyaṃ yathātatham
a yady evaṃ pāṇḍavai rājan bhavadviṣayavāsibhiḥ
c yadṛcchayā mokṣito 'dya tatra kā paridevanā
a na caitat sādhu yad rājan pāṇḍavās tvāṃ nṛpottama
c svasenayā saṃprayāntaṃ nānuyānti sma pṛṣṭhataḥ
a śūrāś ca balavantaś ca saṃyugeṣv apalāyinaḥ
c bhavatas te sabhāyāṃ vai preṣyatāṃ pūrvam āgatāḥ
a pāṇḍaveyāni ratnāni tvam adyāpy upabhuñjase
c sattvasthān pāṇḍavān paśya na te prāyam upāviśan
d tad alaṃ te mahābāho buddhiḥ prāyopaveśane
e uttiṣṭha rājan bhadraṃ te na cintāṃ kartum arhasi
a avaśyam eva nṛpate rājño viṣayavāsibhiḥ
c priyāṇy ācaritavyāni tatra kā paridevanā
a madvākyam etad rājendra yady evaṃ na kariṣyasi
c sthāsyāmīha bhavatpādau śuśrūṣann arimardana
a notsahe jīvitum ahaṃ tvadvihīno nararṣabha
c prāyopaviṣṭas tu nṛpa rājñāṃ hāsyo bhaviṣyasi
 vaiśaṃpāyana uvāca
a evam uktas tu karṇena rājā duryodhanas tadā
c naivotthātuṃ manaś cakre svargāya kṛtaniścayaḥ
 vaiśaṃpāyana uvāca
a prāyopaviṣṭaṃ rājānaṃ duryodhanam amarṣaṇam
c uvāca sāntvayan rājañ śakuniḥ saubalas tadā
a samyag uktaṃ hi karṇena tac chrutaṃ kaurava tvayā
c mayāhṛtāṃ śriyaṃ sphītāṃ mohāt samapahāya kim
e tvam abuddhyā nṛpavara prāṇān utsraṣṭum icchasi
a adya cāpy avagacchāmi na vṛddhāḥ sevitās tvayā
c yaḥ samutpatitaṃ harṣaṃ dainyaṃ vā na niyacchati
e sa naśyati śriyaṃ prāpya pātram āmam ivāmbhasi
f yaḥ śokaṃ samanuprāptaṃ na niyacchati bhārata
f tam īdṛśaṃ naraṃ na śrīḥ kadā cid api sevate
a atibhīrum atiklībaṃ dīrghasūtraṃ pramādinam
c vyasanād viṣayākrāntaṃ na bhajanti nṛpaṃ śriyaḥ
a satkṛtasya hi te śoko viparīte kathaṃ bhavet
c mā kṛtaṃ śobhanaṃ pārthaiḥ śokam ālambya nāśaya
a yatra harṣas tvayā kāryaḥ satkartavyāś ca pāṇḍavāḥ
c tatra śocasi rājendra viparītam idaṃ tava
a prasīda mā tyajātmānaṃ tuṣṭaś ca sukṛtaṃ smara
c prayaccha rājyaṃ pārthānāṃ yaśo dharmam avāpnuhi
a kriyām etāṃ samājñāya kṛtaghno na bhaviṣyasi
c saubhrātraṃ pāṇḍavaiḥ kṛtvā samavasthāpya caiva tān
e pitryaṃ rājyaṃ prayacchaiṣāṃ tataḥ sukham avāpnuhi
a śakunes tu vacaḥ śrutvā duḥśāsanam avekṣya ca
c pādayoḥ patitaṃ vīraṃ viklavaṃ bhrātṛsauhṛdāt
a bāhubhyāṃ sādhujātābhyāṃ duḥśāsanam ariṃdamam
c utthāpya saṃpariṣvajya prītyājighrata mūrdhani
a karṇasaubalayoś cāpi saṃsmṛtya vacanāny asau
c nirvedaṃ paramaṃ gatvā rājā duryodhanas tadā
e vrīḍayābhiparītātmā nairāśyam agamat param
a suhṛdāṃ caiva tac chrutvā samanyur idam abravīt
c na dharmadhanasaukhyena naiśvaryeṇa na cājñayā
e naiva bhogaiś ca me kāryaṃ mā vihanyata gacchata
a niściteyaṃ mama matiḥ sthitā prāyopaveśane
c gacchadhvaṃ nagaraṃ sarve pūjyāś ca guravo mama
a ta evam uktāḥ pratyūcū rājānam arimardanam
c yā gatis tava rājendra sāsmākam api bhārata
e kathaṃ vā saṃpravekṣyāmas tvadvihīnāḥ puraṃ vayam
a sa suhṛdbhir amātyaiś ca bhrātṛbhiḥ svajanena ca
c bahuprakāram apy ukto niścayān na vyacālyata
a darbhaprastaram āstīrya niścayād dhṛtarāṣṭrajaḥ
c saṃspṛśyāpaḥ śucir bhūtvā bhūtalaṃ samupāśritaḥ
a kuśacīrāmbaradharaḥ paraṃ niyamam āsthitaḥ
c vāgyato rājaśārdūlaḥ sa svargagatikāṅkṣayā
e manasopacitiṃ kṛtvā nirasya ca bahiṣkriyāḥ
f tasthau prāyopaveśe 'tha matiṃ kṛtvā suniścayām
a atha taṃ niścayaṃ tasya buddhvā daiteyadānavāḥ
c pātālavāsino raudrāḥ pūrvaṃ devair vinirjitāḥ
a te svapakṣakṣayaṃ taṃ tu jñātvā duryodhanasya vai
c āhvānāya tadā cakruḥ karma vaitānasaṃbhavam
a bṛhaspatyuśanoktaiś ca mantrair mantraviśāradāḥ
c atharvavedaproktaiś ca yāś copaniṣadi kriyāḥ
e mantrajapyasamāyuktās tās tadā samavartayan
a juhvaty agnau haviḥ kṣīraṃ mantravat susamāhitāḥ
c brāhmaṇā vedavedāṅgapāragāḥ sudṛḍhavratāḥ
d adhvaryavo dānavānāṃ karma prāvartayaṃs tataḥ
a karmasiddhau tadā tatra jṛmbhamāṇā mahādbhutā
b tasmin yajñe dānavānāṃ vartamāne narādhipa
c kṛtyā samutthitā rājan kiṃ karomīti cābravīt
a āhur daityāś ca tāṃ tatra suprītenāntarātmanā
b kṛtyāṃ sutīkṣṇadantāgrāṃ dīptāṃ   śiroruhām
c prāyopaviṣṭaṃ rājānaṃ dhārtarāṣṭram ihānaya
a tatheti ca pratiśrutya sā kṛtyā prayayau tadā
c nimeṣād agamac cāpi yatra rājā suyodhanaḥ
a samādāya ca rājānaṃ praviveśa rasātalam
c dānavānāṃ muhūrtāc ca tam ānītaṃ nyavedayat
a tam ānītaṃ nṛpaṃ dṛṣṭvā rātrau saṃhatya dānavāḥ
c prahṛṣṭamanasaḥ sarve kiṃ cid utphullalocanāḥ
d dṛḍham enaṃ pariṣvajya pṛṣṭvā ca kuśalaṃ tadā
e sābhimānam idaṃ vākyaṃ duryodhanam athābruvan
 dānavā ūcuḥ
a bhoḥ suyodhana rājendra bharatānāṃ kulodvaha
c śūraiḥ parivṛto nityaṃ tathaiva ca mahātmabhiḥ
a akārṣīḥ sāhasam idaṃ kasmāt prāyopaveśanam
c ātmatyāgī hy avāg yāti vācyatāṃ cāyaśaskarīm
a na hi kāryaviruddheṣu bahv apāyeṣu karmasu
c mūlaghātiṣu sajjante buddhimanto bhavadvidhāḥ
a niyacchaitāṃ matiṃ rājan dharmārthasukhanāśinīm
c yaśaḥpratāpadhairyaghnīṃ śatrūṇāṃ harṣavardhanīm
a śrūyatāṃ ca prabho tattvaṃ divyatāṃ cātmano nṛpa
c nirmāṇaṃ ca śarīrasya tato dhairyam avāpnuhi
a purā tvaṃ tapasāsmābhir labdho devān maheśvarāt
c pūrvakāyaś ca sarvas te nirmito vajrasaṃcayaiḥ
a astrair abhedyaḥ śastraiś cāpy adhaḥkāyaś ca te 'nagha
c kṛtaḥ puṣpamayo devyā rūpataḥ strīmanoharaḥ
a evam īśvarasaṃyuktas tava deho nṛpottama
c devyā ca rājaśārdūla divyas tvaṃ hi na mānuṣaḥ
a kṣatriyāś ca mahāvīryā bhagadattapurogamāḥ
b yaiḥ surāpi ghṛṇāṃ tyaktvā yotsyante saha vairibhiḥ
c divyāstraviduṣaḥ śūrāḥ kṣapayiṣyanti te ripūn
a tad alaṃ te viṣādena bhayaṃ tava na vidyate
c sāhyārthaṃ ca hi te vīrāḥ saṃbhūtā bhuvi dānavāḥ
a bhīṣmadroṇakṛpādīṃś ca pravekṣyanty apare 'surāḥ
c yair āviṣṭā ghṛṇāṃ tyaktvā yotsyante tava vairibhiḥ
a naiva putrān na ca bhrātṝn na pitṝn na ca bāndhavān
c naiva śiṣyān na ca jñātīn na bālān sthavirān na ca
a yudhi saṃprahariṣyanto mokṣyanti kurusattama
c niḥsnehā dānavāviṣṭāḥ samākrānte 'ntarātmani
a prahariṣyanti bandhubhyaḥ sneham utsṛjya dūrataḥ
c hṛṣṭāḥ puruṣaśārdūlāḥ kaluṣīkṛtamānasāḥ
e avijñānavimūḍhāś ca daivāc ca vidhinirmitāt
a vyābhāṣamāṇāś cānyonyaṃ na me jīvan vimokṣyase
c sarvaśastrāstramokṣeṇa pauruṣe samavasthitāḥ
e ślāghamānāḥ kuruśreṣṭha kariṣyanti janakṣayam
a te 'pi śaktyā mahātmānaḥ pratiyotsyanti pāṇḍavāḥ
c vadhaṃ caiṣāṃ kariṣyanti daivayuktā mahābalāḥ
a daityarakṣogaṇāś cāpi saṃbhūtāḥ kṣatrayoniṣu
c yotsyanti yudhi vikramya śatrubhis tava pārthiva
e gadābhir musalaiḥ khaḍgaiḥ śastrair uccāvacais tathā
f prahariṣyanti te vīrās tavāriṣu mahābalāḥ
a yac ca te 'ntargataṃ vīra bhayam arjunasaṃbhavam
c tatrāpi vihito 'smābhir vadhopāyo 'rjunasya vai
a hatasya narakasyātmā karṇamūrtim upāśritaḥ
c tad vairaṃ saṃsmaran vīra yotsyate keśavārjunau
a sa te vikramaśauṇḍīro raṇe pārthaṃ vijeṣyati
c karṇaḥ praharatāṃ śreṣṭhaḥ sarvāṃś cārīn mahārathaḥ
a jñātvaitac chadmanā vajrī rakṣārthaṃ savyasācinaḥ
c kuṇḍale kavacaṃ caiva karṇasyāpahariṣyati
a tasmād asmābhir apy atra daityāḥ śatasahasraśaḥ
c niyuktā rākṣasāś caiva ye te saṃśaptakā iti
e prakhyātās te 'rjunaṃ vīraṃ nihaniṣyanti mā śucaḥ
a asapatnā tvayā hīyaṃ bhoktavyā vasudhā nṛpa
c mā viṣādaṃ nayasvāsmān naitat tvayy upapadyate
e vinaṣṭe tvayi cāsmākaṃ pakṣo hīyeta kaurava
a gaccha vīra na te buddhir anyā kāryā kathaṃ cana
c tvam asmākaṃ gatir nityaṃ devatānāṃ ca pāṇḍavāḥ
 vaiśaṃpāyana uvāca
a evam uktvā pariṣvajya daityās taṃ rājakuñjaram
c samāśvāsya ca durdharṣaṃ putravad dānavarṣabhāḥ
a sthirāṃ kṛtvā buddhim asya priyāṇy uktvā ca bhārata
c gamyatām ity anujñāya jayam āpnuhi cety atha
a tair visṛṣṭaṃ mahābāhuṃ kṛtyā saivānayat punaḥ
c tam eva deśaṃ yatrāsau tadā prāyam upāviśat
a pratinikṣipya taṃ vīraṃ kṛtyā samabhipūjya ca
c anujñātā ca rājñā sā tatraivāntaradhīyata
a gatāyām atha tasyāṃ tu rājā duryodhanas tadā
c svapnabhūtam idaṃ sarvam acintayata bhārata
d saṃsmṛtya tāni vākyāni dānavoktāni durmatiḥ
e vijeṣyāmi raṇe pāṇḍūn iti tasyābhavan matiḥ
a karṇaṃ saṃśaptakāṃś caiva pārthasyāmitraghātinaḥ
c amanyata vadhe yuktān samarthāṃś ca suyodhanaḥ
a evam āśā dṛḍhā tasya dhārtarāṣṭrasya durmateḥ
c vinirjaye pāṇḍavānām abhavad bharatarṣabha
a karṇo 'py āviṣṭacittātmā narakasyāntarātmanā
c arjunasya vadhe krūrām akarot sa matiṃ tadā
a saṃśaptakāś ca te vīrā rākṣasāviṣṭacetasaḥ
c rajastamobhyām ākrāntāḥ phalgunasya vadhaiṣiṇaḥ
a bhīṣmadroṇakṛpādyāś ca dānavākrāntacetasaḥ
c na tathā pāṇḍuputrāṇāṃ snehavanto viśāṃ pate
e na cācacakṣe kasmai cid etad rājā suyodhanaḥ
f kṛtyayānāryakathitaṃ yad asya niśi dānavaiḥ
a duryodhanaṃ niśānte ca karṇo vaikartano 'bravīt
c smayann ivāñjaliṃ kṛtvā pārthivaṃ hetumad vacaḥ
a na mṛto jayate śatrūñ jīvan bhadrāṇi paśyati
c mṛtasya bhadrāṇi kutaḥ kauraveya kuto jayaḥ
e na kālo 'dya viṣādasya bhayasya maraṇasya vā
a pariṣvajyābravīc cainaṃ bhujābhyāṃ sa mahābhujaḥ
c uttiṣṭha rājan kiṃ śeṣe kasmāc chocasi śatruhan
e śatrūn pratāpya vīryeṇa sa kathaṃ martum icchasi
a atha vā te bhayaṃ jātaṃ dṛṣṭvārjunaparākramam
c satyaṃ te pratijānāmi vadhiṣyāmi raṇe 'rjunam
a gate trayodaśe varṣe satyenāyudham ālabhe
c ānayiṣyāmy ahaṃ pārthān vaśaṃ tava janādhipa
a evam uktas tu karṇena daityānāṃ vacanāt tathā
c praṇipātena cānyeṣām udatiṣṭhat suyodhanaḥ
e daityānāṃ tad vacaḥ śrutvā hṛdi kṛtvā sthirāṃ matim
a tato manujaśārdūlo yojayām āsa vāhinīm
c rathanāgāśvakalilāṃ padātijanasaṃkulām
a gaṅgaughapratimā rājan prayātā sā mahācamūḥ
c śvetacchatraiḥ patākābhiś cāmaraiś ca supāṇḍuraiḥ
a rathair nāgaiḥ padātaiś ca śuśubhe 'tīva saṃkulā
c vyapetābhraghane kāle dyaur ivāvyaktaśāradī
d haṃsapaṅktisamākīrṇā bhramatsārasaśobhitā
a jayāśīrbhir dvijendrais tu stūyamāno 'dhirājavat
c gṛhṇann añjalimālāś ca dhārtarāṣṭro janādhipaḥ
a suyodhano yayāv agre śriyā paramayā jvalan
c karṇena sārdhaṃ rājendra saubalena ca devinā
a duḥśāsanādayaś cāsya bhrātaraḥ sarva eva te
b pratyudgatāś ca kurubhir nāgarair brāhmaṇair api
c bhūriśravāḥ somadatto mahārājaś ca bāhlikaḥ
a rathair nānāvidhākārair hayair gajavarais tathā
c prayāntaṃ nṛpasiṃhaṃ tam anujagmuḥ kurūdvahāḥ
e kālenālpena rājaṃs te viviśuḥ svapuraṃ tadā
f prahṛṣṭamanasaḥ sarve duryodhanapurogamāḥ
 janamejaya uvāca
a vasamāneṣu pārtheṣu vane tasmin mahātmasu
c dhārtarāṣṭrā maheṣvāsāḥ kim akurvanta sattama
a karṇo vaikartanaś cāpi śakuniś ca mahābalaḥ
c bhīṣmadroṇakṛpāś caiva tan me śaṃsitum arhasi
 vaiśaṃpāyana uvāca
a evaṃ gateṣu pārtheṣu visṛṣṭe ca suyodhane
c āgate hāstinapuraṃ mokṣite pāṇḍunandanaiḥ
e bhīṣmo 'bravīn mahārāja dhārtarāṣṭram idaṃ vacaḥ
a uktaṃ tāta mayā pūrvaṃ gacchatas te tapovanam
c gamanaṃ me na rucitaṃ tava tan na kṛtaṃ ca te
a tataḥ prāptaṃ tvayā vīra grahaṇaṃ śatrubhir balāt
c mokṣitaś cāsi dharmajñaiḥ pāṇḍavair na ca lajjase
a pratyakṣaṃ tava gāndhāre sasainyasya viśāṃ pate
c sūtaputro 'payād bhīto gandharvāṇāṃ tadā raṇāt
e krośatas tava rājendra sasainyasya nṛpātmaja
f vyapayāt pṛṣṭhatas tasmāt prekṣamāṇaḥ punaḥ punaḥ
a dṛṣṭas te vikramaś caiva pāṇḍavānāṃ mahātmanām
c karṇasya ca mahābāho sūtaputrasya durmateḥ
a na cāpi pādabhāk karṇaḥ pāṇḍavānāṃ nṛpottama
c dhanurvede ca śaurye ca dharme vā dharmavatsala
a tasya te 'haṃ kṣamaṃ manye pāṇḍavais tair mahātmabhiḥ
c saṃdhiṃ saṃdhividāṃ śreṣṭha kulasyāsya vivṛddhaye
a evam uktas tu bhīṣmeṇa dhārtarāṣṭro janeśvaraḥ
c prahasya sahasā rājan vipratasthe sasaubalaḥ
a taṃ tu prasthitam ājñāya karṇaduḥśāsanādayaḥ
c anujagmur maheṣvāsā dhārtarāṣṭraṃ mahābalam
a tāṃs tu saṃprasthitān dṛṣṭvā bhīṣmaḥ kurupitāmahaḥ
c lajjayā vrīḍito rājañ jagāma svaṃ niveśanam
a gate bhīṣme mahārāja dhārtarāṣṭro janādhipaḥ
c punar āgamya taṃ deśam amantrayata mantribhiḥ
a kim asmākaṃ bhavec chreyaḥ kiṃ kāryam avaśiṣyate
c kathaṃ nu sukṛtaṃ ca syān mantrayām āsa bhārata
 karṇa uvāca
a duryodhana nibodhedaṃ yat tvā vakṣyāmi kaurava
b bhīṣmo 'smān nindati sadā pāṇḍavāṃś ca praśaṃsati
b tvaddveṣāc ca mahābāho mamāpi dveṣṭum arhati
b vigarhate ca māṃ nityaṃ tvatsamīpe nareśvara
b so 'haṃ bhīṣmavacas tad vai na mṛṣyāmīha bhārata
b tvatsamakṣaṃ yad uktaṃ ca bhīṣmeṇāmitrakarśana
b pāṇḍavānāṃ yaśo rājaṃs tava nindāṃ ca bhārata
b anujānīhi māṃ rājan sabhṛtyabalavāhanam
b jeṣyāmi pṛthivīṃ rājan saśailavanakānanām
b jitā ca pāṇḍavair bhūmiś caturbhir balaśālibhiḥ
b tām ahaṃ te vijeṣyāmi eka eva na saṃśayaḥ
b saṃpaśyatu sudurbuddhir bhīṣmaḥ kurukulādhamaḥ
b anindyaṃ nindate yo hi apraśaṃsyaṃ praśaṃsati
b sa paśyatu balaṃ me 'dya ātmānaṃ tu vigarhatu
b anujānīhi māṃ rājan dhruvo hi vijayas tava
b pratijānāmi te satyaṃ rājann āyudham ālabhe
b tac chrutvā tu vaco rājan karṇasya bharatarṣabha
b prītyā paramayā yuktaḥ karṇam āha narādhipaḥ
b dhanyo 'smy anugṛhīto 'smi yasya me tvaṃ mahābalaḥ
b hiteṣu vartase nityaṃ saphalaṃ janma cādya me
b yadā ca manyase vīra sarvaśatrunibarhaṇam
b tadā nirgaccha bhadraṃ te hy anuśādhi ca mām iti
b evam uktas tadā karṇo dhārtarāṣṭreṇa dhīmatā
b sarvam ājñāpayām āsa prāyātrikam ariṃdama
b prayayau ca maheṣvāso nakṣatre śubhadaivate
b śubhe tithau muhūrte ca pūjyamāno dvijātibhiḥ
b maṅgalaiś ca śubhaiḥ snāto vāgbhiś cāpi prapūjitaḥ
b vaiśaṃpāyana uvāca
b nādayan rathaghoṣeṇa trailokyaṃ sacarācaram
b tataḥ karṇo maheṣvāso balena mahatā vṛtaḥ
b drupadasya puraṃ ramyaṃ rurodha bharatarṣabha
b yuddhena mahatā cainaṃ cakre vīraṃ vaśānugam
b suvarṇaṃ rajataṃ cāpi ratnāni vividhāni ca
b karaṃ ca dāpayām āsa drupadaṃ nṛpasattama
b taṃ vinirjitya rājendra rājānas tasya ye 'nugāḥ
b tān sarvān vaśagāṃś cakre karaṃ cainān adāpayat
b athottarāṃ diśaṃ gatvā vaśe cakre narādhipān
b bhagadattaṃ ca nirjitya rādheyo girim āruhat
b himavantaṃ mahāśailaṃ yudhyamānaś ca śatrubhiḥ
b prayayau ca diśaḥ sarvān nṛpatīn vaśam ānayat
b sa haimavatikāñ jitvā karaṃ sarvān adāpayat
b nepālaviṣaye ye ca rājānas tān avājayat
b avatīrya tataḥ śailāt pūrvāṃ diśam abhidrutaḥ
b aṅgān vaṅgān kaliṅgāṃś ca śuṇḍikān mithilān atha
b māgadhān karkakhaṇḍāṃś ca niveśya viṣaye ''tmanaḥ
b āvaśīrāṃś ca yodhyāṃś ca ahikṣatraṃ ca nirjayat
b pūrvāṃ diśaṃ vinirjitya vatsabhūmiṃ tathāgamat
b vatsabhūmiṃ vinirjitya kevalāṃ mṛttikāvatīm
b mohanaṃ pattanaṃ caiva tripurīṃ kosalāṃ tathā
b etān sarvān vinirjitya karam ādāya sarvaśaḥ
b dakṣiṇāṃ diśam āsthāya karṇo jitvā mahārathān
b rukmiṇaṃ dākṣiṇātyeṣu yodhayām āsa sūtajaḥ
b sa yuddhaṃ tumulaṃ kṛtvā rukmī provāca sūtajam
b prīto 'smi tava rājendra vikrameṇa balena ca
b na te vighnaṃ kariṣyāmi pratijñāṃ samapālayam
b prītyā cāhaṃ prayacchāmi hiraṇyaṃ yāvad icchasi
b sametya rukmiṇā karṇaḥ pāṇḍyaṃ śailaṃ ca so 'gamat
b sa keralaṃ raṇe caiva nīlaṃ cāpi mahīpatim
b veṇudārisutaṃ caiva ye cānye nṛpasattamāḥ
b dakṣiṇasyāṃ diśi nṛpān karān sarvān adāpayat
b śaiśupāliṃ tato gatvā vijigye sūtanandanaḥ
b pārśvasthāṃś cāpi nṛpatīn vaśe cakre mahābalaḥ
b āvantyāṃś ca vaśe kṛtvā sāmnā ca bharatarṣabha
b vṛṣṇibhiḥ saha saṃgamya paścimām api nirjayat
b vāruṇīṃ diśam āgamya yāvanān barbarāṃs tathā
b nṛpān paścimabhūmisthān dāpayām āsa vai karān
b vijitya pṛthivīṃ sarvāṃ sa pūrvāparadakṣiṇām
b samlecchāṭavikān vīraḥ saparvatanivāsinaḥ
b bhadrān rohitakāṃś caiva āgreyān mālavān api
b gaṇān sarvān vinirjitya nītikṛt prahasann iva
b śaśakān yavanāṃś caiva vijigye sūtanandanaḥ
b nagnajitpramukhāṃś caiva gaṇāñ jitvā mahārathān
b evaṃ sa pṛthivīṃ sarvāṃ vaśe kṛtvā mahārathaḥ
b vijitya puruṣavyāghro nāgasāhvayam āgamat
b tam āgataṃ maheṣvāsaṃ dhārtarāṣṭro janādhipaḥ
b pratyudgamya mahārāja sabhrātṛpitṛbāndhavaḥ
b arcayām āsa vidhinā karṇam āhavaśobhinam
b āśrāvayac ca tat karma prīyamāṇo janeśvaraḥ
b yan na bhīṣmān na ca droṇān na kṛpān na ca bāhlikāt
b prāptavān asmi bhadraṃ te tvattaḥ prāptaṃ mayā hi tat
b bahunā ca kim uktena śṛṇu karṇa vaco mama
b sanātho 'smi mahābāho tvayā nāthena sattama
b na hi te pāṇḍavāḥ sarve kalām arhanti ṣoḍaśīm
b anye vā puruṣavyāghra rājāno 'bhyuditoditāḥ
b sa bhavān dhṛtarāṣṭraṃ taṃ gāndhārīṃ ca yaśasvinīm
b paśya karṇa maheṣvāsa aditiṃ vajrabhṛd yathā
b tato halahalāśabdaḥ prādur āsīd viśāṃ pate
b hāhākārāś ca bahavo nagare nāgasāhvaye
b ke cid enaṃ praśaṃsanti nindanti sma tathāpare
b tūṣṇīm āsaṃs tathā cānye nṛpās tatra janādhipa
b evaṃ vijitya rājendra karṇaḥ śastrabhṛtāṃ varaḥ
b saparvatavanākāśāṃ sasamudrāṃ saniṣkuṭām
b deśair uccāvacaiḥ pūrṇāṃ pattanair nagarair api
b dvīpaiś cānūpasaṃpūrṇaiḥ pṛthivīṃ pṛthivīpate
b kālena nātidīrgheṇa vaśe kṛtvā tu pārthivān
b akṣayaṃ dhanam ādāya sūtajo nṛpam abhyayāt
b praviśya ca gṛhaṃ rājann abhyantaram ariṃdama
b gāndhārīsahitaṃ vīro dhṛtarāṣṭraṃ dadarśa saḥ
b putravac ca naravyāghra pādau jagrāha dharmavit
b dhṛtarāṣṭreṇa cāśliṣya premṇā cāpi visarjitaḥ
b tadā prabhṛti rājā ca śakuniś cāpi saubalaḥ
b vaiśaṃpāyana uvāca
b jānate nirjitān pārthān karṇena yudhi bhārata
b jitvā tu pṛthivīṃ rājan sūtaputro janādhipa
b abravīt paravīraghno duryodhanam idaṃ vacaḥ
c śrutvā ca tat tathā sarvaṃ kartum arhasy ariṃdama
a tavādya pṛthivī vīra niḥsapatnā nṛpottama
c tāṃ pālaya yathā śakro hataśatrur mahāmanāḥ
 vaiśaṃpāyana uvāca
a evam uktas tu karṇena karṇaṃ rājābravīt punaḥ
c na kiṃ cid durlabhaṃ tasya yasya tvaṃ puruṣarṣabha
a sahāyaś cānuraktaś ca madarthaṃ ca samudyataḥ
c abhiprāyas tu me kaś cit taṃ vai śṛṇu yathātatham
a rājasūyaṃ pāṇḍavasya dṛṣṭvā kratuvaraṃ tadā
c mama spṛhā samutpannā tāṃ saṃpādaya sūtaja
a evam uktas tataḥ karṇo rājānam idam abravīt
c tavādya pṛthivīpālā vaśyāḥ sarve nṛpottama
a āhūyantāṃ dvijavarāḥ saṃbhārāś ca yathāvidhi
c saṃbhriyantāṃ kuruśreṣṭha yajñopakaraṇāni ca
a ṛtvijaś ca samāhūtā yathoktaṃ vedapāragāḥ
c kriyāṃ kurvantu te rājan yathāśāstram ariṃdama
a bahvannapānasaṃyuktaḥ susamṛddhaguṇānvitaḥ
c pravartatāṃ mahāyajñas tavāpi bharatarṣabha
a evam uktas tu karṇena dhārtarāṣṭro viśāṃ pate
c purohitaṃ samānāyya idaṃ vacanam abravīt
a rājasūyaṃ kratuśreṣṭhaṃ samāptavaradakṣiṇam
c āhara tvaṃ mama kṛte yathānyāyaṃ yathākramam
a sa evam ukto nṛpatim uvāca dvijapuṃgavaḥ
b brāhmaṇaiḥ sahito dhīmān ye tatrāsan samāgatāḥ
c na sa śakyaḥ kratuśreṣṭho jīvamāne yudhiṣṭhire
e āhartuṃ kauravaśreṣṭha kule tava nṛpottama
a dīrghāyur jīvati ca vai dhṛtarāṣṭraḥ pitā tava
c ataś cāpi viruddhas te kratur eṣa nṛpottama
a asti tv anyan mahat satraṃ rājasūyasamaṃ prabho
c tena tvaṃ yaja rājendra śṛṇu cedaṃ vaco mama
a ya ime pṛthivīpālāḥ karadās tava pārthiva
c te karān saṃprayacchantu suvarṇaṃ ca kṛtākṛtam
a tena te kriyatām adya lāṅgalaṃ nṛpasattama
c yajñavāṭasya te bhūmiḥ kṛṣyatāṃ tena bhārata
a tatra yajño nṛpaśreṣṭha prabhūtānnaḥ susaṃskṛtaḥ
c pravartatāṃ yathānyāyaṃ sarvato hy anivāritaḥ
a eṣa te vaiṣṇavo nāma yajñaḥ satpuruṣocitaḥ
c etena neṣṭavān kaś cid ṛte viṣṇuṃ purātanam
a rājasūyaṃ kratuśreṣṭhaṃ spardhaty eṣa mahākratuḥ
c asmākaṃ rocate caiva śreyaś ca tava bhārata
e avighnaś ca bhaved eṣa saphalā syāt spṛhā tava
f tasmād eṣa mahābāho tava yajñaḥ pravartatām
a evam uktas tu tair viprair dhārtarāṣṭro mahīpatiḥ
c karṇaṃ ca saubalaṃ caiva bhrātṝṃś caivedam abravīt
a rocate me vacaḥ kṛtsnaṃ brāhmaṇānāṃ na saṃśayaḥ
c rocate yadi yuṣmākaṃ tan mā prabrūta māciram
a evam uktās tu te sarve tathety ūcur narādhipam
c saṃdideśa tato rājā vyāpārasthān yathākramam
a halasya karaṇe cāpi vyādiṣṭāḥ sarvaśilpinaḥ
c yathoktaṃ ca nṛpaśreṣṭha kṛtaṃ sarvaṃ yathākramam
 vaiśaṃpāyana uvāca
a tatas tu śilpinaḥ sarve amātyapravarāś ca ha
c viduraś ca mahāprājño dhārtarāṣṭre nyavedayat
a sajjaṃ kratuvaraṃ rājan kālaprāptaṃ ca bhārata
c sauvarṇaṃ ca kṛtaṃ divyaṃ lāṅgalaṃ sumahādhanam
a etac chrutvā nṛpaśreṣṭho dhārtarāṣṭro viśāṃ pate
c ājñāpayām āsa nṛpaḥ kraturājapravartanam
a tataḥ pravavṛte yajñaḥ prabhūtānnaḥ susaṃskṛtaḥ
c dīkṣitaś cāpi gāndhārir yathāśāstraṃ yathākramam
a prahṛṣṭo dhṛtarāṣṭro 'bhūd viduraś ca mahāyaśāḥ
c bhīṣmo droṇaḥ kṛpaḥ karṇo gāndhārī ca yaśasvinī
a nimantraṇārthaṃ dūtāṃś ca preṣayām āsa śīghragān
c pārthivānāṃ ca rājendra brāhmaṇānāṃ tathaiva ca
e te prayātā yathoddiṣṭaṃ dūtās tvaritavāhanāḥ
a tatra kaṃ cit prayātaṃ tu dūtaṃ duḥśāsano 'bravīt
c gaccha dvaitavanaṃ śīghraṃ pāṇḍavān pāpapūruṣān
e nimantraya yathānyāyaṃ viprāṃs tasmin mahāvane
a sa gatvā pāṇḍavāvāsam uvācābhipraṇamya tān
c duryodhano mahārāja yajate nṛpasattamaḥ
a svavīryārjitam arthaugham avāpya kurunandanaḥ
c tatra gacchanti rājāno brāhmaṇāś ca tatas tataḥ
a ahaṃ tu preṣito rājan kauraveṇa mahātmanā
c āmantrayati vo rājā dhārtarāṣṭro janeśvaraḥ
e mano 'bhilaṣitaṃ rājñas taṃ kratuṃ draṣṭum arhatha
a tato yudhiṣṭhiro rājā tac chrutvā dūtabhāṣitam
c abravīn nṛpaśārdūlo diṣṭyā rājā suyodhanaḥ
e yajate kratumukhyena pūrveṣāṃ kīrtivardhanaḥ
a vayam apy upayāsyāmo na tv idānīṃ kathaṃ cana
c samayaḥ paripālyo no yāvad varṣaṃ trayodaśam
a śrutvaitad dharmarājasya bhīmo vacanam abravīt
c tadā tu nṛpatir gantā dharmarājo yudhiṣṭhiraḥ
a astraśastrapradīpte 'gnau yadā taṃ pātayiṣyati
c varṣāt trayodaśād ūrdhvaṃ raṇasatre narādhipaḥ
a yadā krodhahavir moktā dhārtarāṣṭreṣu pāṇḍavaḥ
c āgantāras tadā smeti vācyas te sa suyodhanaḥ
a śeṣās tu pāṇḍavā rājan naivocuḥ kiṃ cid apriyam
c dūtaś cāpi yathāvṛttaṃ dhārtarāṣṭre nyavedayat
a athājagmur naraśreṣṭhā nānājanapadeśvarāḥ
c brāhmaṇāś ca mahābhāgā dhārtarāṣṭrapuraṃ prati
a te tv arcitā yathāśāstraṃ yathāvarṇaṃ yathākramam
c mudā paramayā yuktāḥ prītyā cāpi nareśvara
a dhṛtarāṣṭro 'pi rājendra saṃvṛtaḥ sarvakauravaiḥ
b prāptān sarvān nṛpān dṛṣṭvā dhārtarāṣṭro mahāmanāḥ
c harṣeṇa mahatā yukto viduraṃ pratyabhāṣata
a yathā sukhī janaḥ sarvaḥ kṣattaḥ syād annasaṃyutaḥ
c tuṣyec ca yajñasadane tathā kṣipraṃ vidhīyatām
a viduras tv evam ājñaptaḥ sarvavarṇān ariṃdama
c yathāpramāṇato vidvān pūjayām āsa dharmavit
a bhakṣyabhojyānnapānena mālyaiś cāpi sugandhibhiḥ
c vāsobhir vividhaiś caiva yojayām āsa hṛṣṭavat
a kṛtvā hy avabhṛthaṃ vīro yathāśāstraṃ yathākramam
b snātaś cāvabhṛtho rājā dhārtarāṣṭro mahāmanāḥ
c sāntvayitvā ca rājendro dattvā ca vividhaṃ vasu
e visarjayām āsa nṛpān brāhmaṇāṃś ca sahasraśaḥ
a visarjayitvā sa nṛpān bhrātṛbhiḥ parivāritaḥ
c viveśa hāstinapuraṃ sahitaḥ karṇasaubalaiḥ
 vaiśaṃpāyana uvāca
a praviśantaṃ mahārāja sūtās tuṣṭuvur acyutam
c janāś cāpi maheṣvāsaṃ tuṣṭuvū rājasattamam
a lājaiś candanacūrṇaiś cāpy avakīrya janās tadā
c ūcur diṣṭyā nṛpāvighnāt samāpto 'yaṃ kratus tava
a apare tv abruvaṃs tatra vātikās taṃ mahīpatim
c yudhiṣṭhirasya yajñena na samo hy eṣa tu kratuḥ
e naiva tasya krator eṣa kalām arhati ṣoḍaśīm
a evaṃ tatrābruvan ke cid vātikās taṃ nareśvaram
c suhṛdas tv abruvaṃs tatra ati sarvān ayaṃ kratuḥ
d pravartito hy ayaṃ rājñā dhārtarāṣṭreṇa dhīmatā
a yayātir nahuṣaś cāpi māndhātā bharatas tathā
c kratum enaṃ samāhṛtya pūtāḥ sarve divaṃ gatāḥ
a etā vācaḥ śubhāḥ śṛṇvan suhṛdāṃ bharatarṣabha
c praviveśa puraṃ hṛṣṭaḥ svaveśma ca narādhipaḥ
a abhivādya tataḥ pādau mātāpitror viśāṃ pate
c bhīṣmadroṇakṛpāṇāṃ ca vidurasya ca dhīmataḥ
a abhivāditaḥ kanīyobhir bhrātṛbhir bhrātṛvatsalaḥ
c niṣasādāsane mukhye bhrātṛbhiḥ parivāritaḥ
a tam utthāya mahārāja sūtaputro 'bravīd vacaḥ
c diṣṭyā te bharataśreṣṭha samāpto 'yaṃ mahākratuḥ
a hateṣu yudhi pārtheṣu rājasūye tathā tvayā
c āhṛte 'haṃ naraśreṣṭha tvāṃ sabhājayitā punaḥ
a tam abravīn mahārājo dhārtarāṣṭro mahāyaśāḥ
c satyam etat tvayā vīra pāṇḍaveṣu durātmasu
a nihateṣu naraśreṣṭha prāpte cāpi mahākratau
c rājasūye punar vīra tvaṃ māṃ saṃvardhayiṣyasi
a evam uktvā mahāprājñaḥ karṇam āśliṣya bhārata
c rājasūyaṃ kratuśreṣṭhaṃ cintayām āsa kauravaḥ
a so 'bravīt suhṛdaś cāpi pārśvasthān nṛpasattamaḥ
b rādheyasaubalādīn vai dhārtarāṣṭro mahīpatiḥ
c kadā tu taṃ kratuvaraṃ rājasūyaṃ mahādhanam
e nihatya pāṇḍavān sarvān āhariṣyāmi kauravāḥ
a tam abravīt tadā karṇaḥ śṛṇu me rājakuñjara
c pādau na dhāvaye tāvad yāvan na nihato 'rjunaḥ
d kīlālajaṃ na khādeyaṃ kariṣye cāsuravratam
d nāstīti naiva vakṣyāmi yācito yena kena cit
a athotkruṣṭaṃ maheṣvāsair dhārtarāṣṭrair mahārathaiḥ
c pratijñāte phalgunasya vadhe karṇena saṃyuge
e vijitāṃś cāpy amanyanta pāṇḍavān dhṛtarāṣṭrajāḥ
f tadā pratijñām āruhya sūtaputreṇa bhāṣite
a duryodhano 'pi rājendra visṛjya narapuṃgavān
c praviveśa gṛhaṃ śrīmān yathā caitrarathaṃ prabhuḥ
e te 'pi sarve maheṣvāsā jagmur veśmāni bhārata
f karṇo 'pi svagṛhaṃ gatvā mudito bāndhavaiḥ saha
f pradadau vittam arthibhyo dhanādhyakṣa ivāparaḥ
f svāni svāni mahārāja bhīṣmadroṇādayo nṛpāḥ
a pāṇḍavāś ca maheṣvāsā dūtavākyapracoditāḥ
c cintayantas tam evārthaṃ nālabhanta sukhaṃ kva cit
a bhūyaś ca cārai rājendra pravṛttir upapāditā
c pratijñā sūtaputrasya vijayasya vadhaṃ prati
a etac chrutvā dharmasutaḥ samudvigno narādhipa
c abhedyakavacaṃ matvā karṇam adbhutavikramam
e anusmaraṃś ca saṃkleśān na śāntim upayāti saḥ
f adhomukhaś ciraṃ tasthau kiṃ kāryam iti cintayan
a tasya cintāparītasya buddhir jajñe mahātmanaḥ
c bahuvyālamṛgākīrṇaṃ tyaktuṃ dvaitavanaṃ vanam
a dhārtarāṣṭro 'pi nṛpatiḥ praśaśāsa vasuṃdharām
c bhrātṛbhiḥ sahito vīrair bhīṣmadroṇakṛpais tathā
a saṃgamya sūtaputreṇa karṇenāhavaśobhinā
b satataṃ prīyamāṇo vai devinā saubalena ca
c duryodhanaḥ priye nityaṃ vartamāno mahīpatiḥ
e pūjayām āsa viprendrān kratubhir bhūridakṣiṇaiḥ
a bhrātṝṇāṃ ca priyaṃ rājan sa cakāra paraṃtapaḥ
c niścitya manasā vīro dattabhuktaphalaṃ dhanam
 janamejaya uvāca
a duryodhanaṃ mocayitvā pāṇḍuputrā mahābalāḥ
c kim akārṣur vane tasmiṃs tan mamākhyātum arhasi
 vaiśaṃpāyana uvāca
a tataḥ śayānaṃ kaunteyaṃ rātrau dvaitavane mṛgāḥ
c svapnānte darśayām āsur bāṣpakaṇṭhā yudhiṣṭhiram
a tān abravīt sa rājendro vepamānān kṛtāñjalīn
c brūta yad vaktukāmāḥ stha ke bhavantaḥ kim iṣyate
a evam uktāḥ pāṇḍavena kaunteyena yaśasvinā
c pratyabruvan mṛgās tatra hataśeṣā yudhiṣṭhiram
a vayaṃ mṛgā dvaitavane hataśiṣṭāḥ sma bhārata
c notsīdema mahārāja kriyatāṃ vāsaparyayaḥ
a bhavanto bhrātaraḥ śūrāḥ sarva evāstrakovidāḥ
c kulāny alpāvaśiṣṭāni kṛtavanto vanaukasām
a bījabhūtā vayaṃ ke cid avaśiṣṭā mahāmate
c vivardhemahi rājendra prasādāt te yudhiṣṭhira
a tān vepamānān vitrastān bījamātrāvaśeṣitān
c mṛgān dṛṣṭvā suduḥkhārto dharmarājo yudhiṣṭhiraḥ
a tāṃs tathety abravīd rājā sarvabhūtahite rataḥ
c tathyaṃ bhavanto bruvate kariṣyāmi ca tat tathā
a ity evaṃ pratibuddhaḥ sa rātryante rājasattamaḥ
c abravīt sahitān bhrātṝn dayāpanno mṛgān prati
a ukto rātrau mṛgair asmi svapnānte hataśeṣitaiḥ
c tanubhūtāḥ sma bhadraṃ te dayā naḥ kriyatām iti
a te satyam āhuḥ kartavyā dayāsmābhir vanaukasām
c sāṣṭamāsaṃ hi no varṣaṃ yad enān upayuñjmahe
d arjunaḥ
d tvadadhīnā vayaṃ rājan mā tvam asmin vicāraya
d yatraiva manyase pārtha tatra gacchāmahe vayam
a punar bahumṛgaṃ ramyaṃ kāmyakaṃ kānanottamam
c marubhūmeḥ śiraḥ khyātaṃ tṛṇabindusaraḥ prati
e tatremā vasatīḥ śiṣṭā viharanto ramemahi
f vaiśaṃpāyanaḥ
f ity uktās te mahātmānaḥ pāṇḍavena mahātmanā
a tatas te pāṇḍavāḥ śīghraṃ prayayur dharmakovidāḥ
c brāhmaṇaiḥ sahitā rājan ye ca tatra sahoṣitāḥ
e indrasenādibhiś caiva preṣyair anugatās tadā
a te yātvānusṛtair mārgaiḥ svannaiḥ śucijalānvitaiḥ
c dadṛśuḥ kāmyakaṃ puṇyam āśramaṃ tāpasāyutam
a viviśus te sma kauravyā vṛtā viprarṣabhais tadā
c tad vanaṃ bharataśreṣṭhāḥ svargaṃ sukṛtino yathā
 vaiśaṃpāyana uvāca
a vane nivasatāṃ teṣāṃ pāṇḍavānāṃ mahātmanām
c varṣāṇy ekādaśātīyuḥ kṛcchreṇa bharatarṣabha
a phalamūlāśanās te hi sukhārhā duḥkham uttamam
c prāptakālam anudhyāntaḥ sehur uttamapūruṣāḥ
a yudhiṣṭhiras tu rājarṣir ātmakarmāparādhajam
c cintayan sa mahābāhur bhrātṝṇāṃ duḥkham uttamam
a na suṣvāpa sukhaṃ rājā hṛdi śalyair ivārpitaiḥ
c daurātmyam anupaśyaṃs tat kāle dyūtodbhavasya hi
a saṃsmaran paruṣā vācaḥ sūtaputrasya pāṇḍavaḥ
c niḥśvāsaparamo dīno bibhrat kopaviṣaṃ mahat
a arjuno yamajau cobhau draupadī ca yaśasvinī
c sa ca bhīmo mahātejāḥ sarveṣām uttamo balī
d cirasya jātadharmajñaṃ sāsūyam iva te tadā
e yudhiṣṭhiram udīkṣantaḥ sehur duḥkham anuttamam
a avaśiṣṭam alpakālaṃ manvānāḥ puruṣarṣabhāḥ
c vapur anyad ivākārṣur utsāhāmarṣaceṣṭitaiḥ
a kasya cit tv atha kālasya vyāsaḥ satyavatīsutaḥ
c ājagāma mahāyogī pāṇḍavān avalokakaḥ
a tam āgatam abhiprekṣya kuntīputro yudhiṣṭhiraḥ
c pratyudgamya mahātmānaṃ pratyagṛhṇād yathāvidhi
a tam āsīnam upāsīnaḥ śuśrūṣur niyatendriyaḥ
c toṣayan praṇipātena vyāsaṃ pāṇḍavanandanaḥ
a tān avekṣya kṛśān pautrān vane vanyena jīvataḥ
c maharṣir anukampārtham abravīd bāṣpagadgadam
a yudhiṣṭhira mahābāho śṛṇu dharmabhṛtāṃ vara
c nātaptatapasaḥ putra prāpnuvanti mahat sukham
a sukhaduḥkhe hi puruṣaḥ paryāyeṇopasevate
c nātyantam asukhaṃ kaś cit prāpnoti puruṣarṣabha
a prajñāvāṃs tv eva puruṣaḥ saṃyuktaḥ parayā dhiyā
c udayāstamayajño hi na śocati na hṛṣyati
a sukham āpatitaṃ seved duḥkham āpatitaṃ sahet
c kālaprāptam upāsīta sasyānām iva karṣakaḥ
a tapaso hi paraṃ nāsti tapasā vindate mahat
c nāsādhyaṃ tapasaḥ kiṃ cid iti budhyasva bhārata
a satyam ārjavam akrodhaḥ saṃvibhāgo damaḥ śamaḥ
c anasūyāvihiṃsā ca śaucam indriyasaṃyamaḥ
e sādhanāni mahārāja narāṇāṃ puṇyakarmaṇām
a adharmarucayo mūḍhās tiryaggatiparāyaṇāḥ
c kṛcchrāṃ yonim anuprāpya na sukhaṃ vindate janāḥ
d karmabhūmir iyaṃ tāta phalabhūmir asau parā
a iha yat kriyate karma tat paratropabhujyate
b mūle siktasya vṛkṣasya phalaṃ śākhāsu dṛśyate
c tasmāc charīraṃ yuñjīta tapasā niyamena ca
a yathāśakti prayacchec ca saṃpūjyābhipraṇamya ca
c kāle pātre ca hṛṣṭātmā rājan vigatamatsaraḥ
a satyavādī labhetāyur anāyāsam athārjavī
c akrodhano 'nasūyaś ca nirvṛtiṃ labhate parām
a dāntaḥ śamaparaḥ śaśvat parikleśaṃ na vindati
c na ca tapyati dāntātmā dṛṣṭvā paragatāṃ śriyam
a saṃvibhaktā ca dātā ca bhogavān sukhavān naraḥ
c bhavaty ahiṃsakaś caiva paramārogyam aśnute
a mānyān mānayitā janma kule mahati vindati
b vindate sukham atyantam iha loke paratra ca
c vyasanair na tu saṃyogaṃ prāpnoti vijitendriyaḥ
a śubhānuśayabuddhir hi saṃyuktaḥ kāladharmaṇā
c prādurbhavati tadyogāt kalyāṇamatir eva saḥ
 yudhiṣṭhira uvāca
a bhagavan dānadharmāṇāṃ tapaso vā mahāmune
c kiṃ svid bahuguṇaṃ pretya kiṃ vā duṣkaram ucyate
 vyāsa uvāca
a dānān na duṣkarataraṃ pṛthivyām asti kiṃ cana
c arthe hi mahatī tṛṣṇā sa ca duḥkhena labhyate
d rājan pratyakṣam evaitad dṛśyate lokasākṣikam
a parityajya priyān prāṇān dhanārthaṃ hi mahāhavam
c praviśanti narā vīrāḥ samudram aṭavīṃ tathā
c   śāstrārthakuśalā bhuvi
c tathaiva pratipadyante
a kṛṣigorakṣyam ity eke pratipadyanti mānavāḥ
c puruṣāḥ preṣyatām eke nirgacchanti dhanārthinaḥ
a tasya duḥkhārjitasyaivaṃ parityāgaḥ suduṣkaraḥ
c na duṣkarataraṃ dānāt tasmād dānaṃ mataṃ mama
d tad duṣkarataraṃ dānaṃ tasmād dānaṃ viśiṣyate
a viśeṣas tv atra vijñeyo nyāyenopārjitaṃ dhanam
c pātre deśe ca kāle ca sādhubhyaḥ pratipādayet
d śraddhayā vidhivat pātre dattasyānto na vidyate
a anyāyasamupāttena dānadharmo dhanena yaḥ
c kriyate na sa kartāraṃ trāyate mahato bhayāt
a pātre dānaṃ svalpam api kāle dattaṃ yudhiṣṭhira
c manasā suviśuddhena pretyānantaphalaṃ smṛtam
d deśe kāle ca pātre ca mudgalaḥ śraddhayānvitaḥ
d vrīhidroṇaṃ pradāyātha paramaṃ padam āptavān
a atrāpy udāharantīmam itihāsaṃ purātanam
c vrīhidroṇaparityāgād yat phalaṃ prāpa mudgalaḥ
 yudhiṣṭhira uvāca
a vrīhidroṇaḥ parityaktaḥ kathaṃ tena mahātmanā
c kasmai dattaś ca bhagavan vidhinā kena cāttha me
a pratyakṣadharmā bhagavān yasya tuṣṭo hi karmabhiḥ
c saphalaṃ tasya janmāhaṃ manye saddharmacāriṇaḥ
 vyāsa uvāca
a śiloñchavṛttir dharmātmā mudgalaḥ saṃśitavrataḥ
c āsīd rājan kurukṣetre satyavāg anasūyakaḥ
a atithivratī kriyāvāṃś ca kāpotīṃ vṛttim āsthitaḥ
c satram iṣṭīkṛtaṃ nāma samupāste mahātapāḥ
a saputradāro hi muniḥ pakṣāhāro babhūva saḥ
b muniḥ sa tu mahārāja mahātmā niyatavrataḥ
c kapotavṛttyā pakṣeṇa vrīhidroṇam upārjayat
a darśaṃ ca paurṇamāsaṃ ca kurvan vigatamatsaraḥ
c devatātithiśeṣeṇa kurute dehayāpanam
a tasyendraḥ sahito devaiḥ sākṣāt tribhuvaneśvaraḥ
c pratyagṛhṇān mahārāja bhāgaṃ parvaṇi parvaṇi
a sa parvakālaṃ kṛtvā tu munivṛttyā samanvitaḥ
c atithibhyo dadāv annaṃ prahṛṣṭenāntarātmanā
a vrīhidroṇasya tadaho dadato 'nnaṃ mahātmanaḥ
c śiṣṭaṃ mātsaryahīnasya vardhaty atithidarśanāt
a tac chatāny api bhuñjanti brāhmaṇānāṃ manīṣiṇām
c munes tyāgaviśuddhyā tu tadannaṃ vṛddhim ṛcchati
a taṃ tu śuśrāva dharmiṣṭhaṃ mudgalaṃ saṃśitavratam
c durvāsā nṛpa digvāsās tam athābhyājagāma ha
a bibhrac cāniyataṃ veṣam unmatta iva pāṇḍava
c vikacaḥ paruṣā vāco vyāharan vividhā muniḥ
a abhigamyātha taṃ vipram uvāca munisattamaḥ
c annārthinam anuprāptaṃ viddhi māṃ munisattama
a svāgataṃ te 'stv iti muniṃ mudgalaḥ pratyabhāṣata
c pādyam ācamanīyaṃ ca prativedyānnam uttamam
a prādāt sa tapasopāttaṃ kṣudhitāyātithivratī
c unmattāya parāṃ śraddhām āsthāya sa dhṛtavrataḥ
a tatas tadannaṃ rasavat sa eva kṣudhayānvitaḥ
c bubhuje kṛtsnam unmattaḥ prādāt tasmai ca mudgalaḥ
a bhuktvā cānnaṃ tataḥ sarvam ucchiṣṭenātmanas tataḥ
b śeṣe   lipya hasan gāyan pradhāvati
b nṛtyate dhāvate caiva buddhyā tat krośate yathā
c athānulilipe 'ṅgāni jagāma ca yathāgatam
a evaṃ dvitīye saṃprāpte parvakāle manīṣiṇaḥ
c āgamya bubhuje sarvam annam uñchopajīvinaḥ
a nirāhāras tu sa munir uñcham ārjayate punaḥ
c na cainaṃ vikriyāṃ netum aśakan mudgalaṃ kṣudhā
a na krodho na ca mātsaryaṃ nāvamāno na saṃbhramaḥ
c saputradāram uñchantam āviveśa dvijottamam
a tathā tam uñchadharmāṇaṃ durvāsā munisattamam
c upatasthe yathākālaṃ ṣaṭkṛtvaḥ kṛtaniścayaḥ
a na cāsya mānasaṃ kiṃ cid vikāraṃ dadṛśe muniḥ
c śuddhasattvasya śuddhaṃ sa dadṛśe nirmalaṃ manaḥ
a tam uvāca tataḥ prītaḥ sa munir mudgalaṃ tadā
c tvatsamo nāsti loke 'smin dātā mātsaryavarjitaḥ
a kṣud dharmasaṃjñāṃ praṇudaty ādatte dhairyam eva ca
c viṣayānusāriṇī jihvā karṣaty eva rasān prati
a āhāraprabhavāḥ prāṇā mano durnigrahaṃ calam
c manasaś cendriyāṇāṃ cāpy aikāgryaṃ niścitaṃ tapaḥ
a śrameṇopārjitaṃ tyaktuṃ duḥkhaṃ śuddhena cetasā
c tat sarvaṃ bhavatā sādho yathāvad upapāditam
a prītāḥ smo 'nugṛhītāś ca sametya bhavatā saha
b sadbhiḥ samāgamo nityaṃ sarvapāpaharaḥ smṛtaḥ
b pāvanaṃ paramaṃ manye darśanaṃ te mahāmune
c indriyābhijayo dhairyaṃ saṃvibhāgo damaḥ śamaḥ
a dayā satyaṃ ca dharmaś ca tvayi sarvaṃ pratiṣṭhitam
b lokāḥ samastā dharmeṇa dhāryante sacarācarāḥ
b dharmo 'pi dhāryate brahman dhṛtiyuktātmanā tvayā
b viśuddhasattvasaṃpanno na tvad anyo 'sti kaś cana
c jitās te karmabhir lokāḥ prāpto 'si paramāṃ gatim
a aho dānaṃ vighuṣṭaṃ te sumahat svargavāsibhiḥ
c saśarīro bhavān gantā svargaṃ sucaritavrata
a ity evaṃ vadatas tasya tadā durvāsaso muneḥ
c devadūto vimānena mudgalaṃ pratyupasthitaḥ
a haṃsasārasayuktena kiṅkiṇījālamālinā
c kāmagena vicitreṇa divyagandhavatā tathā
a uvāca cainaṃ viprarṣiṃ vimānaṃ karmabhir jitam
c samupāroha saṃsiddhiṃ prāpto 'si paramāṃ mune
a tam evaṃvādinam ṛṣir devadūtam uvāca ha
c icchāmi bhavatā proktān guṇān svarganivāsinām
a ke guṇās tatra vasatāṃ kiṃ tapaḥ kaś ca niścayaḥ
c svarge svargasukhaṃ kiṃ ca doṣo vā devadūtaka
a satāṃ saptapadaṃ mitram āhuḥ santaḥ kulocitāḥ
c mitratāṃ ca puraskṛtya pṛcchāmi tvām ahaṃ vibho
a yad atra tathyaṃ pathyaṃ ca tad bravīhy avicārayan
c śrutvā tathā kariṣyāmi vyavasāyaṃ girā tava
 devadūta uvāca
a maharṣe 'kāryabuddhis tvaṃ yaḥ svargasukham uttamam
c saṃprāptaṃ bahu mantavyaṃ vimṛśasy abudho yathā
d nandanādīni ramyāṇi tatrodyānāni mudgala
d sarvakāmaphalair vṛkṣaiḥ śobhitāni samantataḥ
a upariṣṭād asau loko yo 'yaṃ svar iti saṃjñitaḥ
c ūrdhvagaḥ satpathaḥ śaśvad devayānacaro mune
a nātaptatapasaḥ puṃso nāmahāyajñayājinaḥ
c nānṛtā nāstikāś caiva tatra gacchanti mudgala
a dharmātmāno jitātmānaḥ śāntā dāntā vimatsarāḥ
c dānadharmaratāḥ puṃsaḥ śūrāś cāhatalakṣaṇāḥ
a tatra gacchanti karmāgryaṃ kṛtvā śamadamātmakam
c lokān puṇyakṛtāṃ brahman sadbhir āsevitān nṛbhiḥ
a devāḥ sādhyās tathā viśve marutaś ca maharṣibhiḥ
c yāmā dhāmāś ca maudgalya gandharvāpsarasas tathā
d devānām api maudgalya kāṅkṣitā sā parā gatiḥ
d na duḥkham asukhaṃ cāpi rāgadveṣau kuto mune
a eṣāṃ devanikāyānāṃ pṛthak pṛthag anekaśaḥ
c bhāsvantaḥ kāmasaṃpannā lokās tejomayāḥ śubhāḥ
a trayastriṃśat sahasrāṇi yojanānāṃ hiraṇmayaḥ
c meruḥ parvatarāḍ yatra devodyānāni mudgala
a nandanādīni puṇyāni vihārāḥ puṇyakarmaṇām
c na kṣutpipāse na glānir na śītoṣṇabhayaṃ tathā
a bībhatsam aśubhaṃ vāpi rogā vā tatra ke cana
c manojñāḥ sarvato gandhāḥ sukhasparśāś ca sarvaśaḥ
a śabdāḥ śrutimanogrāhyāḥ sarvatas tatra vai mune
c na śoko na jarā tatra nāyāsaparidevane
a īdṛśaḥ sa mune lokaḥ svakarmaphalahetukaḥ
c sukṛtais tatra puruṣāḥ saṃbhavanty ātmakarmabhiḥ
a taijasāni śarīrāṇi bhavanty atropapadyatām
c karmajāny eva maudgalya na mātṛpitṛjāny uta
a na ca svedo na daurgandhyaṃ purīṣaṃ mūtram eva ca
c teṣāṃ na ca rajo vastraṃ bādhate tatra vai mune
a na mlāyanti srajas teṣāṃ divyagandhā manoramāḥ
c paryuhyante vimānaiś ca brahmann evaṃvidhāś ca te
a īrṣyāśokaklamāpetā mohamātsaryavarjitāḥ
c sukhaṃ svargajitas tatra vartayanti mahāmune
a teṣāṃ tathāvidhānāṃ tu lokānāṃ munipuṃgava
c upary upari śakrasya lokā divyaguṇānvitāḥ
a purastād brahmaṇas tatra lokās tejomayāḥ śubhāḥ
c yatra yānty ṛṣayo brahman pūtāḥ svaiḥ karmabhiḥ śubhaiḥ
a ṛbhavo nāma tatrānye devānām api devatāḥ
c teṣāṃ lokāḥ paratare tān yajantīha devatāḥ
a svayaṃprabhās te bhāsvanto lokāḥ kāmadughāḥ pare
c na teṣāṃ strīkṛtas tāpo na lokaiśvaryamatsaraḥ
a na vartayanty āhutibhis te nāpy amṛtabhojanāḥ
c tathā divyaśarīrās te na ca vigrahamūrtayaḥ
a na sukhe sukhakāmāś ca devadevāḥ sanātanāḥ
c na kalpaparivarteṣu parivartanti te tathā
a jarā mṛtyuḥ kutas teṣāṃ harṣaḥ prītiḥ sukhaṃ na ca
c na duḥkhaṃ na sukhaṃ cāpi rāgadveṣau kuto mune
a devānām api maudgalya kāṅkṣitā sā gatiḥ parā
c duṣprāpā paramā siddhir agamyā kāmagocaraiḥ
a trayastriṃśad ime lokāḥ śeṣā lokā manīṣibhiḥ
c gamyante niyamaiḥ śreṣṭhair dānair vā vidhipūrvakaiḥ
a seyaṃ dānakṛtā vyuṣṭir atra prāptā sukhāvahā
c tāṃ bhuṅkṣva sukṛtair labdhāṃ tapasā dyotitaprabhaḥ
a etat svargasukhaṃ vipra lokā nānāvidhās tathā
c guṇāḥ svargasya proktās te doṣān api nibodha me
a kṛtasya karmaṇas tatra bhujyate yat phalaṃ divi
c na cānyat kriyate karma mūlacchedena bhujyate
a so 'tra doṣo mama matas tasyānte patanaṃ ca yat
c sukhavyāptamanaskānāṃ patanaṃ yac ca mudgala
a asaṃtoṣaḥ parītāpo dṛṣṭvā dīptatarāḥ śriyaḥ
c yad bhavaty avare sthāne sthitānāṃ tac ca duṣkaram
a saṃjñāmohaś ca patatāṃ rajasā ca pradharṣaṇam
c pramlāneṣu ca mālyeṣu tataḥ pipatiṣor bhayam
a ā brahmabhavanād ete doṣā maudgalya dāruṇāḥ
c nākaloke sukṛtināṃ guṇās tv ayutaśo nṛṇām
a ayaṃ tv anyo guṇaḥ śreṣṭhaś cyutānāṃ svargato mune
c śubhānuśayayogena manuṣyeṣūpajāyate
a tatrāpi sumahābhāgaḥ sukhabhāg abhijāyate
c na cet saṃbudhyate tatra gacchaty adhamatāṃ tataḥ
d tatra gatvā nivartante na budhā yoginas tathā
a iha yat kriyate karma tat paratropabhujyate
c karmabhūmir iyaṃ brahman phalabhūmir asau matā
a etat te sarvam ākhyātaṃ yan māṃ pṛcchasi mudgala
c tavānukampayā sādho sādhu gacchāma māciram
 vyāsa uvāca
a etac chrutvā tu maudgalyo vākyaṃ vimamṛśe dhiyā
c vimṛśya ca muniśreṣṭho devadūtam uvāca ha
a devadūta namas te 'stu gaccha tāta yathāsukham
c mahādoṣeṇa me kāryaṃ na svargeṇa sukhena vā
a patanaṃ tan mahad duḥkhaṃ paritāpaḥ sudāruṇaḥ
c svargabhājaś cyavantīha tasmāt svargaṃ na kāmaye
a yatra gatvā na śocanti na vyathanti calanti vā
c tad ahaṃ sthānam atyantaṃ mārgayiṣyāmi kevalam
d mudgala uvāca
d mahāntas tu amī doṣās tvayā svargasya kīrtitāḥ
d devadūta uvāca
d nirdoṣa eva yas tv anyo lokaṃ taṃ pravadasva me
d brahmaṇaḥ sadanād ūrdhvaṃ tad viṣṇoḥ paramaṃ padam
d śuddhaṃ sanātanaṃ jyotiḥ paraṃ brahmeti yad viduḥ
d na tatra vipra gacchanti puruṣā viṣayātmakāḥ
d dambhalobhamahākrodhamohadrohair abhidrutāḥ
d nirmamā nirahaṃkārā nirdvaṃdvāḥ saṃyatendriyāḥ
d dhyānayogaparāś caiva tatra gacchanti mānavāḥ
a ity uktvā sa munir vākyaṃ devadūtaṃ visṛjya tam
c śiloñchavṛttim utsṛjya śamam ātiṣṭhad uttamam
a tulyanindāstutir bhūtvā samaloṣṭāśmakāñcanaḥ
c jñānayogena śuddhena dhyānanityo babhūva ha
d nigṛhītendriyagrāmaṃ samayojayad ātmani
d yuktacittaṃ tathātmānaṃ yuyoja parameśvare
a dhyānayogād balaṃ labdhvā prāpya carddhim anuttamām
c jagāma śāśvatīṃ siddhiṃ parāṃ nirvāṇalakṣaṇām
a tasmāt tvam api kaunteya na śokaṃ kartum arhasi
c rājyāt sphītāt paribhraṣṭas tapasā tad avāpsyasi
a sukhasyānantaraṃ duḥkhaṃ duḥkhasyānantaraṃ sukham
c paryāyeṇopavartante naraṃ nemim arā iva
a pitṛpaitāmahaṃ rājyaṃ prāpsyasy amitavikrama
c varṣāt trayodaśād ūrdhvaṃ vyetu te mānaso jvaraḥ
 vaiśaṃpāyana uvāca
a evam uktvā sa bhagavān vyāsaḥ pāṇḍavanandanam
c jagāma tapase dhīmān punar evāśramaṃ prati
d janamejaya uvāca
d vasatsv evaṃ vane teṣu pāṇḍaveṣu mahātmasu
d ramamāṇeṣu citrābhiḥ kathābhir munibhiḥ saha
d sūryadattākṣayānnena kṛṣṇāyā bhojanāvadhi
d brāhmaṇāṃs tarpamāṇeṣu ye cānnārtham upāgatāḥ
d āraṇyānāṃ mṛgāṇāṃ ca māṃsair nānāvidhair api
d dhārtarāṣṭrā durātmānaḥ sarve duryodhanādayaḥ
d kathaṃ teṣv anvavartanta pāpācārā mahāmune
d duḥśāsanasya karṇasya śakuneś ca mate sthitāḥ
d etad ācakṣva bhagavan vaiśaṃpāyana pṛcchataḥ
d vaiśaṃpāyana uvāca
d śrutvā teṣāṃ tathā vṛttiṃ nagare vasatām iva
d duryodhano mahārāja teṣu pāpam arocayat
d tathā tair nikṛtiprajñaiḥ karṇaduḥśāsanādibhiḥ
d nānopāyair aghaṃ teṣu cintayatsu durātmasu
d abhyāgacchat sa dharmātmā tapasvī sumahāyaśāḥ
d śiṣyāyutasamopeto durvāsā nāma kāmataḥ
d tam āgatam abhiprekṣya muniṃ paramakopanam
d duryodhano vinītātmā praśrayeṇa damena ca
d sahito bhrātṛbhiḥ śrīmān ātithyena nyamantrayat
d vidhivat pūjayām āsa svayaṃ kiṃkaravat sthitaḥ
d ahāni kati cit tatra tasthau sa munisattamaḥ
d taṃ ca paryacarad rājā divārātram atandritaḥ
d duryodhano mahārāja śāpāt tasya viśaṅkitaḥ
d kṣudhito 'smi dadasvānnaṃ śīghraṃ mama narādhipa
d ity uktvā gacchati snātuṃ pratyāgacchati vai cirāt
d na bhokṣyāmy adya me nāsti kṣudhety uktvaity adarśanam
d akasmād etya ca brūte bhojayāsmāṃs tvarānvitaḥ
d kadā cic ca niśīthe sa utthāya nikṛtau sthitaḥ
d pūrvavat kārayitvānnaṃ na bhuṅkte garhayan sma saḥ
d vartamāne tathā tasmin yadā duryodhano nṛpaḥ
d vikṛtiṃ naiti na krodhaṃ tadā tuṣṭo 'bhavan muniḥ
d āha cainaṃ durādharṣo varado 'smīti bhārata
d varaṃ varaya bhadraṃ te yat te manasi vartate
d mayi prīte tu yad dharmyaṃ nālabhyaṃ vidyate tava
d etac chrutvā vacas tasya maharṣer bhāvitātmanaḥ
d amanyata punar jātam ātmānaṃ sa suyodhanaḥ
d prāg eva mantritaṃ cāsīt karṇaduḥśāsanādibhiḥ
d yācanīyaṃ munes tuṣṭād iti niścitya durmatiḥ
d atiharṣānvito rājā varam enam ayācata
d śiṣyaiḥ saha mama brahman yathā jāto 'tithir bhavān
d asmatkule mahārājo jyeṣṭhaḥ śreṣṭho yudhiṣṭhiraḥ
d vane vasati dharmātmā bhrātṛbhiḥ parivāritaḥ
d guṇavāñ śīlasaṃpannas tasya tvam atithir bhava
d yadā ca rājaputrī sā sukumārī yaśasvinī
d bhojayitvā dvijān sarvān patīṃś ca varavarṇinī
d viśrāntā ca svayaṃ bhuktvā sukhāsīnā bhaved yadā
d tadā tvaṃ tatra gacchethā yady anugrāhyatā mayi
d tathā kariṣye tvatprītyety evam uktvā suyodhanam
d durvāsā api viprendro yathāgatam agāt tataḥ
d kṛtārtham iva cātmānaṃ tadā mene suyodhanaḥ
d kareṇa ca karaṃ gṛhya karṇasya mudito bhṛśam
d karṇo 'pi bhrātṛsahitam ity uvāca nṛpaṃ mudā
d diṣṭyā kāmaḥ susaṃvṛtto diṣṭyā kaurava vardhase
d diṣṭyā te śatravo magnā dustare vyasanārṇave
d durvāsaḥkrodhaje vahnau patitāḥ pāṇḍunandanāḥ
d svair eva te mahāpāpair gatā vai dustaraṃ tamaḥ
d itthaṃ te nikṛtiprajñā rājan duryodhanādayaḥ
d vaiśaṃpāyana uvāca
d hasantaḥ prītamanaso jagmuḥ svaṃ svaṃ niketanam
d tataḥ kadā cid durvāsāḥ sukhāsīnāṃs tu pāṇḍavān
d bhuktvā cāvasthitāṃ kṛṣṇāṃ jñātvā tasmin vane muniḥ
d abhyāgacchat parivṛtaḥ śiṣyair ayutasaṃmitaiḥ
d dṛṣṭvāyāntaṃ tam atithiṃ sa ca rājā yudhiṣṭhiraḥ
d jagāmābhimukhaḥ śrīmān saha bhrātṛbhir acyutaḥ
d tasmai baddhvāñjaliṃ samyag upaveśya varāsane
d vidhivat pūjayitvā tam ātithyena nyamantrayat
d āhnikaṃ bhagavan kṛtvā śīghram ehīti cābravīt
d jagāma ca muniḥ so 'pi snātuṃ śiṣyaiḥ sahānaghaḥ
d bhojayet saha śiṣyaṃ māṃ katham ity avicintayan
d nyamajjat salile cāpi munisaṃghaḥ samāhitaḥ
d etasminn antare rājan draupadī yoṣitāṃ varā
d cintām avāpa paramām annahetoḥ pativratā
d sā cintayantī ca yadā nānnahetum avindata
d manasā cintayām āsa kṛṣṇaṃ kaṃsaniṣūdanam
d kṛṣṇa kṛṣṇa mahābāho devakīnandanāvyaya
d vāsudeva jagannātha praṇatārtivināśana
d viśvātman viśvajanaka viśvahartaḥ prabho 'vyaya
d prapannapāla gopāla prajāpāla parātpara
d ākūtīnāṃ ca cittīnāṃ pravartaka natāsmi te
d vareṇya varadānanta agatīnāṃ gatir bhava
d purāṇapuruṣa prāṇamanovṛttyādyagocara
d sarvādhyakṣa parādhyakṣa tvām ahaṃ śaraṇaṃ gatā
d pāhi māṃ kṛpayā deva śaraṇāgatavatsala
d nīlotpaladalaśyāma padmagarbhāruṇekṣaṇa
d pītāmbaraparīdhāna lasatkaustubhabhūṣaṇa
d tvam ādir anto bhūtānāṃ tvam eva ca parāyaṇam
d parāt parataraṃ jyotir viśvātmā sarvatomukhaḥ
d tvām evāhuḥ paraṃ bījaṃ nidhānaṃ sarvasaṃpadām
d tvayā nāthena deveśa sarvāpadbhyo bhayaṃ na hi
d duḥśāsanād ahaṃ pūrvaṃ sabhāyāṃ mocitā yathā
d tathaiva saṃkaṭād asmān mām uddhartum ihārhasi
d evaṃ stutas tadā devaḥ kṛṣṇayā bhaktavatsalaḥ
d draupadyāḥ saṃkaṭaṃ jñātvā devadevo jagatpatiḥ
d pārśvasthāṃ śayane tyaktvā rukmiṇīṃ keśavaḥ prabhuḥ
d tatrājagāma tvarito hy acintyagatir īśvaraḥ
d tatas taṃ draupadī dṛṣṭvā praṇamya parayā mudā
d abravīd vāsudevāya muner āgamanādikam
d tatas tām abravīt kṛṣṇaḥ kṣudhito 'smi bhṛśāturaḥ
d śīghraṃ bhojaya māṃ kṛṣṇe paścāt sarvaṃ kariṣyasi
d niśamya tadvacaḥ kṛṣṇā lajjitā vākyam abravīt
d sthālyāṃ bhāskaradattāyām annaṃ madbhojanāvadhi
d bhuktavaty asmy ahaṃ deva tasmād annaṃ na vidyate
d tataḥ provāca bhagavān kṛṣṇāṃ kamalalocanaḥ
d kṛṣṇe na narmakālo 'yaṃ kṣucchrameṇāture mayi
d śīghraṃ gaccha mama sthālīm ānayitvā pradarśaya
d iti nirbandhataḥ sthālīm ānāyya sa yadūdvahaḥ
d sthālyāḥ kaṇṭhe 'tha saṃlagnaṃ śākānnaṃ vīkṣya keśavaḥ
d upayujyābravīd enām anena harir īśvaraḥ
d viśvātmā prīyatāṃ devas tuṣṭaś cāstv iti yajñabhuk
d ākāraya munīñ śīghraṃ bhojanāyeti cābravīt
d tato jagāma tvaritaḥ sahadevo mahāyaśāḥ
d snātuṃ gatān devanadyāṃ durvāsaḥprabhṛtīn munīn
d te cāvatīrṇāḥ salile kṛtavanto 'ghamarṣaṇam
d dṛṣṭvodgārān sānnarasāṃs tṛptyā paramayā yutāḥ
d uttīrya salilāt tasmād dṛṣṭavantaḥ parasparam
d durvāsasam abhiprekṣya sarve te munayo 'bruvan
d rājñā hi kārayitvānnaṃ vayaṃ snātuṃ samāgatāḥ
d ākaṇṭhatṛptā viprarṣe kiṃ svid bhuñjāmahe vayam
d durvāsā uvāca
d vṛthā pākaḥ kṛto 'smābhis tatra kiṃ karavāmahe
d vṛthāpākena rājarṣer aparādhaḥ kṛto mahān
d māsmān adhākṣur dṛṣṭvaiva pāṇḍavāḥ krūracakṣuṣā
d smṛtvānubhāvaṃ rājarṣer ambarīṣasya dhīmataḥ
d bibhemi sutarāṃ viprā haripādāśrayāj janāt
d pāṇḍavāś ca mahātmānaḥ sarve dharmaparāyaṇāḥ
d śūrāś ca kṛtavidyāś ca vratinas tapasi sthitāḥ
d sadācāraratā nityaṃ vāsudevaparāyaṇāḥ
d kruddhās te nirdaheyur vai tūlarāśim ivānalaḥ
d vaiśaṃpāyana uvāca
d tata etān apṛṣṭvaiva śiṣyāḥ śīghraṃ palāyata
d ity uktās te dvijāḥ sarve muninā guruṇā tadā
d pāṇḍavebhyo bhṛśaṃ bhītā dudruvus te diśo daśa
d sahadevo devanadyām apaśyan munisattamān
d tīrtheṣv itas tatas tasyā vicacāra gaveṣayan
d tatrasthebhyas tāpasebhyaḥ śrutvā tāṃś caiva vidrutān
d yudhiṣṭhiram athābhyetya taṃ vṛttāntaṃ nyavedayat
d tatas te pāṇḍavāḥ sarve pratyāgamanakāṅkṣiṇaḥ
d pratīkṣantaḥ kiyat kālaṃ jitātmāno 'vatasthire
d niśīthe 'bhyetya cākasmād asmān sa chalayiṣyati
d kathaṃ ca nistaremāsmāt kṛcchrād daivopasāditāt
d iti cintāparān dṛṣṭvā niḥśvasanto muhur muhuḥ
d uvāca vacanaṃ śrīmān kṛṣṇaḥ pratyakṣatāṃ gataḥ
d śrīkṛṣṇa uvāca
d bhavatām āpadaṃ jñātvā ṛṣeḥ paramakopanāt
d draupadyā cintitaḥ pārthā ahaṃ satvaram āgataḥ
d na bhayaṃ vidyate tasmād ṛṣer durvāsaso 'lpakam
d tejasā bhavatāṃ bhītaḥ pūrvam eva palāyitaḥ
d dharmanityās tu ye ke cin na te sīdanti karhi cit
d vaiśaṃpāyana uvāca
d āpṛcche vo gamiṣyāmi niyataṃ bhadram astu vaḥ
d śrutveritaṃ keśavasya babhūvuḥ svasthamānasāḥ
d draupadyā sahitāḥ pārthās tam ūcur vigatajvarāḥ
d tvayā nāthena govinda dustarām āpadaṃ vibho
d tīrṇāḥ plavam ivāsādya majjamānā mahārṇave
d svasti sādhaya bhadraṃ te ity ājñāto yayau purīm
d pāṇḍavāś ca mahābhāga draupadyā sahitāḥ prabho
d ūṣuḥ prahṛṣṭamanaso viharanto vanād vanam
d iti te 'bhihitaṃ rājan yat pṛṣṭo 'ham iha tvayā
d evaṃvidhāny alīkāni dhārtarāṣṭair durātmabhiḥ
d pāṇḍaveṣu vanastheṣu prayuktāni vṛthābhavan
 vaiśaṃpāyana uvāca
a tasmin bahumṛge 'raṇye ramamāṇā mahārathāḥ
c kāmyake bharataśreṣṭhā vijahrus te yathāmarāḥ
a prekṣamāṇā bahuvidhān vanoddeśān samantataḥ
c yathartukālaramyāś ca vanarājīḥ supuṣpitāḥ
a pāṇḍavā mṛgayāśīlāś carantas tan mahāvanam
c vijahrur indrapratimāḥ kaṃ cit kālam ariṃdamāḥ
a tatas te yaugapadyena yayuḥ sarve caturdiśam
c mṛgayāṃ puruṣavyāghrā brāhmaṇārthe paraṃtapāḥ
a draupadīm āśrame nyasya tṛṇabindor anujñayā
c maharṣer dīptatapaso dhaumyasya ca purodhasaḥ
a tatas tu rājā sindhūnāṃ vārddhakṣatrir mahāyaśāḥ
c vivāhakāmaḥ śālveyān prayātaḥ so 'bhavat tadā
a mahatā paribarheṇa rājayogyena saṃvṛtaḥ
c rājabhir bahubhiḥ sārdham upāyāt kāmyakaṃ ca saḥ
a tatrāpaśyat priyāṃ bhāryāṃ pāṇḍavānāṃ yaśasvinīm
c tiṣṭhantīm āśramadvāri draupadīṃ nirjane vane
a vibhrājamānāṃ vapuṣā bibhratīṃ rūpam uttamam
c bhrājayantīṃ vanoddeśaṃ nīlābhram iva vidyutam
a apsarā devakanyā vā māyā vā devanirmitā
c iti kṛtvāñjaliṃ sarve dadṛśus tām aninditām
a tataḥ sa rājā sindhūnāṃ vārddhakṣatrir jayadrathaḥ
c vismitas tām anindyāṅgīṃ dṛṣṭvāsīd dhṛṣṭamānasaḥ
a sa koṭikāśyaṃ rājānam abravīt kāmamohitaḥ
c kasya tv eṣānavadyāṅgī yadi vāpi na mānuṣī
a vivāhārtho na me kaś cid imāṃ dṛṣṭvātisundarīm
c etām evāham ādāya gamiṣyāmi svam ālayam
a gaccha jānīhi saumyaināṃ kasya kā ca kuto 'pi vā
c kimartham āgatā subhrūr idaṃ kaṇṭakitaṃ vanam
a api nāma varārohā mām eṣā lokasundarī
c bhajed adyāyatāpāṅgī sudatī tanumadhyamā
a apy ahaṃ kṛtakāmaḥ syām imāṃ prāpya varastriyam
c gaccha jānīhi ko nv asyā nātha ity eva koṭika
a sa koṭikāśyas tac chrutvā rathāt praskandya kuṇḍalī
c upetya papraccha tadā kroṣṭā vyāghravadhūm iva
 koṭikāśya uvāca
a kā tvaṃ kadambasya vinamya śākhām
ekāśrame tiṣṭhasi śobhamānā
c dedīpyamānāgniśikheva naktaṃ
dodhūyamānā pavanena subhrūḥ
a atīva rūpeṇa samanvitā tvaṃ
na cāpy araṇyeṣu bibheṣi kiṃ nu
c devī nu yakṣī yadi dānavī vā
varāpsarā daityavarāṅganā vā
a vapuṣmatī voragarājakanyā
vanecarī vā kṣaṇadācarastrī
c yady eva rājño varuṇasya patnī
yamasya somasya dhaneśvarasya
a dhātur vidhātuḥ savitur vibhor vā
śakrasya vā tvaṃ sadanāt prapannā
c na hy eva naḥ pṛcchasi ye vayaṃ sma
na cāpi jānīma taveha nātham
a vayaṃ hi mānaṃ tava vardhayantaḥ
pṛcchāma bhadre prabhavaṃ prabhuṃ ca
c ācakṣva bandhūṃś ca patiṃ kulaṃ ca
tattvena yac ceha karoṣi kāryam
a ahaṃ tu rājñaḥ surathasya putro
yaṃ koṭikāśyeti vidur manuṣyāḥ
b vaśyendriyaḥ sabhyarucir varoru
b vṛddhopasevī gurupūjakaś ca
c asau tu yas tiṣṭhati kāñcanāṅge
rathe huto 'gniś cayane yathaiva
e trigartarājaḥ kamalāyatākṣi
kṣemaṃkaro nāma sa eṣa vīraḥ
a asmāt paras tv eṣa mahādhanuṣmān
putraḥ kuṇindādhipater variṣṭhaḥ
c nirīkṣate tvāṃ vipulāyatāṃsaḥ
suvismitaḥ parvatavāsanityaḥ
d suvismitaḥ parvatavāsanidro
d na cāpi jānīma taveha nātham
a asau tu yaḥ puṣkariṇīsamīpe
śyāmo yuvā tiṣṭhati darśanīyaḥ
c ikṣvākurājñaḥ subalasya putraḥ
sa eṣa hantā dviṣatāṃ sugātri
a yasyānuyātraṃ dhvajinaḥ prayānti
sauvīrakā dvādaśa rājaputrāḥ
c śoṇāśvayukteṣu ratheṣu sarve
makheṣu dīptā iva havyavāhāḥ
a aṅgārakaḥ kuñjaraguptakaś ca
śatruṃjayaḥ saṃjayasupravṛddhau
c prabhaṃkaro 'tha bhramaro raviś ca
śūraḥ pratāpaḥ kuharaś ca nāma
a yaṃ ṣaṭsahasrā rathino 'nuyānti
nāgā hayāś caiva padātinaś ca
c jayadratho nāma yadi śrutas te
sauvīrarājaḥ subhage sa eṣaḥ
a tasyāpare bhrātaro 'dīnasattvā
balāhakānīkavidāraṇādhyāḥ
c sauvīravīrāḥ pravarā yuvāno
rājānam ete balino 'nuyānti
a etaiḥ sahāyair upayāti rājā
marudgaṇair indra ivābhiguptaḥ
c ajānatāṃ khyāpaya naḥ sukeśi
kasyāsi bhāryā duhitā ca kasya
 vaiśaṃpāyana uvāca
a athābravīd draupadī rājaputrī
pṛṣṭā śibīnāṃ pravareṇa tena
c avekṣya mandaṃ pravimucya śākhāṃ
saṃgṛhṇatī kauśikam uttarīyam
a buddhyābhijānāmi narendraputra
na mādṛśī tvām abhibhāṣṭum arhā
c na tveha vaktāsti taveha vākyam
anyo naro vāpy atha vāpi nārī
a ekā hy ahaṃ saṃprati tena vācaṃ
dadāni vai bhadra nibodha cedam
c ahaṃ hy araṇye katham ekam ekā
tvām ālapeyaṃ niratā svadharme
a jānāmi ca tvāṃ surathasya putraṃ
yaṃ koṭikāśyeti vidur manuṣyāḥ
c tasmād ahaṃ śaibya tathaiva tubhyam
ākhyāmi bandhūn prati tan nibodha
a apatyam asmi drupadasya rājñaḥ
kṛṣṇeti māṃ śaibya vidur manuṣyāḥ
c sāhaṃ vṛṇe pañca janān patitve
ye khāṇḍavaprasthagatāḥ śrutās te
a yudhiṣṭhiro bhīmasenārjunau ca
mādryāś ca putrau puruṣapravīrau
c te māṃ niveśyeha diśaś catasro
vibhajya pārthā mṛgayāṃ prayātāḥ
a prācīṃ rājā dakṣiṇāṃ bhīmaseno
jayaḥ pratīcīṃ yamajāv udīcīm
c manye tu teṣāṃ rathasattamānāṃ
kālo 'bhitaḥ prāpta ihopayātum
a saṃmānitā yāsyatha tair yatheṣṭaṃ
vimucya vāhān avagāhayadhvam
c priyātithir dharmasuto mahātmā
prīto bhaviṣyaty abhivīkṣya yuṣmān
a etāvad uktvā drupadātmajā sā
śaibyātmajaṃ candramukhī pratītā
c viveśa tāṃ parṇakuṭīṃ praśastāṃ
saṃcintya teṣām atithisvadharmam
 vaiśaṃpāyana uvāca
a athāsīneṣu sarveṣu teṣu rājasu bhārata
b yad uktaṃ kṛṣṇayā sārdhaṃ tat sarvaṃ pratyavedayat
b vākyaṃ yathārthaṃ tac chrutvā koṭikāśyamukhodgatam
b koṭikāśyo jagāmāśu sindhurājaniṣevitam
c koṭikāśyavacaḥ śrutvā śaibyaṃ sauvīrako 'bravīt
a yadā vācaṃ vyāharantyām asyāṃ me ramate manaḥ
c sīmantinīnāṃ mukhyāyāṃ vinivṛttaḥ kathaṃ bhavān
a etāṃ dṛṣṭvā striyo me 'nyā yathā śākhāmṛgastriyaḥ
c pratibhānti mahābāho satyam etad bravīmi te
a darśanād eva hi manas tayā me 'pahṛtaṃ bhṛśam
c tāṃ samācakṣva kalyāṇīṃ yadi syāc chaibya mānuṣī
 koṭikāśya uvāca
a eṣā vai draupadī kṛṣṇā rājaputrī yaśasvinī
c pañcānāṃ pāṇḍuputrāṇāṃ mahiṣī saṃmatā bhṛśam
a sarveṣāṃ caiva pārthānāṃ priyā bahumatā satī
c tayā sametya sauvīra suvīrān susukhī vraja
 vaiśaṃpāyana uvāca
a evam uktaḥ pratyuvāca paśyāmo draupadīm iti
c patiḥ sauvīrasindhūnāṃ duṣṭabhāvo jayadrathaḥ
a sa praviśyāśramaṃ śūnyaṃ siṃhagoṣṭhaṃ vṛko yathā
c ātmanā saptamaḥ kṛṣṇām idaṃ vacanam abravīt
a kuśalaṃ te varārohe bhartāras te 'py anāmayāḥ
c yeṣāṃ kuśalakāmāsi te 'pi kaccid anāmayāḥ
 draupady uvāca
a kauravyaḥ kuśalī rājā kuntīputro yudhiṣṭhiraḥ
c ahaṃ ca bhrātaraś cāsya yāṃś cānyān paripṛcchasi
d api te kuśalaṃ rājye rāṣṭre kośe bale tathā
d kaccid ekaḥ śibīn āḍhyān sauvīrān saha sindhubhiḥ
d anutiṣṭhasi dharmeṇa ye cānye viditās tvayā
d api tvaṃ kuśalī rājan sahāmātyaḥ sahaprajaḥ
a pādyaṃ pratigṛhāṇedam āsanaṃ ca nṛpātmaja
c mṛgān pañcāśataṃ caiva prātarāśaṃ dadāni te
a aiṇeyān pṛṣatān nyaṅkūn hariṇāñ śarabhāñ śaśān
c ṛśyān rurūñ śambarāṃś ca gavayāṃś ca mṛgān bahūn
a varāhān mahiṣāṃś caiva yāś cānyā mṛgajātayaḥ
c pradāsyati svayaṃ tubhyaṃ kuntīputro yudhiṣṭhiraḥ
 jayadratha uvāca
a kuśalaṃ prātarāśasya sarvā me 'pacitiḥ kṛtā
c ehi me ratham āroha sukham āpnuhi kevalam
a gataśrīkāṃś cyutān rājyāt kṛpaṇān gatacetasaḥ
c araṇyavāsinaḥ pārthān nānuroddhuṃ tvam arhasi
a na vai prājñā gataśrīkaṃ bhartāram upayuñjate
c yuñjānam anuyuñjīta na śriyaḥ saṃkṣaye vaset
a śriyā vihīnā rājyāc ca vinaṣṭāḥ śāśvatīḥ samāḥ
c alaṃ te pāṇḍuputrāṇāṃ bhaktyā kleśam upāsitum
a bhāryā me bhava suśroṇi tyajainān sukham āpnuhi
c akhilān sindhusauvīrān avāpnuhi mayā saha
 vaiśaṃpāyana uvāca
a ity uktā sindhurājena vākyaṃ hṛdayakampanam
c kṛṣṇā tasmād apākrāmad deśāt sabhrukuṭīmukhī
a avamatyāsya tad vākyam ākṣipya ca sumadhyamā
c maivam ity abravīt kṛṣṇā lajjasveti ca saindhavam
a sā kāṅkṣamāṇā bhartṝṇām upayānam aninditā
c vilobhayām āsa paraṃ vākyair vākyāni yuñjatī
d draupadī
d naivaṃ vada mahābāho nyāyyaṃ tvaṃ na ca manyase
d pāṇḍūnāṃ dhārtarāṣṭrāṇāṃ svasā caiva kanīyasī
d duḥśalā nāma tasyās tvaṃ bhartā rājakulodbhavaḥ
d mama bhrātā ca nyāyyena tvayā rakṣyā mahāratha
d vaiśaṃpāyanaḥ
d dharmiṣṭhānāṃ kule jāto na dharmaṃ tvam avekṣase
d ity uktaḥ sindhurājo 'pi vākyam uttaram abravīt
d rājñāṃ dharmaṃ na jānīṣe striyo ratnāni caiva hi
d sādhāraṇāni loke 'smin pravadanti manīṣiṇaḥ
d svasā ca svasriyā caiva bhrātṛbhāryā tathaiva ca
d saṃgṛhṇanti ca rājānas tāś ca tatra nṛpodbhavāḥ
 vaiśaṃpāyana uvāca
a saroṣarāgopahatena valgunā
sarāganetreṇa natonnatabhruvā
c mukhena visphūrya suvīrarāṣṭrapaṃ
tato 'bravīt taṃ drupadātmajā punaḥ
a yaśasvinas tīkṣṇaviṣān mahārathān
adhikṣipan mūḍha na lajjase katham
c mahendrakalpān niratān svakarmasu
sthitān samūheṣv api yakṣarakṣasām
a na kiṃ cid īḍyaṃ pravadanti pāpaṃ
vanecaraṃ vā gṛhamedhinaṃ vā
c tapasvinaṃ saṃparipūrṇavidyaṃ
bhaṣanti haivaṃ śvanarāḥ suvīra
a ahaṃ tu manye tava nāsti kaś cid
etādṛśe kṣatriyasaṃniveśe
c yas tvādya pātālamukhe patantaṃ
pāṇau gṛhītvā pratisaṃhareta
a nāgaṃ prabhinnaṃ girikūṭakalpam
upatyakāṃ haimavatīṃ carantam
c daṇḍīva yūthād apasedhase tvaṃ
yo jetum āśaṃsasi dharmarājam
a bālyāt prasuptasya mahābalasya
siṃhasya pakṣmāṇi mukhāl lunāsi
c padā samāhatya palāyamānaḥ
kruddhaṃ yadā drakṣyasi bhīmasenam
a mahābalaṃ ghorataraṃ pravṛddhaṃ
jātaṃ hariṃ parvatakandareṣu
c prasuptam ugraṃ prapadena haṃsi
yaḥ kruddham āsetsyasi jiṣṇum ugram
a kṛṣṇoragau tīkṣṇaviṣau dvijihvau
mattaḥ padākrāmasi pucchadeśe
c yaḥ pāṇḍavābhyāṃ puruṣottamābhyāṃ
jaghanyajābhyāṃ prayuyutsase tvam
a yathā ca veṇuḥ kadalī nalo vā
phalanty abhāvāya na bhūtaye ''tmanaḥ
c tathaiva māṃ taiḥ parirakṣyamāṇām
ādāsyase karkaṭakīva garbham
 jayadratha uvāca
a jānāmi kṛṣṇe viditaṃ mamaitad
yathāvidhās te naradevaputrāḥ
c na tv evam etena vibhīṣaṇena
śakyā vayaṃ trāsayituṃ tvayādya
a vayaṃ punaḥ saptadaśeṣu kṛṣṇe
kuleṣu sarve 'navameṣu jātāḥ
c ṣaḍbhyo guṇebhyo 'bhyadhikā vihīnān
manyāmahe draupadi pāṇḍuputrān
a sā kṣipram ātiṣṭha gajaṃ rathaṃ vā
na vākyamātreṇa vayaṃ hi śakyāḥ
c āśaṃsa vā tvaṃ kṛpaṇaṃ vadantī
sauvīrarājasya punaḥ prasādam
 draupady uvāca
a mahābalā kiṃ tv iha durbaleva
sauvīrarājasya matāham asmi
c yāhaṃ pramāthād iha saṃpratītā
sauvīrarājaṃ kṛpaṇaṃ vadeyam
a yasyā hi kṛṣṇau padavīṃ caretāṃ
samāsthitāv ekarathe sahāyau
c indro 'pi tāṃ nāpaharet kathaṃ cin
manuṣyamātraḥ kṛpaṇaḥ kuto 'nyaḥ
a yadā kirīṭī paravīraghātī
nighnan rathastho dviṣatāṃ manāṃsi
c madantare tvaddhvajinīṃ praveṣṭā
kakṣaṃ dahann agnir ivoṣṇageṣu
a janārdanasyānugā vṛṣṇivīrā
maheṣvāsāḥ kekayāś cāpi sarve
c ete hi sarve mama rājaputrāḥ
prahṛṣṭarūpāḥ padavīṃ careyuḥ
a maurvīvisṛṣṭāḥ stanayitnughoṣā
gāṇḍīvamuktās tv ativegavantaḥ
c hastaṃ samāhatya dhanaṃjayasya
bhīmāḥ śabdaṃ ghorataraṃ nadanti
a gāṇḍīvamuktāṃś ca mahāśaraughān
pataṃgasaṃghān iva śīghravegān
b yadā draṣṭāsy arjunaṃ vīryaśālinaṃ
b tadā svabuddhiṃ pratininditāsi
c saśaṅkhaghoṣaḥ satalatraghoṣo
gāṇḍīvadhanvā muhur udvamaṃś ca
e yadā śarān arpayitā tavorasi
tadā manas te kim ivābhaviṣyat
a gadāhastaṃ bhīmam abhidravantaṃ
mādrīputrau saṃpatantau diśaś ca
c amarṣajaṃ krodhaviṣaṃ vamantau
dṛṣṭvā ciraṃ tāpam upaiṣyase 'dhama
a yathā cāhaṃ nāticare kathaṃ cit
patīn mahārhān manasāpi jātu
c tenādya satyena vaśīkṛtaṃ tvāṃ
draṣṭāsmi pārthaiḥ parikṛṣyamāṇam
a na saṃbhramaṃ gantum ahaṃ hi śakṣye
tvayā nṛśaṃsena vikṛṣyamāṇā
c samāgatāhaṃ hi kurupravīraiḥ
punar vanaṃ kāmyakam āgatā ca
 vaiśaṃpāyana uvāca
a sā tān anuprekṣya viśālanetrā
jighṛkṣamāṇān avabhartsayantī
c provāca mā mā spṛśateti bhītā
dhaumyaṃ pracukrośa purohitaṃ sā
a jagrāha tām uttaravastradeśe
jayadrathas taṃ samavākṣipat sā
c tayā samākṣiptatanuḥ sa pāpaḥ
papāta śākhīva nikṛttamūlaḥ
a pragṛhyamāṇā tu mahājavena
muhur viniḥśvasya ca rājaputrī
c sā kṛṣyamāṇā ratham āruroha
dhaumyasya pādāv abhivādya kṛṣṇā
 dhaumya uvāca
a neyaṃ śakyā tvayā netum avijitya mahārathān
c dharmaṃ kṣatrasya paurāṇam avekṣasva jayadratha
a kṣudraṃ kṛtvā phalaṃ pāpaṃ prāpsyasi tvam asaṃśayam
c āsādya pāṇḍavān vīrān dharmarājapurogamān
 vaiśaṃpāyana uvāca
a ity uktvā hriyamāṇāṃ tāṃ rājaputrīṃ yaśasvinīm
c anvagacchat tadā dhaumyaḥ padātigaṇamadhyagaḥ
 vaiśaṃpāyana uvāca
a tato diśaḥ saṃpravihṛtya pārthā
mṛgān varāhān mahiṣāṃś ca hatvā
c dhanurdharāḥ śreṣṭhatamāḥ pṛthivyāṃ
pṛthak carantaḥ sahitā babhūvuḥ
a tato mṛgavyālagaṇānukīrṇaṃ
mahāvanaṃ tad vihagopaghuṣṭam
c bhrātṝṃś ca tān abhyavadad yudhiṣṭhiraḥ
śrutvā giro vyāharatāṃ mṛgāṇām
a ādityadīptāṃ diśam abhyupetya
mṛgadvijāḥ krūram ime vadanti
c āyāsam ugraṃ prativedayanto
mahāhavaṃ śatrubhir vāvamānam
a kṣipraṃ nivartadhvam alaṃ mṛgair no
mano hi me dūyati dahyate ca
c buddhiṃ samācchādya ca me samanyur
uddhūyate prāṇapatiḥ śarīre
a saraḥ suparṇena hṛtoragaṃ yathā
rāṣṭraṃ yathārājakam āttalakṣmi
c evaṃvidhaṃ me pratibhāti kāmyakaṃ
śauṇḍair yathā pītarasaś ca kumbhaḥ
a te saindhavair atyanilaughavegair
mahājavair vājibhir uhyamānāḥ
c yuktair bṛhadbhiḥ surathair nṛvīrās
tadāśramāyābhimukhā babhūvuḥ
a teṣāṃ tu gomāyur analpaghoṣo
nivartatāṃ vāmam upetya pārśvam
c pravyāharat taṃ pravimṛśya rājā
provāca bhīmaṃ ca dhanaṃjayaṃ ca
a yathā vadaty eṣa vihīnayoniḥ
śālāvṛko vāmam upetya pārśvam
c suvyaktam asmān avamanya pāpaiḥ
kṛto 'bhimardaḥ kurubhiḥ prasahya
a ity eva te tad vanam āviśanto
mahaty araṇye mṛgayāṃ caritvā
c bālām apaśyanta tadā rudantīṃ
dhātreyikāṃ preṣyavadhūṃ priyāyāḥ
a tām indrasenas tvarito 'bhisṛtya
rathād avaplutya tato 'bhyadhāvat
c provāca caināṃ vacanaṃ narendra
dhātreyikām ārtataras tadānīm
a kiṃ rodiṣi tvaṃ patitā dharaṇyāṃ
kiṃ te mukhaṃ śuṣyati dīnavarṇam
b gateṣv araṇyaṃ hi suteṣu pāṇḍoḥ
b kva cit parair nāpakṛtaṃ vane 'smin
b paryākulā sā tu samīkṣya sūtam
b abhyāpatantaṃ drutam indrasenam
b uro ghnatī kaṣṭataraṃ tadānīm
b uccaiḥ pracukrośa hṛteti devī
b pativratā satyasaṃdhā tathaiva
b kva sā nītā kena vā śaṃsa tathyam
b kenātmanāśāya vadāpanītā
b chidraṃ samāsādya narendrapatnī
c kaccin na pāpaiḥ sunṛśaṃsakṛdbhiḥ
pramāthitā draupadī rājaputrī
e anindyarūpā suviśālanetrā
śarīratulyā kurupuṃgavānām
a yady eva devī pṛthivīṃ praviṣṭā
divaṃ prapannāpy atha vā samudram
c tasyā gamiṣyanti padaṃ hi pārthās
tathā hi saṃtapyati dharmarājaḥ
a ko hīdṛśānām arimardanānāṃ
kleśakṣamāṇām aparājitānām
c prāṇaiḥ samām iṣṭatamāṃ jihīrṣed
anuttamaṃ ratnam iva pramūḍhaḥ
e na budhyate nāthavatīm ihādya
bahiścaraṃ hṛdayaṃ pāṇḍavānām
a kasyādya kāyaṃ pratibhidya ghorā
mahīṃ pravekṣyanti śitāḥ śarāgryāḥ
c mā tvaṃ śucas tāṃ prati bhīru viddhi
yathādya kṛṣṇā punar eṣyatīti
e nihatya sarvān dviṣataḥ samagrān
pārthāḥ sameṣyanty atha yājñasenyā
a athābravīc cārumukhaṃ pramṛjya
dhātreyikā sārathim indrasenam
c jayadrathenāpahṛtā pramathya
pañcendrakalpān paribhūya kṛṣṇā
a tiṣṭhanti vartmāni navāny amūni
vṛkṣāś ca na mlānti tathaiva bhagnāḥ
c āvartayadhvaṃ hy anuyāta śīghraṃ
na dūrayātaiva hi rājaputrī
a saṃnahyadhvaṃ sarva evendrakalpā
mahānti cārūṇi ca daṃśanāni
c gṛhṇīta cāpāni mahādhanāni
śarāṃś ca śīghraṃ padavīṃ vrajadhvam
a purā hi nirbhartsanadaṇḍamohitā
pramūḍhacittā vadanena śuṣyatā
c dadāti kasmai cid anarhate tanuṃ
varājyapūrṇām iva bhasmani srucam
a purā tuṣāgnāv iva hūyate haviḥ
purā śmaśāne srag ivāpavidhyate
c purā ca somo 'dhvarago 'valihyate
śunā yathā viprajane pramohite
d purā hi pārthāś ca hatau ca kāpilam
d prasicyate kṣīradhārā yatadhvam
e mahaty araṇye mṛgayāṃ caritvā
purā śṛgālo nalinīṃ vigāhate
f śrutiṃ ca samyak prakṛtiṃ mahādhvare
f grāmyo jano yadvad asau na nāśayet
f purā hi mantrāhutipūjitāyāṃ
f hutāgnivedyāṃ balibhuṅ nilīyate
a mā vaḥ priyāyāḥ sunasaṃ sulocanaṃ
candraprabhācchaṃ vadanaṃ prasannam
c spṛśyāc chubhaṃ kaś cid akṛtyakārī
śvā vai puroḍāśam ivopayuṅkṣīt
e etāni vartmāny anuyāta śīghraṃ
mā vaḥ kālaḥ kṣipram ihātyagād vai
f śīghraṃ pradhāvadhvam ito narendro
f yāvan na dūraṃ vrajatīti pāpaḥ
f pratyāharadhvaṃ dviṣatāṃ sakāśāl
f lakṣmīm iva svāṃ dayitāṃ nṛsiṃhāḥ
 yudhiṣṭhira uvāca
a bhadre tūṣṇīm āssva niyaccha vācaṃ
māsmatsakāśe paruṣāṇy avocaḥ
c rājāno vā yadi vā rājaputrā
balena mattā vañcanāṃ prāpnuvanti
 vaiśaṃpāyana uvāca
a etāvad uktvā prayayur hi śīghraṃ
tāny eva vartmāny anuvartamānāḥ
c muhur muhur vyālavad ucchvasanto
jyāṃ vikṣipantaś ca mahādhanurbhyaḥ
a tato 'paśyaṃs tasya sainyasya reṇum
uddhūtaṃ vai vājikhurapraṇunnam
c padātīnāṃ madhyagataṃ ca dhaumyaṃ
vikrośantaṃ bhīmam abhidraveti
a te sāntvya dhaumyaṃ paridīnasattvāḥ
sukhaṃ bhavān etv iti rājaputrāḥ
c śyenā yathaivāmiṣasaṃprayuktā
javena tat sainyam athābhyadhāvan
a teṣāṃ mahendropamavikramāṇāṃ
saṃrabdhānāṃ dharṣaṇād yājñasenyāḥ
c krodhaḥ prajajvāla jayadrathaṃ ca
dṛṣṭvā priyāṃ tasya rathe sthitāṃ ca
a pracukruśuś cāpy atha sindhurājaṃ
vṛkodaraś caiva dhanaṃjayaś ca
c yamau ca rājā ca mahādhanurdharās
tato diśaḥ saṃmumuhuḥ pareṣām
 vaiśaṃpāyana uvāca
a tato ghorataraḥ śabdo vane samabhavat tadā
c bhīmasenārjunau dṛṣṭvā kṣatriyāṇām amarṣiṇām
a teṣāṃ dhvajāgrāṇy abhivīkṣya rājā
svayaṃ durātmā kurupuṃgavānām
c jayadratho yājñasenīm uvāca
rathe sthitāṃ bhānumatīṃ hataujāḥ
a āyāntīme pañca rathā mahānto
manye ca kṛṣṇe patayas tavaite
c sā jānatī khyāpaya naḥ sukeśi
paraṃ paraṃ pāṇḍavānāṃ rathastham
 draupady uvāca
a kiṃ te jñātair mūḍha mahādhanurdharair
anāyuṣyaṃ karma kṛtvātighoram
c ete vīrāḥ patayo me sametā
na vaḥ śeṣaḥ kaś cid ihāsti yuddhe
a ākhyātavyaṃ tv eva sarvaṃ mumūrṣor
mayā tubhyaṃ pṛṣṭayā dharma eṣaḥ
c na me vyathā vidyate tvadbhayaṃ vā
saṃpaśyantyāḥ sānujaṃ dharmarājam
a yasya dhvajāgre nadato mṛdaṅgau
nandopanandau madhurau yuktarūpau
c etaṃ svadharmārthaviniścayajñaṃ
sadā janāḥ kṛtyavanto 'nuyānti
a ya eṣa jāmbūnadaśuddhagauraḥ
pracaṇḍaghoṇas tanur āyatākṣaḥ
c etaṃ kuruśreṣṭhatamaṃ vadanti
yudhiṣṭhiraṃ dharmasutaṃ patiṃ me
a apy eṣa śatroḥ śaraṇāgatasya
dadyāt prāṇān dharmacārī nṛvīraḥ
c paraihy enaṃ mūḍha javena bhūtaye
tvam ātmanaḥ prāñjalir nyastaśastraḥ
a athāpy enaṃ paśyasi yaṃ rathasthaṃ
mahābhujaṃ śālam iva pravṛddham
c saṃdaṣṭoṣṭhaṃ bhrukuṭīsaṃhatabhruvaṃ
vṛkodaro nāma patir mamaiṣaḥ
a ājāneyā balinaḥ sādhu dāntā
mahābalāḥ śūram udāvahanti
c etasya karmāṇy atimānuṣāṇi
bhīmeti śabdo 'sya gataḥ pṛthivyām
a nāsyāparāddhāḥ śeṣam ihāpnuvanti
nāpy asya vairaṃ vismarate kadā cit
c vairasyāntaṃ saṃvidhāyopayāti
paścāc chāntiṃ na ca gacchaty atīva
a mṛdur vadānyo dhṛtimān yaśasvī
jitendriyo vṛddhasevī nṛvīraḥ
c bhrātā ca śiṣyaś ca yudhiṣṭhirasya
dhanaṃjayo nāma patir mamaiṣaḥ
a yo vai na kāmān na bhayān na lobhāt
tyajed dharmaṃ na nṛśaṃsaṃ ca kuryāt
c sa eṣa vaiśvānaratulyatejāḥ
kuntīsutaḥ śatrusahaḥ pramāthī
a yaḥ sarvadharmārthaviniścayajño
bhayārtānāṃ bhayahartā manīṣī
b bandhupriyaḥ śastrabhṛtāṃ variṣṭho
b mahāhaveṣv aprativāryavīryaḥ
c yasyottamaṃ rūpam āhuḥ pṛthivyāṃ
yaṃ pāṇḍavāḥ parirakṣanti sarve
a prāṇair garīyāṃsam anuvrataṃ vai
sa eṣa vīro nakulaḥ patir me
a   śūraḥ kṛtajño dṛḍhasauhṛdaś ca
a mahāhave yaś ca ripupramāthī
c yaḥ khaḍgayodhī laghucitrahasto
mahāṃś ca dhīmān sahadevo 'dvitīyaḥ
a yasyādya karma drakṣyase mūḍhasattva
śatakrator vā daityasenāsu saṃkhye
c śūraḥ kṛtāstro matimān manīṣī
priyaṃkaro dharmasutasya rājñaḥ
a ya eṣa candrārkasamānatejā
jaghanyajaḥ pāṇḍavānāṃ priyaś ca
c buddhyā samo yasya naro na vidyate
vaktā tathā satsu viniścayajñaḥ
a sa eṣa śūro nityam amarṣaṇaś ca
dhīmān prājñaḥ sahadevaḥ patir me
c tyajet prāṇān praviśed dhavyavāhaṃ
na tv evaiṣa vyāhared dharmabāhyam
e sadā manasvī kṣatradharme niviṣṭaḥ
kuntyāḥ prāṇair iṣṭatamo nṛvīraḥ
a viśīryantīṃ nāvam ivārṇavānte
ratnābhipūrṇāṃ makarasya pṛṣṭhe
c senāṃ tavemāṃ hatasarvayodhāṃ
vikṣobhitāṃ drakṣyasi pāṇḍuputraiḥ
a ity ete vai kathitāḥ pāṇḍuputrā
yāṃs tvaṃ mohād avamanya pravṛttaḥ
c yady etais tvaṃ mucyase 'riṣṭadehaḥ
punarjanma prāpsyase jīva eva
 vaiśaṃpāyana uvāca
a tataḥ pārthāḥ pañca pañcendrakalpās
tyaktvā trastān prāñjalīṃs tān padātīn
c rathānīkaṃ śaravarṣāndhakāraṃ
cakruḥ kruddhāḥ sarvataḥ saṃnigṛhya
 vaiśaṃpāyana uvāca
a saṃtiṣṭhata praharata tūrṇaṃ viparidhāvata
c iti sma saindhavo rājā codayām āsa tān nṛpān
a tato ghorataraḥ śabdo raṇe samabhavat tadā
c bhīmārjunayamān dṛṣṭvā sainyānāṃ sayudhiṣṭhirān
a śibisindhutrigartānāṃ viṣādaś cāpy ajāyata
c tān dṛṣṭvā puruṣavyāghrān vyāghrān iva balotkaṭān
a hemacitrasamutsedhāṃ sarvaśaikyāyasīṃ gadām
c pragṛhyābhyadravad bhīmaḥ saindhavaṃ kālacoditam
a tadantaram athāvṛtya koṭikāśyo 'bhyahārayat
c mahatā rathavaṃśena parivārya vṛkodaram
a śaktitomaranārācair vīrabāhupracoditaiḥ
c kīryamāṇo 'pi bahubhir na sma bhīmo 'bhyakampata
a gajaṃ tu sagajārohaṃ padātīṃś ca caturdaśa
c jaghāna gadayā bhīmaḥ saindhavadhvajinīmukhe
a pārthaḥ pañcaśatāñ śūrān pārvatīyān mahārathān
c parīpsamānaḥ sauvīraṃ jaghāna dhvajinīmukhe
a rājā svayaṃ suvīrāṇāṃ pravarāṇāṃ prahāriṇām
c nimeṣamātreṇa śataṃ jaghāna samare tadā
a dadṛśe nakulas tatra rathāt praskandya khaḍgadhṛk
c śirāṃsi pādarakṣāṇāṃ bījavat pravapan muhuḥ
a sahadevas tu saṃyāya rathena gajayodhinaḥ
c pātayām āsa nārācair drumebhya iva barhiṇaḥ
a tatas trigartaḥ sadhanur avatīrya mahārathāt
c gadayā caturo vāhān rājñas tasya tadāvadhīt
a tam abhyāśagataṃ rājā padātiṃ kuntinandanaḥ
c ardhacandreṇa bāṇena vivyādhorasi dharmarāṭ
a sa bhinnahṛdayo vīro vaktrāc choṇitam udvaman
c papātābhimukhaḥ pārthaṃ chinnamūla iva drumaḥ
a indrasenadvitīyas tu rathāt praskandya dharmarāṭ
c hatāśvaḥ sahadevasya pratipede mahāratham
a nakulaṃ tv abhisaṃdhāya kṣemaṃkaramahāmukhau
c ubhāv ubhayatas tīkṣṇaiḥ śaravarṣair avarṣatām
a tau śarair abhivarṣantau jīmūtāv iva vārṣikau
c ekaikena vipāṭhena jaghne mādravatīsutaḥ
a trigartarājaḥ surathas tasyātha rathadhūrgataḥ
c ratham ākṣepayām āsa gajena gajayānavit
a nakulas tv apabhīs tasmād rathāc carmāsipāṇimān
c udbhrāntaṃ sthānam āsthāya tasthau girir ivācalaḥ
a surathas taṃ gajavaraṃ vadhāya nakulasya tu
c preṣayām āsa sakrodham abhyucchritakaraṃ tataḥ
a nakulas tasya nāgasya samīpaparivartinaḥ
c saviṣāṇaṃ bhujaṃ mūle khaḍgena nirakṛntata
a sa vinadya mahānādaṃ gajaḥ kaṅkaṇabhūṣaṇaḥ
c patann avākśirā bhūmau hastyārohān apothayat
a sa tat karma mahat kṛtvā śūro mādravatīsutaḥ
c bhīmasenarathaṃ prāpya śarma lebhe mahārathaḥ
a bhīmas tv āpatato rājñaḥ koṭikāśyasya saṃgare
c sūtasya nudato vāhān kṣureṇāpāharac chiraḥ
a na bubodha hataṃ sūtaṃ sa rājā bāhuśālinā
c tasyāśvā vyadravan saṃkhye hatasūtās tatas tataḥ
a vimukhaṃ hatasūtaṃ taṃ bhīmaḥ praharatāṃ varaḥ
c jaghāna talayuktena prāsenābhyetya pāṇḍavaḥ
d tadā tu saṃpravṛtte tu tumule yodhasaṃkṣaye
d aṅgārakaḥ kuñjaraś ca saṃjayo guptakas tathā
d śatruṃjayaḥ suprabuddho śubhakṛd bhramakā api
d śūraḥ parākuḥ kuhako dvādaśaite mahārathāḥ
d subalāḥ saindhavāś caiva trigartāś ca mahābalāḥ
d ikṣvākuyodhāḥ prabalā rathinaḥ saha yad dvipāḥ
d koṭīkṛtya ca pārthaṃ tu śaravarṣair avākiran
d arjunas tu tataḥ kruddhaḥ śaravarṣaṃ nihatya ca
a dvādaśānāṃ tu sarveṣāṃ sauvīrāṇāṃ dhanaṃjayaḥ
c cakarta niṣitair bhallair dhanūṃṣi ca śirāṃsi ca
a śibīn ikṣvākumukhyāṃś ca trigartān saindhavān api
c jaghānātirathaḥ saṃkhye bāṇagocaram āgatān
a sāditāḥ pratyadṛśyanta bahavaḥ savyasācinā
c sapatākāś ca mātaṅgāḥ sadhvajāś ca mahārathāḥ
a pracchādya pṛthivīṃ tasthuḥ sarvam āyodhanaṃ prati
c śarīrāṇy aśiraskāni videhāni śirāṃsi ca
a śvagṛdhrakaṅkakākolabhāsagomāyuvāyasāḥ
c atṛpyaṃs tatra vīrāṇāṃ hatānāṃ māṃsaśoṇitaiḥ
d evaṃ tīkṣṇaśarajvālair gāṇḍīvāgnipracoditaiḥ
d senendhanaṃ dadāhāśu saroṣaḥ pārthayājakaḥ
d cakrāṇāṃ patitānāṃ ca yugānāṃ ca mahīpate
d tūṇīrāṇāṃ patākānāṃ dhvajānāṃ ca rathaiḥ saha
d śarāṇām anukarṣāṇāṃ triveṇūnāṃ tathaiva ca
d akṣāṇām atha yoktrāṇāṃ pratodānāṃ ca rāśayaḥ
d śirasāṃ patitānāṃ ca kuṇḍaloṣṇīṣadhāriṇām
d bhujānāṃ mukuṭānāṃ ca hārāṇām aṅgadaiḥ saha
d chattrāṇāṃ vyajanānāṃ ca carmaṇāṃ caiva rāśayaḥ
d chinnānāṃ kārmukāṇāṃ ca paṭṭasānāṃ tathaiva ca
d śaktīnām atha khaḍgānāṃ daṇḍānām atha tomaraiḥ
d rāśayas tatra dṛśyante tatra tatra viśāṃ pate
d patitaiś caiva mātaṅgaiḥ sayodhaiḥ parvatopamaiḥ
d hayair nipatitaiḥ sārdhaṃ sādibhiḥ sāyudhais tadā
d vipraviṣṭai rathaiś caiva nihataiś ca padātibhiḥ
d agamyarūpā pṛthivī māṃsaśoṇitakardamā
a hateṣu teṣu vīreṣu sindhurājo jayadrathaḥ
c vimucya kṛṣṇāṃ saṃtrastaḥ palāyanaparo 'bhavat
d vidrāvyamāne sainye tu makarair arṇavo yathā
a sa tasmin saṃkule sainye draupadīm avatārya vai
c prāṇaprepsur upādhāvad vanaṃ yena narādhamaḥ
a draupadīṃ dharmarājas tu dṛṣṭvā dhaumyapuraskṛtām
c mādrīputreṇa vīreṇa ratham āropayat tadā
a tatas tad vidrutaṃ sainyam apayāte jayadrathe
c ādiśyādiśya nārācair ājaghāna vṛkodaraḥ
a savyasācī tu taṃ dṛṣṭvā palāyantaṃ jayadratham
c vārayām āsa nighnantaṃ bhīmaṃ saindhavasainikān
 arjuna uvāca
a yasyāpacārāt prāpto 'yam asmān kleśo durāsadaḥ
c tam asmin samaroddeśe na paśyāmi jayadratham
a tam evānviṣa bhadraṃ te kiṃ te yodhair nipātitaiḥ
c anāmiṣam idaṃ karma kathaṃ vā manyate bhavān
 vaiśaṃpāyana uvāca
a ity ukto bhīmasenas tu guḍākeśena dhīmatā
c yudhiṣṭhiram abhiprekṣya vāgmī vacanam abravīt
a hatapravīrā ripavo bhūyiṣṭhaṃ vidrutā diśaḥ
c gṛhītvā draupadīṃ rājan nivartatu bhavān itaḥ
a yamābhyāṃ saha rājendra dhaumyena ca mahātmanā
c prāpyāśramapadaṃ rājan draupadīṃ parisāntvaya
a na hi me mokṣyate jīvan mūḍhaḥ saindhavako nṛpaḥ
c pātālatalasaṃstho 'pi yadi śakro 'sya sārathiḥ
 yudhiṣṭhira uvāca
a na hantavyo mahābāho durātmāpi sa saindhavaḥ
c duḥśalām abhisaṃsmṛtya gāndhārīṃ ca yaśasvinīm
 vaiśaṃpāyana uvāca
a tac chrutvā draupadī bhīmam uvāca vyākulendriyā
c kupitā hrīmatī prājñā patī bhīmārjunāv ubhau
a kartavyaṃ cet priyaṃ mahyaṃ vadhyaḥ sa puruṣādhamaḥ
c saindhavāpasadaḥ pāpo durmatiḥ kulapāṃsanaḥ
a bhāryābhihartā nirvairo yaś ca rājyaharo ripuḥ
c yācamāno 'pi saṃgrāme na sa jīvitum arhati
a ity uktau tau naravyāghrau yayatur yatra saindhavaḥ
c rājā nivavṛte kṛṣṇām ādāya sapurohitaḥ
a sa praviśyāśramapadaṃ vyapaviddhabṛsīghaṭam
c mārkaṇḍeyādibhir viprair anukīrṇaṃ dadarśa ha
a draupadīm anuśocadbhir brāhmaṇais taiḥ samāgataiḥ
c samiyāya mahāprājñaḥ sabhāryo bhrātṛmadhyagaḥ
a te sma taṃ muditā dṛṣṭvā punar abhyāgataṃ nṛpam
c jitvā tān sindhusauvīrān draupadīṃ cāhṛtāṃ punaḥ
a sa taiḥ parivṛto rājā tatraivopaviveśa ha
c praviveśāśramaṃ kṛṣṇā yamābhyāṃ saha bhāminī
a bhīmārjunāv api śrutvā krośamātragataṃ ripum
c svayam aśvāṃs tudantau tau javenaivābhyadhāvatām
a idam atyadbhutaṃ cātra cakāra puruṣo 'rjunaḥ
c krośamātragatān aśvān saindhavasya jaghāna yat
a sa hi divyāstrasaṃpannaḥ kṛcchrakāle 'py asaṃbhramaḥ
c akarod duṣkaraṃ karma śarair astrānumantritaiḥ
a tato 'bhyadhāvatāṃ vīrāv ubhau bhīmadhanaṃjayau
c hatāśvaṃ saindhavaṃ bhītam ekaṃ vyākulacetasam
a saindhavas tu hatān dṛṣṭvā tathāśvān svān suduḥkhitaḥ
b rathāt praskandya padbhyāṃ vai palāyanaparo 'bhavat
c dṛṣṭvā vikramakarmāṇi kurvāṇaṃ ca dhanaṃjayam
e palāyanakṛtotsāhaḥ prādravad yena vai vanam
a saindhavaṃ tvabhisaṃprekṣya parākrāntaṃ palāyane
c anuyāya mahābāhuḥ phalguno vākyam abravīt
a anena vīryeṇa kathaṃ striyaṃ prārthayase balāt
c rājaputra nivartasva na te yuktaṃ palāyanam
e kathaṃ cānucarān hitvā śatrumadhye palāyase
a ity ucyamānaḥ pārthena saindhavo na nyavartata
a   arjunena ca dhīmatā
a saindhavo 'pi ca pāpātmā
c tiṣṭha tiṣṭheti taṃ bhīmaḥ sahasābhyadravad balī
e mā vadhīr iti pārthas taṃ dayāvān abhyabhāṣata
 vaiśaṃpāyana uvāca
a jayadrathas tu saṃprekṣya bhrātarāv udyatāyudhau
c prādravat tūrṇam avyagro jīvitepsuḥ suduḥkhitaḥ
d salatābhiḥ saṃvṛte kirīṭaṃ ratnabhāsvaram
d āpe vidravya dhāvantaṃ nilīyantaṃ vanāntaram
d bhīmasenas tu taṃ kakṣe līyamānaṃ bhayākulam
d mārgamāṇo 'vatīryāśu rathād ratnavibhūṣitāt
a taṃ bhīmaseno dhāvantam avatīrya rathād balī
c abhidrutya nijagrāha keśapakṣe 'tyamarṣaṇaḥ
a samudyamya ca taṃ roṣān niṣpipeṣa mahītale
c gale gṛhītvā rājānaṃ tāḍayām āsa caiva ha
a punaḥ saṃjīvamānasya tasyotpatitum icchataḥ
c padā mūrdhni mahābāhuḥ prāharad vilapiṣyataḥ
a tasya jānuṃ dadau bhīmo jaghne cainam aratninā
c sa moham agamad rājā prahāravarapīḍitaḥ
a viroṣaṃ bhīmasenaṃ tu vārayām āsa phalgunaḥ
c duḥśalāyāḥ kṛte rājā yat tad āheti kaurava
 bhīmasena uvāca
a nāyaṃ pāpasamācāro matto jīvitum arhati
c draupadyās tadanarhāyāḥ parikleṣṭā narādhamaḥ
a kiṃ nu śakyaṃ mayā kartuṃ yad rājā satataṃ ghṛṇī
c tvaṃ ca bāliśayā buddhyā sadaivāsmān prabādhase
a evam uktvā saṭās tasya pañca cakre vṛkodaraḥ
c ardhacandreṇa bāṇena kiṃ cid abruvatas tadā
a vikalpayitvā rājānaṃ tataḥ prāha vṛkodaraḥ
b taṃ tathā na viceṣṭantam abudhvāpa vṛkodaraḥ
c jīvituṃ cecchase mūḍha hetuṃ me gadataḥ śṛṇu
a dāso 'smīti tvayā vācyaṃ saṃsatsu ca sabhāsu ca
c evaṃ te jīvitaṃ dadyām eṣa yuddhajito vidhiḥ
a evam astv iti taṃ rājā kṛcchraprāṇo jayadrathaḥ
c provāca puruṣavyāghraṃ bhīmam āhavaśobhinam
a tata enaṃ viceṣṭantaṃ baddhvā pārtho vṛkodaraḥ
c ratham āropayām āsa visaṃjñaṃ pāṃsuguṇṭhitam
a tatas taṃ ratham āsthāya bhīmaḥ pārthānugas tadā
c abhyetyāśramamadhyastham abhyagacchad yudhiṣṭhiram
a darśayām āsa bhīmas tu tadavasthaṃ jayadratham
c taṃ rājā prāhasad dṛṣṭvā mucyatām iti cābravīt
a rājānaṃ cābravīd bhīmo draupadyai kathayeti vai
c dāsabhāvaṃ gato hy eṣa pāṇḍūnāṃ pāpacetanaḥ
a tam uvāca tato jyeṣṭho bhrātā sapraṇayaṃ vacaḥ
c muñcainam adhamācāraṃ pramāṇaṃ yadi te vayam
a draupadī cābravīd bhīmam abhiprekṣya yudhiṣṭhiram
c dāso 'yaṃ mucyatāṃ rājñas tvayā pañcasaṭaḥ kṛtaḥ
d evam uktaḥ sa bhīmas tu bhrātrā caiva ca kṛṣṇayā
d mumoca taṃ mahāpāpaṃ jayadratham acetasam
d sa mumocaivam uktas tu bhīmas taṃ bandhanāt tadā
a sa mukto 'bhyetya rājānam abhivādya yudhiṣṭhiram
c vavande vihvalo rājā tāṃś ca sarvān munīṃs tadā
a tam uvāca ghṛṇī rājā dharmaputro yudhiṣṭhiraḥ
c tathā jayadrathaṃ dṛṣṭvā gṛhītaṃ savyasācinā
a adāso gaccha mukto 'si maivaṃ kārṣīḥ punaḥ kva cit
c strīkāmuka dhig astu tvāṃ kṣudraḥ kṣudrasahāyavān
e evaṃvidhaṃ hi kaḥ kuryāt tvad anyaḥ puruṣādhamaḥ
f karma dharmaviruddhaṃ vai lokaduṣṭaṃ ca durmate
a gatasattvam iva jñātvā kartāram aśubhasya tam
c saṃprekṣya bharataśreṣṭhaḥ kṛpāṃ cakre narādhipaḥ
a dharme te vardhatāṃ buddhir mā cādharme manaḥ kṛthāḥ
c sāśvaḥ sarathapādātaḥ svasti gaccha jayadratha
a evam uktas tu savrīḍaṃ tūṣṇīṃ kiṃ cid avāṅmukhaḥ
c jagāma rājā duḥkhārto gaṅgādvārāya bhārata
a sa devaṃ śaraṇaṃ gatvā virūpākṣam umāpatim
b nirāhāro jitakrodhaḥ pādāṅguṣṭhāgraviṣṭhitaḥ
c tapaś cacāra vipulaṃ tasya prīto vṛṣadhvajaḥ
a baliṃ svayaṃ pratyagṛhṇāt prīyamāṇas trilocanaḥ
c varaṃ cāsmai dadau devaḥ sa ca jagrāha tac chṛṇu
a samastān sarathān pañca jayeyaṃ yudhi pāṇḍavān
c iti rājābravīd devaṃ neti devas tam abravīt
a ajayyāṃś cāpy avadhyāṃś ca vārayiṣyasi tān yudhi
c ṛte 'rjunaṃ mahābāhuṃ devair api durāsadam
c   naraṃ nāma sureśavaram
c badaryāṃ taptatapasaṃ nārāyaṇasahāyakam
c ajitaṃ sarvalokānāṃ
d mama pāśupatāstreṇa guptaṃ sarvatra sarvadā
d mayā dattaṃ pāśupataṃ divyam apratimaṃ śaram
d avāpa lokapālebhyo vajrādīn sa mahāśarān
d devadevo hy anantātmā viṣṇuḥ suraguruḥ prabhuḥ
d pradhānapuruṣo 'vyakto viśvātmā viśvamūrtimān
d yugāntakāle saṃprāpte kālāgnir dahate jagat
d saparvatārṇavadvīpaṃ saśailavanakānanam
d nirdahan nāgalokāṃś ca pātālatalacāriṇaḥ
d athāntarikṣe sumahannānāvarṇāḥ payodharāḥ
d ghorasvarā vinadinas taḍinmālāvalambinaḥ
d samuttiṣṭhan diśaḥ sarvā vivarṣantaḥ samantataḥ
d tato 'gniṃ nāśayām āsuḥ saṃvartāgniniyāmakāḥ
d akṣamātraiś ca dhārābhis tiṣṭhanty āpūrya sarvaśaḥ
d ekārṇave tadā tasminn upaśāntacarācare
d naṣṭacandrārkapavane grahanakṣatravarjite
d caturyugasahasrānte salilenāplutā mahī
d tato nārāyaṇākhyas tu sahasrākṣaḥ sahasrapāt
d sahasraśīrṣā puruṣaḥ svaptukāmas tv atīndriyaḥ
d phaṭāsahasravikaṭaṃ śeṣaṃ paryaṅkabhoginam
d sahasram iva tigmāṃśusaṃghātam amitadyutim
d kundenduhāragokṣīramṛṇālakumudaprabham
d tatrāsau bhagavān devaḥ svapañ jalanidhau tadā
d naiśena tamasā vyāptāṃ svāṃ rātriṃ kurute vibhuḥ
d sattvodrekāt pravṛddhas tu śūnyaṃ lokam apaśyata
d imaṃ codāharanty atra ślokaṃ nārāyaṇaṃ prati
d āpo nārās tattanava ity apāṃ nāma śuśruma
d ayanaṃ tena caivāste tena nārāyaṇaḥ smṛtaḥ
d pradhyānasamakālaṃ tu prajāhetoḥ sanātanaḥ
d dhyātamātre tu bhagavannābhyāṃ padmaḥ samutthitaḥ
d tataś caturmukho brahmā nābhipadmād viniḥsṛtaḥ
d tatropaviṣṭaḥ sahasā padme lokapitāmahaḥ
d śūnyaṃ dṛṣṭvā jagat kṛtsnaṃ mānasān ātmanaḥ samān
d tato marīcipramukhān maharṣīn asṛjan nava
d te 'sṛjan sarvabhūtāni trasāni sthāvarāṇi ca
d yakṣarākṣasabhūtāni piśācoragamānuṣān
d sṛjate brahmamūrtis tu rakṣate pauruṣī tanuḥ
d raudrībhāvena śamayet tisro 'vasthāḥ prajāpateḥ
d na śrutaṃ te sindhupate viṣṇor adbhutakarmaṇaḥ
d kathyamānāni munibhir brāhmaṇair vedapāragaiḥ
d jalena samanuprāpte sarvataḥ pṛthivītale
d tadā caikārṇave tasminn ekākāśe prabhuś caran
d niśāyām iva khadyotaḥ prāvṛṭkāle samantataḥ
d pratiṣṭhānāya pṛthivīṃ mārgamāṇas tadābhavat
d jale nimagnāṃ gāṃ dṛṣṭvā coddhartuṃ manasecchati
d kiṃ nu rūpam ahaṃ kṛtvā salilād uddhare mahīm
d evaṃ saṃcintya manasā dṛṣṭvā divyena cakṣuṣā
d jalakrīḍābhirucitaṃ vārāhaṃ rūpam asmarat
d kṛtvā vārāhavapuṣaṃ vāṅmayaṃ vedasaṃmitam
d daśayojanavistīrṇam āyataṃ śatayojanam
d mahāparvatavarṣmābhaṃ tīkṣṇadaṃṣṭraṃ pradīptimat
d mahāmeghaughanirghoṣaṃ nīlajīmūtasaṃnibham
d bhūtvā yajñavarāho vai apaḥ saṃprāviśat prabhuḥ
d daṃṣṭreṇaikena coddhṛtya sve sthāne nyaviśan mahīm
d punar eva mahābāhur apūrvāṃ tanum āśritaḥ
d narasya kṛtvārdhatanuṃ siṃhasyārdhatanuṃ prabhuḥ
d daityendrasya sabhāṃ gatvā pāṇiṃ saṃspṛśya pāṇinā
d daityānām ādipuruṣaḥ surārir ditinandanaḥ
d dṛṣṭvā cāpūrvavapuṣaṃ krodhāt saṃraktalocanaḥ
d śūlodyatakaraḥ sragvī hiraṇyakaśipus tadā
d meghastanitanirghoṣo nīlābhracayasaṃnibhaḥ
d devārir ditijo vīro nṛsiṃhaṃ samupādravat
d samupetya tatas tīkṣṇair mṛgendreṇa balīyasā
d nārasiṃhena vapuṣā dāritaḥ karajair bhṛśam
d evaṃ nihatya bhagavān daityendraṃ ripughātinam
d bhūyo 'nyaḥ puṇḍarīkākṣaḥ prabhur lokahitāya ca
d kaśyapasyātmajaḥ śrīmān adityā garbhadhāritaḥ
d pūrṇe varṣasahasre tu prasūtā garbham uttamam
d durdināmbhodasadṛśo dīptākṣo vāmanākṛtiḥ
d daṇḍī kamaṇḍaludharaḥ śrīvatsorasibhūṣitaḥ
d jaṭī yajñopavītī ca bhagavān bālarūpadhṛk
d yajñavāṭaṃ gataḥ śrīmān dānavendrasya vai tadā
d bṛhaspatisahāyo 'sau praviṣṭo balino makhe
d taṃ dṛṣṭvā vāmanatanuṃ prahṛṣṭo balir abravīt
d prīto 'smi darśane vipra brūhi tvaṃ kiṃ dadāni te
d evam uktas tu balinā vāmanaḥ pratyuvāca ha
d svastīty uktvā baliṃ devaḥ smayamāno 'bhyabhāṣata
d medinīṃ dānavapate dehi me vikramatrayam
d balir dadau prasannātmā viprāyāmitatejase
d tato divyādbhutatamaṃ rūpaṃ vikramato hareḥ
d vikramais tribhir akṣobhyo jahārāśu sa medinīm
d dadau śakrāya ca mahīṃ viṣṇur devaḥ sanātanaḥ
d eṣa te vāmano nāma prādurbhāvaḥ prakīrtitaḥ
d tena devāḥ prādur āsan vaiṣṇavaṃ cocyate jagat
d asatāṃ nigrahārthāya dharmasaṃrakṣaṇāya ca
d avatīrṇo manuṣyāṇām ajāyata yadukṣaye
d sa evaṃ bhagavān viṣṇuḥ kṛṣṇeti parikīrtyate
d anādyantam ajaṃ devaṃ prabhuṃ lokanamaskṛtam
d yaṃ devaṃ viduṣo gānti tasya karmāṇi saindhava
a yam āhur ajitaṃ devaṃ śaṅkhacakragadādharam
b śrīvatsadhāriṇaṃ devaṃ pītakauśeyavāsasam
c pradhānaḥ so 'straviduṣāṃ tena kṛṣṇena rakṣyate
d sahāyaḥ puṇḍarīkākṣaḥ śrīmān atulavikramaḥ
d samānasyandane pārtham āsthāya paravīrahā
d na śakyate tena jetuṃ tridaśair api duḥsahaḥ
d kaḥ punar mānuṣo bhāvo raṇe pārthaṃ vijeṣyati
d tam ekaṃ varjayitvā tu sarvaṃ yaudhiṣṭhiraṃ balam
d caturaḥ pāṇḍavān rājan dinaikaṃ jeṣyase ripūn
d vaiśaṃpāyana uvāca
d ity evam uktvā nṛpatiṃ sarvapāpaharo haraḥ
d umāpatiḥ paśupatir yajñahā tripurārdanaḥ
d vāmanair vikaṭaiḥ kubjair ugraśravaṇadarśanaiḥ
d vṛtaḥ pāriṣadair ghorair nānāpraharaṇodyataiḥ
d tryambako rājaśārdūla bhaganetranipātanaḥ
d umāsahāyo bhagavāṃs tatraivāntaradhīyata
d tasmāt tvaṃ pārtharahitān pāṇḍavān vārayiṣyasi
d ekadā puruṣavyāghra mayā dattaṃ varaṃ tava
a evam uktas tu nṛpatiḥ svam eva bhavanaṃ yayau
c pāṇḍavāś ca vane tasmin nyavasan kāmyake tadā
 janamejaya uvāca
a evaṃ hṛtāyāṃ kṛṣṇāyāṃ prāpya kleśam anuttamam
c ata ūrdhvaṃ naravyāghrāḥ kim akurvata pāṇḍavāḥ
 vaiśaṃpāyana uvāca
a evaṃ kṛṣṇāṃ mokṣayitvā vinirjitya jayadratham
c āsāṃ cakre munigaṇair dharmarājo yudhiṣṭhiraḥ
a teṣāṃ madhye maharṣīṇāṃ śṛṇvatām anuśocatām
c mārkaṇḍeyam idaṃ vākyam abravīt pāṇḍunandanaḥ
d yudhiṣṭhira uvāca
d bhagavan devarṣīṇāṃ tvaṃ khyāto bhūtabhaviṣyavit
d saṃśayaṃ paripṛcchāmi chindhi me hṛdi saṃsthitam
d drupadasya sutā hy eṣā vedimadhyāt samutthitā
d ayonijā mahābhāgā snuṣā pāṇḍor mahātmanaḥ
a manye kālaś ca balavān daivaṃ ca vidhinirmitam
c bhavitavyaṃ ca bhūtānāṃ yasya nāsti vyatikramaḥ
a kathaṃ hi patnīm asmākaṃ dharmajñāṃ dharmacāriṇīm
c saṃspṛśed īdṛśo bhāvaḥ śuciṃ stainyam ivānṛtam
a na hi pāpaṃ kṛtaṃ kiṃ cit karma vā ninditaṃ kva cit
c draupadyā brāhmaṇeṣv eva dharmaḥ sucarito mahān
a tāṃ jahāra balād rājā mūḍhabuddhir jayadrathaḥ
c tasyāḥ saṃharaṇāt prāptaḥ śirasaḥ keśavāpanam
e parājayaṃ ca saṃgrāme sasahāyaḥ samāptavān
a pratyāhṛtā tathāsmābhir hatvā tat saindhavaṃ balam
c tad dāraharaṇaṃ prāptam asmābhir avitarkitam
a duḥkhaś cāyaṃ vane vāso mṛgayāyāṃ ca jīvikā
c hiṃsā ca mṛgajātīnāṃ vanaukobhir vanaukasām
e jñātibhir vipravāsaś ca mithyā vyavasitair ayam
a asti nūnaṃ mayā kaś cid alpabhāgyataro naraḥ
c bhavatā dṛṣṭapūrvo vā śrutapūrvo 'pi vā bhavet
 mārkaṇḍeya uvāca
a prāptam apratimaṃ duḥkhaṃ rāmeṇa bharatarṣabha
b vyasanaṃ pitṛśokādi bhāryāyā haraṇaṃ mahat
b pitur nideśād vasato vane 'sya svargataḥ pitā
c rakṣasā jānakī tasya hṛtā bhāryā balīyasā
a āśramād rākṣasendreṇa rāvaṇena vihāyasā
c māyām āsthāya tarasā hatvā gṛdhraṃ jaṭāyuṣam
a pratyājahāra tāṃ rāmaḥ sugrīvabalam āśritaḥ
c baddhvā setuṃ samudrasya dagdhvā laṅkāṃ śitaiḥ śaraiḥ
d tatas taṃ balavān rāmo ripuṃ bhāryāpahāriṇam
d saha vānarasainyena jaghāna raṇamūrdhani
 yudhiṣṭhira uvāca
a kasmin rāmaḥ kule jātaḥ kiṃvīryaḥ kiṃparākramaḥ
c rāvaṇaḥ kasya vā putraḥ kiṃ vairaṃ tasya tena ha
a etan me bhagavan sarvaṃ samyag ākhyātum arhasi
b tvayā pratyakṣato dṛṣṭaṃ yathā sarvam aśeṣataḥ
c śrotum icchāmi caritaṃ rāmasyākliṣṭakarmaṇaḥ
 mārkaṇḍeya uvāca
 śṛṇu rājan purā vṛttam itihāsaṃ purātanam
 sabhāryeṇa yathā prāptaṃ duḥkhaṃ rāmeṇa bhārata
a ajo nāmābhavad rājā mahān ikṣvākuvaṃśajaḥ
c tasya putro daśarathaḥ śaśvat svādhyāyavāñ śuciḥ
a abhavaṃs tasya catvāraḥ putrā dharmārthakovidāḥ
c rāmalakṣmaṇaśatrughnā bharataś ca mahābalaḥ
a rāmasya mātā kausalyā kaikeyī bharatasya tu
c sutau lakṣmaṇaśatrughnau sumitrāyāḥ paraṃtapau
a videharājo janakaḥ sītā tasyātmajā vibho
c yāṃ cakāra svayaṃ tvaṣṭā rāmasya mahiṣīṃ priyām
a etad rāmasya te janma sītāyāś ca prakīrtitam
c rāvaṇasyāpi te janma vyākhyāsyāmi janeśvara
a pitāmaho rāvaṇasya sākṣād devaḥ prajāpatiḥ
c svayaṃbhūḥ sarvalokānāṃ prabhuḥ sraṣṭā mahātapāḥ
a pulastyo nāma tasyāsīn mānaso dayitaḥ sutaḥ
c tasya vaiśravaṇo nāma gavi putro 'bhavat prabhuḥ
a pitaraṃ sa samutsṛjya pitāmaham upasthitaḥ
c tasya kopāt pitā rājan sasarjātmānam ātmanā
a sa jajñe viśravā nāma tasyātmārdhena vai dvijaḥ
c pratīkārāya sakrodhas tato vaiśravaṇasya vai
a pitāmahas tu prītātmā dadau vaiśravaṇasya ha
c amaratvaṃ dhaneśatvaṃ lokapālatvam eva ca
a īśānena tathā sakhyaṃ putraṃ ca nalakūbaram
c rājadhānīniveśaṃ ca laṅkāṃ rakṣogaṇānvitām
d vimānaṃ puṣpakaṃ nāma kāmagaṃ ca dadau prabhuḥ
d yakṣāṇām ādhipatyaṃ ca rājarājatvam eva ca
 mārkaṇḍeya uvāca
a pulastyasya tu yaḥ krodhād ardhadeho 'bhavan muniḥ
c viśravā nāma sakrodhaḥ sa vaiśravaṇam aikṣata
a bubudhe taṃ tu sakrodhaṃ pitaraṃ rākṣaseśvaraḥ
c kuberas tatprasādārthaṃ yatate sma sadā nṛpa
a sa rājarājo laṅkāyāṃ nivasan naravāhanaḥ
c rākṣasīḥ pradadau tisraḥ pitur vai paricārikāḥ
a tās tadā taṃ mahātmānaṃ saṃtoṣayitum udyatāḥ
c ṛṣiṃ bharataśārdūla nṛttagītaviśāradāḥ
a puṣpotkaṭā ca rākā ca mālinī ca viśāṃ pate
c anyonyaspardhayā rājañ śreyaskāmāḥ sumadhyamāḥ
a tāsāṃ sa bhagavāṃs tuṣṭo mahātmā pradadau varān
c lokapālopamān putrān ekaikasyā yathepsitān
a puṣpotkaṭāyāṃ jajñāte dvau putrau rākṣaseśvarau
c kumbhakarṇadaśagrīvau balenāpratimau bhuvi
a mālinī janayām āsa putram ekaṃ vibhīṣaṇam
c rākāyāṃ mithunaṃ jajñe kharaḥ śūrpaṇakhā tathā
a vibhīṣaṇas tu rūpeṇa sarvebhyo 'bhyadhiko 'bhavat
c sa babhūva mahābhāgo dharmagoptā kriyāratiḥ
a daśagrīvas tu sarveṣāṃ jyeṣṭho rākṣasapuṃgavaḥ
c mahotsāho mahāvīryo mahāsattvaparākramaḥ
a kumbhakarṇo balenāsīt sarvebhyo 'bhyadhikas tadā
c māyāvī raṇaśauṇḍaś ca raudraś ca rajanīcaraḥ
a kharo dhanuṣi vikrānto brahmadviṭ piśitāśanaḥ
c siddhavighnakarī cāpi raudrā śūrpaṇakhā tathā
a sarve vedavidaḥ śūrāḥ sarve sucaritavratāḥ
c ūṣuḥ pitrā saha ratā gandhamādanaparvate
a tato vaiśravaṇaṃ tatra dadṛśur naravāhanam
c pitrā sārdhaṃ samāsīnam ṛddhyā paramayā yutam
a jātaspardhās tatas te tu tapase dhṛtaniścayāḥ
c brahmāṇaṃ toṣayām āsur ghoreṇa tapasā tadā
a atiṣṭhad ekapādena sahasraṃ parivatsarān
c vāyubhakṣo daśagrīvaḥ pañcāgniḥ susamāhitaḥ
a adhaḥśāyī kumbhakarṇo yatāhāro yatavrataḥ
c vibhīṣaṇaḥ śīrṇaparṇam ekam abhyavahārayat
a upavāsaratir dhīmān sadā japyaparāyaṇaḥ
c tam eva kālam ātiṣṭhat tīvraṃ tapa udāradhīḥ
a kharaḥ śūrpaṇakhā caiva teṣāṃ vai tapyatāṃ tapaḥ
c paricaryāṃ ca rakṣāṃ ca cakratur hṛṣṭamānasau
d vibhīṣaṇadaśagrīvau tepāte uttamaṃ tapaḥ
d daśa varṣasahasrāṇi vāyubhakṣau paraṃtapau
d sarake daśa varṣāṇi aṣṭa varṣāṇi sāgare
d ūṣur varṣasahasrāṇi gokarṇe 'smiṃs tapovane
d ceratus tṛṇaparṇāṇi mṛgaiḥ sārdham ariṃdamau
d bādaryās tv āśrame rājan tepāte paramaṃ tapaḥ
d ārādhayantau śaucena brahmāṇaṃ sutapasvinau
a pūrṇe varṣasahasre tu śiraś chittvā daśānanaḥ
c juhoty agnau durādharṣas tenātuṣyaj jagatprabhuḥ
a tato brahmā svayaṃ gatvā tapasas tān nyavārayat
c pralobhya varadānena sarvān eva pṛthak pṛthak
 brahmovāca
a prīto 'smi vo nivartadhvaṃ varān vṛṇuta putrakāḥ
c yad yad iṣṭam ṛte tv ekam amaratvaṃ tathāstu tat
a yad yad agnau hutaṃ sarvaṃ śiras te mahad īpsayā
c tathaiva tāni te dehe bhaviṣyanti yathepsitam
a vairūpyaṃ ca na te dehe kāmarūpadharas tathā
c bhaviṣyasi raṇe 'rīṇāṃ vijetāsi na saṃśayaḥ
 rāvaṇa uvāca
a gandharvadevāsurato yakṣarākṣasatas tathā
c sarpakiṃnarabhūtebhyo na me bhūyāt parābhavaḥ
 brahmovāca
a ya ete kīrtitāḥ sarve na tebhyo 'sti bhayaṃ tava
c ṛte manuṣyād bhadraṃ te tathā tad vihitaṃ mayā
 mārkaṇḍeya uvāca
a evam ukto daśagrīvas tuṣṭaḥ samabhavat tadā
c avamene hi durbuddhir manuṣyān puruṣādakaḥ
a kumbhakarṇam athovāca tathaiva prapitāmahaḥ
b kumbhakarṇa mahābāho varaṃ varaya suvrata
b varaṃ vṛṇīṣva bhadraṃ te prīto 'smīti punaḥ punaḥ
c sa vavre mahatīṃ nidrāṃ tamasā grastacetanaḥ
a tathā bhaviṣyatīty uktvā vibhīṣaṇam uvāca ha
c varaṃ vṛṇīṣva putra tvaṃ prīto 'smīti punaḥ punaḥ
 vibhīṣaṇa uvāca
a paramāpadgatasyāpi nādharme me matir bhavet
c aśikṣitaṃ ca bhagavan brahmāstraṃ pratibhātu me
 brahmovāca
a yasmād rākṣasayonau te jātasyāmitrakarśana
c nādharme ramate buddhir amaratvaṃ dadāmi te
 mārkaṇḍeya uvāca
a rākṣasas tu varaṃ labdhvā daśagrīvo viśāṃ pate
c laṅkāyāś cyāvayām āsa yudhi jitvā dhaneśvaram
a hitvā sa bhagavāṃl laṅkām āviśad gandhamādanam
c gandharvayakṣānugato rakṣaḥkiṃpuruṣaiḥ saha
a vimānaṃ puṣpakaṃ tasya jahārākramya rāvaṇaḥ
c śaśāpa taṃ vaiśravaṇo na tvām etad vahiṣyati
a yas tu tvāṃ samare hantā tam evaitad vahiṣyati
c avamanya guruṃ māṃ ca kṣipraṃ tvaṃ na bhaviṣyasi
a vibhīṣaṇas tu dharmātmā satāṃ dharmam anusmaran
c anvagacchan mahārāja śriyā paramayā yutaḥ
a tasmai sa bhagavāṃs tuṣṭo bhrātā bhrātre dhaneśvaraḥ
c senāpatyaṃ dadau dhīmān yakṣarākṣasasenayoḥ
a rākṣasāḥ puruṣādāś ca piśācāś ca mahābalāḥ
c sarve sametya rājānam abhyaṣiñcad daśānanam
a daśagrīvas tu daityānāṃ devānāṃ ca balotkaṭaḥ
c ākramya ratnāny aharat kāmarūpī vihaṃgamaḥ
a rāvayām āsa lokān yat tasmād rāvaṇa ucyate
c daśagrīvaḥ kāmabalo devānāṃ bhayam ādadhat
 mārkaṇḍeya uvāca
a tato brahmarṣayaḥ siddhā devarājarṣayas tathā
c havyavāhaṃ puraskṛtya brahmāṇaṃ śaraṇaṃ gatāḥ
d tato devāḥ samāgamya sarve śakrapurogamāḥ
d agnau vākyaṃ samādhāya brahmaṇe te 'bhyavādayan
d tataḥ kṛśānur bhagavān bhagavantaṃ pitāmaham
d praṇamyovāca lokeśaṃ kṛtāñjalir idaṃ vacaḥ
 agnir uvāca
a yaḥ sa viśravasaḥ putro daśagrīvo mahābalaḥ
c avadhyo varadānena kṛto bhagavatā purā
a sa bādhate prajāḥ sarvā viprakārair mahābalaḥ
c tato nas trātu bhagavan nānyas trātā hi vidyate
 brahmovāca
a na sa devāsuraiḥ śakyo yuddhe jetuṃ vibhāvaso
c vihitaṃ tatra yat kāryam abhitas tasya nigrahe
a tadartham avatīrṇo 'sau manniyogāc caturbhujaḥ
c viṣṇuḥ praharatāṃ śreṣṭhaḥ sa karmaitat kariṣyati
 mārkaṇḍeya uvāca
a pitāmahas tatas teṣāṃ saṃnidhau vākyam abravīt
c sarvair devagaṇaiḥ sārdhaṃ saṃbhavadhvaṃ mahītale
a viṣṇoḥ sahāyān ṛkṣīṣu vānarīṣu ca sarvaśaḥ
c janayadhvaṃ sutān vīrān kāmarūpabalānvitān
d te tathoktā bhagavatā tat pratiśrutya śāsanam
d sasṛjur devagandharvāḥ putrān vānararūpiṇaḥ
a tato bhāgānubhāgena devagandharvadānavāḥ
c avatartuṃ mahīṃ sarve rañjayām āsur añjasā
d ṛṣayaś ca mahātmānaḥ siddhāś ca saha kiṃnaraiḥ
d cāraṇāś cāsṛjan ghorān vānarān vanacāriṇaḥ
d te sṛṣṭā bahusāhasrā daśagrīvavadhe ratāḥ
d aprameyabalāḥ śūrā vānarāḥ kāmarūpiṇaḥ
d yasya devasya yad rūpaṃ veṣas tejaś ca yadvidham
d ajāyanta samās tena tasya tasya sutās tadā
a teṣāṃ samakṣaṃ gandharvīṃ dundubhīṃ nāma nāmataḥ
c śaśāsa varado devo devakāryārthasiddhaye
a pitāmahavacaḥ śrutvā gandharvī dundubhī tataḥ
c mantharā mānuṣe loke kubjā samabhavat tadā
a śakraprabhṛtayaś caiva sarve te surasattamāḥ
c vānararkṣavarastrīṣu janayām āsur ātmajān
e te 'nvavartan pitṝn sarve yaśasā ca balena ca
a bhettāro giriśṛṅgāṇāṃ śālatālaśilāyudhāḥ
c vajrasaṃhananāḥ sarve sarve caughabalās tathā
a kāmavīryadharāś caiva sarve yuddhaviśāradāḥ
c nāgāyutasamaprāṇā vāyuvegasamā jave
e yatrecchakanivāsāś ca ke cid atra vanaukasaḥ
a evaṃ vidhāya tat sarvaṃ bhagavāṃl lokabhāvanaḥ
c mantharāṃ bodhayām āsa yad yat kāryaṃ yathā yathā
a sā tadvacanam ājñāya tathā cakre manojavā
c itaś cetaś ca gacchantī vairasaṃdhukṣaṇe ratā
 yudhiṣṭhira uvāca
a uktaṃ bhagavatā janma rāmādīnāṃ pṛthak pṛthak
b janmādi caritaṃ sarvaṃ vivāhādi mayā śrutam
c prasthānakāraṇaṃ brahmañ śrotum icchāmi kathyatām
a kathaṃ dāśarathī vīrau bhrātarau rāmalakṣmaṇau
c prasthāpitau vanaṃ brahma maithilī ca yaśasvinī
 mārkaṇḍeya uvāca
 vṛṣṭir jayanto vijayaḥ siddhārtho rāṣṭravardhanaḥ
 aśoko dharmapālaś ca sumantraś cāṣṭamo 'bhavat
 eteṣṭau daśarathāmātyāḥ
a jātaputro daśarathaḥ prītimān abhavan nṛpaḥ
c kriyāratir dharmaparaḥ satataṃ vṛddhasevitā
a krameṇa cāsya te putrā vyavardhanta mahaujasaḥ
c vedeṣu sarahasyeṣu dhanurvede ca pāragāḥ
a caritabrahmacaryās te kṛtadārāś ca pārthiva
c yadā tadā daśarathaḥ prītimān abhavat sukhī
a jyeṣṭho rāmo 'bhavat teṣāṃ ramayām āsa hi prajāḥ
c manoharatayā dhīmān pitur hṛdayatoṣaṇaḥ
a tataḥ sa rājā matimān matvātmānaṃ vayo 'dhikam
c mantrayām āsa sacivair dharmajñaiś ca purohitaiḥ
a abhiṣekāya rāmasya yauvarājyena bhārata
c prāptakālaṃ ca te sarve menire mantrisattamāḥ
a lohitākṣaṃ mahābāhuṃ mattamātaṅgagāminam
c dīrghabāhuṃ mahoraskaṃ nīlakuñcitamūrdhajam
a dīpyamānaṃ śriyā vīraṃ śakrād anavamaṃ bale
c pāragaṃ sarvadharmāṇāṃ bṛhaspatisamaṃ matau
a sarvānuraktaprakṛtiṃ sarvavidyāviśāradam
c jitendriyam amitrāṇām api dṛṣṭimanoharam
a niyantāram asādhūnāṃ goptāraṃ dharmacāriṇām
c dhṛtimantam anādhṛṣyaṃ jetāram aparājitam
a putraṃ rājā daśarathaḥ kausalyānandavardhanam
c saṃdṛśya paramāṃ prītim agacchat kurunandana
a cintayaṃś ca mahātejā guṇān rāmasya vīryavān
c abhyabhāṣata bhadraṃ te prīyamāṇaḥ purohitam
a adya puṣyo niśi brahman puṇyaṃ yogam upaiṣyati
c saṃbhārāḥ saṃbhriyantāṃ me rāmaś copanimantryatām
d śva eṣa puṣyo bhavitā yatra rāmaḥ suto mayā
d yauvarājye 'bhiṣektavyaḥ pauraiś ca saha mantribhiḥ
a iti tad rājavacanaṃ pratiśrutyātha mantharā
c kaikeyīm abhigamyedaṃ kāle vacanam abravīt
a adya kaikeyi daurbhāgyaṃ rājñā te khyāpitaṃ mahat
c āśīviṣas tvāṃ saṃkruddhaś caṇḍo daśati durbhage
a subhagā khalu kausalyā yasyāḥ putro 'bhiṣekṣyate
c kuto hi tava saubhāgyaṃ yasyāḥ putro na rājyabhāk
a sā tad vacanam ājñāya sarvābharaṇabhūṣitā
c vedīvilagnamadhyeva bibhratī rūpam uttamam
a vivikte patim āsādya hasantīva śucismitā
c praṇayaṃ vyañjayantīva madhuraṃ vākyam abravīt
a satyapratijña yan me tvaṃ kāmam ekaṃ nisṛṣṭavān
c upākuruṣva tad rājaṃs tasmān mucyasva saṃkaṭāt
 rājovāca
a varaṃ dadāni te hanta tad gṛhāṇa yad icchasi
c avadhyo vadhyatāṃ ko 'dya vadhyaḥ ko 'dya vimucyatām
a dhanaṃ dadāni kasyādya hriyatāṃ kasya vā punaḥ
c brāhmaṇasvād ihānyatra yat kiṃ cid vittam asti me
d pṛthivyāṃ rājarājo 'smi cāturvarṇyasya rakṣitā
d yas te 'bhilaṣitaḥ kāmo brūhi kalyāṇi māciram
 mārkaṇḍeya uvāca
a sā tad vacanam ājñāya parigṛhya narādhipam
c ātmano balam ājñāya tata enam uvāca ha
a ābhiṣecanikaṃ yat te rāmārtham upakalpitam
c bharatas tad avāpnotu vanaṃ gacchatu rāghavaḥ
d nava pañca ca varṣāṇi daṇḍakāraṇyam āśritaḥ
d cīrājinajaṭādhārī rāmo vasatu tāpasaḥ
a sa tad rājā vacaḥ śrutvā vipriyaṃ dāruṇodayam
c duḥkhārto bharataśreṣṭha na kiṃ cid vyājahāra ha
a tatas tathoktaṃ pitaraṃ rāmo vijñāya vīryavān
c vanaṃ pratasthe dharmātmā rājā satyo bhavatv iti
a tam anvagacchal lakṣmīvān dhanuṣmāṃl lakṣmaṇas tadā
c sītā ca bhāryā bhadraṃ te vaidehī janakātmajā
a tato vanaṃ gate rāme rājā daśarathas tadā
c samayujyata dehasya kālaparyāyadharmaṇā
a rāmaṃ tu gatam ājñāya rājānaṃ ca tathāgatam
c ānāyya bharataṃ devī kaikeyī vākyam abravīt
a gato daśarathaḥ svargaṃ vanasthau rāmalakṣmaṇau
c gṛhāṇa rājyaṃ vipulaṃ kṣemaṃ nihatakaṇṭakam
a tām uvāca sa dharmātmā nṛśaṃsaṃ bata te kṛtam
c patiṃ hatvā kulaṃ cedam utsādya dhanalubdhayā
a ayaśaḥ pātayitvā me mūrdhni tvaṃ kulapāṃsane
c sakāmā bhava me mātar ity uktvā praruroda ha
a sa cāritraṃ viśodhyātha sarvaprakṛtisaṃnidhau
b saṃskṛtya pitaraṃ vṛttaṃ bharato dharmavatsalaḥ
c anvayād bhrātaraṃ rāmaṃ vinivartanalālasaḥ
a kausalyāṃ ca sumitrāṃ ca kaikeyīṃ ca suduḥkhitaḥ
c agre prasthāpya yānaiḥ sa śatrughnasahito yayau
a vasiṣṭhavāmadevābhyāṃ vipraiś cānyaiḥ sahasraśaḥ
c paurajānapadaiḥ sārdhaṃ rāmānayanakāṅkṣayā
a dadarśa citrakūṭasthaṃ sa rāmaṃ sahalakṣmaṇam
b sa rāmo bharataṃ dṛṣṭvā śrutvā svargagatiṃ pituḥ
b kṛtvā tasyodakaṃ samyag uvāca bhrātaraṃ priyam
b gaccha tāta prajā rakṣa satyaṃ rakṣāmy ahaṃ pituḥ
c tāpasānām alaṃkāraṃ dhārayantaṃ dhanurdharam
d uvāca prāñjalir bhūtvā praṇipatya raghūttamam
d śaśaṃsa maraṇaṃ rājñaḥ so 'nāthāṃś caiva kośalān
d nātha tvaṃ pratipadyasva svarājyam iti coktavān
d tasya tad vacanaṃ śrutvā rāmaḥ paramaduḥkhitaḥ
d cakāra devakalpasya pituḥ snātvodakakriyām
d abravīc ca tadā rāmo bharataṃ bhrātṛvatsalam
d pāduke me bhaviṣyete rājyagopte paraṃtapa
d evam astv iti taṃ prāha bharataḥ praṇatas tadā
a visarjitaḥ sa rāmeṇa pitur vacanakāriṇā
c nandigrāme 'karod rājyaṃ puraskṛtyāsya pāduke
a rāmas tu punar āśaṅkya paurajānapadāgamam
c praviveśa mahāraṇyaṃ śarabhaṅgāśramaṃ prati
a satkṛtya śarabhaṅgaṃ sa daṇḍakāraṇyam āśritaḥ
c nadīṃ godāvarīṃ ramyām āśritya nyavasat tadā
a vasatas tasya rāmasya tataḥ śūrpaṇakhākṛtam
c khareṇāsīn mahad vairaṃ janasthānanivāsinā
a rakṣārthaṃ tāpasānāṃ ca rāghavo dharmavatsalaḥ
c caturdaśa sahasrāṇi jaghāna bhuvi rakṣasām
a dūṣaṇaṃ ca kharaṃ caiva nihatya sumahābalau
c cakre kṣemaṃ punar dhīmān dharmāraṇyaṃ sa rāghavaḥ
d tena śūrpaṇakhā dṛṣṭvā sahasrāṇi caturdaśa
d hatāni yudhi rāmeṇa śarais tīkṣṇaiḥ padātinā
a hateṣu teṣu rakṣaḥsu tataḥ śūrpaṇakhā punaḥ
c yayau nikṛttanāsoṣṭhī laṅkāṃ bhrātur niveśanam
a tato rāvaṇam abhyetya rākṣasī duḥkhamūrchitā
c papāta pādayor bhrātuḥ saṃśuṣkarudhirānanā
a tāṃ tathā vikṛtāṃ dṛṣṭvā rāvaṇaḥ krodhamūrchitaḥ
c utpapātāsanāt kruddho dantair dantān upaspṛśan
a svān amātyān visṛjyātha vivikte tām uvāca saḥ
c kenāsy evaṃ kṛtā bhadre mām acintyāvamanya ca
a kaḥ śūlaṃ tīkṣṇam āsādya sarvagātrair niṣevate
c kaḥ śirasy agnim ādāya viśvastaḥ svapate sukham
a āśīviṣaṃ ghorataraṃ pādena spṛśatīha kaḥ
c siṃhaṃ kesariṇaṃ kaś ca daṃṣṭrāsu spṛśya tiṣṭhati
a ity evaṃ bruvatas tasya srotobhyas tejaso 'rciṣaḥ
c niścerur dahyato rātrau vṛkṣasyeva svarandhrataḥ
a tasya tat sarvam ācakhyau bhaginī rāmavikramam
c kharadūṣaṇasaṃyuktaṃ rākṣasānāṃ parābhavam
d tato jñātivadhaṃ śrutvā rāvaṇaḥ kālanoditaḥ
d rāmasya vadham ākāṅkṣan mārīcaṃ manasāgamat
a sa niścitya tataḥ kṛtyaṃ svasāram upasāntvya ca
c ūrdhvam ācakrame rājā vidhāya nagare vidhim
a trikūṭaṃ samatikramya kālaparvatam eva ca
c dadarśa makarāvāsaṃ gambhīrodaṃ mahodadhim
a tam atītyātha gokarṇam abhyagacchad daśānanaḥ
c dayitaṃ sthānam avyagraṃ śūlapāṇer mahātmanaḥ
a tatrābhyagacchan mārīcaṃ pūrvāmātyaṃ daśānanaḥ
c purā rāmabhayād eva tāpasyaṃ samupāśritam
 mārkaṇḍeya uvāca
a mārīcas tv atha saṃbhrānto dṛṣṭvā rāvaṇam āgatam
c pūjayām āsa satkāraiḥ phalamūlādibhis tathā
a viśrāntaṃ cainam āsīnam anvāsīnaḥ sa rākṣasaḥ
c uvāca praśritaṃ vākyaṃ vākyajño vākyakovidam
a na te prakṛtimān varṇaḥ kaccit kṣemaṃ pure tava
c kaccit prakṛtayaḥ sarvā bhajante tvāṃ yathā purā
a kim ihāgamane cāpi kāryaṃ te rākṣaseśvara
c kṛtam ity eva tad viddhi yady api syāt suduṣkaram
a śaśaṃsa rāvaṇas tasmai tat sarvaṃ rāmaceṣṭitam
b samāsenaiva kāryāṇi krodhamarṣasamanvitaḥ
c mārīcas tv abravīc chrutvā samāsenaiva rāvaṇam
a alaṃ te rāmam āsādya vīryajño hy asmi tasya vai
c bāṇavegaṃ hi kas tasya śaktaḥ soḍhuṃ mahātmanaḥ
a pravrajyāyāṃ hi me hetuḥ sa eva puruṣarṣabhaḥ
c vināśamukham etat te kenākhyātaṃ durātmanā
a tam uvācātha sakrodho rāvaṇaḥ paribhartsayan
c akurvato 'smadvacanaṃ syān mṛtyur api te dhruvam
a mārīcaś cintayām āsa viśiṣṭān maraṇaṃ varam
c avaśyaṃ maraṇe prāpte kariṣyāmy asya yan matam
a tatas taṃ pratyuvācātha mārīco rākṣaseśvaram
c kiṃ te sāhyaṃ mayā kāryaṃ kariṣyāmy avaśo 'pi tat
a tam abravīd daśagrīvo gaccha sītāṃ pralobhaya
c ratnaśṛṅgo mṛgo bhūtvā ratnacitratanūruhaḥ
a dhruvaṃ sītā samālakṣya tvāṃ rāmaṃ codayiṣyati
c apakrānte ca kākutsthe sītā vaśyā bhaviṣyati
a tām ādāyāpaneṣyāmi tataḥ sa na bhaviṣyati
c bhāryāviyogād durbuddhir etat sāhyaṃ kuruṣva me
a ity evam ukto mārīcaḥ kṛtvodakam athātmanaḥ
c rāvaṇaṃ purato yāntam anvagacchat suduḥkhitaḥ
a tatas tasyāśramaṃ gatvā rāmasyākliṣṭakarmaṇaḥ
c cakratus tat tathā sarvam ubhau yat pūrvamantritam
a rāvaṇas tu yatir bhūtvā muṇḍaḥ kuṇḍī tridaṇḍadhṛk
c mṛgaś ca bhūtvā mārīcas taṃ deśam upajagmatuḥ
a darśayām āsa vaidehīṃ mārīco mṛgarūpadhṛk
c codayām āsa tasyārthe sā rāmaṃ vidhicoditā
a rāmas tasyāḥ priyaṃ kurvan dhanur ādāya satvaraḥ
c rakṣārthe lakṣmaṇaṃ nyasya prayayau mṛgalipsayā
a sa dhanvī baddhatūṇīraḥ khaḍgagodhāṅgulitravān
c anvadhāvan mṛgaṃ rāmo rudras tārāmṛgaṃ yathā
a so 'ntarhitaḥ punas tasya darśanaṃ rākṣaso vrajan
c cakarṣa mahad adhvānaṃ rāmas taṃ bubudhe tataḥ
a niśācaraṃ viditvā taṃ rāghavaḥ pratibhānavān
c amoghaṃ śaram ādāya jaghāna mṛgarūpiṇam
a sa rāmabāṇābhihataḥ kṛtvā rāmasvaraṃ tadā
c hā sīte lakṣmaṇety evaṃ cukrośārtasvareṇa ha
a śuśrāva tasya vaidehī tatas tāṃ karuṇāṃ giram
c sā prādravad yataḥ śabdas tām uvācātha lakṣmaṇaḥ
a alaṃ te śaṅkayā bhīru ko rāmaṃ viṣahiṣyati
c muhūrtād drakṣyase rāmam āgataṃ taṃ śucismite
a ity uktvā sā prarudatī paryaśaṅkata devaram
c hatā vai strīsvabhāvena śuddhacāritrabhūṣaṇam
a sā taṃ paruṣam ārabdhā vaktuṃ sādhvī pativratā
c naiṣa kālo bhaven mūḍha yaṃ tvaṃ prārthayase hṛdā
a apy ahaṃ śastram ādāya hanyām ātmānam ātmanā
c pateyaṃ giriśṛṅgād vā viśeyaṃ vā hutāśanam
d pibeyaṃ vā viṣaṃ ghoraṃ tyajāmy ātmānam adya vai
a rāmaṃ bhartāram utsṛjya na tv ahaṃ tvāṃ kathaṃ cana
c nihīnam upatiṣṭheyaṃ śārdūlī kroṣṭukaṃ yathā
a etādṛśaṃ vacaḥ śrutvā lakṣmaṇaḥ priyarāghavaḥ
c pidhāya karṇau sadvṛttaḥ prasthito yena rāghavaḥ
e sa rāmasya padaṃ gṛhya prasasāra dhanurdharaḥ
f avekṣamāṇo vaidehīṃ prayayau lakṣmaṇas tadā
a etasminn antare rakṣo rāvaṇaḥ pratyadṛśyata
c abhavyo bhavyarūpeṇa bhasmacchanna ivānalaḥ
e yativeṣapraticchanno jihīrṣus tām aninditām
f upāgacchat sa vaidehīṃ rāvaṇaḥ pāpaniścayaḥ
a sā tam ālakṣya saṃprāptaṃ dharmajñā janakātmajā
c nimantrayām āsa tadā phalamūlāśanādibhiḥ
a avamanya sa tat sarvaṃ svarūpaṃ pratipadya ca
c sāntvayām āsa vaidehīm iti rākṣasapuṃgavaḥ
a sīte rākṣasarājo 'haṃ rāvaṇo nāma viśrutaḥ
c mama laṅkā purī nāmnā ramyā pāre mahodadheḥ
a tatra tvaṃ varanārīṣu śobhiṣyasi mayā saha
c bhāryā me bhava suśroṇi tāpasaṃ tyaja rāghavam
a evamādīni vākyāni śrutvā sītātha jānakī
c pidhāya karṇau suśroṇī maivam ity abravīd vacaḥ
a prapated dyauḥ sanakṣatrā pṛthivī śakalībhavet
b śuṣyet toyanidhau toyaṃ candraḥ śītāṃśutāṃ tyajet
b uṣṇāṃśutvam atho jahyād ādityo vahnir uṣṇatām
c śaityam agnir iyān nāhaṃ tyajeyaṃ raghunandanam
a kathaṃ hi bhinnakaraṭaṃ padminaṃ vanagocaram
c upasthāya mahānāgaṃ kareṇuḥ sūkaraṃ spṛśet
a kathaṃ hi pītvā mādhvīkaṃ pītvā ca madhumādhavīm
c lobhaṃ sauvīrake kuryān nārī kā cid iti smare
a iti sā taṃ samābhāṣya praviveśāśramaṃ punaḥ
b krodhāt prasphuramāṇauṣṭhī vidhunvānā karau muhuḥ
c tām anudrutya suśroṇīṃ rāvaṇaḥ pratyaṣedhayat
a bhartsayitvā tu rūkṣeṇa svareṇa gatacetanām
c mūrdhajeṣu nijagrāha kham upācakrame tataḥ
a tāṃ dadarśa tadā gṛdhro jaṭāyur girigocaraḥ
c rudatīṃ rāma rāmeti hriyamāṇāṃ tapasvinīm
 mārkaṇḍeya uvāca
a sakhā daśarathasyāsīj jaṭāyur aruṇātmajaḥ
c gṛdhrarājo mahāvīryaḥ saṃpātir yasya sodaraḥ
a sa dadarśa tadā sītāṃ rāvaṇāṅkagatāṃ snuṣām
c krodhād abhyadravat pakṣī rāvaṇaṃ rākṣaseśvaram
a athainam abravīd gṛdhro muñca muñceti maithilīm
c dhriyamāṇe mayi kathaṃ hariṣyasi niśācara
e na hi me mokṣyase jīvan yadi notsṛjase vadhūm
a uktvaivaṃ rākṣasendraṃ taṃ cakarta nakharair bhṛśam
c pakṣatuṇḍaprahāraiś ca bahuśo jarjarīkṛtaḥ
e cakṣāra rudhiraṃ bhūri giriḥ prasravaṇair iva
a sa vadhyamāno gṛdhreṇa rāmapriyahitaiṣiṇā
b abhidudrāva saṃkruddhaḥ patagendraṃ daśānanaḥ
c khaḍgam ādāya ciccheda bhujau tasya patatriṇaḥ
a nihatya gṛdhrarājaṃ sa chinnābhraśikharopamam
c ūrdhvam ācakrame sītāṃ gṛhītvāṅkena rākṣasaḥ
a yatra yatra tu vaidehī paśyaty āśramamaṇḍalam
c saro vā saritaṃ vāpi tatra muñcati bhūṣaṇam
a sā dadarśa giriprasthe pañca vānarapuṃgavān
c tatra vāso mahad divyam utsasarja manasvinī
a tat teṣāṃ vānarendrāṇāṃ papāta pavanoddhutam
c madhye supītaṃ pañcānāṃ vidyun meghāntare yathā
d atha laṅkeśvaro mānī samuttīrya mahodadhim
d sītāṃ niveśayām āsa bhavane nandanopame
d acireṇāticakrāma khecaraḥ khe carann iva
d dadarśātha purīṃ ramyāṃ bahudvārāṃ manoramām
d prākāravaprasaṃbādhāṃ nirmitāṃ viśvakarmaṇā
d praviveśa purīṃ laṅkāṃ sasīto rākṣaseśvaraḥ
d evaṃ hṛtvā rāmapatnīṃ rāvaṇo 'gāt svakāṃ purīm
a evaṃ hṛtāyāṃ vaidehyāṃ rāmo hatvā mahāmṛgam
c nivṛtto dadṛśe dhīmān bhrātaraṃ lakṣmaṇaṃ tadā
a katham utsṛjya vaidehīṃ vane rākṣasasevite
c ity evaṃ bhrātaraṃ dṛṣṭvā prāpto 'sīti vyagarhayat
a mṛgarūpadhareṇātha rakṣasā so 'pakarṣaṇam
c bhrātur āgamanaṃ caiva cintayan paryatapyata
a garhayann eva rāmas tu tvaritas taṃ samāsadat
c api jīvati vaidehī neti paśyāmi lakṣmaṇa
a tasya tat sarvam ācakhyau sītāyā lakṣmaṇo vacaḥ
c yad uktavaty asadṛśaṃ vaidehī paścimaṃ vacaḥ
a dahyamānena tu hṛdā rāmo 'bhyapatad āśramam
c sa dadarśa tadā gṛdhraṃ nihataṃ parvatopamam
a rākṣasaṃ śaṅkamānas tu vikṛṣya balavad dhanuḥ
c abhyadhāvata kākutsthas tatas taṃ sahalakṣmaṇaḥ
a sa tāv uvāca tejasvī sahitau rāmalakṣmaṇau
c gṛdhrarājo 'smi bhadraṃ vāṃ sakhā daśarathasya ha
a tasya tad vacanaṃ śrutvā saṃgṛhya dhanuṣī śubhe
c ko 'yaṃ pitaram asmākaṃ nāmnāhety ūcatuś ca tau
a tato dadṛśatus tau taṃ chinnapakṣadvayaṃ tathā
c tayoḥ śaśaṃsa gṛdhras tu sītārthe rāvaṇād vadham
a apṛcchad rāghavo gṛdhraṃ rāvaṇaḥ kāṃ diśaṃ gataḥ
c tasya gṛdhraḥ śiraḥkampair ācacakṣe mamāra ca
a dakṣiṇām iti kākutstho viditvāsya tad iṅgitam
c saṃskāraṃ lambhayām āsa sakhāyaṃ pūjayan pituḥ
d aho dhanyaḥ subhāgyo 'sau jaṭāyur iti bhāratīm
d divi śṛṇvan gataḥ siddhiṃ siddhānām api durlabhām
a tato dṛṣṭvāśramapadaṃ vyapaviddhabṛsīghaṭam
c vidhvastakalaśaṃ śūnyaṃ gomāyubalasevitam
a duḥkhaśokasamāviṣṭau vaidehīharaṇārditau
c jagmatur daṇḍakāraṇyaṃ dakṣiṇena paraṃtapau
a vane mahati tasmiṃs tu rāmaḥ saumitriṇā saha
c dadarśa mṛgayūthāni dravamāṇāni sarvaśaḥ
e śabdaṃ ca ghoraṃ sattvānāṃ dāvāgner iva vardhataḥ
a apaśyetāṃ muhūrtāc ca kabandhaṃ ghoradarśanam
c meghaparvatasaṃkāśaṃ śālaskandhaṃ mahābhujam
e urogataviśālākṣaṃ mahodaramahāmukham
a yadṛcchayātha tad rakṣaḥ kare jagrāha lakṣmaṇam
c viṣādam agamat sadyaḥ saumitrir atha bhārata
a sa rāmam abhisaṃprekṣya kṛṣyate yena tanmukham
c viṣaṇṇaś cābravīd rāmaṃ paśyāvasthām imāṃ mama
a haraṇaṃ caiva vaidehyā mama cāyam upaplavaḥ
c rājyabhraṃśaś ca bhavatas tātasya maraṇaṃ tathā
a nāhaṃ tvāṃ saha vaidehyā sametaṃ kosalāgatam
c drakṣyāmi pṛthivīrājye pitṛpaitāmahe sthitam
a drakṣyanty āryasya dhanyā ye kuśalājaśamīlavaiḥ
c abhiṣiktasya vadanaṃ somaṃ sābhralavaṃ yathā
a evaṃ bahuvidhaṃ dhīmān vilalāpa sa lakṣmaṇaḥ
c tam uvācātha kākutsthaḥ saṃbhrameṣv apy asaṃbhramaḥ
a mā viṣīda naravyāghra naiṣa kaś cin mayi sthite
b śakto dharṣayituṃ vīra sumitrānandivardhana
c chindhy asya dakṣiṇaṃ bāhuṃ chinnaḥ savyo mayā bhujaḥ
a ity evaṃ vadatā tasya bhujo rāmeṇa pātitaḥ
c khaḍgena bhṛśatīkṣṇena nikṛttas tilakāṇḍavat
a tato 'sya dakṣiṇaṃ bāhuṃ khaḍgenājaghnivān balī
c saumitrir api saṃprekṣya bhrātaraṃ rāghavaṃ sthitam
a punar abhyāhanat pārśve tad rakṣo lakṣmaṇo bhṛśam
c gatāsur apatad bhūmau kabandhaḥ sumahāṃs tataḥ
a tasya dehād viniḥsṛtya puruṣo divyadarśanaḥ
c dadṛśe divam āsthāya divi sūrya iva jvalan
a papraccha rāmas taṃ vāgmī kas tvaṃ prabrūhi pṛcchataḥ
c kāmayā kim idaṃ citram āścaryaṃ pratibhāti me
a tasyācacakṣe gandharvo viśvāvasur ahaṃ nṛpa
c prāpto brahmānuśāpena yoniṃ rākṣasasevitām
a rāvaṇena hṛtā sītā rājñā laṅkānivāsinā
c sugrīvam abhigacchasva sa te sāhyaṃ kariṣyati
a eṣā pampā śivajalā haṃsakāraṇḍavāyutā
c ṛśyamūkasya śailasya saṃnikarṣe taṭākinī
a saṃvasaty atra sugrīvaś caturbhiḥ sacivaiḥ saha
c bhrātā vānararājasya vālino hemamālinaḥ
d tena tvaṃ saha saṃgamya duḥkhamūlaṃ nivedaya
d samānaśīlo bhavataḥ sāhāyaṃ sa kariṣyati
a etāvac chakyam asmābhir vaktuṃ draṣṭāsi jānakīm
c dhruvaṃ vānararājasya vidito rāvaṇālayaḥ
a ity uktvāntarhito divyaḥ puruṣaḥ sa mahāprabhaḥ
c vismayaṃ jagmatuś cobhau tau vīrau rāmalakṣmaṇau
 mārkaṇḍeya uvāca
a tato 'vidūre nalinīṃ prabhūtakamalotpalām
c sītāharaṇaduḥkhārtaḥ pampāṃ rāmaḥ samāsadat
a mārutena suśītena sukhenāmṛtagandhinā
c sevyamāno vane tasmiñ jagāma manasā priyām
a vilalāpa sa rājendras tatra kāntām anusmaran
c kāmabāṇābhisaṃtaptaḥ saumitris tam athābravīt
a na tvām evaṃvidho bhāvaḥ spraṣṭum arhati mānada
c ātmavantam iva vyādhiḥ puruṣaṃ vṛddhaśīlinam
a pravṛttir upalabdhā te vaidehyā rāvaṇasya ca
c tāṃ tvaṃ puruṣakāreṇa buddhyā caivopapādaya
a abhigacchāva sugrīvaṃ śailasthaṃ haripuṃgavam
c mayi śiṣye ca bhṛtye ca sahāye ca samāśvasa
a evaṃ bahuvidhair vākyair lakṣmaṇena sa rāghavaḥ
c uktaḥ prakṛtim āpede kārye cānantaro 'bhavat
a niṣevya vāri pampāyās tarpayitvā pitṝn api
c pratasthatur ubhau vīrau bhrātarau rāmalakṣmaṇau
a tāv ṛśyamūkam abhyetya bahumūlaphalaṃ girim
c giryagre vānarān pañca vīrau dadṛśatus tadā
a sugrīvaḥ preṣayām āsa sacivaṃ vānaraṃ tayoḥ
c buddhimantaṃ hanūmantaṃ himavantam iva sthitam
a tena saṃbhāṣya pūrvaṃ tau sugrīvam abhijagmatuḥ
c sakhyaṃ vānararājena cakre rāmas tato nṛpa
d tataḥ sītāṃ hṛtāṃ śrutvā sugrīvo vālinā kṛtam
d duḥkham ākhyātavān sarvaṃ rāmāyāmitatejase
a tad vāso darśayām āsus tasya kārye nivedite
c vānarāṇāṃ tu yat sītā hriyamāṇābhyavāsṛjat
a tat pratyayakaraṃ labdhvā sugrīvaṃ plavagādhipam
c pṛthivyāṃ vānaraiśvarye svayaṃ rāmo 'bhyaṣecayat
a pratijajñe ca kākutsthaḥ samare vālino vadham
c sugrīvaś cāpi vaidehyāḥ punar ānayanaṃ nṛpa
a ity uktvā samayaṃ kṛtvā viśvāsya ca parasparam
c abhyetya sarve kiṣkindhāṃ tasthur yuddhābhikāṅkṣiṇaḥ
a sugrīvaḥ prāpya kiṣkindhāṃ nanādaughanibhasvanaḥ
c nāsya tan mamṛṣe vālī taṃ tārā pratyaṣedhayat
a yathā nadati sugrīvo balavān eṣa vānaraḥ
c manye cāśrayavān prāpto na tvaṃ nirgantum arhasi
a hemamālī tato vālī tārāṃ tārādhipānanām
c provāca vacanaṃ vāgmī tāṃ vānarapatiḥ patiḥ
a sarvabhūtarutajñā tvaṃ paśya buddhyā samanvitā
c kenāpāśrayavān prāpto mamaiṣa bhrātṛgandhikaḥ
a cintayitvā muhūrtaṃ tu tārā tārādhipaprabhā
c patim ity abravīt prājñā śṛṇu sarvaṃ kapīśvara
a hṛtadāro mahāsattvo rāmo daśarathātmajaḥ
c tulyārimitratāṃ prāptaḥ sugrīveṇa dhanurdharaḥ
d śrūyate dāśarathī rāmo vane pitur anujñayā
a bhrātā cāsya mahābāhuḥ saumitrir aparājitaḥ
c lakṣmaṇo nāma medhāvī sthitaḥ kāryārthasiddhaye
a maindaś ca dvividaś caiva hanūmāṃś cānilātmajaḥ
c jāmbavān ṛkṣarājaś ca sugrīvasacivāḥ sthitāḥ
a sarva ete mahātmāno buddhimanto mahābalāḥ
c alaṃ tava vināśāya rāmavīryavyapāśrayāt
a tasyās tad ākṣipya vaco hitam uktaṃ kapīśvaraḥ
c paryaśaṅkata tām īrṣuḥ sugrīvagatamānasām
a tārāṃ paruṣam uktvā sa nirjagāma guhāmukhāt
c sthitaṃ mālyavato 'bhyāśe sugrīvaṃ so 'bhyabhāṣata
a asakṛt tvaṃ mayā mūḍha nirjito jīvitapriyaḥ
c mukto jñātir iti jñātvā kā tvarā maraṇe punaḥ
a ity uktaḥ prāha sugrīvo bhrātaraṃ hetumad vacaḥ
b ity uktas tu jahāsoccaiḥ sugrīvo bhrātaraṃ prati
b hetumad vacanaṃ bhrātre provācedaṃ mahātmane
c prāptakālam amitraghno rāmaṃ saṃbodhayann iva
a hṛtadārasya me rājan hṛtarājyasya ca tvayā
c kiṃ nu jīvitasāmarthyam iti viddhi samāgatam
a evam uktvā bahuvidhaṃ tatas tau saṃnipetatuḥ
c samare vālisugrīvau śālatālaśilāyudhau
a ubhau jaghnatur anyonyam ubhau bhūmau nipetatuḥ
c ubhau vavalgatuś citraṃ muṣṭibhiś ca nijaghnatuḥ
a ubhau rudhirasaṃsiktau nakhadantaparikṣatau
c śuśubhāte tadā vīrau puṣpitāv iva kiṃśukau
a na viśeṣas tayor yuddhe tadā kaś cana dṛśyate
b prajñānārthaṃ tadā rāmo niścitya manasā tadā
c sugrīvasya tadā mālāṃ hanūmān kaṇṭha āsajat
a sa mālayā tadā vīraḥ śuśubhe kaṇṭhasaktayā
c śrīmān iva mahāśailo malayo meghamālayā
a kṛtacihnaṃ tu sugrīvaṃ rāmo dṛṣṭvā mahādhanuḥ
c vicakarṣa dhanuḥśreṣṭhaṃ vālim uddiśya lakṣyavat
a visphāras tasya dhanuṣo yantrasyeva tadā babhau
c vitatrāsa tadā vālī śareṇābhihato hṛdi
a sa bhinnamarmābhihato vaktrāc choṇitam udvaman
c dadarśāvasthitaṃ rāmam ārāt saumitriṇā saha
a garhayitvā sa kākutsthaṃ papāta bhuvi mūrchitaḥ
c tārā dadarśa taṃ bhūmau tārāpatim iva cyutam
a hate vālini sugrīvaḥ kiṣkindhāṃ pratyapadyata
c tāṃ ca tārāpatimukhīṃ tārāṃ nipatiteśvarām
a rāmas tu caturo māsān pṛṣṭhe mālyavataḥ śubhe
c nivāsam akarod dhīmān sugrīveṇābhyupasthitaḥ
a rāvaṇo 'pi purīṃ gatvā laṅkāṃ kāmabalātkṛtaḥ
c sītāṃ niveśayām āsa bhavane nandanopame
e aśokavanikābhyāśe tāpasāśramasaṃnibhe
a bhartṛsmaraṇatanvaṅgī tāpasīveṣadhāriṇī
c upavāsatapaḥśīlā tatra sā pṛthulekṣaṇā
e uvāsa duḥkhavasatīḥ phalamūlakṛtāśanā
a dideśa rākṣasīs tatra rakṣaṇe rākṣasādhipaḥ
c prāsāsiśūlaparaśumudgarālātadhāriṇīḥ
a dvyakṣīṃ tryakṣīṃ lalāṭākṣīṃ dīrghajihvām ajihvikām
c tristanīm ekapādāṃ ca trijaṭām ekalocanām
a etāś cānyāś ca dīptākṣyaḥ karabhotkaṭamūrdhajāḥ
c parivāryāsate sītāṃ divārātram atandritāḥ
a tās tu tām āyatāpāṅgīṃ piśācyo dāruṇasvanāḥ
c tarjayanti sadā raudrāḥ paruṣavyañjanākṣarāḥ
a khādāma pāṭayāmaināṃ tilaśaḥ pravibhajya tām
c yeyaṃ bhartāram asmākam avamanyeha jīvati
a ity evaṃ paribhartsantīs trāsyamānā punaḥ punaḥ
c bhartṛśokasamāviṣṭā niḥśvasyedam uvāca tāḥ
a āryāḥ khādata māṃ śīghraṃ na me lobho 'sti jīvite
c vinā taṃ puṇḍarīkākṣaṃ nīlakuñcitamūrdhajam
a apy evāhaṃ nirāhārā jīvitapriyavarjitā
c śoṣayiṣyāmi gātrāṇi vyālī tālagatā yathā
a na tv anyam abhigaccheyaṃ pumāṃsaṃ rāghavād ṛte
c iti jānīta satyaṃ me kriyatāṃ yad anantaram
a tasyās tad vacanaṃ śrutvā rākṣasyas tāḥ kharasvanāḥ
c ākhyātuṃ rākṣasendrāya jagmus tat sarvam āditaḥ
a gatāsu tāsu sarvāsu trijaṭā nāma rākṣasī
c sāntvayām āsa vaidehīṃ dharmajñā priyavādinī
a sīte vakṣyāmi te kiṃ cid viśvāsaṃ kuru me sakhi
c bhayaṃ te vyetu vāmoru śṛṇu cedaṃ vaco mama
a avindhyo nāma medhāvī vṛddho rākṣasapuṃgavaḥ
c sa rāmasya hitānveṣī tvadarthe hi sa māvadat
a sītā madvacanād vācyā samāśvāsya prasādya ca
c bhartā te kuśalī rāmo lakṣmaṇānugato balī
a sakhyaṃ vānararājena śakrapratimatejasā
c kṛtavān rāghavaḥ śrīmāṃs tvadarthe ca samudyataḥ
a mā ca te 'stu bhayaṃ bhīru rāvaṇāl lokagarhitāt
c nalakūbaraśāpena rakṣitā hy asy anindite
a śapto hy eṣa purā pāpo vadhūṃ rambhāṃ parāmṛśan
c na śakto vivaśāṃ nārīm upaitum ajitendriyaḥ
a kṣipram eṣyati te bhartā sugrīveṇābhirakṣitaḥ
c saumitrisahito dhīmāṃs tvāṃ ceto mokṣayiṣyati
a svapnā hi sumahāghorā dṛṣṭā me 'niṣṭadarśanāḥ
c vināśāyāsya durbuddheḥ paulastyakulaghātinaḥ
a dāruṇo hy eṣa duṣṭātmā kṣudrakarmā niśācaraḥ
c svabhāvāc chīladoṣeṇa sarveṣāṃ bhayavardhanaḥ
a spardhate sarvadevair yaḥ kālopahatacetanaḥ
c mayā vināśaliṅgāni svapne dṛṣṭāni tasya vai
a tailābhiṣikto vikaco majjan paṅke daśānanaḥ
c asakṛt kharayukte tu rathe nṛtyann iva sthitaḥ
a kumbhakarṇādayaś ceme nagnāḥ patitamūrdhajāḥ
c kṛṣyante dakṣiṇām āśāṃ raktamālyānulepanāḥ
a śvetātapatraḥ soṣṇīṣaḥ śuklamālyavibhūṣaṇaḥ
c śvetaparvatam ārūḍha eka eva vibhīṣaṇaḥ
a sacivāś cāsya catvāraḥ śuklamālyānulepanāḥ
c śvetaparvatam ārūḍhā mokṣyante 'smān mahābhayāt
d mokṣitā tvāṃ bhayād asmād rāmaḥ śatruniṣūdanaḥ
a rāmasyāstreṇa pṛthivī parikṣiptā sasāgarā
c yaśasā pṛthivīṃ kṛtsnāṃ pūrayiṣyati te patiḥ
a asthisaṃcayam ārūḍho bhuñjāno madhupāyasam
c lakṣmaṇaś ca mayā dṛṣṭo nirīkṣan sarvatodiśaḥ
a rudatī rudhirārdrāṅgī vyāghreṇa parirakṣitā
c asakṛt tvaṃ mayā dṛṣṭā gacchantī diśam uttarām
a harṣam eṣyasi vaidehi kṣipraṃ bhartṛsamanvitā
c rāghaveṇa saha bhrātrā sīte tvam acirād iva
a iti sā mṛgaśāvākṣī tac chrutvā trijaṭāvacaḥ
c babhūvāśāvatī bālā punar bhartṛsamāgame
a yāvad abhyāgatā raudrāḥ piśācyas tāḥ sudāruṇāḥ
c dadṛśus tāṃ trijaṭayā sahāsīnāṃ yathā purā
 mārkaṇḍeya uvāca
a tatas tāṃ bhartṛśokārtāṃ dīnāṃ malinavāsasam
c maṇiśeṣābhyalaṃkārāṃ rudatīṃ ca pativratām
a rākṣasībhir upāsyantīṃ samāsīnāṃ śilātale
c rāvaṇaḥ kāmabāṇārto dadarśopasasarpa ca
a devadānavagandharvayakṣakiṃpuruṣair yudhi
c ajito 'śokavanikāṃ yayau kandarpamohitaḥ
a divyāmbaradharaḥ śrīmān sumṛṣṭamaṇikuṇḍalaḥ
c vicitramālyamukuṭo vasanta iva mūrtimān
a sa kalpavṛkṣasadṛśo yatnād api vibhūṣitaḥ
c śmaśānacaityadrumavad bhūṣito 'pi bhayaṃkaraḥ
a sa tasyās tanumadhyāyāḥ samīpe rajanīcaraḥ
c dadṛśe rohiṇīm etya śanaiścara iva grahaḥ
a sa tām āmantrya suśroṇīṃ puṣpaketuśarāhataḥ
c idam ity abravīd bālāṃ trastāṃ rauhīm ivābalām
a sīte paryāptam etāvat kṛto bhartur anugrahaḥ
c prasādaṃ kuru tanvaṅgi kriyatāṃ parikarma te
a bhajasva māṃ varārohe mahārhābharaṇāmbarā
c bhava me sarvanārīṇām uttamā varavarṇini
a santi me devakanyāś ca rājarṣīṇāṃ tathāṅganāḥ
c santi dānavakanyāś ca daityānāṃ cāpi yoṣitaḥ
a caturdaśa piśācānāṃ koṭyo me vacane sthitāḥ
c dvis tāvat puruṣādānāṃ rakṣasāṃ bhīmakarmaṇām
a tato me triguṇā yakṣā ye madvacanakāriṇaḥ
c ke cid eva dhanādhyakṣaṃ bhrātaraṃ me samāśritāḥ
a gandharvāpsaraso bhadre mām āpānagataṃ sadā
c upatiṣṭhanti vāmoru yathaiva bhrātaraṃ mama
a putro 'ham api viprarṣeḥ sākṣād viśravaso muneḥ
c pañcamo lokapālānām iti me prathitaṃ yaśaḥ
a divyāni bhakṣyabhojyāni pānāni vividhāni ca
c yathaiva tridaśeśasya tathaiva mama bhāmini
a kṣīyatāṃ duṣkṛtaṃ karma vanavāsakṛtaṃ tava
c bhāryā me bhava suśroṇi yathā mandodarī tathā
a ity uktā tena vaidehī parivṛtya śubhānanā
c tṛṇam antarataḥ kṛtvā tam uvāca niśācaram
a aśivenātivāmorūr ajasraṃ netravāriṇā
c stanāv apatitau bālā sahitāv abhivarṣatī
d vyavasthāpya kathaṃ cit sā viṣādād atimohitā
e uvāca vākyaṃ taṃ kṣudraṃ vaidehī patidevatā
a asakṛd vadato vākyam īdṛśaṃ rākṣaseśvara
c viṣādayuktam etat te mayā śrutam abhāgyayā
a tad bhadrasukha bhadraṃ te mānasaṃ vinivartyatām
c paradārāsmy alabhyā ca satataṃ ca pativratā
a na caivopayikī bhāryā mānuṣī kṛpaṇā tava
c vivaśāṃ dharṣayitvā ca kāṃ tvaṃ prītim avāpsyasi
a prajāpatisamo vipro brahmayoniḥ pitā tava
c na ca pālayase dharmaṃ lokapālasamaḥ katham
a bhrātaraṃ rājarājānaṃ maheśvarasakhaṃ prabhum
c dhaneśvaraṃ vyapadiśan kathaṃ tv iha na lajjase
a ity uktvā prārudat sītā kampayantī payodharau
c śirodharāṃ ca tanvaṅgī mukhaṃ pracchādya vāsasā
a tasyā rudatyā bhāminyā dīrghā veṇī susaṃyatā
c dadṛśe svasitā snigdhā kālī vyālīva mūrdhani
a tac chrutvā rāvaṇo vākyaṃ sītayoktaṃ suniṣṭhuram
c pratyākhyāto 'pi durmedhāḥ punar evābravīd vacaḥ
a kāmam aṅgāni me sīte dunotu makaradhvajaḥ
c na tvām akāmāṃ suśroṇīṃ sameṣye cāruhāsinīm
a kiṃ nu śakyaṃ mayā kartuṃ yat tvam adyāpi mānuṣam
c āhārabhūtam asmākaṃ rāmam evānurudhyase
a ity uktvā tām anindyāṅgīṃ sa rākṣasagaṇeśvaraḥ
c tatraivāntarhito bhūtvā jagāmābhimatāṃ diśam
a rākṣasībhiḥ parivṛtā vaidehī śokakarśitā
c sevyamānā trijaṭayā tatraiva nyavasat tadā
 mārkaṇḍeya uvāca
a rāghavas tu sasaumitriḥ sugrīveṇābhipālitaḥ
c vasan mālyavataḥ pṛṣṭhe dadarśa vimalaṃ nabhaḥ
a sa dṛṣṭvā vimale vyomni nirmalaṃ śaśalakṣaṇam
c grahanakṣatratārābhir anuyātam amitrahā
a kumudotpalapadmānāṃ gandham ādāya vāyunā
c mahīdharasthaḥ śītena sahasā pratibodhitaḥ
a prabhāte lakṣmaṇaṃ vīram abhyabhāṣata durmanāḥ
c sītāṃ saṃsmṛtya dharmātmā ruddhāṃ rākṣasaveśmani
a gaccha lakṣmaṇa jānīhi kiṣkindhāyāṃ kapīśvaram
c pramattaṃ grāmyadharmeṣu kṛtaghnaṃ svārthapaṇḍitam
a yo 'sau kulādhamo mūḍho mayā rājye 'bhiṣecitaḥ
c sarvavānaragopucchā yam ṛkṣāś ca bhajanti vai
a yadarthaṃ nihato vālī mayā raghukulodvaha
c tvayā saha mahābāho kiṣkindhopavane tadā
a kṛtaghnaṃ tam ahaṃ manye vānarāpasadaṃ bhuvi
c yo mām evaṃgato mūḍho na jānīte 'dya lakṣmaṇa
a asau manye na jānīte samayapratipādanam
c kṛtopakāraṃ māṃ nūnam avamanyālpayā dhiyā
a yadi tāvad anudyuktaḥ śete kāmasukhātmakaḥ
c netavyo vālimārgeṇa sarvabhūtagatiṃ tvayā
a athāpi ghaṭate 'smākam arthe vānarapuṃgavaḥ
c tam ādāyaihi kākutstha tvarāvān bhava mā ciram
a ity ukto lakṣmaṇo bhrātrā guruvākyahite rataḥ
c pratasthe ruciraṃ gṛhya samārgaṇaguṇaṃ dhanuḥ
e kiṣkindhādvāram āsādya praviveśānivāritaḥ
a sakrodha iti taṃ matvā rājā pratyudyayau hariḥ
c taṃ sadāro vinītātmā sugrīvaḥ plavagādhipaḥ
e pūjayā pratijagrāha prīyamāṇas tadarhayā
a tam abravīd rāmavacaḥ saumitrir akutobhayaḥ
c sa tat sarvam aśeṣeṇa śrutvā prahvaḥ kṛtāñjaliḥ
a sabhṛtyadāro rājendra sugrīvo vānarādhipaḥ
c idam āha vacaḥ prīto lakṣmaṇaṃ narakuñjaram
a nāsmi lakṣmaṇa durmedhā na kṛtaghno na nirghṛṇaḥ
c śrūyatāṃ yaḥ prayatno me sītāparyeṣaṇe kṛtaḥ
a diśaḥ prasthāpitāḥ sarve vinītā harayo mayā
c sarveṣāṃ ca kṛtaḥ kālo māsenāgamanaṃ punaḥ
a yair iyaṃ savanā sādriḥ sapurā sāgarāmbarā
c vicetavyā mahī vīra sagrāmanagarākarā
a sa māsaḥ pañcarātreṇa pūrṇo bhavitum arhati
c tataḥ śroṣyasi rāmeṇa sahitaḥ sumahat priyam
a ity ukto lakṣmaṇas tena vānarendreṇa dhīmatā
c tyaktvā roṣam adīnātmā sugrīvaṃ pratyapūjayat
a sa rāmaṃ sahasugrīvo mālyavatpṛṣṭham āsthitam
c abhigamyodayaṃ tasya kāryasya pratyavedayat
a ity evaṃ vānarendrās te samājagmuḥ sahasraśaḥ
a   āyātā vānarās tadā
a diśas tisro vānarendrāḥ
c diśas tisro vicityātha na tu ye dakṣiṇāṃ gatāḥ
a ācakhyus te tu rāmāya mahīṃ sāgaramekhalām
c vicitāṃ na tu vaidehyā darśanaṃ rāvaṇasya vā
a gatās tu dakṣiṇām āśāṃ ye vai vānarapuṃgavāḥ
c āśāvāṃs teṣu kākutsthaḥ prāṇān ārto 'py adhārayat
a dvimāsoparame kāle vyatīte plavagās tataḥ
c sugrīvam abhigamyedaṃ tvaritā vākyam abruvan
a rakṣitaṃ vālinā yat tat sphītaṃ madhuvanaṃ mahat
c tvayā ca plavagaśreṣṭha tad bhuṅkte pavanātmajaḥ
a vāliputro 'ṅgadaś caiva ye cānye plavagarṣabhāḥ
c vicetuṃ dakṣiṇām āśāṃ rājan prasthāpitās tvayā
a teṣāṃ taṃ praṇayaṃ śrutvā mene sa kṛtakṛtyatām
c kṛtārthānāṃ hi bhṛtyānām etad bhavati ceṣṭitam
a sa tad rāmāya medhāvī śaśaṃsa plavagarṣabhaḥ
c rāmaś cāpy anumānena mene dṛṣṭāṃ tu maithilīm
a hanūmatpramukhāś cāpi viśrāntās te plavaṃgamāḥ
c abhijagmur harīndraṃ taṃ rāmalakṣmaṇasaṃnidhau
a gatiṃ ca mukhavarṇaṃ ca dṛṣṭvā rāmo hanūmataḥ
c agamat pratyayaṃ bhūyo dṛṣṭā sīteti bhārata
a hanūmatpramukhās te tu vānarāḥ pūrṇamānasāḥ
c praṇemur vidhivad rāmaṃ sugrīvaṃ lakṣmaṇaṃ tathā
a tān uvācāgatān rāmaḥ pragṛhya saśaraṃ dhanuḥ
c api māṃ jīvayiṣyadhvam api vaḥ kṛtakṛtyatā
a api rājyam ayodhyāyāṃ kārayiṣyāmy ahaṃ punaḥ
c nihatya samare śatrūn āhṛtya janakātmajām
a amokṣayitvā vaidehīm ahatvā ca ripūn raṇe
c hṛtadāro 'vadhūtaś ca nāhaṃ jīvitum utsahe
a ity uktavacanaṃ rāmaṃ pratyuvācānilātmajaḥ
c priyam ākhyāmi te rāma dṛṣṭā sā jānakī mayā
a vicitya dakṣiṇām āśāṃ saparvatavanākarām
c śrāntāḥ kāle vyatīte sma dṛṣṭavanto mahāguhām
a praviśāmo vayaṃ tāṃ tu bahuyojanam āyatām
c andhakārāṃ suvipināṃ gahanāṃ kīṭasevitām
a gatvā sumahad adhvānam ādityasya prabhāṃ tataḥ
c dṛṣṭavantaḥ sma tatraiva bhavanaṃ divyam antarā
a mayasya kila daityasya tadāsīd veśma rāghava
c tatra prabhāvatī nāma tapo 'tapyata tāpasī
a tayā dattāni bhojyāni pānāni vividhāni ca
c bhuktvā labdhabalāḥ santas tayoktena pathā tataḥ
a niryāya tasmād uddeśāt paśyāmo lavaṇāmbhasaḥ
c samīpe sahyamalayau darduraṃ ca mahāgirim
a tato malayam āruhya paśyanto varuṇālayam
c viṣaṇṇā vyathitāḥ khinnā nirāśā jīvite bhṛśam
a anekaśatavistīrṇaṃ yojanānāṃ mahodadhim
c timinakrajhaṣāvāsaṃ cintayantaḥ suduḥkhitāḥ
a tatrānaśanasaṃkalpaṃ kṛtvāsīnā vayaṃ tadā
c tataḥ kathānte gṛdhrasya jaṭāyor abhavat kathā
a tataḥ parvataśṛṅgābhaṃ ghorarūpaṃ bhayāvaham
c pakṣiṇaṃ dṛṣṭavantaḥ sma vainateyam ivāparam
a so 'smān atarkayad bhoktum athābhyetya vaco 'bravīt
c bhoḥ ka eṣa mama bhrātur jaṭāyoḥ kurute kathām
a saṃpātir nāma tasyāhaṃ jyeṣṭho bhrātā khagādhipaḥ
c anyonyaspardhayārūḍhāv āvām ādityasaṃsadam
a tato dagdhāv imau pakṣau na dagdhau tu jaṭāyuṣaḥ
c tadā me ciradṛṣṭaḥ sa bhrātā gṛdhrapatiḥ priyaḥ
e nirdagdhapakṣaḥ patito hy aham asmin mahāgirau
f draṣṭuṃ vīraṃ na śaknomi bhrātaraṃ vai jaṭāyuṣam
a tasyaivaṃ vadato 'smābhir hato bhrātā niveditaḥ
c vyasanaṃ bhavataś cedaṃ saṃkṣepād vai niveditam
a sa saṃpātis tadā rājañ śrutvā sumahad apriyam
c viṣaṇṇacetāḥ papraccha punar asmān ariṃdama
a kaḥ sa rāmaḥ kathaṃ sītā jaṭāyuś ca kathaṃ hataḥ
c icchāmi sarvam evaitac chrotuṃ plavagasattamāḥ
a tasyāhaṃ sarvam evaitaṃ bhavato vyasanāgamam
c prāyopaveśane caiva hetuṃ vistarato 'bruvam
a so 'smān utthāpayām āsa vākyenānena pakṣirāṭ
c rāvaṇo vidito mahyaṃ laṅkā cāsya mahāpurī
a dṛṣṭā pāre samudrasya trikūṭagirikandare
c bhavitrī tatra vaidehī na me 'sty atra vicāraṇā
a iti tasya vacaḥ śrutvā vayam utthāya satvarāḥ
c sāgaraplavane mantraṃ mantrayāmaḥ paraṃtapa
a nādhyavasyad yadā kaś cit sāgarasya vilaṅghane
c tataḥ pitaram āviśya pupluve 'haṃ mahārṇavam
e śatayojanavistīrṇaṃ nihatya jalarākṣasīm
a tatra sītā mayā dṛṣṭā rāvaṇāntaḥpure satī
c upavāsatapaḥśīlā bhartṛdarśanalālasā
e jaṭilā maladigdhāṅgī kṛśā dīnā tapasvinī
a nimittais tām ahaṃ sītām upalabhya pṛthagvidhaiḥ
c upasṛtyābruvaṃ cāryām abhigamya rahogatām
a sīte rāmasya dūto 'haṃ vānaro mārutātmajaḥ
c tvaddarśanam abhiprepsur iha prāpto vihāyasā
a rājaputrau kuśalinau bhrātarau rāmalakṣmaṇau
c sarvaśākhāmṛgendreṇa sugrīveṇābhipālitau
a kuśalaṃ tvābravīd rāmaḥ sīte saumitriṇā saha
c sakhibhāvāc ca sugrīvaḥ kuśalaṃ tvānupṛcchati
a kṣipram eṣyati te bhartā sarvaśākhāmṛgaiḥ saha
c pratyayaṃ kuru me devi vānaro 'smi na rākṣasaḥ
a muhūrtam iva ca dhyātvā sītā māṃ pratyuvāca ha
c avaimi tvāṃ hanūmantam avindhyavacanād aham
a avindhyo hi mahābāho rākṣaso vṛddhasaṃmataḥ
c kathitas tena sugrīvas tvadvidhaiḥ sacivair vṛtaḥ
a gamyatām iti coktvā māṃ sītā prādād imaṃ maṇim
c dhāritā yena vaidehī kālam etam aninditā
a pratyayārthaṃ kathāṃ cemāṃ kathayām āsa jānakī
c kṣiptām iṣīkāṃ kākasya citrakūṭe mahāgirau
e bhavatā puruṣavyāghra pratyabhijñānakāraṇāt
f ekākṣī vikalaḥ kākaḥ suduṣṭātmā kṛtaś ca vai
a śrāvayitvā tadātmānaṃ tato dagdhvā ca tāṃ purīm
c saṃprāpta iti taṃ rāmaḥ priyavādinam arcayat
 mārkaṇḍeya uvāca
a tatas tatraiva rāmasya samāsīnasya taiḥ saha
c samājagmuḥ kapiśreṣṭhāḥ sugrīvavacanāt tadā
a vṛtaḥ koṭisahasreṇa vānarāṇāṃ tarasvinām
c śvaśuro vālinaḥ śrīmān suṣeṇo rāmam abhyayāt
a koṭīśatavṛtau cāpi gajo gavaya eva ca
c vānarendrau mahāvīryau pṛthak pṛthag adṛśyatām
d kumudo 'pi mahāvīryaḥ plavagarṣabhasattama
a ṣaṣṭikoṭisahasrāṇi prakarṣan pratyadṛśyata
c golāṅgūlo mahārāja gavākṣo bhīmadarśanaḥ
a gandhamādanavāsī tu prathito gandhamādanaḥ
c koṭīsahasram ugrāṇāṃ harīṇāṃ samakarṣata
a panaso nāma medhāvī vānaraḥ sumahābalaḥ
c koṭīr daśa dvādaśa ca triṃśatpañca prakarṣati
a śrīmān dadhimukho nāma harivṛddho 'pi vīryavān
c pracakarṣa mahat sainyaṃ harīṇāṃ bhīmatejasām
a kṛṣṇānāṃ mukhapuṇḍrāṇām ṛkṣāṇāṃ bhīmakarmaṇām
c koṭīśatasahasreṇa jāmbavān pratyadṛśyata
a ete cānye ca bahavo hariyūthapayūthapāḥ
c asaṃkhyeyā mahārāja samīyū rāmakāraṇāt
a śirīṣakusumābhānāṃ siṃhānām iva nardatām
c śrūyate tumulaḥ śabdas tatra tatra pradhāvatām
a girikūṭanibhāḥ ke cit ke cin mahiṣasaṃnibhāḥ
c śaradabhrapratīkāśāḥ piṣṭahiṅgulakānanāḥ
a utpatantaḥ patantaś ca plavamānāś ca vānarāḥ
c uddhunvanto 'pare reṇūn samājagmuḥ samantataḥ
a sa vānaramahālokaḥ pūrṇasāgarasaṃnibhaḥ
c niveśam akarot tatra sugrīvānumate tadā
a tatas teṣu harīndreṣu samāvṛtteṣu sarvaśaḥ
c tithau praśaste nakṣatre muhūrte cābhipūjite
a tena vyūḍhena sainyena lokān udvartayann iva
c prayayau rāghavaḥ śrīmān sugrīvasahitas tadā
a mukham āsīt tu sainyasya hanūmān mārutātmajaḥ
c jaghanaṃ pālayām āsa saumitrir akutobhayaḥ
a baddhagodhāṅgulitrāṇau rāghavau tatra rejatuḥ
c vṛtau harimahāmātraiś candrasūryau grahair iva
a prababhau harisainyaṃ tac chālatālaśilāyudham
c sumahac chālibhavanaṃ yathā sūryodayaṃ prati
a nalanīlāṅgadakrāthamaindadvividapālitā
c yayau sumahatī senā rāghavasyārthasiddhaye
a vidhivat supraśasteṣu bahumūlaphaleṣu ca
c prabhūtamadhumāṃseṣu vārimatsu śiveṣu ca
a nivasantī nirābādhā tathaiva girisānuṣu
c upāyād dharisenā sā kṣārodam atha sāgaram
a dvitīyasāgaranibhaṃ tad balaṃ bahuladhvajam
c velāvanaṃ samāsādya nivāsam akarot tadā
a tato dāśarathiḥ śrīmān sugrīvaṃ pratyabhāṣata
c madhye vānaramukhyānāṃ prāptakālam idaṃ vacaḥ
a upāyaḥ ko nu bhavatāṃ mataḥ sāgaralaṅghane
c iyaṃ ca mahatī senā sāgaraś cāpi dustaraḥ
a tatrānye vyāharanti sma vānarāḥ paṭumāninaḥ
c samarthā laṅghane sindhor na tu kṛtsnasya vānarāḥ
a ke cin naubhir vyavasyanti kecīc ca vividhaiḥ plavaiḥ
c neti rāmaś ca tān sarvān sāntvayan pratyabhāṣata
a śatayojanavistāraṃ na śaktāḥ sarvavānarāḥ
c krāntuṃ toyanidhiṃ vīrā naiṣā vo naiṣṭhikī matiḥ
a nāvo na santi senāyā bahvyas tārayituṃ tathā
c vaṇijām upaghātaṃ ca katham asmadvidhaś caret
a vistīrṇaṃ caiva naḥ sainyaṃ hanyāc chidreṣu vai paraḥ
c plavoḍupapratāraś ca naivātra mama rocate
a ahaṃ tv imaṃ jalanidhiṃ samārapsyāmy upāyataḥ
c pratiśeṣyāmy upavasan darśayiṣyati māṃ tataḥ
a na ced darśayitā mārgaṃ dhakṣyāmy enam ahaṃ tataḥ
c mahāstrair apratihatair atyagnipavanojjvalaiḥ
a ity uktvā sahasaumitrir upaspṛśyātha rāghavaḥ
c pratiśiśye jalanidhiṃ vidhivat kuśasaṃstare
a sāgaras tu tataḥ svapne darśayām āsa rāghavam
c devo nadanadībhartā śrīmān yādogaṇair vṛtaḥ
a kausalyāmātar ity evam ābhāṣya madhuraṃ vacaḥ
c idam ity āha ratnānām ākaraiḥ śataśo vṛtaḥ
a brūhi kiṃ te karomy atra sāhāyyaṃ puruṣarṣabha
c ikṣvākur asmi te jñātir iti rāmas tam abravīt
d evam uktaḥ samudreṇa rāmo vākyam athābravīt
a mārgam icchāmi sainyasya dattaṃ nadanadīpate
c yena gatvā daśagrīvaṃ hanyāṃ paulastyapāṃsanam
d rākṣasaṃ sānubandhaṃ tu mama bhāryāpahāriṇam
a yady evaṃ yācato mārgaṃ na pradāsyati me bhavān
c śarais tvāṃ śoṣayiṣyāmi divyāstrapratimantritaiḥ
a ity evaṃ bruvataḥ śrutvā rāmasya varuṇālayaḥ
c uvāca vyathito vākyam iti baddhāñjaliḥ sthitaḥ
a necchāmi pratighātaṃ te nāsmi vighnakaras tava
c śṛṇu cedaṃ vaco rāma śrutvā kartavyam ācara
a yadi dāsyāmi te mārgaṃ sainyasya vrajato ''jñayā
c anye 'py ājñāpayiṣyanti mām evaṃ dhanuṣo balāt
a asti tv atra nalo nāma vānaraḥ śilpisaṃmataḥ
c tvaṣṭur devasya tanayo balavān viśvakarmaṇaḥ
a sa yat kāṣṭhaṃ tṛṇaṃ vāpi śilāṃ vā kṣepsyate mayi
c sarvaṃ tad dhārayiṣyāmi sa te setur bhaviṣyati
a ity uktvāntarhite tasmin rāmo nalam uvāca ha
c kuru setuṃ samudre tvaṃ śakto hy asi mato mama
a tenopāyena kākutsthaḥ setubandham akārayat
c daśayojanavistāram āyataṃ śatayojanam
a nalasetur iti khyāto yo 'dyāpi prathito bhuvi
c rāmasyājñāṃ puraskṛtya dhāryate girisaṃnibhaḥ
a tatrasthaṃ sa tu dharmātmā samāgacchad vibhīṣaṇaḥ
c bhrātā vai rākṣasendrasya caturbhiḥ sacivaiḥ saha
a pratijagrāha rāmas taṃ svāgatena mahāmanāḥ
c sugrīvasya tu śaṅkābhūt praṇidhiḥ syād iti sma ha
a rāghavas tasya ceṣṭābhiḥ samyak ca cariteṅgitaiḥ
c yadā tattvena tuṣṭo 'bhūt tata enam apūjayat
a sarvarākṣasarājye cāpy abhyaṣiñcad vibhīṣaṇam
c cakre ca mantrānucaraṃ suhṛdaṃ lakṣmaṇasya ca
a vibhīṣaṇamate caiva so 'tyakrāman mahārṇavam
c sasainyaḥ setunā tena māsenaiva narādhipa
a tato gatvā samāsādya laṅkodyānāny anekaśaḥ
c bhedayām āsa kapibhir mahānti ca bahūni ca
a tatrāstāṃ rāvaṇāmātyau rākṣasau śukasāraṇau
b draṣṭuṃ senām anuprāptau rāvaṇapriyakāriṇau
c cārau vānararūpeṇa tau jagrāha vibhīṣaṇaḥ
a pratipannau yadā rūpaṃ rākṣasaṃ tau niśācarau
c darśayitvā tataḥ sainyaṃ rāmaḥ paścād avāsṛjat
a niveśyopavane sainyaṃ tac chūraḥ prājñavānaram
c preṣayām āsa dautyena rāvaṇasya tato 'ṅgadam
 mārkaṇḍeya uvāca
a prabhūtānnodake tasmin bahumūlaphale vane
c senāṃ niveśya kākutstho vidhivat paryarakṣata
a rāvaṇaś ca vidhiṃ cakre laṅkāyāṃ śāstranirmitam
c prakṛtyaiva durādharṣā dṛḍhaprākāratoraṇā
a agādhatoyāḥ parikhā mīnanakrasamākulāḥ
c babhūvuḥ sapta durdharṣāḥ khādiraiḥ śaṅkubhiś citāḥ
a karṇāṭṭayantradurdharṣā babhūvuḥ sahuḍopalāḥ
c sāśīviṣaghaṭāyodhāḥ sasarjarasapāṃsavaḥ
a musalālātanārācatomarāsiparaśvadhaiḥ
c anvitāś ca śataghnībhiḥ samadhūcchiṣṭamudgarāḥ
a puradvāreṣu sarveṣu gulmāḥ sthāvarajaṅgamāḥ
c babhūvuḥ pattibahulāḥ prabhūtagajavājinaḥ
a aṅgadas tv atha laṅkāyā dvāradeśam upāgataḥ
c vidito rākṣasendrasya praviveśa gatavyathaḥ
a madhye rākṣasakoṭīnāṃ bahvīnāṃ sumahābalaḥ
c śuśubhe meghamālābhir āditya iva saṃvṛtaḥ
a sa samāsādya paulastyam amātyair abhisaṃvṛtam
c rāmasaṃdeśam āmantrya vāgmī vaktuṃ pracakrame
a āha tvāṃ rāghavo rājan kosalendro mahāyaśāḥ
c prāptakālam idaṃ vākyaṃ tad ādatsva kuruṣva ca
a akṛtātmānam āsādya rājānam anaye ratam
c vinaśyanty anayāviṣṭā deśāś ca nagarāṇi ca
a tvayaikenāparāddhaṃ me sītām āharatā balāt
c vadhāyānaparāddhānām anyeṣāṃ tad bhaviṣyati
a ye tvayā baladarpābhyām āviṣṭena vanecarāḥ
c ṛṣayo hiṃsitāḥ pūrvaṃ devāś cāpy avamānitāḥ
a rājarṣayaś ca nihatā rudantyaś cāhṛtāḥ striyaḥ
c tad idaṃ samanuprāptaṃ phalaṃ tasyānayasya te
a hantāsmi tvāṃ sahāmātyaṃ yudhyasva puruṣo bhava
c paśya me dhanuṣo vīryaṃ mānuṣasya niśācara
a mucyatāṃ jānakī sītā na me mokṣyasi karhi cit
c arākṣasam imaṃ lokaṃ kartāsmi niśitaiḥ śaraiḥ
a iti tasya bruvāṇasya dūtasya paruṣaṃ vacaḥ
c śrutvā na mamṛṣe rājā rāvaṇaḥ krodhamūrchitaḥ
a iṅgitajñās tato bhartuś catvāro rajanīcarāḥ
c caturṣv aṅgeṣu jagṛhuḥ śārdūlam iva pakṣiṇaḥ
a tāṃs tathāṅgeṣu saṃsaktān aṅgado rajanīcarān
c ādāyaiva kham utpatya prāsādatalam āviśat
a vegenotpatatas tasya petus te rajanīcarāḥ
c bhuvi saṃbhinnahṛdayāḥ prahāraparipīḍitāḥ
a sa mukto harmyaśikharāt tasmāt punar avāpatat
c laṅghayitvā purīṃ laṅkāṃ svabalasya samīpataḥ
a kosalendram athābhyetya sarvam āvedya cāṅgadaḥ
c viśaśrāma sa tejasvī rāghaveṇābhinanditaḥ
a tataḥ sarvābhisāreṇa harīṇāṃ vātaraṃhasām
c bhedayām āsa laṅkāyāḥ prākāraṃ raghunandanaḥ
a vibhīṣaṇarkṣādhipatī puraskṛtyātha lakṣmaṇaḥ
c dakṣiṇaṃ nagaradvāram avāmṛdnād durāsadam
a karabhāruṇagātrāṇāṃ harīṇāṃ yuddhaśālinām
c koṭīśatasahasreṇa laṅkām abhyapatat tadā
d pralambabāhūrukarajaṅghāntaravilambinām
d ṛkṣāṇāṃ dhūmravarṇānāṃ tisraḥ koṭyo vyavasthitāḥ
a utpatadbhiḥ patadbhiś ca nipatadbhiś ca vānaraiḥ
c nādṛśyata tadā sūryo rajasā nāśitaprabhaḥ
a śāliprasūnasadṛśaiḥ śirīṣakusumaprabhaiḥ
c taruṇādityasadṛśaiḥ śaragauraiś ca vānaraiḥ
a prākāraṃ dadṛśus te tu samantāt kapilīkṛtam
c rākṣasā vismitā rājan sastrīvṛddhāḥ samantataḥ
a bibhidus te maṇistambhān karṇāṭṭaśikharāṇi ca
c bhagnonmathitavegāni yantrāṇi ca vicikṣipuḥ
a parigṛhya śataghnīś ca sacakrāḥ sahuḍopalāḥ
c cikṣipur bhujavegena laṅkāmadhye mahābalāḥ
a prākārasthāś ca ye ke cin niśācaragaṇās tadā
c pradudruvus te śataśaḥ kapibhiḥ samabhidrutāḥ
a tatas tu rājavacanād rākṣasāḥ kāmarūpiṇaḥ
c niryayur vikṛtākārāḥ sahasraśatasaṃghaśaḥ
a śastravarṣāṇi varṣanto drāvayanto vanaukasaḥ
c prākāraṃ śodhayantas te paraṃ vikramam āsthitāḥ
a sa māṣarāśisadṛśair babhūva kṣaṇadācaraiḥ
c kṛto nirvānaro bhūyaḥ prākāro bhīmadarśanaiḥ
a petuḥ śūlavibhinnāṅgā bahavo vānararṣabhāḥ
c stambhatoraṇabhagnāś ca petus tatra niśācarāḥ
a keśākeśy abhavad yuddhaṃ rakṣasāṃ vānaraiḥ saha
c nakhair dantaiś ca vīrāṇāṃ khādatāṃ vai parasparam
a niṣṭananto hy ubhayatas tatra vānararākṣasāḥ
c hatā nipatitā bhūmau na muñcanti parasparam
a rāmas tu śarajālāni vavarṣa jalado yathā
c tāni laṅkāṃ samāsādya jaghnus tān rajanīcarān
a saumitrir api nārācair dṛḍhadhanvā jitaklamaḥ
c ādiśyādiśya durgasthān pātayām āsa rākṣasān
a tataḥ pratyavahāro 'bhūt sainyānāṃ rāghavājñayā
c kṛte vimarde laṅkāyāṃ labdhalakṣo jayottaraḥ
 mārkaṇḍeya uvāca
a tato niviśamānāṃs tān sainikān rāvaṇānugāḥ
c abhijagmur gaṇān eke piśācakṣudrarakṣasām
a parvaṇaḥ pūtano jambhaḥ kharaḥ krodhavaśo hariḥ
c prarujaś cārujaś caiva praghasaś caivam ādayaḥ
a tato 'bhipatatāṃ teṣām adṛśyānāṃ durātmanām
c antardhānavadhaṃ tajjñaś cakāra sa vibhīṣaṇaḥ
a te dṛśyamānā haribhir balibhir dūrapātibhiḥ
c nihatāḥ sarvaśo rājan mahīṃ jagmur gatāsavaḥ
a amṛṣyamāṇaḥ sabalo rāvaṇo niryayāv atha
b rākṣasānāṃ balair ghoraiḥ piśācānāṃ ca saṃvṛtaḥ
b yuddhaśāstravidhānajña uśanā iva cāparaḥ
c vyūhya cauśanasaṃ vyūhaṃ harīn sarvān ahārayat
a rāghavas tv abhiniryāya vyūḍhānīkaṃ daśānanam
c bārhaspatyaṃ vidhiṃ kṛtvā pratyavyūhan niśācaram
a sametya yuyudhe tatra tato rāmeṇa rāvaṇaḥ
c yuyudhe lakṣmaṇaś caiva tathaivendrajitā saha
a virūpākṣeṇa sugrīvas tāreṇa ca nikharvaṭaḥ
c tuṇḍena ca nalas tatra paṭuśaḥ panasena ca
a viṣahyaṃ yaṃ hi yo mene sa sa tena sameyivān
c yuyudhe yuddhavelāyāṃ svabāhubalam āśritaḥ
a sa saṃprahāro vavṛdhe bhīrūṇāṃ bhayavardhanaḥ
c lomasaṃharṣaṇo ghoraḥ purā devāsure yathā
a rāvaṇo rāmam ānarchac chaktiśūlāsivṛṣṭibhiḥ
c niśitair āyasais tīkṣṇai rāvaṇaṃ cāpi rāghavaḥ
a tathaivendrajitaṃ yattaṃ lakṣmaṇo marmabhedibhiḥ
c indrajic cāpi saumitriṃ bibheda bahubhiḥ śaraiḥ
a vibhīṣaṇaḥ prahastaṃ ca prahastaś ca vibhīṣaṇam
c khagapatraiḥ śarais tīkṣṇair abhyavarṣad gatavyathaḥ
a teṣāṃ balavatām āsīn mahāstrāṇāṃ samāgamaḥ
c vivyathuḥ sakalā yena trayo lokāś carācarāḥ
 mārkaṇḍeya uvāca
a tataḥ prahastaḥ sahasā samabhyetya vibhīṣaṇam
c gadayā tāḍayām āsa vinadya raṇakarkaśaḥ
a sa tayābhihato dhīmān gadayā bhīmavegayā
c nākampata mahābāhur himavān iva susthiraḥ
a tataḥ pragṛhya vipulāṃ śataghaṇṭāṃ vibhīṣaṇaḥ
c abhimantrya mahāśaktiṃ cikṣepāsya śiraḥ prati
a patantyā sa tayā vegād rākṣaso 'śaninādayā
c hṛtottamāṅgo dadṛśe vātarugṇa iva drumaḥ
d kṛttottamāṅgaṃ sahyaṃ tad anayānugatāsavām
d papāta rakṣaḥ sahasā vātarugṇa iva drumaḥ
a taṃ dṛṣṭvā nihataṃ saṃkhye prahastaṃ kṣaṇadācaram
c abhidudrāva dhūmrākṣo vegena mahatā kapīn
a tasya meghopamaṃ sainyam āpatad bhīmadarśanam
c dṛṣṭvaiva sahasā dīrṇā raṇe vānarapuṃgavāḥ
a tatas tān sahasā dīrṇān dṛṣṭvā vānarapuṃgavān
c niryāya kapiśārdūlo hanūmān paryavasthitaḥ
a taṃ dṛṣṭvāvasthitaṃ saṃkhye harayaḥ pavanātmajam
c vegena mahatā rājan saṃnyavartanta sarvaśaḥ
a tataḥ śabdo mahān āsīt tumulo lomaharṣaṇaḥ
c rāmarāvaṇasainyānām anyonyam abhidhāvatām
a tasmin pravṛtte saṃgrāme ghore rudhirakardame
c dhūmrākṣaḥ kapisainyaṃ tad drāvayām āsa patribhiḥ
a taṃ rākṣasamahāmātram āpatantaṃ sapatnajit
c tarasā pratijagrāha hanūmān pavanātmajaḥ
a tayor yuddham abhūd ghoraṃ harirākṣasavīrayoḥ
c jigīṣator yudhānyonyam indraprahlādayor iva
a gadābhiḥ parighaiś caiva rākṣaso jaghnivān kapim
c kapiś ca jaghnivān rakṣaḥ saskandhaviṭapair drumaiḥ
d śirasy abhyahanat pūrvaṃ kālayā ca punaḥ punaḥ
d tṛṇarājena mahatā lohasārathibhedinā
a tatas tam atikāyena sāśvaṃ sarathasārathim
c dhūmrākṣam avadhīd dhīmān hanūmān mārutātmajaḥ
d vegena mahatāviṣṭo rākṣasānāṃ mahad balam
d yodhayām āsa rājendra śilāvarṣaiḥ samantataḥ
a tatas taṃ nihataṃ dṛṣṭvā dhūmrākṣaṃ rākṣasottamam
c harayo jātavisrambhā jaghnur abhyetya sainikān
a te vadhyamānā balibhir haribhir jitakāśibhiḥ
c rākṣasā bhagnasaṃkalpā laṅkām abhyapatan bhayāt
a te 'bhipatya puraṃ bhagnā hataśeṣā niśācarāḥ
c sarvaṃ rājñe yathāvṛttaṃ rāvaṇāya nyavedayan
a śrutvā tu rāvaṇas tebhyaḥ prahastaṃ nihataṃ yudhi
c dhūmrākṣaṃ ca maheṣvāsaṃ sasainyaṃ vānararṣabhaiḥ
a sudīrgham iva niḥśvasya samutpatya varāsanāt
c uvāca kumbhakarṇasya karmakālo 'yam āgataḥ
a ity evam uktvā vividhair vāditraiḥ sumahāsvanaiḥ
c śayānam atinidrāluṃ kumbhakarṇam abodhayat
a prabodhya mahatā cainaṃ yatnenāgatasādhvasaḥ
c svastham āsīnam avyagraṃ vinidraṃ rākṣasādhipaḥ
e tato 'bravīd daśagrīvaḥ kumbhakarṇaṃ mahābalam
a dhanyo 'si yasya te nidrā kumbhakarṇeyam īdṛśī
c ya imaṃ dāruṇaṃ kālaṃ na jānīṣe mahābhayam
a eṣa tīrtvārṇavaṃ rāmaḥ setunā haribhiḥ saha
c avamanyeha naḥ sarvān karoti kadanaṃ mahat
a mayā hy apahṛtā bhāryā sītā nāmāsya jānakī
c tāṃ mokṣayiṣur āyāto baddhvā setuṃ mahārṇave
a tena caiva prahastādir mahān naḥ svajano hataḥ
c tasya nānyo nihantāsti tvad ṛte śatrukarśana
a sa daṃśito 'bhiniryāya tvam adya balināṃ vara
c rāmādīn samare sarvāñ jahi śatrūn ariṃdama
a dūṣaṇāvarajau caiva vajravegapramāthinau
c tau tvāṃ balena mahatā sahitāv anuyāsyataḥ
a ity uktvā rākṣasapatiḥ kumbhakarṇaṃ tarasvinam
c saṃdideśetikartavye vajravegapramāthinau
a tathety uktvā tu tau vīrau rāvaṇaṃ dūṣaṇānujau
c kumbhakarṇaṃ puraskṛtya tūrṇaṃ niryayatuḥ purāt
 mārkaṇḍeya uvāca
a tato viniryāya purāt kumbhakarṇaḥ sahānugaḥ
c apaśyat kapisainyaṃ taj jitakāśy agrataḥ sthitam
da sa vīkṣamāṇas tat sainyaṃ rāmadarśanakāṅkṣayā
da apaśyac cāpi saumitriṃ dhanuṣpāṇiṃ vyavasthitam
a tam abhyetyāśu harayaḥ parivārya samantataḥ
b śailavṛkṣāyudhā nādān amuñcan bhīṣaṇās tataḥ
c abhyaghnaṃś ca mahākāyair bahubhir jagatīruhaiḥ
e karajair atudaṃś cānye vihāya bhayam uttamam
a bahudhā yudhyamānās te yuddhamārgaiḥ plavaṃgamāḥ
c nānāpraharaṇair bhīmaṃ rākṣasendram atāḍayan
a sa tāḍyamānaḥ prahasan bhakṣayām āsa vānarān
c panasaṃ ca gavākṣaṃ ca vajrabāhuṃ ca vānaram
a tad dṛṣṭvā vyathanaṃ karma kumbhakarṇasya rakṣasaḥ
c udakrośan paritrastās tāraprabhṛtayas tadā
a taṃ tāram uccaiḥ krośantam anyāṃś ca hariyūthapān
c abhidudrāva sugrīvaḥ kumbhakarṇam apetabhīḥ
a tato 'bhipatya vegena kumbhakarṇaṃ mahāmanāḥ
c śālena jaghnivān mūrdhni balena kapikuñjaraḥ
a sa mahātmā mahāvegaḥ kumbhakarṇasya mūrdhani
c bibheda śālaṃ sugrīvo na caivāvyathayat kapiḥ
a tato vinadya prahasañ śālasparśavibodhitaḥ
c dorbhyām ādāya sugrīvaṃ kumbhakarṇo 'harad balāt
a hriyamāṇaṃ tu sugrīvaṃ kumbhakarṇena rakṣasā
b gacchan saṃbodhayām āsa prahāreṇālpacetasam
b tataḥ saṃlabdhasaṃjñas tu hṛtvā karṇoṣṭanāsikām
b sugrīvaḥ kumbhakarṇasya jagāma harivāhinīm
b atha kruddhaḥ kumbhakarṇo miśritān harirākṣasān
b bhakṣayām āsa balavān mamarda padayor api
b bhakṣyamāṇān harīn sarvān kumbhakarṇena rakṣasā
c avekṣyābhyadravad vīraḥ saumitrir mitranandanaḥ
a so 'bhipatya mahāvegaṃ rukmapuṅkhaṃ mahāśaram
c prāhiṇot kumbhakarṇāya lakṣmaṇaḥ paravīrahā
a sa tasya dehāvaraṇaṃ bhittvā dehaṃ ca sāyakaḥ
c jagāma dārayan bhūmiṃ rudhireṇa samukṣitaḥ
a tathā sa bhinnahṛdayaḥ samutsṛjya kapīśvaram
b vegena mahatāviṣṭas tiṣṭha tiṣṭheti cābravīt
c kumbhakarṇo maheṣvāsaḥ pragṛhītaśilāyudhaḥ
e abhidudrāva saumitrim udyamya mahatīṃ śilām
a tasyābhidravatas tūrṇaṃ kṣurābhyām ucchritau karau
c ciccheda niśitāgrābhyāṃ sa babhūva caturbhujaḥ
a tān apy asya bhujān sarvān pragṛhītaśilāyudhān
c kṣuraiś ciccheda laghv astraṃ saumitriḥ pratidarśayan
a sa babhūvātikāyaś ca bahupādaśirobhujaḥ
b saumitrir adbhutaṃ dṛṣṭvā krūraḥ samarakovidaḥ
c taṃ brahmāstreṇa saumitrir dadāhādricayopamam
a sa papāta mahāvīryo divyāstrābhihato raṇe
c mahāśanivinirdagdhaḥ pādapo 'ṅkuravān iva
a taṃ dṛṣṭvā vṛtrasaṃkāśaṃ kumbhakarṇaṃ tarasvinam
c gatāsuṃ patitaṃ bhūmau rākṣasāḥ prādravan bhayāt
a tathā tān dravato yodhān dṛṣṭvā tau dūṣaṇānujau
c avasthāpyātha saumitriṃ saṃkruddhāv abhyadhāvatām
a tāv ādravantau saṃkruddhau vajravegapramāthinau
c pratijagrāha saumitrir vinadyobhau patatribhiḥ
a tataḥ sutumulaṃ yuddham abhaval lomaharṣaṇam
c dūṣaṇānujayoḥ pārtha lakṣmaṇasya ca dhīmataḥ
a mahatā śaravarṣeṇa rākṣasau so 'bhyavarṣata
c tau cāpi vīrau saṃkruddhāv ubhau tau samavarṣatām
a muhūrtam evam abhavad vajravegapramāthinoḥ
c saumitreś ca mahābāhoḥ saṃprahāraḥ sudāruṇaḥ
a athādriśṛṅgam ādāya hanūmān mārutātmajaḥ
c abhidrutyādade prāṇān vajravegasya rakṣasaḥ
a nīlaś ca mahatā grāvṇā dūṣaṇāvarajaṃ hariḥ
c pramāthinam abhidrutya pramamātha mahābalaḥ
a tataḥ prāvartata punaḥ saṃgrāmaḥ kaṭukodayaḥ
c rāmarāvaṇasainyānām anyonyam abhidhāvatām
a śataśo nairṛtān vanyā jaghnur vanyāṃś ca nairṛtāḥ
c nairṛtās tatra vadhyante prāyaśo na tu vānarāḥ
 mārkaṇḍeya uvāca
a tataḥ śrutvā hataṃ saṃkhye kumbhakarṇaṃ sahānugam
c prahastaṃ ca maheṣvāsaṃ dhūmrākṣaṃ cātitejasam
a putram indrajitaṃ śūraṃ rāvaṇaḥ pratyabhāṣata
c jahi rāmam amitraghna sugrīvaṃ ca salakṣmaṇam
a tvayā hi mama satputra yaśo dīptam upārjitam
c jitvā vajradharaṃ saṃkhye sahasrākṣaṃ śacīpatim
a antarhitaḥ prakāśo vā divyair dattavaraiḥ śaraiḥ
c jahi śatrūn amitraghna mama śastrabhṛtāṃ vara
a rāmalakṣmaṇasugrīvāḥ śarasparśaṃ na te 'nagha
c samarthāḥ pratisaṃsoḍhuṃ kutas tadanuyāyinaḥ
a akṛtā yā prahastena kumbhakarṇena cānagha
c kharasyāpacitiḥ saṃkhye tāṃ gacchasva mahābhuja
a tvam adya niśitair bāṇair hatvā śatrūn sasainikān
c pratinandaya māṃ putra purā baddhveva vāsavam
a ity uktaḥ sa tathety uktvā ratham āsthāya daṃśitaḥ
c prayayāv indrajid rājaṃs tūrṇam āyodhanaṃ prati
a tatra viśrāvya vispaṣṭaṃ nāma rākṣasapuṃgavaḥ
c āhvayām āsa samare lakṣmaṇaṃ śubhalakṣaṇam
a taṃ lakṣmaṇo 'py abhyadhāvat pragṛhya saśaraṃ dhanuḥ
c trāsayaṃs talaghoṣeṇa siṃhaḥ kṣudramṛgaṃ yathā
a tayoḥ samabhavad yuddhaṃ sumahaj jayagṛddhinoḥ
c divyāstraviduṣos tīvram anyonyaspardhinos tadā
a rāvaṇis tu yadā nainaṃ viśeṣayati sāyakaiḥ
c tato gurutaraṃ yatnam ātiṣṭhad balināṃ varaḥ
a tata enaṃ mahāvegair ardayām āsa tomaraiḥ
c tān āgatān sa ciccheda saumitrir niśitaiḥ śaraiḥ
e te nikṛttāḥ śarais tīkṣṇair nyapatan vasudhātale
f sāyakā rāvaṇerājau śataśaḥ śakalīkṛtāḥ
a tam aṅgado vālisutaḥ śrīmān udyamya pādapam
c abhidrutya mahāvegas tāḍayām āsa mūrdhani
a tasyendrajid asaṃbhrāntaḥ prāsenorasi vīryavān
c prahartum aicchat taṃ cāsya prāsaṃ ciccheda lakṣmaṇaḥ
a tam abhyāśagataṃ vīram aṅgadaṃ rāvaṇātmajaḥ
c gadayātāḍayat savye pārśve vānarapuṃgavam
a tam acintya prahāraṃ sa balavān vālinaḥ sutaḥ
c sasarjendrajitaḥ krodhāc chālaskandham amitrajit
a so 'ṅgadena ruṣotsṛṣṭo vadhāyendrajitas taruḥ
c jaghānendrajitaḥ pārtha rathaṃ sāśvaṃ sasārathim
a tato hatāśvāt praskandya rathāt sa hatasārathiḥ
c tatraivāntardadhe rājan māyayā rāvaṇātmajaḥ
a antarhitaṃ viditvā taṃ bahumāyaṃ ca rākṣasam
c rāmas taṃ deśam āgamya tat sainyaṃ paryarakṣata
a sa rāmam uddiśya śarais tato dattavarais tadā
c vivyādha sarvagātreṣu lakṣmaṇaṃ ca mahāratham
a tam adṛśyaṃ śaraiḥ śūrau māyayāntarhitaṃ tadā
c yodhayām āsatur ubhau rāvaṇiṃ rāmalakṣmaṇau
a sa ruṣā sarvagātreṣu tayoḥ puruṣasiṃhayoḥ
c vyasṛjat sāyakān bhūyaḥ śataśo 'tha sahasraśaḥ
a tam adṛśyaṃ vicinvantaḥ sṛjantam aniśaṃ śarān
c harayo viviśur vyoma pragṛhya mahatīḥ śilāḥ
a tāṃś ca tau cāpy adṛśyaḥ sa śarair vivyādha rākṣasaḥ
c sa bhṛśaṃ tāḍayan vīro rāvaṇir māyayāvṛtaḥ
a tau śarair ācitau vīrau bhrātarau rāmalakṣmaṇau
c petatur gaganād bhūmiṃ sūryācandramasāv iva
 mārkaṇḍeya uvāca
a tāv ubhau patitau dṛṣṭvā bhrātarāv amitaujasau
c babandha rāvaṇir bhūyaḥ śarair dattavarais tadā
a tau vīrau śarajālena baddhāv indrajitā raṇe
c rejatuḥ puruṣavyāghrau śakuntāv iva pañjare
a tau dṛṣṭvā patitau bhūmau śataśaḥ sāyakaiś citau
c sugrīvaḥ kapibhiḥ sārdhaṃ parivārya tataḥ sthitaḥ
a suṣeṇamaindadvividaiḥ kumudenāṅgadena ca
c hanūmannīlatāraiś ca nalena ca kapīśvaraḥ
d tataḥ samīravacanād rāmādhyātaḥ khageśvaraḥ
d āgamyāmocayad vīrau sarpabandhāt sudāruṇāt
d kṣaṇena garuḍas tāta patatrī samadṛśyata
d darśanāt pakṣirājasya pannagāś ca pradudruvuḥ
d sa cāgatya mahāpakṣī tāv ubhau rāmalakṣmaṇau
d parāmṛjya kareṇātha yayau yena pathāgataḥ
a tatas taṃ deśam āgamya kṛtakarmā vibhīṣaṇaḥ
c bodhayām āsa tau vīrau prajñāstreṇa prabodhitau
a viśalyau cāpi sugrīvaḥ kṣaṇenobhau cakāra tau
c viśalyayā mahauṣadhyā divyamantraprayuktayā
a tau labdhasaṃjñau nṛvarau viśalyāv udatiṣṭhatām
c gatatandrīklamau cāstāṃ kṣaṇenobhau mahārathau
a tato vibhīṣaṇaḥ pārtha rāmam ikṣvākunandanam
c uvāca vijvaraṃ dṛṣṭvā kṛtāñjalir idaṃ vacaḥ
a ayam ambho gṛhītvā tu rājarājasya śāsanāt
c guhyako 'bhyāgataḥ śvetāt tvatsakāśam ariṃdama
a idam ambhaḥ kuberas te mahārājaḥ prayacchati
c antarhitānāṃ bhūtānāṃ darśanārthaṃ paraṃtapa
a anena spṛṣṭanayano bhūtāny antarhitāny uta
c bhavān drakṣyati yasmai ca bhavān etat pradāsyati
a tatheti rāmas tad vāri pratigṛhyātha satkṛtam
c cakāra netrayoḥ śaucaṃ lakṣmaṇaś ca mahāmanāḥ
a sugrīvajāmbavantau ca hanūmān aṅgadas tathā
c maindadvividanīlāś ca prāyaḥ plavagasattamāḥ
a tathā samabhavac cāpi yad uvāca vibhīṣaṇaḥ
c kṣaṇenātīndriyāṇy eṣāṃ cakṣūṃṣy āsan yudhiṣṭhira
d tato bibheda paulastyaḥ śaktyā vakṣasi lakṣmaṇam
d paulastyam etad ālakṣya prāpa mūrchāṃ sa lakṣmaṇaḥ
d avahāraṃ tataḥ kṛtvā rāghavaḥ sarvavānarān
d vākyam ity abravīd dīnaṃ tan me nigadataḥ śṛṇu
d rājyabhaṅgo vane vāsaḥ sītā nītā pitā mṛtaḥ
d lakṣmaṇo moham āpannaḥ kiṃ no duḥkham ataḥ param
d bibhīṣaṇo hanumatā rāmas taṃ bodhya buddhimān
d ānāyyauṣadhayo divyā lakṣmaṇaṃ samajīvayat
a indrajit kṛtakarmā tu pitre karma tadātmanaḥ
c nivedya punar āgacchat tvarayājiśiraḥ prati
a tam āpatantaṃ saṃkruddhaṃ punar eva yuyutsayā
c abhidudrāva saumitrir vibhīṣaṇamate sthitaḥ
a akṛtāhnikam evainaṃ jighāṃsur jitakāśinam
c śarair jaghāna saṃkruddhaḥ kṛtasaṃjño 'tha lakṣmaṇaḥ
a tayoḥ samabhavad yuddhaṃ tadānyonyaṃ jigīṣatoḥ
c atīva citram āścaryaṃ śakraprahlādayor iva
a avidhyad indrajit tīkṣṇaiḥ saumitriṃ marmabhedibhiḥ
c saumitriś cānalasparśair avidhyad rāvaṇiṃ śaraiḥ
a saumitriśarasaṃsparśād rāvaṇiḥ krodhamūrchitaḥ
c asṛjal lakṣmaṇāyāṣṭau śarān āśīviṣopamān
d tāṃś ciccheda  saumitriḥ śarān aṣṭāv anāgatān
d tān aprāptāñ śitair bāṇaiś ciccheda raghunandanaḥ
a tasyāsūn pāvakasparśaiḥ saumitriḥ patribhis tribhiḥ
b vārayām āsa nārācaiḥ saumitrir mitranandanaḥ
b asṛjal lakṣmaṇaś cāṣṭau rākṣasāya śarān punaḥ
c yathā niraharad vīras tan me nigadataḥ śṛṇu
a ekenāsya dhanuṣmantaṃ bāhuṃ dehād apātayat
c dvitīyena sanārācaṃ bhujaṃ bhūmau nyapātayat
a tṛtīyena tu bāṇena pṛthudhāreṇa bhāsvatā
c jahāra sunasaṃ cāru śiro bhrājiṣṇukuṇḍalam
a vinikṛttabhujaskandhaṃ kabandhaṃ bhīmadarśanam
b papāta vasudhāyāṃ tu chinnamūla iva drumaḥ
c taṃ hatvā sūtam apy astrair jaghāna balināṃ varaḥ
a laṅkāṃ praveśayām āsur vājinas taṃ rathaṃ tadā
c dadarśa rāvaṇas taṃ ca rathaṃ putravinākṛtam
a sa putraṃ nihataṃ dṛṣṭvā trāsāt saṃbhrāntalocanaḥ
c rāvaṇaḥ śokamohārto vaidehīṃ hantum udyataḥ
a aśokavanikāsthāṃ tāṃ rāmadarśanalālasām
c khaḍgam ādāya duṣṭātmā javenābhipapāta ha
a taṃ dṛṣṭvā tasya durbuddher avindhyaḥ pāpaniścayam
c śamayām āsa saṃkruddhaṃ śrūyatāṃ yena hetunā
a mahārājye sthito dīpte na striyaṃ hantum arhasi
c hataivaiṣā yadā strī ca bandhanasthā ca te gṛhe
a na caiṣā dehabhedena hatā syād iti me matiḥ
c jahi bhartāram evāsyā hate tasmin hatā bhavet
a na hi te vikrame tulyaḥ sākṣād api śatakratuḥ
c asakṛd dhi tvayā sendrās trāsitās tridaśā yudhi
a evaṃ bahuvidhair vākyair avindhyo rāvaṇaṃ tadā
c kruddhaṃ saṃśamayām āsa jagṛhe ca sa tadvacaḥ
a niryāṇe sa matiṃ kṛtvā nidhāyāsiṃ kṣapācaraḥ
c ājñāpayām āsa tadā ratho me kalpyatām iti
 mārkaṇḍeya uvāca
a tataḥ kruddho daśagrīvaḥ priye putre nipātite
c niryayau ratham āsthāya hemaratnavibhūṣitam
a saṃvṛto rākṣasair ghorair vividhāyudhapāṇibhiḥ
c abhidudrāva rāmaṃ sa pothayan hariyūthapān
a tam ādravantaṃ saṃkruddhaṃ maindanīlanalāṅgadāḥ
c hanūmāñ jāmbavāṃś caiva sasainyāḥ paryavārayan
a te daśagrīvasainyaṃ tad ṛkṣavānarayūthapāḥ
c drumair vidhvaṃsayāṃ cakrur daśagrīvasya paśyataḥ
a tataḥ svasainyam ālokya vadhyamānam arātibhiḥ
c māyāvī vyadadhān māyāṃ rāvaṇo rākṣaseśvaraḥ
a tasya dehād viniṣkrāntāḥ śataśo 'tha sahasraśaḥ
c rākṣasāḥ pratyadṛśyanta śaraśaktyṛṣṭipāṇayaḥ
a tān rāmo jaghnivān sarvān divyenāstreṇa rākṣasān
c atha bhūyo 'pi māyāṃ sa vyadadhād rākṣasādhipaḥ
a kṛtvā rāmasya rūpāṇi lakṣmaṇasya ca bhārata
c abhidudrāva rāmaṃ ca lakṣmaṇaṃ ca daśānanaḥ
a tatas te rāmam archanto lakṣmaṇaṃ ca kṣapācarāḥ
c abhipetus tadā rājan pragṛhītoccakārmukāḥ
a tāṃ dṛṣṭvā rākṣasendrasya māyām ikṣvākunandanaḥ
c uvāca rāmaṃ saumitrir asaṃbhrānto bṛhad vacaḥ
a jahīmān rākṣasān pāpān ātmanaḥ pratirūpakān
b ity ukto lakṣmaṇaṃ pārtha tadā gantuṃ samudyataḥ
c jaghāna rāmas tāṃś cānyān ātmanaḥ pratirūpakān
a tato haryaśvayuktena rathenādityavarcasā
c upatasthe raṇe rāmaṃ mātaliḥ śakrasārathiḥ
 mātalir uvāca
a ayaṃ haryaśvayug jaitro maghonaḥ syandanottamaḥ
b tvad artham iha saṃprāptaḥ saṃdeśād vai śatakratoḥ
c anena śakraḥ kākutstha samare daityadānavān
e śataśaḥ puruṣavyāghra rathodāreṇa jaghnivān
a tad anena naravyāghra mayā yat tena saṃyuge
c syandanena jahi kṣipraṃ rāvaṇaṃ mā ciraṃ kṛthāḥ
a ity ukto rāghavas tathyaṃ vaco 'śaṅkata mātaleḥ
c māyeyaṃ rākṣasasyeti tam uvāca vibhīṣaṇaḥ
a neyaṃ māyā naravyāghra rāvaṇasya durātmanaḥ
c tad ātiṣṭha rathaṃ śīghram imam aindraṃ mahādyute
a tataḥ prahṛṣṭaḥ kākutsthas tathety uktvā vibhīṣaṇam
c rathenābhipapātāśu daśagrīvaṃ ruṣānvitaḥ
a hāhākṛtāni bhūtāni rāvaṇe samabhidrute
c siṃhanādāḥ sapaṭahā divi divyāś ca nānadan
d tataḥ pravavṛte yuddhaṃ rāmarāvaṇayor mahat
d daśakandhararājasūnvos tathā yuddham abhūn mahat
d alabdhopamam anyatra tayor eva tathābhavat
a sa rāmāya mahāghoraṃ visasarja niśācaraḥ
c śūlam indrāśaniprakhyaṃ brahmadaṇḍam ivodyatam
a tac chūlam antarā rāmaś ciccheda niśitaiḥ śaraiḥ
c tad dṛṣṭvā duṣkaraṃ karma rāvaṇaṃ bhayam āviśat
a tataḥ kruddhaḥ sasarjāśu daśagrīvaḥ śitāñ śarān
c sahasrāyutaśo rāme śastrāṇi vividhāni ca
a tato bhuśuṇḍīḥ śūlāṃś ca musalāni paraśvadhān
c śaktīś ca vividhākārāḥ śataghnīś ca śitakṣurāḥ
a tāṃ māyāṃ vikṛtāṃ dṛṣṭvā daśagrīvasya rakṣasaḥ
c bhayāt pradudruvuḥ sarve vānarāḥ sarvatodiśam
a tataḥ supatraṃ sumukhaṃ hemapuṅkhaṃ śarottamam
c tūṇād ādāya kākutstho brahmāstreṇa yuyoja ha
a taṃ bāṇavaryaṃ rāmeṇa brahmāstreṇābhimantritam
c jahṛṣur devagandharvā dṛṣṭvā śakrapurogamāḥ
a alpāvaśeṣam āyuś ca tato 'manyanta rakṣasaḥ
c brahmāstrodīraṇāc chatror devagandharvakiṃnarāḥ
a tataḥ sasarja taṃ rāmaḥ śaram apratimaujasam
c rāvaṇāntakaraṃ ghoraṃ brahmadaṇḍam ivodyatam
d muktamātreṇa rāmeṇa dūrākṛṣṭena bhārata
d amogham aviṣahyaṃ ca sa devāsurapannagaiḥ
d bhāsayantaṃ diśaḥ sarvāḥ svayā dīptyā mahāprabhā
a sa tena rākṣasaśreṣṭhaḥ sarathaḥ sāśvasārathiḥ
c prajajvāla mahājvālenāgninābhipariṣkṛtaḥ
a tataḥ prahṛṣṭās tridaśāḥ sagandharvāḥ sacāraṇāḥ
c nihataṃ rāvaṇaṃ dṛṣṭvā rāmeṇākliṣṭakarmaṇā
a tatyajus taṃ mahābhāgaṃ pañca bhūtāni rāvaṇam
c bhraṃśitaḥ sarvalokeṣu sa hi brahmāstratejasā
a śarīradhātavo hy asya māṃsaṃ rudhiram eva ca
c neśur brahmāstranirdagdhā na ca bhasmāpy adṛśyata
 mārkaṇḍeya uvāca
a sa hatvā rāvaṇaṃ kṣudraṃ rākṣasendraṃ suradviṣam
c babhūva hṛṣṭaḥ sasuhṛd rāmaḥ saumitriṇā saha
a tato hate daśagrīve devāḥ sarṣipurogamāḥ
c āśīrbhir jayayuktābhir ānarcus taṃ mahābhujam
a rāmaṃ kamalapatrākṣaṃ tuṣṭuvuḥ sarvadevatāḥ
c gandharvāḥ puṣpavarṣaiś ca vāgbhiś ca tridaśālayāḥ
a pūjayitvā yathā rāmaṃ pratijagmur yathāgatam
c tan mahotsavasaṃkāśam āsīd ākāśam acyuta
a tato hatvā daśagrīvaṃ laṅkāṃ rāmo mahāyaśāḥ
c vibhīṣaṇāya pradadau prabhuḥ parapuraṃjayaḥ
a tataḥ sītāṃ puraskṛtya vibhīṣaṇapuraskṛtām
c avindhyo nāma suprajño vṛddhāmātyo viniryayau
a uvāca ca mahātmānaṃ kākutsthaṃ dainyam āsthitam
c pratīccha devīṃ sadvṛttāṃ mahātmañ jānakīm iti
a etac chrutvā vacas tasmād avatīrya rathottamāt
c bāṣpeṇāpihitāṃ sītāṃ dadarśekṣvākunandanaḥ
a tāṃ dṛṣṭvā cārusarvāṅgīṃ yānasthāṃ śokakarśitām
c malopacitasarvāṅgīṃ jaṭilāṃ kṛṣṇavāsasam
a uvāca rāmo vaidehīṃ parāmarśaviśaṅkitaḥ
c gaccha vaidehi muktā tvaṃ yat kāryaṃ tan mayā kṛtam
a mām āsādya patiṃ bhadre na tvaṃ rākṣasaveśmani
c jarāṃ vrajethā iti me nihato 'sau niśācaraḥ
a kathaṃ hy asmadvidho jātu jānan dharmaviniścayam
c parahastagatāṃ nārīṃ muhūrtam api dhārayet
a suvṛttām asuvṛttāṃ vāpy ahaṃ tvām adya maithili
c notsahe paribhogāya śvāvalīḍhaṃ havir yathā
a tataḥ sā sahasā bālā tac chrutvā dāruṇaṃ vacaḥ
c papāta devī vyathitā nikṛttā kadalī yathā
a yo hy asyā harṣasaṃbhūto mukharāgas tadābhavat
c kṣaṇena sa punar bhraṣṭo niḥśvāsād iva darpaṇe
a tatas te harayaḥ sarve tac chrutvā rāmabhāṣitam
c gatāsukalpā niśceṣṭā babhūvuḥ sahalakṣmaṇāḥ
d amṛṣyamāṇā sā sītā vacanaṃ rāghavoditam
d lakṣmaṇaṃ prāha me śīghraṃ prajvālaya hutāśanam
d viśvāsārthe hi rāmasya lokānāṃ pratyayāya ca
d rāghavasya mataṃ jñātvā lakṣmaṇo 'pi tadaiva hi
d mahākāṣṭhacayaṃ kṛtvā jvālayitvā hutāśanam
d rāmapārśvam upāgamya tasthau tūṣṇīm ariṃdamaḥ
d tataḥ sītā parikramya rāghavaṃ bhaktisaṃyutā
d paśyatāṃ sarvalokānāṃ devarākṣasayoṣitām
d praṇamya daivatebhyaś ca brāhmaṇebhyaś ca maithilī
d baddhāñjalipuṭā cedam uvācāgnisamīpagā
d yathā me hṛdayaṃ nityaṃ nāpasarpati rāghavāt
d tathā lokasya sākṣī māṃ sarvataḥ pātu pāvakaḥ
d evam uktvā tu sā sītā parikramya hutāśanam
d viveśa jvalanaṃ dīptaṃ nirbhayena hṛdā satī
a tato devo viśuddhātmā vimānena caturmukhaḥ
c pitāmaho jagatsraṣṭā darśayām āsa rāghavam
a śakraś cāgniś ca vāyuś ca yamo varuṇa eva ca
c yakṣādhipaś ca bhagavāṃs tathā saptarṣayo 'malāḥ
a rājā daśarathaś caiva divyabhāsvaramūrtimān
c vimānena mahārheṇa haṃsayuktena bhāsvatā
a tato 'ntarikṣaṃ tat sarvaṃ devagandharvasaṃkulam
c śuśubhe tārakācitraṃ śaradīva nabhastalam
a tata utthāya vaidehi teṣāṃ madhye yaśasvinī
c uvāca vākyaṃ kalyāṇī rāmaṃ pṛthulavakṣasam
a rājaputra na te kopaṃ karomi viditā hi me
c gatiḥ strīṇāṃ narāṇāṃ ca śṛṇu cedaṃ vaco mama
a antaś carati bhūtānāṃ mātariśvā sadāgatiḥ
c sa me vimuñcatu prāṇān yadi pāpaṃ carāmy aham
a agnir āpas tathākāśaṃ pṛthivī vāyur eva ca
c vimuñcantu mama prāṇān yadi pāpaṃ carāmy aham
d yathāhaṃ tvad ṛte vīra nānyaṃ svapne 'py acintayam
d tathā me devanirdiṣṭas tvam eva hi patir bhava
a tato 'ntarikṣe vāg āsīt sarvā viśrāvayan diśaḥ
c puṇyā saṃharṣaṇī teṣāṃ vānarāṇāṃ mahātmanām
 vāyur uvāca
a bho bho rāghava satyaṃ vai vāyur asmi sadāgatiḥ
c apāpā maithilī rājan saṃgaccha saha bhāryayā
 agnir uvāca
a aham antaḥśarīrastho bhūtānāṃ raghunandana
c susūkṣmam api kākutstha maithilī nāparādhyati
 varuṇa uvāca
a rasā vai matprasūtā hi bhūtadeheṣu rāghava
c ahaṃ vai tvāṃ prabravīmi maithilī pratigṛhyatām
d pāraṃ paraṃ tvam evāsīr viṣṇubrahmātmarūpavān
d apārapāro 'si hare pārebhyo 'pi paraḥ sadā
d brahmapāro 'si viśveśa parapāranayas tathā
d parāṇāṃ ca parāsyasi pāraḥ pāraḥ sadaiva saḥ
d sarvabhūtanivāsī ca bhūman sa paramas tathā
d yamaḥ
d dharmarājo 'smi kākutstha sākṣī lokasya karmaṇām
d śubhāśubhānāṃ sīteyam apāpā pratigṛhyatām
 brahmovāca
a putra naitad ihāścaryaṃ tvayi rājarṣidharmiṇi
c sādho sadvṛttamārgasthe śṛṇu cedaṃ vaco mama
a śatrur eṣa tvayā vīra devagandharvabhoginām
c yakṣāṇāṃ dānavānāṃ ca maharṣīṇāṃ ca pātitaḥ
a avadhyaḥ sarvabhūtānāṃ matprasādāt purābhavat
c kasmāc cit kāraṇāt pāpaḥ kaṃ cit kālam upekṣitaḥ
a vadhārtham ātmanas tena hṛtā sītā durātmanā
c nalakūbaraśāpena rakṣā cāsyāḥ kṛtā mayā
a yadi hy akāmām āsevet striyam anyām api dhruvam
c śatadhāsya phaled deha ity uktaḥ so 'bhavat purā
a nātra śaṅkā tvayā kāryā pratīcchemāṃ mahādyute
c kṛtaṃ tvayā mahat kāryaṃ devānām amaraprabha
 daśaratha uvāca
a prīto 'smi vatsa bhadraṃ te pitā daśaratho 'smi te
c anujānāmi rājyaṃ ca praśādhi puruṣottama
 rāma uvāca
a abhivādaye tvāṃ rājendra yadi tvaṃ janako mama
c gamiṣyāmi purīṃ ramyām ayodhyāṃ śāsanāt tava
 mārkaṇḍeya uvāca
a tam uvāca pitā bhūyaḥ prahṛṣṭo manujādhipa
c gacchāyodhyāṃ praśādhi tvaṃ rāma raktāntalocana
d saṃpūrṇāni hi varṣāṇi caturdaśa mahādyute
a tato devān namaskṛtya suhṛdbhir abhinanditaḥ
c mahendra iva paulomyā bhāryayā sa sameyivān
a tato varaṃ dadau tasmai avindhyāya paraṃtapaḥ
c trijaṭāṃ cārthamānābhyāṃ yojayām āsa rākṣasīm
a tam uvāca tato brahmā devaiḥ śakramukhair vṛtaḥ
c kausalyāmātar iṣṭāṃs te varān adya dadāni kān
a vavre rāmaḥ sthitiṃ dharme śatrubhiś cāparājayam
c rākṣasair nihatānāṃ ca vānarāṇāṃ samudbhavam
a tatas te brahmaṇā prokte tatheti vacane tadā
c samuttasthur mahārāja vānarā labdhacetasaḥ
a sītā cāpi mahābhāgā varaṃ hanumate dadau
c rāmakīrtyā samaṃ putra jīvitaṃ te bhaviṣyati
a divyās tvām upabhogāś ca matprasādakṛtāḥ sadā
c upasthāsyanti hanumann iti sma harilocana
a tatas te prekṣamāṇānāṃ teṣām akliṣṭakarmaṇām
c antardhānaṃ yayur devāḥ sarve śakrapurogamāḥ
a dṛṣṭvā tu rāmaṃ jānakyā sametaṃ śakrasārathiḥ
c uvāca paramaprītaḥ suhṛnmadhya idaṃ vacaḥ
a devagandharvayakṣāṇāṃ mānuṣāsurabhoginām
c apanītaṃ tvayā duḥkham idaṃ satyaparākrama
a sadevāsuragandharvā yakṣarākṣasapannagāḥ
c kathayiṣyanti lokās tvāṃ yāvad bhūmir dhariṣyati
a ity evam uktvānujñāpya rāmaṃ śastrabhṛtāṃ varam
c saṃpūjyāpākramat tena rathenādityavarcasā
a tataḥ sītāṃ puraskṛtya rāmaḥ saumitriṇā saha
c sugrīvapramukhaiś caiva sahitaḥ sarvavānaraiḥ
a vidhāya rakṣāṃ laṅkāyāṃ vibhīṣaṇapuraskṛtaḥ
c saṃtatāra punas tena setunā makarālayam
a puṣpakeṇa vimānena khecareṇa virājatā
c kāmagena yathā mukhyair amātyaiḥ saṃvṛto vaśī
a tatas tīre samudrasya yatra śiśye sa pārthivaḥ
c tatraivovāsa dharmātmā sahitaḥ sarvavānaraiḥ
a athainān rāghavaḥ kāle samānīyābhipūjya ca
c visarjayām āsa tadā ratnaiḥ saṃtoṣya sarvaśaḥ
a gateṣu vānarendreṣu gopuccharkṣeṣu teṣu ca
c sugrīvasahito rāmaḥ kiṣkindhāṃ punar āgamat
a vibhīṣaṇenānugataḥ sugrīvasahitas tadā
c puṣpakeṇa vimānena vaidehyā darśayan vanam
a kiṣkindhāṃ tu samāsādya rāmaḥ praharatāṃ varaḥ
c aṅgadaṃ kṛtakarmāṇaṃ yauvarājye 'bhyaṣecayat
a tatas tair eva sahito rāmaḥ saumitriṇā saha
c yathāgatena mārgeṇa prayayau svapuraṃ prati
a ayodhyāṃ sa samāsādya purīṃ rāṣṭrapatis tataḥ
c bharatāya hanūmantaṃ dūtaṃ prasthāpayat tadā
a lakṣayitveṅgitaṃ sarvaṃ priyaṃ tasmai nivedya ca
c vāyuputre punaḥ prāpte nandigrāmam upāgamat
a sa tatra maladigdhāṅgaṃ bharataṃ cīravāsasam
b nandigrāmagataṃ rāmaḥ saśatrughnaṃ sa rāghavaḥ
c agrataḥ pāduke kṛtvā dadarśāsīnam āsane
a sametya bharatenātha śatrughnena ca vīryavān
c rāghavaḥ sahasaumitrir mumude bharatarṣabha
a tathā bharataśatrughnau sametau guruṇā tadā
c vaidehyā darśanenobhau praharṣaṃ samavāpatuḥ
a tasmai tad bharato rājyam āgatāyābhisatkṛtam
c nyāsaṃ niryātayām āsa yuktaḥ paramayā mudā
a tatas taṃ vaiṣṇave śūraṃ nakṣatre 'bhimate 'hani
c vasiṣṭho vāmadevaś ca sahitāv abhyaṣiñcatām
a so 'bhiṣiktaḥ kapiśreṣṭhaṃ sugrīvaṃ sasuhṛjjanam
c vibhīṣaṇaṃ ca paulastyam anvajānād gṛhān prati
a abhyarcya vividhai ratnaiḥ prītiyuktau mudā yutau
c samādhāyetikartavyaṃ duḥkhena visasarja ha
a puṣpakaṃ ca vimānaṃ tat pūjayitvā sa rāghavaḥ
c prādād vaiśravaṇāyaiva prītyā sa raghunandanaḥ
a tato devarṣisahitaḥ saritaṃ gomatīm anu
c daśāśvamedhān ājahre jārūthyān sa nirargalān
d daśa varṣasahasrāṇi daśa varṣaśatāni ca
d rājyaṃ kāritavān rāmaḥ paścāt sa tridivaṃ gataḥ
 mārkaṇḍeya uvāca
a evam etan mahābāho rāmeṇāmitatejasā
c prāptaṃ vyasanam atyugraṃ vanavāsakṛtaṃ purā
d tad uktaṃ bhavatāṃ sarvaṃ rāmāyaṇam anuttamam
d āyuṣyam idam ākhyānaṃ śṛṇvatām aghanāśanam
d putrapautrapradaṃ puṃsām āyurārogyavardhanam
d tasmāt tvam api rājendra bhrātṛbhiḥ saha dharmaja
a mā śucaḥ puruṣavyāghra kṣatriyo 'si paraṃtapa
c bāhuvīryāśraye mārge vartase dīptanirṇaye
a na hi te vṛjinaṃ kiṃ cid dṛśyate param aṇv api
c asmin mārge viṣīdeyuḥ sendrā api surāsurāḥ
a saṃhatya nihato vṛtro marudbhir vajrapāṇinā
c namuciś caiva durdharṣo dīrghajihvā ca rākṣasī
a sahāyavati sarvārthāḥ saṃtiṣṭhantīha sarvaśaḥ
c kiṃ nu tasyājitaṃ saṃkhye bhrātā yasya dhanaṃjayaḥ
a ayaṃ ca balināṃ śreṣṭho bhīmo bhīmaparākramaḥ
c yuvānau ca maheṣvāsau yamau mādravatīsutau
e ebhiḥ sahāyaiḥ kasmāt tvaṃ viṣīdasi paraṃtapa
a ya ime vajriṇaḥ senāṃ jayeyuḥ samarudgaṇām
c tvam apy ebhir maheṣvāsaiḥ sahāyair devarūpibhiḥ
e vijeṣyasi raṇe sarvān amitrān bharatarṣabha
a itaś ca tvam imāṃ paśya saindhavena durātmanā
c balinā vīryamattena hṛtām ebhir mahātmabhiḥ
a ānītāṃ draupadīṃ kṛṣṇāṃ kṛtvā karma suduṣkaram
c jayadrathaṃ ca rājānaṃ vijitaṃ vaśam āgatam
a asahāyena rāmeṇa vaidehī punar āhṛtā
c hatvā saṃkhye daśagrīvaṃ rākṣasaṃ bhīmavikramam
a yasya śākhāmṛgā mitrā ṛkṣāḥ kālamukhās tathā
c jātyantaragatā rājann etad buddhyānucintaya
a tasmāt tvaṃ kuruśārdūla mā śuco bharatarṣabha
c tvadvidhā hi mahātmāno na śocanti paraṃtapa
d vaiśaṃpāyana uvāca
d ye cedaṃ kathayiṣyanti rāmasya caritaṃ mahat
d śroṣyanti cāpy abhīkṣṇaṃ ye nālakṣmīs tān bhaviṣyati
d arghās tebhyo bhaviṣyanti dhanatā ca bhaviṣyati
d itihāsam imaṃ śrutvā purāṇaṃ śaśvad uttamam
d putrān pautrān paśūṃś caiva vetsyante nṛṣu cāgryatām
d arogāḥ pratibhāṃś caiva bhaviṣyanti na saṃśayaḥ
d idam ākhyānakaṃ ramyaṃ ye smaranti narottamāḥ
d putrapautraiś ca nandanti labhante viṣṇuvallabhām
d śṛṇvantīdaṃ puṇyaśīlāḥ śrāvayec cedam uttamam
d naraḥ phalam avāpnoti rājasūyāśvamedhayoḥ
d kāñcanena vimānena svargaṃ yāti narottamaḥ
d punar lakṣmīr upayuto jāyate pṛthivītale
d śrutvā cedam upākhyānaṃ śrāvyam anyan na rocayet
d puṃskokilarutaṃ śrutvā krauñcīdhvāṅkṣasya vāg iva
 vaiśaṃpāyana uvāca
a evam āśvāsito rājā mārkaṇḍeyena dhīmatā
c tyaktvā duḥkham adīnātmā punar evedam abravīt
d śrutvā rāmāyaṇaṃ sarvaṃ tyaktvā duḥkhaṃ yudhiṣṭhiraḥ
d mārkaṇḍeyaṃ punaḥ prāha bhrātṛbhiḥ saha saṃmataiḥ
 yudhiṣṭhira uvāca
a nātmānam anuśocāmi nemān bhrātṝn mahāmune
c haraṇaṃ cāpi rājyasya yathemāṃ drupadātmajām
a dyūte durātmabhiḥ kliṣṭāḥ kṛṣṇayā tāritā vayam
c jayadrathena ca punar vanād apahṛtā balāt
a asti sīmantinī kā cid dṛṣṭapūrvātha vā śrutā
c pativratā mahābhāgā yatheyaṃ drupadātmajā
 mārkaṇḍeya uvāca
a śṛṇu rājan kulastrīṇāṃ mahābhāgyaṃ yudhiṣṭhira
c sarvam etad yathā prāptaṃ sāvitryā rājakanyayā
a āsīn madreṣu dharmātmā rājā paramadhārmikaḥ
c brahmaṇyaś ca śaraṇyaś ca satyasaṃdho jitendriyaḥ
a yajvā dānapatir dakṣaḥ paurajānapadapriyaḥ
c pārthivo 'śvapatir nāma sarvabhūtahite rataḥ
a kṣamāvān anapatyaś ca satyavāg vijitendriyaḥ
c atikrāntena vayasā saṃtāpam upajagmivān
a apatyotpādanārthaṃ sa tīvraṃ niyamam āsthitaḥ
c kāle parimitāhāro brahmacārī jitendriyaḥ
a hutvā śatasahasraṃ sa sāvitryā rājasattama
c ṣaṣṭhe ṣaṣṭhe tadā kāle babhūva mitabhojanaḥ
a etena niyamenāsīd varṣāṇy aṣṭādaśaiva tu
c pūrṇe tv aṣṭādaśe varṣe sāvitrī tuṣṭim abhyagāt
e svarūpiṇī tadā rājan darśayām āsa taṃ nṛpam
a agnihotrāt samutthāya harṣeṇa mahatānvitā
c uvāca cainaṃ varadā vacanaṃ pārthivaṃ tadā
d sā tam aśvapatiṃ rājan sāvitrī niyamasthitam
a brahmacaryeṇa śuddhena damena niyamena ca
c sarvātmanā ca madbhaktyā tuṣṭāsmi tava pārthiva
a varaṃ vṛṇīṣvāśvapate madrarāja yathepsitam
c na pramādaś ca dharmeṣu kartavyas te kathaṃ cana
 aśvapatir uvāca
a apatyārthaḥ samārambhaḥ kṛto dharmepsayā mayā
c putrā me bahavo devi bhaveyuḥ kulabhāvanāḥ
a tuṣṭāsi yadi me devi kāmam etaṃ vṛṇomy aham
c saṃtānaṃ hi paro dharma ity āhur māṃ dvijātayaḥ
d evam uktvā tu sāvitrī pratyuvāca ca taṃ nṛpam
 sāvitry uvāca
a pūrvam eva mayā rājann abhiprāyam imaṃ tava
c jñātvā putrārtham ukto vai tava hetoḥ pitāmahaḥ
a prasādāc caiva tasmāt te svayaṃbhuvihitād bhuvi
c kanyā tejasvinī saumya kṣipram eva bhaviṣyati
a uttaraṃ ca na te kiṃ cid vyāhartavyaṃ kathaṃ cana
c pitāmahanisargeṇa tuṣṭā hy etad bravīmi te
 mārkaṇḍeya uvāca
a sa tatheti pratijñāya sāvitryā vacanaṃ nṛpaḥ
c prasādayām āsa punaḥ kṣipram evaṃ bhaved iti
a antarhitāyāṃ sāvitryāṃ jagāma svagṛhaṃ nṛpaḥ
c svarājye cāvasat prītaḥ prajā dharmeṇa pālayan
a kasmiṃś cit tu gate kāle sa rājā niyatavrataḥ
c jyeṣṭhāyāṃ dharmacāriṇyāṃ mahiṣyāṃ garbham ādadhe
a rājaputryāṃ tu garbhaḥ sa mālavyāṃ bharatarṣabha
c vyavardhata yathā śukle tārāpatir ivāmbare
a prāpte kāle tu suṣuve kanyāṃ rājīvalocanām
c kriyāś ca tasyā muditaś cakre sa nṛpatis tadā
a sāvitryā prītayā dattā sāvitryā hutayā hy api
c sāvitrīty eva nāmāsyāś cakrur viprās tathā pitā
a sā vigrahavatīva śrīr vyavardhata nṛpātmajā
c kālena cāpi sā kanyā yauvanasthā babhūva ha
a tāṃ sumadhyāṃ pṛthuśroṇīṃ pratimāṃ kāñcanīm iva
c prāpteyaṃ devakanyeti dṛṣṭvā saṃmenire janāḥ
a tāṃ tu padmapalāśākṣīṃ jvalantīm iva tejasā
c na kaś cid varayām āsa tejasā prativāritaḥ
a athopoṣya śiraḥsnātā daivatāny abhigamya sā
c hutvāgniṃ vidhivad viprān vācayām āsa parvaṇi
a tataḥ sumanasaḥ śeṣāḥ pratigṛhya mahātmanaḥ
c pituḥ sakāśam agamad devī śrīr iva rūpiṇī
a sābhivādya pituḥ pādau śeṣāḥ pūrvaṃ nivedya ca
c kṛtāñjalir varārohā nṛpateḥ pārśvataḥ sthitā
a yauvanasthāṃ tu tāṃ dṛṣṭvā svāṃ sutāṃ devarūpiṇīm
c ayācyamānāṃ ca varair nṛpatir duḥkhito 'bhavat
 rājovāca
a putri pradānakālas te na ca kaś cid vṛṇoti mām
c svayam anviccha bhartāraṃ guṇaiḥ sadṛśam ātmanaḥ
a prārthitaḥ puruṣo yaś ca sa nivedyas tvayā mama
c vimṛśyāhaṃ pradāsyāmi varaya tvaṃ yathepsitam
a śrutaṃ hi dharmaśāstre me paṭhyamānaṃ dvijātibhiḥ
c tathā tvam api kalyāṇi gadato me vacaḥ śṛṇu
a apradātā pitā vācyo vācyaś cānupayan patiḥ
c mṛte bhartari putraś ca vācyo mātur arakṣitā
a idaṃ me vacanaṃ śrutvā bhartur anveṣaṇe tvara
c devatānāṃ yathā vācyo na bhaveyaṃ tathā kuru
 mārkaṇḍeya uvāca
a evam uktvā duhitaraṃ tathā vṛddhāṃś ca mantriṇaḥ
c vyādideśānuyātraṃ ca gamyatām ity acodayat
a sābhivādya pituḥ pādau vrīḍiteva manasvinī
c pitur vacanam ājñāya nirjagāmāvicāritam
a sā haimaṃ ratham āsthāya sthaviraiḥ sacivair vṛtā
c tapovanāni ramyāṇi rājarṣīṇāṃ jagām aha
a mānyānāṃ tatra vṛddhānāṃ kṛtvā pādābhivandanam
c vanāni kramaśas tāta sarvāṇy evābhyagacchata
a evaṃ sarveṣu tīrtheṣu dhanotsargaṃ nṛpātmajā
c kurvatī dvijamukhyānāṃ taṃ taṃ deśaṃ jagāma ha
 mārkaṇḍeya uvāca
a atha madrādhipo rājā nāradena samāgataḥ
c upaviṣṭaḥ sabhāmadhye kathāyogena bhārata
a tato 'bhigamya tīrthāni sarvāṇy evāśramāṃs tathā
c ājagāma pitur veśma sāvitrī saha mantribhiḥ
a nāradena sahāsīnaṃ dṛṣṭvā sā pitaraṃ śubhā
c ubhayor eva śirasā cakre pādābhivandanam
 nārada uvāca
a kva gatābhūt suteyaṃ te kutaś caivāgatā nṛpa
c kimarthaṃ yuvatīṃ bhartre na caināṃ saṃprayacchasi
 aśvapatir uvāca
a kāryeṇa khalv anenaiva preṣitādyaiva cāgatā
c tad asyāḥ śṛṇu devarṣe bhartāraṃ yo 'nayā vṛtaḥ
 mārkaṇḍeya uvāca
a sā brūhi vistareṇeti pitrā saṃcoditā śubhā
c daivatasyeva vacanaṃ pratigṛhyedam abravīt
a āsīc chālveṣu dharmātmā kṣatriyaḥ pṛthivīpatiḥ
c dyumatsena iti khyātaḥ paścād andho babhūva ha
a vinaṣṭacakṣuṣas tasya bālaputrasya dhīmataḥ
c sāmīpyena hṛtaṃ rājyaṃ chidre 'smin pūrvavairiṇā
a sa bālavatsayā sārdhaṃ bhāryayā prasthito vanam
c mahāraṇyagataś cāpi tapas tepe mahāvrataḥ
a tasya putraḥ pure jātaḥ saṃvṛddhaś ca tapovane
c satyavān anurūpo me bharteti manasā vṛtaḥ
 nārada uvāca
a aho bata mahat pāpaṃ sāvitryā nṛpate kṛtam
c ajānantyā yad anayā guṇavān satyavān vṛtaḥ
a satyaṃ vadaty asya pitā satyaṃ mātā prabhāṣate
c tato 'sya brāhmaṇāś cakrur nāmaitat satyavān iti
a bālasyāśvāḥ priyāś cāsya karoty aśvāṃś ca mṛnmayān
c citre 'pi ca likhaty aśvāṃś citrāśva iti cocyate
 rājovāca
a apīdānīṃ sa tejasvī buddhimān vā nṛpātmajaḥ
c kṣamāvān api vā śūraḥ satyavān pitṛnandanaḥ
 nārada uvāca
a vivasvān iva tejasvī bṛhaspatisamo matau
c mahendra iva śūraś ca vasudheva kṣamānvitaḥ
 aśvapatir uvāca
a api rājātmajo dātā brahmaṇyo vāpi satyavān
c rūpavān apy udāro vāpy atha vā priyadarśanaḥ
 nārada uvāca
a sāṅkṛte rantidevasya sa śaktyā dānataḥ samaḥ
c brahmaṇyaḥ satyavādī ca śibir auśīnaro yathā
a yayātir iva codāraḥ somavat priyadarśanaḥ
c rūpeṇānyatamo 'śvibhyāṃ dyumatsenasuto balī
d sa vadānyaḥ sa tejasvī sa dhīmān sa kṣamānvitaḥ
a sa dāntaḥ sa mṛduḥ śūraḥ sa satyaḥ sa jitendriyaḥ
c sa maitraḥ so 'nasūyaś ca sa hrīmān dhṛtimāṃś ca saḥ
a nityaśaś cārjavaṃ tasmin sthitis tasyaiva ca dhruvā
c saṃkṣepatas tapovṛddhaiḥ śīlavṛddhaiś ca kathyate
 aśvapatir uvāca
a guṇair upetaṃ sarvais taṃ bhagavan prabravīṣi me
c doṣān apy asya me brūhi yadi santīha ke cana
 nārada uvāca
 eka evāsya doṣo hi guṇān ākramya tiṣṭhati
 sa ca doṣaḥ prayatnena na śakyam ativartitum
a eko doṣo 'sya nānyo 'sti so 'dya prabhṛti satyavān
c saṃvatsareṇa kṣīṇāyur dehanyāsaṃ kariṣyati
 rājovāca
a ehi sāvitri gaccha tvam anyaṃ varaya śobhane
c tasya doṣo mahān eko guṇān ākramya tiṣṭhati
a yathā me bhagavān āha nārado devasatkṛtaḥ
c saṃvatsareṇa so 'lpāyur dehanyāsaṃ kariṣyati
 sāvitry uvāca
a sakṛd aṃśo nipatati sakṛt kanyā pradīyate
c sakṛd āha dadānīti trīṇy etāni sakṛt sakṛt
a dīrghāyur atha vālpāyuḥ saguṇo nirguṇo 'pi vā
c sakṛd vṛto mayā bhartā na dvitīyaṃ vṛṇomy aham
a manasā niścayaṃ kṛtvā tato vācābhidhīyate
c kriyate karmaṇā paścāt pramāṇaṃ me manas tataḥ
 nārada uvāca
a sthirā buddhir naraśreṣṭha sāvitryā duhitus tava
b vilambo nātra kartavyo niścite karmaṇi dhruvam
c naiṣā cālayituṃ śakyā dharmād asmāt kathaṃ cana
a nānyasmin puruṣe santi ye satyavati vai guṇāḥ
c pradānam eva tasmān me rocate duhitus tava
 rājovāca
a avicāryam etad uktaṃ hi tathyaṃ bhagavatā vacaḥ
c kariṣyāmy etad evaṃ ca gurur hi bhagavān mama
 nārada uvāca
a avighnam astu sāvitryāḥ pradāne duhitus tava
c sādhayiṣyāmahe tāvat sarveṣāṃ bhadram astu vaḥ
 mārkaṇḍeya uvāca
a evam uktvā kham utpatya nāradas tridivaṃ gataḥ
c rājāpi duhituḥ sarvaṃ vaivāhikam akārayat
 mārkaṇḍeya uvāca
a atha kanyāpradāne sa tam evārthaṃ vicintayan
c samāninye ca tat sarvaṃ bhāṇḍaṃ vaivāhikaṃ nṛpaḥ
a tato vṛddhān dvijān sarvān ṛtvijaḥ sapurohitān
c samāhūya tithau puṇye prayayau saha kanyayā
a medhyāraṇyaṃ sa gatvā ca dyumatsenāśramaṃ nṛpaḥ
c padbhyām eva dvijaiḥ sārdhaṃ rājarṣiṃ tam upāgamat
a tatrāpaśyan mahābhāgaṃ śālavṛkṣam upāśritam
c kauśyāṃ bṛsyāṃ samāsīnaṃ cakṣurhīnaṃ nṛpaṃ tadā
a sa rājā tasya rājarṣeḥ kṛtvā pūjāṃ yathārhataḥ
c vācā suniyato bhūtvā cakārātmanivedanam
a tasyārghyam āsanaṃ caiva gāṃ cāvedya sa dharmavit
c kim āgamanam ity evaṃ rājā rājānam abravīt
a tasya sarvam abhiprāyam itikartavyatāṃ ca tām
c satyavantaṃ samuddiśya sarvam eva nyavedayat
 aśvapatir uvāca
a sāvitrī nāma rājarṣe kanyeyaṃ mama śobhanā
c tāṃ svadharmeṇa dharmajña snuṣārthe tvaṃ gṛhāṇa me
 dyumatsena uvāca
a cyutāḥ sma rājyād vanavāsam āśritāś
carāma dharmaṃ niyatās tapasvinaḥ
c kathaṃ tv anarhā vanavāsam āśrame
sahiṣyate kleśam imaṃ sutā tava
 aśvapatir uvāca
a sukhaṃ ca duḥkhaṃ ca bhavābhavātmakaṃ
yadā vijānāti sutāham eva ca
c na madvidhe yujyati vākyam īdṛśaṃ
viniścayenābhigato 'smi te nṛpa
a āśāṃ nārhasi me hantuṃ sauhṛdād praṇayena ca
c abhitaś cāgataṃ premṇā pratyākhyātuṃ na mārhasi
a anurūpo hi saṃyoge tvaṃ mamāhaṃ tavāpi ca
c snuṣāṃ pratīccha me kanyāṃ bhāryāṃ satyavataḥ sutām
 dyumatsena uvāca
a pūrvam evābhilaṣitaḥ saṃbandho me tvayā saha
c bhraṣṭarājyas tv aham iti tata etad vicāritam
a abhiprāyas tv ayaṃ yo me pūrvam evābhikāṅkṣitaḥ
c sa nirvartatu me 'dyaiva kāṅkṣito hy asi me 'tithiḥ
 mārkaṇḍeya uvāca
a tataḥ sarvān samānīya dvijān āśramavāsinaḥ
c yathāvidhi samudvāhaṃ kārayām āsatur nṛpau
a dattvā tv aśvapatiḥ kanyāṃ yathārhaṃ ca paricchadam
c yayau svam eva bhavanaṃ yuktaḥ paramayā mudā
a satyavān api bhāryāṃ tāṃ labdhvā sarvaguṇānvitām
c mumude sā ca taṃ labdhvā bhartāraṃ manasepsitam
a gate pitari sarvāṇi saṃnyasyābharaṇāni sā
c jagṛhe valkalāny eva vastraṃ kāṣāyam eva ca
a paricārair guṇaiś caiva praśrayeṇa damena ca
c sarvakāmakriyābhiś ca sarveṣāṃ tuṣṭim āvahat
a śvaśrūṃ śarīrasatkāraiḥ sarvair ācchādanādibhiḥ
c śvaśuraṃ devakāryaiś ca vācaḥ saṃyamanena ca
a tathaiva priyavādena naipuṇena śamena ca
c rahaś caivopacāreṇa bhartāraṃ paryatoṣayat
a evaṃ tatrāśrame teṣāṃ tadā nivasatāṃ satām
c kālas tapasyatāṃ kaś cid aticakrāma bhārata
a sāvitryās tu śayānāyās tiṣṭhantyāś ca divāniśam
c nāradena yad uktaṃ tad vākyaṃ manasi vartate
d tadā prabhṛti sāvitrī gaṇayām āsa vāsarān
 mārkaṇḍeya uvāca
a tataḥ kāle bahutithe vyatikrānte kadā cana
c prāptaḥ sa kālo martavyaṃ yatra satyavatā nṛpa
a gaṇayantyāś ca sāvitryā divase divase gate
c tad vākyaṃ nāradenoktaṃ vartate hṛdi nityaśaḥ
a caturthe 'hani martavyam iti saṃcintya bhāminī
c vrataṃ trirātram uddiśya divārātraṃ sthitābhavat
a taṃ śrutvā niyamaṃ duḥkhaṃ vadhvā duḥkhānvito nṛpaḥ
c utthāya vākyaṃ sāvitrīm abravīt parisāntvayan
a atitīvro 'yam ārambhas tvayārabdho nṛpātmaje
c tisṛṇāṃ vasatīnāṃ hi sthānaṃ paramaduṣkaram
 sāvitry uvāca
a na kāryas tāta saṃtāpaḥ pārayiṣyāmy ahaṃ vratam
c vyavasāyakṛtaṃ hīdaṃ vyavasāyaś ca kāraṇam
 dyumatsena uvāca
a vrataṃ bhindhīti vaktuṃ tvāṃ nāsmi śaktaḥ kathaṃ cana
c pārayasveti vacanaṃ yuktam asmadvidho vadet
 mārkaṇḍeya uvāca
a evam uktvā dyumatseno virarāma mahāmanāḥ
c tiṣṭhantī cāpi sāvitrī kāṣṭhabhūteva lakṣyate
a śvobhūte bhartṛmaraṇe sāvitryā bharatarṣabha
c duḥkhānvitāyās tiṣṭhantyāḥ sā rātrir vyatyavartata
a adya tad divasaṃ ceti hutvā dīptaṃ hutāśanam
c yugamātrodite sūrye kṛtvā paurvāhṇikīḥ kriyāḥ
d vrataṃ samāpya sāvitrī snātvā śuddhā yaśasvinī
a tataḥ sarvān dvijān vṛddhāñ śvaśrūṃ śvaśuram eva ca
c abhivādyānupūrvyeṇa prāñjalir niyatā sthitā
a avaidhavyāśiṣas te tu sāvitryarthaṃ hitāḥ śubhāḥ
c ūcus tapasvinaḥ sarve tapovananivāsinaḥ
a evam astv iti sāvitrī dhyānayogaparāyaṇā
c manasā tā giraḥ sarvāḥ pratyagṛhṇāt tapasvinām
a taṃ kālaṃ ca muhūrtaṃ ca pratīkṣantī nṛpātmajā
c yathoktaṃ nāradavacaś cintayantī suduḥkhitā
a tatas tu śvaśrūśvaśurāv ūcatus tāṃ nṛpātmajām
c ekāntastham idaṃ vākyaṃ prītyā bharatasattama
 śvaśurāv ūcatuḥ
a vrato yathopadiṣṭo 'yaṃ yathāvat pāritas tvayā
c āhārakālaḥ saṃprāptaḥ kriyatāṃ yad anantaram
 sāvitry uvāca
a astaṃ gate mayāditye bhoktavyaṃ kṛtakāmayā
c eṣa me hṛdi saṃkalpaḥ samayaś ca kṛto mayā
 mārkaṇḍeya uvāca
a evaṃ saṃbhāṣamāṇāyāḥ sāvitryā bhojanaṃ prati
c skandhe paraśum ādāya satyavān prasthito vanam
c   kaṭhinaṃ ca tathā kare
c khanitraṃ satyavān gṛhya prasthitaś ca vanaṃ prati
c taṃ praṇamyābravīt sādhvī nāradoktaṃ vaśānugā
a sāvitrī tv āha bhartāraṃ naikas tvaṃ gantum arhasi
c saha tvayāgamiṣyāmi na hi tvāṃ hātum utsahe
 satyavān uvāca
a vanaṃ na gatapūrvaṃ te duḥkhaḥ panthāś ca bhāmini
c vratopavāsakṣāmā ca kathaṃ padbhyāṃ gamiṣyasi
 sāvitry uvāca
a upavāsān na me glānir nāsti cāpi pariśramaḥ
c gamane ca kṛtotsāhāṃ pratiṣeddhuṃ na mārhasi
 satyavān uvāca
a yadi te gamanotsāhaḥ kariṣyāmi tava priyam
c mama tv āmantraya gurūn na māṃ doṣaḥ spṛśed ayam
 mārkaṇḍeya uvāca
a sābhigamyābravīc chvaśrūṃ śvaśuraṃ ca mahāvratā
c ayaṃ gacchati me bhartā phalāhāro mahāvanam
a iccheyam abhyanujñātum āryayā śvaśureṇa ca
c anena saha nirgantuṃ na hi me virahaḥ kṣamaḥ
a gurvagnihotrārthakṛte prasthitaś ca sutas tava
c na nivāryo nivāryaḥ syād anyathā prasthito vanam
a saṃvatsaraḥ kiṃ cid ūno na niṣkrāntāham āśramāt
c vanaṃ kusumitaṃ draṣṭuṃ paraṃ kautūhalaṃ hi me
 dyumatsena uvāca
a yataḥ prabhṛti sāvitrī pitrā dattā snuṣā mama
c nānayābhyarthanāyuktam uktapūrvaṃ smarāmy aham
a tad eṣā labhatāṃ kāmaṃ yathābhilaṣitaṃ vadhūḥ
c apramādaś ca kartavyaḥ putri satyavataḥ pathi
 mārkaṇḍeya uvāca
a ubhābhyām abhyanujñātā sā jagāma yaśasvinī
c saha bhartrā hasantīva hṛdayena vidūyatā
a sā vanāni vicitrāṇi ramaṇīyāni sarvaśaḥ
c mayūraravaghuṣṭāni dadarśa vipulekṣaṇā
a nadīḥ puṇyavahāś caiva puṣpitāṃś ca nagottamān
c satyavān āha paśyeti sāvitrīṃ madhurākṣaram
a nirīkṣamāṇā bhartāraṃ sarvāvastham aninditā
c mṛtam eva hi taṃ mene kāle munivacaḥ smaran
a anuvartatī tu bhartāraṃ jagāma mṛdugāminī
c dvidheva hṛdayaṃ kṛtvā taṃ ca kālam avekṣatī
 mārkaṇḍeya uvāca
a atha bhāryāsahāyaḥ sa phalāny ādāya vīryavān
c kaṭhinaṃ pūrayām āsa tataḥ kāṣṭhāny apāṭayat
a tasya pāṭayataḥ kāṣṭhaṃ svedo vai samajāyata
c vyāyāmena ca tenāsya jajñe śirasi vedanā
a so 'bhigamya priyāṃ bhāryām uvāca śramapīḍitaḥ
c vyāyāmena mamānena jātā śirasi vedanā
a aṅgāni caiva sāvitri hṛdayaṃ dūyatīva ca
c asvastham iva cātmānaṃ lakṣaye mitabhāṣiṇi
a śūlair iva śiro viddham idaṃ saṃlakṣayāmy aham
c tat svaptum icche kalyāṇi na sthātuṃ śaktir asti me
d bhramatīva diśaḥ sarvāś cakrārūḍhaṃ mano mama
a samāsādyātha sāvitrī bhartāram upagūhya ca
c utsaṅge 'sya śiraḥ kṛtvā niṣasāda mahītale
a tataḥ sā nāradavaco vimṛśantī tapasvinī
c taṃ muhūrtaṃ kṣaṇaṃ velāṃ divasaṃ ca yuyoja ha
d hanta prāptaḥ sa kālo 'yam iti cintāparā satī
a muhūrtād iva cāpaśyat puruṣaṃ pītavāsasam
c baddhamauliṃ vapuṣmantam ādityasamatejasam
a śyāmāvadātaṃ raktākṣaṃ pāśahastaṃ bhayāvaham
c sthitaṃ satyavataḥ pārśve nirīkṣantaṃ tam eva ca
a taṃ dṛṣṭvā sahasotthāya bhartur nyasya śanaiḥ śiraḥ
c kṛtāñjalir uvācārtā hṛdayena pravepatā
a daivataṃ tvābhijānāmi vapur etad dhy amānuṣam
c kāmayā brūhi me deva kas tvaṃ kiṃ ca cikīrṣasi
 yama uvāca
a pativratāsi sāvitri tathaiva ca taponvitā
c atas tvām abhibhāṣāmi viddhi māṃ tvaṃ śubhe yamam
a ayaṃ te satyavān bhartā kṣīṇāyuḥ pārthivātmajaḥ
c neṣyāmy enam ahaṃ baddhvā viddhy etan me cikīrṣitam
d sāvitry uvāca
d śrūyate bhagavan dūtās tavāgacchanti mānavān
d netuṃ kila bhavān kasmād āgato 'si svayaṃ prabho
 mārkaṇḍeya uvāca
a ity uktvā pitṛrājas tāṃ bhagavān svaṃ cikīrṣitam
c yathāvat sarvam ākhyātuṃ tatpriyārthaṃ pracakrame
a ayaṃ hi dharmasaṃyukto rūpavān guṇasāgaraḥ
c nārho matpuruṣair netum ato 'smi svayam āgataḥ
a tataḥ satyavataḥ kāyāt pāśabaddhaṃ vaśaṃ gatam
c aṅguṣṭhamātraṃ puruṣaṃ niścakarṣa yamo balāt
a tataḥ samuddhṛtaprāṇaṃ gataśvāsaṃ hataprabham
c nirviceṣṭaṃ śarīraṃ tad babhūvāpriyadarśanam
a yamas tu taṃ tathā baddhvā prayāto dakṣiṇāmukhaḥ
c sāvitrī cāpi duḥkhārtā yamam evānvagacchata
d bhartuḥ śarīrarakṣāṃ ca vidhāya hi tapasvinī
d bhartāram anugacchantī tathāvasthaṃ sumadhyamā
e niyamavratasaṃsiddhā mahābhāgā pativratā
 yama uvāca
a nivarta gaccha sāvitri kuruṣvāsyaurdhvadehikam
c kṛtaṃ bhartus tvayānṛṇyaṃ yāvad gamyaṃ gataṃ tvayā
d eṣa mārgo viśālākṣi na kenāpy anugamyate
 sāvitry uvāca
a yatra me nīyate bhartā svayaṃ vā yatra gacchati
c mayāpi tatra gantavyam eṣa dharmaḥ sanātanaḥ
a tapasā guruvṛttyā ca bhartuḥ snehād vratena ca
c tava caiva prasādena na me pratihatā gatiḥ
a prāhuḥ saptapadaṃ mitraṃ budhās tattvārthadarśinaḥ
c mitratāṃ ca puraskṛtya kiṃ cid vakṣyāmi tac chṛṇu
a nānātmavantas tu vane caranti
dharmaṃ ca vāsaṃ ca pariśramaṃ ca
c vijñānato dharmam udāharanti
tasmāt santo dharmam āhuḥ pradhānam
a ekasya dharmeṇa satāṃ matena
sarve sma taṃ mārgam anuprapannāḥ
c mā vai dvitīyaṃ mā tṛtīyaṃ ca vāñche
tasmāt santo dharmam āhuḥ pradhānam
 yama uvāca
a nivarta tuṣṭo 'smi tavānayā girā
svarākṣaravyañjanahetuyuktayā
c varaṃ vṛṇīṣveha vināsya jīvitaṃ
dadāni te sarvam anindite varam
 sāvitry uvāca
a cyutaḥ svarājyād vanavāsam āśrito
vinaṣṭacakṣuḥ śvaśuro mamāśrame
c sa labdhacakṣur balavān bhaven nṛpas
tava prasādāj jvalanārkasaṃnibhaḥ
 yama uvāca
a dadāni te sarvam anindite varaṃ
yathā tvayoktaṃ bhavitā ca tat tathā
c tavādhvanā glānim ivopalakṣaye
nivarta gacchasva na te śramo bhavet
 sāvitry uvāca
a kutaḥ śramo bhartṛsamīpato hi me
yato hi bhartā mama sā gatir dhruvā
c yataḥ patiṃ neṣyasi tatra me gatiḥ
sureśa bhūyaś ca vaco nibodha me
a satāṃ sakṛt saṃgatam īpsitaṃ paraṃ
tataḥ paraṃ mitram iti pracakṣate
c na cāphalaṃ satpuruṣeṇa saṃgataṃ
tataḥ satāṃ saṃnivaset samāgame
 yama uvāca
a manonukūlaṃ budhabuddhivardhanaṃ
tvayāham ukto vacanaṃ hitāśrayam
c vinā punaḥ satyavato 'sya jīvitaṃ
varaṃ dvitīyaṃ varayasva bhāmini
 sāvitry uvāca
a hṛtaṃ purā me śvaśurasya dhīmataḥ
svam eva rājyaṃ sa labheta pārthivaḥ
c jahyāt svadharmaṃ na ca me gurur yathā
dvitīyam etaṃ varayāmi te varam
 yama uvāca
a svam eva rājyaṃ pratipatsyate 'cirān
na ca svadharmāt parihāsyate nṛpaḥ
c kṛtena kāmena mayā nṛpātmaje
nivarta gacchasva na te śramo bhavet
 sāvitry uvāca
a prajās tvayemā niyamena saṃyatā
niyamya caitā nayase na kāmayā
c ato yamatvaṃ tava deva viśrutaṃ
nibodha cemāṃ giram īritāṃ mayā
a adrohaḥ sarvabhūteṣu karmaṇā manasā girā
c anugrahaś ca dānaṃ ca satāṃ dharmaḥ sanātanaḥ
a evaṃprāyaś ca loko 'yaṃ manuṣyāḥ śaktipeśalāḥ
c santas tv evāpy amitreṣu dayāṃ prāpteṣu kurvate
 yama uvāca
a pipāsitasyeva yathā bhavet payas
tathā tvayā vākyam idaṃ samīritam
c vinā punaḥ satyavato 'sya jīvitaṃ
varaṃ vṛṇīṣveha śubhe yad icchasi
 sāvitry uvāca
a mamānapatyaḥ pṛthivīpatiḥ pitā
bhavet pituḥ putraśataṃ mamaurasam
c kulasya saṃtānakaraṃ ca yad bhavet
tṛtīyam etaṃ varayāmi te varam
 yama uvāca
a kulasya saṃtānakaraṃ suvarcasaṃ
śataṃ sutānāṃ pitur astu te śubhe
c kṛtena kāmena narādhipātmaje
nivarta dūraṃ hi pathas tvam āgatā
 sāvitry uvāca
a na dūram etan mama bhartṛsaṃnidhau
mano hi me dūrataraṃ pradhāvati
c tathā vrajann eva giraṃ samudyatāṃ
mayocyamānāṃ śṛṇu bhūya eva ca
a vivasvatas tvaṃ tanayaḥ pratāpavāṃs
tato hi vaivasvata ucyase budhaiḥ
c śamena dharmeṇa ca rañjitāḥ prajās
tatas taveheśvara dharmarājatā
a ātmany api na viśvāsas tāvān bhavati satsu yaḥ
c tasmāt satsu viśeṣeṇa sarvaḥ praṇayam icchati
a sauhṛdāt sarvabhūtānāṃ viśvāso nāma jāyate
c tasmāt satsu viśeṣeṇa viśvāsaṃ kurute janaḥ
 yama uvāca
a udāhṛtaṃ te vacanaṃ yad aṅgane
śubhe na tādṛk tvad ṛte mayā śrutam
c anena tuṣṭo 'smi vināsya jīvitaṃ
varaṃ caturthaṃ varayasva gaccha ca
 sāvitry uvāca
a mamātmajaṃ satyavatas tathaurasaṃ
bhaved ubhābhyām iha yat kulodvaham
c śataṃ sutānāṃ balavīryaśālinām
idaṃ caturthaṃ varayāmi te varam
d varaṃ vṛṇe satyavato mayi prabho
d bhavet sutānāṃ śatam etad īpsitam
 yama uvāca
a śataṃ sutānāṃ balavīryaśālināṃ
bhaviṣyati prītikaraṃ tavābale
c pariśramas te na bhaven nṛpātmaje
nivarta dūraṃ hi pathas tvam āgatā
d tathāstu te putraśataṃ śubhānane
d drutaṃ nivartasva pariśramo na te
 sāvitry uvāca
a satāṃ sadā śāśvatī dharmavṛttiḥ
santo na sīdanti na ca vyathanti
c satāṃ sadbhir nāphalaḥ saṃgamo 'sti
sadbhyo bhayaṃ nānuvartanti santaḥ
a santo hi satyena nayanti sūryaṃ
santo bhūmiṃ tapasā dhārayanti
c santo gatir bhūtabhavyasya rājan
satāṃ madhye nāvasīdanti santaḥ
a āryajuṣṭam idaṃ vṛttam iti vijñāya śāśvatam
c santaḥ parārthaṃ kurvāṇā nāvekṣante pratikriyām
a na ca prasādaḥ satpuruṣeṣu mogho
na cāpy artho naśyati nāpi mānaḥ
c yasmād etan niyataṃ satsu nityaṃ
tasmāt santo rakṣitāro bhavanti
 yama uvāca
a yathā yathā bhāṣasi dharmasaṃhitaṃ
manonukūlaṃ supadaṃ mahārthavat
c tathā tathā me tvayi bhaktir uttamā
varaṃ vṛṇīṣvāpratimaṃ yatavrate
 sāvitry uvāca
a na te 'pavargaḥ sukṛtād vinākṛtas
tathā yathānyeṣu vareṣu mānada
c varaṃ vṛṇe jīvatu satyavān ayaṃ
yathā mṛtā hy evam ahaṃ vinā patim
a na kāmaye bhartṛvinākṛtā sukhaṃ
na kāmaye bhartṛvinākṛtā divam
c na kāmaye bhartṛvinākṛtā śriyaṃ
na bhartṛhīnā vyavasāmi jīvitum
a varātisargaḥ śataputratā mama
tvayaiva datto hriyate ca me patiḥ
c varaṃ vṛṇe jīvatu satyavān ayaṃ
tavaiva satyaṃ vacanaṃ bhaviṣyati
 mārkaṇḍeya uvāca
a tathety uktvā tu tān pāśān muktvā vaivasvato yamaḥ
c dharmarājaḥ prahṛṣṭātmā sāvitrīm idam abravīt
a eṣa bhadre mayā mukto bhartā te kulanandini
b toṣitena tvayā sādhvī vākyair dharmārthasaṃhitaiḥ
c arogas tava neyaś ca siddhārthaś ca bhaviṣyati
a caturvarṣaśataṃ cāyus tvayā sārdham avāpsyati
c iṣṭvā yajñaiś ca dharmeṇa khyātiṃ loke gamiṣyati
a tvayi putraśataṃ caiva satyavāñ janayiṣyati
c te cāpi sarve rājānaḥ kṣatriyāḥ putrapautriṇaḥ
e khyātās tvannāmadheyāś ca bhaviṣyantīha śāśvatāḥ
a pituś ca te putraśataṃ bhavitā tava mātari
c mālavyāṃ mālavā nāma śāśvatāḥ putrapautriṇaḥ
e bhrātaras te bhaviṣyanti kṣatriyās tridaśopamāḥ
a evaṃ tasyai varaṃ dattvā dharmarājaḥ pratāpavān
c nivartayitvā sāvitrīṃ svam eva bhavanaṃ yayau
a sāvitry api yame yāte bhartāraṃ pratilabhya ca
c jagāma tatra yatrāsyā bhartuḥ śāvaṃ kalevaram
a sā bhūmau prekṣya bhartāram upasṛtyopagūhya ca
c utsaṅge śira āropya bhūmāv upaviveśa ha
a saṃjñāṃ ca satyavāṃl labdhvā sāvitrīm abhyabhāṣata
c proṣyāgata iva premṇā punaḥ punar udīkṣya vai
 satyavān uvāca
a suciraṃ bata supto 'smi kimarthaṃ nāvabodhitaḥ
c kva cāsau puruṣaḥ śyāmo yo 'sau māṃ saṃcakarṣa ha
 sāvitry uvāca
a suciraṃ bata supto 'si mamāṅke puruṣarṣabha
c gataḥ sa bhagavān devaḥ prajāsaṃyamano yamaḥ
a viśrānto 'si mahābhāga vinidraś ca nṛpātmaja
c yadi śakyaṃ samuttiṣṭha vigāḍhāṃ paśya śarvarīm
 mārkaṇḍeya uvāca
a upalabhya tataḥ saṃjñāṃ sukhasupta ivotthitaḥ
c diśaḥ sarvā vanāntāṃś ca nirīkṣyovāca satyavān
a phalāhāro 'smi niṣkrāntas tvayā saha sumadhyame
c tataḥ pāṭayataḥ kāṣṭhaṃ śiraso me rujābhavat
a śirobhitāpasaṃtaptaḥ sthātuṃ ciram aśaknuvan
c tavotsaṅge prasupto 'ham iti sarvaṃ smare śubhe
a tvayopagūḍhasya ca me nidrayāpahṛtaṃ manaḥ
c tato 'paśyaṃ tamo ghoraṃ puruṣaṃ ca mahaujasam
a tad yadi tvaṃ vijānāsi kiṃ tad brūhi sumadhyame
c svapno me yadi vā dṛṣṭo yadi vā satyam eva tat
a tam uvācātha sāvitrī rajanī vyavagāhate
c śvas te sarvaṃ yathāvṛttam ākhyāsyāmi nṛpātmaja
a uttiṣṭhottiṣṭha bhadraṃ te pitarau paśya suvrata
c vigāḍhā rajanī ceyaṃ nivṛttaś ca divākaraḥ
a naktaṃcarāś caranty ete hṛṣṭāḥ krūrābhibhāṣiṇaḥ
c śrūyante parṇaśabdāś ca mṛgāṇāṃ caratāṃ vane
a etāḥ śivā ghoranādā diśaṃ dakṣiṇapaścimām
c āsthāya viruvanty ugrāḥ kampayantyo mano mama
 satyavān uvāca
a vanaṃ pratibhayākāraṃ ghanena tamasā vṛtam
c na vijñāsyasi panthānaṃ gantuṃ caiva na śakṣyasi
 sāvitry uvāca
a asminn adya vane dagdhe śuṣkavṛkṣaḥ sthito jvalan
c vāyunā dhamyamāno 'gnir dṛśyate 'tra kva cit kva cit
a tato 'gnim ānayitveha jvālayiṣyāmi sarvataḥ
c kāṣṭhānīmāni santīha jahi saṃtāpam ātmanaḥ
a yadi notsahase gantuṃ sarujaṃ tvābhilakṣaye
c na ca jñāsyasi panthānaṃ tamasā saṃvṛte vane
a śvaḥ prabhāte vane dṛśye yāsyāvo 'numate tava
c vasāveha kṣapām etāṃ rucitaṃ yadi te 'nagha
 satyavān uvāca
a śirorujā nivṛttā me svasthāny aṅgāni lakṣaye
c mātāpitṛbhyām icchāmi saṃgamaṃ tvatprasādajam
a na kadā cid vikāle hi gatapūrvo mayāśramaḥ
c anāgatāyāṃ saṃdhyāyāṃ mātā me praruṇaddhi mām
a divāpi mayi niṣkrānte saṃtapyete gurū mama
c vicinoti ca māṃ tātaḥ sahaivāśramavāsibhiḥ
a mātrā pitrā ca subhṛśaṃ duḥkhitābhyām ahaṃ purā
c upālabdhaḥ subahuśaś cireṇāgacchasīti ha
a kā tv avasthā tayor adya madartham iti cintaye
c tayor adṛśye mayi ca mahad duḥkhaṃ bhaviṣyati
a purā mām ūcatuś caiva rātrāv asrāyamāṇakau
c bhṛśaṃ suduḥkhitau vṛddhau bahuśaḥ prītisaṃyutau
a tvayā hīnau na jīvāva muhūrtam api putraka
c yāvad dhariṣyase putra tāvan nau jīvitaṃ dhruvam
a vṛddhayor andhayor yaṣṭis tvayi vaṃśaḥ pratiṣṭhitaḥ
c tvayi piṇḍaś ca kīrtiś ca saṃtānaṃ cāvayor iti
a mātā vṛddhā pitā vṛddhas tayor yaṣṭir ahaṃ kila
c tau rātrau mām apaśyantau kām avasthāṃ gamiṣyataḥ
a nidrāyāś cābhyasūyāmi yasyā hetoḥ pitā mama
c mātā ca saṃśayaṃ prāptā matkṛte 'napakāriṇī
a ahaṃ ca saṃśayaṃ prāptaḥ kṛcchrām āpadam āsthitaḥ
c mātāpitṛbhyāṃ hi vinā nāhaṃ jīvitum utsahe
a vyaktam ākulayā buddhyā prajñācakṣuḥ pitā mama
c ekaikam asyāṃ velāyāṃ pṛcchaty āśramavāsinam
a nātmānam anuśocāmi yathāhaṃ pitaraṃ śubhe
c bhartāraṃ cāpy anugatāṃ mātaraṃ paridurbalām
a matkṛtena hi tāv adya saṃtāpaṃ param eṣyataḥ
c jīvantāv anujīvāmi bhartavyau tau mayeti ha
e tayoḥ priyaṃ me kartavyam iti jīvāmi cāpy aham
f paramaṃ daivataṃ tau me pūjanīyau sadā mayā
f tayos tu me sadāsty evaṃ vratam etat purātanam
 mārkaṇḍeya uvāca
a evam uktvā sa dharmātmā guruvartī gurupriyaḥ
c ucchritya bāhū duḥkhārtaḥ sasvaraṃ praruroda ha
a tato 'bravīt tathā dṛṣṭvā bhartāraṃ śokakarśitam
c pramṛjyāśrūṇi netrābhyāṃ sāvitrī dharmacāriṇī
a yadi me 'sti tapas taptaṃ yadi dattaṃ hutaṃ yadi
c śvaśrūśvaśurabhartṝṇāṃ mama puṇyās tu śarvarī
a na smarāmy uktapūrvāṃ vai svaireṣv apy anṛtāṃ giram
c tena satyena tāv adya dhriyetāṃ śvaśurau mama
 satyavān uvāca
a kāmaye darśanaṃ pitror yāhi sāvitri māciram
b api nāma gurū tau hi paśyeyaṃ dhriyamāṇakau
c purā mātuḥ pitur vāpi yadi paśyāmi vipriyam
e na jīviṣye varārohe satyenātmānam ālabhe
a yadi dharme ca te buddhir māṃ cej jīvantam icchasi
c mama priyaṃ vā kartavyaṃ gacchasvāśramam antikāt
 mārkaṇḍeya uvāca
a sāvitrī tata utthāya keśān saṃyamya bhāminī
c patim utthāpayām āsa bāhubhyāṃ parigṛhya vai
a utthāya satyavāṃś cāpi pramṛjyāṅgāni pāṇinā
c diśaḥ sarvāḥ samālokya kaṭhine dṛṣṭim ādadhe
a tam uvācātha sāvitrī śvaḥ phalānīha neṣyasi
c yogakṣemārtham etat te neṣyāmi paraśuṃ tv aham
a kṛtvā kaṭhinabhāraṃ sā vṛkṣaśākhāvalambinam
c gṛhītvā paraśuṃ bhartuḥ sakāśaṃ punar āgamat
a vāme skandhe tu vāmorūr bhartur bāhuṃ niveśya sā
c dakṣiṇena pariṣvajya jagāma mṛdugāminī
 satyavān uvāca
a abhyāsagamanād bhīru panthāno viditā mama
c vṛkṣāntarālokitayā jyotsnayā cāpi lakṣaye
a āgatau svaḥ pathā yena phalāny avacitāni ca
c yathāgataṃ śubhe gaccha panthānaṃ mā vicāraya
a palāśaṣaṇḍe caitasmin panthā vyāvartate dvidhā
c tasyottareṇa yaḥ panthās tena gaccha tvarasva ca
e svastho 'smi balavān asmi didṛkṣuḥ pitarāv ubhau
 mārkaṇḍeya uvāca
a bruvann evaṃ tvarāyuktaḥ sa prāyād āśramaṃ prati
b sāvitrīsahitaḥ śrīmān satyavān saṃśitavrataḥ
 mārkaṇḍeya uvāca
a etasminn eva kāle tu dyumatseno mahāvane
c labdhacakṣuḥ prasannātmā dṛṣṭyā sarvaṃ dadarśa ha
a sa sarvān āśramān gatvā śaibyayā saha bhāryayā
c putrahetoḥ parām ārtiṃ jagāma manujarṣabha
a tāv āśramān nadīś caiva vanāni ca sarāṃsi ca
c tāṃs tān deśān vicinvantau dampatī parijagmatuḥ
a śrutvā śabdaṃ tu yat kiṃ cid unmukhau sutaśaṅkayā
c sāvitrīsahito 'bhyeti satyavān ity adhāvatām
a bhinnaiś ca paruṣaiḥ pādaiḥ savraṇaiḥ śoṇitokṣitaiḥ
c kuśakaṇṭakaviddhāṅgāv unmattāv iva dhāvataḥ
a tato 'bhisṛtya tair vipraiḥ sarvair āśramavāsibhiḥ
c parivārya samāśvāsya samānītau svam āśramam
a tatra bhāryāsahāyaḥ sa vṛto vṛddhais tapodhanaiḥ
c āśvāsito vicitrārthaiḥ pūrvarājñāṃ kathāśrayaiḥ
a tatas tau punar āśvastau vṛddhau putradidṛkṣayā
c bālye vṛttāni putrasya smarantau bhṛśaduḥkhitau
c   sāvitryā darśanāni ca
c śokaṃ jagmatur anyonyaṃ
a punar uktvā ca karuṇāṃ vācaṃ tau śokakarśitau
c hā putra hā sādhvi vadhūḥ kvāsi kvāsīty arodatām
d brāhmaṇaḥ satyavāk teṣām uvācedaṃ tayor vacaḥ
 suvarcā uvāca
a yathāsya bhāryā sāvitrī tapasā ca damena ca
c ācāreṇa ca saṃyuktā tathā jīvati satyavān
 gautama uvāca
a vedāḥ sāṅgā mayādhītās tapo me saṃcitaṃ mahat
c kaumāraṃ brahmacaryaṃ me guravo 'gniś ca toṣitāḥ
a samāhitena cīrṇāni sarvāṇy eva vratāni me
c vāyubhakṣopavāsaś ca kuśalāni ca yāni me
a anena tapasā vedmi sarvaṃ paricikīrṣitam
c satyam etan nibodha tvaṃ dhriyate satyavān iti
 śiṣya uvāca
a upādhyāyasya me vaktrād yathā vākyaṃ viniḥsṛtam
c naitaj jātu bhaven mithyā tathā jīvati satyavān
 ṛṣaya ūcuḥ
a yathāsya bhāryā sāvitrī sarvair eva sulakṣaṇaiḥ
c avaidhavyakarair yuktā tathā jīvati satyavān
 bhāradvāja uvāca
a yathāsya bhāryā sāvitrī tapasā ca damena ca
c ācāreṇa ca saṃyuktā tathā jīvati satyavān
 dālbhya uvāca
a yathā dṛṣṭiḥ pravṛttā te sāvitryāś ca yathā vratam
c gatāhāram akṛtvā ca tathā jīvati satyavān
 māṇḍavya uvāca
a yathā vadanti śāntāyāṃ diśi vai mṛgapakṣiṇaḥ
c pārthivī ca pravṛttis te tathā jīvati satyavān
 dhaumya uvāca
a sarvair guṇair upetas te yathā putro janapriyaḥ
c dīrghāyur lakṣaṇopetas tathā jīvati satyavān
 mārkaṇḍeya uvāca
a evam āśvāsitas tais tu satyavāgbhis tapasvibhiḥ
c tāṃs tān vigaṇayann arthān avasthita ivābhavat
a tato muhūrtāt sāvitrī bhartrā satyavatā saha
c ājagāmāśramaṃ rātrau prahṛṣṭā praviveśa ha
d dṛṣṭvā cotpatitāḥ sarve harṣaṃ jagmuś ca te dvijāḥ
d kaṇṭhaṃ mātā pitā cāsya samāliṅgyābhyarodatām
 brāhmaṇā ūcuḥ
a putreṇa saṃgataṃ tvādya cakṣuṣmantaṃ nirīkṣya ca
c sarve vayaṃ vai pṛcchāmo vṛddhiṃ te pṛthivīpate
a samāgamena putrasya sāvitryā darśanena ca
c cakṣuṣaś cātmano lābhāt tribhir diṣṭyā vivardhase
a sarvair asmābhir uktaṃ yat tathā tan nātra saṃśayaḥ
c bhūyo bhūyaś ca vṛddhis te kṣipram eva bhaviṣyati
 mārkaṇḍeya uvāca
a tato 'gniṃ tatra saṃjvālya dvijās te sarva eva hi
c upāsāṃ cakrire pārtha dyumatsenaṃ mahīpatim
a śaibyā ca satyavāṃś caiva sāvitrī caikataḥ sthitāḥ
c sarvais tair abhyanujñātā viśokāḥ samupāviśan
a tato rājñā sahāsīnāḥ sarve te vanavāsinaḥ
c jātakautūhalāḥ pārtha papracchur nṛpateḥ sutam
a prāg eva nāgataṃ kasmāt sabhāryeṇa tvayā vibho
c virātre cāgataṃ kasmāt ko 'nubandhaś ca te 'bhavat
a saṃtāpitaḥ pitā mātā vayaṃ caiva nṛpātmaja
c nākasmād iti jānīmas tat sarvaṃ vaktum arhasi
 satyavān uvāca
a pitrāham abhyanujñātaḥ sāvitrīsahito gataḥ
c atha me 'bhūc chiroduḥkhaṃ vane kāṣṭhāni bhindataḥ
a suptaś cāhaṃ vedanayā ciram ity upalakṣaye
c tāvat kālaṃ ca na mayā suptapūrvaṃ kadā cana
a sarveṣām eva bhavatāṃ saṃtāpo mā bhaved iti
c ato virātrāgamanaṃ nānyad astīha kāraṇam
 gautama uvāca
a akasmāc cakṣuṣaḥ prāptir dyumatsenasya te pituḥ
c nāsya tvaṃ kāraṇaṃ vettha sāvitrī vaktum arhati
a śrotum icchāmi sāvitri tvaṃ hi vettha parāvaram
c tvāṃ hi jānāmi sāvitri sāvitrīm iva tejasā
a tvam atra hetuṃ jānīṣe tasmāt satyaṃ nirucyatām
c rahasyaṃ yadi te nāsti kiṃ cid atra vadasva naḥ
 sāvitry uvāca
a evam etad yathā vettha saṃkalpo nānyathā hi vaḥ
c na ca kiṃ cid rahasyaṃ me śrūyatāṃ tathyam atra yat
a mṛtyur me bhartur ākhyāto nāradena mahātmanā
c sa cādya divasaḥ prāptas tato nainaṃ jahāmy aham
a suptaṃ cainaṃ yamaḥ sākṣād upāgacchat sakiṃkaraḥ
c sa enam anayad baddhvā diśaṃ pitṛniṣevitām
a astauṣaṃ tam ahaṃ devaṃ satyena vacasā vibhum
c pañca vai tena me dattā varāḥ śṛṇuta tān mama
a cakṣuṣī ca svarājyaṃ ca dvau varau śvaśurasya me
c labdhaṃ pituḥ putraśataṃ putrāṇām ātmanaḥ śatam
a caturvarṣaśatāyur me bhartā labdhaś ca satyavān
c bhartur hi jīvitārthaṃ tu mayā cīrṇaṃ sthiraṃ vratam
a etat satyaṃ mayākhyātaṃ kāraṇaṃ vistareṇa vaḥ
c yathā vṛttaṃ sukhodarkam idaṃ duḥkhaṃ mahan mama
 ṛṣaya ūcuḥ
a nimajjamānaṃ vyasanair abhidrutaṃ
kulaṃ narendrasya tamomaye hrade
c tvayā suśīle dhṛtadharmapuṇyayā
samuddhṛtaṃ sādhvi punaḥ kulīnayā
 mārkaṇḍeya uvāca
a tathā praśasya hy abhipūjya caiva te
varastriyaṃ tām ṛṣayaḥ samāgatāḥ
c narendram āmantrya saputram añjasā
śivena jagmur muditāḥ svam ālayam
 mārkaṇḍeya uvāca
a tasyāṃ rātryāṃ vyatītāyām udite sūryamaṇḍale
c kṛtapūrvāhṇikāḥ sarve sameyus te tapodhanāḥ
a tad eva sarvaṃ sāvitryā mahābhāgyaṃ maharṣayaḥ
c dyumatsenāya nātṛpyan kathayantaḥ punaḥ punaḥ
a tataḥ prakṛtayaḥ sarvāḥ śālvebhyo 'bhyāgatā nṛpa
c ācakhyur nihataṃ caiva svenāmātyena taṃ nṛpam
a taṃ mantriṇā hataṃ śrutvā sasahāyaṃ sabāndhavam
c nyavedayan yathātattvaṃ vidrutaṃ ca dviṣadbalam
a aikamatyaṃ ca sarvasya janasyātha nṛpaṃ prati
c sacakṣur vāpy acakṣur vā sa no rājā bhavatv iti
a anena niścayeneha vayaṃ prasthāpitā nṛpa
c prāptānīmāni yānāni caturaṅgaṃ ca te balam
a prayāhi rājan bhadraṃ te ghuṣṭas te nagare jayaḥ
c adhyāssva cirarātrāya pitṛpaitāmahaṃ padam
a cakṣuṣmantaṃ ca taṃ dṛṣṭvā rājānaṃ vapuṣānvitam
c mūrdhabhiḥ patitāḥ sarve vismayotphullalocanāḥ
a tato 'bhivādya tān vṛddhān dvijān āśramavāsinaḥ
c taiś cābhipūjitaḥ sarvaiḥ prayayau nagaraṃ prati
a śaibyā ca saha sāvitryā svāstīrṇena suvarcasā
c narayuktena yānena prayayau senayā vṛtā
a tato 'bhiṣiṣicuḥ prītyā dyumatsenaṃ purohitāḥ
c putraṃ cāsya mahātmānaṃ yauvarājye 'bhyaṣecayan
a tataḥ kālena mahatā sāvitryāḥ kīrtivardhanam
c tad vai putraśataṃ jajñe śūrāṇām anivartinām
a bhrātṝṇāṃ sodarāṇāṃ ca tathaivāsyābhavac chatam
c madrādhipasyāśvapater mālavyāṃ sumahābalam
a evam ātmā pitā mātā śvaśrūḥ śvaśura eva ca
c bhartuḥ kulaṃ ca sāvitryā sarvaṃ kṛcchrāt samuddhṛtam
a tathaivaiṣāpi kalyāṇī draupadī śīlasaṃmatā
c tārayiṣyati vaḥ sarvān sāvitrīva kulāṅganā
 vaiśaṃpāyana uvāca
a evaṃ sa pāṇḍavas tena anunīto mahātmanā
c viśoko vijvaro rājan kāmyake nyavasat tadā
d yaś cedaṃ śṛṇuyād bhaktyā sāvitryākhyānam uttamam
d sa sukhī sarvasiddhārtho na duḥkhaṃ prāpnuyān naraḥ
 janamejaya uvāca
a yat tat tadā mahābrahmaṃl lomaśo vākyam abravīt
c indrasya vacanād etya pāṇḍuputraṃ yudhiṣṭhiram
a yac cāpi te bhayaṃ tīvraṃ na ca kīrtayase kva cit
c tac cāpy apahariṣyāmi savyasācāv ihāgate
a kiṃ nu tad viduṣāṃ śreṣṭha karṇaṃ prati mahad bhayam
c āsīn na ca sa dharmātmā kathayām āsa kasya cit
 vaiśaṃpāyana uvāca
a ahaṃ te rājaśārdūla kathayāmi kathām imām
c pṛcchate bharataśreṣṭha śuśrūṣasva giraṃ mama
a dvādaśe samatikrānte varṣe prāpte trayodaśe
c pāṇḍūnāṃ hitakṛc chakraḥ karṇaṃ bhikṣitum udyataḥ
a abhiprāyam atho jñātvā mahendrasya vibhāvasuḥ
c kuṇḍalārthe mahārāja sūryaḥ karṇam upāgamat
a mahārhe śayane vīraṃ spardhyāstaraṇasaṃvṛte
c śayānam abhiviśvastaṃ brahmaṇyaṃ satyavādinam
a svapnānte niśi rājendra darśayām āsa raśmivān
c kṛpayā parayāviṣṭaḥ putrasnehāc ca bhārata
a brāhmaṇo vedavid bhūtvā sūryo yogād dhi rūpavān
c hitārtham abravīt karṇaṃ sāntvapūrvam idaṃ vacaḥ
a karṇa madvacanaṃ tāta śṛṇu satyabhṛtāṃ vara
c bruvato 'dya mahābāho sauhṛdāt paramaṃ hitam
a upāyāsyati śakras tvāṃ pāṇḍavānāṃ hitepsayā
c brāhmaṇacchadmanā karṇa kuṇḍalāpajihīrṣayā
a viditaṃ tena śīlaṃ te sarvasya jagatas tathā
c yathā tvaṃ bhikṣitaḥ sadbhir dadāsy eva na yācase
a tvaṃ hi tāta dadāsy eva brāhmaṇebhyaḥ prayācitaḥ
c vittaṃ yac cānyad apy āhur na pratyākhyāsi karhi cit
a taṃ tvām evaṃvidhaṃ jñātvā svayaṃ vai pākaśāsanaḥ
c āgantā kuṇḍalārthāya kavacaṃ caiva bhikṣitum
a tasmai prayācamānāya na deye kuṇḍale tvayā
c anuneyaḥ paraṃ śaktyā śreya etad dhi te param
a kuṇḍalārthe bruvaṃs tāta kāraṇair bahubhis tvayā
c anyair bahuvidhair vittaiḥ sa nivāryaḥ punaḥ punaḥ
a ratnaiḥ strībhis tathā bhogair dhanair bahuvidhair api
c nidarśanaiś ca bahubhiḥ kuṇḍalepsuḥ puraṃdaraḥ
a yadi dāsyasi karṇa tvaṃ sahaje kuṇḍale śubhe
c āyuṣaḥ prakṣayaṃ gatvā mṛtyor vaśam upeṣyasi
a kavacena ca saṃyuktaḥ kuṇḍalābhyāṃ ca mānada
c avadhyas tvaṃ raṇe 'rīṇām iti viddhi vaco mama
a amṛtād utthitaṃ hy etad ubhayaṃ ratnasaṃbhavam
c tasmād rakṣyaṃ tvayā karṇa jīvitaṃ cet priyaṃ tava
 karṇa uvāca
a ko mām evaṃ bhavān prāha darśayan sauhṛdaṃ param
c kāmayā bhagavan brūhi ko bhavān dvijaveṣadhṛk
 brāhmaṇa uvāca
a ahaṃ tāta sahasrāṃśuḥ sauhṛdāt tvāṃ nidarśaye
c kuruṣvaitad vaco me tvam etac chreyaḥ paraṃ hi te
 karṇa uvāca
a śreya eva mamātyantaṃ yasya me gopatiḥ prabhuḥ
c pravaktādya hitānveṣī śṛṇu cedaṃ vaco mama
a prasādaye tvāṃ varadaṃ praṇayāc ca bravīmy aham
c na nivāryo vratād asmād ahaṃ yady asmi te priyaḥ
a vrataṃ vai mama loko 'yaṃ vetti kṛtsno vibhāvaso
c yathāhaṃ dvijamukhyebhyo dadyāṃ prāṇān api dhruvam
a yady āgacchati śakro māṃ brāhmaṇacchadmanāvṛtaḥ
c hitārthaṃ pāṇḍuputrāṇāṃ khecarottama bhikṣitum
a dāsyāmi vibudhaśreṣṭha kuṇḍale varma cottamam
c na me kīrtiḥ praṇaśyeta triṣu lokeṣu viśrutā
a madvidhasyāyaśasyaṃ hi na yuktaṃ prāṇarakṣaṇam
c yuktaṃ hi yaśasā yuktaṃ maraṇaṃ lokasaṃmatam
a so 'ham indrāya dāsyāmi kuṇḍale saha varmaṇā
c yadi māṃ balavṛtraghno bhikṣārtham upayāsyati
a hitārthaṃ pāṇḍuputrāṇāṃ kuṇḍale me prayācitum
c tan me kīrtikaraṃ loke tasyākīrtir bhaviṣyati
a vṛṇomi kīrtiṃ loke hi jīvitenāpi bhānuman
c kīrtimān aśnute svargaṃ hīnakīrtis tu naśyati
a kīrtir hi puruṣaṃ loke saṃjīvayati mātṛvat
c akīrtir jīvitaṃ hanti jīvato 'pi śarīriṇaḥ
a ayaṃ purāṇaḥ śloko hi svayaṃ gīto vibhāvaso
c dhātrā lokeśvara yathā kīrtir āyur narasya vai
a puruṣasya pare loke kīrtir eva parāyaṇam
c iha loke viśuddhā ca kīrtir āyurvivardhanī
a so 'haṃ śarīraje dattvā kīrtiṃ prāpsyāmi śāśvatīm
c dattvā ca vidhivad dānaṃ brāhmaṇebhyo yathāvidhi
a hutvā śarīraṃ saṃgrāme kṛtvā karma suduṣkaram
c vijitya vā parān ājau yaśaḥ prāpsyāmi kevalam
a bhītānām abhayaṃ dattvā saṃgrāme jīvitārthinām
c vṛddhān bālān dvijātīṃś ca mokṣayitvā mahābhayāt
a prāpsyāmi paramaṃ loke yaśaḥ svarbhānusūdana
c jīvitenāpi me rakṣyā kīrtis tad viddhi me vratam
a so 'haṃ dattvā maghavate bhikṣām etām anuttamām
c brāhmaṇacchadmine deva loke gantā parāṃ gatim
 sūrya uvāca
a māhitaṃ karṇa kārṣīs tvam ātmanaḥ suhṛdāṃ tathā
c putrāṇām atha bhāryāṇām atho mātur atho pituḥ
a śarīrasyāvirodhena prāṇināṃ prāṇabhṛdvara
c iṣyate yaśasaḥ prāptiḥ kīrtiś ca tridive sthirā
a yas tvaṃ prāṇavirodhena kīrtim icchasi śāśvatīm
c sā te prāṇān samādāya gamiṣyati na saṃśayaḥ
a jīvatāṃ kurute kāryaṃ pitā mātā sutās tathā
c ye cānye bāndhavāḥ ke cil loke 'smin puruṣarṣabha
e rājānaś ca naravyāghra pauruṣeṇa nibodha tat
a kīrtiś ca jīvataḥ sādhvī puruṣasya mahādyute
c mṛtasya kīrtyā kiṃ kāryaṃ bhasmībhūtasya dehinaḥ
e mṛtaḥ kīrtiṃ na jānāti jīvan kīrtiṃ samaśnute
a mṛtasya kīrtir martyasya yathā mālā gatāyuṣaḥ
c ahaṃ tu tvāṃ bravīmy etad bhakto 'sīti hitepsayā
a bhaktimanto hi me rakṣyā ity etenāpi hetunā
c bhakto 'yaṃ parayā bhaktyā mām ity eva mahābhuja
e mamāpi bhaktir utpannā sa tvaṃ kuru vaco mama
a asti cātra paraṃ kiṃ cid adhyātmaṃ devanirmitam
c ataś ca tvāṃ bravīmy etat kriyatām aviśaṅkayā
a devaguhyaṃ tvayā jñātuṃ na śakyaṃ puruṣarṣabha
c tasmān nākhyāmi te guhyaṃ kāle vetsyati tad bhavān
a punar uktaṃ ca vakṣyāmi tvaṃ rādheya nibodha tat
c māsmai te kuṇḍale dadyā bhikṣave vajrapāṇaye
a śobhase kuṇḍalābhyāṃ hi rucirābhyāṃ mahādyute
c viśākhayor madhyagataḥ śaśīva vimalo divi
a kīrtiś ca jīvataḥ sādhvī puruṣasyeti viddhi tat
c pratyākhyeyas tvayā tāta kuṇḍalārthe puraṃdaraḥ
d pāṇḍavānāṃ hite yukto bhikṣan brāhmaṇaveṣadhṛk
a śakyā bahuvidhair vākyaiḥ kuṇḍalepsā tvayānagha
c vihantuṃ devarājasya hetuyuktaiḥ punaḥ punaḥ
a upapattyupapannārthair mādhuryakṛtabhūṣaṇaiḥ
c puraṃdarasya karṇa tvaṃ buddhim etām apānuda
a tva hi nityaṃ naravyāghra spardhase savyasācinā
c savyasācī tvayā caiva yudhi śūraḥ sameṣyati
a na tu tvām arjunaḥ śaktaḥ kuṇḍalābhyāṃ samanvitam
c vijetuṃ yudhi yady asya svayam indraḥ śaro bhavet
a tasmān na deye śakrāya tvayaite kuṇḍale śubhe
c saṃgrāme yadi nirjetuṃ karṇa kāmayase 'rjunam
 karṇa uvāca
a bhagavantam ahaṃ bhakto yathā māṃ vettha gopate
c tathā paramatigmāṃśo nānyaṃ devaṃ kathaṃ cana
a na me dārā na me putrā na cātmā suhṛdo na ca
c tatheṣṭā vai sadā bhaktyā yathā tvaṃ gopate mama
a iṣṭānāṃ ca mahātmāno bhaktānāṃ ca na saṃśayaḥ
c kurvanti bhaktim iṣṭāṃ ca jānīṣe tvaṃ ca bhāskara
a iṣṭo bhaktaś ca me karṇo na cānyad daivataṃ divi
c jānīta iti vai kṛtvā bhagavān āha maddhitam
a bhūyaś ca śirasā yāce prasādya ca punaḥ punaḥ
c iti bravīmi tigmāṃśo tvaṃ tu me kṣantum arhasi
a bibhemi na tathā mṛtyor yathā bibhye 'nṛtād aham
c viśeṣeṇa dvijātīnāṃ sarveṣāṃ sarvadā satām
e pradāne jīvitasyāpi na me 'trāsti vicāraṇā
a yac ca mām āttha deva tvaṃ pāṇḍavaṃ phalgunaṃ prati
c vyetu saṃtāpajaṃ duḥkhaṃ tava bhāskara mānasam
e arjunaṃ prati māṃ caiva vijeṣyāmi raṇe 'rjunam
a tavāpi viditaṃ deva mamāpy astrabalaṃ mahat
c jāmadagnyād upāttaṃ yat tathā droṇān mahātmanaḥ
a idaṃ tvam anujānīhi suraśreṣṭha vrataṃ mama
c bhikṣate vajriṇe dadyām api jīvitam ātmanaḥ
 sūrya uvāca
a yadi tāta dadāsy ete vajriṇe kuṇḍale śubhe
c tvam apy enam atho brūyā vijayārthaṃ mahābala
a niyamena pradadyās tvaṃ kuṇḍale vai śatakratoḥ
c avadhyo hy asi bhūtānāṃ kuṇḍalābhyāṃ samanvitaḥ
a arjunena vināśaṃ hi tava dānavasūdanaḥ
c prārthayāno raṇe vatsa kuṇḍale te jihīrṣati
a sa tvam apy enam ārādhya sūnṛtābhiḥ punaḥ punaḥ
c abhyarthayethā deveśam amoghārthaṃ puraṃdaram
a amoghāṃ dehi me śaktim amitravinibarhiṇīm
c dāsyāmi te sahasrākṣa kuṇḍale varma cottamam
a ity evaṃ niyamena tvaṃ dadyāḥ śakrāya kuṇḍale
c tayā tvaṃ karṇa saṃgrāme haniṣyasi raṇe ripūn
a nāhatvā hi mahābāho śatrūn eti karaṃ punaḥ
c sā śaktir devarājasya śataśo 'tha sahasraśaḥ
 vaiśaṃpāyana uvāca
a evam uktvā sahasrāṃśuḥ sahasāntaradhīyata
b karṇas tu bubudhe rājan svapnānte pravyathann iva
b pratibuddhas tu rādheyaḥ svapnaṃ saṃcintya bhārata
b cakāra niścayaṃ rājañ śaktyarthaṃ vadatāṃ vara
b yadi mām indra āyāti kuṇḍalārthaṃ paraṃtapaḥ
b śaktyā tasmai pradāsyāmi kuṇḍale varma caiva ha
b sa kṛtvā prātar utthāya kāryāṇi bharatarṣabha
b brāhmaṇān vācayitvā ca yathākāryam upākramat
b vidhinā rājaśārdūla muhūrtam ajapat tataḥ
c tataḥ sūryāya japyānte karṇaḥ svapnaṃ nyavedayat
a yathādṛṣṭaṃ yathātattvaṃ yathoktam ubhayor niśi
c tat sarvam ānupūrvyeṇa śaśaṃsāsmai vṛṣas tadā
a tac chrutvā bhagavān devo bhānuḥ svarbhānusūdanaḥ
c uvāca taṃ tathety eva karṇaṃ sūryaḥ smayann iva
a tatas tattvam iti jñātvā rādheyaḥ paravīrahā
c śaktim evābhikāṅkṣan vai vāsavaṃ pratyapālayat
 janamejaya uvāca
a kiṃ tad guhyaṃ na cākhyātaṃ karṇāyehoṣṇaraśminā
c kīdṛśe kuṇḍale te ca kavacaṃ caiva kīdṛśam
a kutaś ca kavacaṃ tasya kuṇḍale caiva sattama
c etad icchāmy ahaṃ śrotuṃ tan me brūhi tapodhana
d yat tad vivasvato guhyaṃ yādṛśe kuṇḍale ca te
d ubhayaṃ tad yathā brahmaṃs tan mamācakṣva sattama
 vaiśaṃpāyana uvāca
a ayaṃ rājan bravīmy etad yat tad guhyaṃ vibhāvasoḥ
c yādṛśe kuṇḍale caiva kavacaṃ caiva yādṛśam
a kuntibhojaṃ purā rājan brāhmaṇaḥ samupasthitaḥ
c tigmatejā mahāprāṃśuḥ śmaśrudaṇḍajaṭādharaḥ
a darśanīyo 'navadyāṅgas tejasā prajvalann iva
c madhupiṅgo madhuravāk tapaḥsvādhyāyabhūṣaṇaḥ
a sa rājānaṃ kuntibhojam abravīt sumahātapāḥ
c bhikṣām icchāmy ahaṃ bhoktuṃ tava gehe vimatsara
a na me vyalīkaṃ kartavyaṃ tvayā vā tava cānugaiḥ
c evaṃ vatsyāmi te gehe yadi te rocate 'nagha
a yathākāmaṃ ca gaccheyam āgaccheyaṃ tathaiva ca
c śayyāsane ca me rājan nāparādhyeta kaś cana
a tam abravīt kuntibhojaḥ prītiyuktam idaṃ vacaḥ
c evam astu paraṃ ceti punaś cainam athābravīt
a mama kanyā mahābrahman pṛthā nāma yaśasvinī
c śīlavṛttānvitā sādhvī niyatā na ca māninī
a upasthāsyati sā tvāṃ vai pūjayānavamanya ca
c tasyāś ca śīlavṛttena tuṣṭiṃ samupayāsyasi
a evam uktvā tu taṃ vipram abhipūjya yathāvidhi
c uvāca kanyām abhyetya pṛthāṃ pṛthulalocanām
a ayaṃ vatse mahābhāgo brāhmaṇo vastum icchati
c mama gehe mayā cāsya tathety evaṃ pratiśrutam
a tvayi vatse parāśvasya brāhmaṇasyābhirādhanam
c tan me vākyaṃ na mithyā tvaṃ kartum arhasi karhi cit
a ayaṃ tapasvī bhagavān svādhyāyaniyato dvijaḥ
c yad yad brūyān mahātejās tat tad deyam amatsarāt
a brāhmaṇā hi paraṃ tejo brāhmaṇā hi paraṃ tapaḥ
c brāhmaṇānāṃ namaskāraiḥ sūryo divi virājate
a amānayan hi mānārhān vātāpiś ca mahāsuraḥ
c nihato brahmadaṇḍena tālajaṅghas tathaiva ca
a so 'yaṃ vatse mahābhāra āhitas tvayi sāṃpratam
c tvaṃ sadā niyatā kuryā brāhmaṇasyābhirādhanam
a jānāmi praṇidhānaṃ te bālyāt prabhṛti nandini
c brāhmaṇeṣv iha sarveṣu gurubandhuṣu caiva ha
a tathā preṣyeṣu sarveṣu mitrasaṃbandhimātṛṣu
c mayi caiva yathāvat tvaṃ sarvam ādṛtya vartase
a na hy atuṣṭo jano 'stīha pure cāntaḥpure ca te
c samyagvṛttyānavadyāṅgi tava bhṛtyajaneṣv api
a saṃdeṣṭavyāṃ tu manye tvāṃ dvijātiṃ kopanaṃ prati
c pṛthe bāleti kṛtvā vai sutā cāsi mameti ca
a vṛṣṇīnāṃ tvaṃ kule jātā śūrasya dayitā sutā
c dattā prītimatā mahyaṃ pitrā bālā purā svayam
a vasudevasya bhaginī sutānāṃ pravarā mama
c agryam agre pratijñāya tenāsi duhitā mama
a tādṛśe hi kule jātā kule caiva vivardhitā
c sukhāt sukham anuprāptā hradād dhradam ivāgatā
a dauṣkuleyā viśeṣeṇa kathaṃ cit pragrahaṃ gatāḥ
c bālabhāvād vikurvanti prāyaśaḥ pramadāḥ śubhe
a pṛthe rājakule janma rūpaṃ cādbhutadarśanam
c tena tenāsi saṃpannā samupetā ca bhāminī
a sā tvaṃ darpaṃ parityajya dambhaṃ mānaṃ ca bhāmini
c ārādhya varadaṃ vipraṃ śreyasā yokṣyase pṛthe
a evaṃ prāpsyasi kalyāṇi kalyāṇam anaghe dhruvam
c kopite tu dvijaśreṣṭhe kṛtsnaṃ dahyeta me kulam
 kunty uvāca
a brāhmaṇaṃ yantritā rājan upasthāsyāmi pūjayā
c yathāpratijñaṃ rājendra na ca mithyā bravīmy aham
a eṣa caiva svabhāvo me pūjayeyaṃ dvijān iti
c tava caiva priyaṃ kāryaṃ śreyaś caitat paraṃ mama
a yady evaiṣyati sāyāhne yadi prātar atho niśi
c yady ardharātre bhagavān na me kopaṃ kariṣyati
a lābho mamaiṣa rājendra yad vai pūjayatī dvijān
c ādeśe tava tiṣṭhantī hitaṃ kuryāṃ narottama
a visrabdho bhava rājendra na vyalīkaṃ dvijottamaḥ
c vasan prāpsyati te gehe satyam etad bravīmi te
a yat priyaṃ ca dvijasyāsya hitaṃ caiva tavānagha
c yatiṣyāmi tathā rājan vyetu te mānaso jvaraḥ
a brāhmaṇā hi mahābhāgāḥ pūjitāḥ pṛthivīpate
c tāraṇāya samarthāḥ syur viparīte vadhāya ca
a sāham etad vijānantī toṣayiṣye dvijottamam
c na matkṛte vyathāṃ rājan prāpsyasi dvijasattamāt
a aparādhe hi rājendra rājñām aśreyase dvijāḥ
c bhavanti cyavano yadvat sukanyāyāḥ kṛte purā
a niyamena pareṇāham upasthāsye dvijottamam
c yathā tvayā narendredaṃ bhāṣitaṃ brāhmaṇaṃ prati
d evaṃ bruvantīṃ bahuśaḥ pariṣvajya samarthya ca
d iti ceti ca kartavyaṃ rājā sarvam athādiśat
 rājovāca
a evam etat tvayā bhadre kartavyam aviśaṅkayā
c maddhitārthaṃ kulārthaṃ ca tathātmārthaṃ ca nandini
 vaiśaṃpāyana uvāca
a evam uktvā tu tāṃ kanyāṃ kuntibhojo mahāyaśāḥ
c pṛthāṃ paridadau tasmai dvijāya sutavatsalaḥ
a iyaṃ brahman mama sutā bālā sukhavivardhitā
c aparādhyeta yat kiṃ cin na tat kāryaṃ hṛdi tvayā
a dvijātayo mahābhāgā vṛddhabālatapasviṣu
c bhavanty akrodhanāḥ prāyo viruddheṣv api nityadā
a sumahaty aparādhe 'pi kṣāntiḥ kāryā dvijātibhiḥ
c yathāśakti yathotsāhaṃ pūjā grāhyā dvijottama
a tatheti brāhmaṇenokte sa rājā prītamānasaḥ
c haṃsacandrāṃśusaṃkāśaṃ gṛham asya nyavedayat
a tatrāgniśaraṇe kḷptam āsanaṃ tasya bhānumat
c āhārādi ca sarvaṃ tat tathaiva pratyavedayat
a nikṣipya rājaputrī tu tandrīṃ mānaṃ tathaiva ca
c ātasthe paramaṃ yatnaṃ brāhmaṇasyābhirādhane
a tatra sā brāhmaṇaṃ gatvā pṛthā śaucaparā satī
b paricaryāparā rājan kuṃ
read naktaṃdinam atandritā
c vidhivat paricārārhaṃ devavat paryatoṣayat
 vaiśaṃpāyana uvāca
a sā tu kanyā mahārāja brāhmaṇaṃ saṃśitavratam
c toṣayām āsa śuddhena manasā saṃśitavratā
a prātar āyāsya ity uktvā kadā cid dvijasattamaḥ
c tata āyāti rājendra sāye rātrāv atho punaḥ
a taṃ ca sarvāsu velāsu bhakṣyabhojyapratiśrayaiḥ
c pūjayām āsa sā kanyā vardhamānais tu sarvadā
a annādisamudācāraḥ śayyāsanakṛtas tathā
c divase divase tasya vardhate na tu hīyate
a nirbhartsanāpavādaiś ca tathaivāpriyayā girā
c brāhmaṇasya pṛthā rājan na cakārāpriyaṃ tadā
a vyaste kāle punaś caiti na caiti bahuśo dvijaḥ
c durlabhyam api caivānnaṃ dīyatām iti so 'bravīt
a kṛtam eva ca tat sarvaṃ pṛthā tasmai nyavedayat
c śiṣyavat putravac caiva svasṛvac ca susaṃyatā
a yathopajoṣaṃ rājendra dvijātipravarasya sā
c prītim utpādayām āsa kanyā yatnair aninditā
a tasyās tu śīlavṛttena tutoṣa dvijasattamaḥ
c avadhānena bhūyo 'sya paraṃ yatnam athākarot
a tāṃ prabhāte ca sāye ca pitā papraccha bhārata
c api tuṣyati te putri brāhmaṇaḥ paricaryayā
a taṃ sā paramam ity eva pratyuvāca yaśasvinī
c tataḥ prītim avāpāgryāṃ kuntibhojo mahāmanāḥ
a tataḥ saṃvatsare pūrṇe yadāsau japatāṃ varaḥ
c nāpaśyad duṣkṛtaṃ kiṃ cit pṛthāyāḥ sauhṛde rataḥ
a tataḥ prītamanā bhūtvā sa enāṃ brāhmaṇo 'bravīt
c prīto 'smi paramaṃ bhadre paricāreṇa te śubhe
a varān vṛṇīṣva kalyāṇi durāpān mānuṣair iha
c yais tvaṃ sīmantinīḥ sarvā yaśasābhibhaviṣyasi
 kunty uvāca
a kṛtāni mama sarvāṇi yasyā me vedavittama
c tvaṃ prasannaḥ pitā caiva kṛtaṃ vipra varair mama
 brāhmaṇa uvāca
a yadi necchasi bhadre tvaṃ varaṃ mattaḥ śucismite
c imaṃ mantraṃ gṛhāṇa tvam āhvānāya divaukasām
a yaṃ yaṃ devaṃ tvam etena mantreṇāvāhayiṣyasi
c tena tena vaśe bhadre sthātavyaṃ te bhaviṣyati
a akāmo vā sakāmo vā na sa naiṣyati te vaśam
c vibudho mantrasaṃśānto vākye bhṛtya ivānataḥ
 vaiśaṃpāyana uvāca
a na śaśāka dvitīyaṃ sā pratyākhyātum aninditā
c taṃ vai dvijātipravaraṃ tadā śāpabhayān nṛpa
a tatas tām anavadyāṅgīṃ grāhayām āsa vai dvijaḥ
c mantragrāmaṃ tadā rājann atharvaśirasi śrutam
a taṃ pradāya tu rājendra kuntibhojam uvāca ha
c uṣito 'smi sukhaṃ rājan kanyayā paritoṣitaḥ
a tava gehe suvihitaḥ sadā supratipūjitaḥ
c sādhayiṣyāmahe tāvad ity uktvāntaradhīyata
a sa tu rājā dvijaṃ dṛṣṭvā tatraivāntarhitaṃ tadā
c babhūva vismayāviṣṭaḥ pṛthāṃ ca samapūjayat
 vaiśaṃpāyana uvāca
a gate tasmin dvijaśreṣṭhe kasmiṃś cit kālaparyaye
c cintayām āsa sā kanyā mantragrāmabalābalam
a ayaṃ vai kīdṛśas tena mama datto mahātmanā
c mantragrāmo balaṃ tasya jñāsye nāticirād iva
a evaṃ saṃcintayantī sā dadarśartuṃ yadṛcchayā
c vrīḍitā sābhavad bālā kanyābhāve rajasvalā
d tato harmyatalasthā sā mahārhaśayanocitā
a athodyantaṃ sahasrāṃśuṃ pṛthā dīptaṃ dadarśa ha
b tatra baddhamanodṛṣṭir abhavat sā samudhyamā
c na tatarpa ca rūpeṇa bhānoḥ saṃdhyāgatasya sā
a tasyā dṛṣṭir abhūd divyā sāpaśyad divyadarśanam
c āmuktakavacaṃ devaṃ kuṇḍalābhyāṃ vibhūṣitam
a tasyāḥ kautūhalaṃ tv āsīn mantraṃ prati narādhipa
c āhvānam akarot sātha tasya devasya bhāminī
a prāṇān upaspṛśya tadā ājuhāva divākaram
c ājagāma tato rājaṃs tvaramāṇo divākaraḥ
a madhupiṅgo mahābāhuḥ kambugrīvo hasann iva
c aṅgadī baddhamukuṭo diśaḥ prajvālayann iva
a yogāt kṛtvā dvidhātmānam ājagāma tatāpa ca
c ābabhāṣe tataḥ kuntīṃ sāmnā paramavalgunā
a āgato 'smi vaśaṃ bhadre tava mantrabalātkṛtaḥ
c kiṃ karomy avaśo rājñi brūhi kartā tad asmi te
 kunty uvāca
a gamyatāṃ bhagavaṃs tatra yato 'si samupāgataḥ
c kautūhalāt samāhūtaḥ prasīda bhagavann iti
 sūrya uvāca
a gamiṣye 'haṃ yathā māṃ tvaṃ bravīṣi tanumadhyame
c na tu devaṃ samāhūya nyāyyaṃ preṣayituṃ vṛthā
a tavābhisaṃdhiḥ subhage sūryāt putro bhaved iti
c vīryeṇāpratimo loke kavacī kuṇḍalīti ca
a sā tvam ātmapradānaṃ vai kuruṣva gajagāmini
c utpatsyati hi putras te yathāsaṃkalpam aṅgane
a atha gacchāmy ahaṃ bhadre tvayāsaṃgamya susmite
b yadi tvaṃ vacanaṃ nādya kariṣyasi mama priyam
c śapsyāmi tvām ahaṃ kruddho brāhmaṇaṃ pitaraṃ ca te
a tvatkṛte tān pradhakṣyāmi sarvān api na saṃśayaḥ
c pitaraṃ caiva te mūḍhaṃ yo na vetti tavānayam
a tasya ca brāhmaṇasyādya yo 'sau mantram adāt tava
c śīlavṛttam avijñāya dhāsyāmi vinayaṃ param
a ete hi vibudhāḥ sarve puraṃdaramukhā divi
c tvayā pralabdhaṃ paśyanti smayanta iva bhāmini
a paśya cainān suragaṇān divyaṃ cakṣur idaṃ hi te
c pūrvam eva mayā dattaṃ dṛṣṭavaty asi yena mām
 vaiśaṃpāyana uvāca
a tato 'paśyat tridaśān rājaputrī
sarvān eva sveṣu dhiṣṇyeṣu khasthān
c prabhāsantaṃ bhānumantaṃ mahāntaṃ
yathādityaṃ rocamānaṃ tathaiva
a sā tān dṛṣṭvā vrīḍamāneva bālā
sūryaṃ devī vacanaṃ prāha bhītā
c gaccha tvaṃ vai gopate svaṃ vimānaṃ
kanyābhāvād duḥkha eṣopacāraḥ
a pitā mātā guravaś caiva ye 'nye
dehasyāsya prabhavanti pradāne
c nāhaṃ dharmaṃ lopayiṣyāmi loke
strīṇāṃ vṛttaṃ pūjyate deharakṣā
a mayā mantrabalaṃ jñātum āhūtas tvaṃ vibhāvaso
c bālyād bāleti kṛtvā tat kṣantum arhasi me vibho
 sūrya uvāca
a bāleti kṛtvānunayaṃ tavāhaṃ
dadāni nānyānunayaṃ labheta
c ātmapradānaṃ kuru kuntikanye
śāntis tavaivaṃ hi bhavec ca bhīru
a na cāpi yuktaṃ gantuṃ hi mayā mithyākṛtena vai
b asametya tvayā bhīru mantrāhūtena bhāvini
c gamiṣyāmy anavadyāṅgi loke samavahāsyatām
d gaccheyam evaṃ suśroṇi gato 'haṃ vai nirākṛtaḥ
e sarveṣāṃ vibudhānāṃ ca vaktavyaḥ syām ahaṃ śubhe
a sā tvaṃ mayā samāgaccha putraṃ lapsyasi mādṛśam
c viśiṣṭā sarvalokeṣu bhaviṣyasi ca bhāmini
 vaiśaṃpāyana uvāca
a sā tu kanyā bahuvidhaṃ bruvantī madhuraṃ vacaḥ
c anunetuṃ sahasrāṃśuṃ na śaśāka manasvinī
a na śaśāka yadā bālā pratyākhyātuṃ tamonudam
c bhītā śāpāt tato rājan dadhyau dīrgham athāntaram
a anāgasaḥ pituḥ śāpo brāhmaṇasya tathaiva ca
c mannimittaḥ kathaṃ na syāt kruddhād asmād vibhāvasoḥ
a bālenāpi satā mohād bhṛśaṃ sāpahnavāny api
c nātyāsādayitavyāni tejāṃsi ca tapāṃsi ca
a sāham adya bhṛśaṃ bhītā gṛhītā ca kare bhṛśam
c kathaṃ tv akāryaṃ kuryāṃ vai pradānaṃ hy ātmanaḥ svayam
a saivaṃ śāpaparitrastā bahu cintayatī tadā
c mohenābhiparītāṅgī smayamānā punaḥ punaḥ
a taṃ devam abravīd bhītā bandhūnāṃ rājasattama
c vrīḍāvihvalayā vācā śāpatrastā viśāṃ pate
 kunty uvāca
a pitā me dhriyate deva mātā cānye ca bāndhavāḥ
c na teṣu dhriyamāṇeṣu vidhilopo bhaved ayam
a tvayā me saṃgamo deva yadi syād vidhivarjitaḥ
c mannimittaṃ kulasyāsya loke kīrtir naśet tataḥ
a atha vā dharmam etaṃ tvaṃ manyase tapatāṃ vara
c ṛte pradānād bandhubhyas tava kāmaṃ karomy aham
a ātmapradānaṃ durdharṣa tava kṛtvā satī tv aham
c tvayi dharmo yaśaś caiva kīrtir āyuś ca dehinām
 sūrya uvāca
a na te pitā na te mātā guravo vā śucismite
c prabhavanti varārohe bhadraṃ te śṛṇu me vacaḥ
a sarvān kāmayate yasmāt kaner dhātoś ca bhāmini
c tasmāt kanyeha suśroṇi svatantrā varavarṇini
a nādharmaś caritaḥ kaś cit tvayā bhavati bhāmini
c adharmaṃ kuta evāhaṃ careyaṃ lokakāmyayā
a anāvṛtāḥ striyaḥ sarvā narāś ca varavarṇini
c svabhāva eṣa lokānāṃ vikāro 'nya iti smṛtaḥ
a sā mayā saha saṃgamya punaḥ kanyā bhaviṣyasi
c putraś ca te mahābāhur bhaviṣyati mahāyaśāḥ
 kunty uvāca
a yadi putro mama bhavet tvattaḥ sarvatamopaha
c kuṇḍalī kavacī śūro mahābāhur mahābalaḥ
d tigmaraśme mahābāho saṃgamiṣye duhāread rāsada
d astu me saṃgamo deva anena samayena te
 sūrya uvāca
a bhaviṣyati mahābāhuḥ kuṇḍalī divyavarmabhṛt
c ubhayaṃ cāmṛtamayaṃ tasya bhadre bhaviṣyati
 kunty uvāca
a yady etad amṛtād asti kuṇḍale varma cottamam
c mama putrasya yaṃ vai tvaṃ matta utpādayiṣyasi
a astu me saṃgamo deva yathoktaṃ bhagavaṃs tvayā
c tvadvīryarūpasattvaujā dharmayukto bhavet sa ca
 sūrya uvāca
a adityā kuṇḍale rājñi datte me mattakāśini
c te 'sya dāsyāmi vai bhīru varma caivedam uttamam
 pṛthovāca
a paramaṃ bhagavan deva saṃgamiṣye tvayā saha
c yadi putro bhaved evaṃ yathā vadasi gopate
 vaiśaṃpāyana uvāca
a tathety uktvā tu tāṃ kuntīm āviveśa vihaṃgamaḥ
c svarbhānuśatrur yogātmā nābhyāṃ pasparśa caiva tām
a tataḥ sā vihvalevāsīt kanyā sūryasya tejasā
c papātātha ca sā devī śayane mūḍhacetanā
 sūrya uvāca
a sādhayiṣyāmi suśroṇi putraṃ vai janayiṣyasi
c sarvaśastrabhṛtāṃ śreṣṭhaṃ kanyā caiva bhaviṣyasi
 vaiśaṃpāyana uvāca
a tataḥ sā vrīḍitā bālā tadā sūryam athābravīt
c evam astv iti rājendra prasthitaṃ bhūrivarcasam
a iti smoktā kuntirājātmajā sā
vivasvantaṃ yācamānā salajjā
c tasmin puṇye śayanīye papāta
mohāviṣṭā bhajyamānā lateva
a tāṃ tigmāṃśus tejasā mohayitvā
yogenāviṣyātmasaṃsthāṃ cakāra
c na caivaināṃ dūṣayām āsa bhānuḥ
saṃjñāṃ lebhe bhūya evātha bālā
 vaiśaṃpāyana uvāca
a tato garbhaḥ samabhavat pṛthāyāḥ pṛthivīpate
c śukle daśottare pakṣe tārāpatir ivāmbare
a sā bāndhavabhayād bālā taṃ garbhaṃ vinigūhatī
c dhārayām āsa suśroṇī na caināṃ bubudhe janaḥ
a na hi tāṃ veda nāry anyā kā cid dhātreyikām ṛte
c kanyāpuragatāṃ bālāṃ nipuṇāṃ parirakṣaṇe
a tataḥ kālena sā garbhaṃ suṣuve varavarṇinī
c kanyaiva tasya devasya prasādād amaraprabham
a tathaiva baddhakavacaṃ kanakojjvalakuṇḍalam
c haryakṣaṃ vṛṣabhaskandhaṃ yathāsya pitaraṃ tathā
a jātamātraṃ ca taṃ garbhaṃ dhātryā saṃmantrya bhāminī
b utsraṣṭukāmā taṃ garbhaṃ kārayām āsa bhārata
b mañjūṣāṃ śilpibhis tūrṇaṃ sunaddhāṃ supratiṣṭhitām
b plavair bahuvidhair baddhāṃ plavanārthaṃ jale nṛpa
b ajinair mṛdubhiś caiva saṃstīrṇaśayanāṃ tathā
c mañjūṣāyām avadadhe svāstīrṇāyāṃ samantataḥ
a madhūcchiṣṭasthitāyāṃ sā sukhāyāṃ rudatī tathā
c ślakṣṇāyāṃ supidhānāyām aśvanadyām avāsṛjat
a jānatī cāpy akartavyaṃ kanyāyā garbhadhāraṇam
c putrasnehena rājendra karuṇaṃ paryadevayat
a samutsṛjantī mañjūṣām aśvanadyās tadā jale
c uvāca rudatī kuntī yāni vākyāni tac chṛṇu
a svasti te 'stv āntarikṣebhyaḥ pārthivebhyaś ca putraka
c divyebhyaś caiva bhūtebhyas tathā toyacarāś ca ye
a śivās te santu panthāno mā ca te paripanthinaḥ
c āgamāś ca tathā putra bhavantv adrohacetasaḥ
a pātu tvāṃ varuṇo rājā salile salileśvaraḥ
c antarikṣe 'ntarikṣasthaḥ pavanaḥ sarvagas tathā
a pitā tvāṃ pātu sarvatra tapanas tapatāṃ varaḥ
c yena datto 'si me putra divyena vidhinā kila
a ādityā vasavo rudrāḥ sādhyā viśve ca devatāḥ
c marutaś ca sahendreṇa diśaś ca sadigīśvarāḥ
a rakṣantu tvāṃ surāḥ sarve sameṣu viṣameṣu ca
c vetsyāmi tvāṃ videśe 'pi kavacenopasūcitam
a dhanyas te putra janako devo bhānur vibhāvasuḥ
c yas tvāṃ drakṣyati divyena cakṣuṣā vāhinīgatam
a dhanyā sā pramadā yā tvāṃ putratve kalpayiṣyati
c yasyās tvaṃ tṛṣitaḥ putra stanaṃ pāsyasi devaja
a ko nu svapnas tayā dṛṣṭo yā tvām ādityavarcasam
c divyavarmasamāyuktaṃ divyakuṇḍalabhūṣitam
a padmāyataviśālākṣaṃ padmatāmratalojjvalam
c sulalāṭaṃ sukeśāntaṃ putratve kalpayiṣyati
a dhanyā drakṣyanti putra tvāṃ bhūmau saṃsarpamāṇakam
c avyaktakalavākyāni vadantaṃ reṇuguṇṭhitam
a dhanyā drakṣyanti putra tvāṃ punar yauvanage mukhe
c himavadvanasaṃbhūtaṃ siṃhaṃ kesariṇaṃ yathā
a evaṃ bahuvidhaṃ rājan vilapya karuṇaṃ pṛthā
c avāsṛjata mañjūṣām aśvanadyās tadā jale
a rudatī putraśokārtā niśīthe kamalekṣaṇā
c dhātryā saha pṛthā rājan putradarśanalālasā
a visarjayitvā mañjūṣāṃ saṃbodhanabhayāt pituḥ
c viveśa rājabhavanaṃ punaḥ śokāturā tataḥ
a mañjūṣā tv aśvanadyāḥ sā yayau carmaṇvatīṃ nadīm
c carmaṇvatyāś ca yamunāṃ tato gaṅgāṃ jagāma ha
a gaṅgāyāḥ sūtaviṣayaṃ campām abhyāyayau purīm
c sa mañjūṣāgato garbhas taraṅgair uhyamānakaḥ
a amṛtād utthitaṃ divyaṃ tat tu varma sakuṇḍalam
c dhārayām āsa taṃ garbhaṃ daivaṃ ca vidhinirmitam
 vaiśaṃpāyana uvāca
a etasminn eva kāle tu dhṛtarāṣṭrasya vai sakhā
c sūto 'dhiratha ity eva sadāro jāhnavīṃ yayau
a tasya bhāryābhavad rājan rūpeṇāsadṛśī bhuvi
c rādhā nāma mahābhāgā na sā putram avindata
e apatyārthe paraṃ yatnam akaroc ca viśeṣataḥ
a sā dadarśātha mañjūṣām uhyamānāṃ yadṛcchayā
c dattarakṣāpratisarām anvālabhanaśobhitām
e ūrmītaraṅgair jāhnavyāḥ samānītām upahvaram
f vivartamānāṃ bahuśaḥ punaḥ punar itas tataḥ
f tataḥ sā vāyunā rājan srotasā ca balīyasā
f upānītā yataḥ sūtaḥ sabhāryo jalam āśritaḥ
a sā tāṃ kautūhalāt prāptāṃ grāhayām āsa bhāminī
c tato nivedayām āsa sūtasyādhirathasya vai
a sa tām uddhṛtya mañjūṣām utsārya jalam antikāt
c yantrair udghāṭayām āsa so 'paśyat tatra bālakam
a taruṇādityasaṃkāśaṃ hemavarmadharaṃ tathā
c mṛṣṭakuṇḍalayuktena vadanena virājatā
d parimlānamukhaṃ bālaṃ rudantaṃ kṣudhitaṃ bhṛśam
d sa taṃ paramayā lakṣmyā dṛṣṭvā yuktaṃ varātmajam
a sa sūto bhāryayā sārdhaṃ vismayotphullalocanaḥ
c aṅkam āropya taṃ bālaṃ bhāryāṃ vacanam abravīt
a idam atyadbhutaṃ bhīru yato jāto 'smi bhāmini
c dṛṣṭavān devagarbho 'yaṃ manye 'smān samupāgataḥ
a anapatyasya putro 'yaṃ devair datto dhruvaṃ mama
c ity uktvā taṃ dadau putraṃ rādhāyai sa mahīpate
a pratijagrāha taṃ rādhā vidhivad divyarūpiṇam
c putraṃ kamalagarbhābhaṃ devagarbhaṃ śriyā vṛtam
d stanyaṃ samāsravac cāsyā daivād ity atha niścayaḥ
a pupoṣa cainaṃ vidhivad vavṛdhe sa ca vīryavān
c tataḥ prabhṛti cāpy anye prābhavann aurasāḥ sutāḥ
d nāmakarma ca cakrāte kuṇḍale tasya dṛśyate
d karṇa ity eva taṃ bālaṃ dṛṣṭvā karṇaṃ sakuṇḍalam
a vasuvarmadharaṃ dṛṣṭvā taṃ bālaṃ hemakuṇḍalam
c nāmāsya vasuṣeṇeti tataś cakrur dvijātayaḥ
a evaṃ sa sūtaputratvaṃ jagāmāmitavikramaḥ
c vasuṣeṇa iti khyāto vṛṣa ity eva ca prabhuḥ
a sa jyeṣṭhaputraḥ sūtasya vavṛdhe 'ṅgeṣu vīryavān
c cāreṇa viditaś cāsīt pṛthāyā divyavarmabhṛt
a sūtas tv adhirathaḥ putraṃ vivṛddhaṃ samaye tataḥ
c dṛṣṭvā prasthāpayām āsa puraṃ vāraṇasāhvayam
a tatropasadanaṃ cakre droṇasyeṣvastrakarmaṇi
c sakhyaṃ duryodhanenaivam agacchat sa ca vīryavān
a droṇāt kṛpāc ca rāmāc ca so 'stragrāmaṃ caturvidham
c labdhvā loke 'bhavat khyātaḥ parameṣvāsatāṃ gataḥ
a saṃdhāya dhārtarāṣṭreṇa pārthānāṃ vipriye sthitaḥ
c yoddhum āśaṃsate nityaṃ phalgunena mahātmanā
a sadā hi tasya spardhāsīd arjunena viśāṃ pate
c arjunasya ca karṇena yato dṛṣṭo babhūva saḥ
d etad guhyaṃ mahārāja sūryasyāsīn na saṃśayaḥ
d yaḥ sūryasaṃbhavaḥ karṇaḥ kuntyāṃ sūtakule tadā
a taṃ tu kuṇḍalinaṃ dṛṣṭvā varmaṇā ca samanvitam
c avadhyaṃ samare matvā paryatapyad yudhiṣṭhiraḥ
a yadā tu karṇo rājendra bhānumantaṃ divākaram
c stauti madhyaṃdine prāpte prāñjaliḥ salile sthitaḥ
a tatrainam upatiṣṭhanti brāhmaṇā dhanahetavaḥ
c nādeyaṃ tasya tatkāle kiṃ cid asti dvijātiṣu
d etasminn eva kāle tu pāṇḍavānāṃ hite rataḥ
a tam indro brāhmaṇo bhūtvā bhikṣāṃ dehīty upasthitaḥ
c svāgataṃ ceti rādheyas tam atha pratyabhāṣata
 vaiśaṃpāyana uvāca
a devarājam anuprāptaṃ brāhmaṇacchadmanā vṛṣaḥ
c dṛṣṭvā svāgatam ity āha na bubodhāsya mānasam
a hiraṇyakaṇṭhīḥ pramadā grāmān vā bahugokulān
c kiṃ dadānīti taṃ vipram uvācādhirathis tataḥ
 brāhmaṇa uvāca
a hiraṇyakaṇṭhyaḥ pramadā yac cānyat prītivardhanam
c nāhaṃ dattam ihecchāmi tadarthibhyaḥ pradīyatām
a yad etat sahajaṃ varma kuṇḍale ca tavānagha
c etad utkṛtya me dehi yadi satyavrato bhavān
a etad icchāmy ahaṃ kṣipraṃ tvayā dattaṃ paraṃtapa
c eṣa me sarvalābhānāṃ lābhaḥ paramako mataḥ
 karṇa uvāca
a avaniṃ pramadā gāś ca nirvāpaṃ bahuvārṣikam
c tat te vipra pradāsyāmi na tu varma na kuṇḍale
 vaiśaṃpāyana uvāca
a evaṃ bahuvidhair vākyair yācyamānaḥ sa tu dvijaḥ
c karṇena bharataśreṣṭha nānyaṃ varam ayācata
a sāntvitaś ca yathāśakti pūjitaś ca yathāvidhi
c naivānyaṃ sa dvijaśreṣṭhaḥ kāmayām āsa vai varam
a yadā nānyaṃ pravṛṇute varaṃ vai dvijasattamaḥ
b vināsya sahajaṃ varma kuṇḍale ca viśāṃ pate
c tadainam abravīd bhūyo rādheyaḥ prahasann iva
a sahajaṃ varma me vipra kuṇḍale cāmṛtodbhave
c tenāvadhyo 'smi lokeṣu tato naitad dadāmy aham
a viśālaṃ pṛthivīrājyaṃ kṣemaṃ nihatakaṇṭakam
c pratigṛhṇīṣva mattas tvaṃ sādhu brāhmaṇapuṃgava
a kuṇḍalābhyāṃ vimukto 'haṃ varmaṇā sahajena ca
c gamanīyo bhaviṣyāmi śatrūṇāṃ dvijasattama
a yadā nānyaṃ varaṃ vavre bhagavān pākaśāsanaḥ
c tataḥ prahasya karṇas taṃ punar ity abravīd vacaḥ
a vidito devadeveśa prāg evāsi mama prabho
c na tu nyāyyaṃ mayā dātuṃ tava śakra vṛthā varam
a tvaṃ hi deveśvaraḥ sākṣāt tvayā deyo varo mama
c anyeṣāṃ caiva bhūtānām īśvaro hy asi bhūtakṛt
a yadi dāsyāmi te deva kuṇḍale kavacaṃ tathā
c vadhyatām upayāsyāmi tvaṃ ca śakrāvahāsyatām
a tasmād vinimayaṃ kṛtvā kuṇḍale varma cottamam
c harasva śakra kāmaṃ me na dadyām aham anyathā
 śakra uvāca
a vidito 'haṃ raveḥ pūrvam āyann eva tavāntikam
c tena te sarvam ākhyātam evam etan na saṃśayaḥ
a kāmam astu tathā tāta tava karṇa yathecchasi
c varjayitvā tu me vajraṃ pravṛṇīṣva yad icchasi
 vaiśaṃpāyana uvāca
a tataḥ karṇaḥ prahṛṣṭas tu upasaṃgamya vāsavam
c amoghāṃ śaktim abhyetya vavre saṃpūrṇamānasaḥ
 karṇa uvāca
a varmaṇā kuṇḍalābhyāṃ ca śaktiṃ me dehi vāsava
c amoghāṃ śatrusaṃghānāṃ ghātanīṃ pṛtanāmukhe
 vaiśaṃpāyana uvāca
a tataḥ saṃcintya manasā muhūrtam iva vāsavaḥ
c śaktyarthaṃ pṛthivīpāla karṇaṃ vākyam athābravīt
a kuṇḍale me prayacchasva varma caiva śarīrajam
c gṛhāṇa karṇa śaktiṃ tvam anena samayena me
a amoghā hanti śataśaḥ śatrūn mama karacyutā
c punaś ca pāṇim abhyeti mama daityān vinighnataḥ
a seyaṃ tava karaṃ prāpya hatvaikaṃ ripum ūrjitam
c garjantaṃ pratapantaṃ ca mām evaiṣyati sūtaja
 karṇa uvāca
a ekam evāham icchāmi ripuṃ hantuṃ mahāhave
c garjantaṃ pratapantaṃ ca yato mama bhayaṃ bhavet
 indra uvāca
a ekaṃ haniṣyasi ripuṃ garjantaṃ balinaṃ raṇe
c tvaṃ tu yaṃ prārthayasy ekaṃ rakṣyate sa mahātmanā
a yam āhur vedavidvāṃso varāham ajitaṃ harim
c nārāyaṇam acintyaṃ ca tena kṛṣṇena rakṣyate
 karṇa uvāca
 evam etad yathāttha tvaṃ dānavānāṃ niṣūdana
 vadhiṣyāmi raṇe śatruṃ yo me sthātā puraḥsaraḥ
a evam apy astu bhagavann ekavīravadhe mama
c amoghā pravarā śaktir yena hanyāṃ pratāpinam
a utkṛtya tu pradāsyāmi kuṇḍale kavacaṃ ca te
c nikṛtteṣu ca gātreṣu na me bībhatsatā bhavet
 indra uvāca
a na te bībhatsatā karṇa bhaviṣyati kathaṃ cana
c vraṇaś cāpi na gātreṣu yas tvaṃ nānṛtam icchasi
a yādṛśas te pitur varṇas tejaś ca vadatāṃ vara
c tādṛśenaiva varṇena tvaṃ karṇa bhavitā punaḥ
a vidyamāneṣu śastreṣu yady amoghām asaṃśaye
c pramatto mokṣyase cāpi tvayy evaiṣā patiṣyati
 karṇa uvāca
a saṃśayaṃ paramaṃ prāpya vimokṣye vāsavīm imām
c yathā mām āttha śakra tvaṃ satyam etad bravīmi te
 vaiśaṃpāyana uvāca
a tataḥ śaktiṃ prajvalitāṃ pratigṛhya viśāṃ pate
c śastraṃ gṛhītvā niśitaṃ sarvagātrāṇy akṛntata
a tato devā mānavā dānavāś ca
nikṛntantaṃ karṇam ātmānam evam
c dṛṣṭvā sarve siddhasaṃghāś ca nedur
na hy asyāsīd duḥkhajo vai vikāraḥ
a tato divyā dundubhayaḥ praṇeduḥ
papātoccaiḥ puṣpavarṣaṃ ca divyam
c dṛṣṭvā karṇaṃ śastrasaṃkṛttagātraṃ
muhuś cāpi smayamānaṃ nṛvīram
a tataś chittvā kavacaṃ divyam aṅgāt
tathaivārdraṃ pradadau vāsavāya
c tathotkṛtya pradadau kuṇḍale te
vaikartanaḥ karmaṇā tena karṇaḥ
d tato devo mudito vajrapāṇir
d dṛṣṭvā karṇaṃ śastranikṛttagātram
a tataḥ śakraḥ prahasan vañcayitvā
karṇaṃ loke yaśasā yojayitvā
c kṛtaṃ kāryaṃ pāṇḍavānāṃ hi mene
tataḥ paścād divam evotpapāta
a śrutvā karṇaṃ muṣitaṃ dhārtarāṣṭrā
dīnāḥ sarve bhagnadarpā ivāsan
c tāṃ cāvasthāṃ gamitaṃ sūtaputraṃ
śrutvā pārthā jahṛṣuḥ kānanasthāḥ
 janamejaya uvāca
a kvasthā vīrāḥ pāṇḍavās te babhūvuḥ
kutaś caitac chrutavantaḥ priyaṃ te
c kiṃ vākārṣur dvādaśe 'bde vyatīte
tan me sarvaṃ bhagavān vyākarotu
 vaiśaṃpāyana uvāca
a labdhvā kṛṣṇāṃ saindhavaṃ drāvayitvā
vipraiḥ sārdhaṃ kāmyakād āśramāt te
c mārkaṇḍeyāc chrutavantaḥ purāṇaṃ
devarṣīṇāṃ caritaṃ vistareṇa
a pratyājagmuḥ sarathāḥ sānuyātrāḥ
sarvaiḥ sārdhaṃ sūdapaurogavaiś ca
c tataḥ puṇyaṃ dvaitavanaṃ nṛvīrā
nistīryograṃ vanavāsaṃ samagram
 janamejaya uvāca
a evaṃ hṛtāyāṃ kṛṣṇāyāṃ prāpya kleśam anuttamam
c pratilabhya tataḥ kṛṣṇāṃ kim akurvata pāṇḍavāḥ
 vaiśaṃpāyana uvāca
 sarve puṣpaphalāhārāḥ sarva eva mitāśanāḥ
a evaṃ hṛtāyāṃ kṛṣṇāyāṃ prāpya kleśam anuttamam
b pratilabhya tataḥ kṛṣṇāṃ yad akurvanta tac chṛṇu
c vihāya kāmyakaṃ rājā saha bhrātṛbhir acyutaḥ
a punar dvaitavanaṃ ramyam ājagāma yudhiṣṭhiraḥ
c svādumūlaphalaṃ ramyaṃ mārkaṇḍeyāśramaṃ prati
a anuguptaphalāhārāḥ sarva eva mitāśanāḥ
c nyavasan pāṇḍavās tatra kṛṣṇayā saha bhārata
a vasan dvaitavane rājā kuntīputro yudhiṣṭhiraḥ
c bhīmaseno 'rjunaś caiva mādrīputrau ca pāṇḍavau
a brāhmaṇārthe parākrāntā dharmātmāno yatavratāḥ
c kleśam ārchanta vipulaṃ sukhodarkaṃ paraṃtapāḥ
d tasmin prativasantas te yat prāpuḥ kurusattamāḥ
d vane kleśaṃ sukhodarkaṃ tat pravakṣyāmi tac chṛṇu
d araṇīsahitaṃ manthaṃ brāhmaṇasya tapasvinaḥ
d mṛgasya gharṣamāṇasya viṣāṇe samasajjata
d tad ādāya gato rājaṃs tvaramāṇo mahāmṛgaḥ
d āśramāntaritaḥ śīghraṃ plavamāno mahājavaḥ
d hriyamāṇaṃ tu taṃ dṛṣṭvā sa vipraḥ kurusattama
d tvarito 'bhyāgamat tatra agnihotraparīpsayā
d teṣāṃ ca vasatāṃ tatra pāṇḍavānāṃ mahāratham
a ajātaśatrum āsīnaṃ bhrātṛbhiḥ sahitaṃ vane
b ājagāma vane rājan durvāsāḥ kopano dvijaḥ
b duryodhanapreritaś cāpyaparāhṇe bubhukṣitaḥ
b draupadyā sahite bhukte dharmarāje yudhiṣṭhire
b tadā cintāparītātmā dharmasūnur janārdanam
b cintayām āsa bhagavān ājagāma tvarānvitaḥ
b gate durvāsasi tadā gaṅgāyāṃ snapanāya ca
b śākapatraṃ tadā rājan bubhuje madhusūdanaḥ
b tṛptāṃ trilokīm ity uvāca kāruṇyād bhaktavatsalaḥ
b durvāsās tuṣṭim āpanno hṛṣṭas tasmai śivaṃ dadau
b mārkaṇḍeyāśramāsīnaṃ dharmarājaṃ yudhiṣṭhiram
c āgamya brāhmaṇas tūrṇaṃ saṃtapta idam abravīt
a araṇīsahitaṃ mahyaṃ samāsaktaṃ vanaspatau
c mṛgasya gharṣamāṇasya viṣāṇe samasajjata
a tad ādāya gato rājaṃs tvaramāṇo mahāmṛgaḥ
c āśramāt tvaritaḥ śīghraṃ plavamāno mahājavaḥ
a tasya gatvā padaṃ śīghram āsādya ca mahāmṛgam
c agnihotraṃ na lupyeta tadānayata pāṇḍavāḥ
a brāhmaṇasya vacaḥ śrutvā saṃtapto 'tha yudhiṣṭhiraḥ
c dhanur ādāya kaunteyaḥ prādravad bhrātṛbhiḥ saha
a sannaddhā dhanvinaḥ sarve prādravan narapuṃgavāḥ
c brāhmaṇārthe yatantas te śīghram anvagaman mṛgam
a karṇinālīkanārācān utsṛjanto mahārathāḥ
c nāvidhyan pāṇḍavās tatra paśyanto mṛgam antikāt
a teṣāṃ prayatamānānāṃ nādṛśyata mahāmṛgaḥ
c apaśyanto mṛgaṃ śrāntā duḥkhaṃ prāptā manasvinaḥ
a śītalacchāyam āsādya nyagrodhaṃ gahane vane
c kṣutpipāsāparītāṅgāḥ pāṇḍavāḥ samupāviśan
a teṣāṃ samupaviṣṭānāṃ nakulo duḥkhitas tadā
c abravīd bhrātaraṃ jyeṣṭham amarṣāt kurusattama
a nāsmin kule jātu mamajja dharmo
na cālasyād arthalopo babhūva
c anuttarāḥ sarvabhūteṣu bhūyaḥ
saṃprāptāḥ smaḥ saṃśayaṃ kena rājan
 yudhiṣṭhira uvāca
a nāpadām asti maryādā na nimittaṃ na kāraṇam
c dharmas tu vibhajaty atra ubhayoḥ puṇyapāpayoḥ
 bhīma uvāca
a prātikāmy anayat kṛṣṇāṃ sabhāyāṃ preṣyavat tadā
c na mayā nihatas tatra tena prāptāḥ sma saṃśayam
 arjuna uvāca
a vācas tīkṣṇāsthibhedinyaḥ sūtaputreṇa bhāṣitāḥ
c atitīkṣṇā mayā kṣāntās tena prāptāḥ sma saṃśayam
d nakula uvāca
d dhārtarāṣṭrāḥ kutsayanto yan me na nihatās tadā
d dyūtakāle mahārāja tenemām āpadaṃ gatāḥ
 sahadeva uvāca
a śakunis tvāṃ yadājaiṣīd akṣadyūtena bhārata
c sa mayā na hatas tatra tena prāptāḥ sma saṃśayam
 vaiśaṃpāyana uvāca
a tato yudhiṣṭhiro rājā nakulaṃ vākyam abravīt
c āruhya vṛkṣaṃ mādreya nirīkṣasva diśo daśa
a pānīyam antike paśya vṛkṣān vāpy udakāśrayān
c ime hi bhrātaraḥ śrāntās tava tāta pipāsitāḥ
a nakulas tu tathety uktvā śīghram āruhya pādapam
a   bhrātur jyeṣṭhasya śāsanāt
a tata utthāya matimān
c abravīd bhrātaraṃ jyeṣṭham abhivīkṣya samantataḥ
a paśyāmi bahulān rājan vṛkṣān udakasaṃśrayān
c sārasānāṃ ca nirhrādam atrodakam asaṃśayam
a tato 'bravīt satyadhṛtiḥ kuntīputro yudhiṣṭhiraḥ
c gaccha saumya tataḥ śīghraṃ tūrṇaṃ pānīyam ānaya
a nakulas tu tathety uktvā bhrātur jyeṣṭhasya śāsanāt
c prādravad yatra pānīyaṃ śīghraṃ caivānvapadyata
a sa dṛṣṭvā vimalaṃ toyaṃ sārasaiḥ parivāritam
c pātukāmas tato vācam antarikṣāt sa śuśruve
a mā tāta sāhasaṃ kārṣīr mama pūrvaparigrahaḥ
c praśnān uktvā tu mādreya tataḥ piba harasva ca
a anādṛtya tu tad vākyaṃ nakulaḥ supipāsitaḥ
c apibac chītalaṃ toyaṃ pītvā ca nipapāta ha
a cirāyamāṇe nakule kuntīputro yudhiṣṭhiraḥ
c abravīd bhrātaraṃ vīraṃ sahadevam ariṃdamam
a bhrātā cirāyate tāta sahadeva tavāgrajaḥ
c taṃ caivānaya sodaryaṃ pānīyaṃ ca tvam ānaya
a sahadevas tathety uktvā tāṃ diśaṃ pratyapadyata
c dadarśa ca hataṃ bhūmau bhrātaraṃ nakulaṃ tadā
a bhrātṛśokābhisaṃtaptas tṛṣayā ca prapīḍitaḥ
c abhidudrāva pānīyaṃ tato vāg abhyabhāṣata
a mā tāta sāhasaṃ kārṣīr mama pūrvaparigrahaḥ
c praśnān uktvā yathākāmaṃ tataḥ piba harasva ca
a anādṛtya tu tad vākyaṃ sahadevaḥ pipāsitaḥ
c apibac chītalaṃ toyaṃ pītvā ca nipapāta ha
a athābravīt sa vijayaṃ kuntīputro yudhiṣṭhiraḥ
c bhrātarau te ciragatau bībhatso śatrukarśana
e tau caivānaya bhadraṃ te pānīyaṃ ca tvam ānaya
f tvaṃ hi nas tāta sarveṣāṃ duḥkhitānām apāśrayaḥ
a evam ukto guḍākeśaḥ pragṛhya saśaraṃ dhanuḥ
c āmuktakhaḍgo medhāvī tat saraḥ pratyapadyata
a yataḥ puruṣaśārdūlau pānīyaharaṇe gatau
c tau dadarśa hatau tatra bhrātarau śvetavāhanaḥ
d vigatāsū naravyāghrau śayānau vasudhātale
a prasuptāv iva tau dṛṣṭvā narasiṃhaḥ suduḥkhitaḥ
c dhanur udyamya kaunteyo vyalokayata tad vanam
a nāpaśyat tatra kiṃ cit sa bhūtaṃ tasmin mahāvane
c savyasācī tataḥ śrāntaḥ pānīyaṃ so 'bhyadhāvata
a abhidhāvaṃs tato vācam antarikṣāt sa śuśruve
c kim āsīd asi pānīyaṃ naitac chakyaṃ balāt tvayā
a kaunteya yadi vai praśnān mayoktān pratipatsyase
c tataḥ pāsyasi pānīyaṃ hariṣyasi ca bhārata
a vāritas tv abravīt pārtho dṛśyamāno nivāraya
c yāvad bāṇair vinirbhinnaḥ punar naivaṃ vadiṣyasi
a evam uktvā tataḥ pārthaḥ śarair astrānumantritaiḥ
c vavarṣa tāṃ diśaṃ kṛtsnāṃ śabdavedhaṃ ca darśayan
a karṇinālīkanārācān utsṛjan bharatarṣabha
c anekair iṣusaṃghātair antarikṣaṃ vavarṣa ha
d so 'py adṛśyāya bhūtāya nabhasy āmitatejase
d utsasarja mahābāhur bāṇajālaṃ dhanaṃjayaḥ
d tatas tān iṣusaṃghātān gāṇḍīvadhanuṣaś cyutān
d meghān kṛtvā jahāsoccais tad adbhutam ivābhavat
 yakṣa uvāca
a kiṃ vighātena te pārtha praśnān uktvā tataḥ piba
c anuktvā tu tataḥ praśnān pītvaiva na bhaviṣyasi
d evam uktas tataḥ pārthaḥ savyasācī dhanaṃjayaḥ
 vaiśaṃpāyana uvāca
a sa tv amoghān iṣūn muktvā tṛṣṇayābhiprapīḍitaḥ
c avijñāyaiva tān praśnān pītvaiva nipapāta ha
a athābravīd bhīmasenaṃ kuntīputro yudhiṣṭhiraḥ
c nakulaḥ sahadevaś ca bībhatsuś cāparājitaḥ
a ciraṃ gatās toyahetor na cāgacchanti bhārata
c tāṃś caivānaya bhadraṃ te pānīyaṃ ca tvam ānaya
a bhīmasenas tathety uktvā tāṃ diśaṃ pratyapadyata
c yatra te puruṣavyāghrā bhrātaro 'sya nipātitāḥ
a tān dṛṣṭvā duḥkhito bhīmas tṛṣayā ca prapīḍitaḥ
c amanyata mahābāhuḥ karma tad yakṣarakṣasām
e sa cintayām āsa tadā yoddhavyaṃ dhruvam adya me
a pāsyāmi tāvat pānīyam iti pārtho vṛkodaraḥ
c tato 'bhyadhāvat pānīyaṃ pipāsuḥ puruṣarṣabhaḥ
d vāg uvācātha suspaṣṭam adṛśyā pāṇḍunandanam
 yakṣa uvāca
a mā tāta sāhasaṃ kārṣīr mama pūrvaparigrahaḥ
c praśnān uktvā tu kaunteya tataḥ piba harasva ca
 vaiśaṃpāyana uvāca
a evam uktas tato bhīmo yakṣeṇāmitatejasā
c avijñāyaiva tān praśnān pītvaiva nipapāta ha
d tataḥ kuntīsuto rājā dharmaputro yudhiṣṭhiraḥ
d tataś ciragatān bhrātṝn atha jñātuṃ yudhiṣṭhiraḥ
d cirāyamānān bahuśaḥ punaḥ punar uvāca ha
d mādreyau kiṃ cirāyete gāṇḍīvī kiṃ cirāyate
d mahābaladharas tatra kiṃ nu bhīmaś cirāyate
d gacchāmy eṣāṃ padaṃ draṣṭum iti kṛtvā yudhiṣṭhiraḥ
a tataḥ kuntīsuto rājā vicintya puruṣarṣabhaḥ
b vaiśaṃpāyana uvāca
b ātmanātmānam etac ca cintayann idam abravīt
b tataś ciragatān bhrātṝn atha rājā yudhiṣṭhiraḥ
b cirāyamāṇān bahuśaḥ punaḥ punar uvāca ha
b kiṃ svid vanam idaṃ draṣṭuṃ kiṃ svid dṛṣṭo mṛgo bhavet
b prāhasan vā mahābhūtaṃ śaptās tenātha te 'patan
b na paśyanty atha vā vīrāḥ pānīyaṃ yatra te gatāḥ
b anviṣadbhir vane toyaṃ kālo 'yam iti pātitaḥ
b kiṃ nu tat kāraṇaṃ yena nāyānti puruṣarṣabhāḥ
b gacchāmy eṣāṃ padaṃ draṣṭum iti kṛtvā yudhiṣṭhiraḥ
b vaiśaṃpāyana uvāca
b evamādīni vākyāni vimṛṣan nṛpasattamaḥ
c samutthāya mahābāhur dahyamānena cetasā
a apetajananirghoṣaṃ praviveśa mahāvanam
c rurubhiś ca varāhaiś ca pakṣibhiś ca niṣevitam
a nīlabhāsvaravarṇaiś ca pādapair upaśobhitam
c bhramarair upagītaṃ ca pakṣibhiś ca mahāyaśāḥ
d mṛduśāḍvalasaṃkīrṇaṃ bhūmibhāgaṃ manoharam
a sa gacchan kānane tasmin hemajālapariṣkṛtam
c dadarśa tat saraḥ śrīmān viśvakarmakṛtaṃ yathā
a upetaṃ nalinījālaiḥ sindhuvāraiś ca vetasaiḥ
c ketakaiḥ karavīraiś ca pippalaiś caiva saṃvṛtam
d tato dharmasutaḥ śrīmān bhrātṛdarśanalālasaḥ
e śramārtas tad upāgamya saro dṛṣṭvātha vismitaḥ
 vaiśaṃpāyana uvāca
a sa dadarśa hatān bhrātṝṃl lokapālān iva cyutān
c yugānte samanuprāpte śakrapratimagauravān
a viprakīrṇadhanurbāṇaṃ dṛṣṭvā nihatam arjunam
c bhīmasenaṃ yamau cobhau nirviceṣṭān gatāyuṣaḥ
a sa dīrgham uṣṇaṃ niḥśvasya śokabāṣpapariplutaḥ
b tān dṛṣṭvā patitān bhrātṝn sarvāṃś cintāsamanvitaḥ
b dharmaputro mahābāhur vilalāpa suvistaram
b nanu tvayā mahābāho pratijñātaṃ vṛkodara
b suyodhanasya bhetsyāmi gadayā sakthinī raṇe
b vyarthaṃ tad adya me sarvaṃ tvayi vīre nipātite
b mahātmani mahābāho kurūṇāṃ kīrtivardhane
b manuṣyasaṃbhavā vāco vidharmiṇyaḥ pratiśrutāḥ
b bhavatāṃ divyavācas tu tā bhavantu kathaṃ mṛṣā
b devāś cāpi yadāvocan sūtake tvāṃ dhanaṃjaya
b sahasrākṣād anavaraḥ kunti putras taveti vai
b uttare pāriyātre ca jagbur bhūtāni sarvaśaḥ
b vipranaṣṭāṃ śriyaṃ caiṣām āhartā punar añjasā
b nāsya jetā raṇe kaś cid ajetā naiṣa kasya cit
b so 'yaṃ mṛtyuvaśaṃ yātaḥ kathaṃ jiṣṇur mahābalaḥ
b ayaṃ mamāśāṃ saṃhatya śete bhūmau dhanaṃjayaḥ
b āśritya yaṃ vayaṃ nāthaṃ duḥkhāny etāni sehima
b raṇe 'pramattau vīrau ca sadā śatrunibarhaṇau
b kathaṃ ripuvaśaṃ yātau kuntīputrau mahābalau
b yau sarvāstrāpratihatau bhīmasenadhanaṃjayau
b aśmasāramayaṃ nūnaṃ hṛdayaṃ mama durhṛdaḥ
b yamau yad etau dṛṣṭvādya patitau nāvadīryate
b śāstrajñā deśakālajñās tapoyuktāḥ kriyānvitāḥ
b akṛtvā sadṛśaṃ karma kiṃ śedhvaṃ puruṣarṣabhāḥ
b avikṣataśarīrāś cāpy apramṛṣṭaśarāsanāḥ
b asaṃjñā bhuvi saṃgamya kiṃ śedhvam aparājitāḥ
b sānūn ivādreḥ saṃsuptān dṛṣṭvā bhrātṝn mahāmatiḥ
b sukhaṃ prasuptān prasvinnaḥ khinnaḥ kaṣṭāṃ daśāṃ gataḥ
b evam evedam ity uktvā dharmātmā sa nareśvaraḥ
b śokasāgaramadhyastho dadhyau kāraṇam ākulaḥ
b itikartavyatāṃ ceti deśakālavibhāgavit
b nābhipede mahābāhuś cintayāno mahāmatiḥ
b atha saṃstabhya dharmātmā tadātmānaṃ tapaḥsutaḥ
b evaṃ vilapya bahudhā dharmaputro yudhiṣṭhiraḥ
c buddhyā vicintayām āsa vīrāḥ kena nipātitāḥ
a naiṣāṃ śastraprahāro 'sti padaṃ nehāsti kasya cit
c bhūtaṃ mahad idaṃ manye bhrātaro yena me hatāḥ
e ekāgraṃ cintayiṣyāmi pītvā vetsyāmi vā jalam
f bhrātṝṇāṃ vyasanaṃ ghoraṃ samam eva mahātmanām
a syāt tu duryodhanenedam upāṃśuvihitaṃ kṛtam
c gāndhārarājaracitaṃ satataṃ jihmabuddhinā
a yasya kāryam akāryaṃ vā samam eva bhavaty uta
c kas tasya viśvased vīro durmater akṛtātmanaḥ
a atha vā puruṣair gūḍhaiḥ prayogo 'yaṃ durātmanaḥ
c bhaved iti mahābāhur bahudhā samacintayat
d ācāryaṃ kiṃ nu vakṣyāmi kṛpaṃ bhīṣmam ahaṃ nu kim
d viduraṃ kiṃ nu vakṣyāmi bṛhaspatisamaṃ naye
d ambāṃ ca kiṃ nu vakṣyāmi sadā duḥkhasya bhāginīm
d dṛṣṭvā māṃ bhrātṛbhir hīnaṃ pṛcchantīṃ putragṛddhinīm
d yadā tvaṃ bhrātṛbhiḥ sarvaiḥ śakratulyaparākramaiḥ
d sārdhaṃ vanaṃ gato vīraiḥ katham ekas tvam āgataḥ
a tasyāsīn na viṣeṇedam udakaṃ dūṣitaṃ yathā
b mṛtānām api caiteṣāṃ vikṛtaṃ naiva jāyate
c mukhavarṇāḥ prasannā me bhrātṝṇām ity acintayat
a ekaikaśaś caughabalān imān puruṣasattamān
c ko 'nyaḥ pratisamāseta kālāntakayamād ṛte
a etenādhyavasāyena tat toyam avagāḍhavān
c gāhamānaś ca tat toyam antarikṣāt sa śuśruve
 yakṣa uvāca
a ahaṃ bakaḥ śaivalamatsyabhakṣo
mayā nītāḥ pretavaśaṃ tavānujāḥ
c tvaṃ pañcamo bhavitā rājaputra
na cet praśnān pṛcchato vyākaroṣi
a mā tāta sāhasaṃ kārṣīr mama pūrvaparigrahaḥ
c praśnān uktvā tu kaunteya tataḥ piba harasva ca
 yudhiṣṭhira uvāca
a rudrāṇāṃ vā vasūnāṃ vā marutāṃ vā pradhānabhāk
c pṛcchāmi ko bhavān devo naitac chakuninā kṛtam
a himavān pāriyātraś ca vindhyo malaya eva ca
c catvāraḥ parvatāḥ kena pātitā bhuvi tejasā
a atīva te mahat karma kṛtaṃ balavatāṃ vara
b vinighnatā maheṣvāsāṃś caturo 'pi mamānujān
c yan na devā na gandharvā nāsurā na ca rākṣasāḥ
e viṣaheran mahāyuddhe kṛtaṃ te tan mahādbhutam
a na te jānāmi yat kāryaṃ nābhijānāmi kāṅkṣitam
c kautūhalaṃ mahaj jātaṃ sādhvasaṃ cāgataṃ mama
a yenāsmy udvignahṛdayaḥ samutpannaśirojvaraḥ
c pṛcchāmi bhagavaṃs tasmāt ko bhavān iha tiṣṭhati
 yakṣa uvāca
a yakṣo 'ham asmi bhadraṃ te nāsmi pakṣī jalecaraḥ
c mayaite nihatāḥ sarve bhrātaras te mahaujasaḥ
 vaiśaṃpāyana uvāca
a tatas tām aśivāṃ śrutvā vācaṃ sa paruṣākṣarām
c yakṣasya bruvato rājann upakramya tadā sthitaḥ
d tato rājann apākramya tasmād deśād avasthitaḥ
a virūpākṣaṃ mahākāyaṃ yakṣaṃ tālasamucchrayam
c jvalanārkapratīkāśam adhṛṣyaṃ parvatopamam
a setum āśritya tiṣṭhantaṃ dadarśa bharatarṣabhaḥ
c meghagambhīrayā vācā tarjayantaṃ mahābalam
d uvāca yakṣaḥ kaunteyaṃ bhrātṛśokābhipīḍitam
 yakṣa uvāca
a ime te bhrātaro rājan vāryamāṇā mayāsakṛt
c balāt toyaṃ jihīrṣantas tato vai sūditā mayā
a na peyam udakaṃ rājan prāṇān iha parīpsatā
c pārtha mā sāhasaṃ kārṣīr mama pūrvaparigrahaḥ
e praśnān uktvā tu kaunteya tataḥ piba harasva ca
 yudhiṣṭhira uvāca
a naivāhaṃ kāmaye yakṣa tava pūrvaparigraham
c kāmaṃ naitat praśaṃsanti santo hi puruṣāḥ sadā
a yadātmanā svam ātmānaṃ praśaṃset puruṣaḥ prabho
c yathāprajñaṃ tu te praśnān prativakṣyāmi pṛccha mām
 yakṣa uvāca
a kiṃ svid ādityam unnayati ke ca tasyābhitaś carāḥ
c kaś cainam astaṃ nayati kasmiṃś ca pratitiṣṭhati
 yudhiṣṭhira uvāca
a brahmādityam unnayati devās tasyābhitaś carāḥ
c dharmaś cāstaṃ nayati ca satye ca pratitiṣṭhati
 yakṣa uvāca
a kena svic chrotriyo bhavati kena svid vindate mahat
c kena dvitīyavān bhavati rājan kena ca buddhimān
 yudhiṣṭhira uvāca
a śrutena śrotriyo bhavati tapasā vindate mahat
c dhṛtyā dvitīyavān bhavati buddhimān vṛddhasevayā
 yakṣa uvāca
a kiṃ brāhmaṇānāṃ devatvaṃ kaś ca dharmaḥ satām iva
c kaś caiṣāṃ mānuṣo bhāvaḥ kim eṣām asatām iva
 yudhiṣṭhira uvāca
a svādhyāya eṣāṃ devatvaṃ tapa eṣāṃ satām iva
c maraṇaṃ mānuṣo bhāvaḥ parivādo 'satām iva
 yakṣa uvāca
a kiṃ kṣatriyāṇāṃ devatvaṃ kaś ca dharmaḥ satām iva
c kaś caiṣāṃ mānuṣo bhāvaḥ kim eṣām asatām iva
 yudhiṣṭhira uvāca
a iṣvastram eṣāṃ devatvaṃ yajña eṣāṃ satām iva
c bhayaṃ vai mānuṣo bhāvaḥ parityāgo 'satām iva
 yakṣa uvāca
a kim ekaṃ yajñiyaṃ sāma kim ekaṃ yajñiyaṃ yajuḥ
c kā caikā vṛścate yajñaṃ kāṃ yajño nātivartate
 yudhiṣṭhira uvāca
a prāṇo vai yajñiyaṃ sāma mano vai yajñiyaṃ yajuḥ
c vāg ekā vṛścate yajñaṃ tāṃ yajño nātivartate
 yakṣa uvāca
a kiṃ svid āpatatāṃ śreṣṭhaṃ kiṃ svin nipatatāṃ varam
c kiṃ svit pratiṣṭhamānānāṃ kiṃ svit pravadatāṃ varam
 yudhiṣṭhira uvāca
a varṣam āpatatāṃ śreṣṭhaṃ bījaṃ nipatatāṃ varam
c gāvaḥ pratiṣṭhamānānāṃ putraḥ pravadatāṃ varaḥ
 yakṣa uvāca
a indriyārthān anubhavan buddhimāṃl lokapūjitaḥ
c saṃmataḥ sarvabhūtānām ucchvasan ko na jīvati
 yudhiṣṭhira uvāca
a devatātithibhṛtyānāṃ pitṝṇām ātmanaś ca yaḥ
c na nirvapati pañcānām ucchvasan na sa jīvati
 yakṣa uvāca
a kiṃ svid gurutaraṃ bhūmeḥ kiṃ svid uccataraṃ ca khāt
c kiṃ svic chīghrataraṃ vāyoḥ kiṃ svid bahutaraṃ nṛṇām
 yudhiṣṭhira uvāca
a mātā gurutarā bhūmeḥ pitā uccataraś ca khāt
c manaḥ śīghrataraṃ vāyoś cintā bahutarī nṛṇām
 yakṣa uvāca
a kiṃ svit suptaṃ na nimiṣati kiṃ svij jātaṃ na copati
c kasya svid dhṛdayaṃ nāsti kiṃ svid vegena vardhate
 yudhiṣṭhira uvāca
a matsyaḥ supto na nimiṣaty aṇḍaṃ jātaṃ na copati
c aśmano hṛdayaṃ nāsti nadī vegena vardhate
 yakṣa uvāca
a kiṃ svit pravasato mitraṃ kiṃ svin mitraṃ gṛhe sataḥ
c āturasya ca kiṃ mitraṃ kiṃ svin mitraṃ mariṣyataḥ
 yudhiṣṭhira uvāca
a sārthaḥ pravasato mitraṃ bhāryā mitraṃ gṛhe sataḥ
c āturasya bhiṣaṅ mitraṃ dānaṃ mitraṃ mariṣyataḥ
d yakṣa uvāca
d ko 'tithiḥ sarvabhūtānāṃ kiṃ svid dharmaṃ sanātanam
d amṛtaṃ kiṃ svid rājendra kiṃ svit sarvam idaṃ jagat
d yudhiṣṭhira uvāca
d atithiḥ sarvabhūtānām agniḥ somo gavāmṛtam
d sanātano 'mṛto dharmo vāyuḥ sarvam idaṃ jagat
 yakṣa uvāca
a kiṃ svid eko vicarati jātaḥ ko jāyate punaḥ
c kiṃ svid dhimasya bhaiṣajyaṃ kiṃ svid āvapanaṃ mahat
 yudhiṣṭhira uvāca
a sūrya eko vicarati candramā jāyate punaḥ
c agnir himasya bhaiṣajyaṃ bhūmir āvapanaṃ mahat
 yakṣa uvāca
a kiṃ svid ekapadaṃ dharmyaṃ kiṃ svid ekapadaṃ yaśaḥ
c kiṃ svid ekapadaṃ svargyaṃ kiṃ svid ekapadaṃ sukham
 yudhiṣṭhira uvāca
a dākṣyam ekapadaṃ dharmyaṃ dānam ekapadaṃ yaśaḥ
c satyam ekapadaṃ svargyaṃ śīlam ekapadaṃ sukham
 yakṣa uvāca
a kiṃ svid ātmā manuṣyasya kiṃ svid daivakṛtaḥ sakhā
c upajīvanaṃ kiṃ svid asya kiṃ svid asya parāyaṇam
 yudhiṣṭhira uvāca
a putra ātmā manuṣyasya bhāryā daivakṛtaḥ sakhā
c upajīvanaṃ ca parjanyo dānam asya parāyaṇam
 yakṣa uvāca
a dhanyānām uttamaṃ kiṃ svid dhanānāṃ kiṃ svid uttamam
c lābhānām uttamaṃ kiṃ svit kiṃ sukhānāṃ tathottamam
 yudhiṣṭhira uvāca
a dhanyānām uttamaṃ dākṣyaṃ dhanānām uttamaṃ śrutam
c lābhānāṃ śreṣṭham ārogyaṃ sukhānāṃ tuṣṭir uttamā
 yakṣa uvāca
a kaś ca dharmaḥ paro loke kaś ca dharmaḥ sadāphalaḥ
c kiṃ niyamya na śocanti kaiś ca saṃdhir na jīryate
 yudhiṣṭhira uvāca
a ānṛśaṃsyaṃ paro dharmas trayīdharmaḥ sadāphalaḥ
c mano yamya na śocanti sadbhiḥ saṃdhir na jīryate
 yakṣa uvāca
a kiṃ nu hitvā priyo bhavati kiṃ nu hitvā na śocati
c kiṃ nu hitvārthavān bhavati kiṃ nu hitvā sukhī bhavet
 yudhiṣṭhira uvāca
a mānaṃ hitvā priyo bhavati krodhaṃ hitvā na śocati
c kāmaṃ hitvārthavān bhavati lobhaṃ hitvā sukhī bhavet
d yakṣa uvāca
d kimarthaṃ brāhmaṇe dānaṃ kimarthaṃ naṭanartake
d kimarthaṃ caiva bhṛtyeṣu kimarthaṃ caiva rājasu
d yudhiṣṭhira uvāca
d dharmārthaṃ brāhmaṇe dānaṃ yaśorthaṃ naṭanartake
d bhṛtyeṣu bharaṇārthaṃ vai bhayārthaṃ caiva rājasu
d yakṣa uvāca
d kena svid āvṛto lokaḥ kena svin na prakāśate
d kena tyajati mitrāṇi kena svargaṃ na gacchati
d yudhiṣṭhira uvāca
d ajñānenāvṛto lokas tamasā na prakāśate
d lobhāt tyajati mitrāṇi saṅgāt svargaṃ na gacchati
 yakṣa uvāca
a mṛtaḥ kathaṃ syāt puruṣaḥ kathaṃ rāṣṭraṃ mṛtaṃ bhavet
c śrāddhaṃ mṛtaṃ kathaṃ ca syāt kathaṃ yajño mṛto bhavet
 yudhiṣṭhira uvāca
a mṛto daridraḥ puruṣo mṛtaṃ rāṣṭram arājakam
c mṛtam aśrotriyaṃ śrāddhaṃ mṛto yajñas tv adakṣiṇaḥ
 yakṣa uvāca
a kā dik kim udakaṃ proktaṃ kim annaṃ pārtha kiṃ viṣam
c śrāddhasya kālam ākhyāhi tataḥ piba harasva ca
 yudhiṣṭhira uvāca
a santo dig jalam ākāśaṃ gaur annaṃ prārthanā viṣam
c śrāddhasya brāhmaṇaḥ kālaḥ kathaṃ vā yakṣa manyase
d yakṣa uvāca
d tapaḥ kiṃlakṣaṇaṃ proktaṃ ko damaś ca prakīrtitaḥ
d yudhiṣṭhira uvāca
d kṣamā ca kā parā proktā kā ca hrīḥ parikīrtitā
d tapaḥ svadharmavartitvaṃ manaso damanaṃ damaḥ
d kṣamā dvaṃdvasahiṣṇutvaṃ hrīr akāryanivartanam
d yakṣa uvāca
d kiṃ jñānaṃ procyate rājan kaḥ śamaś ca prakīrtitaḥ
d yudhiṣṭhira uvāca
d dayā ca kā parā proktā kiṃ cārjavam udāhṛtam
d jñānaṃ tattvārthasaṃbodhaḥ śamaś cittapraśāntatā
d yakṣa uvāca
d dayā sarvasukhaiṣitvam ārjavaṃ samacittatā
d kaḥ śatrur durjayaḥ puṃsāṃ kaś ca vyādhir anantakaḥ
d kīdṛśaś ca smṛtaḥ sādhur asādhuḥ kīdṛśaḥ smṛtaḥ
d yudhiṣṭhira uvāca
d krodhaḥ sudurjayaḥ śatrur lobho vyādhir anantakaḥ
d yakṣa uvāca
d sarvabhūtahitaḥ sādhur asādhur nirdayaḥ smṛtaḥ
d ko mohaḥ procyate rājan kaś ca mānaḥ prakīrtitaḥ
d yudhiṣṭhira uvāca
d kim ālasyaṃ ca vijñeyaṃ kaś ca śokaḥ prakīrtitaḥ
d moho hi dharmamūḍhatvaṃ mānas tv ātmābhimānitā
d dharmaniṣkriyatālasyaṃ śokas tv ajñānam ucyate
d yakṣa uvāca
d kiṃ sthairyam ṛṣibhiḥ proktaṃ kiṃ ca dhairyam udāhṛtam
d yudhiṣṭhira uvāca
d snānaṃ ca kiṃ paraṃ proktaṃ dānaṃ ca kim ihocyate
d svadharme sthiratā sthairyaṃ dhairyam indriyanigrahaḥ
d yakṣa uvāca
d snānaṃ manomalatyāgo dānaṃ vai bhūtarakṣaṇam
d kaḥ paṇḍitaḥ pumāñ jñeyo nāstikaḥ kaś ca ucyate
d ko mūrkhaḥ kaś ca kāmaḥ syāt ko matsara iti smṛtaḥ
d yudhiṣṭhira uvāca
d dharmajñaḥ paṇḍito jñeyo nāstiko mūrkha ucyate
d yakṣa uvāca
d kāmaḥ saṃsārahetuś ca hṛttāpo matsaraḥ smṛtaḥ
d ko 'haṃkāra iti proktaḥ kaś ca dambhaḥ prakīrtitaḥ
d yudhiṣṭhira uvāca
d kiṃ tad daivaṃ paraṃ proktaṃ kiṃ tat paiśunyam ucyate
d mahājñānam ahaṃkāro dambho dharmadhvajocchrayaḥ
d daivaṃ dānaphalaṃ proktaṃ paiśunyaṃ paradūṣaṇam
d yakṣa uvāca
d dharmaś cārthaś ca kāmaś ca parasparavirodhinaḥ
d yudhiṣṭhira uvāca
d eṣāṃ nityaviruddhānāṃ katham ekatra saṃgamaḥ
d yadā dharmaś ca bhāryā ca parasparavaśānugau
d yakṣa uvāca
d tadā dharmārthakāmānāṃ trayāṇām api saṃgamaḥ
d akṣayo narakaḥ kena prāpyate bharatarṣabha
d etan me pṛcchataḥ praśnaṃ tac chīghraṃ vaktum arhasi
d yudhiṣṭhira uvāca
d brāhmaṇaṃ svayam āhūya yācamānam akiṃcanam
d paścān nāstīti yo brūyāt so 'kṣayaṃ narakaṃ vrajet
d vedeṣu dharmaśāstreṣu mithyā yo vai dvijātiṣu
d deveṣu pitṛdharmeṣu so 'kṣayaṃ narakaṃ vrajet
d vidyamāne dhane lobhād dānabhogavivarjitaḥ
d yakṣa uvāca
d paścān nāstīti yo brūyāt so 'kṣayaṃ narakaṃ vrajet
d rājan kulena vṛttena svādhyāyena śrutena vā
d yudhiṣṭhira uvāca
d brāhmaṇyaṃ kena bhavati prabrūhy etat suniścitam
d śṛṇu yakṣa kulaṃ tāta na svādhyāyo na ca śrutam
d kāraṇaṃ hi dvijatve ca vṛttam eva na saṃśayaḥ
d vṛttaṃ yatnena saṃrakṣyaṃ brāhmaṇena viśeṣataḥ
d akṣīṇavṛtto na kṣīṇo vṛttatas tu hato hataḥ
d paṭhakāḥ pāṭhakāś caiva ye cānye śāstracintakāḥ
d sarve vyasanino mūrkhā yaḥ kriyāvān sa paṇḍitaḥ
d caturvedo 'pi durvṛttaḥ sa śūdrād atiricyate
d yakṣa uvāca
d yo 'gnihotraparo dāntaḥ sa brāhmaṇa iti smṛtaḥ
d priyavacanavādī kiṃ labhate
d vimṛśitakāryakaraḥ kiṃ labhate
d bahumitrakaraḥ kiṃ labhate
d yudhiṣṭhira uvāca
d dharme rataḥ kiṃ labhate kathaya
d priyavacanavādī priyo bhavati
d vimṛśitakāryakaro 'dhikaṃ jayati
d bahumitrakaraḥ sukhaṃ vasate
d yakṣa uvāca
d yaś ca dharmarataḥ sa gatiṃ labhate
d ko modate kim āścaryaṃ kaḥ panthāḥ kā ca vārtikā
d yudhiṣṭhira uvāca
d vada me caturaḥ praśnān mṛtā jīvantu bāndhavāḥ
d pañcame 'hani ṣaṣṭhe vā śākaṃ pacati sve gṛhe
d anṛṇī cāpravāsī ca sa vāricara modate
d ahany ahani bhūtāni gacchantīha yamālayam
d śeṣāḥ sthāvaram icchanti kim āścaryam ataḥ param
d tarko 'pratiṣṭhaḥ śrutayo vibhinnā
d naiko ṛṣir yasya mataṃ pramāṇam
d dharmasya tattvaṃ nihitaṃ guhāyāṃ
d mahājano yena gataḥ sa panthāḥ
d asmin mahāmohamaye kaṭāhe
d sūryāgninā rātridivendhanena
d māsartudarvīparighaṭṭanena
d bhūtāni kālaḥ pacatīti vārtā
 yakṣa uvāca
a vyākhyātā me tvayā praśnā yāthātathyaṃ paraṃtapa
c puruṣaṃ tv idānīm ākhyāhi yaś ca sarvadhanī naraḥ
 yudhiṣṭhira uvāca
a divaṃ spṛśati bhūmiṃ ca śabdaḥ puṇyasya karmaṇaḥ
c yāvat sa śabdo bhavati tāvat puruṣa ucyate
a tulye priyāpriye yasya sukhaduḥkhe tathaiva ca
b samatvaṃ yasya sarveṣu sa vai puruṣa ucyate
b bhūtabhavyabhaviṣyeṣu niḥspṛhaḥ śāntamānasaḥ
c atītānāgate cobhe sa vai sarvadhanī naraḥ
 yakṣa uvāca
a vyākhyātaḥ puruṣo rājan yaś ca sarvadhanī naraḥ
c tasmāt tavaiko bhrātṝṇāṃ yam icchasi sa jīvatu
 yudhiṣṭhira uvāca
a śyāmo ya eṣa raktākṣo bṛhacchāla ivodgataḥ
c vyūḍhorasko mahābāhur nakulo yakṣa jīvatu
 yakṣa uvāca
a priyas te bhīmaseno 'yam arjuno vaḥ parāyaṇam
c sa kasmān nakulaṃ rājan sāpatnaṃ jīvam icchasi
a yasya nāgasahasreṇa daśasaṃkhyena vai balam
c tulyaṃ taṃ bhīmam utsṛjya nakulaṃ jīvam icchasi
a tathainaṃ manujāḥ prāhur bhīmasenaṃ priyaṃ tava
c atha kenānubhāvena sāpatnaṃ jīvam icchasi
a yasya bāhubalaṃ sarve pāṇḍavāḥ samupāśritāḥ
c arjunaṃ tam apāhāya nakulaṃ jīvam icchasi
 yudhiṣṭhira uvāca
 dharma eva hato hanti dharmo rakṣati rakṣitaḥ
 tasmād dharmaṃ na tyajāmi mā no dharmo hato vadhīt
a ānṛśaṃsyaṃ paro dharmaḥ paramārthāc ca me matam
c ānṛśaṃsyaṃ cikīrṣāmi nakulo yakṣa jīvatu
a dharmaśīlaḥ sadā rājā iti māṃ mānavā viduḥ
c svadharmān na caliṣyāmi nakulo yakṣa jīvatu
d kuntī caiva tu mādrī ca dve bhārye tu pitur mama
d ubhe saputre syātāṃ vai iti me dhīyate matiḥ
a yathā kuntī tathā mādrī viśeṣo nāsti me tayoḥ
c mātṛbhyāṃ samam icchāmi nakulo yakṣa jīvatu
 yakṣa uvāca
a yasya te 'rthāc ca kāmāc ca ānṛśaṃsyaṃ paraṃ matam
c tasmāt te bhrātaraḥ sarve jīvantu bharatarṣabha
 vaiśaṃpāyana uvāca
a tatas te yakṣavacanād udatiṣṭhanta pāṇḍavāḥ
c kṣutpipāse ca sarveṣāṃ kṣaṇe tasmin vyagacchatām
 yudhiṣṭhira uvāca
a sarasy ekena pādena tiṣṭhantam aparājitam
c pṛcchāmi ko bhavān devo na me yakṣo mato bhavān
a vasūnāṃ vā bhavān eko rudrāṇām atha vā bhavān
c atha vā marutāṃ śreṣṭho vajrī vā tridaśeśvaraḥ
a mama hi bhrātara ime sahasraśatayodhinaḥ
c na taṃ yogaṃ prapaśyāmi yena syur vinipātitāḥ
a sukhaṃ prativibuddhānām indriyāṇy upalakṣaye
c sa bhavān suhṛd asmākam atha vā naḥ pitā bhavān
 yakṣa uvāca
a ahaṃ te janakas tāta dharmo mṛduparākrama
c tvāṃ didṛkṣur anuprāpto viddhi māṃ bharatarṣabha
a yaśaḥ satyaṃ damaḥ śaucam ārjavaṃ hrīr acāpalam
c dānaṃ tapo brahmacaryam ity etās tanavo mama
a ahiṃsā samatā śāntis tapaḥ śaucam amatsaraḥ
c dvārāṇy etāni me viddhi priyo hy asi sadā mama
a diṣṭyā pañcasu rakto 'si diṣṭyā te ṣaṭpadī jitā
c dve pūrve madhyame dve ca dve cānte sāṃparāyike
a dharmo 'ham asmi bhadraṃ te jijñāsus tvām ihāgataḥ
c ānṛśaṃsyena tuṣṭo 'smi varaṃ dāsyāmi te 'nagha
d kāmakrodhau tu prathamau lobhamohau tu madhyamau
d ante bhayaviṣādau ca eṣā sā ṣaṭpadī smṛtā
a varaṃ vṛṇīṣva rājendra dātā hy asmi tavānagha
c ye hi me puruṣā bhaktā na teṣām asti durgatiḥ
 yudhiṣṭhira uvāca
a araṇīsahitaṃ yasya mṛga ādāya gacchati
c tasyāgnayo na lupyeran prathamo 'stu varo mama
 dharma uvāca
a araṇīsahitaṃ tasya brāhmaṇasya hṛtaṃ mayā
c mṛgaveṣeṇa kaunteya jijñāsārthaṃ tava prabho
 vaiśaṃpāyana uvāca
a dadānīty eva bhagavān uttaraṃ pratyapadyata
c anyaṃ varaya bhadraṃ te varaṃ tvam amaropama
 yudhiṣṭhira uvāca
a varṣāṇi dvādaśāraṇye trayodaśam upasthitam
c tatra no nābhijānīyur vasato manujāḥ kva cit
 vaiśaṃpāyana uvāca
a dadānīty eva bhagavān uttaraṃ pratyapadyata
c bhūyaś cāśvāsayām āsa kaunteyaṃ satyavikramam
a yady api svena rūpeṇa cariṣyatha mahīm imām
c na vo vijñāsyate kaś cit triṣu lokeṣu bhārata
a varṣaṃ trayodaśaṃ cedaṃ matprasādāt kurūdvahāḥ
c virāṭanagare gūḍhā avijñātāś cariṣyatha
a yad vaḥ saṃkalpitaṃ rūpaṃ manasā yasya yādṛśam
c tādṛśaṃ tādṛśaṃ sarve chandato dhārayiṣyatha
a araṇīsahitaṃ cedaṃ brāhmaṇāya prayacchata
c jijñāsārthaṃ mayā hy etad āhṛtaṃ mṛgarūpiṇā
d pravṛṇīṣvāparaṃ saumya varam iṣṭaṃ dadāni te
d na tṛpyāmi naraśreṣṭha prayacchan vai varāṃs tava
a tṛtīyaṃ gṛhyatāṃ putra varam apratimaṃ mahat
c tvaṃ hi matprabhavo rājan viduraś ca mamāṃśabhāk
 yudhiṣṭhira uvāca
a devadevo mayā dṛṣṭo bhavān sākṣāt sanātanaḥ
c yaṃ dadāsi varaṃ tuṣṭas taṃ grahīṣyāmy ahaṃ pitaḥ
a jayeyaṃ lobhamohau ca krodhaṃ cāhaṃ sadā vibho
c dāne tapasi satye ca mano me satataṃ bhavet
 dharma uvāca
a upapanno guṇaiḥ sarvaiḥ svabhāvenāsi pāṇḍava
c bhavān dharmaḥ punaś caiva yathoktaṃ te bhaviṣyati
 vaiśaṃpāyana uvāca
a ity uktvāntardadhe dharmo bhagavāṃl lokabhāvanaḥ
c sametāḥ pāṇḍavāś caiva sukhasuptā manasvinaḥ
a abhyetya cāśramaṃ vīrāḥ sarva eva gataklamāḥ
c āraṇeyaṃ dadus tasmai brāhmaṇāya tapasvine
a idaṃ samutthānasamāgamaṃ mahat
pituś ca putrasya ca kīrtivardhanam
c paṭhan naraḥ syād vijitendriyo vaśī
saputrapautraḥ śatavarṣabhāg bhavet
a na cāpy adharme na suhṛdvibhedane
parasvahāre paradāramarśane
c kadaryabhāve na ramen manaḥ sadā
nṛṇāṃ sadākhyānam idaṃ vijānatām
 vaiśaṃpāyana uvāca
a dharmeṇa te 'bhyanujñātāḥ pāṇḍavāḥ satyavikramāḥ
c ajñātavāsaṃ vatsyantaś channā varṣaṃ trayodaśam
e upopaviśya vidvāṃsaḥ sahitāḥ saṃśitavratāḥ
a ye tadbhaktā vasanti sma vanavāse tapasvinaḥ
c tān abruvan mahātmānaḥ śiṣṭāḥ prāñjalayas tadā
e abhyanujñāpayiṣyantas taṃ nivāsaṃ dhṛtavratāḥ
a viditaṃ bhavatāṃ sarvaṃ dhārtarāṣṭrair yathā vayam
c chadmanā hṛtarājyāś ca niḥsvāś ca bahuśaḥ kṛtāḥ
a uṣitāś ca vane kṛcchraṃ yatra dvādaśa vatsarān
c ajñātavāsasamayaṃ śeṣaṃ varṣaṃ trayodaśam
e tad vatsyāmo vayaṃ channās tad anujñātum arhatha
a suyodhanaś ca duṣṭātmā karṇaś ca sahasaubalaḥ
c jānanto viṣamaṃ kuryur asmāsv atyantavairiṇaḥ
e yuktācārāś ca yuktāś ca paurasya svajanasya ca
f durātmanāṃ hi kas teṣāṃ viśvāsaṃ gantum arhati
a api nas tad bhaved bhūyo yad vayaṃ brāhmaṇaiḥ saha
c samastāḥ sveṣu rāṣṭreṣu svarājyasthā bhavemahi
a ity uktvā duḥkhaśokārtaḥ śucir dharmasutas tadā
c saṃmūrchito 'bhavad rājā sāśrukaṇṭho yudhiṣṭhiraḥ
a tam athāśvāsayan sarve brāhmaṇā bhrātṛbhiḥ saha
c atha dhaumyo 'bravīd vākyaṃ mahārthaṃ nṛpatiṃ tadā
a rājan vidvān bhavān dāntaḥ satyasaṃdho jitendriyaḥ
c naivaṃvidhāḥ pramuhyanti narāḥ kasyāṃ cid āpadi
a devair apy āpadaḥ prāptāś channaiś ca bahuśas tathā
c tatra tatra sapatnānāṃ nigrahārthaṃ mahātmabhiḥ
a indreṇa niṣadhān prāpya giriprasthāśrame tadā
c channenoṣya kṛtaṃ karma dviṣatāṃ balanigrahe
a viṣṇunāśvaśiraḥ prāpya tathādityāṃ nivatsyatā
c garbhe vadhārthaṃ daityānām ajñātenoṣitaṃ ciram
a prāpya vāmanarūpeṇa pracchannaṃ brahmarūpiṇā
c baler yathā hṛtaṃ rājyaṃ vikramais tac ca te śrutam
a aurveṇa vasatā channam ūrau brahmarṣiṇā tadā
c yatkṛtaṃ tāta lokeṣu tac ca sarvaṃ śrutaṃ tvayā
a pracchannaṃ cāpi dharmajña hariṇā vṛtranigrahe
c vajraṃ praviśya śakrasya yatkṛtaṃ tac ca te śrutam
a hutāśanena yac cāpaḥ praviśya channam āsatā
c vibudhānāṃ kṛtaṃ karma tac ca sarvaṃ śrutaṃ tvayā
a evaṃ vivasvatā tāta channenottamatejasā
c nirdagdhāḥ śatravaḥ sarve vasatā bhuvi sarvaśaḥ
a viṣṇunā vasatā cāpi gṛhe daśarathasya vai
c daśagrīvo hataś channaṃ saṃyuge bhīmakarmaṇā
a evam ete mahātmānaḥ pracchannās tatra tatra ha
c ajayañ śātravān yuddhe tathā tvam api jeṣyasi
a tathā dhaumyena dharmajño vākyaiḥ saṃparitoṣitaḥ
c śāstrabuddhyā svabuddhyā ca na cacāla yudhiṣṭhiraḥ
a athābravīn mahābāhur bhīmaseno mahābalaḥ
c rājānaṃ balināṃ śreṣṭho girā saṃpariharṣayan
a avekṣayā mahārāja tava gāṇḍīvadhanvanā
c dharmānugatayā buddhyā na kiṃ cit sāhasaṃ kṛtam
a sahadevo mayā nityaṃ nakulaś ca nivāritau
c śaktau vidhvaṃsane teṣāṃ śatrughnau bhīmavikramau
a na vayaṃ tat prahāsyāmo yasmin yokṣyati no bhavān
c bhavān vidhattāṃ tat sarvaṃ kṣipraṃ jeṣyāmahe parān
a ity ukte bhīmasenena brāhmaṇāḥ paramāśiṣaḥ
c prayujyāpṛcchya bharatān yathāsvān svān yayur gṛhān
a sarve vedavido mukhyā yatayo munayas tathā
c āśīr uktvā yathānyāyaṃ punar darśanakāṅkṣiṇaḥ
a saha dhaumyena vidvāṃsas tathā te pañca pāṇḍavāḥ
c utthāya prayayur vīrāḥ kṛṣṇām ādāya bhārata
a krośamātram atikramya tasmād deśān nimittataḥ
c śvobhūte manujavyāghrāś channavāsārtham udyatāḥ
a pṛthakśāstravidaḥ sarve sarve mantraviśāradāḥ
c saṃdhivigrahakālajñā mantrāya samupāviśan
