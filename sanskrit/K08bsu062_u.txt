Guṇakāraṇḍavyūha sūtra
 śrītriratna bhajanānuśaṃsāvadānam
om namaḥ śrīratnatrayāyaḥ namaḥ sarvabuddhabodhisattvebhyaḥ 
yaṃ śrīghano mahābuddhaḥ sarvalokādhipo jinaḥ 
taṃ nāthaṃ śaraṇaṃ gatvā vakṣye lokeśasatkathām 
yā śrī bhagavatī devī sarvadharmādhipeśvarī 
tasyā bhaktiprasādena vakṣyāmi bodhisādhanam 
yena saṃpālitaṃ sarvaṃ traidhātukamidaṃ jagat 
tasya lokeśvarasyāhaṃ vakṣye sarvārthasādhanam 
tadyathābhūnmahāsattvo jinaśrīrāja ātmavit 
triratnaśaraṇaṃ gatvā yatirarhan jinātmajaḥ 
ekasmin samaye so 'rhad bodhimaṇḍe jināśrame 
bodhicaryāvratam dhṛtvā jagaddhitve samāśrayat 
tadā tatra mahābhijño jayaśrīryatirātmavit 
saddharmaṃ samupādeṣṭuṃ sabhāsane samāśrayat 
taṃ dṛṣṭvā śrāvakāḥ sarve bhikṣavo brahmacāriṇaḥ 
tatsaddharmāmṛtaṃ pātumupetya samupāśrayan 
tathānye bodhisattvāśca saṃbodhivratasādhinaḥ 
subhāṣitāmṛtaṃ pātuṃ tatsabhāṃ samupāśrayan 
bhikṣuṇyaścelakāścaivamupāsakā upāsikāḥ 
vratino 'pi mahāsattvāḥ sambuddhabhakticārikāḥ 
Gkv 
brāhmaṇāḥ kṣatriyāścāpi rājāno mantriṇo janāḥ 
amātyāḥ śreṣṭhinaḥ paurāḥ sārthavāhā mahājanāḥ 
tathā jānapadā grāmyāḥ pārvatikāśca nairgamāḥ 
tathānye daiśikā lokāḥ saddharmaguṇavāṃchinaḥ 
sarve te samupāgatya tamarhantaṃ jayaśriyam 
yathākramaṃ samabhyarcya praṇatvā samupāśritāḥ 
tatsaddharmāmṛtaṃ pātuṃ kṛtāṃjalipuṭā mudā 
śāstāraṃ taṃ samālokya parivṛtya niṣedire 
tadā so 'rhanmahāsattvo bodhisattvo jinātmajaḥ 
jinaśrīrājannālokya sarvāṃllokān sabhāśrītān 
triratnaguṇamāhātmyaṃ śrotuṃ samabhilāṣiṇaḥ 
samutthāyāsanāttasya jayaśriyaḥ puro 'grataḥ 
udvahannuttarāsaṃgaṃ jānubhūmitalāśritaḥ 
pādābjaṃ sāṃjalirnatvā prārthayadevamādarāt 
bhadanta śrotumichāmi triratnotpattisatkathām 
tadbhagavān samupādiśya sambodhayatu māṃ guro 
iti saṃprārthite tena jinaśrīguṇasaṃbhṛtā 
jayaśrīḥ sumatiḥ śāstā sabhā vīkṣyaivamādiśat 
sādhu śṛṇu samādhāya jinaśrīrāja sanmate 
triratnasya samutpattisatkathāguṇavistaram 
yathā me guruṇādiṣṭaṃ jinakalpena yoginā 
upaguptena lokānāṃ hitārthe vakṣyate mayā 
tadyathābhūnmahārājaścakravartīṃ narādhipaḥ 
aśoko nāma rājendraḥ sarvalokahitārthabhṛt 
ekadā sa mahārājaḥ saddharmaguṇalālasaḥ 
triratnaguṇamāhātmyaṃ śrotumaicchajjagaddhite 
tataḥ sa bhūpatī rājā samantrijanapaurikaḥ 
pūjopahāramādāya sa saṃvādya mahotsavaiḥ 
Gkv 
vihāre kukkuṭārāme prayayau saṃpramoditaḥ 
tataḥ prāptaḥ sa rājendra praviśya saṃprasāditaḥ 
upaguptaṃ mahābhijñaṃ saṃdadarśa sasāṃghikam 
tamarhantaṃ samālokya natvā sa sāṃjalirmudā 
sahasā samupāgatya yathāvidhi samarcayet 
tataḥ pradakṣiṇīkṛtvā pravatvā caraṇāmbuje 
sāṃjalistasya saddharma śrotuṃ puraḥ samāśrayat 
tataḥ sarve 'pi logakāśca yathākramamupāgatāḥ 
tamarhantaṃ yatiṃ natvā parivṛtya samāśrayan 
tadāśokaḥ sa rājendro dṛṣṭvā sabhāśritān janān 
utthāya svāsanācchāstuḥ purataḥ samupāśritaḥ 
udvahannuttarāsaṃgaṃ jānubhyāṃ bhuvi saṃsthitaḥ 
sāṃjalistaṃ yatiṃ natvā prārthayedevamādarāt 
bhadanta śrotumichāmi triratnotpattisatkathām 
kiṃ triratnamiti khyātam tatsamādeṣṭumarhasi 
iti saṃprārthite rājñā so 'rhan jinātmajaḥ sudhīḥ 
upagupto narendraṃ taṃ samālokyaivamādiśat 
sādhu śṛṇu mahārāja samādhāya jagaddhite 
yathā me guruṇādiṣṭaṃ tathā te vakṣyate mayā 
tadyathādisamudbhūto dharmadhātusvarupakaḥ 
paṃcabuddhāṃśasaṃjāto jagadīśastathāgataḥ 
mahābuddho jagannātho jagacchāstā maheśvaraḥ 
dharmarājo munīndro 'rhanvairocanasamādhidhṛk 
sarvajñaḥ sadguṇādhāraḥ sarvavidyādhipo jinaḥ 
samantabhadrarupāṃgaḥ sugataḥ śrīsukhākaraḥ 
ṣaḍabhijño mahāvīro vajrasattvavināyakaḥ 
māradarpatamohantā saṃbodhijñānabhāskaraḥ 
eṣa sa bhagavāṃlloke buddharatna iti smṛtaḥ 
Gkv 
ye caitaccharaṇaṃ gatvā boddhisattvā jagaddhite 
bodhicaryāvrataṃ dhṛtvā caranto bhadracārikān 
jitvā māragaṇān sarvānarhanto nirmalāśayāḥ 
samyaksaṃbodhimāsādya saṃbuddhapadamāgatāḥ 
te 'pi sarve jagannāthāstathāgatā munīśvarāḥ 
bhagavanto mahābhijñā buddharatnā iti smṛtāḥ 
yā śrī bhagavatī devī prajñā sarvaguṇāśrayā 
jananī sarvabuddhānāṃ saṃbodhijñānabhāskarī 
māradarpatamohantrī saddharmaguṇadāyinī 
sarvavidyādharī lakṣmī sarvasattvaśubhaṃkarī 
eṣaḥ saddharmasambhartā dharmaratna iti smṛtaḥ 
ye cānye 'pi mahāyānasūtrādayaḥ subhāṣitāḥ 
deśitāḥ sugataiste 'pi dharmaratna iti smṛtaḥ 
yaśca saddharmasaṃbhirtā bodhisattvo jagatprabhuḥ 
mahāsattvo jagannāthaḥ sarvadharmādhipeśvaraḥ 
duṣṭakleśatamohantā saṃbodhigiṇabhāskaraḥ 
viśvarupo mahābhijñaḥ sarvasattvahitārthabhṛt 
sarvalokādhipaḥ śrīmān dharmarājo jinātmajaḥ 
eṣa lokeśvaraḥ śāstā saṃgharatna iti smṛtaḥ 
ye cānye 'pi mahāsattvā bodhisattvā jitendriyāḥ 
arhanto nirmalātmānaḥ saṃbodhijñānasādhinaḥ 
bhadracaryāsamācārāścaturbrahmavihāriṇaḥ 
saṃbuddhasāṃghikāste 'pi saṃgharatnāḥ smṛtā jinaiḥ 
ye teṣāṃ śaraṇaṃ gatvā bhaktiśraddhāsamāhitāḥ 
bhajanti sarvadā nityaṃ smṛtvāpi ca divāniśam 
te bhavanti mahāsattvā bodhisattvā guṇākarāḥ 
sacchrīsaṃpatsamāpannāḥ sarvasattvahitotsavāḥ 
bodhicaryāvrataṃ dṛtvā kṛtvā loke śubhaṃ sadā 
sukhānyeva sadāa bhuktvāa prānte yāanti sukhāvatīm 
Gkv 
ityevaṃ saṃgharatnasya bhajanaṃ puṇyamuttamam 
matvā taccharaṇaṃ gatvā bhajantyetadguṇārthinaḥ 
etatpuṇyaviśuddhātmā kadāpyeti na durgatim 
sarvadā sadgatiṣveva jāto dharmādhipo bhavet 
ye cāpi dharmaratnasya pragatvā śaraṇaṃ sadā 
bhajanti śraddhayā bhaktyā śrutvāpyetatsubhāṣitam 
te 'pi santo mahāsattvā bodhisattvā guṇāśrayāḥ 
saṃbodhiśrīsukhādhārāḥ sarvasattvaśubhāratāḥ 
saṃbodhicārikāṃ dhṛtvā kṛtvā sattvahitaṃ sadā 
satsukhānyeva bhuktvānte saṃyānti sugatālayam 
ityevaṃ dharmaratnasya bhajanārthaṃ varaṃ vṛṣam 
vijñāya śaraṇaṃ gatvā bhajantvetacchubhārthinaḥ 
etaddharmaviśuddhātmā durgatiṃ naiva yāti saḥ 
sadgatiṣveva saṃjāto prāonte yāti jinālayam 
iti vijñāya ye martyāḥ saddharmasukhavāṃchinaḥ 
triratnaśaraṇaṃ gatvā bhajantu te sadā bhave 
etatpuṇyānubhāvena pariśuddhāśayā narāḥ 
saṃbodhicittamāsādya caranti bodhisaṃvaram 
bodhicaryāṃ carantaste pūrya pāramitāḥ kramāt 
caturmārān vinirjitya niḥkleśā vimalāśayāḥ 
arhantaṃ prāpya saṃbodhiṃ saṃbuddhapadamāpnuyuḥ 
iti vijñāya yo martyaḥ saṃbuddhapadamicchati 
sa ādau śaraṇaṃ gatvā sadguroḥ samupāśrayet 
ārādhya sadguruṃ bhaktyā santoṣya saṃprasādayan 
tadupadeśamāsādya tīrtha snātvā vrataṃ caret 
vratānāṃ poṣadhaṃ śreṣṭhaṃ samākhyātaṃ munīśvaraiḥ 
etatpuṇyānubhāvena saṃprāpnoti bodhimuttamām 
atītā api saṃbuddhā etatpuṇyānubhāvataḥ 
jitvā mārān samāsādya saṃbodhimabhavan jināḥ 
Gkv 
ye caitarhi sthitāḥ sarve te 'pyetatpuṇyabhāvataḥ 
arhantaṃ prāpya saṃbodhiṃ bhavanti sugatāḥ khalu 
ye cāpyanāgatāḥ sarve bodhisattvā vratopamāḥ 
te 'pyetatpuṇyapākena bhaviṣyanti munīśvarāḥ 
evamanyetatpuṇyapākena bhaviṣyanti munīśvarāḥ 
evamanye 'pi sattvāśca ye ye 'pyetadvrataṃcarāḥ 
te te sarve mahāsattvā bhaveyurbodhibhāginaḥ 
śrīmantaḥ sadguṇādhārā niḥkleśā vijitendriyāḥ 
sarvasattvahitodyuktāścaturbrahmavihāriṇaḥ 
durgatiṃ te na gacchanti kadāpi hi bhavālaye 
sadāpi sadgatāveva saṃjātāḥ satsukhānvitāḥ 
bodhisattvāḥ sudhīmantaḥsaddharmaguṇasādhinaḥ 
krameṇa bodhisaṃbhāraṃ pūrayitvā samāhitāḥ 
trividhāṃ bodhimāsādha nirvṛtipadamāpnuyuḥ 
iti vijñāna ye martyā nirvṛtipadakāṃkṣiṇaḥ 
te etad vratamādhāya saṃcaranto yathāvithi 
etatpuṇyaviśuddhā hi naiva gacchanti durgatim 
sadā sadgatisaṃjātāḥ prānte yayuḥ sunirvṛtim 
evaṃ me guruṇādiṣṭaṃ munīndraideśitaṃ yathā 
tathāhaṃ te mayā rājan gaditaṃ saṃpradhyatām 
tvamapyevaṃ sadā rājan durgatiṃ na yadīcchasi 
sadā sadgatisaṃjāto nirvṛtiṃ hi yadīcchasi 
carasvaitadvrataṃ rājan poṣadhākhyaṃ yathāvidhi 
etatpuṇyaviśuddhātmā nūnaṃ yāyāḥ sunirvṛtim 
iti tenārhatā śāyā samādiṣṭaṃ niśamya saḥ 
aśoko nṛpatī rājā tadvrataṃ dhartumaicchata 
tataḥ sa nṛpatī rājā kṛtāṃjalirupāśritaḥ 
upaguptaṃ tamarhantaṃ natvaivaṃ prārthayanmudā 
bhavante bhavatādiṣṭaṃ śrutvā me rocate manaḥ 
tathāhaṃ saṃcariṣyedaṃ poṣadhaṃ vratamuttamam 
Gkv 
tadvidhānaṃ samākhyāhi tatphalaṃ ca viśeṣataḥ 
triratnabhajanotpannaṃ puṇyafalaṃ ca vistaram 
iti saṃprārthite rājñā sa śāstārhanyatiḥ sudhiḥ 
aśokaṃ taṃ mahārājaṃ samālokyaivamādiśat 
sādhu śṛṇu mahārāja yadicchasi samāhitaḥ 
yathā me guruṇākhyātaṃ tathā te saṃpravakṣyate 
tadyāthāyaṃ prasannātmā vrataṃ caritumicchati 
sa ādau prātarutthāya tīrtha snātvā yathāvidhi 
śuddhakyāvṛtaḥ śuddhacitto brahmavihārikaḥ 
aṣṭāṃgavidhisaṃyuktaṃ poṣadhaṃ vratamādadhat 
śrīmadamopāśasya lokeśvarasya maṇḍalam 
sagaṇaṃ vartayedraṃgaiḥ paṃcabhiḥ pariśobhitam 
yathāvidhi pratiṣṭhāpya śuciśīlaḥ samāhitaḥ 
tathaiva madyamāṃsādyā rasunādyā vivarjayet 
ādau guruṃ samabhyarcya yathāvidhi praṇāmayet 
tatayiratnamabhyarcya praṇameccharaṇaṃ gataḥ 
tataścāmoghapāśākhyaṃ lokeśvaraṃ jagatprabhum 
nidhyāya manasāvāhya datvā pādyārghamādarāt 
saṃsthāpya maṇḍale tatra sagaṇaṃ saṃpramoditaḥ 
yathāvithi samārādhya śraddhābhaktisamanvitaḥ 
dhūpairgandhaiḥ supuṣpaiśca dīpaiḥ paṃcāmṛtāśanaiḥ 
sarvairdravyaiḥ saratnaiśca samabhyarcyābhitoṣayet 
japastotrādibhiḥ stutvā kṛtvā naikapradakṣiṇām 
aṣṭāṃgaiḥ sāṃjalirnatvā prārthayedbhadrasaṃvaram 
tataśca sāṃjaliḥ sthitvā kuryāt svapāpadeśanām 
puṇyānumodanāṃ cāpi suciraṃ cāpi saṃsthitim 
evaṃ sa suprasannātmā saṃprārthya bodhisaṃvaram 
tataḥ kṣamārthanāṃ kṛtvā tanmaṇḍalaṃ visarjayet 
Gkv 
tato 'hneḥ tṛtīye yāme paṃcāmṛtādibhojanam 
nirāmiṣaṃ yathākāmaṃ bhuktvā caret samāhitaḥ 
evaṃ tadvratasaṃpūrṇaṃ kṛtvā saṃpālayan mudā 
sarvasattvahitaṃ kṛtvā caretsaṃbodhimānasaḥ 
eatatpuṇyaviśuddhātmā niḥkleśaḥ sa jitendriyaḥ 
bodhisattvo mahāsattvaḥ svaparātmahitārthabhṛt 
śrīmān sadguṇasaṃvāso bodhicaryāvrataṃ dadhat 
sadā sadgatisaṃjāto bhuktvā bhoyaṃ yathepsitam 
trividhāṃ bodhimāsādya prānte yāyāt sunirvṛtim 
evamevadvratodbhūtaṃ puṇyafalaṃ mahattaram 
pramātuṃ śakyate naiva sarvairapi munīśvaraiḥ 
tatpūjākṛtapuṇyānāṃ viśeṣaṃ phalamucyate 
tacchṛṇuṣva mahārāja samādhāya sucetasā 
ye puṇyakāmā manujāyiratnaṃ samīkṣya harṣāccharaṇaṃ prayānti 
te dharmaraktāḥ śubhalakṣmīmantaḥ sambodhicaryābhiratā bhavanti 
paṃcāmṛtaiḥ paṃcasugandhitoyairye snāpayanti pramudā triratnam 
mandākinīdivyasugandhitoye snātvā sukhaṃ te divi saṃramante 
ye ca triratneṣu sugandhidhūpaṃ pradhupayanti pratimodayantaḥ 
te śuddhacitāḥ śucigandhitāṃgā ratnopamāḥ śrīīguṇitā bhavanti 
ye paṃcagandhairanupayanti triratnadehe pariśuddhacittāḥ 
te ratnavantaḥ kṣitipādhirājā bhavanti sarvārthahitārthakāmāḥ 
ye dūṣyapaṭṭādivarāmbarāṇi triratnanathāya mudārpayanti 
kauśeyaratnābharaṇāvṛtāṃgā dharmādhipāste sudhiyo bhavanti 
ye ca triratnam sthalajaiḥ supuṣpairjalodbhavaiścāpi samarcayanti 
te divyalakṣmīsukhabhogyavantaḥ śrīsiddhimantaḥ subhagā bhavanti 
triratnabimbavare puṣpamālā ye dharmakāmā avalambayanti 
te devarājā varalakṣmīmantaḥ saṃbodhikāmāḥ subhagā bhavanti 
sarvāṇi puṣpāṇi sugandhimanti triratnabimbe prakiranti ye ca 
devādhipāḥ svargagatā bhavanti mahīgatāste kṣitipādhirājāḥ 
Gkv 
ye dīpamālāṃ racayanti ye ca ratnatrayāgre hatamohajālāḥ 
te kāntarupā guṇaratnavanto bhavanti bhūpārcitapādapadmāḥ 
prakurvate ye ca pradīpadānaṃ ratnatrayāgre ghṛtatailadīptam 
te śuddhanetrāḥ prabalā guṇāḍhyā devādhirājāḥ kṣitipādhipāśca 
bhojyaṃ praṇītaṃ surasaṃ suvarṇaṃ ratnatrayāya pratipādayanti 
ye bhaktiyuktā divi te bhavanti surādhipā bhūtapayaśca dhīrāḥ 
pānaṃ narā ye 'mṛtasadguṇāḍhyaṃ ratnatrayāya pratipādayanti 
te bhūrājā nīrujo baliṣṭhā bhavanti svarge tridiśādhipāśca 
śākāni mūlāni falāni ye ca ratnatrayāya pratipādayanti 
yatheṣṭabhogyaṃ satataṃ prabhuktvā gacchanti tatte sugatālaye ca 
ye ca triratnāya samarpayanti supathyabhaiṣajyagaṇāni bhaktyā 
śrīīsamṛddhāḥ kṣitipādhināthā bhuktvā sukhaṃ yānti jinālayaṃ te 
tāmbūlapūgādirasāyanāni ye ca triratnāya samarpayanti 
divyāṃgasaundaryagunābhirāmā bhavanti te śrīguṇinaḥ surāśca 
vitānamuccairvitanoti yaśca ratnatraye sarvanṛpābhivandyaḥ 
viśālavaṃśo guṇavān sudhīro mahānubhāvaprathito bhavet saḥ 
dhvajān vicitrānavaropayanti ye ca triratnālaya utsavārtham 
te śrīsamṛddhāḥ suguṇābhirāmā bhavanti nāthā divi bhūtale ca 
śrīmatpatākā avalambayanti ratnatraye ye rasābhiyuktāḥ 
lakṣmīśvarāste jitaduṣṭasaṃghā bhavantyadhīśā divi bhūtale ca 
chatrāṇi sauvarṇamayāni ye ca kauśeyadūṣṭai racitāni vā ca 
suśuddharaṃgairmayanaiśca puṣpai ratnatraye ye 'bhyavaropayanti 
te bhūparājā varasiddhimanto lakṣmīśvarāḥ sarvahitārthakāyāḥ 
saddharmakāmā guṇaratnapūrnā vandyā bhavanti pravararddhimantaḥ 
saṃgītivādyairmurujādibhiśca mukuṃdaḍhakkāprānavānakaiśca 
maḍ mṛdaṃgapaṭahādibhiśca manojñaghoṣaiḥ śroticittaramyaiḥ 
sa dundubhiḍiṇḍamajharjharaiśca praṇādibhirmardanavādanaiśca 
tathānyakairmaṃgalaśabdavādyai ratnatraye ye racayanti pūjām 
Gkv 
tathā ca vīṇādimanojñanādairvaśaiḥ surāvairapi kāharaiśca 
bherībhiruccaiḥ parivādinībhi ratnatrayaṃ yesurasā bhajanti 
tauryatrikairbhadrasughoṣaśaṃkhaiḥ śṛṃgādibhiścāpi manojñanādaiḥ 
nṛtyādibhiścāpi pramodayanto ratnatrayaṃ ye surasā bhajanti 
te divyaśrotrāḥ sumanojñaśabdāḥ sarvārthasampatyaparipūrṇakośāḥ 
saddharmmapuṇyānuguṇābhiraktāḥ sukhāni bhuktvā pracaranti svarge 
kṣipanti lājākṣatapuṣpakāṇi ratnatraye ye pariharṣamāṇāḥ 
na durgatiṃ te satataṃ vrajanti svarge prayātāḥ subhagā ramante 
sudhāturatnāni sadakṣiṇāni ratnatraye ye ca samarpayanti 
sulabdhakāmārthasukhābhirāmāḥ pūrṇendriyāste sudhiyo bhavanti 
pradakṣiṇāni pravidhāya bhaktyā bhajanti ye cāpi mudā triratnam 
te śuddhakāyāḥ pratilabdhasaukhyā bhavanti devā manujādhipāśca 
ye ca triratnam stutibhirbhajanti gadyatmikaiḥ padyamayaiśca śuddhaiḥ 
vāgīśvarāste susamṛddhakoṣā bhavanti nāthā divi bhūtale ca 
ye ca triratnaṃ śaraṇaṃ prayātā aṣṭābhiragaiḥ pranamanti bhktyā 
bhavanti te śrīguṇavarṇapūrṇāḥ saddharmakāmāḥ nṛpatīśvarāśca 
ye cāpi nityaṃ manasā vicitya bhajanti bhaktyā śaraṇaṃ prayātāḥ 
te pāpanirmuktaviśuddhakāyāḥ saddharmakāmāḥ durgatiṃ vrajanti 
ye ca triratnaṃ manasā vicintya tannāma nityaṃ samudīrayanti 
te śuddhacittā vimalātmakāśca saṃbuddhadharmābhiratā bhavanti 
ye ca triratnāni sudūrato 'pi dṛṭvā prasannāḥ praṇamanti bhaktyā 
te cāpi saddharmaguṇābhilāṣāḥ śuddhatrikāyāḥ subhagā bhavanti 
ityetadādīni mahattarāṇi puṇyāani śrīsadguṇāsādhanāni 
triratnapūjābhajanodbhavāni matvā bhajantu triguṇātmakaṃ tam 
ākhyātametatsugataiśca sarveḥ triratnasevābhajanodbhavaṃ tat 
puṇyaṃ mahattasya samaṃ kvacinna sarvatra lokeṣvapi satyemeva 
evam mahatpuṇyamudāramagram baddhaprameyaṃ gaṇanānabhijñam 
matvā triratnaṃ śaraṇaṃ prayāto rājan yadi boddhimicchasi 
Gkv 
ye ye triratnaṃ śaraṇaṃ prayātā bhajanti satkṛtya sadā prasannāḥ 
te sarva evaṃ triguṇābhirāmā saddharmakāmāḥ sugatātmajāḥ syuḥ 
datvā sadārthibhya udāradānaṃ saṃbodhikāmāḥ suvṛṣe careyuḥ 
krameṇa sambodhivrataṃ caranto bodhiṃ samāsādya jinā bhaveyuḥ 
tataḥ sasaṃghāyijagaddhitārthaṃ vijñāya sudharmamupādiśantaḥ 
samāpya sarvaṃ triṣu bauddhakāryaṃ saṃyayurante parinirvṛtiṃ te 
evam hi vijñāya yadīcchasi tvaṃ nirvṛtisaukhyamadhigantumevam 
sadā triratnaṃ śaraṇaṃ prayātaḥ śraddhāprasannaḥ satataṃ bhajasva 
mā ninda rājannavamanyamoho traidhātunāthaṃ śubhadaṃ triratnam 
anindanīyaṃ hi jagatpradhānaṃ saddharmarājaṃ bhajanīyameva 
ye cāpyadhikṣipya madābhimānā duṣṭa kuleṣvepri vihatātmadhairyāḥ 
ālokya nindanti sadā prasannāḥ trilokabhadrārthapradaṃ triratnam 
te sarva eno 'bhiratāḥ pramattāḥ saddharmanindābhiratāḥ praduṣṭāḥ 
naṣṭāḥ paradrohamadābhimānāḥ sattvavighātābhiratā bhaveyuḥ 
tataśca te taduritābhiṣaktā mahatsu pāpeṣvapi nirviśaṃkāḥ 
sarvāṇi dharmārthasubhāṣitāni śrutvā prasannāḥ paribhāṣayeyuḥ 
evaṃ sughorāṇi bahūni kṛtvā pāpāni nityaṃ samudācarantaḥ 
bhūyo 'tipāpeṣvapi te caranto duḥkhāni bhuktvā niraye vrajeyuḥ 
gatvāpi te 'pāyanimagnadehāḥ kṣudhāgnisandagdhavimohitāśca 
bhuktvāpyamedhyāni tṛṣābhitaptāḥ pītvāpi mūtrāṇi ca naiva tuṣṭāḥ 
jighatsitāste 'tipipāsitāśca kleśāgnisaṃtaptavimohitāśca 
tīvrātiduḥkhārtāviluptadhairyā bhramanta eno 'bhiratā vaseyuḥ 
naivāpi tasyāpi vimuktimārgaṃ labheyureno 'bhinibandhyamānāḥ 
sadāpi tatraiva vaseyurevaṃ tīvravyathākrāntavimotāste 
ye cāpi lobhena balena cāpi dravyaṃ triratnasya dhanāśanādi 
hatvā muṣitvāpyapahatya vāpi prabhuṃjate kleśavilutadhairyāḥ 
te duṣṭasattvā duratābhiraktā kṛtvaiva ghorāṇyapi pātakāni 
prabhuṃjamānāḥ suciraṃ suduḥkhaṃ kṛcchreṇa mṛtvā narakaṃ vrajetuḥ 
Gkv 
tatrāpi te kleśaviluptadhairyāḥ kṣudhātitṛṣṇāgnipratāpitāṃgāḥ 
purīṣamūtrādiprabhuṃjamānā bhramanta evaṃ niraye vaseyuḥ 
kālāntare te pratilabdhadhairyāḥ svaduṣkṛtaṃ karma vibhāvayantaḥ 
smṛtvā triratnaṃ manasānutaptā dhyātvā prasannāḥ praṇatiṃ vidadhyuḥ 
tatastadenaḥparimuktadehāḥ samutthitānnarakāt kadācit 
mānuṣyajātiṃ samāpnuvanto dīnā daridrā kṛpaṇā bhaveyuḥ 
tatrāpi te duṣṭajānusaktāāḥ saddharmanindāduritānuraktāḥ 
bhūyo 'pi pāpāni mahānti kṛtvā vrajeyurevaṃ narakeṣu bhūyaḥ 
bhramanta evaṃ bahudhā bhave te duḥkhāni bhuktvā saciraṃ rujārtāḥ 
kiṃcitsukhaṃ naiva labheyurenonibandhacitā narake vasante 
evaṃ triratneṣvapakārajātaṃ pāpaṃ sughoraṃ kathitaṃ munīndraiḥ 
matveti rājannapakāramatra ratnatraye mā vidadhātu kiṃcit 
bhaktvā prasannaḥ śaraṇaṃ prayātayiratnameva satataṃ bhajasva 
etadvipākena sadā śubhāni kṛtvā prayāyāḥ sugatālayaṃ te 
ityevaṃ tatsamādiṣṭaṃ śrutvāśokaḥ sa bhūpatiḥ 
tamarhantaṃ guruṃ natvā sāṃjalirevamabravīt 
bhadanta bhavatādiṣṭaṃ śrutvā me rocate manaḥ 
tathā taccharaṇaṃ gatvā bhajāmi sarvadāpyaham 
sadāpyasya triratnasya vrataṃ cāpi samādarāt 
dhartumicchāmyahaṃ śāstastatsamādeṣṭumarhati 
kasmin māse caredetad vrataṃ kasminstithāvapi 
etat samyaktamādiśya prabodhayatu māṃ bhavān 
iti bijñāpitaṃ rājñā śrutvā so 'rhanmahāmatiḥ 
upagupto narendraṃ taṃ samālokyaivamādiśat 
sādhu śṛṇu mahārāja yadyetad vratamicchasi 
tathāhaṃ te pravakṣyāmi yathā me guruṇoditam 
tadyathā sarvamāseṣu caret paṃcasu parvasu 
śuklāṣṭamyāṃ viśeṣena pūrṇamāsyāṃ jagurjināḥ 
Gkv 
māseṣu śrovaṇe śreṣṭhaṃ kārtike ca viśeṣataḥ 
kṛtakarmaivipākatvaṃ baddhasaṃkhyaṃ mahattaram 
iti matvā mahārāja yāvajjīvaṃ samāhitaḥ 
triratnaṃ śaraṇaṃ gatvā vratametatsadā cara 
etatpuṇyamahodāraṃ saṃbodhijñānadāyakam 
akṣayaṃ hyanupamaṃ ceti sarvabuddhairnigadyate 
iti tenārhatādiṣṭaṃ śrutvā rājā sa moditaḥ 
tadupadeśamāsādhya tad vrataṃ kartumaicchata 
tataṃ sa nṛpati rājā sabharyātmajabāndhavaḥ 
yathāvidhi samādhāya cacāraitad vrataṃ sadā 
tannṛpādeśamādhāya sarve mantrijanā api 
bhṛtyāḥ sainyagaṇāścāpi paurā grāmyā dvijādayaḥ 
sarvalokāstathā bhaktyā triratnaśaraṇaṃ gatāḥ 
satkāraiḥ śraddhayābhyarcya prābhajan sarvadā mudā 
tadā tatra sadābhadraḥ mahotsāhaṃ samantataḥ 
prāvartata nirupātametaddharmānabhāvataḥ 
evaṃ me guruṇākhyātaṃ śrutaṃ mayā tathocyate 
anumodya bhavanto 'pi carataitad vrataṃ sadā 
etatpuṇyaviśuddhā hi pariśuddhatrimaṇḍalāḥ 
arhanto nirmalātmānaḥ saṃbodhiṃ samavāpnuyuḥ 
iti teena samākhyātaṃ jayaśriyā sudhīmatā 
śrutvā te śrāvakāḥ sarve prābhyanandan prabodhitāḥ 
tadārabhya prasannātmā jinaśrīrāja unmanāḥ 
triratnaśaraṇaṃ gatvā cacāraitad vrataṃ sadā 
tatsaṃghā yatayaścāpi caturbrahmavihāriṇaḥ 
triratnabhajanaṃ kṛtvā vratametat sadācaran 
tataste vratinaḥ sarve pariśuddhatrimaṇḍalāḥ 
arhanto nirmalātmāno babhūvurbodhibhāginaḥ 
ye cāpīdaṃ triratnaṃ prathitaguṇagaṇaṃ śrāvayantīha lokān 
śraddhābhaktiprasannāḥ pramuditamanasā ye ca śṛṇvanti martyāḥ 
te sarve bodhisattvā sakalaguṇabhṛtaḥ śrīsamṛddhāḥ sudhirāḥ 
bhaktvā saukhyaṃ sadānte daśabalabhuvane saṃprayātā rameyuḥ 
bhuktvā saukhyaṃ sadānte daśabalabhuvane saṃprayātā rameyuḥ 
 iti śrītriratnabhajanānuśaṃsāvadānaṃ prathamo 'dyāyaḥ 
Gkv 
 avīci saṃśoṣaṇa śrīdharmarājābhibodhana prakaraṇam
atha dhīmān mahāsattvo jinaśrīrāja ātmavit 
jayaśriyaṃ yatiṃ natvā sāṃjalirevamabravīt 
bhadanta śrotumichāmi saṃgharatnasya sanmateḥ 
śrīmato lokanāthasya māhātmyaguṇamuttamam 
tacchrīmadbodhisattvasya trailokyādhiteḥ prabhoḥ 
guṇamāhātmyamākhyātumarhasi tvaṃ jagaddhite 
iti saṃprārthyamāno 'sau jayaśrīrmatimān yatiḥ 
jinaśrīrājamālokya taṃ yadimevamabravīt 
sādhu śṛṇu mahābhāga yathā me guruṇoditam 
tathāhaṃ te samāsena pravakṣyāmi jagaddhite 
tadyathāsau mahārājā bhūyo 'śoko narādhipaḥ 
vihāre kukkuṭārāme dharmaṃ śrotudācarat 
tatra sa samupāviśya samantrinapaurikāḥ 
upaguptaṃ tamarhantaṃ praṇatvā samupāśrayat 
tatra sa samupāgamya tamarhantaṃ yatiṃ mudā 
abhyarcya sāṃjalirnatvā prārthayadevamādarāt 
bhadanta śrotumicchāmi lokeśasya jagatprabhoḥ 
saddharmaguṇamāhātmyaṃ tatsamādeṣtumarhasi 
evaṃ tena mahīndreṇa prārthyamānaḥ sa sanmatiḥ 
upagupto mahīpālaṃ tamālokyaivamādiśat 
sādhu śṛṇu mahārāja yathā śṛtaṃ mayā guroḥ 
tathāhaṃ te pravakṣyāmi māhātmyaṃ trijagaprabhoḥ 
Gkv 
tadyathāsau mahābuddhaḥ śākyamunirjagadguruḥ 
dharmarājo mahābhijñaḥ sarvajño 'rhan munīśvaraḥ 
bhagavāṃchrīghanaḥ śāstā tathāgato vināyakaḥ 
mārajitsugato nāthayaidhātukādhipo jinaḥ 
śrīmato 'nāthanāthasya gṛhasthasya mahāmateḥ 
vihāre jetakodhyāne vijahāra sasāṃghikaḥ 
tadā tatra mahāsattvā bodhiosattvā jinātmajāḥ 
maitreyapramukhāssarve saddharmaṃ śrotumāgatāḥ 
tatra taṃ śrīghanaṃ dṛṣṭvā suprasannāśayā mudā 
tatpādābjaṃ praṇatvā tatsabhāyāṃ samupāśrayan 
sarve pratyekabuddhāśca arhantaḥ samupāgatāḥ 
bhagavantaṃ tamānamya tatraikānte samāśrayan 
śrāvakā bhikṣavaścāpi yatayo brahmacāriṇaḥ 
śāstāraṃ taṃ praṇatvā tatsabhāyāṃ samupāśrayan 
ṛṣayo 'pi mahāsattvāḥ sarve saddharmavāṃchinaḥ 
durāttaṃ śrīghanaṃ dṛṣṭvā praṇamya samupāgatāḥ 
brahmādayo mahābhijñā bhāsayantaḥ samantataḥ 
dūrāttaṃ sugataṃ dṛṭvā praṇamantaḥ samāgatāḥ 
indrādayaḥ surāḥ sarve dharmāmṛtalālasāḥ 
paśyanto dūrato natvā śāstāraṃ taṃ samāgatāḥ 
tathāgnipramukhāḥ sarve lokapālāḥ pramoditāḥ 
bhagavantaṃ samālokya dūrannatvā samāgatāḥ 
tathā sarve ca gandharvā dhṛtarāṣṭrādayo 'pi te 
sudūrāt sanirīkṣāntā namantaḥ sahasāgatāḥ 
viruḍhakādayaḥ sarve kumbhāṇḍāśca pramoditāḥ 
te 'pi sudūrato dṛṣṭvā namantaḥ sahasāgatāḥ 
virupākṣādayaścāpi sarvanāgādhipāstathā 
te 'pi dṛṣṭvā sudūrāttaṃ jinaṇ samāgatāḥ 
Gkv 
vaiśravaṇādayaścāpi yakṣāḥ sarvapramoditāḥ 
paśyanto dūrato natvā taṃ muniṃ samupāgatāḥ 
etaṃ sūryādayaḥ sarve grahādhipāḥ samāgatāḥ 
sarvāstārāgaṇāścāpi sarve vidhādharā api 
siddhāḥ sādhyāśca rudrāśca vāyavaśca maheśvarāḥ 
kāmadhātvīśvarāḥ sarve śrīpatipramukhā api 
garuḍendrāśca sarve 'pi kionnarendrā drumādayaḥ 
vemacitrādayaḥ sarve daityendrā rākṣasā api 
mahoragāśca nāgāśca sarve 'pi jalacāriṇaḥ 
sarve 'pi devaputrāśca sarve ṣoṣapsarogaṇāḥ 
sarvā gandharvakanyāśca sarvāḥ kinnarakanyakāḥ 
nājakanyāśca divyāṃgā rakṣokanyāśca bhadrikāḥ 
yakṣakanyā asaṃkhyeyā tathā ca daityakanyakāḥ 
asaṃkhyeyāstathā vidhādharakanyā manoharāḥ 
siddhakanyāstathā sādhyakanyāścātimanoharāḥ 
devakanyādayaścānyakanyāḥ sarvāḥ pramoditāḥ 
samīkṣya saṃprabhāsantamupatasthuḥ sabhāntike 
tathā ca brahmacāriṇo bhikṣuṇyaścailakā api 
vratina upāsakāścāpi tathā copāsikā api 
ṛṣikanyāstathā cānyāḥ saddharmaṃ śrotumāgatāḥ 
tathā ca brāhmaṇā vijñāstīrthikāśca tapasvinaḥ 
rājānaḥ kṣatriyāścāpi sarve rājakumārakāḥ 
amātyā mantriṇaścāpi śreṣṭhinaśca mahājanāḥ 
sainyā yodhṛgaṇāścāpi bhṛtyāḥ parijanā api 
gṛhasthā dhaninaḥ sārthavāhādayo vaṇiggaṇāḥ 
śilpinaṃ kṝṣiṇaścāpi sarve kuṭumbino 'pi ca 
sarve vaiśyāśca śūdrāśca tathānye sarvajātikāḥ 
Gkv 
nāgarāḥ paurikāścāpi jānapadāśca naigamāḥ 
grāmyāḥ pratyantadeśasthāḥ kārpaṭikāśca pārvatāḥ 
evaṃ sarve 'pi lokāśca saṃbuddhabhattimānasāḥ 
triratnaguṇamāhātyaṃ pīyuṣaṃ pātumāgatāḥ 
tatra sarve 'pi te lokā brahmāadaya upāgatāḥ 
taṃ munīndraṃ samālokya praṇamantaḥ purogatāḥ 
yathāvidhi samabhyarcya praṇatvā ca yathākramam 
tistraḥ pradakṣiṇīkṛtya kṛtāṃjalipuṭā mudā 
tatsaddharmāmṛtaṃ pātuṃ parivṛtya samantataḥ 
puraskṛtya samādhāya paśyantaḥ samupāśrayan 
tatra sa bhagavāṃstān dṛṣṭvā sarvān samāśritān 
sarvasaṃśodhanaṃ nāma samādhiṃ vidadhe tadā 
tasminnavasare tatra raśmayaḥ saṃprabhāsvarāḥ 
avabhāsya diśaḥ sarvā bhāsayantaḥ samāgatāḥ 
tadā tadraśmisaṃspṛṣṭe vihāre tatra sarvataḥ 
hemaratnamayā āsan stambhāḥ sarve praśobhitāḥ 
kūṭāgārāśca sarve 'pi suvarṇaratnaśobhitāḥ 
dvārāṇi tatra sarvāṇi hemarupyamayāni ca 
sopānānyapi sarvāṇi svarṇarupyamayāni ca 
vātāyanāni sarvāṇi hemaratnamayāni ca 
kapāṭāani ca sarvāṇi rupyaratnamayāṇyapi 
bhittayo 'pi tathā sarvāḥ svarṇaratnamayā babhuḥ 
paṭalāni suvarṇāni ratnābhimaṇḍitāni ca 
vedikāstatra sarvāśca suvarṇaratnamaṇḍitāḥ 
toraṇānyapi sarvāṇi svarṇaratnamayāni ca 
evaṃ sarve 'pi prāsādāḥ suvarṇaratnamaṇḍitāḥ 
bhūtalānyapi sarvāṇi vaiḍūryasaṃnibhāni ca 
samatalāni śuddhāni komalāni virejire 
Gkv 
evaṃ tajjātakārāme vihāraṃ pariśobhitam 
divyasuvarṇaratnaśrīmaṇḍitaṃ samarocata 
bahiśca jetakārāme vihārasya samantataḥ 
kalpavṛkṣāḥ samudbhūtāḥ sarvārthisukhadāyinaḥ 
suvarṇaskandhaśākhāḍhyā rupyapatrābhicchāditāḥ 
divyacīvarakyādilambitā pariśobhitāḥ 
samujjvaladudāraśrīratnamālāpralambitāḥ 
sarvālaṃkāramuktādiratnahārapralambitāḥ 
anekā puṣpavṛkṣāśva samudbhūtāḥ samantataḥ 
divyasaurabhyāgandhādyapracchannapuṣpabhāriṇaḥ 
anekaphalavṛkṣāśca samudbhūtāḥ samantataḥ 
divyamṛtarasasvādasupathyafalabhāriṇaḥ 
sarvā auṣadhayaścāpi rasavīryaguṇānvitāḥ 
sarvā roganihantāraḥ prādurāsan samantataḥ 
anekāḥ puṣkariṇyaśca śuddhāmbuparipūritāḥ 
padmotpalādipuṣpāḍhyāḥ prādurāsan manoramāḥ 
evaṃ sarvāṇi vastūni bhadrābhiśobhitāni ca 
śrīsamṛddhaprasannāni babhūvustatra sarvataḥ 
evaṃ tadā mahānandasukhadharmaguṇānvitam 
sarvasattvamanohlādi mahotsāhaṃ pravartate 
etanmahādbhūtaṃ dṝṣṭvā sarve lokāḥ surādayaḥ 
vismayākrāntacittāste paśyan tastasthurunmukhāḥ 
atha sarvanīvaraṇaviṣkambhī nāma sanmatiḥ 
bodhisattvo mahāsattvastān paśyan vismayānvitaḥ 
dṛṣṭvā sarvān sabhāsīnān vismayoddhatamānasān 
taṃ munīndraṃ samālokya tasthau taddhetuṃ cintayan 
tadā sa bhagavāṃcchāstā lokān sarvāsurānapi 
tadadbhutaṃ mahaddhetuṃ parijñātuṃ samāhitaḥ 
Gkv 
gatvā paśyan samādhāya tatsamādheḥ samutthitaḥ 
tadadbhutamahāhetuṃ samupādeṣṭumaicchata 
tadālokya sudhīmān sa bodhisattvo jinātmajaḥ 
kṛtī sarvanīvaraṇaviṣkambhī saṃvilokayan 
samutthāyopasaṃgacchan jānubhūmitalāśritaḥ 
udvahannuttarāsaṃgaṃ kṛtāṃjalipuṭo mudā 
saṃpaśyaṃstaṃ jagannāthaṃ śāstāraṃ trijagadgurum 
sarvajñaṃ śrīghanaṃ natvā prārthayadevamādarāt 
bhagavan paramāścaryaprāpto 'smīdaṃ vilokayan 
kuta ite supuṇyābhā raśmayo 'tra samāgatāḥ 
kasya puṇyātmanaścāyaṃ saddharmaviṣayo mahān 
prabhāva idṛśo 'smābhirdṛśyati na kadācana 
tadbhavāṃstrigajacchāstā sarvajño bhagavān jinaḥ 
tadetannaḥ samādiśya prabodhayitumarhati 
iti saṃprārthyamāno 'sau bhagavān dharmādhipo jinaḥ 
dṛoṣṭvāā sarvanīvaraṇaviṣkambhinaṃ tamabravīt 
yaḥ śrīmānmahābhijña āryāvalokiteśvaraḥ 
bodhisattvo mahāsattvaḥ sarvalokādhipeśvaraḥ 
sa jinasyāmitābhasya dhṛtājñaḥ karuṇāmayaḥ 
lokadhātoḥ sukhāvatyāḥ sattvānuddhartumāgataḥ 
sāṃprataṃ narake 'vīcau sattvān tenābhipācitān 
prasamīkṣya samuddhartuṃ prasārayan karānāgataḥ 
tatprabhā narake tatra spṛṣṭvā sarvān sukhānvitān 
kṛtvā tataḥ samuddhatya samavabhāsya sarvataḥ 
ihāgatā imāstasya lokeśasyātmajāḥ prabhāḥ 
evamasau mahāsattvo mahatpuṇyasamṛddhimān 
ihāpi pāpinaḥ sattvān samuddhartuṃ samāgataḥ 
ityādiṣṭaṃ munīndreṇa śrutvā sa sugatātmajaḥ 
dhimān sarvanīvaraṇaviṣkambhī vismayānvitaḥ 
Gkv 
bhagavantaṃ munīndraṃ taṃ samālokya sakautukaḥ 
lokeśapuṇyamāhātmyaṃ praṣṭumevamabhāṣata 
bhagavannake 'vīcau mahānagniḥ sadojvalaḥ 
vīcirna jñāyate tasya jvālā yā mahadarcciṣaḥ 
tatkathaṃ sa mahāsattvo lokeśvaraḥ kṛpānvitaḥ 
tatra sattvān samuddhartuṃ praviśati jagadguruḥ 
yatra prākāraparyantamayomayaṃ mahītalam 
mahadagnikhadā tatra projvalāgniśikhākulā 
tasyāṃ saṃsthāpitā kumbhī mahatī tailapūritā 
tasyāṃ sattvā durātmānaḥ pāpiṣṭhā duritāratāḥ 
aprameyā asaṃkhyeyāḥ kvāthamānā divāniśam 
khidyatyahne viśīrṇāṃgāstiṣṭhinte prāṇinaḥ kharāḥ 
evaṃ te prāṇino duṣṭā asahyavedanāturāḥ 
svaduṣkṛtān abhibhuṃjantastiṣṭhinti pāritāpitāḥ 
tatrāpyasau mahāsattvo lokenātho jinātmajaḥ 
praviṣṭaḥ kathamuddhatya saṃpreṣayecca tān kuha 
bhagavan sarvavicchāstaretatsarvaṃ suvistaram 
samādiśya bhavānasmān prabodhayitumarhasi 
iti saṃprārthite tena bodhisattvena dhīmatā 
bhagavānstaṃ mahāsattvaṃ samālokyaivamādiśat 
sādhu śṛṇu mahāsattva samādhāya yadīcchasi 
lokeśvararddhimāhātmyaṃ pravakṣyāmi jagaddhite 
tadyathā bhūpatī rājā cakravartī nṛpādhipaḥ 
mahadrājyarddhisaṃpannamahotsāhaiḥ samanvitaḥ 
vasantasamaye rantuṃ sarvatra puṣpamaṇḍite 
mahodyāne manoramye praviśati pramoditaḥ 
tathā sa trijagannātha puṇyarddhiśrīsamanvitaḥ 
tatrāvīcau samālokya praviśati prabhāsayan 
Gkv 
tasya kāye 'nyathābhāvaṃ bhavati naiva kiṃcana 
sukhameva mahānandamahotsāpramodanam 
yadā sa trijagannāthaḥ svadeharaśmimutsṛjan 
tadavīcimukrāntaścarate saṃprabhāsayan 
tadādau nirayo 'vīcirmahadagniśikhākulaḥ 
śītībhūto mahānandaṃ sukhāṃgo bhavati kṣaṇāt 
yamapālāstadāalokya saṃvegodvignamānasāḥ 
kimatrāśubhanaimittaṃ jātamiti viṣāditāḥ 
ko devo 'tra mahāvīro daityo vā samupāgataḥ 
ityuktvā te ca taddraṣṭuṃ pracarante samantataḥ 
tatra taṃ samupāsīnaṃ divyarupaṃ mahatprabham 
saumyarupaṃ subhadrāṃgaṃ divyālaṃkāramaṇḍitam 
mahacchrīmaṇisaṃyuktaṃ jaṭāmakuṭaśobhitam 
paśyante te samālokya tiṣṭhante vismayānvitāḥ 
tato 'sau sarvapālendro lokeśvaro jinātmajaḥ 
saṃbhāsayan viśuddhābhaiḥ praviśate vilokayan 
yadā tatra praviṣṭo 'sau bodhisattvajagatprabhuḥ 
tadā tatra mahāpadmaṃ prādurbhūtaṃ prabhāsvaram 
saptaratnamayaṃ tatra samāśritya sa tiṣṭhati 
tadā visphoṭitā kumbhī sā so 'pi praśamito 'nalaḥ 
tatrānalakhadāmadhye prādurbhūtaṃ sarovaram 
tadā te pāpinaḥ sattvāstadraśmisparśatāśrayāḥ 
nirgatavedanāduḥkhā mahatsaukhyasamanvitāḥ 
vismitāḥ suprasannātmāḥ saṃpaśyante tamīśvaram 
samīkṣya sahasopetya kṛtāṃjalipuṭā mudā 
tatpādābje praṇatvā te stutvā bhajanta ādarāt 
tataḥ sarve 'pi te sattvā niḥśeṣatyaktapātakāḥ 
śuddhāṃgā vimalātmānaḥ saṃprayānti sukhāvatīm 
Gkv 
sukhāvatyāṃ ca te sarve saṃgatāḥ saṃpramoditāḥ 
munīndrasyāmitābhasya sarvadā śaraṇaṃ gatāḥ 
bodhicaryāvrataṃ dhṛtvā saṃcarante jagaddhite 
tadā narakapārāste sarva udvignamānasāḥ 
vilokya taṃ mahāścaryaṃ savismayabhayākulāḥ 
pragṛhya svasvaśayāṇi palāyante tato drutam 
tataste sahasā gatvā yamarājasya sannidhau 
praṇatvetatpravṛtāntaṃ nivedayanti vistaram 
tairniveditamākarṇya yamarājo 'tivismitaḥ 
purataḥ samupāmantrya pṛcchate tān samādarāt 
kimevaṃ yūyamāyātāḥ sarve 'pyudvignamānasā 
kuto bhayaṃ samāyātaṃ keta yuyaṃ prakheṭitāḥ 
sarvametatpravṛttāntaṃ yuyaṃ me yadi bhaktikāḥ 
vistareṇa samāakhyātumarhatha me punaḥ punaḥ 
ityukte yamarājena sarve te yamakiṃkarāḥ 
praṇatvā yamarājaṃ ca nivedayanti vistarāt 
yatkhalu deva jānīyādbhavāneva jagatprabhuḥ 
tatrāvīcau mahotpātaṃ jāyete tannigadyate 
prathamaṃ tasmin sugandhaścarate śītalo 'nilaḥ 
tataḥ prahlādinī kāntirbhāsayanti samāgatāḥ 
tatprabhāsparśitaḥ so 'gniravīcirapi śāmyate 
tato visphoṭitā kumbhī khaṇḍībhūtā vicūrṇitā 
tatrāpyagnikhadāmadhye prādurbhūtaṃ sarovaram 
tatastatra mahāsattvaḥ kāmarupo 'tisundaraḥ 
bhadramūrttirviśuddhātmā jaṭāmakuṭaśobhitaḥ 
śrīmān maharddhiko dhīro divyālaṃkāramaṇḍitaḥ 
dayākāruṇyabhadrāṃśaḥ śītaraśmiprabhāsvaraḥ 
samīkṣan pāpinassattvān praviśate prabhāsayan 
Gkv 
tadā tatra mahāpadmaṃ saptaratnasamujjvalam 
prādurbhūtaṃ tadāśritya tiṣṭhate sa prabhāsayan 
tamāsīnaṃ samālokya pāpinaste savismayāḥ 
upetya śaraṇaṃ gatvā sambhajante samādarāt 
tataste prāṇinaḥ sarve śudhakāyāḥ pramoditāḥ 
tatpādābje praṇatiṃ kṛtvā sarve yānti tataścyutāḥ 
ityasau narako 'vīcirniḥśeṣaṃ pralayaṃ gataḥ 
tadatra deva saṃvīkṣya vicārayitumarhati 
iti tairniveditaṃ śrūtvā yamarājaḥ sa vismitaḥ 
kimetadadbhutaṃ jātamityuktvaivaṃ vicintate 
ko 'sau devaḥ samāyāta īdṛgrūpo maharddhikaḥ 
maheśvaro 'thavā viṣṇurbrahmātha tridaśādhipaḥ 
vāḍavo vā mahānagnirutthitaḥ pralaye yathā 
gandharvo vā surendro vā kinnaro vātha rākṣasaḥ 
kimutthito mahāvāyurativīryaparākramaḥ 
yakṣo vātha mahāsattvo vajrapāṇiḥ sa guhyarāṭ 
rākṣasendro mahāvīro rāvaṇo mama spardhī ca 
yakṣādhipo mahāvīro rājarājo 'thavānyataḥ 
kiṃ vā bhūteśvaro rudra īśānaḥ pramathādhipaḥ 
ko 'sti lokādhipa vīra īdṛgbalasamṛddhimān 
eteṣāmapi sarveṣāṃ mahadvīryānubhāvinī 
īdṛgviryaprāabhāvo hi kasyacinnaiva dṛśyate 
athavā tāpasaḥ kaścidṛṣirvāpi narādhipa 
tapaḥsiddhibalādhānamahadvīryamṛddhimān 
kasya devasya devyā vā kasyā vā bhaktimān kṛtī 
sādhako varamāsādya māmapi jetumāgataḥ 
kastadanyo mahāvīryaḥ puruṣo vidyate kuha 
yo 'vīciṃ vahinamujjvālaṃ śamayituṃ praśaknuyāt 
Gkv 
īdṛksattvo maheśākhyo mahatpuṇyasamṛddhimān 
naivātra dṛśyate kvāpi traidhātubhuvaneṣvapi 
evaṃ vicintya santrasto yamarāṭ so 'tivismitaḥ 
avīcau narake tatra paścate divyacakṣuṣā 
tatra ratnayodārapadmāsanasamāśritam 
divyātisundaraṃ kāntaṃ divyālaṃkārabhūṣitam 
samantabhadrarupāṃgaṃ jaṭāmaṇikirīṭinam 
saumyakāntiprabhāsantaṃ saumyaṃ puṇyaguṇāśrayam 
taṃ śrīmantaṃ samālokya lokeśvaraṃ jinātmajam 
bodhisattvaṃ mahāsattvaṃ viditvā sa pramoditaḥ 
yamarāṭ sahasotthāya tvaraṃstatra samāgataḥ 
umetya sāṃjalirnatvā stautyevaṃ taṃ jinātmajam 
namaste bodhisattvāya mahāsattvāya tāyine 
āryāavalokiteśāya maheśvarāya suśrīye 
padmaśrībhūṣitāṃgāya saddharmavaradāya te 
namo vaṃśakarāya bhuvaradṛṣṭikarāya te 
sarvadā jagadāśvāsavaradānapradāya ca 
śatasahastrahastāya koṭīlakṣaṇāya ca 
asaṃkhyānantarupāya viśvarupāya te namaḥ 
sarvabhūtātmarupāya ādināthāya te namaḥ 
vaḍavāmukhaparyantaśaśidigānanāya ca 
sarvadharmānurupāya dharmapriyāya siddhaye 
sarvasattvamahaduḥkhasaṃmokṣaṇakarāya ca 
matsyādyambujajantūnāmāśvāsanakarāya ca 
jñānarāśyuttamāṃgāya dharmārthapriyadāyene 
ratnaśrībhūṣitāṃgāya sadguṇaśrīpradāya ca 
sarvanarakabhūmīnāṃ saṃśoṣaṇakarāya ca 
jñānaśrīsaṃprabhāsāya jñānalakṣmīpradāya ca 
Gkv 
sāmaraiḥ sāsurendraiśca lokaiḥ saṃpūjitāya ca 
namaskṛtāya sabhaktyā vanditāya namassadā 
abhayadānadattāya pāramitopadeśine 
sūryarocanadīptāya dharmadīpaṃkarāya ca 
kāmarupāya gandharvasurupāya surupiṇe 
hemanagādhiruḍhāya paramārthayogaṃ bibhrate 
abdhigambhīradharmāya saṃmukhadarśanāya ca 
sarvasamādhiprāptāya svabhiratikarāya ca 
saṃvicchuritagātrāya munipuṃgavarupiṇe 
vadhyabandhanabaddhānāṃ saṃmokṣaṇakarāya ca 
sarvabhāvasnurupāya samupacitakāraṇe 
bahuparijanāḍhyāya cintāmaṇisarupiṇe 
nirvāṇamārgasaṃcārasaṃdarśanapradāya ca 
bhūtapretapiśācādinilayocchoṣakāriṇe 
chatrībhūtāya lokānāṃ traidhātukanivāsinām 
sarvādhivyādhiyuktānāṃ parimocanakāriṇe 
nandopanandanāgendranāgeyajñopavītabibhrate 
śrīmato 'moghapāśasya rupasandarśanāya ca 
sarvamantraguṇābhijñaprāptāya sadguṇāya ca 
vajrapāṇimahāyakṣavidrāpaṇakarāya ca 
trailokyaduṣṭasattvānāṃ bhīṣaṇamūrtidhāriṇe 
bhūtavetāḍakumbhāṇḍarakṣoyakṣādibhīdade 
nīlotpalasunetrāya gambhīradhīrabuddhaye 
sarvavidyādhināthāya sarvakleśāpahāriṇe 
vividhadharmasaṃbodhimārgopacitāya ca 
mokṣamārgābhiruḍhāya prabaladharmabibhrate 
prāptasaṃbodhisaccittasanmārgopacitāya ca 
pretādidurgatikleśaparimokṣaṇakarāya ca 
paramāṇurajosaṃkhyaṃ samādhiṃ dadhate namaḥ 
Gkv 
namaste lokanāthāya bodhisatvāya te sadā 
mahāsattvāya saddharmaguṇasaṃpattidāyine 
namāmi te jagacchāstaḥ sadāhaṃ śaraṇaṃ vrajan 
bhajāni satataṃ bhaktyā tatprasīda jagatprabho 
kṣantavyaṃ me 'parādhatvaṃ yanmayāpakṛtaṃ bhavet 
adyārabhya sadā śāstarbhave tvaccharaṇāśrītaḥ 
bhavadājñāṃ śiro dhṛtvā cariṣyāmi jagaddhite 
tathātrāhaṃ kariṣyāmi bhavatā diśyate yathā 
tad bhavān me sadālokya prasīdatu jagatprabho 
bhavadabhimataṃ kāryaṃ taskariṣyāmyahaṃ bhave 
ityevaṃ dharmarājo 'sau stutvā saṃprārthayan mudā 
taṃ punaḥ sāṃjalirnatvā samupatiṣṭhate punaḥ 
tato lokeśvaro 'sau taṃ dharmarājaṃ vilokayan 
samādiśati saṃbodhimārge niyoktumādarat 
yama tvaṃ dharmarājo 'si sarvalokānuśāsakaḥ 
tatsampadbhirgayitvaiva sattvān dharme 'nuśāsaya 
ye cāpi prāṇino duṣṭāḥ pāpiṣṭhā api durdhiyaḥ 
te 'pi dharme pratiṣṭhāpya bodhayitvā prayatnataḥ 
ye cāpi śraddhayā bhaktyā triratnaṃ śaraṇaṃ gatāḥ 
bhajanti sarvadā nityaṃ saṃbodhidharmavāṃchinaḥ 
te sarve 'pi samālokya pālanīyāstvayā sadā 
bodhayitvā samālokya pālanīyāstvāyra sadā 
bodhayitvā ca te sarve cārayitvā śubhe vrate 
bodhimārge pratiṣṭhāpya preṣaṇīyāḥ sukhāvatīm 
ye cāpi pāpino duṣṭāstānapi tvaṃ prayatnataḥ 
prabodhaya samālokya cārayasva śubhe sadā 
ityevaṃ me vacanaṃ śrutvā saṃbodhiṃ yadi vāṃchasi 
bodhicaryāvrataṃ dhṛtvā saṃcarasva jagaddhite 
yadyevaṃ kuruṣe loke dayādharmaṃ samācaran 
dharmarājābhidhānaṃ te yathārthyasaphalaṃ vrajet 
ityevaṃ samupādiṣṭaṃ tena lokeśvareṇa saḥ 
dharmarājaḥ samākarṇya tatheti paribudhyate 
tataḥ sa dharmarājastaṃ lokeśvara jinātmajam 
samīkṣya sāṃjalirnatvā saṃprayāti svamālayam 
tato 'sau lokanātho 'pi saṃprasthiti kṛpākulaḥ 
anyatrāpi samuddhartuṃ sattvān saṃcarate punaḥ 
 ityavīcisaṃśoṣaṇadharmarājābhibodhanaprakaraṇam 
 sūcīmukhodara parvata pretoddhāraṇa prakaraṇa
atha sarvanīvaraṇaviṣkambhī sugatātmajaḥ 
bodhisattvo munīndraṃ taṃ saṃpaśyaṃcaivamabravīt 
kadāsau bhagavaṃchāstar lokeśvaro jinātmajaḥ 
bodhisattva ihāgacchettatsamādeṣṭumarhati 
iti taduktamākarṇya bhagavān sa munīśvaraḥ 
bodhisattvaṃ tamālokya punarevaṃ samādiśat 
asau śrīmān mahāsattvaḥ kulaputra tataścaran 
pretalokān samuddhartuṃ pretālaye 'bhigacchati 
tatra pretālaye gatvā pretān paśyan sa dūrataḥ 
śītaraśmi samutsṛjya praviveśa prabhāsayan 
tadraśmīḥ saṃprabhāsantīḥ samavabhāsya sarvataḥ 
tatpretabhuvanaṃ sarvaṃ karoti śītatānvitam 
tadā te pretikāḥ sarve śītaraśmisamanvitāḥ 
kimetaditi saṃcintya tiṣṭhanti vismayānvitāḥ 
yadā tatra praviṣṭo 'sau lokeśvaraḥ prabhāsayan 
tadā vajrāśanirbhūmi upaśāntā samantataḥ 
Gkv 
tadadbhutaṃ samāalokya dvārapālaḥ sa vismitaḥ 
kimatetaditi saṃcintya lohitākṣo vilokayan 
utthāya sahasādāya kālakūṭamahāviṣam 
bhiṇḍipālaṃ dhanurbāṇaṃ dhṛtvā saṃtrasate ruṣā 
tatra taṃ ratnapadmasthaṃ śītaraśmiprabhāsvaram 
vilokyāsau mahāraudracitto 'pi vismayānvitaḥ 
tadraśmisaṃparispṛṣṭaḥ kāruṇyacittamāptavān 
svapāpasādhanaṃ karma saṃbhāvyaivaṃ vicintate 
dhigmāṃ yadīdṛśe pāpasādhane duṣṭakarmaṇi 
saṃrakto dvārapālo 'tra bhūtvā karomi pāpakān 
naiva me īdṛśaṃ karma pālayataḥ śubhaṃ bhavet 
nūnametanmahatpāpafalaṃ tuhyāṃ bhave sadā 
kimīdṛgkarma sādhavyaṃ kevaladuḥkhasādhanam 
tadahaṃ nātra tiṣṭheyaṃ hyuktvā gehaṃ vrajānyapi 
iti vicintya sa dvārapālo 'tikaruṇānvitaḥ 
puratastaṃ mahāsattvaṃ praṇatvā carate tataḥ 
tatra taṃ samupāyātaṃ sudhāṃśusaṃprabhāsitam 
samīkṣya pretikāḥ sarve dhāvanti purato drutam 
tasya te pura āgatya kṣutpipāsāgnitāpitāḥ 
pānīyamabhiyācantastiṣṭhanti parivṛtya vai 
tān dṛṣṭvā sa mahāsattvaḥ sūcīmukhānagodarān 
dagdhasthūṇāśrayānasthiyantravadatimūrcchitān 
svakeśaromasaṃcchannāḥ kṛśāṃgān vikṛtānanān 
kṣuptipāsāgnisandagdhān viṇmūtraśleṣmabhojinaḥ 
īdṛśān pāpino duṣṭān pretān sarvān vilokayan 
tebhyo 'tikaruṇārtātmā dādatyabjādbhavaṃ jalam 
tadambu te nipīyāpi pretāssarve na tṛptitāḥ 
bhūyo 'pi pātumicchanta upatiṣṭhinta tatpuraḥ 
Gkv 
tānatṛptān samālokya lokeśo 'tidayākulaḥ 
daśabhyaḥ svāṃgulībhyo 'pi niścārayati nimnagāḥ 
tacchravantīḥ samālokya sarve te pretikā mudā 
yathecchā saṃpibanto 'pi naiva tṛptisamāgatāḥ 
bhūyo 'pi pātumicchantaḥ sarve te samupāśritāḥ 
tamevaṃ samupālokya vibhramante tṛṣāturāḥ 
bhramatastān vilokyāsau lokeśo 'tidayānvitaḥ 
daśapādāṃgulībhyo 'pi niśyārayati cāparāḥ 
tāśca mahānadīrdṛṣṭvā pretāssarve 'pi te mudā 
samupetya pibanto 'pi naiva tṛptiṃ samāgatāḥ 
tānatṛtān vilokyāsau lokeśo 'tikṛpānvitaḥ 
sarvebhyo romakūpebhyo niścārayati cāpagāḥ 
tāṃścāpi te samālokya sarvāpretāḥ tṛiṣārditāḥ 
sahasā samupāśrītya prapibante yathepsitam 
yadā tea pretikāḥ sarve tadudakaṃ sudhānibham 
aṣṭāṃgaguṇasaṃpannaṃ pibantyāsvādhyamoditāḥ 
tadā sarve 'pi te pūrṇagātrā vipulakaṇṭhakāḥ 
paripuṣṭendriyāstṛptā bhavanti saṃpramoditāḥ 
tataścāsau mahāsattvo dṛṣṭvā tān jalatoṣitān 
bhūyo 'pi karuṇātmā taistoṣayituṃ samīhate 
tatra sa karuṇāsindhurmeghānutthāpya sarvataḥ 
praṇītasurasāhārā saṃpravarṣayate 'niśam 
tān divyasurasāhārān pravarṣitān samantataḥ 
dṛṣṭvā te pretikāḥ sarve savismayapramoditāḥ 
samīkṣya svechayādāya yathākāmaṃ prabhuṃjate 
tataḥ sarve 'pi te sattvā tadāhārābhitoṣitāḥ 
tataste sarve āhāraiḥ pānaiścāpyamṛtopamaiḥ 
santarpitā mahānandasukhotsāhasamanvitāḥ 
Gkv 
tadā te sukhitāḥ santaḥ saddharmaguṇabhāṣiṇaḥ 
pariśuddhāśayāḥ sarve saṃcintyaivaṃ vadantyapi 
aho te sukhino lokā ye jāmbudvīpikā narāḥ 
āśritya śītalāṃ chāyāṃ dhyātvā tiṣṭhanti sadguroḥ 
sukhitāste manuṣyā ye mātāpitroryathāsukham 
paricaryāṃ sadā kṛtvā bhajanti samupasthitāḥ 
sukhitāste manuṣyā ye sanmitraṃ samupasthitāḥ 
subhāṣitaṃ sadā śrutvā caranti sarvadā śubhe 
sukhinaste mahāsattvā ye saṃbodhivratacāriṇaḥ 
sarvasattvahitaṃ kṛtvā saṃcaranti sadā śubhe 
sukhitāste mahābhāgā ye suśīlāḥ śubhārthinaḥ 
svaparātmahitārthena caranti poṣadhaṃ vratam 
satpuruṣāḥ mahābhāgāste ye saṃghasamupasthikāḥ 
dharmagaṇḍīṃ yathākālamākoṭayanti sarvadā 
ye vihāraṃ pratiṣṭhāpya triratnaśaraṇaṃ gatāḥ 
upāsakavrataṃ dhṛtvā caranti te 'pi bhāginaḥ 
sukhitāste mahāsattvā ye vihāraṃ viśīrṇitam 
saṃskṛtya saṃpratiṣṭhāpya kurvanti saṃpraśobhitam 
ye pūrvastūpabimbāni viśirṇasphuṭitāni ca 
saṃskṛtya pratisaṃsthāpya bhajanti te subhāginaḥ 
saddharmabhāṇakān ye ca saṃmānya samupasthitāḥ 
subhāṣitāni śṛṇvanti te subhāgyāḥ sukhānvitāḥ 
buddhānāṃ prātihāryāṇi paśyanti vividhāni ye 
caṃkramāṇi ca paśyanti ye te sarve 'pi bhāginaḥ 
ye ca pratyekabuddhānāṃ vividharddhivikurvitam 
caṃkramāṇi ca paśyanti te 'pi sarve subhāginaḥ 
ye 'rhatāṃ prātihāryāṇi paśyanti caṃkramāṇi ca 
te 'pi dhanyā sukhāpannāḥ saṃsāradharmacāriṇaḥ 
Gkv 
ye cāpi bodhisattvānāṃ paśyanti caṃkramāṇyapi 
prātihāryāṇi ye cāpi te 'pi dhanyāḥ subhāginaḥ 
ye buddhaśaraṇaṃ gatvā smṛtvā bhajanti sarvadā 
te eva subhagā dhanyāḥ saddharmmaguṇalābhinaḥ 
ye ca śṛṇvanti saddharmaṃ bhajanti śrāvayantyapi 
te 'pi sarve mahābhāgāḥ saṃbodhidharmabhāginaḥ 
ye saṃghān ca śaraṇaṃ gatvā bhajanti samupasthitāḥ 
te sarve subhagā dhanyāḥ saṃbodhipratilābhinaḥ 
ye ca datvā pradānāni pālayantaḥ parigrahān 
kṛtvā satvahitarthāni carante te subhāginaḥ 
pāpato viratā ye ca pariśuddhatrimaṇḍalāḥ 
caranti vratamaṣṭāṃgaṃ bhadrikāste subhāvinaḥ 
ye ca kṣāntivrataṃ dhṛtvāa suprasannāśayāḥ sadā 
sarvasattvahitārtheṣu caranti te subhāvinaḥ 
ye ca saddharmaratnāni sādhayanto jagaddhite 
sadā lokahitārthāni kurvaṃte te mahājanāḥ 
ye ca tata mahāsattvā sarvavidyāntapāragāḥ 
kṛtvā sattvaśubhārthāni carante te subhāginaḥ 
ye cāpi śāsane bauddhe śraddhayā śaraṇaṃ gatāḥ 
pravajyāsaṃvaraṃ dhṛtvā carante te sunirmalāḥ 
ye ca bauddhāśrame nityaṃ śodhayanti samāhitāḥ 
te suśrīīmatsubhadrāṃgāḥ saddharmasukhasaṃyutāḥ 
ye cāpi satataṃ snigdhā hitaṃ kṛtvā parasparam 
sādhayanti yaśodharmaṃ te sabhāgyā subhāvinaḥ 
ye caranti sadā bhadre viramya daśapāpataḥ 
te dhanyā vimalātmānaḥ sadguṇasukhalābhinaḥ 
ye caranti tapo 'raṇye tyaktvā sarvān parigrahān 
te subhadrāḥ śubhātmānaḥ sadā sadgaticāriṇaḥ 
Gkv 
bodhicaryāvrataṃ dhṛtvā ye caranti jagaddhite 
te pumāṃso mahāsattvāḥ saṃbuddhapadalābhinaḥ 
ityevaṃ te samābhāṣya sarvasaṃparinanditāḥ 
mahāsattvaṃ tamānamya prārthayantyemādarāt 
sādho bhavān hi no nāthayātā svāmī suhṛtprabhuḥ 
naivānyo vidyate kaścidevaṃ rakṣyahitārthabhṛt 
yad bhavān svayamālokya pāpino 'smān suduḥkhitān 
samāgatyāmṛtairbhogyaistoṣayannabhirakṣati 
tadvayaṃ bhavatāmeva sarvadā śaraṇaṃ gatāḥ 
satkāraissamupasthānaṃ kartucchāmahe 'dhunā 
tad bhavānno hitādhāne saṃyojayitumarhati 
bhavatā yatsamādiṣṭaṃ tatkariṣyāmahe dhruvan 
iti tai prārthitaṃ sarvai lokeśvaro niśamya saḥ 
kṛpādṛṣṭyā samālokya samādiśati tān punaḥ 
śṛṇudhvaṃ tanmayākhyātaṃ yuṣmākaṃ hitasādhanam 
saṃcaradhvaṃ tathā nityaṃ sadā bhadraṃ yadīcchatha 
tadyathādau triratnānāṃ prayāta śaraṇaṃ mudā 
sarvadā manasā smṛtvā bhajadhvaṃ ca samādarāt 
namo buddhāya dharmāya saṃghāya ca namo namaḥ 
iti tribhyo namaskāraṃ kṛtvā carata sarvataḥ 
etatpuṇyānubhāvena sarvatrāpi śubhaṃ bhavet 
nirutpātaṃ mahotsāhaṃ sarvadā ca bhave dhrivam 
tato yūyaṃ krameṇāpi pariśuddhatrimaṇḍalāḥ 
bodhicittaṃ samāsādhya vrataṃ caritumaikṣyatha 
tadetatpuṇyabhāvena sarve yūyamitaścyutāḥ 
triratnasmṛtimādhāya sukhāvatīṃ prayāsyatha 
tatrāmitābhanāthasya śaraṇe samupasthitāḥ 
sarvadā bhajanaṃ kṛtvā cariṣyatha mahāsukham 
Gkv 
tadā yūyaṃ samadāya poṣadhaṃ vratamuttamam 
vidhivatsaṃcaritvaitpuṇyairlapsyatha sanmatim 
tato 'pi vimalātmānaḥ sarvasattvahitotsukāḥ 
bodhicaryāvrataṃ dhṛtvā cariṣyatha jagaddhite 
tataḥ pāramitāḥ sarvāḥ pūrayitvā yathākramam 
duṣṭān māragaṇān sarvān jitvārhanto bhaviṣyatha 
tataḥ saṃsārasaṃcāranispṛhā vijitendriyāḥ 
trividhāṃ bodhimāsādhya nirvṛtipadamāpsyatha 
evaṃ sattvās triratnānāṃ gacchantaḥ śaraṇaṃ sadā 
smṛtvā nām samucccārya natvā bhajadhvaṃ nābhavam 
iti lokeśvareṇaivaṃ samādiṣṭaṃ niśamya te 
sarve tatheti vijñāpya pratimodanti nanditāḥ 
tato lokeśvaro matvā teṣāṃ mano 'bhiśuddhitam 
niścārayati kāraṇḍavyūhasūtrasūbhāṣitam 
tatsubhāṣitamākarṇya sarve te saṃpramoditāḥ 
triratnabhajanotsāhasaukhyaṃ vāṃchanti sādhitum 
tataste muditāḥ sarve triratnaśaraṇaṃ gatāḥ 
namo buddhāya dharmāya saṃghāyeti vadanti te 
tataḥ sarve 'pi te satvāyiratnasmṛtisaṃratāḥ 
saṃsāraviratotsāhā bhavanti dharmalālasāḥ 
tato jñānāsinā bhittvā satkāyadṛṣṭiparvatam 
tyaktvā dehaṃ tataḥ sarve te 'bhiyānti sukhāvatīm 
tatrāmitābhanāthasya śaraṇe samupasthitāḥ 
nirdeśaṃ śirasā dhṛtvā pracaranti śubhe mudā 
tataḥ sarve bhaveyuste caturbrahmavihāriṇaḥ 
bodhisattvā mahāsattvā ākāṃkṣitamukhābhidhāḥ 
ityevaṃ sa mahāsattvo lokeśvaro jinātmajaḥ 
sarvān pretān samuddhṛtya preṣayati sukhāvatīm 
Gkv 
evaṃ trailokyanātho 'sau mahākāruṇikaḥ kṛtī 
kṛpayā svayamālokya saṃrakṣyābhyavate jagat 
ye ye sattvāḥ sadā tasya lokeśasya mahātmanaḥ 
smṛtvā nāma samuccārya bhajante śaraṇaṃ gatāḥ 
te te sarve 'pi niṣpāpāḥ śrīmantaḥ sadguṇākarāḥ 
sarvasattvahitaṃ kṛtvā pracarantaḥ śubhe sadā 
bodhicaryāvrataṃ dhṛtvā bhuktvā dharmayaśaḥsukham 
triratnabhajanotsāhaṃ dhṛtvā yāyuḥ sukhāvatīm 
na te sarve 'pi gacchanti durgatiṃ ca kadācana 
sadā sadgatisaṃjātā bhadraśrīsadguṇāśrayāḥ 
pariśuddhendriyā dhīrā bodhicaryāvrataṃdharāḥ 
svaparātmahitaṃ kṛtvā yāyurante jinālaye 
ityevaṃ sa mahāsattvaḥ sarvasattvahitārthabhṛt 
kṛpākāruṇyasaddharmaguṇamāhātmyasāgaraḥ 
asaṃkhyaṃ puṇyamāhātmyaṃ tasya lokeśvarasya hi 
sarvairapi munīndraistatpramātuṃ naiva śakyate 
ityādiṣṭaṃ munīndreṇa śrutvā sa sugatātmajaḥ 
sudhīḥ sarvanīvaraṇaviṣkambhī caivamabravīt 
bhagavan sa mahāsattvo nāgacchati kadā vrajat 
tasyāhaṃ darśanaṃ kartumicchāmi trijagatprabhoḥ 
iti tenoditaṃ śrutvā bhagavān sa munīśvaraḥ 
vikambhinaṃ tamālokya punarevaṃ samādiśat 
evaṃ tān kulaputrāsau lokeśvaraḥ prabodhayan 
preṣayitvā sukhāvatyāṃ tato niṣkramya gacchati 
anyatrāpi samuddhartuṃ pāpino narakāśritān 
karuṇāsudṛśā paśyaṃścaraṃste saṃprabhāsayan 
dine dine sa āgatya sarveṣu narakeṣvapi 
nimagnān pāpino duṣṭān samālokya prabhāsayan 
svayamuddhṛtya sarvānstān sukhīkṛtvā prabodhayan 
bodhimārge pratiṣṭhāpya saṃpreṣayet sukhāvatīm 
 iti śrīguṇakāraṇḍavyūhe sūcīmukhodaraparvatapretoddhāranaprakaraṇam 
 śrīmaheśvarādi deva samutpādana prakaraṇam
śrībhagavānuvāca 
evamasau mahāsattvo lokeśvaro jinātmajaḥ 
bhavābdheḥ svayamuddhṛtya pālayati sadā jagat 
praduṣṭānapi pāpiṣṭān bodhayitvā prayatnataḥ 
bodhimārge pratiṣṭhāpya saṃpreṣayejjinālaye 
nāstīdṛgguṇasaṃpannaḥ sattvayaidhātukeṣvapi 
kasyāpi vidyate naiva pratibhānaṃ hi tādṛśam 
munīndrāṇāṃ ca sarveṣāṃ nāstīdṛgdrutibhānatā 
tena lokeśvaro nāma bodhisattvassa ucyate 
ityādiṣṭaṃ munīndreṇa śrutvā sa sugatātmajaḥ 
viṣkambhī bhagavantaṃ ca samālokyaivamabravīt 
bhagavan hetunā kena sarvalokādhipeśvaraḥ 
lokeśvaraḥ sa ākhyāta etat samyak samādiśa 
tasyeva pratibhāsatvaṃ kasyacinnaiva vidyate 
munīndrāṇāmapi sarveṣāṃ nāstīti tatkathaṃ khalu 
etat samyak samākhyāhi śrotumicchāmi sarvavit 
ime sarve sabhāsīnāstadguṇaśrotumānasāḥ 
iti tenoditaṃ śrutvā bhagavān sa munīśvaraḥ 
viṣkambhinaṃ mahāvijñaṃ tamālokyaivamādiśat 
śṛṇu tvaṃ kulaputrāsya lokeśasya prabhāvatām 
saṃpravakṣyāmi te prītyā sarvasattvānubodhane 
Gkv 
tadhyayābhūt purā śāstā tathāgato munīśvaraḥ 
vipaśyī nāma saṃbuddhaḥ sarvavidyādhipo jinaḥ 
sarvajño 'rhanmahābhijño dharmarājo vināyakaḥ 
bhagavāṃyijagannāthaḥ sarvasattvahitārthabhṛt 
tadāhaṃ kulaputrāsam sugandhasukhasaṃjñakaḥ 
vaṇiksuto vṛṣotsāhī saṃbuddhaguṇalālasaḥ 
tasya vipaśyinaḥ śāstuḥ saṃbuddhasya jagadguroḥ 
śaraṇe samupāśritya prācaran bodhisaṃvaram 
tadā tena munīndreṇa sarvajñena vipaśyinā 
lokeśaguṇamāhātyaṃ samāakhyātaṃ śrutaṃ mayā 
tadyathāsau jagacchāstā vipaśyī bhagavān jinaḥ 
saddharmaṃ samupādeṣṭuṃ sabhāmadhye samāaśritaḥ 
tadāsau trijagannātho lokeśvaro jinātmajaḥ 
sarvān sattvān samuddhartuṃ saṃpaśyan karuṇānvitaḥ 
puṇyaraśmiṃ samutsṛjya prabhāsayan samantataḥ 
duḥkhino narakāsīnān sarvān sattvān vilokayan 
samuddhṛtya prayatnena bodhayitvānumodayan 
triratnaśaraṇe sthāpya cārayitvā śubhe vṛṣe 
bodhimārge pratiṣṭhāpya śrāvayitvā subhāṣitān 
saṃbodhisādhane dharme saṃniyojya vinodayan 
sarvatra maṃgalaṃ kṛtvā nirupātaṃ mahotsavam 
triratnaguṇamāhātmyaṃ prakāśayan samācarat 
tadā tadraśmisaṃspṛṣṭā sarvā bhumiḥ praśobhitā 
viśuddhamaṃgalotsāhasukhasamākulābhavat 
tadadbhutaṃ mahānandaṃ mahotsāhaṃ samantataḥ 
samālokya mahāsattvo mahāmatirjinātmajaḥ 
vismayasamupāghrāta tvanta evaṃ vyacintayan 
aho kasya prabhākāntiriyamiha samāgatā 
avabhāsya jagatsarvaṃ saṃśodhayati śobhitam 
Gkv 
iti cintākulātmā sa bodhisattvo mahāmatiḥ 
samutthāyottarāsaṃgamudvahan purato gataḥ 
jāanubhyāṃ bhūtake dhṛtvā kṛtāṃjaliputo mudā 
vipaśyinaṃ munīndraṃ taṃ natvaivaṃ paryapṛcchata 
bhagavan kasya prabhāvo 'yaṃ yadiyaṃ bhāsamāgatā 
avabhāsya jagatsarvaṃ śodhayanti praśobhitam 
yadidaṃ mahadāścaryaṃ dṛṣṭvā sarve 'tivismitāḥ 
śrotumicchanti sarvajña tatsamādeṣṭumarhati 
iti tenoditaṃ śrutvā vipaśyī sa munīśvaraḥ 
mahāmatiṃ mahāsattvaṃ tamālokyaivamādiśat 
mahāmate śṛṇuṣvedamadbhutaṃ yatsamudbhavam 
tatpuṇyaprabhāvatvaṃ kathayiṣyāmi sāṃpratam 
yayailokādhipo nātho bodhisattvo jinātmajaḥ 
sarvadharmādhipaḥ śrīmānāryāvalokiteśvaraḥ 
sa sattvān pāpino duṣṭān duḥkhino narakāśritān 
samālokya kṛpādṛsṭyā mahākāruṇyacoditaḥ 
tān sarvān hi samuddṛtya bodhiyitvānumodayan 
bodhimārge pratiṣṭhāpya preṣayituṃ jinālaye 
saṃprasthitaḥ sukhāvatyāḥ puṇyaraśmīn samutsṛjan 
avabhāsya jagallokamihāgantuṃ samāgataḥ 
tasya puṇyaprabhākāntiriyaṃ pāpaviśodhanī 
avabhāsya jagatsarvaṃ śodhayantī prasāritā 
evaṃ sa sarvalokānāmadhipatirhitārthabhṛt 
svayamālokya sarvatra yāti sarvān samuddharan 
pāpino 'pi samālokya sarvatra narakeṣvapi 
nimagnānatiduḥkhāṃstān puṇyaraśmīn samutsṛjan 
avabhāsya sukhāpannān samuddhṛtya prabodhayan 
bodhimārge pratiṣṭhāpya preṣayati sukhāvatim 
Gkv 
evaṃ sa śrīguṇādhāraḥ saddharmasukhadārayakaḥ 
dine dine 'pyapremeyān sattvānuddhṛtya bodhayan 
bodhimārge pratiṣṭhāpya śrāvayityā subhāṣitam 
kṛtvā śuddhāśayān sarvān preṣayati sukhāvatīm 
evaṃ tasya mahatpuṇyaṃ sarvalokādhikaṃ bahu 
aprameyamasaṃkhyeyaṃ saṃbodhipadasādhanam 
sarvairapi munīndraistatpuṇyaṃ mahadbahūttamam 
pramātuṃ parisaṃkhyātuṃ śakyate na kadācana 
sarveṣāmapi buddhānāmīdṛkpuṇyaṃ mahottamam 
aprameyasaṃkhyeyaṃ vidyate na kadācana 
kasyāpi dṛśyate naivamīdṛkpuṇyaṃ mahattaram 
tenāsau trigajagannātho virājate samantataḥ 
evaṃ tasya mahatpuṇyaprameyaṃ bahuttamam 
sarvairapi munīndraistatpramātuṃ śakyate na hi 
tasmādasau jagannātho jagacchāstā jagatpatiḥ 
sarvalokādhipaḥ śrīmānāryāvalokiteśvaraḥ 
ādibuddhātmasaṃbhūto jagadīśo maheśvaraḥ 
viśvasṛktrijagadbharttā saṃbodhijñānabhāskaraḥ 
sarvaiḥ lokādhipairdevaiḥ sāsurayakṣakinnaraiḥ 
rākṣasairgaruḍairnāgaiḥ pūjito vanditaḥ sadā 
grahaistārāgaṇaiḥ sarvairvidyādharairmaharddhikaiḥ 
siddhaiḥ sādhyaiśca rudraiśca kumbhāṇḍaiśca mahoragaiḥ 
sarvairbhūtādhipaiścāpi savahniryamamārutaiḥ 
sarvaiścāpyapsaraḥsarvairdaivādikanyakāgaṇaiḥ 
evaṃ dānavanāgendrayakṣādikanyakāgaṇaiḥ 
sadā dhyātvāpyanusmṛtvā stutvā natvābhipūjitaḥ 
bhairavaiśca tathā sarvairmahākālagaṇairapi 
mātṛkāśbhiśca sarvābhiḥ saṃstuto vandito 'rcitaḥ 
Gkv 
sarvaiśca ḍākinīsaṃghaiḥ sarvairbhūtaiḥ piśācakaiḥ 
sarvairvighnādhipaicāpi sapretakaṭhapūtakaiḥ 
sarvairmāragaṇaiścāpi traidhātukanivāsibhiḥ 
sadā nityamanusmṛtvā praṇamitaḥ praśaṃsitaḥ 
evaṃ maharṣibhiḥ sarvairyogibhiśca tapasvibhiḥ 
yatibhistīrthikaiścāpi nityaṃ smṛtvābhivanditaḥ 
śrāvakairbhikṣubhiḥ sarvairarhadbhirbrahmacāribhiḥ 
sadānusmaraṇaṃ kṛtvā dhyātvā vanditārcitaḥ 
tathā sarvairmahāsattvairbodhisattvaiśva sarvadā 
tadguṇānusmṛtiṃ dhṛtvā sa praśaṃsyo 'bhivandhyate 
tathā pratyekabuddhaiśca śrutvā dṛṣṭvā ca tadguṇān 
sadānumodanāṃ kṛtvā praṇatvā saṃpraśaṃsyate 
evaṃ sarvairmunīndraiśca saṃbuddhairapi sarvadā 
tatpuṇyaguṇamāhātmyaṃ saṃpraśaṃsyānumodyate 
evaṃ sa sarvalokeśaḥ sarvadharmādhipeśvaraḥ 
viśvarastraṣṭā jagadbhartā traidhātukādhipeśvaraḥ 
mahābuddhātmasaṃbhūtaḥ saddharmaguṇabhāskaraḥ 
sarvasaṃghādhirājendro bodhisattvo jagatprabhuḥ 
iti sarvairmahābhijñaiḥ saṃbuddhaiḥ sarvadarśibhiḥ 
munīśvaraiḥ samākhyātaṃ purā mayā śrutaṃ kila 
tadyathādau mahāśūnyaṃ paṃcabhūte 'pyanudbhave 
jyotirusamudbhūta ādibuddho niraṃjanaḥ 
triguṇāṃśamahāmūrttirviśvarupaḥ samutthitaḥ 
sa svayaṃbhurmahābuddha ādinātho maheśvaraḥ 
lokasaṃsarjanaṃ nāma samādhiṃ vidadhe svayam 
tatastasyātmasaṃbhūto divyārupaḥ śubhāṃśabhṛt 
bhadramūttirviśuddhāṃgaḥ sulakṣaṇābhimaṇḍitaḥ 
puṇyakāntivirociṣkaḥ sarvalokādhipeśvaraḥ 
so 'pi lokodbhavaṃ nāma samādhiṃ vidadhe svayam 
Gkv 
tadā tasyādināthasya cakṣubhyāṃ candrabhāskarau 
samutpannau lalāṭācca samutpanno maheśvaraḥ 
skandhābhyāṃ saṃprajāto 'bhūdabrahmā saumyaścaturmukhaḥ 
hadayācca samudbhūto nārāyaṇo 'tisundaraḥ 
ubhābhyāṃ dantapaṃktibhyāṃ samutpunnā sarasvatī 
vāyuvo mukhato jātāḥ pṛthvī jātā ca pādataḥ 
varuṇaścodarājjātaḥ vahniśca nābhimaṇḍalāt 
vāmajānūdbhavā lakṣmīḥ śrīdo dakṣiṇajānutaḥ 
evamanye 'pi devāśca sarvalokādhipā api 
tasya mahātmano dehāt samudbhūtā jagaddhiote 
yadaite lokanāthasya jātā lokādhipāstanoḥ 
tasya sarve prasannāsyāḥ paśyantaḥ samupasthitāḥ 
tadā maheśvaro devaḥ straṣṭāraṃ taṃ jagadgurum 
praṇatvā sāṃjaliḥ paśyan prārthayadevamādarāt 
bhagavan yadime sarve bhavatā nirmitā vayam 
tadarthe 'smānimān sarvān vyākarotu yathāvidhi 
iti saṃprārthite tena maheśvareṇa sarvavit 
lokeśvaraḥ samālokya sarvāṃnstānevamādiśat 
ārupyalokdhātvīśo bhaviṣyasi maheśvara 
trātā yogādhipaḥ śāstā saṃsāramuktisaukhyadik 
kaliyuge samutpunne sattvadhātau kaṣāyine 
tadā sraṣṭā vibharttā ca saṃharttā ca bhaviṣyasi 
sarvasattvā durācārā māracaryāsamāratāḥ 
mithyādharmagatā duṣṭā saddharmaguṇanindakāḥ 
vihīnabodhicaryāṃgāstāmasadharmasādhinaḥ 
tīrthikadharmasaṃraktā bhaviṣyanti kalau yadā 
tadā pṛthagjanāḥ sarve moherṣyāmadamānikāḥ 
sarve te śaraṇaṃ gatvā bhajiṣyanti sadādarāt 
Gkv 
ākāśaṃ liṃgamityāhuḥ pṛthivī tasya pīṭhikā 
ālayaḥ sarvabhūtānāṃ līyanālliṃgamucyate 
iti sarve tadā lokāḥ prabhāṣantaḥ pramādataḥ 
sarvān devān pratikṣipya cariṣyanti vimohitāḥ 
tān sarvān samālokya bodhayitvā prayatnataḥ 
muktimārge pratiṣṭhāpya vrataṃ śaivaṃ pracāraya 
evaṃ kṛtvā mahaiśānaṃ padaṃ prāpya maheśvaraḥ 
trailokyādhipatirnātho bhaviṣyasi kalau yuge 
ityevaṃ tatsamādiṣṭaṃ niśamya sa maheśvaraḥ 
tatheti pratinanditvā tatraiva samupāśrayat 
athāsau sarvavicchāstā lokeśvaro jinātmajaḥ 
brahmānaṃ samupāmantrya saṃpaśyannaimabravīt 
brahmanstvaṃ rupadhātniśaśvaturvedāṃgaśāyabhṛt 
sṛṣṭikartā jagacchāstā caturbramhavihārikaḥ 
śāntacaryāsamācāraḥ sāttvikadharmanāyakaḥ 
paramārthayogavidvidvān śubhārthabhṛd bhaviṣyati 
yuge kalau samutpanne tava caryā vinakṣyati 
mlechadharmasamākrānte sadvṛttiḥ parihāsyate 
tadāpi tvaṃ prayatnena nānārupeṇa bodhayan 
dharmamārge pratiṣṭhāpya prāpayasva sunirvṛtim 
evaṃ brahmanstvamālokya sarvān sattvān prabodhayan 
bodhimārge pratiṣṭhāpya pālayasva jagaddhite 
evaṃ kṛtvā mahatkleśabhavodadhiṃ samuttaret 
arhansaṃbodhimāsādya saṃbuddho 'pi bhaviṣyasi 
ityevaṃ tatsamādiṣṭaṃ samākarṇya prabodhitaḥ 
brahmā tatheti saṃśrutya prābhyanandat prasāditaḥ 
tato 'sau ca mahāsattvo lokeśvaro jinātmabhūḥ 
nārāyaṇaṃ samālokya samāmantryaivamādiśat 
Gkv 
viṣṇo tvaṃ kāmadhātvīśaḥ sarvalokādhipaḥ prabhuḥ 
rajodharmādhipaḥ śāstā sarvasattvahitārthabhṛt 
mahābhijño mahāvīraḥ sarvaduṣṭapramardakaḥ 
saṃsārasukhasaṃbhartā māyādharmavicakṣaṇaḥ 
kalau kleśākulān sattvān nānārupeṇa bodhayan 
trāsayitvāpi yannena sarvān dharme niyojaya 
evaṃ kṛtvā mahāsattvo mahatpuṇyaguṇānvitaḥ 
rājā viśvambharo nātho lakṣmīpatirmaharddhitaḥ 
sarvān sattvān sukhīkṛtya sarvān duṣṭān vinirjayan 
saṃvṛtiviratātmānte nirvṛtipadamāpsyasi 
ityevaṃ tatsamādiṣṭaṃ niśamya sa prabodhitaḥ 
viṣṇustatheti vijñapya prābhyanandat prasāditaḥ 
tataścāsau mahāsattvo lokeśvaro jināṃśajaḥ 
sarasvatīṃ samālokya samāmaṃtryaivamādiśat 
sarasvatī mahādevī sarvavidyāguṇākarī 
mahāmāyādharī sarvaśāyavijñā subhāṣiṇī 
saddharmaguṇasaṃbhartrī saṃbodhipratipālinī 
ṛddhisiddhipradātrī tvaṃ vāgiśvarī bhaviṣyasi 
sarvān mūrkhān durācārānapi sattvān prayatnataḥ 
bodhayitvā śubhe dharme yojayantyabhipālaya 
ye 'pi te śaraṇaṃ gatvā bhajeyurbhaktimānasāḥ 
paṇḍitāste mahābhijñā bhaveyu śrīguṇāśrayāḥ 
evaṃ sattvahitaṃ kṛtvā mahtpuṇyaguṇānvitā 
prānte bodhiṃ samāsādya saṃprāpsyasi jināspadam 
ityevaṃ tatsamādiṣṭaṃ niśamya sā sarasvatī 
tatheti pratinanditvā tatraikānte samāśrayat 
tataścāsau mahāsattvo lokeśvaro jinātmajaḥ 
virocanaṃ samālokya samāmaṃtryaivamādiśat 
Gkv 
sūrya tvaṃ sumahaddīptiprabhākaro grahādhipaḥ 
divākaro jagallokatamo 'ntako bhaviṣyasi 
avabhāsya jagallokaṃ prakāśayan viśodhayan 
cārayitvā śubhe dharme pālayasva sadā bhraman 
tato 'sau ca mahāsattvo lokanātho jagatprabhuḥ 
candramasaṃ samālokya samāmaṃtryaivamādiśat 
caṃdramasvaṃ mahākāntiḥ śītaraśmiḥ sudhākaraḥ 
tārādhipo jagatkleśasantāpahṛdbhaviṣyati 
avabhāsya jagallokaṃ pravarṣayan sadāmṛtam 
auṣadhīvrīhiśasyānāṃ rasavīryaṃ pravardhayan 
prahlādsukhasaṃpannān kṛtvā rātrau prabodhayan 
sarvān sattvān śubhe dharme cārayitvābhipālaya 
tato vāyuṃ samālokya lokeśvaraḥ sa sarvavit 
sarvāṃstān samupāmaṃtrya pura evamupādiśat 
yūyaṃ samīraṇāḥ sarve jagatprāṇāḥ sukhāvahāḥ 
sarvadharmasukhotsāhaprakartāro bhaviṣyatha 
pracarantaḥ sadā yūyaṃ puyagaṇdhasukhavahāḥ 
prerayitvā jagaddharme saṃpālayadhvamābhavam 
tataḥ pṛthvīṃ mahādevīṃ samālokya sarvadṛk 
jinātmajo lokanātho samāmaṃtryaivamādiśat 
pṛthivi tvaṃ jagadbhartrī sarvalokasamāśrayā 
vasuṃdharā jagadbhartī viśvamātā bhaviṣyasi 
sarvadhātūn suratnāni vrīhiśasyamahauṣadhīḥ 
datvā saṃsthāpya saddharme pālayasva jagatsadā 
tato varumālokya sa lokeśo jinātmabhūḥ 
purataḥ samupāmaṃtrya vyākarodevamādiśat 
varuṇa tvamapāṃ nāthaḥ sarvasattvāmṛtapadaḥ 
sarvaratnākarādhīśo nāgarājo bhaviṣyasi 
Gkv 
sadāmṛtapradānena poṣayitvā prabodhayan 
datvā ratnāni saddharme cārayasva jagatsadā 
tato vahniṃ samālokya citrabhānuṃ prabhāsvaram 
sarvalokādhipaḥ śāstā samāmaṃtryaivamādiśat 
vahne tvaṃ sarvadevānāṃ mukhībhūto hutāṃśabhuk 
pācakaḥ sarvavastūnāṃ dahanaḥ pāvako 'pyasi 
tasmāt sarvaprayatnena sarvālokān praharṣayan 
sadā loke sukhaṃ dattvā saṃpālaya jagaddhite 
tato lakṣmīṃ mahādeviṃ lokeśvaraḥ sa sanmatiḥ 
purataḥ samupāmaṃtrya samālokyaivamādiśat 
lakṣmi tvaṃ śrī mahādevī māheśvarī vasundharā 
sarvasaṃpatsukhotsāhapradāyinī bhaviṣyasi 
sadhātudravyarantādimahānsampatsukhānyapi 
datvā dharme pratiṣṭhāpya pālayasva jagatsadā 
tataḥ śrīdaṃ samālokya sa lokeśo jagatprabhuḥ 
purataḥ samupāmaṃtrya vyākarodevamādiśat 
kubera tvaṃ mahābhāgaḥ sarvadravyādhipaḥ prabhuḥ 
śrīsaṃpatsadguṇādhāro rājarājo bhaviṣyasi 
datvā śrīguṇasaṃpattīḥ pradatvā saṃprabodhayan 
bodhimārge pratiṣṭhāpya pālayasva sadā jagat 
evaṃ sa trijagatnnātho lokeśvaro jinātmajaḥ 
sarvāṃstān svāatmajān devān samāmaṃtryaivamādiśat 
yūyaṃ sarve mahāsattvāḥ saṃbodhivratacāriṇaḥ 
sarvasattvahitaṃ kṛtvā pracaradhvaṃ sadā śubhe 
evaṃ kṛtvā mahatpuṇyaṃ śrīsamṛddhisamanvitāḥ 
ante saṃbodhimāsādya saṃbuddhapadamāpsyatha 
ityevaṃ tatsamādiṣṭaṃ śrutvā sarve prabodhitāḥ 
te devāḥ pratinandantastatheti pratiśuśruvuḥ 
Gkv 
evaṃ te sakalā devāḥ dhṛtvā tasyānuśāsanam 
bodhicaryāṃ samādhāya saṃpracerujagaddhite 
tadanuśāsanādeva sarvalokādhipā api 
bodhicaryāvrataṃ dhṛtvā saṃcarire jagaddhite 
evaṃ sa trijagacchāstā lokeśvaro jinātmajaḥ 
bodhisattvamahābhijñaḥ sarvalokādhipeśvaraḥ 
ye tasya trijagacchāstuḥ śraddhayā śaraṇaṃ gatāḥ 
sarve te vimalātmano naiva gacchanti durgatim 
sadā sadgatisaṃjātāḥ saddharmaśrīsukhānvitāḥ 
niḥkleśā bodhimāsādhya saṃbuddhapadamāpnuyuḥ 
sarve 'pi sugatāstasya śraddhayā śaraṇaṃ gatāḥ 
dhyātvānusmṛtimādhyāya pracaranto jagaddhite 
eatatpuṇyānubhāvena niḥkleśā vimalāśayāḥ 
jitvā māragaṇān bodhiṃ prāpya gatāḥ sunirvṛtim 
atītā api saṃbuddhā vartamānā anāgatāḥ 
sarve 'pi te jagacchāstuḥ śraddhayā śaraṇaṃ gatāḥ 
dhyātvānusmṛtimādhāya pracaranto jagaddhite 
bodhicaryāvrataṃ dhṛtvā kṛtvā sarvajagaddhitam 
krameṇa bodhisaṃbhāraṃ pūrayitvā yathāvidhi 
jitvā māragaṇān sarvān bodhiṃ prāpyābhavan jināḥ 
bhavanti ca bhaviṣyanti dharmarājā munīśvarāḥ 
arhantaḥ sugatā nāthāḥ sarvajñāstrivināyakāḥ 
evaṃ sa trijagannātho lokeśvaro maharddhimān 
bodhisattvo mahāsattvaḥ sarvalokādhipeśvaraḥ 
sarvasattvahitārthena bodhicaryāvrataṃ caran 
sarvān sattvān svayaṃ paśyannavabhāsya samuddharan 
bodhimārge pratiṣṭhāpya cārayitvā śubhe vṛṣe 
bodhayan suprasannāṃstān preṣayati sukhāvatīm 
Gkv 
evam sa jagadādīśo lokeśvaro jinātmajaḥ 
bodhisattvo mahāsattvaḥ sarvadharmahitārthabhṛt 
nāsti tasya samaṃ kaścit saddharmaguṇapuṇyavān 
kuto 'dhiko bhavettena lokeśvaro jagatprabhuḥ 
ityevaṃ sugataiḥ sarvaiḥ saṃbuddhaiḥ sarvadarśibhiḥ 
lokeśaguṇamāhātmyaṃ samādiṣṭaṃ śrutaṃ mayā 
īdṛkpuṇyaguṇodbhāvaṃ lokeśasya vipaśvinaḥ 
minīndreṇa samādiṣṭaṃ purā mayābhisaṃśrutam 
tasmāllokeśavaraḥ sarvasaṃghādhipo jagadguruḥ 
sevanīyaḥ prayatnena saddharmaguṇavāṃchibhiḥ 
ye hyasya śaraṇaṃ gatvā bhajanti śraddhayā mudā 
durgatiṃ te na gacchanti sarvatrāpi kadācana 
sadā sadgatisaṃjātā dharmaśrīsukhabhāginaḥ 
śubhotsāhaṃ prabhuṃjante prānte yānti sukhāvatīm 
ityevaṃ hi samādiṣṭaṃ śākyasiṃhena tāyinā 
śrutvā sarve sabhālokāḥ prābhyanandan prabodhitāḥ 
 iti śrīmaheśvarādidevasamutpādanaprakaraṇam 
 sarvākāra sarvasattva prabodhana bodhicaryāvatāraṇa prakaraṇa
atha sarvanīvaraṇaviṣkambhī sugatātmajaḥ 
sāṃjalirbhagavantaṃ taṃ praṇatvā caivamabravīt 
bhagavansa mahāsattvo lokeśvara jagatprabhuḥ 
kadeha samupāgached draṣṭumicchāmi taṃ prabhum 
iti taduktamākarṇya bhagavān sa munīśvaraḥ 
viṣkambhinaṃ mahāsattvaṃ tamālokyaivamādiśat 
Gkv 
viṣkambhin sa mahāsattvo nāgacchediha sāṃpratam 
anyatra narake sattvānuddhartumabhigacchati 
sarvatrāpi svayaṃ gatvā saṃpaśyannarakāśritān 
sarvān sattvān samuddhṛtya preṣayati sukhāvatīm 
evaṃ sa sarvadā sattvān svayaṃ paśyan dine dine 
asaṃkhyeyān samuddhṛtya preṣayati sukhāvatīm 
evaṃ kurvan sa lokeśo bodhicaryāvrataṃ caran 
asaṃkhyapuṇyaratnādyaśrīsamṛddho virājate 
tasya puṇyamasaṃkhyeyamaprameyaṃ bahūttamam 
sarvairapi munīndraistatpramātuṃ naiva śakyate 
ityevaṃ sugataiḥ sarvaiḥ purākhyātaṃ mayā śrutam 
tadatrāhaṃ pravakṣyāmi śṛṇudhyaṃ yūyamādarāt 
tadyathābhūt purā śāstā śikhi nāma tathāgataḥ 
sarvajño 'rhanmahābhijñoḥ dharmarājo munīśvaraḥ 
sarvavidyādhirājendraḥ saṃbuddhaḥ sugato jinaḥ 
mārajit sarvalokendrastraidhātukavināyakaḥ 
tadāsaṃ bodhisattvo 'haṃ dānaśūro 'bhidho gṛhī 
sadādānarato dhīraḥ sarvasattvahitārthabhṛt 
sadā sa śikhinastasya munīndrasya jagadguroḥ 
satkṛtya śraddhayā nityaṃ prābhajan samupasthitaḥ 
tadā tena munīndreṇa samākhyātaṃ mayā śrutam 
lokeśvarasya saddharmasādhanodbhavakauśalam 
iti tena munīndreṇa samāakhyātaṃ niśamya saḥ 
bodhisattvo mahāsattvo viṣkambhī caivamabravīt 
bhagavan kidṛśaṃ tasya lokeśasya mahātmanaḥ 
saddharmasādhanodbhūtaṃ kauśalaṃ bhavatā śrutam 
bhagavanstatsamākhyāya sarvānasmān prabodhaya 
sarvalokā ime śrutvā bhaveyustadguṇāratāḥ 
Gkv 
iti saṃprārthitaṃ tena śrutvāsau bhagavān jinaḥ 
sarvāṃllokān sabhāsīnān samālokyaivamādiśat 
yadā sa bhagavāṃcchāstā śikhī tathāgato jinaḥ 
sarvalokasabhāmadhye sasāṃghikaḥ samāśritaḥ 
ādimadhyāntakalyāṇaṃ saṃbodhiguṇasādhanam 
saddharmaṃ samupādeṣṭuṃ samārabhejjagaddhite 
tadā tasya mukhadvārānnānāvarṇāḥ suraśmayaḥ 
vinirgatā jagatsarvamavabhāsya pracerire 
kṛtvā sarvatra lokeṣu subhadrāṇi samantataḥ 
punarāgatya sā kāntistadāśrama upāgatāḥ 
śikhinaṃ taṃ mahābhijñaṃ dharmarājaṃ munīśvaram 
tridhā pradakṣiṇīkṛtya tanmukhājye samāviśat 
tatsatpuṇyaprabhāṃ dṛṭvā lokeśvaraḥ sa vismitaḥ 
amitābhaṃ jinaṃ natvā papracchaivaṃ samādarāt 
bhagavan kasya satpuṇyakāntiriyaṃ samāgatā 
tadbhavān samupādiśya saṃbodhayatu no guro 
iti taduktamākarṇya bhagavān so 'mitaprabhaḥ 
lokeśvaraṃ mahāsattvaṃ tamālokyaivamādiśat 
kulaputra śikhī nāma saṃbuddho 'rhanmunīśvaraḥ 
sarvajñastrigacchāstā dharmarājastathāgataḥ 
vihāre jetakodyāne samāśritaḥ sasāṃghikaḥ 
sarvalokasabhāmadhye samāsīnaḥ prabhāsayan 
saddharmaṃ samupādeṣṭuṃ prārambhaṃ kurute 'dhunā 
tasyeyaṃ suprabhākāntirmukhadvārādvinirgatā 
sarvatra bhuvaneṣvevamavabhāsya pracaryate 
ihāpi samupāyātā bhāsayantī pracāritā 
parāvṛtya munestasya mukhe prāviśate 'dhunā 
ityādiṣṭaṃ munīndreṇa lokeśvaraḥ prasāditaḥ 
amitābhaṃ munīndraṃ taṃ praṇatvaivamabhāṣata 
Gkv 
bhagavan dharmarājaṃ taṃ draṣṭumicchāmi sāṃpratam 
tattatrāhaṃ gatiṣyāmi tadājñāṃ dātumarhati 
iti saṃprārthitaṃ tena lokeśena niśamya saḥ 
amitābho munīndrastaṃ lokeśamevamabavrīt 
kulaputra munīndraṃstaṃ yadi draṣṭuṃ tvamicchasi 
gaccha madvacanenāpi kauśalyaṃ spraṣṭumarhasi 
padmaṃ samupasaṃsthāpya tasya paśyan sabhāmapi 
samupāśritya saddharmaṃ śrutvā gacchānumoditaḥ 
ityādiṣṭaṃ munīndreṇa śrutvā lokeśvaro mudā 
sāṃjalistaṃ jinaṃ natvā saṃbhāsayaṃstato 'carat 
yadā tataḥ sukhāvatyāṃ saṃprasthitaḥ sa bhāsayan 
tadā sarvā mahī sābdhiḥ sāgādhā ca prakampitā 
pravarṣādviyato hemaratnamayaṃ mahotpalam 
nirutpātaṃ śubhotsāhaṃ prāvartata samantataḥ 
tadāśramamahodyāne kalpavṛkṣāḥ samutthitāḥ 
divyavastrasuvarṇādiratnālaṃkāralambitāḥ 
nānākusumavṛkṣāśca sugaṃdhipuṣpaśobhitāḥ 
anekafalavṛkṣāśca divyarasafalānatāḥ 
aṣṭāṃguṇasaṃpannajalapūrṇāḥ sarovarāḥ 
nānāpuṣpābhisaṃkīrṇāḥ prādurbhūtā manoramāḥ 
vividhapuṣpavarṇāṇi dravyāṇi vividhānyapi 
hemādidhāturatnāni vastrāṇi bhūṣaṇāni ca 
suvarṇasurasāsvādasaṃpannabhojanānyapi 
dhānyādivrīhijātāni pravarṣanta tadāśrame 
tatra ca saptaratnāni saṃjātāni jināśrame 
sarvā bhūmiśca sauvarṇā nirbhāsā saṃbabhau tadā 
tadā lokeśvara padmaṃ sahastrapatraṃ suvarṇikam 
saptaratnamayo jvālaṃ samādāya tataścaran 
Gkv 
evaṃ tatra subhadrāṇāṃ nimittaṃ saṃprakāśayan 
avabhāsya jagallokaṃ samālokya samantataḥ 
prāṇino duḥkhinaḥ sarvān samuddhṛtya prayatnataḥ 
bodhimārge pratiṣṭhāpya saṃpreṣayan sukhāvatīm 
sudhāraśmiṃ samutsṛjya saṃbhāsayan samantataḥ 
saṃbuddhaṃ śikhinaṃ tadvihāramupācarat 
tāni bhadranimittāni vilokya tatsabhāśritaḥ 
ratnapāṇirmahāsattva boddhisattvo 'bhilokayan 
vismitaḥ sahasotthāya pustaḥ samupācarat 
udvahannuttarāsaṃgaṃ jānubhyāṃ bhuvi saṃsthitaḥ 
bhagavantaṃ munīndraṃ taṃ saṃbuddhaśikhinaṃ mudā 
kṛtāṃjalipuṭo natvā papracchaivaṃ samādarāt 
bhagavan kasya prabhākāntiriyamiha samāgatā 
mahadbhadranimittāni dṛśyante prodbhavāni ca 
bhagavanstatsamādiśya sarvānimān sabhāśritān 
vismayākulacittāntaḥ prabodhayitumarhati 
iti saṃprārthitaṃ tena śrutvā śikhī tathāgataḥ 
ratnapāṇiṃ mahāsattvaṃ taṃ paśyannevamādiśat 
ratnapāṇe mahāsattva dṛśyante yadihādhunā 
mahadbhadranimittāni saṃjātāni samantataḥ 
taddhetuṃ saṃpravakṣyāmi śṛṇudhvamidamādarāt 
yūyaṃ sarve prasīdantaḥ pratibudhyānumodata 
yaḥ śrīmāṃjagannātho bodhisattvo jinātmajaḥ 
sarvasaṃghādhipaḥ śāsta sarvalokādhipeśvaraḥ 
samantabhadrakārī sa āryāvalokiteśvaraḥ 
sattvān paśyan samuddhartuṃ sukhāvatyāṃ viniścaran 
puṇyaraśmiṃ samutsṛjya saṃbhāsayan samantataḥ 
śodhayaṃstrijagallokaṃ kṛtvā bhadraṃ samantataḥ 
Gkv 
pāpino 'pi durācārān sarvatra narakeṣvapi 
nimagnāṃstān samālokya samuddhṛtya samantata 
bodhayitvā prayatnena kṛtvā saddharmalālasān 
mameha darśanaṃ kartuṃ samupāgacchapi sāṃpratam 
tasyeyaṃ suprabhā kāntirbhāsayantī samāgatā 
īdṛgdranimittāni saṃjātāni samaṃtataḥ 
bhadraheturayaṃ tasya lokeśasyāgataḥ khalu 
ityādiṣṭaṃ munīndreṇa ratnapāṇirniśamya saḥ 
saṃbuddhaṃ taṃ sabhāṃ tāṃ ca samālokyaivamabravīt 
bhagavan sa mahāsattvo lokeśvaro jagatprabhuḥ 
nāgacchati kadāgatcched draṣṭumicchāmi taṃ prabhum 
iti tenoditaṃ śrutvā bhagavān sa śikhī jinaḥ 
ratnapāṇiṃ tamālokya sabhāṃ cāpyevamādiśat 
āgacchet sa mahāsattvo lokeśvaraḥ suduḥkhitaḥ 
sattvān sarvān samuddhṛtya preṣayitvā sukhāvatīm 
prathamamiha māṃ draṣṭumāgacchet sa kṛpānidhiḥ 
tadā taṃ trijagannāthaṃ paśca bhaja samādarāt 
ityādiṣṭaṃ munīndreṇa śrutvā sa ratnabhṛnmudā 
saha sarvasabhālokaistasthau taddarśanotsukaḥ 
tadāsau trijagannātho lokeśvaraḥ prabhāsayan 
dūrāttaṃ sugataṃ paśyan vihāre samupāviśat 
taṃ lokeśaṃ samāyātaṃ samīkṣya sugatātmajam 
sarve lokāḥ sabhāsīnāḥ samutthāya praṇemire 
ratnapāṇistamāyātaṃ saṃpaśyan sahasotthitaḥ 
sāṃjaliḥ samupāgamya vavande tatpadāmbuje 
evaṃ sa vandyamānastaiḥ sarvalokaiḥ prabhāsayan 
śikhinaṃ taṃ samālokya purataḥ samupācarat 
Gkv 
taṃ samāyātamālokya bhagavān sa śikhī mudā 
svāgataṃ te mahāsattva kauśalamityapṛcchata 
ityādiṣṭaṃ munīndreṇa śrutvā sa sugatātmajaḥ 
kauśalaṃ me sadā śāstariti vadannupācarat 
tatrāsau trijagannāthaḥ śikhinaṃ taṃ munīśvaram 
vanditvā taṃ mahāpadmamupasthāpyaivabravīt 
bhagavannamitābhena śāstremaṃ prahitaṃ kajam 
kuśalaṃ cāpi sarvatra pṛcchata te samantataḥ 
iti taduktamākarṇya bhagavān sa śikhī mudā 
gṛhītvā taṃ mahāpadmaṃ vāme sthāpyaivamabravīt 
sarvatra kauśalamatra kvacittasyāpi kauśalam 
iti pṛṣṭvā munīndraiśca tanevaṃ paryapṛcchata 
kulaputra tvayā sattvāḥ kiyanto narakāśritāḥ 
samuddhṛtya śubhe sthāpya preṣitāste sukhāvatīm 
iti pṛṣṭe munīndreṇa lokeśvaro vilokya saḥ 
saṃbuddhaṃ taṃ sabhāṃ cāpi samālokyaivamabravīt 
bhagavan bahavo 'saṃkhyeyāḥ sattvā narakāśritāḥ 
te sarve 'pi prayatnena mayālokya samuddhṛtāḥ 
tadyathā ye mahāduṣṭā avīcau karmabhoginaḥ 
raurave kālasūtre ca hāhavatapane 'pi ca 
tāpane 'gnidhaṭe ye ca śālmalike ca pāpinaḥ 
saṃghāate cāndhakāre ca śītodake 'sipatrake 
evamanyaṣu sarveṣu narakeṣu samantataḥ 
svakṛtakarmabhuṃjānāṃ tiṣṭhanto duḥkhabhoginaḥ 
tīvraduḥkhāgnisantaptā mūḍhā viluptacetanāḥ 
te sarve 'pi mayoddhṛtya saṃpreṣitāḥ sukhāvatīm 
bhūtāḥ pretāḥ piśācāśca kṣuptipāsāgnidāhitāaḥ 
sūcimukhādayo duṣṭā viṇmūtrāmedhyabhoginaḥ 
Gkv 
paśavo 'pi ca ye duṣṭāḥ pakṣiṇo 'pi durāratāḥ 
kṛmikīṭādayaścāpi svakarmafalabhoginaḥ 
te 'pi sarve mayālokya mocayitvā svakarmataḥ 
samuddhṛtya prayatnene saṃpreṣitāḥ sukhāvatīm 
evamanye 'pi sattvā ye martyā daityāḥsurā api 
adharmābhiratā duṣṭā bhraṣṭā narakagāminaḥ 
te 'pi sarve mayāalokya bodhiyitvā prayatnataḥ 
sadharme saṃpratiṣṭhāpya saṃpreṣitā jinālaye 
evaṃ nityaṃ mayālokya prāṇino durito 'rddhatāḥ 
sarve 'pi narakāsīnāstīvraduḥkhāgnitāpitāḥ 
dine dine 'pyasaṃkhyeyā samuddhṛtya prayatnataḥ 
bodhiyitvā śubhe sthāpya cārayitvā susaṃvare 
bodhimārge niyujyaivaṃ saṃpreṣitā jinālaye 
yathā mayā pratijñātaṃ tathā karttavyameva tat 
iti nityaṃ samālokya sattvā dharme 'bhiyojitāḥ 
yāvantaḥ prāṇinaḥ sarve yāvanna bodhibhāginaḥ 
tāvadahaṃ na saṃbodhiṃ saṃprāpnuyāṃ jagaddhite 
iti dṛḍhā pratijñā me yāvanna paripūritā 
tāvat sattvān samālokya samuddhṛtya prayatnataḥ 
bodhayitvāpi kṛtvā ca caturbrahmavihāriṇaḥ 
bodhimārge pratiṣṭhāpya preṣayeyaṃ sukhāvatīm 
ityevaṃ bhagavaṃcchāste bodhicaryāṃ samācaran 
sarvasattvahitaṃ kṛtvā care tridhātukeṣvapi 
evaṃ nityaṃ jagallokia kṛtvā bhadrasukhotsavam 
pracaraṃ pracarāmyevaṃ cariṣyāmi sadā bhave 
ityuktvā sa mahāsattvo lokeśvaro jinātmajaḥ 
bhūyastaṃ śikhinaṃ natvā samanujñāmayācata 
bhagavan gantumicchāmi sattvānuddhartumanyataḥ 
tadanujñāṃ pradatvā me prasīdatu jagaddhite 
Gkv 
iti taduktamākarṇya sa śikhī bhagavān mudā 
lokeśvaraṃ mahābhijñaṃ tamālokyāivamabravīt 
sidhyatu te mahāsattva kāryaṃ saṃbodhisādhanam 
gaccha loke hitaṃ kurvan saṃcarasva sukhaṃ sadā 
ityādiṣṭaṃ munīndreṇa lokeśvaro jagatprabhuḥ 
śikhinaṃ dharmarājaṃ taṃ praṇatvā prācarattataḥ 
prakramittvā tataḥ so 'gnipiṇḍa iva samujjvalan 
ākāśe 'ntarhito 'nyatra bhuvene bhāsayan yayau 
tamevaṃ khe gataṃ dṛṣṭvā ratnapāṇiḥ sa vismitaḥ 
śikhinaṃ bhagavantaṃ taṃ samālokyaivamabravīt 
bhagavaṃstrijagadbharturlokeaśsya mahānmanaḥ 
kiyatsukṛtasaṃbhāraṃ vidyate tatsamādiśa 
iti saṃprārthitaṃ tena śrutvā sa bhagavāṃchikhī 
ratnapāṇistamālokya samāmaṃtryaivamādiśat 
kulaputra śṛṇu cāsya lokeśasya jagatprabhoḥ 
puṇyaskandhaṃ pravakṣyāmi sattvānāṃ bhadrakāraṇe 
tadyathaike mahāsattvāḥ sarveṣāmapi dehinām 
sarvadā sarvasatkārairbhajanti samupasthitāḥ 
teṣāṃ puṇyāni yāvanti tāni sarvāṇi sadguroḥ 
lokeśsyaikavālāgre iti sarve jinā jaguḥ 
tadyathāpi caturdvīpe meghā varṣanti sarvadā 
tatsarvajalabindūnāṃ saṃkhyātuṃ śakyate mayā 
na tu lokeśvarasyāsya bodhisattvasya satprabhoḥ 
puṇyaskandhapramāṇāni kartuṃ kenāpi śakyate 
sarvaṣāmapi cābdhīṇāṃ sarveṣāmapi cāmbhasām 
ekaikabindhusaṃkhyāni kartuṃ śaknomyahaṃ dhruvam 
na tu lokeśvarasyāsya saṃbodhivratacāriṇaḥ 
puṇyasaṃbhārasaṃkhyāni kartuṃ śaknomyahaṃ khalu 
Gkv 
sarveṣāmapi jantūnāṃ caturdvīpanivāsinām 
ekaikaromasaṃkhyābhiḥ pramāṇaṃ śakyate kila 
na tu lokeśvarasyāsya saddharmasadguṇāmbudheḥ 
bodhisaṃbhārapuṇyānāṃ pramātuṃ śakyate mayā 
hemaratnamayān stūpān paramāṇurajopamān 
vidhāya sarvadābhyarcya prabhajet samupasthitaḥ 
saṃbuddhapratimāṃścaivaṃ paramāṇurajopamān 
hemaratnamayān sthāpya sarve lokā mahotsavaiḥ 
sadhāturatnapūjāṃgairbhajeyuḥ sarvadā mudā 
etatpuṇyapramāṇāni kartuṃ śaknomyahaṃ dhruvam 
naiva lokeśvarasyāsya caturbrahmavihāriṇaḥ 
puṇyasaṃkhyāpramāṇāni kartuṃ śaknomi sarvathā 
sarveṣāmapi vṛkṣāṇāṃ caturdvipamahīruhām 
patrasaṃkhyāpramāṇāni kartuṃ śaknomyahaṃ khalu 
naiva lokeśvarasyāsya sattvahitārthadāyinaḥ 
puṇyasaṃkhyāpramāṇāni kartuṃ śaknomi sarvadā 
sarve strīpuruṣā maryāścaturdvīpanivāsinaḥ 
śrotāpattifale sthāpya cārayeyuḥ susaṃvaram 
teṣāṃ puṇyapramāṇāni kartuṃ śaknomyahaṃ khalu 
na tu lokeśapuṇyānāṃ pramātuṃ śaknuyāmaham 
etān sarvānnarāṃścāpi bodhayitvā prayatnataḥ 
sakṛdāgāminaḥ kṛtvā cārayeyuḥ śubhe sadā 
eteṣāmapi puṇyānāṃ pramātuṃ śakyate khalu 
naiva lokeśapuṇyānāṃ pramātuṃ śakyate kvacit 
tathā ca mānavān sarvān bodhayitvānumodayan 
anāgāmīfale sthāpya cārayeyuḥ susaṃbare 
eteṣāmapi puṇyānāṃ pramātuṃ śakyate kila 
naiva lokeśvarasyāsya pramātuṃ śakyate kvacit 
Gkv 
tathaitān sakalān martyān bodhayitvā prayatnataḥ 
arhatve saṃpratisthāpya cārayeyuḥ sunirvṛtau 
eteṣāmapi puṇyānāṃ pramātuṃ śakyate mayā 
na tu lokaeśvarasyāsya śakyate sugatairapi 
tathā pratyekabodhau ca sarvān etān narānapi 
bodhayitvā niyujyeva cārayeyuḥ sunirvṛtau 
eteṣāmapi puṇyānāṃ pramātuṃ śakyate mayā 
na tu lokeśvarasyāsya sarvairapi munīśvaraiḥ 
eteṣāmapi sarveṣāṃ puṇyānāṃ pravaraṃ mahat 
puṇyaṃ lokeśvarasyāsya bahvameyamuttamam 
kiṃ mayaikena tatpuṇyaṃ pramātuṃ iha śakyate 
sarvairapi munīndrairhī śakyate na kadācana 
evamasau mahatpuṇyasaṃbhāraśrīsamṛddhimān 
lokaśvaro mahāsattvo bodhisattvo jinātmajaḥ 
nāstīdṛkpuṇyasaṃbhārasadguṇaśrīsamṛddhimān 
tadanyo hi mahāsatvaḥ kutastraidhātukeṣvapi 
ityevaṃ tanmahatpuṇyaṃ śrutvā yūyaṃ pramoditāḥ 
tamīśaṃ śaraṇaṃ gatvā bhajadhvaṃ sarvadā bhave 
ye tasya trijagadbharturlokeśasya jagatprabhoḥ 
dhyātvā nāma samuccārya smṛtvā bhajanti sarvadā 
te bhavakleśanirmuktāḥ pariśuddhatrimaṇḍalāḥ 
dharmaśrīguṇasaṃpannāḥ saṃprayāyuḥ sukhāvatīm 
tatrāmitābhanāthasya gatvā te śaraṇaṃ mudā 
saddharmāmṛtamāsvādya rameyurbodhisādhinaḥ 
bhūyaste bhagasaṃkleśairbādhiṣyante kadācana 
garbhavāsamahadadukhaṃ labheyurna punarbhave 
tasyāmeva sukhāvatyāṃ padme ratnameye vare 
saṃjātā satataṃ dhyātvā tiṣṭheyustaṃ muniśvaram 
Gkv 
tāvattatra sukhāvatyāṃ tiṣṭheyuste sukhānvitāḥ 
yāvannāsya jagacchāstuḥ pratijñā paripūritā 
krameṇa bodhisaṃbhāraṃ pūrayitvā jagaddhite 
trividhāṃ bodhimāsādya sambuddhapadamāpnuyuḥ 
ityevaṃ sugataiḥ sarveḥ samādiṣṭaṃ mayā śrutam 
tadasya lokanāthasya bhajantu bodhivāṃchinaḥ 
ityādiṣṭaṃ munīndreṇa ratnapāṇīrniśamya saḥ 
śikhinaṃ bhagavantaṃ taṃ samālokyaivamabravīt 
bhagavannasya pratijñā yā sudṛḍhātimahatyasau 
kiyatā khalu kālena saṃpūritā bhaviṣyate 
kathamekātmanā tena sarve traidhātukāśritāḥ 
bodhimārge pratiṣṭhāpya saṃpreṣitāḥ sukhāvatīm 
kathamasau mahāsattvaḥ sattvānnādhimuktikān 
ekaḥ prabodhayan sarvān bodhimārge 'bhiyojayet 
sattvāḥ ṣaḍgatisaṃjātā nānākarmānucāriṇaḥ 
etān sarvān kathameko bodhayan paripācayet 
iti tenoditaṃ śrutvā bhagavān sa śikhī jinaḥ 
ratnapāṇiṃ mahāsattvaṃ tamālokyaivamabravīt 
eko 'pyasau mahāsattvo mahābhijño jināṃśajaḥ 
nānārupeṇa sattvānāṃ saddharma samupādiśat 
bodhayan prāṇinaḥ sarvān dattvā dravyaṃ yathepsitam 
bodhimārge pratiṣṭhāpya preṣayati jinālayam 
boddhān subuddharupeṇa buddhadharme niyojayan 
bodhimārge pratiṣṭhāpya preṣayati sukhāvatīm 
pratyekabuddharupeṇa pratyekabodhivāṃchinaḥ 
bodhimārge pratiṣṭhāpya preṣayati sunirvṛtim 
arhaddharmānusaṃraktānarhadrūpeṇa bodhayan 
arhaddharme pratiṣṭhāpya preṣayati sukhāvatīm 
Gkv 
bodhicaryeṣiṇo bodhisattvarupeṇa bodhayan 
bodhicaryāvrate sthāpya cārayati jagatddhite 
tathopāsakarupeṇa prabodhayanūpāsakan 
bodhimārge pratiṣṭhāpya cārayati susaṃvaram 
tathā ca śivarupeṇa śaivān sarvān prabodhayan 
bodhimārge niyujyāsau cārayati jagaddhite 
evaṃ sa vaiṣṇavān sarvān viṣṇurupeṇa bodhyan 
bodhimārge niyujyāpi cārayati jagaddhite 
tathā ca brāhmaṇān sarvān brahmarupeṇa bodhayan 
bodhimārge pratiṣṭhāpya cārayanti jagaddhite 
tathaindrānindrarupeṇa sarvānapi prabodhayan 
bodhimārge pratiṣṭhāpya cārayati jagaddhite 
tathā sūryasya vaineyān sūryerupeṇa bodhayan 
bodhimārge pratiṣṭhāpya cārayati jagaddhite 
tathā ca candravaineyāṃścandrarupreṇa bodhayan 
bodhimārge pratiṣṭhāpya cārayati jagaddhite 
tathā ca vahnivaineyān vahnirupeṇa bodhayan 
bodhimārge pratiṣṭhāpya cārayati jagaddhite 
tathā ca yamavaineyān yamarupeṇa bodhayan 
evaṃ varuṇarupeṇa vaineyān varuṇasya ca 
tathā ca vāyuvaineyān vāyurupeṇa bodhayan 
vaineyān rākṣasasyāpi rakṣorupeṇa bodhayan 
yakṣarupeṇa yakṣasya vaineyān saṃprabodhayan 
nāgarupeṇa nāgasya vaineyān saṃprabodhayan 
tathā bhūteśarupeṇa vaineyān bhūtaparerapi 
tathā gaṇeśarupeṇa vaineyān gaṇapasya ca 
tathā gandharvarupeṇa gāndharvadharmacāriṇaḥ 
tathā kinnararupeṇa vaineyān kinnarasya ca 
Gkv 
vidyādharasya rupeṇa vaidyādharān prabodhayan 
tathā bhairavavaineyān rupeṇa bhairavasya ca 
tathā kumāravaineyān skandarupeṇa bodhayan 
mahākālasya rupeṇa vaineyāṃstasya bodhayan 
mahākālasya rupeṇa vaineyāṃstasya bodhayan 
mātṛkāṇāṃ ca rupeṇa vaineyān saṃprabodhayan 
bodhimārge pratiṣṭhāpya cārayati jagaddhite 
evaṃ yasya yasya vaineyān sattvān yantena bodhayan 
tasya tasyaiva rupeṇa yogayati jagaddhite 
evaṃ sa ṛṣivaineyānṛṣirupeṇa bodhayan 
yogirupeṇa vaineyān yoginaścāpi bodhayan 
tathā ca yativaineyān yatirupeṇa bodhayan 
tathā tapasvavaineyāṃstapasvirupeṇa bodhayan 
tathā tairthikarupeṇa tīrthikāṃścāpi bodhayan 
tathā ca rājavaineyān rājarupeṇa bodhayan 
vaiśyarupeṇa vaineyān vaiśyasyāpi prabodhayan 
śūdrarupeṇa śūdrasya vaineyāṃśca prabodhayan 
gṛhapateścāpi vaineyāṃstadrūpeṇa prabodhayan 
tathā ca maṃtrīvaineyān maṃtrīrupeṇa bodhayan 
tathā cāmātyarupeṇa tadvaineyān prabodhayan 
tathā ca yodhṛvaineyān yodhṛrupeṇa kāṃścana 
evaṃ ca bhṛtyarupeṇa dāsarupeṇa kāṃścana 
kāṃscicca sārthabhṛdrūpeṇa śinpirupeṇa kāṃścana 
tathā ca vaidyarupeṇa vaṇigrūpeṇa kāṃścana 
kāṃścicca pitṛrupeṇa mātṛrupeṇa kāṃścana 
tathā ca bhrātṛrupeṇa bhāryārupeṇa kāṃścana 
rupeṇāpi bhaginyāśca putrarupeṇa kāṃścana 
kaścidduhitṛrupeṇa pautrarupeṇa kāṃścana 
evaṃ pitāmahādīnāṃ jñātīnāṃ suhṛdāmapi 
Gkv 
baṃdhumitrasahāyānāṃ rupeṇa paribodhayan 
kāṃścicca śatrurupeṇa saṃtrāsayan prayatnataḥ 
kāṃściccaṇḍālarupeṇa caurarupeṇa kāṃścana 
saddharme prerayitvaiva cararayati jagaddhite 
evaṃ siṃhādijantūnāṃ rupeṇa trāsayannapi 
paśūnāṃ pakṣiṇāṃ cāapi kṛmikīṭādiprāṇinām 
rupeṇa trāsayitvāpi bodhayitvā ca yatnataḥ 
bodhimārge pratiṣṭhāpya cārayati jagacchubhe 
evamasau mahāsattvo lokanātho jagatprabhuḥ 
nānārupeṇa sarveṣāṃ sattvānāṃ bodhayan manaḥ 
trāsayannapi saddharme prerayasi prayatnataḥ 
evaṃ sa trijagannātho bodhisattvo jinātmajaḥ 
sarvān sattvān samuddhṛtya preṣayati sukhāvatīm 
evaṃ kṛtvā sa lokeśaḥ sarvalokādhipeśvaraḥ 
ṣaḍgatibhavacārīṇāṃ duṣṭānāmapi mūḍhānām 
saddharmasadguṇaśrīmanmāhaiśvaryasamṛddhimān 
nāsti tena samaḥ kaścitpuṇyaśrīguṇavānapi 
dayālurbhadrasaṃcārī traidhātubhuvaneṣvapi 
evaṃ tasya mahatpuṇyaṃ matvā saṃbodhivāṃchinaḥ 
śraddhayā śaraṇaṃ gatvā smṛtvā dhyātvā bhajaṃti te 
ye tasya śaraṇaṃ gatvā smṛtvā dhyātvā bhajaṃti te 
sarve hi vimalātmāno bhadrāśayāḥ śubheṃdriyāḥ 
bodhisatvā mahāsatvāḥ pracaraṃtaḥ sadā śubhe 
trividhāṃ bodhimāsādhya nirvṛtiṃ padamāpnuyuḥ 
ityādiṣṭaṃ munīṃdreṇa ratnapāṇirniśamya saḥ 
atyadbhutasamakrāntahadayaścaivamabravīt 
paramādbhutaprāpto 'haṃ bhagavan yadīdṛśaṃ kvacit 
dharmaśrīguṇamāhātmyaṃ dṛṣṭaṃ na śrūyate 'pi na 
Gkv 
īdṛśaṃ puṇyasaṃbhāraṃ jinānāmapi na kvacit 
dṛśyate śrūyate nāpi kadācana mayā khalu 
evaṃ tenoditaṃ śrutvā bhagavān sa śikhī jinaḥ 
ratnapāṇiṃ mahāsattvaṃ tamālokyaivamādiśat 
sarvākārasubhadrāṃśo viśvarupo maṇiryathā 
cintāmaṇirmahāratna iva sarvahitārthabhṛt 
kāmadhenuryathākāmaṃ bhogyaṃ saṃpattisaṃbharaḥ 
kalpavṛkṣo yathā bhadraśrīsamṛddhipradāyakaḥ 
bhagraghaṭo yathā sarvasattvavāṃchitapūrakaḥ 
lokeśvaraḥ sa sarveṣāṃ vāṃchitārthābhipūrakaḥ 
bodhisattvo jagadbhartā viśvanātho jagatprabhuḥ 
sarvadharmādhipaśśāstā sarvalokādhipeśśvaraḥ 
kiṃ vakṣyate 'sya māhātmyaṃ bodhiśrīguṇasaṃbhṛtaḥ 
śakyate na samākhyātuṃ sarvairapi munīśvaraiḥ 
tadyathāsau mahāsattvo durdāntānapi bodhayan 
bodhimārge pratiṣṭhāpya cārayati jagaddhite 
vajrakukṣiguhā khyātā jambūdvipe 'tra vidyate 
tatrānekasahastrāni vasanti sma suradviṣām 
tatra gatvā surāṇāṃ sa śāstṛrupeṇa saṃsaran 
saddharmaṃ samupādeṣṭuṃ paśyaṃstān samupācarat 
taṃ dṛṣṭvā samupāyātamācāryaṃ te 'surā mudā 
sarve te sahasopetya praṇatvaivaṃ babhāṣire 
svāgataṃ te samayāsi praṇatvaivaṃ babhāṣire 
svāgataṃ te samāyasi kaścit sarvatra kauśalam 
kṛpayā naḥ samālokya dharmamādeṣṭumarhasi 
bhavatā yadyathādiṣṭaṃ tattathā vayamādarāt 
śrutvā dhṛtvā cariṣyāmaḥ saṃsārasukhasādhane 
iti saṃprārthante sarve dānavāstaṃ guruṃ mudā 
sabhāsane pratiṣṭhāpya dharmaṃ śrotumupāśrayan 
Gkv 
tān sarvān samupāsīnān dṛṣṭvā sa sugatātmajaḥ 
daityānāṃ dharmamārabhya saddharmaṃ samupādiśat 
bhavantaḥ śrūyatvā dharmeṃ saṃsārasukhasādhanam 
vakṣyate 'tra mayā yuṣmatsaṃsāraguḥkhamuktaye 
maitracitā bhavanto 'tra śāntacitā jitendriyāḥ 
dayācittāśca sattveṣu bhavadhyaṃ samācāriṇaḥ 
tataḥ satyasamācārāḥ pariśuddhāśayā mudā 
triratnaśaraṇaṃ gatvā caradhvaṃ poṣadhaṃ vratam 
dhṛtvā tadavratarājākhyaṃ saṃsārabhadrakāriṇaḥ 
śṛṇudhvaṃ cāpi kāraṇḍavyūhasūtrasubhāṣite 
ye śrutvedaṃ mahāyānasūtrarājaṃ subhāṣitam 
triratnaśaraṇaṃ gatvā caranti poṣadhaṃ vratam 
teṣāṃ sarvāṇi pāpāni paṃcānantaryakānyapi 
niḥśeṣaṃ parinaṣṭāni bhaviṣyanti sadā bhave 
ye ca śrutvānudanti śraddadhāsyanti cādarāt 
gṛhiṣyanti likhiṣyanti svādhyāsyanti pramoditāḥ 
ye ca likhāpayiṣyanti vācayiṣyanti sarvadā 
sadānucintayiṣyanti bhāvayiṣyanti cādarāta 
parebhyo vistareṇārthamupadeṣyanti sādarāt 
satkāraiḥ śraddhayā nityaṃ pūjayiṣyanti sarvadā 
te eva sukhitā dhanyāḥ saṃsārasukhabhāginaḥ 
na te durgatiduḥkhāni bhojyante 'pi kadācana 
sadāsadgatisaṃjātāḥ saṃsārasukhabhoginaḥ 
sadguṇaśrīmahatsapadṛddhimanto maharddhikāḥ 
bodhicaryāvrataṃ dhṛtvā svaparātmahitodyatāḥ 
kṛtvā sarvatra bhadrāṇi cariṣyanti sadā bhave 
prānte jātismarāste ca bodhipraṇihitāśayāḥ 
triratnaśaraṇaṃ gatvā sameṣyanti sunirvṛtim 
Gkv 
yadā kāle samāyāte teṣāṃ nirvṛtivāṃchinām 
dvādaśā sugatāḥ prekṣya samupāgamya sammukham 
upasthitāḥ samālokya spṛṣṭvā puṇyasudhākaraiḥ 
saṃpaśyantaḥ samāśvāsya mānayantyevamādarāt 
mā bhaiṣīḥ kulaputrātra tiṣṭhālaṃ vyasudhīratām 
yanmahāyānakāraṇyūhasūtraṃ tvayā śrutam 
tatte nāsti bhayaṃ kiṃcidadurgateśca kadācana 
gamanāya sukhāvatyāṃ mārgeste pariśodhitaḥ 
yuṣmadarthe sukhāvatyāṃ divyālaṃkārabhūṣaṇam 
divyāmṛtasubhogyaṃ ca saṃsthāpitamahattamam 
ityāśvāsya munīndrāstān tyaktadehān sukhāvatim 
nītvāmitābhanāthasya sthāpayeyuḥ sabhāsane 
tatrāmitābhanāthasya pītvā dharmāmṛtaṃ mudā 
bodhicaryāvrataṃ dhṛtvā pracareyuḥ sadāpi te 
krameṇa bodhisaṃbhāraṃ pūrayitvā jagaddhite 
trividhāṃ bodhimāsādya samāpsyanti sunirvṛtim 
iatyevaṃ sugataiḥ sarvaiḥ samākhyātaṃ mayā śrutam 
tathā samuditaṃ śrūtvā yūyaṃ sarve 'numodata 
yadyevaṃ nirvṛtiṃ gantuṃ sarve yūyaṃ samicchatha 
triratnaśaraṇaṃ gatvā carata poṣadhavratam 
mahāyānasūtrarājaṃ kāraṇḍavyūhamuttamam 
śrutvā sadā samādhāya carate bodhisaṃvaram 
etatpuṇyānubhāvena sadāa bhuktvā mahāsukham 
niḥkleśā vimalātmānaḥ pariśuddhatrimaṇḍalāḥ 
bodhicaryāvrataṃ dhṛtvā saṃcaranto jagaddhite 
bodhisattvā mahāsatvāḥ sarvasaṃsārapālakāḥ 
tataḥ prānte sukhāvatyāṃ gatvā bhuktvā mahatsukham 
saddharmamitābhasya śrutvā śubhe cariṣyatha 
Gkv 
tatrāpi bodhisaṃbhāraṃ pūrayitvā yathākramam 
trividhāṃ bodhimāsādhya saṃprāpsyatha sunirvṛtim 
etanmayā samākhyātaṃ yadi nirvṛtimicchatha 
śrutvā yathā mayoddiṣṭaṃ tathā carata sarvadā 
iti tena samādiṣṭaṃ śrutvā sarve 'pi te 'surāḥ 
tathetyabhyanumoditvā tathā caritumīcchire 
tataste dānavāḥ sarve nirvṛtisukhavāṃchinaḥ 
tamācāryaṃ punarnatvā prārthayannevamādarāt 
śāstarbhavatsamādiṣṭaṃ śrutvā vayaṃ prabodhitāḥ 
tathā caritumicchāmastatsamādeṣṭumarhati 
iti taiḥ prārthitaṃ śrutvā sa lokeśo 'surātmadhṛt 
sarvāṃstānasurān paśyan samāmantryaivamādiśat 
bho bhavanto 'surāḥ sarve śṛṇuta tanmayoditam 
śruvānumodanāṃ kṛtvā carataitad vrataṃ sadā 
ādau sarve mahāyānasūtrarājaṃ varottamam 
kāraṇḍavyūhamākarṇya prānumodya prabodhitāḥ 
prātastīrthajale snātvā śuddhaśīlā jinendriyāḥ 
triratnaśaraṇaṃ gatvā dhyānatvā lokeśvaraṃ prabhum 
yathāvidhi samabhyarcya japastotrābhivandanaiḥ 
saṃtosya prārthanāṃ kuryuḥ saṃbodhivratasādhanām 
evaṃ vrataṃ samāpyaiva paṃcāmṛtairnirāmiṣaiḥ 
bhojanaistṛtīye yāme kuryustatpālanaṃ mudā 
evaṃ nitvaṃ yathāśakti māse māse 'pi sarvadā 
aṣṭamyāṃ paṃcadaśyāṃ ca vrataṃ kuryuryathāvidhi 
carataitadavrataṃ nityaṃ māse māse 'pi sarvadā 
athaikavāramapyevaṃ varṣe caratkārtike 
kārtike yaykṛtaṃ karma tatfalaṃ bahusattamam 
aprmeyamasaṃkhyeyaṃ na kṣaṇuyāta kadācana 
Gkv 
iti matvā samādhāya carataitadvrataṃ sadā 
evaṃ sa samupādiśya tadvidhiṃ samupādiśat 
tadācāryasamādiṣṭaṃ dhṛtvā sarve 'pi te 'surāḥ 
yathāvidhi samādhāya precirustadavrataṃ sadā 
tataste dānavāḥ sarve caturbrahmavihāriṇaḥ 
bodhisattvā mahāsattvā babhūvurbhadracāriṇaḥ 
evamasau mahābhijño durdāntānapi dānavān 
bodhayitvā prayatnena bodhimārge prayojayet 
evaṃ tasya jagacchāstuḥ puṇyaskandhaṃ mahadbahu 
aprameyamasaṃkhyeyaṃ ityākhyātaṃ munīśvaraiḥ 
evaṃ sa trijagannātho lokeśvaro jinātmajaḥ 
svayaṃ paśyan jagatsarvaṃ pālayati sadā bhave 
pāpiṣṭānapi durdāntānapi yatnaiḥ prabodhayan 
bodhimārge niyujyaivaṃ preṣayati sunirvṛtim 
tenāsau trijagacchāstā sarvalokādhipeśvaraḥ 
bhajanīyaḥ sadā bhaktyā saṃbodhijñānavāṃchibhiḥ 
tasya nāma samuccārya smṛtvā dhyātvā bhajanti ye 
te nūnaṃ bodhimāsādhya nirvṛtiṃ samavāpnuyuḥ 
ityādiṣṭaṃ munīndreṇa ratnapāṇirniśamya saḥ 
prabodhitaḥ prasannātmā prābhyanandat sa pārṣadaḥ 
ityevaṃ śikhinādiṣṭaṃ saṃbuddhena mayā śrutam 
lokeśvarasya māhātmyaṃ puṇyaskandhaṃ mahattaram 
iti tasya jagadbhartuḥ puṇyaskandhaṃ mahattaram 
smṛtvā nāma samuccārya dhyātvāpi bhajatāṃ sadā 
tasya nāma samucccārya smṛtvā dhyātvā bhajanti ye 
te sarve vimalātmānaḥ saṃyāsyanti sukhāvatīm 
tatrāmitābhanāthasya pītvā dharmāmṛtaṃ sadā 
bodhicaryāvrataṃ dhṛtvā saṃcaranto jagaddhite 
bodhisattvā mahābhijñāḥ pariśuddhatrimaṇḍalāḥ 
trividhāṃ bodhimāsādhya nirvṛtipadamāpnuyuḥ 
ityādiṣṭaṃ munīndreṇa śrīghanena sa pārṣadaḥ 
śrutvā sarvanīvaraṇaviṣkambhī prābhyanandata 
 iti śrīsarvākārasarvaprabodhanasaddharmasaṃcāraṇaṃ prakaraṇam 
 durdānta dānava prabodhana bodhicaryāvatāraṇa prakaraṇam
atha sarvanīvaraṇaviṣkambhī sa jinātmajaḥ 
bhagavantaṃ munīndraṃ taṃ punarnatvaivamabravīt 
durklabhaṃ bhagavanstasya lokeśvarasya darśanam 
saddharmaśravaṇaṃ cāpi sadā traidhātukeṣvapī 
kadāsau trijagannātho lokeśvara ihāvrajet 
draṣṭumicchāmyahaṃ śāstastaṃ sarvādhipatiṃ prabhum 
iti tenoditaṃ śrutvā bhagavān sa munīśvaraḥ 
viṣkambhinaṃ mahāsattvaṃ tamālokyaivamādiśat 
bhūyastasya jagadbhartuḥ lokeśsya mahātmanaḥ 
saddharmaguṇamāhātmyaṃ vakṣye tacchraṇutādarāt 
asmin dvīpe 'sti kāṃcanyamayī bhūmirmanoramā 
tatrānekasahasrāṇi vasanti smāmaradviṣām 
tatrāsau trijagannātho lokeśvaro vilokayan 
durdantān danujān duṣṭān samuddhartumupācarat 
dadarśa tān mahāduṣṭān daśākuśale saṃcaratān 
madamānātirdarpāndhān kleśāgnitāpitāśayān 
saṃpaśyan karuṇātmā sa maitrīkāruṇyacoditaḥ 
puṇyaraśmiṃ samutsṛjya prabhāsayannupācarat 
tadraśmiparisaṃspṛṣṭāḥ sarve te sukhatānvitāḥ 
atyadbhutasamāghrātacittā evaṃ vyacintayan 
aho kuta iyaṃ kāntiḥ prāyāteha prasāritā 
yayā spṛṣṭā vayaṃ sarve mahatsaukhyasamanvitāḥ 
Gkv 
iti cintayatāṃ teṣāṃ sa lokeśśo jinātmajaḥ 
pura ācāryarupeṇa saṃpaśyan samupācaran 
tamevaṃ samupāyātaṃ dṛṣṭvā sarve 'pi te 'surāḥ 
suprasannāḥ samāgamya praṇatvaivaṃ babhāṣire 
svāgataṃ te śivaṃ kaścidvijayasvātra sadguro 
praviśehāsane śāstaryatkāryaṃ tatsamādiśa 
iti taiḥ prārthitaṃ śrutvā samāśritya sa āsane 
sarvāṃstān samupāsīnān samālokyaivamabravīt 
kasyeyaṃ kāntirāyātā yatpṛṣṭe no mahatsukham 
manyadhvaṃ kiṃ bhavadbhistadbhutamiha jāyate 
iti tenoditaṃ śrutvā sarve te dānavā api 
śāstāraṃ taṃ samālokya pratyūcurevamādarāt 
na jānīmo vayaṃ śāstaḥ kasyeyaṃ kāntirāgatā 
tadbhavānnaḥ samādiśya prabodhayitumarhati 
iti taiḥ prārthitaṃ śrutvā sa ācāryo vilokya tān 
sarvāṃstadadbhutaṃ praṣṭukāmānevamabhāṣata 
śṛṇvantu tadahaṃ vakṣye yadiyaṃ kāntirāgatā 
śrutvā mayā yathākhyātaṃ tathā caritumarhatha 
iti tena samādiṣṭaṃ śrutvā sarve 'pi te 'surāḥ 
suprasannāśayā natvā taṃ gurumevamabruvan 
śāstarbhavān yadamākamācāryo dharmadeśakaḥ 
tadetadadbhutaṃ jātaṃ samupādeṣṭumarhati 
iti taiḥ prārthyamānaḥ sa ācāryastān prasāditān 
sarvān vismayasaṃpannān samālokyaivamādiśat 
śṛṇudhvamādadyūyaṃ sarvaṃ tatra mamoditam 
tadevamadbhutaṃ jātaṃ bodhayituṃ pravakṣyate 
tadyathā yo jagannāthaḥ sarvatraidhātukādhipaḥ 
jagacchāstā jagadbhartā bodhisattvo jinātmajaḥ 
Gkv 
mahāsattvo mahābhijña āryāvalokiteśvaraḥ 
maitrīkṣamāprasannātmā karuṇāmaya īśvaraḥ 
sa trailokeśvaraḥ śrīmān saddharmapuṇyabhāskaraḥ 
sarvān sattvān samuddhartuṃ carate tribhaveṣvapi 
sarvatra sa samālokya sarvān sattvān prabodhayan 
bodhimārge pratiṣṭhāpya preṣayati sukhāvatīm 
sa evaṃ sarvalokeṣu sarveṣu nārakeṣvapi 
nimagnān pāpino duṣṭānapi sattvān vilokayan 
puṇyasudhākaraiḥ spṛṣṭvā samuddhṛtya prabodhayan 
bodhimārge pratiṣṭhāpya preṣayati sukhāvatīm 
dine dine sa ālokya samuddhṛya prabodhayan 
apremeyānasaṃkhyeyān sattvān preṣayati sadgatau 
evaṃ kṛtvā sa lokeśoo mahatpuṇyaiḥ samanvitaḥ 
sarvadharmādhipaḥ śāstā dharmarājo jagatprabhuḥ 
bodhisattvo mahāsatvaḥ sarvasattvahitārthabhṛt 
sarvavidyādhipo dhīraḥ saṃbodhijñānabhāskaraḥ 
ihāpi sa samāgatya sarvān sattvān prabodhayan 
bodhimārge pratiṣṭhāpya saṃpreṣayet sukhāvatīm 
ityevaṃ sa ihāgantuṃ puṇyaraśmi samutsṛjan 
prabhāsayan jagallokaṃ saṃcaratve jinālayān 
tasya puṇyaprabhākāntirihāpīyaṃ prasāritā 
tayā yūyaṃ parispṛṣṭā mahatsukhasamanvitāḥ 
tattasya śaraṇaṃ kṛtvā dhyātvā smṛvāpi sarvadā 
nāmāpi ca samuccārya natvā bhajitumarhatha 
ye tasya śaraṇaṃ kṛtvā dhyātvā smṛtvā samādarāt 
śraddhayā nāma proccārya stutvā natvā bhajantyapi 
sarve 'pi te na jāyante durgatīṣu kadācana 
sadā sadgatisaṃjātāścaranti sarvadā śubhe 
Gkv 
viratamārasaṃcārāḥ saddharmaguṇalālasāḥ 
sarvasattvahitādhānasaṃbodhivratakāminaḥ 
triratnabhajanotsāhāścaturbrahmavihāriṇaḥ 
bhadraśrīguṇasaṃpattisamuddhāḥ sadguṇāratāḥ 
yāvajjīvaṃ sukhaṃ bhuktvā svaparātmahitodyatāḥ 
bodhicaryāvrataṃ dhṛtvā saṃcareran jagacchubhe 
tato 'ntaḥsamaye teṣāṃ lokeśvaraḥ sa saṃmukham 
upāgatya samāśvāsaṃ dadyādevaṃ vadatpuraḥ 
mā bhaiṣīḥ kulaputrātra kiṃcinnā te bhayaṃ kvacit 
triratnabhajanaṃ kṛtvā saddharmaṃ yat tvayārjitam 
na tvaṃ yāyāḥ punaḥ kvāpi durgatiṣu kadācana 
sadā sadgutisaṃjātāḥ saddharmaśrīsukhānvitaḥ 
triratnabhajanaṃ kṛtvā saṃcarethāḥ susaṃvare 
tathā yāvadbhuvaṃ loke bodhicaryāvrataṃ caran 
kṛtvā sattvahitaṃ saukhyaṃ bhuktvā prānte vrajeddivi 
tatrāpi tvaṃ mahāsaukhyaṃ bhuktvā caretsadā śubhe 
evaṃ matvā samādhāya smṛtvā ratnatrayaṃ sadā 
tiṣṭhāmo 'tra viṣīda tvaṃ mṛto 'pi satsukhaṃ labheḥ 
sarveṣāmapi jantūnāṃ sasāre maraṇaṃ dhruvam 
tvaṃ sukhenaiva muktvemaṃ kāyaṃ divyamavāpsyasi 
yāvajjīvaṃ yathākāmaṃ bhuktvā svarge 'maraiḥ saha 
tataścāpi sukhenaiva yāyādante sukhāvatīm 
tatra gatvāmitābhasya triśāstuḥ samupāśritaḥ 
sadā dharmāmṛtaṃ pītvā saṃcarethāḥ susaṃvare 
tatraivaṃ suciraṃ bhuktvā saddharmaśrīsukhotsavam 
prānte bodhiṃ samāsādya samāpnuyāḥ sunirvṛtim 
ityante samaye teṣāṃ lokanāthaḥ sa saṃmukham 
samāgatya samāśvāsaṃ datvābhayaṃ samarpayet 
Gkv 
iti satyaṃ samākhyātaṃ sarvairapi munīśvaraiḥ 
śrutaṃ mayā tathākhyātaṃ śruvānumodya caryatām 
evaṃ matvāsya trailokanāthasya śaraṇaṃ gatāḥ 
smṛtvā nāma samuccārya dhyātvā bhajata sarvadā 
tathā vaḥ sarvadā bhadraṃ nirutpātaṃ bhaved dhruvam 
yāvajjīvaṃ sukhaṃ bhuktvā yāyāntānte surālayam 
tatrāpi suciraṃ bhuktvā divyakāmaṃ sukhotsavam 
tato 'ntasamaye cyutvā saṃyāsyatha sukhāvatīm 
tatra gatvāmitābhasya sarvadā samupasthitāḥ 
pītvā dharmāmṛtaṃ puṇyaṃ mahotsāhaiścariṣyatha 
tatrāpi suciraṃ bhuktvā saddharmaśrīmahotsavam 
prānte saṃbodhimāsādya samavāpsyatha nirvṛtim 
iti tena samādiṣṭaṃ śrutvā sarvai 'pi te 'surāḥ 
tatheti prativijñāpya prabodhitāścaivamabruvan 
śāstastathā kariṣyāmaḥ yathādiṣṭaṃ tvayādhunā 
adyārabhya sadā tasya nāthasya śaraṇaṃ gatāḥ 
smṛtvā dhyātvā samuccārya nāmāpi prabhajāmahe 
tadasmākaṃ hitārthena bhavāṃstasya jagatprabhoḥ 
vratasyāpi vidhānaṃ ca samupādeṣṭumarhati 
iti taiḥ prārthitaṃ śrutvā sa ācāryo 'prabodhitān 
sarvāṃstān dānavān dṛṣṭvā punarevamupādiśat 
śṛṇudhvamasya vakṣyāmi vratavidhiṃ samāsataḥ 
ādau tīrthe jale snātvā śuddhaśīlā jinendriyāḥ 
brahmavihāriṇo bhūtvā caritvā poṣadhaṃ vratam 
triratnaśaraṇaṃ gatvā dhyātvā taṃ sugatātmajam 
lokeśvaraṃ samāvāhya samabhyarcya yathāvidhi 
jagastotrādibhiḥ stutvā kṛtvā cāpi pradakṣiṇām 
jagastotrādibhiḥ stutvā kṛtvā cāpi pradakṣiṇām 
aṣṭāṃgai praṇatiṃ kṛvā smṛtvā cāpi samādarāt 
Gkv 
nāmāni ca samuccārya dṛṣṭvā śrutvāpi tadguṇān 
praśaṃsāmapi bhāṣitvā prakāśitvā ca sarvataḥ 
satkṛtya śraddhayā sarvairupakaṇavastubhiḥ 
yathāśakti samabhyarcya vanditvā bhajatābhavam 
evaṃ nityaṃ samādhāya catussaṃdhyaṃ dine dine 
yathāśakti bhajadhvaṃ taṃ dhyātvā smṛtvāpi bhāvataḥ 
pratyahamekavāraṃ vā māse māse 'pi vā site 
aṣṭamyāṃ pūrṇamāsyāṃ vā bhajadhvaṃ sarvadā tathā 
evaṃ vidhāya sarve 'pi yūyametad guṇānvitāḥ 
yathoktaṃ tatfalaṃ prāpya nūnaṃ yāsyatha nirvṛtim 
iti tena samādiṣṭaṃ śrutvā sarve 'pi te 'surāḥ 
prabodhitāḥ pramodantastathā caritumicchire 
tataste dānavāssarve durdāntā madamāninaḥ 
apyetatpuṇyasatsaukhyaprakāmamuditāśayāḥ 
śuddhaśīlāḥ prasannāśca saddharmaguṇalālasāḥ 
viratopāyasaṃcārāścaturbrahmvihāriṇaḥ 
tena śāstrā yathādiṣṭaṃ tathādhāya samādarāt 
tasya trailokanāthasya prakṛtvā śaraṇaṃ mudā 
dhyātvā smṛtvā sadā nāma samuccārya yathāvidhi 
poṣadhaṃ ca vrataṃ dhṛtvā prācaranta samāhitāḥ 
yathāśakti samabhyarcya sarvopakaṇairapi 
kṛtvā pradakṣiṇānyeva kṛtvā ca praṇatiṃ muhuḥ 
aṣṭāṃgaiścāpi vanditvā prabhajantaḥ samācaran 
evaṃ te dānavāḥ sarve śāntacaryā jitendriyāḥ 
śuddhaśīlāḥ śubhācārāścatarbravihāriṇaḥ 
parasparaṃ hitaṃ kṛtvā saddharmaguṇabhāṣiṇaḥ 
bodhicaryāvratāraktā babhūvurbodhibhāginaḥ 
evaṃ tān dānavān sarvānācāryaḥ sa prabodhayan 
bodhimārge pratiṣṭhāpya samāmantrya tato 'carat 
Gkv 
tataḥ so 'ntarhitaḥ khe sthaḥ prabhāsayan samantataḥ 
dhṛtvā lokeśvaro mūrtiṃ sarvāṃstān samadarśayat 
tamākāśe prabhāsantaṃ lokeśvaraṃ jinātmajam 
dṛṣṭvā te dānavāssarve babhūvurvismayānvitāḥ 
tatra te praṇatiṃ kṛtvā gatvā taṃ śaraṇaṃ mudā 
japastotrādibhiḥ stutvā vanditvā prāvadaṃstathā 
namaste bhagavannātha sadā te śaraṇaṃ sthitāḥ 
bodhicaryāvrataṃ dhṛtvā carāma tatprasīdatu 
yadasmadaparādhaṃ tat kṣantavyaṃ bhavatā sadā 
evamasmān samālokya saṃpālayitumarhati 
ityevaṃ te 'surāḥ sarve prārthayitvā samādarāt 
aṣṭāṃgairapi taṃ natvā paśyanta eva tasthire 
tataḥ sa trijagannātho datvā tebhyo jayāśiṣam 
tataścāntarhito 'yatra sattvānuddhartumācarat 
tataste dānavāḥ sarve bhūyo 'tidharmalālasāḥ 
triratnabhajanaṃ kṛtvā saṃpraceruḥ sadā śubhe 
evaṃ sa trijagannātho nānārupeṇa bodhayan 
durdāntānapi saddharme niyojayati yatnataḥ 
tenāsya trijagadbhartuḥ puṇyaskandhaṃ mahattaram 
aprameyamasaṃkhyeyamityākhyātaṃ munīśvaraiḥ 
ityasau trijagacchāstā sarvalokādhipeśvaraḥ 
sarvajñaiḥ sugataiḥ sarvaiḥ praśaṃsitaḥ sadādarāt 
iti tasya jagallokaiḥ puṇyamāhātmyasatkathām 
śrutvānumodanāṃ kṛtvā praśaṃsya te samantataḥ 
iti matvā sadā tasya lokeśasya jagatprabhoḥ 
śraddhayā śaraṇe sthitvā bhaktavyaṃ saḥ sukhārthibhiḥ 
ityevaṃ śikhinākhyātaṃ saṃbuddhena mayā śrutam 
tathātra vaḥ samākhyātaṃ śrutvānupratibudhyatām 
evaṃ matvāsya māhātmyaṃ saddharmaguṇavāṃchibhiḥ 
kartuvyāḥ sarvadā bhaktyā dhyātvā smṛtvāpi bhāvataḥ 
ye tasya śaraṇe sthitvā dhyātvā smṛtvāpi bhāvataḥ 
nāmāpi ca samuccārya bhajanti sarvadā mudā 
te sarve vimalātmānaḥ saṃbuddhaśrīguṇākarāḥ 
bodhisattvā mahāsatvā bhaviṣyanti jinātmajāḥ 
iti śāstrā munīndreṇa samādiṣṭaṃ niśamya te 
viṣkambhipramukhāḥ sarve prābhyanandan prabodhitāḥ 
 iti durdāntadānavaprabodhana bodhicaryāvatāraṇaprakaraṇam 
 adhomukha sattvoddhāraṇa prakaraṇam
athāsau bhagavāṃcchāstā śrīghanastrijagadguruḥ 
viṣkambhinaṃ mahāsattvaṃ saṃpaśyaṃścaivamabravīt 
bhūyo 'pi kulaputrāsya lokeśasya mahadguṇam 
śrutaṃ mayā tathā vakṣye tacchṛṇuta samādarāt 
tadyathābhut purā śāstā tathāgato munīśvaraḥ 
sarvajño 'rhanmahābhijño dharmarājo vināyakaḥ 
sarvadharmādhipo nāthaḥ sarvavidyādhipeśvaraḥ 
viśvabhūrnām saṃbuddho bhagavān sugato jinaḥ 
tadāhaṃ kulaputrāsaṃ kṣāntivādīti viśrutaḥ 
maharṣistāpaso dhīmān saṃyamī vijitendriyaḥ 
giriguhāṃ samāśritya saṃbodhidharmasādhakaḥ 
vyaharan sattvahitaṃ kṛtvā caturbrahmavihārikaḥ 
tadāpyasya jagacchāsturlokeśasya mahattaram 
guṇaprabhāvamākhyātaṃ viśvabhuvā śrutaṃ mayā 
Gkv 
tadyathāsau jagacchāstā viśvarbhūbhagavān jinaḥ 
tadvanopāśrame ramye vijahāra sasāṃghikaḥ 
tadā sa bhagavāṃstatra sarvalokasabhāśritaḥ 
saddharmaṃ samupādiśya sattvān bodhau vyanodayan 
yadaikasamaye tatra bhagavān sa munīśvaraḥ 
āryadharmamupādeṣṭuṃ sabhāsane samāśrayat 
tadā tatra mahān raśmiravabhāsya samantataḥ 
sarvatra maṃgalaṃ kṛtvāhlādayantī samāsarat 
tadraśmisaṃparispṛṣṭāḥ sarvasattvāḥ sukhānvitāḥ 
tadadbhutaṃ samālokya vismayaṃ samupāyayuḥ 
tadā gaganagaṃjākhyo bodhisattvo mahāmatiḥ 
sarvāṃstān vismayāpannān lokān paśyan samutthitaḥ 
udvahannuttarāsaṃgaṃ sāṃjaliḥ purato 'grataḥ 
viśvabhuvaṃ munīndraṃ taṃ natvaivaṃ paryapṛcchata 
bhagavan puṇyaprabhākāntiḥ kasya heyaṃ samāgatā 
yayā spṛṣṭā ime lokā mahatsukhasamanvitāḥ 
vismitāstatsamālokya bhagavantaṃ munīśvaram 
taddhetuṃ śrotumicchantaḥ sarve tasthuḥ samāhitāḥ 
tedaṣāṃ hadayāntaḥsthaṃ mahadadbhutakautukam 
vinoditumimaṃ hetuṃ kasyeti tadupādiśa 
iti tenoditaṃ śrutvā viśvabhūḥ sa munīśvaraḥ 
vilokya taṃ mahāsattvaṃ gaganagaṃjamabravīt 
śṛṇu tvaṃ kulaputrātra yadidaṃ kāntirāgatā 
tadahaṃ saṃpravakṣyāmi śrutvedamanumodata 
yā kāṃcanamayīḥ bhūmirjambudvipe 'tra vidyate 
tasyāmadhomukhāḥ satvā nivasantyapramoyikāḥ 
tān sarvān pāpino duṣṭān paśyan sa sugatātmajaḥ 
lokeśvaraḥ samaddharttuṃ sukhāvatyā ihāgataḥ 
Gkv 
teṣāṃ pāpaviśodhārthaṃ puṇyaraśmiṃ samutsṛjan 
bhāsayan sa jagallokāṃstatra yāti kṛpānidhiḥ 
tatprabhāparisaṃspṛṣṭāḥ sarve te satsukhānvitāḥ 
kimetaditi saṃvikṣya tiṣṭhanti vismitāśayāḥ 
tadā tatra sa lokeśa ṛṣirupeṇa bhāsayan 
sarvānadhomukhān sattvānupaiti tān vilokayan 
tamṛṣiṃ saṃprabhāsantaṃ samāyātaṃ vilokya te 
sarve 'pyadhomukhāḥ sattvāḥ samupāyānti saṃmukham 
tatra sarve 'pi te sattvāḥ praṇatvā taṃ muniṃ mudā 
śraddhāsane pratiṣṭhāpya prārthayantyevamādarāt 
maharṣe yadihāyāsi tadasmadbhāgyayogataḥ 
tadbhavān kṛpayāsmākaṃ daivamākhyātumarhati 
kiṃ karma pātakaṃ ghoramasmābhiḥ prakṛtaṃ purā 
yenāsmo 'dhomukhā sarve vayaṃ jātā ihedṛśāḥ 
iti taiḥ prārthitaṃ śrutvā sa maharṣirvilokya tān 
sarvānadhomukhān sattvān samādiśati bodhayan 
śṛṇuśvaṃ yatpurā karma yuṣmābhiḥ prakṛtaṃ yathā 
tatsamupadiśāmyatra śrutvā tatparibudhyatām 
yattrirantaṃ pratikṣipya maderṣyāmānagarvitāḥ 
adṛśyamiti bhāṣanto carannadhomukhāḥ purā 
tenaitaddaivayogena yūyaṃ sarve 'pyadhomukhāḥ 
duḥkhāni vividhānyatra bhuktvā vasatha sāmpratam 
tadatra śraddhayā yūyaṃ triratnaśaraṇaṃ gatāḥ 
dhyātvā smṛtvā samuccārya nāmāpi bhajatādarāt 
poṣadhaṃ ca vrataṃ dhṛtvā caturbrahmavihāriṇaḥ 
svaparātmahitaṃ kṛtvā saṃcaradhvaṃ sadā śubhe 
tataḥ saṃbodhicittena dhṛtvā bodhivrataṃ sadā 
triratnabhajanotsāhaiḥ saṃcaradhvaṃ jagaddhite 
Gkv 
tato yūyaṃ vikalmaṣāḥ pariśuddhatrimaṇḍalāḥ 
niḥkleśā bodhimāsādya nirvṛtisukhamāpsyatha 
iti tena samādiṣṭaṃ śrutvā sarve 'pi te mudā 
tasya pādau punarnatvā puraḥsthitvaivamabruvan 
nātho 'si tvaṃ jagalloke saddharmasukhasaṃbharaḥ 
āśvāsaya tadasmākamandhānāṃ pāpacāriṇām 
tamo 'bhibhūtadṛṣṭīnāṃ praṇaṣṭapathacāriṇam 
anāthānāmamitrāṇāṃ dīnānāṃ mūḍhacetasām 
trāṇaśaraṇyaśūnyānāṃ mandānāṃ duḥkhabhāginām 
dharmadīpaṃ samujjvālya darśaya nirvṛteḥ pathaḥ 
datvā satsukhasampattirnnātho bhava śubhārthabhṛt 
datvā puṇyārjanopāyaṃ sanmitro bhava sanmatiḥ 
durgatitaraṇopāyaṃ pradatvā bhavasadgatiḥ 
sadgatigamanopāyaṃ datvā śāstvā gururbhava 
nirvārya pāpasaṃgebhyastrātā kleśāpaho bhava 
durvṛttikleśasaṃtāpaṃ hatvā bhavaśaraṇyakaḥ 
saddharmasādhanotsāhaṃ datvā bhava vināyakaḥ 
sadguṇasukhasaṃpattīrdatvā bhava suhatprabhuḥ 
saddharmaṃ samupādiśya cārayāsmān susaṃvare 
vimuktisādhanopāyaṃ datvā preṣaya nirvṛtim 
dhanyāste sukhitā yete satataṃ śaraṇe sthitvā 
smṛtvā nāma samuccārya dhyātvā bhajanti sarvadā 
īdṛgduḥkhaṃ na te kvāpi yāsyanti bhavacāraṇe 
yādṛgvayamidaṃ duḥkhamanubhāvāmahe sadā 
te sadbhāgyā mahāsattvā ye sadā te upasthitāḥ 
ādimadhyāntakalyāṇaṃ dharmaṃ śrutvā caranti vai 
vayamapi tathā sarve sadā te śaraṇe sthitāḥ 
dharmaṃ śrutvā sukalyāṇamicchāmaścarituṃ vratam 
Gkv 
tatprasīda maharṣe tvamasmākaṃ sadgururbhava 
saddharmaṃ samupādiśya cārayāsmān susaṃvare 
iti taiḥ prārthitaṃ śrutvā sa maharṣiḥ prasāditān 
tān sarvāna samupāmantrya samālokyaivamādiśat 
śṛṇudhvaṃ sādaraṃ yūyaṃ sadā bhagraṃ yadīcchatha 
hitārthaṃ vaḥ pravakṣyāmi saddharmabodhisādhanam 
ityādiśya sa kāraṇḍavyūhasūtraṃ subhāṣitam 
uccārya śrāvayan bodhicaryāyāṃ yojayatyapi 
tataste pureṣāḥ sarve saddharmasādhanodyatāḥ 
triratnabhajanaṃ kṛtvā saṃcarante susaṃvare 
tataste vimalātmānaḥ pariśuddhatrimaṇḍalāḥ 
bodhicaryāvrataṃ dhṝtvā saṃcarante jagaddhite 
sarve 'pi te mahāsattvā bodhisattvā maharddhikāḥ 
paramasukhābhartāro bhavantyapyanivartinaḥ 
evaṃ sa trijagannātha ṛṣirupeṇa bodhayan 
sarvānstāna bodhicaryāyāṃ niyujya cārayatyapi 
evaṃ tān bodhimārge 'sau maharṣiḥ sarvānniyujya ca 
tato 'ntarhita ākāśe yāti vahnirivojjvalan 
tamākāśagataṃ dṛṣṭvā sarve te 'pyativismitāḥ 
praṇatvā cānuśaṃsataḥ saṃcarante samādarāt 
tasya lokeśvarasyeyaṃ puṇyakāntiḥ śubhā prabhoḥ 
avabhāsya jagallokamihāpi saṃprasāritā 
evaṃ sa trijagannātho lokeśvaro jinātmajaḥ 
sarvasattvahitaṃ kṛtvā pracaranti samantataḥ 
tena tasya mahatpuṇyaskandhaṃ bahusamuttamam 
aprameyamasaṃkhyeyaṃ ityādiṣṭaṃ munīśvaraiḥ 
evaṃ vijñāya sarve 'sya lokeśasya sadādarāt 
smṝtvā dhyātvā samuccārya nāmāpi bhaktumarhatha 
Gkv 
ye tasya śaraṇaṃ gatvā smṛtvā dhyātvāpi sarvadā 
nāmāpi ca samuccārya bhajanti śraddhayā mudā 
durgatiṃ te na gacchanti saṃjātāssadgatau sadā 
dharmaśrīguṇasaṃpattirbhuktvā yānti sukhāvatīm 
ityādiṣṭaṃ munīndreṇa viśvabhuvā niśamya te 
sarve sabhāśritā lokāḥ prābhyanandan prabodhitāḥ 
ityevaṃ lokanāthasya puṇyaprabhāvamuttamam 
viśvabhuvā munīndreṇa samādiṣṭaṃ mayā śrutam 
evaṃ sukṛtamāhātmyaṃ lokeśvarasya sadguroḥ 
vijñāya śaraṇaṃ gatvā bhajantu bodhivāṃchina 
ye tasya śaraṇaṃ gatvā bhajanti śraddhayā sadā 
saddharmaguṇasaukhyaṃ bhuktvā yāyuḥ sukhāvatīm 
tatra gatvāmitābhasya saddharmāmṛtamuttamam 
pītvā saṃbodhimāsādya prānte yāyuḥ sunirvṛtim 
ityādiṣṭaṃ munīndreṇa śrīghanena niśamya te 
sarve sabhāśritā lokāḥ prābhyanandan prabodhitāḥ 
 ityadhomukhasattvoddharaprakaraṇam 
 rūpamayī bhūmi catuṣpāda puruṣoddhāraṇa prakaraṇam
athāsau bhagavāṃśchāstā śākyamunirīśvaraḥ 
viṣkambhinaṃ tamālokya punarevaṃ tamādiśat 
śṛṇu ca kulaputrāsya lokeścarasya sadguroḥ 
saddharmaguṇamāhātmyaṃ śrutaṃ mayā tadcyate 
tadā gaganagaṃjo 'sau bhagavantaṃ munīśvaram 
viśvabhuvaṃ tamānamya punarevamapṛcchata 
bhagavan sa mahābhijño lokeśvaro jinātmajaḥ 
punaḥ sattvān samuddhartuṃ kutrānyatrābhigatchati 
Gkv 
punastacchromicchāmi yadanyatra sa saṃsaran 
sattvān paśyan samuddhṛtya dharme yunakti tadādiśa 
iti tenoditaṃ śrutvā bhagavan sa munīśvaraḥ 
gaganagaṃjamālokya taṃ punarevamādiśat 
śṛṇuṣva kulaputrāsya lokeśasya jagatprabhoḥ 
vakṣye sadguṇamāhātmyaṃ śrotuṃ tvaṃ ca yadīcchasi 
tadyathāsau mahāsattvo lokeśvaro jinātmajaḥ 
tato rupamayīṃ bhūmīṃ gacchati saṃprabhāsayan 
tatra sattvān manuṣyān gāṃścatuṣpādān vilokya saḥ 
lokeśvaro divyarupaḥ samupāsṛtya tiṣṭhati 
taṃ divyarupamālokya sarve te vismayānvitāḥ 
purataḥ samupāśritya natvaivaṃ prārthayan mudā 
ahobhāgyaṃ tadasmākaṃ yadbhavāniha dṛśyate 
tadasmām kṛpayālokya samuddharttumihārhati 
iti taiḥ prārthyamāno 'sau lokeśvaraḥ kṛpātmakaḥ 
tān sarvān samupāmantrya samālokyaivamādiśat 
bhagavanto 'tra samādhāya śṛṇudhvaṃ yūyamādarāt 
vakṣyāmi yanmahatsiddhaṃ dharmanirvṛtisādhanam 
tadyathā yajjagacchreṣṭhaṃ triratnaṃ bhadrakārakam 
tatsmṛtvā śaraṇaṃ gatvā bhajadhvaṃ sarvadādarāt 
ye teṣāṃ śaraṇaṃ gatvā na te gachanti durgatim 
sadā sadgatisaṃjātāścaranti bodhisaṃvare 
etatpuṇyānubhāvena sarve te puruṣottamāḥ 
bodhisattvā mahāsattvāḥ saṃcarevaṃ jagaddhite 
tataste bodhisaṃbhāraṃ pūrayitvā yathākramam 
sarvasattvahitaṃ kṛtvā saṃyāsyanti sukhāvatīm 
tatra gatvāmitābhasya jitendrasya sabhāśritāḥ 
saddharmāmṛtamābhujya saṃrameyuryahotsavaiḥ 
Gkv 
evaṃ te suciraṃ tatra bhuktvā saukhyaṃ śubhotsavam 
tato 'nte trividhāṃ bodhiṃ prāpya yāsyanti nirvṛtim 
evaṃ matvā triratnānāṃ śraddhayā śaraṇe sthitāḥ 
smṛtvā dhyātvā samuccāryya nāmāpi bhajatādarāt 
tadaitatpuṇyaliptāṃgāḥ śuddhāśayā jitendriyāḥ 
niḥkleśā vimalātmāno bodhisattvā bhaviṣyatha 
tataḥ sattvahitārthena bodhicaryāvratodyatāḥ 
sarvatra bhadratāṃ kṛtvā gamiṣyatha sukhāvatīm 
tatrāmitābhanāthasya pītvā dharmāmṝtaṃ sadā 
saddharmamaṃgalotsāhai ramiṣyatha susaṃvare 
evaṃ tatra ciraṃ bhuktvā saukhyaṃ bhadramahotsavam 
prānte saṃbodhimāsādya samāpsyatha sunirvṛtim 
evaṃ matvā sadā buddharatnasya śaraṇaṃ gatāḥ 
smṛtvā dhyātvā samuccārya nāmāpi bhagatadarāt 
dharmaratnasya māhātmyaṃ śrutvāpi śaraṇe sthitāḥ 
smṛtvā dhyātvā samuccārya nāmāpi bhajatādarāt 
evaṃ ca saṃgharatnānāṃ satkāraiḥ samupasthitāḥ 
smṛtvā dhyātvā samuccārya nāmāpi bhavatābhavam 
etatpuṇyaṃ mahatkhyātamasaṃkhyeyaṃ bahūttamam 
aprameyaṃ samākhyātaṃ sarvairapi munīśvaraiḥ 
evaṃ matvā triratnānāṃ śaraṇe samupasthitāḥ 
smṛtvā dhyātvā samuccārya nāmāpi sevyatābhavam 
etatpuṇyānubhāvena yūyaṃ sarve vikalmaṣāḥ 
niḥkleśā nirmalātmānaḥ saṃyāsyatha sukhāvatīm 
tatra gatvāmitābhasya munīndrasyopasaṃśritā 
sadā dharmāmṛtaṃ pītvā ramiṣyatha śubhotsavaiḥ 
evaṃ tatra ciraṃ bhuktvā mahānandamayaṃ sukham 
prānte sambodhimāsādya saṃyāsyatha sunirvṛtim 
Gkv 
iti tenoditaṃ śrutvā sarve te puruṣā mudā 
tatheti pratisaṃśrutva vadantyevaṃ ca moditāḥ 
mārṣa bhavati no 'ndhānāṃ sanmāargamupadarśakaḥ 
atrāṇānāmapi trāṇaṃ śaraṇyaṃ śaraṇārthinām 
anāthānāṃ pitā mātā nāthaśceṣṭaḥ suhṛtpatiḥ 
agatīnāṃ gatiścāpi mitraśca vyasanāpahṛt 
tamaḥpraṇaṣṭamārgāṇāṃ mahādīpo bhavānapi 
mūrkhānāṃ ca pramattānāṃ śāstā saddharmadeśkaḥ 
tadvayaṃ sarvadā sarve bhavatāṃ śaraṇe sthitāḥ 
ājñāṃ dhṛtvā śubhe dharme saṃcariṣyāmahe dhruvam 
sukhitāste māhābhāgā ye bhavaccharaṇe sthitāḥ 
triratnabhajanaṃ kṛtvā saṃcarante śubhe sadā 
na teṣāmidṛśaṃ duḥkhaṃ bhaviṣyati kadācana 
yādṛgidaṃ mahaṭkaṣṭamanubhāvamahe bhave 
tadbhavān kṛpayāsmākaṃ nirvṛtisukhasādhanam 
saddharmaṃ samupādiśya sadeha sthātumarhati 
iti taiḥ prārthitaṃ śrutvā bodhisattvaḥ sa sarvavit 
tān prabodhitān sarvān vadatyevaṃ vilokayan 
nāhaṃ sadātra tiṣṭheyaṃ kāryāṇi hi bahūni me 
tanmayātra yathākhyātaṃ dhṛtvā carata sarvadā 
ityuktvā sa mahābhijñasteṣāṃ saṃbodhisadhanam 
samādiśati kāraṇḍavyūhasūtraṃ subhāṣitam 
tatsarveṣāṃ mahāyānasūtrāṇāṃ pravarottamam 
śrutvā te pureṣāḥ sarve prābhinandanti bodhitāḥ 
tataste puruṣāḥ sarve dhṛtvā tatsūtramādarāt 
triratnabhajanaṃ kṛtvā saṃcarante śubhe mudā 
etatpuṇyānubhāvena sarve te vimalāśayāḥ 
bodhisattvā mahāsattvā bhavanti brahmacāriṇaḥ 
Gkv 
bodhicaryāvrataṃ dhṛtvā pracaranto jagaddhite 
saddharmacaraṇe yuktā bhavantyapyanivartinaḥ 
evaṃ te puruṣāḥ sarve pariśuddhatrimaṇḍalāḥ 
svaparātmahitotsāhaiḥ saṃcarante mahāsukham 
evaṃ sa trijagannātho lokeśvaro jinātmajaḥ 
sarvāṃstān puruṣān dharme niyojayati bodhayan 
tato 'nyatra sa lokeśaḥ sattvānuddharttumutsukaḥ 
antarhito jvaladagnirivākāśena gacchati 
evaṃ kṛtvā mahatpuṇyaskandhaṃ tasya jagatprabhoḥ 
aprameyamasaṃkhyeyaṃ samākhyātaṃ munīśvaraiḥ 
iti matvā sadā tasya śaraṇe samupasthitāḥ 
smṛtā nāmāpi coccārya dhyātvāpi bhajatābhavam 
ye tasya śaraṇe sthitvā śraddhayā samupasthitāḥ 
smṛtvā dhyātvāpi nāmāpi samuccāarya bhajanti vai 
durgatiṃ te na gacchanti kadācana kvacidbhave 
sadā sadgatisaṃjātā bhavanti dharmacāriṇaḥ 
dharmaśrīguṇasatsaukhyaṃ bhuktvā yānti sukhāvatīm 
tatra gatvāmitābhasya śaraṇe samupāśritāḥ 
sadā dharmāmṛtaṃ pītvā svaparātmahitodyatāḥ 
mahānandasukhotsāhaissaṃramante yathāsukham 
tatraiva suciraṃ bhuktvā pracaranto jagaddhite 
prānte bodhiṃ samāsādya nirvṛtipadamāpnuyuḥ 
iti satyaṃ parijñāya yūyaṃ bodhiṃ yadīcchatha 
tallokeśaṃ mahābhijñaṃ bhajadhvaṃ sarvadā bhave 
ityādiṣṭaṃ munīndreṇa viśvabhuvā niśamya saḥ 
gaganagaṃja autsukyaṃ prābhyanandat samārṣadaḥ 
ityevaṃ samupādiṣṭaṃ viśvabhuvā śrutaṃ mayā 
yūyamapi tathā tasya sarvadā bhajatādarāt 
yūyamapi tathā saukhyaṃ bhuktvā sadā śubhāratāḥ 
bodhiśrīguṇasaṃpannāḥ gamiṣyatha jinālayam 
ityādiṣṭaṃ munīndreṇa śrīghanena niśamya te 
sarvasāṃghikā lokāḥ prābhyanandan prabodhitāḥ 
 iti rupamayībhūmicatuṣpādaruṣoddhāraṇaprakaraṇam 
 bali saṃbodhana bodhimārgāvatāraṇa prakaraṇam
atha sarvanīvaraṇaviṣkambhī so 'bhinanditaḥ 
bhūyastaṃ śrīghanaṃ natvā prārthayadevamādarāt 
bhagavachrotumicchāmi bhūyo 'pyasya jagatprabhoḥ 
saddharmaguṇamāhātmyaṃ tena śrutvā sa bhagavān punaḥ 
viṣkambhinaṃ mahāsattvaṃ tamālokyaivamādiśat 
tato 'sau trijagannātho lokeśvaro jinātmajaḥ 
sattvān paśyan samuddhartuṃ pātāle samupācarat 
tatra cāyomayī bhūmī rasatale surālayā 
tatrāpi sa mahābhijño bhāsayan samupācarat 
yatra rājā balirnāma sarvadaityādhipo 'pi yaḥ 
baddhaḥ sa vāmanaḥ sāntaḥpura jano 'dhitiṣṭhati 
durdāntaṃ taṃ mahāvīryaṃ trailokātibhayaṃkaram 
samuddhartuṃ samālokya tatrāviśat sa bhāsayan 
tatra sa raśmimutsṛjya sarvatra saṃprabhāsayan 
śanaiścaran samālokya baleḥ sada upācarat 
tatra taṃ samupāyātaṃ suvarṇabimbamivojjvalam 
durataḥ sa balirdṛṣṭvā nidhāyaivaṃ vyacintayat 
ko 'yamatra samāyāto divyakāntiḥ prabhasayan 
maheśvaro 'thavā sūryaścandro vāpi hutāśanaḥ 
Gkv 
ko 'nya īdṛkprabhāśrīmān devo vā dānavo 'pi vā 
gandharvo kinnaro vāpi nāgo vā garuḍo 'pi vā 
īdṛgmaharddhikaḥ śrīmānnāsti traidhātukeṣvapi 
bodhisattvo 'thavārhan vā munīndro vā samāgataḥ 
ityevaṃ cintayan draṣṭuṃ sa vāmanāsuraiḥ saha 
sarvaparijanaiścāsau balistaṃ samupācarat 
paśyantaṃ sa balī rājā samīkṣyainaṃ jinātmajam 
lokeśvaraṃ mahāsattvaṃ vijñāya saṃpramoditaḥ 
sahasā samupāsṛtya kṛtāṃjalipuṭo mudā 
tasya pādāmbuje natvā saṃpaśyannevamabravīt 
adya me safalaṃ janma bhavatsaṃdarśanodbhove 
adhunā praṇidhānaṃ ca saṃsidhyate manoratham 
asya me śudhyate 'pyātmā mucyate sarvapāpataḥ 
mukto 'smi bandhanādadya prāptavān sugateḥ pathaḥ 
yadbhavān svayamālokya māmuddhartumihāgataḥ 
saṃdṛśyate maya hyadya tanme puṇyavipākataḥ 
bhavantaṃ ye 'pi paśyanti puṇyavanto narā hi te 
bhavanti śrīsukhāpannāḥ sarvakleśavivarjitāḥ 
te sattvāḥ sukhino loke pariśuddha vikalmaṣāḥ 
bhavacāraṇamuktā ye dṛśyante bhavato bhave 
bhavatāṃ darśanenaivaṃ mukto 'smi bhavabandhanāt 
kleśādayaḥ palāyante garuḍasyeva pannagāḥ 
bhavāneva jagannāthaḥ śāstā saddharmadeśakaḥ 
trātā bhartā śaraṇye 'pi nāstyanyo me suhṛdgatiḥ 
tadbhavān kṛpayālokya māmuddhṛtya bhavodadheḥ 
sanmārge saṃpratisthāpya saṃpālayitumarhati 
iti saṃprārthya daityendraḥ sa baliḥ sāṃjaliḥ punaḥ 
praṇatvā taṃ jagannāthaṃ sādarāt svapure 'nayat 
Gkv 
tatra taṃ svapure nītvā mahotsavaiḥ pramodanaiḥ 
antaḥpure subhāsvarṇaratnapīṭhe nyaveśayat 
tatra taṃ saṃpratiṣṭhāpya rājā saṃmodito baliḥ 
sāntaḥpurajanaiḥ sārdhaṃ yathāvidhi samarcaryat 
mahadrāajarddhisatkāraiḥ satkṛtya prabhajan mudā 
pādābje praṇatiṃ kṛtvā prārthayadevamādarāt 
bhagavaṃstraidhātunātho 'si yadatra svayamāgataḥ 
tadasmān kṛtpayālokya sarvān saṃtrātumarhasi 
trātā na vidyate 'smākaṃ daśākulacāriṇām 
jarāmaraṇabhītānāṃ kleśāgnidahitātmanām 
bhavābdhaśramakhinnānāṃ nityamudvignacetasām 
anāthānāmabandhūnāṃ bhava mātā pitā suhṛt 
eṣāṃ bandhanabaddhānāṃ jātyandhānāṃ durātmanām 
mūḍhānāṃ ca śucittānāṃ bhava kleśāpaho gatiḥ 
nātho bhava jagannāthaḥ śāstā saddharmadeśakaḥ 
śaraṇyaṃ sadgururmitraṃ trātā bhartā hitārthabhṛt 
yathā bhavān jagallokaṃ nivārya pāpamārgataḥ 
dharmamārge pratiṣṭhāpya pālayati vilokayan 
tathāsmānapi pāpiṣṭhānnivārya pāpapaddhateḥ 
niyujya sahase paśyan pālayituṃ sadārhasi 
kṛpayāsmān durāsaktān samuddṛtya bhavodadheḥ 
saṃbodhisādhane dharme niyojayatu bodhayan 
iti saṃprārthitaṃ tena balinā bhadravāṃchinā 
śrutvā lokeśvaraścainaṃ baliṃ dṛṣṭvaivamādiśat 
sādhu śṛṇu samādhāya daityādhipa samādarāt 
hitārthaṃ te pravakṣyāmi yaddharmaṃ bodhisādhanam 
saṃsāre sarvadā bhadraṃ saukhyaṃ bhoktuṃ yadīcchasi 
triratnasmaraṇaṃ kṛtvā bhaja nityaṃ samāhitaḥ 
Gkv 
triratnaśaraṇaṃ kṛtvā ye bhajanti sadā bhave 
durgatiparimuktāste gachanti sadgatiṃ sadā 
sadgatāveva saṃjātāḥ saddharmasādhanodyatāḥ 
puṇyaśrīguṇasatsaukhyaṃ bhuktvā yānti jinālayam 
triratnabhajanotpannaṃ puṇyafalaṃ mahadbahu 
aprameyasaṃkhyeyaṃ saṃbodhijñānasādhanam 
evaṃ vijñāya daityendra saṃbodhiṃ yadi vāṃchasi 
dharmadhātuṃ samabhyatcya bhaja nityaṃ samāhitaḥ 
dharmadhātuṃ samabhyarcya ye bhajanti sadādarāt 
vimuktapātakāḥ sarve gacchanti te jinālayam 
saddharmān ca sadā śrutvā satkṛtya śraddhayādarāt 
abhyarcya śaraṇaṃ kṛtvā bhaja nityaṃ samāhitaḥ 
saddharmaṃ ye sadā śrutvā satkṛtya śraddhayādarāt 
gatvā śaraṇamabhyarcya bhajanti saṃpramoditāḥ 
te sarve kleśanirmuktāḥ pariśuddhatrimaṇḍalāḥ 
bodhisattvā mahābhijñāḥ saṃyānti sugatālayam 
saṃgharatnāni ye 'bhyarcya śraddhayā śaraṇaṃ gatāḥ 
satkāraiḥ samupasthāya bhajanti sarvadā mudā 
te 'pi kleśavinirmuktāḥ śuddhāśayāḥ śubhodyatāḥ 
mahāsattvāḥ śubhotsāhaṃ bhuktvā yānti sukhāvatīm 
śraddhayā yo 'rhate piṇṣapātrāmekaṃ prayacchati 
tasya puṇyamasaṃkhyeyamaprameyaṃ jagurjināḥ 
sarveṣāmapi puṇyānāṃ śakyate mayā 
etatpuṇyapramānaṃ tu śakyate na jinairapī 
sarvatraidhātukotpannāḥ sattvāścetsugatātmajāḥ 
te 'pyetatpuṇyasaṃkhyānāṃ pramātuṃ naiva śaknuyuḥ 
prāgevāhamihaiko 'smin tatkathaṃ śaknuyāmidam 
puṇyaskandhaṃ samākhyātuṃ yanna śakyaṃ jinairapi 
Gkv 
cūrṇīkṛtya mahīṃ sarvāṃ kṛtvā cānurajomayam 
tatsarvaṃ gaṇituṃ śakyaṃ sarvaibuddharmayāpi ca 
natu triratnasatkāre puṇyaskandhaṃ kadācana 
pramātuṃ śakyate sarvairmunīśvarairmayāpi ca 
sarveṣāmudadhīnāṃ ca nadīnāṃ ca jalānyapi 
bindusaṃkhyāpramāṇena gaṇituṃ śakyate mayā 
merupramāṇabhūrjeṣu saṃpūrṇamakṣaraṃ likhet 
tadakṣarāṇi sarvāṇi saṃkhyātuṃ śakyate mayā 
sarvesvapi samudreṣu sarvāsvapi nadīṣu ca 
yāvatyo vālukāstāsāṃ saṃkhyātuṃ śakyate mayā 
sarveṣāmapi jantūnāṃ caturdvipanivāsinām 
dehajāni ca lomāni saṃkhyātuṃ śakyate mayā 
sarveṣāmapi vṛkṣāṇāṃ caturdvīpamahīruhām 
śasyānāmapi patrāṇi saṃkhyātuṃ śakyate mayā 
pravarṣajjaladharāṇāṃ varṣaikasya nirantaram 
tadbinduparisaṃkhyābhiḥ pramātuṃ śakyate mayā 
natu triratnasatkārapiṇḍapātrādidānajam 
puṇyaskandhamasaṃkhyeyaṃ pramātum śakyate mayā 
yadi sarve 'pi sattvāśca daśabhūmipratiṣṭhitāḥ 
bodhisattvā mahāsatvā bhaveyurbrahmacāriṇaḥ 
yāvatteṣāṃ mahatpuṇyaṃ saṃbodhi
yānasādhanam 
tato 'pi hi mahatpuṇyaṃ triratnaṃ saṃprādānajam 
kimevaṃ bahunā proktā sarverapi munīśvaraiḥ 
yatsaṃkhyātuṃ pramātuṃ ca śakyate na kadācana 
tatkathamahameko 'tra saṃkhyātuṃ śaknuyāmapi 
apremeyamasaṃkhyeyamityevaṃ paribudhyatām 
etadeva mahatpuṇyaṃ na kṣiṇoti kadācana 
sarvasattvahitādhānasaddharmaguṇasādhanam 
Gkv 
bhadraśrīsukhasaṃpattisaṃsthitisaṃpradāyakam 
sarvakleśāgnisaṃtāpaharaṃ saṃbodhisādhanam 
evaṃ mahatfalaṃ matvā triratnaṃ sarvadā smaran 
dhyātvā stutvā praṇatvāpi bhaja nityaṃ samāhitaḥ 
ye triratnaṃ sadā nityaṃ śraddhayā samupāśritāḥ 
smṛtvā dhyātvāpi tuṣṭāśca praṇatvāpi bhajantyadi 
sarve te vimālātmānaḥ pariśuddhendriyāśayāḥ 
niḥkleśāḥ sadguṇādhārāścaturbrahmavihāriṇaḥ 
dharmaśrīguṇasaṃpattiśubhotsāhasukhāratāḥ 
bodhisattvā mahāsattvā bhaviṣyanti jinātmajāḥ 
tataḥ pāramitāḥ sarvāḥ pūrayitvā yathākramam 
jitvā māragaṇān sarvānniḥkleśā vimalendriyāḥ 
arhantaḥ trijagatpūjyā mahābhijñā vināyakāḥ 
trividhāṃ bodhimāsādya sambuddhapadamāpnuyuḥ 
iti satyaṃ samākhyātaṃ sarvairapi munīśvaraiḥ 
matvā tasmāttriratnasya bhaja bodhiṃ yadīcchasi 
iti tena jagacchāstā samādiṣṭaṃ niśamya saḥ 
balirdaityādhipaḥ paśyan vismayaṃ samupāyayau 
athāsau citayan yajñadānādiprakṛtaṃ svakam 
galadaśrumukhaḥ paśyaṃllokeśvaraṃ tamabravīt 
bhagavan kīdṛśaṃ karma mūḍhena prakṛtaṃ mayā 
yenehāpi mayā prāptaṃ bandhanaṃ svajanaiḥ saha 
hā mayā kudhiyā yajñaṃ tīrthikasaṃmataṃ kṛtam 
yatfalenāhamatraivaṃ bandhitaḥ sajano 'dhasi 
aho bauddheṣu yaddānaṃ prakṛtaṃ tatphalaṃ śubham 
yeneha bhadrasaṃpattīrbhuktvānte yāti nirvṛtim 
hā mūḍhena kṛta tīrthikaśāsane mayā 
yenehaivaṃ mahadduḥkhaṃ prāptaṃ svajanaiḥ saha 
Gkv 
yadā mayā jagannātha samārabhya mahanmaham 
sarvārthibhyaḥ sasatkāraṃ dānaṃ dattaṃ yathepsitam 
tadā vāmana āgatya brahmacārī mamāgrataḥ 
dvipadamātrasaṃsthānaṃ pṛthivyāṃ samayācayat 
tacchrutvā dānaraktetana mayā mānātimāninā 
tṛtīye padasaṃsthānaṃ dattaṃ tasmai mahītale 
mayā pradattamādāya svastivākyamudīrayan 
vāmanaḥ sa mahanmūrttiṃ dhṛtvātiṣṭhat puro mama 
sa tripādo mahadbhūto bhīmarupo maharddhimān 
dhṛtvā traivikramīṃ mūrttiṃ paśyan māmevamabravīt 
dehi me yattvayā dattaṃ tṛtīyasya padasya me 
sthānaṃ na vidyate kutra sthāpayeyamidaṃ vada 
ekaṃ nyastaṃ mayākāśe dvitīyaṃ ca mahītale 
tṛtīyaṃ me padaṃ kutra sthāpayethā tdaṃ vada 
iti tenoditaṃ śrutvā lajjito praviṣarṇadhiḥ 
kiṃcidvaktuśakto 'hamatiṣṭhaṃ mūḍhamānasaḥ 
tadā sa viṣṇurālokya māmavamavadatpunaḥ 
yatrāhaṃ sthāpayiṣyāmi tatra saṃsthāpayed dhruvam 
iti taduktamākarṇya tadāhamavadaṃstathā 
tvayā saṃsthāpyate yatra tatra saṃsthāpayāmyaham 
iti satyaṃ mayā proktaṃ śrutvā sa saṃpraharṣitaḥ 
mūrdhani me tṛtīyena pādenākramya vikramī 
māmihādhasi pātāle sāntaḥpurajanānvitam 
sabandhusānugaṃ cāpi bandhane sthāpayatyasau 
yanmahādāruṇaṃ pāpaṃ nirdayena mayā kṛtam 
tenātra bandhanaṃ prāptaṃ sāntaḥpurajanaiḥ saha 
datvārthibhyo 'pi sarvebhyaḥ sarvopakaraṇānyapi 
yathābhivāṃchitaṃ dravyaṃ gajāśvarathavāhanam 
Gkv 
kukṣatre yatkṛtaṃ dānametatphalamihāśyate 
hā mayā kiṃ kṛtaṃ śrutvā tīrthikaśāsanam 
evaṃ bhadrafalaṃ puṇyaṃ triratnabhajonodbhavam 
mayā na śrūyate kvāpi jñāyate naivamuttamam 
hāhaṃ tīrthikairduṣṭaivaśīkṛtvābhivāṃchitaḥ 
pratārito 'pyasaddharme prāpito 'trāpi bandhane 
īdṛśaṃ satfalaṃ puṇyaṃ bhadraśrībodhisādhane 
sukṣatre dānasaṃbhūtaṃ naśrutaṃ na mataṃ mayā 
yadīdṛśaṃ mahatpuṇyaṃ bhadraśrībodhisaṃpradam 
na jñātaṃ tattriratnānāṃ prābhajiṣyan sadā bhave 
tanmayā bhagavan jñātaṃ śrutvedaṃ bhavatoditam 
tatsadaiva triratnānāṃ śaraṇastho bhajāmyaham 
tadbhavān samupākhyātu triratnabhajane vidhim 
adyārabhya sadāpyevaṃ cariṣyāmyahamābhavam 
tathāhaṃ bhagavan buddharatnasya śaraṇe sthitaḥ 
yathāvidhi samabhyarcya bhajāni sarvadābhavam 
tathā ca dharmaratnānāṃ śaraṇe samupasthitaḥ 
satkṛtya śraddhayā gauṇyaṃ śrutvā bhajāni sarvadā 
tathā ya saṃgharatnānāṃ śaraṇe sarvadā sthitaḥ 
tathārhabhojanaiścāpi satkṛtya prabhajāmyaham 
yathātra bhavatādiṣṭaṃ saṃcariṣye tathā khalu 
saṃbodhisādhanaṃ dharmaṃ samupādeṣṭumarhati 
iti taduktamākarṇya lokeśvaraḥ sa sarvavit 
prabodhitaṃ tamālokya daityendramevamādiśat 
sādho bale 'surendro 'si tacchriṇuṣva samāhitaḥ 
hitārthaṃ te pravakṣyāmi yadi saddharmamicchasi 
ādau viramya pāpebhyo duṣṭamitrāddūragataḥ 
sanmitraṃ samupāśritya cara bhadra samāhitaḥ 
Gkv 
tataḥ śraddhāśayo dhīraścaturbrahmavihārikaḥ 
triratnabhajanaṃ kṛtvā bodhicaryāvrataṃ cara 
saugatebhyastathārthibhyaḥ śraddhayā mānayan mudā 
saṃbodhipraṇidhānena kuruṣva dānamīpsitam 
saṃbodhipraṇidhānena yaddhānaṃ śraddhayā kṛtam 
tatfalaṃ hi mahatsiddhaṃ saṃbuddhapadasādhanam 
tato 'nyatpraṇidhānena yaddānaṃ prakṛtaṃ mudā 
tatkalaṃ śrīmahatsaukhyaṃ dadyān naiva tu saugatam 
tattriratnamanusmṛtvā saṃbodhinihitāśayaḥ 
dadasva śraddhayā dānaṃ bauddhaṃ padaṃ yadīcchasi 
evaṃ datvā sadā dānaṃ bodhicitto jitendriyaḥ 
śuciśīlasamācāraścarasva poṣadhaṃ vratam 
vrataṃ vinā na śudhyeta trikāyaṃ mahatāmapi 
tadbodhipraṇidhānena caraṣva saugataṃ vratam 
evaṃ vrataṃ sadā dhṛtvā caturbrahmavihāradhṛk 
saṃbodhipraṇidhānena kṣāntivrataṃ samācara 
kṛta kalpasahastrairyaddānaṃ triratnasādhanam 
kleśotthito jagadduṣṭaḥ kradho hanti kṣaṇena tat 
tatkleśārīn jagadduṣṭān krodhamūlān vinirjayan 
saṃbodhipraṇidhānena sattve kṣamāvrataṃ cara 
kevalaṃ kṣamayā naiva saddharmaguṇasādhanam 
vinā vīryasamutsāham sidhyate bodhisaṃvaram 
tatkaudhīdyaṃ samutsṛjya saṃbodhinihitāśayaḥ 
dhṛtvā vīryasamutsāhaṃ cara bhadrārthasādhane 
na hi vīryaṃ vinākāryaṃ sidhyate sudhiyāmapi 
tasmādvīryaṃ samādhāya saṃbodhikṛtaniścayaḥ 
svaparāmahitādhānaṃ saddharmaratnamarjaya 
durbuddherhi mahotsāhaṃ vīryaṃ na sādhayecchubham 
Gkv 
svaparātmahitotpātameva kuryāt sadārivat 
taddhairyasumatiṃ dhṛtvā saṃbodhidhyānaniṣṭhitaḥ 
sarvasattvahitādhānaṃ saddharmaratnamarjaya 
prajñāvirahito naiva dhyānāhito 'pi sidhyate 
tatsatprajñāmahāratnamarjaya trijagaddhite 
etaddhi paramopāyaṃ saṃbodhijñānasādhane 
vijñāya tvaṃ sadā sattvahitārthe cara sadvratam 
tadā tvaṃ bodhisattva syāḥ sarvasattvahitārthabhṛt 
bhadracārī mahāabhijño mahāsattvo jinātmajaḥ 
iti bauddhapadaṃ prāptuṃ yadīcchasi jagaddhite 
bodhicittaṃ mahāratnaṃ prāptuṃ ratnatrayaṃ bhaja 
triratnabhajanotpatrapuṇyaratnānubhāvataḥ 
bodhicittaṃ mahāratnaṃ prāpsyate jagaddhite 
iti tena jagacchāstrā samādiṣṭaṃ niśamya saḥ 
baliḥ prabodhito bodhicaryāvrataṃ samaicchata 
tataḥ sa balirālokya taṃ lokeśaṃ jinātjam 
sāṃjaliḥ praṇatiṃ kṛtvā prārthayaccaivamādarāt 
bhagavaṃstrijagannātho bhavāneva jagadguruḥ 
samuddhartā suhṛnmitraṃ kaścinnaivāparo mama 
tadājñāṃ bhavatāṃ dhṛtvā śirasāhaṃ samāhitaḥ 
triratnabhajanaṃ kṝtvā saṃcariṣye susaṃvaram 
taccittaratnasaṃprāptyai sarvān buddhān munīśvarān 
dharmaratnaṃ ca saṃghāṃśca śaraṇaṃ gacchāmi sarvadā 
teṣāṃ pūjāṃ kariṣyāmi śraddhayā samupasthitaḥ 
dharmeṃ śrutvā ca saṃghānāṃ dāsye yathārhaṃ bhojanam 
adyārabhya sadā teṣāṃ munīndrāṇāmupāsakaḥ 
yathāvidhi vrataṃ dhṛtvā cariṣyāmi jagaddhite 
saccittaratnagrahaṇāya samyakpūjāṃ karomyeṣa tathāgatānām 
saddharmaratnasya ca nirmalāsya buddhātmajānāṃ ca guṇākarāṇām 
Gkv 
yāvanti puṣpāṇi falāni cauvaṃ bhaiṣajyajātāni ca yānio santi 
ratnāni yāvanti ca santi loke jalāni ca svacchamanoramāṇi 
mahīdharā ratnamayāstathānye vanapradeśāśca vivekaramyāḥ 
latāḥ supuṣpābharaṇojjvalāśca dumāśca ye satfalanamraśākhāḥ 
devādilokeṣu ca gandhadhūpāḥ kalpadrumā ratnamayāśca vṛkṣāḥ 
sarāṃsi cāmbhoruhabhūṣanāni haṃsasvanātyantamanoharāṇi 
akṛṣṭajātāni ca śasyajātānyanyāni vā pūjyavibhūṣaṇāni 
ākāśadhātiprasarāvadhīni sarvānyapīmānyaparigrahāni 
ādāya buddhayā munīpuṃgavebhyo niryātayāmyeṣa saputrakebhyaḥ 
gṛhṇantu tanme varadakṣiṇīyā mahākṛpā māmanukampamānāḥ 
apuṇyavānasmi mahādaridraḥ pūjārthamanyanmama nāsti kiṃcit 
ato mamārthaya parārthacintā gṛṇantu nāthā idamātmaśaktyā 
dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ 
parigrahaṃ me kurutāgrasattvā yuṣmāsu dāsatvamupaimi bhaktyā 
parigraṇāsmi bhavatkṛtena nibhīrbhave sattvahitaṃ karomi 
pūrvaṃ ca pāpaṃ samatikramāmi nānyacca pāpaṃ prakaromi bhūyaḥ 
sabuddhadharmasaṃgheṣu caityeṣu pratimāsu ca 
puṣparatnādivarṣāśca pravartantāṃ nirantaram 
bodhisattvā mahāsattvāḥ pūjayanti yathā jinān 
tathā sarvān munīndrāṃstān saputrān pūjayāmyaham 
svarāṃgasāgaraiḥ strotraiḥ staumi cāhaṃ guṇodadhīn 
stutisaṃgītimeghāśca saṃbhavantyeṣvananyathā 
sarvakṣatrāṇusaṃkhyaiśca praṇāmaiḥ praṇamāmyaham 
sarvāṃstryadhvagatān buddhān sahadharmagaṇottamān 
sarvacaityāni vande 'haṃ bodhisattvāśrayānapi 
namaskaromyupādhyāyānabhivandyān yatīṃstathā 
buddhaṃ gacchāmi śaraṇaṃ yāvadābodhimaṇdataḥ 
dharmaṃ gacchāmi śaraṇaṃ bodhisattvagaṇāṃstathā 
Gkv 
vijñāpayāmi saṃbuddhān sarvadikṣu vyavasthitān 
mahākāruṇikāṃścāpi bodhisattvān kṛtāṃjaliḥ 
anādigatisaṃsāre janmanyatraiva vā punaḥ 
yanmayā paśunā pāpaṃ kṛtaṃ kāritameva vā 
yaccānumoditaṃ kiṃcidātmaghātāya mohinaḥ 
tadatyayaṃ deśayāmyatra paścāttāpena tāpitaḥ 
ratnatraye 'pakāro yo mātāpitṛṣu vā mayā 
guruṣvanyeṣu vā kṣopātkāyavāgbuddhibhiḥ kṛtaḥ 
anekadoṣaduṣṭena mayā pāpena mohanā 
yatkṛtaṃ dāruṇaṃ pāpaṃ tatsarvaṃ deśayāmyaham 
kathaṃ ca niḥsarāmyasmāt nityodvigno 'smi sāmpratam 
mā bhūnme mṛtyuracirādakṣīṇe pāpasaṃcaye 
kṛtākṛtoparīkṣo 'yaṃ mṛtyurviśrambhaghātakaḥ 
svasthāsvasthairaviśvāsya āhasmikamahāśaniḥ 
priyāpriyanimittena pāpaṃ kṛtamanenekadhā 
sarvamutsṛjya gantavyaṃ mayā na jñātamīdṛśam 
apriyā na bhaviṣyanti bhaviṣyanti na me priyāḥ 
ahaṃ ca na bhaviṣyāmi sarvaṃ ca na bhaviṣyati 
tattatsmaraṇatāṃ yāti yadyadvastvanubhūyate 
svapnānūbhūtavat sarveṃ gataṃ na punarīkṣyate 
ihaiva tiṣṭhatastāvadgatānekapriyāpriyāḥ 
tannimittaṃ kṛtaṃ pāpaṃ me puraḥsthitam 
evamāgantuko 'mītī mayā naiva samīkṣyate 
mohanunayāvidveaṣaiḥ kṛtaṃ pāpamanekaśaḥ 
rātriṃdivamaviśrāmamāyuṣo vardhate vyayaḥ 
āyasyajyāgamo māsti na mariṣyāmyahaṃ katham 
iha śayyāgatenāpi bandhumadhye 'pi tiṣṭhatā 
mayaivaikena soḍhavyā marmachedādivedanā 
Gkv 
yamadūtairgṛhītasya kuto bandhusuhṛtsakhāḥ 
puṇyamekaṃ tadā trāṇaṃ mayā tatraiva saṃcitam 
anityajīvītāsaṃgāditthaṃ bhayamajānatā 
pramattena madāndhena bahupāpaṃ mayārjitam 
aṃgachedārthamapyanyo nīyamāno viśuṣyati 
pipasito dīnadṛṣṭiranyadevekṣate jagat 
kiṃ duṣṭairbhairavākārairyamadūtairadhiṣṭhitaḥ 
mahātrāsaṃkaragrastaḥ purīṣotsargaveṣṭitaḥ 
kātarairnatravikṣopaistrāṇānveṣī caturdiśam 
ko me mahābhayādasmāt sādhustrātā bhavediha 
trāṇaśūnyā diśo dṛṣṭvā punaḥ saṃmohamāgataḥ 
tadāhaṃ kiṃ kariṣyāmi tasmin sthāne mahābhaye 
adhaiva śaraṇaṃ yāmi jagannāthān mahābalān 
jagadrakṣārthamudyuktān sarvatrāsaharān jinān 
taiścādhigataṃ dharmaṃ saṃsārabhayanāśanam 
śaraṇaṃ yāmi bhāvena bodhisattvagaṇaṃ tathā 
samantabhadrāyātmānaṃ dadāmi bhayavihvalaḥ 
viraumyārtaravaṃ bhīto bhayaṃ nāśayate drutam 
tatra sarvajñanāthasya sarvapāpāpahāriṇaḥ 
vākyamullaṃghayāmīti dhigmāmatyantamohitam 
tiṣṭhāmyatyapramatto 'haṃ prayāteṣvitareṣvapi 
kimu yojanasāhasre prapāte dīrghakālike 
adyaiva maraṇaṃ naiti na yukta me sukhāsikā 
avaśyaṃ na bhaviṣyāmi kasmānme susthinaṃ manaḥ 
pūrvānubhūte naṣṭebhyaḥ kiṃ me sāramavasthitam 
yeṣu me 'bhiniviṣṭena guruṇāṃ laṃghinaṃ vacaḥ 
jīvalokamimaṃ tyaktvā bandhūn paricitānapi 
ekākī kvāpi yāsyāmi kiṃ me sarvaiḥ priyāpriyaiḥ 
Gkv 
iyameva tu me cintā yuktā rātraṃdivaṃ sadā 
aśubhānniyataṃ duḥkhaṃ niḥsareyaṃ tataḥ katham 
mayā duṣṭena mūḍhena yatpāpaṃ prakṛtaṃ purā 
prakṛtyā deśayāmyeṣa nāthānāmagrato 'dhunā 
kṛtāṃjalirduḥkhabhītaḥ praṇipatya punaḥ punaḥ 
atyayamatyayatvena pratigṛhṇantu nāyakāḥ 
abhadrakaṃ punarnāthā na kariṣyāmi sarvadā 
apāyaduḥkhaviśrāmaṃ sarvasattvaiḥ kṛtaṃ śumam 
anumode pramodena sukhaṃ tiṣṭhantu duḥkhitāḥ 
saṃsāre duḥkhavaimokṣamanumode śarīrinām 
bodhisattvatvabuddhatvamanumode ca tāyinām 
cittotpādasamudrāṃśca sarvasattvasukhāvahān 
sarvasattvahitādhānānanumode ca śāsinām 
sarvadiksaṃsthitān buddhan prārthayāmi kṛtāṃjaliḥ 
dharmapradīpaṃ kurvantu mohādduḥkhaprapātinām 
jinān nirvātukāmāṃśca yācayāmi samādarāt 
kalpo 'nanalpānstiṣṭhantu mā bhūdandhamidaṃ jagat 
ityukte balinā tena lokeśvaro niśamya niśamya saḥ 
sādhu sādhviti saṃrādhya taṃ baliṃ caivamabravīt 
kṣaṇasaṃpadiyaṃ sudurlabhā pratilabdhā puruṣārthasādhanī 
yadi nātra vicintyate hitaṃ punarapyeṣa samāgamaḥ kutaḥ 
rātrau yathā meghaghanāndhakāre vidyutkṣaṇaṃ darśayati prakāśam 
buddhānubhāvena tathā kadācillokasya puṇyeṣu matiḥkṣaṇaṃ syāt 
tasmācchubhaṃ durbalameva nityaṃ balaṃ tu pāpasya mahatsughoram 
tajjīyate 'yena śubhena kena saṃbodhicittaṃ yadi nāma na syāt 
kalpānanalpān praticiṃtayadbhirdṛṣṭaṃ munīndraiḥ hitametadeva 
yataḥ sukhenaiva sukhaṃ pravṛddhamutplāvayatyamitān janaughān 
Gkv 
bhavaduḥkhaśatāni tartukāmairapi sattvavyasanānio hartukāmaiḥ 
bahusaukhyaśatāni bhoktukāmairna vimocyaṃ hi sadaiva bodhicittam 
bhavacārakabandhano varo kaḥ sugatānāṃ suta ucyate kṣaṇena 
sanarāmaralokavandanīyo bhavati syādita eva bodhicitte 
aśucipratimāmimāṃ gṛhītvā jinaratnapratimāṃ karotyanarghām 
rasajātamatīva vedhanīyaṃ sudṛḍhaṃ gṛhṇīṣva bodhicittaratnam 
suparīkṣitamaprameyadhībhīrbahumūlyaṃ jagadekasārthavāhaiḥ 
gatipattanavipravāsaśīlāḥ sudṛḍhaṃ gṛhṇantu bodhicittaratnam 
kadalīva falaṃ vihāya yāti kṣayamanyatkuśalaṃ hi sarvameva 
satataṃ falati kṣayaṃ na yāti prasavatyeva hi bodhicittavṛkṣaḥ 
kṛtvāpi pāpāni sudāruṇāni yadāśrayāduttarati kṣaṇena 
śūrāśrayeṇaiva mahābhayāni nāśrīyate tatkathamajñasattvaiḥ 
yugāntakālānalavanmahānti pāpāni yannirdahati kṣaṇena 
yasyānuśaṃsānamitān uvāca maitreyanāthaḥ sudhanāya dhīmān 
tadbodhicittaṃ dvividhaṃ vijñātavyaṃ samāsataḥ 
bodhipraṇidhicittaṃ ca bodhiprasthānameva ca 
gantukāmaśca gantuśca yathābhedaḥ pratīyate 
tadvad bhedā 'nayorjñeyo yathāsaṃkhyena paṇḍitaiḥ 
bodhipraṇidhicittasya samsāre 'pi mahatfalam 
na tvavicchinnapuṇyatvaṃ yathāprasthānacetasaḥ 
yataḥ prabhṛtyaparyantasattvadhātupramokṣaṇe 
samādadāti taccittamanivartena cetasā 
tataḥ prabhṛti suptasya pramattasyāpyanekaśaḥ 
avicchinnāḥ puṇyadhārāḥ pravartante nabhaḥsamāḥ 
jagadānandabījasya jagadduḥkhauṣadhasya ca 
cittaratnasya yatpuṇyaṃ tatkathaṃ hi pramīyate 
hitāśaṃsanamātrena buddhapūjā viśiṣyate 
kiṃ punaḥ sarvasattvānāṃ sarvasaukhyārthamudyamāt 
Gkv 
duḥkhamevābhidhāvanti duḥkhaniḥsaraṇāśayāḥ 
sukhecchayaiva saṃmohāt svasukhaṃ ghnanti śatruvat 
yasteṣāṃ sukharaṃkāṇāṃ pīḍitānāmanekaśaḥ 
tṛptaṃ sarvasukhaiḥ kuryāt sarvāḥ pīḍāśchinatti ca 
nāśayatyapi saṃmohaṃ sādhustena samaḥ kutaḥ 
kuto vā tādṛśaṃ mitraṃ puṇyaṃ vā tādṛśaṃ kutaḥ 
kṛte yaḥ pratikurvīta so 'pi tāvatpraśasyate 
avyāpāritaḥ sādhustu bodhisattvaḥ kimucyate 
iti mantrayatau jinasya putre kaluṣaṃ svahṛdaye karoti yaḥ 
kaluṣodayasaṃkhyayā sakalpānnarakeṣvāsatīti nātha āha 
atha yasya manaḥ prasādameti prasavettasya tato 'dhikaṃ falam 
tasmād gṛhītvā sudṛḍhaṃ bodhicittaṃ jinātmajaḥ 
śikṣānatikrame yatnaṃ kuryānnityamatandritaḥ 
tvayāpi ca yathāśaktistatra kiṃ parilambyate 
nādya cet kriyate yatnaṃ talenāpi talaṃ vrajeḥ 
yadi caivaṃ pratijñāya sādhayenaiva karmaṇā 
eatān sarvān visaṃvādya kā gatiste bhaviṣyati 
manasā cintayitvā tu yo na dadyāt punarnaraḥ 
sa preto bhagavatītyuktamalpamātre 'pi vastuni 
kimutānuttaraṃ saukhyamuccairudghuṣya bhāvataḥ 
yasmādāpadyamāno 'sau sarvasattvārthahānikṛt 
yo 'pyanyaḥ kṣaṇamapyasya puṇyavighnaṃ kariṣyati 
tasya durgatiparyantaṃ nāsti sattvārthaghātinaḥ 
ekasyāpi hi sattvasya hitaṃ hitvā hato bhavet 
aśoṣākāśaparyantavāsināṃ kimu dehinām 
apremeyāgatā buddhāḥ sarvasattvagaveṣakāḥ 
tvameṣāṃ na svadoṣeṇa cikitsāagocaraṃ gataḥ 
na hīdṛśaistvaccaritraiḥ sadgutirlabhyate punaḥ 
sadgatāvalabhyamānāyāṃ pāpameva kutaḥ śubham 
Gkv 
yadā kuśalayogyo 'pi kuśalaṃ tvaṃ karoṣi na 
apāyāduḥkhasaṃmūḍha kiṃ kariṣyasi tadā śubham 
akurvataśca kauśalyaṃ pāpamevopacinnataḥ 
hataḥ sugatiśabdo 'pi kalpakoṭiśatairapi 
eke kṣaṇakṛtāt pāpādavīcau kalpamāsyate 
anādikālopacitāt pāpāt kā sugatau kathā 
yadīdṛśaṃ kṣaṇaṃ prāpya punaḥ sīdasi mohitaḥ 
śociṣyasi ciraṃ bhūyo yamadūtaiḥ pracoditaḥ 
ciraṃ dhakṣyati te kāyam nārakāgni suduḥsahaḥ 
paścāttāpānalacittaṃ ciraṃ dhakṣyatyaśikṣitam 
hastapādādirahitāstṛṣṇādveṣādiśatravaḥ 
na śurā naiva te prājñāḥ kathaṃ dāsīkṛto 'si taiḥ 
tvaccitāvasthittā eva ghnanti tvāmeva susthitāḥ 
atra te cetanā nāsti mantrairiva vimohitaḥ 
sarve devā manuṣyāśca yadi syustava śatravaḥ 
te 'pi nāvīcikaṃ vahniṃ samudānayituṃ kṣamāḥ 
sarve hitāya kalpyante svānukūlyena sevitāḥ 
sevyamānastvamī kleśāḥ sutarāṃ duḥkhakārakāḥ 
bhavacārakapālakā ime narakādiṣvapi vadhyaghātakāḥ 
mativeśmani lobhayan jale yadi tiṣṭhanti kuta sukhaṃ tava 
akāraṇenāpi ripukṣatāni gātreṣvalaṃkāradudvahanti 
mahārthasiddhyai tu samudyatasya duḥkhāni kasmāttava bādhakāni 
svajīvikāmātranibaddhacittāḥ kaivartacaṇḍālakṛṣīvalādyāḥ 
śītātapādivyasanaṃ sahante jagaddhitārtham sahase kathaṃ na 
durgāputrakakarṇāḍhyā dāhachedādivedanām 
mudhā sahante muktyarthaṃ kasmāttvamasi kātaraḥ 
muktyarthinaśca yaktaṃ te lobhasatkārabandhanam 
ye mocayanti bandhāttvāṃ dveṣasteṣu katham tava 
spṛṣta uṣnodakenāpi sukumāraḥ pratapyase 
kṛtvā ca nārakaṃ karma kimevaṃ svasthamāsyate 
na kiṃcidasti tadvastu tadabhyāsasya duṣkaram 
tasmāamṛduvyathābhyāsāt soḍhavyāpi mahāvyathā 
duḥkhaṃ necchasi duḥkhasya hetumicchasi durmate 
svāparādhāgate duḥkhe kasmādanyatra dūṣyate 
muktvā dharmaratiṃ śreṣṭhāmanantasukhasantatim 
ratirāddhatyahāsādau duḥkhahetau kathaṃ tava 
Gkv 
spṛṣṭa uṣṇodakenāpi sukumāraḥ pratapyase 
kṛtvā ca nārakaṃ karma kimevaṃ svasthamāsyate 
na kiṃcidasti tadvastu yadabhyāsasya duṣkaram 
tasmāamṛduvyathābhyāsāt soḍhavyāpi mahāvyathā 
duḥkhaṃ necchasi duḥkhasya hetumicchasi durmate 
svāparādhāgate duḥkhe kasmādanyatra dūṣyate 
muktvā dharmaratiṃ śreṣṭhāmanantasukhasantatim 
ratirāddhatyahāsādau duḥkhahetau kathaṃ tava 
bodhicchandaviyogena paurvakena tavādhunā 
vipattirīdṛśī jātā tasmādbodhiṃ prasādhaya 
mithyā kalpanayā citte pāpāt kāye vyathā yataḥ 
tasmāt kāryaṃ śubhe chandaṃ bhāvayitvaivamādarāt 
na prāptaṃ bhagavanpūjāmahotsāhasukhaṃ tvayā 
na kṛtā śāsane kārā daridrāśā na pūritā 
bhītebhyo nābhayaṃ dattamārtā na sukhinaḥ kṛtāḥ 
kevalasvātmasaukhyārthaṃ yajñadānaṃ kṛtaṃ tvayā 
abhilāṣavighātāśca jāyante pāpakāriṇām 
duḥkhāni daurmanasyāni bhayāni vividhānyapi 
pāpakārī sukhecchaśca yatra yatrābhigacchati 
tatra tatraiva tatpāpairduḥkhaśastraiahanyate 
manorathaṃ śubhakṛtāṃ yatra yatraiva gacchati 
tatra tatrāpi tatpuṇyaiḥ phalārghyenābhipūjyate 
vipulasugandhiśītalasaroruhagarbhagatāḥ 
madhurajinasvarāśanakṛtopacitadyutayaḥ 
munikarabodhitāṃ vraja vinirgatasadvapuṣaḥ 
sugatasutā bhavanti sugatasya puraḥ kuśalaiḥ 
yamapuṣāpanītasakalachavirārtaravo
hutavahatāpavidrutakatāmraniṣiktatanuḥ 
Gkv 
jvaladasiśaktighātaśataśātitamāṃsadalaḥ
patati sutaptalohadharaṇīṣvaśubhairbahuśaḥ 
janmāntare 'pi so 'bhyāsaḥ pāpādduḥkhaṃ vardhate 
anyacca kāryaṃ kālaṃ ca hīnaṃ tattanasādhitam 
āpadā bādhate 'lpāpi manaste yadi durbalam 
viṣādakṛtaniśceṣṭa āpadaḥ sukarā nanu 
vyutthitaśceṣtamānastu mahatāmapi durjayaḥ 
tadeṣa māno voḍhavyo jinasiṃhasuto hyaham 
ye bhogyamānavijitā varākāste na māninaḥ 
māni śatruṃ vaśaṃ neti mānaśatruvaśāstu te 
mānena durgatiṃ nītā mūrkhā durdarśanāḥ kṛśāḥ 
hatāśāḥ paribhūtāśca mānuṣye 'pi hatotsavāḥ 
te mānino vijayinaśca ta eva śūrāḥ ye mānaśatruvijayāya vahanti mānam 
ye taṃ sphurantamapi mānaripuṃ nihatya kāmaṃ jane jayafalaṃ pratipādayanti 
kāmairna tṛptiḥ saṃsāre kṣuradhārāmadhūpamaiḥ 
puṇyāmṛtaiḥ kathaṃ tṛptirvipākamadhuraiḥ śivaiḥ 
kasyānityeṣvanityasya sneho bhavitumarhati 
yena janmasahasrāṇi draṣṭavyo na punaḥ priyaḥ 
avaśyaṃ na dhṛtiṃ yāti samādhau na ca tiṣṭhati 
naca tṛpyati dṛṣṭvāpi pūrvad bādhyate tṛṣā 
na paśyati yathābhūtaṃ saṃvegādavahīyate 
dadyate tena śokena priyasaṃgamakāṃkṣayā 
taccintayā mudhā yāti hrasvamāyurmuhurmuhuḥ 
aśāśvatena mitreṇa dharmo bhraśyati śāśvataḥ 
bālaiḥ sa bhāgacarito niyataṃ yāti durgatim 
neṣyate visabhāgaśca kiṃ prāptaṃ balasaṃgamāt 
Gkv 
kṣaṇādbhavanti suhṛdo bhavanti ripavaḥ kṣaṇāt 
toṣasthāne prakupyanti durārādhyāḥ pṛthagjanāḥ 
hitamuktāḥ prakupyanti vārayanti ca te hitāt 
atha na śrūyate teṣāṃ kupitā yānti durgatim 
īrṣyotkṛṣṭāt samādvandvo hīnātmānaḥ stutermadaḥ 
avarṇāt pratighaśceti kadā bālāddhitaṃ bhavet 
ātmotkarṣaḥ parāvarṇaḥ saṃsāraratisaṃkathā 
ityādyavaśyamaśubhaṃ sarvathā bālasaṃgamāt 
tasmāt prājño na tāmicchedicchāto jāyate bhayam 
nānādhimuktikāḥ sattvā jinairapi na toṣitāḥ 
bahavo lābhino 'bhūvan bahavaśca yaśasvinaḥ 
sahalābhayaśobhistena jñātāḥ kva gatā iti 
kāmā hyanarthajanakā ihaloke paratra ca 
iha bandhavadhachandairnārakādau paratra ca 
yadarthaṃ dūtadūtīināṃ kṛtoṃ 'jaliranekadhā 
na ca pāpamakīrttirvā yadarthaṃ gaṇitā purā 
prakṣiptaśca bhaye 'pyātmā draviṇaṃ ca vyayīkṛtam 
yānyeva ca pariṣvajya babhūvottamanirvṛtiḥ 
tānyevāsthīni nānyāni svādhīnānyamamāni ca 
prakāmaṃ saṃpariṣvajya kiṃ na gacchati nirvṛtim 
ekasmādaśanādāsāṃ lālāmedhyaṃ ca jāyate 
tatrāmedhyamaniṣṭhaṃ te lālāpānaṃ kathaṃ priyam 
yadi na te 'śucau rāgaḥ kasmādāliṃgase param 
māṃsakardamasaṃliptaṃ snāyubaddhāsthipaṃjaram 
amedhyabhavamalpatvānna vāṃchasyaśuciṃ kṛmim 
bahvamedhyamayaṃ kāyamamedhyajamapīcchasi 
śmaśāne paritān ghorān kāyām paśyāparānapi 
kathaṃ jñātvāpi tatraiva punarutpadyate ratiḥ 
Gkv 
mānārthaṃ dāsatāṃ yānti muḍhāḥ kāmavidambitāḥ 
dahyante chidyamānāśca hanyamānāśca śaktibhiḥ 
arjanarakṣaṇenātha viṣādairarthamanantamavehi 
vyagratayā dhanasattamatīnāṃ nāvasaro bhavaduḥkhavimuktyai 
māyayā nirmitaṃ sarvaṃ hetubhiryacca nirmitam 
āyāti tatkutaḥ kutra yāti ceti nirupyatām 
svapnopamāstu gatyo vicāre kadalīsamāḥ 
nirvṛtānirvṛtānāṃ ca viśeṣo nāsti vastutaḥ 
evaṃ śūnyeṣu bhāveṣu kiṃ labdhaṃ kiṃ hṛtaṃ bhavet 
satkṛtaḥ paribhūto vā kena kaḥ saṃbhaviṣyati 
kutaḥ sukhaṃ vā duḥkhaṃ vā kiṃ priyaṃ vā kimapriyam 
kā tṛṣṇā kutra sā tṛṣṇā mṛgyamānā svabhāvataḥ 
vicāre jīvaloke hi ko nāmātra mariṣyate 
ko bhaviṣyati ko bhūtaḥ ko bandhuḥ kasya kaḥ suhṛt 
sarvamākāśasaṃkāśaṃ parigṛhṇīṣva tattathā 
prakupyanti prahṛṣyanti kalahotsavahetubhiḥ 
śokāyāsauviṣādaiśca mithaśchedanabhedanaiḥ 
yāpayanti sukṛcchreṇa pāpairātmasukhecchavaḥ 
mṛtāḥ patantyapāyeṣu dīrghatīvravyatheṣu ca 
āgattyāgatya sugatiṃ bhūtvā bhūtvā sukhocitāḥ 
bhave bahuprapātaśca tatra vā tattvamīdṛśam 
tatrānyonyavirodhaśca na bahvettattvamīdṛśam 
tatra cānupamāstīvrā anantā duḥkhāsāgarāḥ 
tatraivamalpabalatā tatrāpyalpatvamāyuṣaḥ 
tatrāpi jīvitārogyavyāpāraiḥ kṣutklamaśramaiḥ 
nidrayopadravairbālaiḥ satsaṃgainiṣfalaistathā 
vṛthaivāyurvahatyāśu vivekastu sudurlabhaḥ 
tatrāpyabhyastavikṣepanivāraṇagatiḥ kutaḥ 
Gkv 
tatrāpi yatate māro mahāpāyaprapātane 
tatrāsanmārgabāhulyaṃ vicikitsā ca durjayā 
punaśca kṣaṇadaurbalyaṃ buddhotpādo 'tirlabhaḥ 
kleśaugho durnivāraścetyaho duḥkhaparamparā 
aho batātiśocyatvameṣāṃ duḥkhaughavartinām 
yenekṣante svadauḥsthityamevamapyatiduḥkhitāḥ 
snātvā snātvā yathā kaścidviśed vahniṃ muhurmuhuḥ 
svasausthityaṃ na manyanta evamapyatiduḥsthitāḥ 
ajarāmaraśīlānāmevaṃ viharatāṃ satām 
āyāsyantyāpado ghorā kṛtvā maraṇamagrataḥ 
evaṃ duḥkhātaptānāṃ śāntyai bodhivrataṃ cara 
bodhivrataṃ mahatpuṇyaṃ saṃbodhijñānasādhanam 
puṇyameghasamudbhūtaiḥ sukhopakaraṇaiḥ svakaiḥ 
sadopalambhadṛṣṭibhyo buddhādeśaya śūnyatām 
saṃvṛtyānupalambhena puṇyasaṃbhāramācara 
tasmādyathārttiśokāderātmānaṃ goptumicchasi 
rakṣācittaṃ dayācittaṃ jagatyabhyasyatāṃ tathā 
duṣkarān mā nivartasva tasmāsabhyāsaśaktitaḥ 
yasyaiva śravaṇāt trāsastaireva na vinā ratiḥ 
ātmānaṃ ca parāṃścaiva yaḥ śīghra trātumicchati 
sa caret paramaṃ guhyaṃ parātmasamavartanam 
yasminātmanyatisnehādalpāsapi bhayādbhayam 
na dviṣet kastamātmānaṃ śatruvadyo bhayāvahaḥ 
yo mānyakṣuptipāsādipratīkāracikīrṣayā 
pakṣimatsyamṛgān hanti paripanthaṃ ca tiṣṭhati 
yo lābhasatk
riyāhatoḥ pitarāvapi mārayet 
ratnatryasvamādadyādyenāvīcindhano bhavet 
kaḥ paṇḍitastamātmānamicchedrakṣet prapūjayet 
na paśyecchatruvaccainaṃ kaścaivaṃ pratimānayet 
Gkv 
yadi dāsyāmi kiṃ bhojye ityātmārthe piśācatā 
bhokṣye cetkiṃ dadāmīti parārthe devarājatā 
ātmārthaṃ pīḍayitvānyannarakādiṣu pacyate 
ātmānaṃ pīḍayitvā tu parārthe sarvasaṃpadaḥ 
durgatirnīcatā saukhyaṃ yayevātmonnatīcchayā 
tāmevānyatra saṃkrāmya sugatiḥ satkṛtirmatiḥ 
ātmārthaṃ paramājñāpya dāsatvādyanubhūyate 
parārthaṃ svayamājñāpya svāmitvādyanubhūyate 
ye keciddukhitā loke sarve te svasukhecchayā 
ya kecitsukhitā loke sarve te 'nyasukhecchayā 
bahunātra kimuktena dṛśyatāmidamantaram 
svārthārthinaśca bālasya muneścānyārthakāriṇaḥ 
na nāmasādhyaṃ buddhatvaṃ saṃsāre 'pi kutaḥ sukham 
svasukhasyānyaduḥkhena parivarttamakurvataḥ 
āstām tāvatparo loko dṛṣṭo 'pyartho na sidhyati 
bhṛtyasyākurvataḥ karma svāmino 'dadato bhṛtim 
tyaktvānyonyasukhotpādaṃ dṛṣṭvādṛṣṭasukhotsavam 
anyonyadūṣaṇād ghoraṃ duḥkhaṃ gṛhṇanti mohitāḥ 
upadravā ye ca bhavanti loke yāvanti duḥkhāni bhayāni caiva 
sarvāṇi tānyātmaparigraheṇa tatkiṃ tava svātmaparigraheṇa 
ātmānamaparityajya duḥkhaṃ tyaktuṃ na śakyate 
yathāgnimaparityajya dāhastyaktuṃ na śakyate 
tasmāt svadukha śāntyarthaṃ paraduḥkhaśamāya ca 
dadasvānyebhya ātmānaṃ parān gṛhṇīṣva cātmavat 
anyasaṃbandhito 'smīti niścayaṃ kuru saṃmate 
sarvaṃ sattvārthamutsṛjya nānyaccintyaṃ tvayādhunā 
sarvametat sucaritaṃ dānaṃ sugatapūjanam 
kṛtaṃ kalpasahasrairyatpratighaḥ pratihanti tat 
Gkv 
na ca dveṣasamaṃ pāpaṃ na ca kṣāntisamaṃ tapaḥ 
tasmāt kṣāntiṃ prayatnena bhāvayedvividhairnayaiḥ 
manaḥ śamaṃ na gṛhṇāti na prītisukhamaśrūte 
na nidrāṃ na dhṛtiṃ dvesaśalye hṛdi sthite 
pūjayatyarthamānairyānye 'pi cainaṃ samāśritāḥ 
te 'pyenaṃ hantumicchanti svāminaṃ dveṣadurbhagam 
suhṛdo 'pyudvijante 'smāddadāti cenna sevyate 
saṃkṣepānnāsti tatkiṃcitkrodhano yena susthitaḥ 
na dviṣantaḥ kṣayaṃ yānti durjanā gaganopamāḥ 
mārite krodhacitte tu naśyante sarvaśatravaḥ 
vikalpedhanadiptena jantuḥ krodhāgninā kila 
dahatyātmānamevādau paraṃ dhakṣyati vā na vā 
jarā rupavatāṃ krodhaḥ tamaścakṣuṣmatāmapi 
vadho dharmārthakāmānāṃ tasmāt krodhaṃ nivārayet 
aniṣṭakaraṇājjātamiṣṭasya ca vighātanāt 
kodhaṃ yo hanti nirbandhāt sa sukhīha paratra ca 
atyaniṣṭhāgamenāpi na kṣobhyā muditā tvayā 
daurmamanasye 'pi nāstīṣṭaṃ kuśalaṃ tvavahīyate 
yadyastyeva pratīkāro daurmanasyena tatra kim 
atha nāsti pratīkāro daurmanasyena tatra kim 
guṇo 'paraśca duḥkhasya yatsamvegānmadacyutiḥ 
saṃsāriṣu ca kāruṇyaṃ pāpādbhītīrjine spṛhā 
ye kecidaparādhāstu pāpāni vividhāni ca 
tatsarvaṃ pratyayabalāt svatantrastu na vidyate 
tasmānmitramamitraṃ vā dṛṣṭvāpyanyāyakāriṇaṃ 
īdṛśāḥ prayayā asyetyevaṃ matvā sukhī bhava 
tvatkarmacoditā eva jātāstvayyapakāriṇaḥ 
yena yāsyanti narakān tvayaiva te hatā nanu 
Gkv 
etānāśritya te pāpaṃ kṣīyate kṣamatā bahu 
tvāmāśriya tu yāntyete narakān dīrghavedanān 
tvamevāsyapakāryeṣāṃ tavaite cāpakāriṇaḥ 
mohādike parādhyante kupyantyanye 'pi mohitāḥ 
evaṃ budhvā tu sattveṣu kṣāntiṃ dhṛtvā śubhe cara 
yena sarve bhaviṣyanti maitracittāḥ parasparam 
stutiyaśo 'rthasatkārā na puṇyā yatarcaṣuṣve 
na balārthaṃ na cārogyena ca kāyasukhāya te 
stutyādayaśca te kṣemaṃ saṃvegaṃ nāśayantyapi 
guṇavatsvapi mātsaryaṃ sampatkopaṃ ca kurvate 
tasmāt stutyādighātāya ye tava pratyupasthitāḥ 
apāyapātarakṣārthaṃ pravṛttāstadviṣastava 
duḥkhapraveṣṭukāmasya ye kapāṭatvamāgatāḥ 
buddhādhiṣṭhānata jātā iva dveṣasteṣu katham 
puṇye vighnaḥ kṛto 'nenetyatra ko yo na yujyate 
kṣāntyā samaṃ tapo nāsti na tvetattadupasthitam 
atha tvamātmadoṣeṇa na karoṣi kṣamāmiha 
tvayaivātra kṛto vighnaḥ puṇyahetāvupasthite 
na kālopapannena dānavighnaḥ kṛto 'thinā 
na ca prāvrājake prāpte pravrajya bighna ucyate 
sulabhā yācakā loke durlabhāstvapakāriṇaḥ 
yataste 'naparāddhasya na kaścidaparādhyati 
aśramopārjitastasmādgṛhe nidhirivotthitaḥ 
bodhicaryāsahāyatvāt spṛhaṇīyassadā ripuḥ 
apakārāśayo 'se 'tiśatruryadi na pūjyate 
anyathā te kathaṃ kṣāntirbhiṣagjīvahitodyate 
tadduṣṭāśayamevātaḥ pratītyotpadyate kṣamā 
sa evātaḥ kṣamāhetuḥ pūjyassa dharmavatsadā 
Gkv 
sattvakṣetraṃ jinakṣetramityato muninoditam 
etānārādhya bahavaḥ sampatpāraṃ yato gatāḥ 
sattvebhyaśca jinebhyaśca buddhadharmāgame same 
jineṣu gauravaṃ yadvanna sattveṣviti kaḥ kramaḥ 
maitryāśayastu yatpūjyaḥ sattvamāhātmyameva tat 
buddhaprasādādyatputyaṃ buddhamāhātmameva tat 
buddhadharmāgamāṃśena tasmāt sattvā jinaiḥ samāḥ 
na tu buddhaiḥ samāḥ kecidanantāṃśairgaṇārṇavaiḥ 
guṇasāraikarāśīnāṃ guṇo 'ṇurapi cet kvacit 
dṛśyate tasya pūjārthaṃ trailokyamapi na kṣamam 
buddhadharmodayāṃśaśca śreṣṭhaḥ sattveṣu vidyate 
etadaṃśānurupeṇa buddhapūjā kṛtā bhavet 
kiṃ ca niścchadmabandhūnāmaprameyopakāriṇām 
sattvārādhanamutsṛjya niṣkṛtiḥ kāparā bhavet 
yeṣāṃ sukhe yānti mudaṃ munīndrā yeṣāṃ vyathāyāṃ ca praviśanti manyum 
tattoṣaṇāt sarvamunīndratuṣṭistatrāpakāreṣvakṛtaṃ munīnām 
ādīptakāyasya yathāsamantānna sarvakāmairapi saumanasyam 
sattvavyathāyāmapi tadvedevamaprītyupāyo 'sti dayāmayānām 
ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti 
dṛśyante ete nanu sattvarupāsta eva nāthāḥ kimanādaro 'tra 
tathāgatārādhanametadeva svārthasya saṃsādhanametadeva 
lokasya duḥkhāpahametadeva tasmāttavāstu vratametadeva 
āstāṃ bhaviṣyabuddhatvaṃ sattvārādhanasambhavam 
ihaiva saubhāgyayaśaḥ sausthityaṃ kinna paśyasi 
prāsādikatvamārogyaṃ prāmodyaṃ cirajīvitam 
cakravarttisukhaṃ sfītaṃ kṣamī prāpnoti saṃsaran 
evaṃ kṣamo bhajedvīryaṃ vīryaṃ bodhiryataḥ sthitā 
na hi vīryaṃ vinā puṇyaṃ yathā vāyuṃ vina gatiḥ 
Gkv 
vīryaṃ hi sarvaguṇaratnanidhānabhūtaṃ sarvāpadastarati vīryamahāplavena 
naivāsti tajjagati vastu vicintyamānaṃ nāpnuyādyadiha vīryarathādhiruḍhaḥ 
yuddheṣu yakarituraṃgapadātimatsu nārācatomaraparaśvadhasaṃkuleṣu 
hatvā ripūn jayamanuttamamāpnuvanti viṣṇurjitaṃ tadaha vīryamahāhaṭasya 
ambhonidhīn makaravṛndavighaṭṭitābutuṃgākulākulataṃragavibhaṃgabhīmān 
viryeṇa goṣpadamiva pravilaṃghya śūrāḥ kurvantyanarghaguṇaratnadhanārjanāni 
rāgādīnūragānivogravapuṣo viṣṭabhya dhairyānvitāḥ 
śīlaṃ sajjanacittanirmalataraṃ samyaktamādāpayet 
martyāḥ kāntatareṣu meruśikharopānteṣu vīryānvitāḥ 
modante surasundarībhujalatāpāśopaguḍhāściram 
yaddevo viyati vimānbavāsino ye nirdvandvāḥ samanubhavanti saumanasyam 
atyantaṃ vipulafalaprasūtiheto vīryasthiravihitasya sā vibhūtiḥ 
kleśārivargaṃ tvabhibhūya dhīrāḥ saṃbodhilakṣmīpadamāpnuvanti 
bodhyaṃgadānaṃ pradiśanti sadbhyo dhyānaṃ hi tatra pravadanti hetum 
janmaprabandhakaraṇaikanimittabhūtān rājādidoṣanicayān vidārya sarvān 
ākāśatulyamanasaḥ samaloṣṭahemādhyānādbhavanti manujā guṇahetubhūtāḥ 
prajñādhanena vikalaṃ tu narasya rupamālekhya rupamiva sāravihīnamantaḥ 
buddhayānvitasya falamiṣṭamudeti vīryādvīryantu buddhirahitaṃ svavadhāyaśatruḥ 
yadbuddho martyaloke malatimiragaṇaṃ dārayitvā mahāntam 
jñānālokaṃ karoti praharati ca sadā doṣavṛndaṃ narāṇām 
ādeṣṭya cendriyāṇāṃ paramanujamano vetti sarvaiḥ prakāraiḥ 
prajñāṃ tatrāpi nityaṃ śubhavarajananīṃ hetumatkīrtayanti 
kāryārṇave vāpi dṛḍhaṃ nimagnāḥ saṃgrāmamadhye manujāḥ pradhānāḥ 
prajñāvaśātte vijayaṃ labhante prajñā hyataḥ sā śubhahetubhūtā 
tasmātsarvaguṇārthasādhanakarī prajñaiva saṃvardhyatām 
na prajñā vikalā vibhānti puruṣāḥ prātāḥpradīpā iva 
svargāpavargaguṇaratnanidhānabhūtā etāḥ ṣaḍeva bhuvi pāramitā narāṇām 
jñātvā bhavasva hitasādhanatatparastvaṃ kuryā ataḥ satatameva śubhe prayatnam 
Gkv 
saddharmasādhanaṃ kāyamitarārthaṃ na pīḍayeḥ 
evaṃ budhvā hi sattvānāmāśāmāśu prapūrayeḥ 
ācāro bodhisattvānāmaprameya udāhṛtaḥ 
cittaśodhanamācāraṃ niyataṃ tāvadācara 
yā avasthāḥ prapadyante svayaṃ paravaśo 'pi vā 
tāsvavasthāsu yāḥ śikṣāḥ śikṣettā eva yatnataḥ 
na hī tadvidyate kiṃcidyanna śikṣyaṃ jinātmajaiḥ 
na tadasti na yatpuṇyamevaṃ viharataḥ sataḥ 
pāramparyeṇa sākṣādvā sattvārthātmān sadā cara 
sattvānāmeva cārthāya sarvaṃ bodhāya nāmaya 
sadākalyāṇamitraṃ ca jīvitārthe 'pi mā tyaja 
bodhisattvavratadharaṃ mahāyānārthakovidam 
ityevaṃ lokanāthena samādiṣṭaṃ niśamya saḥ 
baliraśruvirukṣāsyo ruditvā caivamabavrīt 
ākṛtaṃ kiṃ mayā nātha yajñaṃ tīrthikasammatam 
yasyeha falaṃ bhuṃjāno vasāmyatra janaiḥ saha 
trāhi māṃ bhagavannatha pāpinaṃ mūḍhamānasam 
sajano 'haṃ sadā śāstarbhavatāṃ śaraṇaṃ vraje 
namo 'stu bodhisattvāya śubhapadmadharāya te 
padmaśrībhūṣitāṃgāya jaṭāmakuṭadhāriṇe 
jinarājaśiraskāya sattvāśvāsapradāya ca 
hīnadīnānukampāya dinakṛdvaracakṣuṣe 
pṛthivīvaranetrāya bhaiṣajyarājakāya ca 
suśuddhasattvanāthāya paramayogadhāriṇe 
mokṣapravaradharmāya mokṣamārgopadarśine 
cintāmaṇiprabhāsāya dharmagaṃjābhipāline 
ṣaṇṇāṃ pāramitānāṃ ca nirdeśanakarāya ca 
bodhimārgopadiṣṭāya sucetanakarāya ca 
Gkv 
evaṃ stutvā sa daityendro lokanāthaṃ tamīśvaram 
sāṃjalirmudito natvā punarevamabhāṣata 
rakṣa māṃ durmatiṃ nātha samuddhara bhavodadheḥ 
bodhimārge pratiṣṭhāpya niyojaya śubhe vṛṣe 
adyārabhya sadā nātha triratnaśaraṇaṃ gataḥ 
bodhicaryāvrataṃ dhṛtvā saṃcareyaṃ jagaddhite 
sarvadikṣu sthitān nāthān saṃbuddhāṃśca munīśvarān 
kṛtāṃjaliḥ sadā smṛtvā namāmi śaraṇe sthitaḥ 
yacca dharmaṃ jinaiḥ sarvaiḥ samādiṣṭaṃ jagaddhite 
tatsaddharmamahaṃ dhṛtvā saṃcariṣye sadā śubhe 
sarvāllokadhipān nāthān bodhisattvān jinātmajān 
tānapyahaṃ sadā smṛtvā bhajāni śaraṇe sthitaḥ 
evaṃ tadbhajanaṃ kṛtvā yanmayā sādhitaṃ śubham 
tena syāṃ sarvasattvānāṃ sarvaduḥkhapraśāntikṛt 
glānānāmasmi bhaiajyaṃ bhaveyaṃ vaidya eva ca 
tadupasthāyakaścāpi yāvadrogī punarbhave 
kṣutpipāasāvyathāṃ hanyāmannapānapravarṣaṇaiḥ 
durbhikṣāntarakalpeṣu bhaveyaṃ pānabhojanam 
daridrāṇāṃ ca sattvānāṃ nidhiḥ syāmahamakṣayaḥ 
nānopakaraṇākārairupatiṣṭheyamagrataḥ 
ātmabhāvāṃstathā bhogan sarvaṃ tryadhvagataṃ śubham 
nirapekṣastyajāmyeṣa sarvasattvārthasiddhaye 
sarvatyāgaśca nirvāṇaṃ nirvānārthi ca me manaḥ 
tyaktavyaṃ cenmayā sarvaṃ varaṃ sattveṣu dīyate 
yathāsukhīkṛtaścātmā kartavyo jayatāṃ mayā 
ghnantu nindantu vā nityamākirantu ca pāṃśubhiḥ 
krīḍantu mama kāyena hasantu vilasantu ca 
dattastebhyo mayā kāyaścintayā kiṃ mamānyathā 
Gkv 
kārayantu ca karmāṇi yāni teṣāṃ sukhāvahe 
anarthaḥ kasyacinmā bhūnmāmālambya kadācana 
yeṣāṃ kruddhā prasannā vā māmālambya matirbhavet 
sa eva teṣāṃ hetuḥ syānnityaṃ sarvārthasiddhaye 
atyākhyāsyanti māṃ ye ca ye cānye 'pyapakāriṇaḥ 
utprāsakāstathānye vā sarve syurbodhibhāginaḥ 
anāthānāmahaṃ nāthaḥ sārtharvāhaśca jāyinām 
pārepsunāṃ ca naubhūtaḥ setuḥ saṃkrama eva ca 
dīpārthināmahaṃ dīpaḥ śayyā śayyārthināmaham 
dāsārthināmahaṃ dāso bhaveyaṃ sarvadehinām 
cintāmaṇirbhadradhaṭaḥ siddhavidyāmahauṣadhiḥ 
bhaveyaṃ kalpavṛkṣaśca kāmadhenuśca dehinām 
pṛthivyādīini bhūtāni niḥśeṣākāśavāsinām 
sattvānāmaprameyāṇāṃ yathābhoogyanyanekadhā 
evamākāśaniṣṭhasya sattvadhātoranekadhā 
bhaveyamupajīvyo 'haṃ yāvatsarve na nirvṛtāḥ 
yathā gṛhitaṃ sugatairbodhicittaṃ purātanaiḥ 
te bodhisattvaśikṣāyāmānupūrvyā yathāsthitāḥ 
tadvadutpādayāmyeṣa bodhicittaṃ jagaddhite 
tadvadeva ca tāḥ śikṣāḥ śikṣisyāmi yathākramam 
adya me safalaṃ janma sulabdhāḥ sārasaṃpadaḥ 
adya buddhakule jāto buddhapatro 'smi sāmpratam 
tathādhunā mayā kāryaṃ svakulocitakāriṇā 
nirmalasya kule 'syāsya kalaṃko na bhavedyathā 
andhaḥ satkālakūṭebhyo yathāa ratnamavāpnuyāt 
tathā kaṃkhacidapyetadbodhicittaṃ mamoditam 
jaganmṛtyuvināśāya jātametadrasāyanam 
jagaddāridrayaśamanaṃ nidhānamidamakṣayam 
Gkv 
jagad vyādhipraśamanaṃ bhaiṣajyamidamuttamam 
bhavābdhabhramaṇaśrāntajagadviśrāmapādapaḥ 
durgatyuttaraṇe setuḥ sāmānyaḥ sarvapāpinām 
jagatkleśoṣmaśamana uditaścittacandramāḥ 
jagadajñānatimiraprotsāraṇamahārabiḥ 
saddharmakṣīramathanānnavanītaṃ samutthitam 
sukhabhogabubhukṣitasya vā janasārthasya bhavābdhacāriṇaḥ 
sukhastramidaṃ hyupasthitaṃ sakalābhyāgatasattvatarpaṇam 
jagadadya mayā nimantritaṃ sugatatvena sukhena cāntarā 
purataḥ khalu sarvatāyināmabhinandantu surāsurādayaḥ 
tasmānmayā yajjanaduḥkhadena duḥkhaṃ kṛtaṃ sarvamahākṛpānām 
tadadya pāpaṃ pratideśayāmi yatkheditāstanmunayaḥ kṣamantām 
ārādhanā yādya tathāgatānāṃ sarvātmana dāsamupaimi loke 
kurvantu me mūrdhni padaṃ janaughā nighnantu vā tuṣyatu lokanāthaḥ 
tvāmevāhamṛṣiṃ vrajāmi śaraṇaṃ prāṇairapi prāṇinām
ekaṃ bāndhavamekeva suhadaṃ śāstāramekaṃ gurum 
trānaṃ traibhuvārttigahvaradarīvyāvarttināṃ prāṇinām
ācāryaṃ paramarthatattvaviṣaye bhūtārthanāthaṃ vibhum 
manye pūtamivātmabhāvamadhunā śāstuḥ praṇāmodbhavaiḥ
puṇyambhobhirakhaṇḍamaṇḍalaśaśijyotsnāvalī nirmalaiḥ 
ko vā tvaṃ praṇipatya sāndrakaruṇāṃ prahlāditādhyāśayaṃ
tīvrāpāyavatīṃ viṣādanakarīṃ tīrṇāṃ na duḥkhāpagām 
svābhiprāyamato bravīmi sakalaṃ saṃsāramapyutsahe
vastuṃ bhīmabhayānake lokeśvarālaṃkṛte 
na tvevaikapi kṣaṇaṃ surapure saṃbuddhaśūnye jagaty
udvṛttakṣatavṛttarākṣasagaṇavyāluptapuṇyotsave 
tadyāvanna patati sarva eva loko durdṛṣṭivratavivṛte pramādakūpe
sarvajñapravacanabhāskare gate 'staṃ tattāvadvacanarasāyanairniṣevyam 
Gkv 
pāpābhyāsakalaṃkitānyapi yataḥ kalyāṇamitrāśrayāt
toyānīva ghanātyaye vimalatāṃ cetāṃsi gacchantyataḥ 
samyak mitrasamāgamotsavasukhānyāśritya tasmātsadā
sevyāḥ satpuruṣā niratyayaguṇaśrīsampadaṃ vāṃchatā 
evaṃ viniścitya karomi yatnaṃ yathoktaśikṣāpratipattihetoḥ
vaidyopadeśāccalataḥ kuto 'sti bhaiṣajyasādhyasya nirāmayatvam 
iti tenāsurendreṇa samākhyātaṃ niśamya saḥ 
lokeśvaraḥ samālokya taṃ baliṃ caivamabravīt 
sādhu sādhu mahārāja yadyevaṃ vratamicchasi 
tāvaccittaṃ samādhāya śikṣāṃ rakṣa prayatnataḥ 
śikṣāṃ rakṣitukāmena citta rakṣayaṃ prayatnataḥ 
na śikṣā rakṣituṃ śakyā calaṃ cittamarakṣatā 
adāntā mattamātaṃgā na kurvantīha tāṃ vyathām 
karoti yāmavīcyādau muktaścittamataṃgajaḥ 
baddhaśceccittamātaṃgaḥ smṛtirajjvā samantataḥ 
bhayamastaṃ gataṃ sarvaṃ sarvaṃ kalyāṇamāgatam 
vyāghrāḥ sihāṃ gajā ṛkṣāḥ sarpāḥ sarve ca śatravaḥ 
sarve narakapālāśca ḍākinyo rākṣasāstathā 
sarve baddhā bhavantyete cittasyaikasya bandhanāt 
cittasyaikasya damanāt sarve dāntā bhavantyapi 
yasmādbhayāni sarvāṇi duḥkhāni vividhānyapi 
cittādeva bhavantīti proktaṃ sarvamunīśvaraiḥ 
tasmāccittaṃ samādhāya smṛtvā rakṣan prayatnataḥ 
cittādeva hi sarvatra bhayaṃ bhadraṃ ca jāyate 
śastrāṇi narake kena ghaṭṭitāni prayatnataḥ 
taptāyaḥkuṭṭimaṃ kena kuto jātāśca tā striyaḥ 
pāpacittasamudbhūtaṃ taṃ tu sarvaṃ jagurjināḥ 
tasmātkaścinna trailokye cittādanyo bhayānakaḥ 
Gkv 
adraridraṃ jagatkṛtā dānapāramitā yadi 
jagaddaridramadyāpi sā kathaṃ pūrvatāyinām 
phalena saha sarvasvatyāgacitte jane 'khile 
dānapāramitā proktā tasmāt sā cittameva hi 
matsyādayaḥ kva nīyantāṃ mārayeyuryato natān 
labdhe viraticitte tu śīlapāramitā matā 
kiyato mārayiṣyāmi durjanān gaganopamān 
mārite krodhacitte tu māritāḥ sarvaśatravaḥ 
bhūmiṃ chādayituṃ sarvāṃ kutaḥ carma bhaviṣyati 
upānaccarmamātreṇa channā bhavati medinī 
bāhyā bhāvāstathā sarvā na śakyā vārayituṃ kvacit 
svacittameva nivārya kimevānyairnivāritaiḥ 
sahāpi vā ccharīlābhyāṃ mandavṛttena tatfalam 
yatpaṭorekakasyāpi cittasya brahmatādikam 
japāstapāṃsi sarvāṇi dīrghakālakṛtānyapi 
anyacittena mandena vṛthaivetyāha sarvavit 
duḥkhaṃ hantuṃ sukhaṃ prāptuṃ bhramanti te mudhāmbare 
yaiścaitaddharmasarvasvaṃ cittaguhyaṃ na bhāvitam 
tasmātsvādhiṣṭhitaṃ cittaṃ sadā kāryaṃ surakṣitam 
cittarakṣāvrataṃ muktvā kimanyairbahubhirvrataiḥ 
yathā capalamadhyastho rakṣati vraṇamādarāt 
evaṃ durjanamadhyastho rakṣeścittavraṇaṃ sadā 
lābhā naśyantu te kāmaṃ satkāraḥ kāyajīvitam 
naśyatvanyacca kuśalaṃ mā tu cittaṃ kadācana 
asaṃprajanyacittasya śrutacintatabhāvitam 
sachidrakumbhajalavanna smṛtāvavatiṣṭhate 
aneke śrutavanto 'pi śraddhāyatnaparā api 
asaṃprajanyadoṣena bhavantyāpattikaśmalāḥ 
Gkv 
asaṃprajanyacaureṇa smṛtimoṣānusāriṇaḥ 
upacityāpi puṇyāni muṣitā yānti durgatim 
kleśataskarasaṃgho 'yamavatāragaveṣakaḥ 
prāpyāvatāraṃ muṣṇāti hanti sadgatijīvitam 
tasmāt smṛtirmanodvārānnāpaneyā kadācana 
gatāpi pratyupasthāpyā saṃsmṛtvā pāpikīṃ vyathām 
buddhāśca bodhisattvāśca sarvatrāvyāhatakṣaṇāḥ 
sarvamevāgratasteṣāmahaṃ cāpi puraḥsthitaḥ 
iti dhyātvā tathā tiṣṭhan trapādarabhyānvitaḥ 
buddhānusmṛtirapyeva bhavettava muhurmuhuḥ 
saṃprajanyaṃ tadāyāti naiva yātyāgataṃ punaḥ 
smṛtiryadā manodvāre rakṣārthamavatiṣṭhate 
ityevaṃ tvaṃ mahārāja bodhicaryāvrataṃ cara 
triratnaṃ śaraṇaṃ kṛtvā bhaja nityamanusmaran 
etatpuṇyavipākena pariśuddhatrimaṇḍalaḥ 
bodhisattvo mahāsattvo mahābhijño bhaved dhruvam 
tataḥ pāramittāḥ sarvāḥ pūrayitvā yathākramam 
duṣṭamārān vinirjitya saddharmaguṇarāḍ bhaveh 
saddharmaśrīguṇādhāraḥ sarvasattvahitārthabhṛt 
ṣaḍakṣarīmahāvidyāṃ prāpya bhaveḥ samṛddhimān 
tato māragaṇān sarvān jitvārhadvijitendriyaḥ 
prājñaḥ sambodhimāsādya sambuddhapadamāpnutyāḥ 
tadā tvamasurendraśrīnārma tathāgato jinaḥ 
dharmarājo jagannāthaḥ sarvajñorhanmunīśvaraḥ 
sarvavidyādhipaḥ śāstā mahābhijño vināyakaḥ 
samantabhadrakṛcchrīmān guṇākaro bhaviṣyasi 
ime sarve surāstatra śrāvakāste jitendriyāḥ 
niḥkleśā vimalātmāno bhaviṣyanti śubhaṃkarāḥ 
Gkv 
tadā tava munīndrasya buddhakṣatre samantataḥ 
kleśānāṃ samudācārā bhaviṣyanti kadāpi na 
ityevaṃ tvaṃ parijñāya samādhāyāsurādhipa 
bodhicaryāvrataṃ dhṛtvā saṃcarasva jagaddhite 
bodhicaryāsamudbhūtaṃ puṇyaṃ naiva kṣiṇotyapi 
sadāpi satfalaṃ dadyādyāvatsaṃbodhinirvṛtim 
boddhicaryādbhavaṃ puṇyaṃ sarvairapi munīśvaraiḥ 
pramātuṃ śakyate naiva mayaikena kathaṃ khalu 
tasmāt sarvaprayatnena viramya kleśasaṃgateḥ 
triratnabhajanaṃ kṛtvā bodhicaryāvrataṃ cara 
yadyevaṃ carase rājan kvāpi na durgatiṃ vrajeḥ 
sadā sadgatisaṃjāto bodhisattvaḥ samṛddhimān 
svaparātmahitaṃ kṛtvā bhuktvā saukhyaṃ sadā bhaveḥ 
saddharmaśrīguṇāpannasatsaukyābhinanditaḥ 
ante gatvā sukhāvatyāmamitābhaṃ jineśvaram 
saṃpaśyaṃśccharaṇaṃ gatvā bhajiṣyasi sadādarāt 
tatsaddharmāmṛtaṃ pītvā saṃbuddhaśrīguṇālayaḥ 
saṃbuddhapadamāsādya sunirvṛtimavāpsyati 
ityādiṣṭaṃ jagacchāstrā lokeśvareṇa saddhiyā 
śrutvā so 'surendro 'pi mumoda bodhisādhane 
atha baliḥ sa daityendrastaṃ lokādhipatīśvaram 
mahārājarddhisatkāraiḥ samārcayat pramoditaḥ 
tataḥ pādāmbuje natvā sāṃjaliḥ saṃprasāditaḥ 
saṃbodhipraṇidhiṃ dhṛtvā punarevamabhāṣata 
aho guṇamayaṃ kṣetraṃ sarvadoṣavivarjitam 
yatrādya ropitaṃ bījamadya saṃpadyate falam 
yāvatra prāṇinaḥ sarve bodhisattvā bhavantyapi 
tāvatsattvahitārthāya care 'haṃ bodhisaṃvaram 
Gkv 
utpādayāmi saṃbodhau cittaṃ nātha jagaddhite 
nimantraye jagatsarvaṃ dāridrayānmocayāmi tat 
vyāpādākhilacittaṃ tadīrṣyāmātsaryadurmatim 
nādyāgreṇa dhariṣyāmi yāvannāpsyāmi nirvṛtim 
brahmacaryaṃ cariṣyāmi kāyānstyakṣyāmi pāpakān 
buddhānāmanuśikṣye 'haṃ śīlasaṃyamasaṃvaram 
no 'haṃ tvaritarupeṇa bodhiṃ prāptuṃ samutsahe 
bhavāntakoṭimicchāmi sthātuṃ sattvasya kāraṇām 
kṣetrān viśodhayiṣyāmi cāprameyān samantataḥ 
nāmadheyaṃ kariṣyāmi daśasu dikṣu viśrutam 
kāyavācomanaskarma śodhayiṣyāmi sarvathā 
bodhimārge pratiṣṭhāpya cārayiṣye jagacchubhe 
triratnabhajanaṃ kṛtvā yāvatra nirvṛtiṃ gataḥ 
bodhicaryāvrataṃ dhṛtvā kariṣyāmi jagaddhitam 
iti me niścayaṃ śāstastadbhavān saṃprasīdatu 
bhavatprasādamāsādya bodhisattvo 'smi sāmpratam 
iti taduktamākarṇya lokeśvaraḥ prasāditaḥ 
taṃ baliṃ bodhitaṃ paśyan punarevamupādiśat 
yadyevaṃ te mano bodhicaryāvrate suniścitam 
hitārthaṃ te pravakṣyāmi tacchṛṇuṣva samāhitaḥ 
yasya puṇye 'bhilāṣo 'sti tena pūjyā jināssadā 
tena saṃlabhyate puṇyaṃ saṃbodhiguṇasādhanam 
yasya jñāne rucistena śrotavyaṃ yogamuttamam 
tataḥ saṃprāpyate jñānaṃ saṃbodhipadasādhanam 
yasya bhogye rucistena kartavyaṃ dānamīpsitam 
tato 'bhivāṃchitaṃ bhogyaṃ prāpyate śrīguṇānvitam 
yasya svarge 'bhilāṣo 'sti suśīlaṃ tena dhāryatām 
tato divyamahatsaukhyaṃ labhyate śrīguṇāspadam 
Gkv 
pratibhāṇārthikenāpi kartavyaṃ gurugauravam 
tena saṃprāpyate nūnaṃ pratibhāṇaṃ mahattaram 
saṃdhāraṇārthikenāpi bhāvanīyā nirātmatā 
tenābhilabhyate muktirbhavacāraṇabandhanāt 
sukhārthikena tyaktavyā pātakābhiratirmatiḥ 
tena saṃlabhyate saukhyaṃ subhadraṃ nirupadravam 
sattvahitārthikenāpi dhartavyaṃ bodhimānasam 
tena sattvahitaṃ kṛtvā prāpyate bodhiruttamā 
maṃjusvarārthikenāpi vaktavyaṃ satyameva hi 
tena maṃjusvaro satyavādī bhavati sanmatiḥ 
śuddhaguṇārthikenāpi sevitavyaḥ susadguruḥ 
tena sadguṇasaṃpattiśrīsamṛddho bhavatyapi 
śamathe rucyate tena kāryā satsaṃgacāraṇā 
vipaśyanārthikenāpi pratyavekṣyātmaśūnyatā 
tathā hi sarvadoṣāṇāaṃ vyuopaśantirbhaved bhave 
brahmalokārthikenāpi dhāryā brahmavihāritā 
tayā brahma samāsādya parā gatiravāpyate 
nṛdevaśryarthikenāpi dhartavyaṃ daśakauśalam 
tena surendrasampattitvamchrīḥ saṃprāpyate dhruvam 
sunirvāṇārthikenāpi kāryaṃ jñānabhiyojanam 
teneva sakalān mārān jitvā saṃbodhimāpnuyāt 
bodhiguṇārthikenāpi sevitavyaṃ triratnakam 
tena bodhimatiṃ prāpya nirvṛtipadamāpnuyāt 
evaṃ vijñāya daityendra saddharmasukhasādhanam 
mayā te hitamākhyātaṃ budhvā dhartuṃ yadīcchasi 
viramya tīrthikāsaṃgāt triratnaśaraṇaṃ gataḥ 
bodhicaryāvrataṃ dhṛtvā saṃcarasva jagaddhite 
evaṃ kṛtvāsurendra tvaṃ bodhisattvo jinātmajaḥ 
mahāsattvo mahābhijño sarvalokādhipo bhaveḥ 
Gkv 
evaṃ yo carate nātra kleśavyākulitāśayaḥ 
māracaryāguṇasakto 'satpathe saṃcariṣyate 
tato 'tikleśitātmā sa daśākuśalasaṃrataḥ 
bhūyo 'tipātake ghore nirviśaṃkaścariṣyati 
tato 'tiduritātmā sa dāruṇaduḥkhatāpitaḥ 
duḥsahakleśarāgāgnidagdhāṃgaḥ paritapyate 
tadā tasya suhatatrātā kaścideko 'pi naiva hi 
tathāticirarogārttaḥ kṛcchreṇa sa mariṣyata 
tataḥ sa yamadūtena badhvā saṃtarjya neṣyate 
tatra paśyan sa sarvatra sarvān duṣṭān bhayaṃkarān 
paśyed vṛkṣān pradīptāgnijvālāmālātibhīṣaṇān 
pūyaśoṇitasaṃpūrṇāṃ bhīmāṃ vaitaraṇīṃ nadim 
tān dṛṣṭvā sa paritrasto vikalo dīnamānasaḥ 
vimohito viṣaṇṇātmā tiṣṭhet trāsaviṣārditaḥ 
tataste yamadūtāstaṃ kālapāśairnibadhya ca 
kṣuradhārocite mārge krāmayeyurbalād drutam 
tatpādaśīrṇamāṃsāni kākagṛdhrolūkādayaḥ 
pakṣiṇaḥ śvaśṛgālāśca bhakṣeyu rudhirāṇyapi 
punerevaṃ samudbhūto bhaviṣyato viśīrṇito 
evaṃ sa mahatīṃ pratyanubhavennarake vyathām 
tato 'vatārya bhūyastaṃ badhvā te yamakiṃkarāḥ 
tīkṣṇakaṇṭācitte mārge krāmayeyuritastataḥ 
ekaikāṃghritale tasya paṃcapaṃcaśatānyapi 
kaṇṭakānyatitīkṣṇāni pravekṣyanti samantataḥ 
tatra sa caṃkramāśaktātattīvravedanārditaḥ 
kiṃ mayā prakṛtaṃ pāpamityuktvābhirudanakramet 
tacchrutvā yamadūtāste raktākṣā bhīiṣaṇananāḥ 
tato 'vatārya taṃ duṣṭaṃ vadeyurevemagrataḥ 
Gkv 
are pāpina kimatraivamidānīmanuśocase 
avaśyaṃ yatkṛtaṃ karma bhogyameva hi tatfalam 
yattvayā prakṛtaṃ pāpaṃ tatfalaṃ bhuktamatra hi 
yadi na prakṛtaṃ pāpaṃ bhuṃjyānaivātra tatfalam 
dharmaste vidyate naiva tattrātā nātra kaścana 
dharma eva suhattrātā sarveṣāṃ bhavacāriṇām 
yattvaya kāmaraktena vilaṃghya sadgurorvacaḥ 
asanmitrānurāgeṇa prakṛtaṃ pātakaṃ bahu 
hatvāpi prāṇino 'nekā bhuktāstvayā pramodinā 
adattamapi cāhṛtya bhuktam dravyaṃ tvayā balāt 
adharmaratirogeṇa bhuktāścāpi parayiyaḥ 
yaśojīvitadravyārthe prabhāṣitaṃ mṛṣā vacaḥ 
paiśunyavacasā bhedaṃ suhṛdāṃ ca kṛtaṃ tvayā 
loke bhinnapralāpena prakṛtaṃ vairavigraham 
pāruṣyavacasākruṣya santo 'pi paribhāṣitāḥ 
parasvaviṣaye lobhāttṛṣṇākliṣṭaṃ manastava 
sādhūnāmarhatāṃ cāpi vyāpādamapi cintitam 
mithyādṛṣṭipramādena svaparātmāhitaṃ kṛtam 
evam nānāvidhānena kleśābhimāninā tvayā 
prabhuktvaiva yathākāmaṃ saṃcaritvā yathecchayā 
sādhitaṃ pāpamevaivaṃ dharmaṃ kiṃcinna sādhitam 
bhuktvaiva kevalaṃ bhogyaṃ yathākāmaṃ pramodinā 
krīḍītvā paśunevaivaṃ du
kha hetu tvayārjitam 
saddharmasādhanaṃ cittamutsāhitaṃ na te kvacit 
tenātraivaṃ mahaddukhaṃ tvayā durātmanā 
nāpi kiṃcit tvayā dattamarthibhyaḥ dravyamīpsitam 
dṛṣṭvāpi paradehāni manaste roṣadūṣitam 
Gkv 
śīlaṃ te vidyate naiva kiṃcidapi ca saṃyame 
kṣāntirna bhāvitā naiva sattveṣu duḥkhiteṣvapi 
na kṛtaṃ śāsane bouddhe satkārabhajanotsavam 
triratnasmaraṇaṃ kṛtvā dhyānaṃ nāpi jagaddhitam 
prajñāpi sādhitā naiva saddharmaguṇasādhanī 
triratnastūpabimbānāṃ dṛṣṭvāpi nānumoditam 
satkāraṃ bhajanaṃ naiva kiṃcidapi kṛtaṃ tvayā 
pradakṣiṇāni kṛtvāpi vandipvāpi kadācana 
smṛtvā nāma gṛhītvāpi na hi saṃsādhitaṃ śubham 
saddharmabhāṣitaṃ kvāpi śrutaṃ tvayā kadāpi na 
sāṃghikānāṃ ca satkāraṃ kṛtaṃ nāpi kadācana 
dharmagaṇḍīninādaṃ ca śrutaṃ tvayā kadāpi na 
kiṃcidapi na te dharme mano 'bhilaṣate kvacit 
tenātra dāruṇaṃ duḥkhaṃ tvayāptaṃ sāmprataṃ dhruvam 
yenaiva yatkṛtaṃ karma tenaiva bhujyate falam 
iti tairgaditaṃ śrutvā sa pāpī paritāpitaḥ 
teṣāṃ puro rudannaivaṃ brūyācca niḥśvasan śanaiḥ 
aśrāddho 'haṃ tadā dharme triratnaguṇaniḥspṛhaḥ 
asanmitropadeśena prāramandurite sadā 
tadbhavadbhiḥ kṛpābuddhayā kṣantavyā me 'parādhatā 
rakṣitavyāhamātrāpi yuṣmābhirapi sarvathā 
iti tatprārthitaṃ śrutvā sarve te yamakiṃkarāḥ 
taṃ badhvā yamarājasya purataḥ sahasā nayet 
taṃ dṛṣṭvā yamarājo 'pi samupānītamagrataḥ 
tān sarvān kinnarān paśyan sahasaivamupādiśet 
kimatra me upānītaḥ pāpiṣṭho 'yaṃ hi durmatiḥ 
yadasya pāpino draṣṭumapi necchāmyahaṃ mukham 
gacchataivaṃ nibadhvāpi darśayata svakarmatām 
yatra karmafalaṃ bhogyaṃ tatrainaṃ nayata drutam 
Gkv 
iti rājñā samādiṣṭaṃ śrutvā te yamakinnarāḥ 
taṃ badhvā sahasā nītvā kālasūtre 'tidāruṇe 
kṣiptvā śaktiśataiḥ kāye prahareyuranekadhā 
tathā sa vidhyamāno 'pi śaktiśatairanekadhā 
duḥsahavedanāṃ bhuktvā jīvannaiva tyajedasūn 
tathāpi taṃ mahāduṣṭaṃ jīvantaṃ taṃ samīkṣya te 
badhvā cāgnikhadāmadhye kṣiptvā kuryurvidāhitam 
tathāpi jīvito naiva tyajet prāṇaṃ sa kilviṣī 
sarvāṃgadagdhitaścāpi tiṣṭhet praśvasya mohitaḥ 
tathāpi tamamuktāsuṃ dṛṣṭvā te yamakiṃkarāḥ 
kṣiptvā tasya mukhe taptaṃ bhakṣayeyurayoguḍam 
tena tasya mukhamoṣṭhau jihvā dantā ca kaṇṭhakam 
hadayamantraguṇā dagdhā sarvāṃgo 'pyabhidhakṣyate 
tato nidagdhakāyo 'sau pāpī tyaktvā tadāśrayam 
anyatra narake janma labdhvaivaṃ duḥkhamāpsyate 
evameva mahārāja daśākuśalacāriṇaḥ 
sarve te pāpino duṣṭā bhuṃjante narake vyathām 
kaścittrātā tadā teṣāṃ nāstyeva tatra nārake 
yāvanna kṣīyate karma tāvadduḥkhaṃ samantataḥ 
puṇyameva suhṛttrātā sarvabhavacāriṇaḥ 
pāpino narakāsīnāḥ svargāsīnā hi puṇyinaḥ 
tasmādrājanviditvaivaṃ saṃsārabhadravāṃchibhiḥ 
duḥkhaṃ hantuṃ sukhaṃ prāptuṃ kartavyaṃ puṇyameva hi 
puṇyena jāyate kvāpi durgatau na kadācana 
sadā sadgatisaṃjātā bhavanti śrīguṇālayāḥ 
puṇyavāṃllakṣmīmāṃchrīmān guṇavān buddhimān kṛtī 
sarvavidyākalābhijñaḥ sarvasattvārthabhṛdbhavet 
suśīlo saṃyamī dhīraḥ kṣāntimān vīryavān balī 
samādhiguṇavān prājñaḥ sarvadharmādhipo bhavet 
Gkv 
bodhicittamapi prāpya sarvasāttvahitārthabhṛt 
bodhisattvo mahāsattvaḥ saṃbuddhaguṇasādhakaḥ 
bodhicaryāvrataṃ dhṛtvā saṃcareta jagaddhite 
tato 'bhisuhṛt kṛpātmā sa pariśuddhatrimaṇḍalaḥ 
niḥkleśo 'rhat tridhāṃ bodhiṃ prāpya nirvṛtimāpnuyāt 
iti vijñāya rājendra yadi saṃbodhimicchasi 
viramya tīrthikāsaṃgād bodhicaryāvrataṃ caran 
sarvasattvahitaṃ kṛtvā caturbrahmavihāradhṛk 
triratnabhajanaṃ kṛtvā sādhaya puṇyasanmaṇim 
yadyevaṃ sādhyate puṇyaṃ bhaverevaṃ maharddhimān 
saddharmaratnamāsādya trilokādhipatirbhavet 
ityevaṃ samupādiṣṭaṃ lokeśena niśamya saḥ 
balistatheti vijñapya prābhyanandanprabodhitaḥ 
tataḥ sa daityarājendrastaṃ trailokādhipaṃ gurum 
mahadrājarddhisatkāraiḥ samabhyarcya pramoditaḥ 
divyaratnamayojjvālaṃ maulikuṇḍalabhūṣaṇam 
muktikāhāratnādin dakṣiṇān samaḍhaukayet 
tataḥ pradakṣiṇānkṛtvā sāṃjaliḥ saṃpramoditaḥ 
tatpādāmburuhe natvā samālokyaivamabravīt 
bhagavaṃllokarājendra bhavatkṛpāprasādataḥ 
pavitrībhūtamātmānaṃ bhavati me 'dhunā dhruvam 
sarvadāhaṃ jagannātha bhavatāṃ śaraṇāśritaḥ 
triratnabhajanaṃ kṛtvā saṃcare bodhisaṃvare 
tanme 'nugrahamādhāya sadaivaṃ draṣṭumarhati 
kṣamitvā cāparādhatvaṃ putravat pālayasva mām 
bhavānatraivamāśritya saddharmaṃ samupādiśat 
asmadanugrahaṃ kṛtvā vijayituṃ sadārhati 
ityevaṃ prārthine tena balinā sa jagatprabhuḥ 
lokeśvaro mahāsattvastaṃ vilokyaivamādiśat 
Gkv 
nāhaṃ sadātra tiṣṭheyaṃ bahu kāryaṃ mamāsti hi 
tato 'haṃ jetakodyāne vihāre sugatāśrame 
sadevāsuralokānāṃ sannipātā bhavatyapi 
tatra taṃ trijagannāthaṃ viśvabhuvaṃ munīśvaram 
saṃbuddhaṃ draṣṭumicchāmi tadgamiṣyāmi sāmpratam 
tattvaṃ yathā parijñātaṃ tathā kṛtvā samāhitaḥ 
bodhicaryāvrataṃ dhṛtvā sukhaṃ cara sadā śubhe 
iti śāstā samādiṣṭaṃ śrutvā sa balirādarāt 
tatheti prativanditvā prābhyanandattamīśvaram 
evaṃ sa trijagannātho lokeśvaro jinātmajaḥ 
taṃ baliṃ samanuśāsya pratasthau bhāsayanstataḥ 
saṃcarantaṃ tamālokya sajanaḥ so 'surādhipaḥ 
dūrataḥ sāṃjalīrnatvā saṃpaśyan svālayaṃ yayau 
tadārabhyāsurendro 'sau bodhicaryāvrataṃ dadhat 
triratnabhajanaṃ kṛtvā sadārajjagaddhite 
sarve tasya janāścāpi triratnabhajane ratāḥ 
tathā bodhivrataṃ dhṛtvā prācaranta sadā śubhe 
ityādiṣṭaṃ munīndreṇa śrutvā sarve sabhāśritāḥ 
lokāḥ saddharmaṃ vāṃchantaḥ prābhyanandan prabodhitāḥ 
 iti balisaṃbodhanabodhimārgāvatāraṇaprakaraṇam 
 tamondhakāra bhūmi yakṣa rākṣasa paribodhana saddharmāvatāraṇa prakaraṇam
atha sarvanīvaraṇaviṣkambhī sugatātmajaḥ 
bhagavantaṃ pūnarnatvā sāṃjalirevamabravīt 
bhagavan sa mahābhijño lokeśvaro jinātmajaḥ 
kadeha samupāgacchet saṃdrakṣyate mayā katham 
Gkv 
naivāsmi toṣitaḥ śāstaḥ pītvāpi tadguṇāmṛtam 
yatsākṣāddraṣtumicchāmi kadeha sa samācaret 
yattrailokādhipatīśo 'sau durdāntānapi dānavān 
bodhayitvā prayatnena bodhimārge nyayojayat 
tattasyeva mahadvīryaṃ kasyāpi vidyate na hi 
munīndrairapi sarvairyatpramātuṃ naiva śakyate 
bhūyo 'pi pātumicchāmi tadguṇāmṛtamuttamam 
tadbhavānsamupādiśya tuṣṭo 'ntaḥ kartumahati 
iti saṃprārthite tena bhagavān sa munīśvaraḥ 
viṣkambhinaṃ tamālokya punarevaṃ samādiśat 
śṛṇu sādho mahāsattva lokeśasya mahadguṇam 
bhūyo 'haṃ saṃpravakṣyāmi sarvasttavaśubhārthataḥ 
tato niṣkramya daityendrabhavanāt sa jinātmajaḥ 
anyatrāpi samuddhartuṃ sattvān saṃbhāsayan yayau 
tataścāsau mahābhijño lokeśvaraḥ svapuṇyajān 
nānāraśmīn samutsṛtya jagallokamabhāsayat 
tadraśmayo jagallokānabhāsya prasāritāḥ 
jetodyāne munīndrasya viśvabhuvaḥ puraḥ sthitāḥ 
jetodyāne tadā tatra prādurbhūtāḥ sarovarāḥ 
aṣṭāṃgaguṇasaṃpannajalapūrṇā manoharāḥ 
divyasauvarṇapadmādiparipūrṇābhiśobhitāḥ 
aneke kalpavṛkṣāśca sarvālaṃkāralambitāḥ 
saratnamaṇimuktādihāralambitaśobhitāḥ 
kāśikaduṣyapaṭṭādivastrālaṃkāralambitāḥ 
pravālohitastambāḥ suvarṇarupyapatrakāḥ 
aneke puṣpavṛkṣāśca falavṛkṣādayo 'pi ca 
sarvāścāpi mahauṣadhyaḥ prādurbhūtāssamantataḥ 
tatrārāme vihāre ca sugandhikusumāni ca 
divyasuvarṇapuṣpāṇi nipeturviyatastadā 
Gkv 
evaṃ tanmaṃgalodbhūtanimittaṃ mahadadbhutam 
samudbhūtaṃ samālokya tasthuḥ sarve savismayāḥ 
atha gaganagaṃjākhyo bodhisattvo 'pi vismitaḥ 
tanmahadbhadranaimityaṃ parispraṣṭuṃ samutthitaḥ 
viśvabhuvo munīndrasya purataḥ samupasthitaḥ 
pādābje praṇatiṃ kṛtvā sāṃjalirevamabravīt 
kasya puṇyaprabhāraśmirbhagavannayamāgataḥ 
kuta iha samābhāsya karotyevaṃ śubhādbhutam 
tadbhavān samupādiśya sarvān sabhāśritānimān 
lokāan prabodhayan dharme vinodayitumarhati 
evaṃ saṃprārthite tena viśvabhūrbhagavān jinaḥ 
gaganagaṃjamālokya tamevaṃ punarabravīt 
asau lokeśvarastasmādbhavanānniścaran baleḥ 
tamo 'ndhakārabhūmyāṃ ca sattvān pātuṃ pragacchati 
tasya lokeśvarasyāyaṃ puṇyaraśmissamantataḥ 
avabhāsya jagallokamihāpi saṃprasāritaḥ 
tenadaṃ bhadranaimityaṃ kulaputra prajāyate 
tatra sattvān samuddhṛtya prāgacchet sa jagatprabhuḥ 
tadātra kulaputrastvaṃ trailokādhipatīśvaram 
tamāyātaṃ samālokya natvārādhaya sādaram 
ityādiṣṭaṃ munīndreṇa viśvabhuvā niśamya saḥ 
gaganagaṃja ālokya taṃ munīmevamabravīt 
kathaṃ sa bhagavān yāti tatrāndhatamase bhuvi 
sūryacandramasoryatra prabhā na jñāyate kvacit 
tatrāpi prāṇinaḥ santi yānuddhartuṃ sa gacchati 
kathaṃ kimarthamālokya viharet kva jinātmajaḥ 
iti tenodite śāstā viśvabhūḥ sa munīśvaraḥ 
gaganagaṃjamālokya taṃ punarevamādiśat 
Gkv 
tatrāpi kulaputrāsti varado nāma sadguṇī 
cintāmaṇirmahāratnaḥ śrīkāntimān dineśavat 
tatrānekasahasrāṇi yakṣaṇāṃ rakṣasāmapi 
yathākāmaṃ sukhaṃ bhuktvā vasanti svairacāriṇaḥ 
tān kleśābhimāno duṣṭān paśyan sa karuṇānidhiḥ 
bodhayitvā prayatnena cārayituṃ susaṃvaram 
svapuṇyaraśmimutsṛjya saṃbhāsayan samantataḥ 
praviśati yathā pūrṇacandraḥ prahlādayan jagat 
tadraśmiparispṛṣṭāste sarve 'pi yakṣarākṣasāḥ 
mahāsaukhyasamāpannāḥ tiṣṭhanti vismayānvitāḥ 
tadā taṃ samupāyātaṃ śrīkāntisaṃprabhāsitam 
dṛṣṭvā te muditāḥ sarve purataḥ samupāgatāḥ 
kṛtāṃjalipuṭā natvā tasya pādāmbuje mudā 
purataḥ samupāśritya saṃpṛcchantyevamādarat 
mā tvaṃ bhagavaṃcchrāntaḥ klānto va bhavatāṃ tanau 
kaccit sarvatra kauśalyaṃ dṛśyate sucirādbhavān 
iti tairuditaṃ śrutvā lokeśaḥ sa jinātmajaḥ 
tān sarvān samupāsīnān vadatyevaṃ vilokayan 
mamānekāni kāryāṇi sattvānāṃ hitasādhane 
tenāhaṃ sucireṇātra samāgacchāmi sāmpratam 
nātmabhāvo mayaikasya sattvasya kāryasādhane 
niṣpādito jagatsattvasaddharmasādhane 'pi hi 
sarve sattvā mayālokya bodhayitvā prayatnataḥ 
bodhimārge pratiṣṭhāpya preṣaṇīyāḥ sukhāvatīm 
tenāhaṃ sucireṇātra samāgacchāmi sāmpratam 
nātmabhāvo mayaikasya sattvasya kāryasādhane 
niṣpādito jagatsattvasaddharmasādhane 'pi hi 
sarve sattvā mayālokya bodhayitvā prayatnataḥ 
Gkv 
bodhimārge pratiṣṭhāpya preṣaṇīyāḥ sukhāvatīm 
tenāhaṃ sucireṇāpi yuṣmākaṃ hitasādhane 
vilokya samupāyāmi nānyatheti hi manyata 
ityādiṣṭaṃ jagacchāstrā tena lokeśvareṇa te 
śrutvā sarve mudā tasya pura evaṃ vadanti ca 
jayo 'stu te sadā kārye sidhyatu te samīhitam 
sadaivaṃ kṛpayālokya sarvānnaḥ pātumarhati 
ityuktvā te prasannākṣāḥ sarve taṃ triguṇādhipam 
svarṇaratnāsane sthāpya prārthayanyevamānatāḥ 
bhagavannātha lokeśa satsaukhyaguṇasādhanam 
asmadanugrahe dharmaṃ samupādeṣṭumarhati 
iti samprārthite taiḥ sa lokeśvaro jinātmajaḥ 
tāna yakṣān rākṣasān sarvān samālokyaivamādiśat 
sādhu cittaṃ samādhāya śṛṇudhvaṃ yūyamādarāt 
kāraṇḍavyūhamaudāryasūtraṃ vakṣyāmi vo hite 
ye śroṣyanti mahāyānasūtrarājamidaṃ mudā 
ye śrutvā dhārayiṣyanti vācayiṣyanti ye sadā 
paryavāpsyanti ye cāpi likhiṣyanti ca ye tathā 
ye ca likhāpayiṣyanti bhāvayiṣyanti ye sadā 
ye ca pravartayiṣyanti śrāvayiṣyanti ye parān 
anumodya sadā smṛtvā praṇatvā ye bhajantyapi 
ye cāpi śraddhayā nityamarcayiṣyanti sarvadā 
sādaraṃ ye ca satkṛtya mānayiṣyanti sarvadā 
teṣāṃ puṇyamasaṃkhyeyamaprameyaṃ mahattaram 
sadgunaśrīmahatsaukhyasaṃbuddhapadasādhanam 
sarvajñāḥ sugatāḥ sarve munīndrā api sarvadā 
etatpuṇyapramāṇāni kartuṃ na cābhiśaknuyuḥ 
tadyathāpi ca caturdvipanivāsino 'pi mānavāḥ 
hemaratnamayaṃ stūpaṃ kuryurekaikamucchritam 
Gkv 
teṣu stūpeṣu sarveṣu dhāturatnāvaropaṇam 
kūryuste mānavāḥ sarve caturdvīpanivāsinaḥ 
tesāṃ yāvanmahatpuṇyaskandhamaudāryasattamam 
tato 'dhikaṃ hi tatpuṇyaṃ kāraṇḍavyūhasūtrajam 
tadyathā ca mahānaghāḥ paṃcapūrṇajalāvahāḥ 
sahasraparivārāstāḥ saṃkramanti yathodadhim 
evameva mahatpuṇyaṃ kāraṇḍavyūhasūtrajam 
śravaṇabhajanādīnāṃ saṃprābhivahate sadā 
evametanmahatpuṇyaṃ matvā yūyaṃ yadīcchatha 
tyaktvā pāpamatiṃ sarve śṛṇutedaṃ subhāṣitam 
śrutvānumodya satkṛtya mānayata sadādarāt 
etatpuṇyābhiliptā hi bhaviṣyatha jinātmajāḥ 
iti tena jagacchāstrā samādiṣṭaṃ niśamya te 
sarve te rākṣasā yakṣā muditāścedamabruvan 
ye cāpīdaṃ mahāyānasūtrarājaṃ jagatprabhāḥ 
likhāpayanti teṣāṃ syātkiyatpuṇyaṃ samādiśa 
ityakte taiḥ sa lokeśo bodhisattvo jinātmajaḥ 
sarvāṃstān muditān matvā samālokyedamādiśat 
kulaputrā aprameyaṃ pujyaṃ teṣāṃ prajāyate 
likhantīdaṃ sūtrarājaṃ likhāpayanti ye 'pi ca 
caturaśītisaddharmaskandhasāhasrikāni taiḥ 
likhāpitāni sarvāṇi teṣāṃ puṇyaṃ mahattaram 
rājānaste bhaviṣyanti nṛpendrāścakravartinaḥ 
dharmiṣṭhā lokabhartāro virā dhīrā vicakṣaṇāḥ 
ye cāpyasya mahāyānasūtrarājasya sarvadā 
nāmānusmaraṇaṃ kṛtvā bhajanti saṃprasāditāḥ 
te sarve bhavaduḥkhebhyo vimuktā vimalāśayāḥ 
niḥkleśāḥ paripūrṇāṃgāḥ sugandhimukhavāsinaḥ 
Gkv 
candanagandhitāṃgāśca suvīryabalaveginaḥ 
jātismarāśca dharmīṣṭhā bhaveyuḥ śrīguṇāśrayāḥ 
evaṃ matvā mahatpuṇyaṃ yadyetadguṇamicchatha 
viramya kleśasaṃgebhyaḥ pariśuddhāśayā mudā 
etatkāraṇḍavyūhasya sūtrarājasya sarvadā 
nāmānusmaraṇaṃ kṛtvā bhajata śraddhayādarāt 
tato yūyaṃ vinirmuktā bhavakleśātiduḥkhataḥ 
niḥkleśā vimalātmānaḥ sukhāvatīṃ gamiṣyatha 
tatrāmitābhanāthasya pītvā dharmāmṛtaṃ sadā 
bodhicaryāṃvrataṃ prāpya bhaviṣyatha jinātmajāḥ 
tataḥ sattvahitādhānaśrīsaṃpatsadguṇāśrayāḥ 
sarvasattvahitaṃ kṛtvā saṃbuddhapadamāpsyatha 
iti satyaṃ parijñāya śuddhāśayā jitendriyāḥ 
triratnabhajanaṃ kṛtvā bhajana tatsubhāṣitam 
iti taduktamākarṇya sarve te yakṣarākṣasāḥ 
prabodhitā mahotsāhaiścarantyevaṃ samādarāt 
tataḥ kecin bhavantyetaddharmaśraddhānusāriṇaḥ 
kecicca śrotāapannāḥ sakṛdāgāmino 'pare 
anye 'nāgāminaḥ kecidbhavanti bodhisādhane 
tatassarve 'pi te yakṣā rākṣasāḥ saṃpramoditāḥ 
tadupadiṣṭamāsādya bhavanti brahmacāriṇaḥ 
parasya ca hitaṃ kṛtvā saṃcarante śubhe sadā 
tataste nanditāḥ sarve bhūyastaṃ triguṇādhipam 
kṛtājaṃlipuṭā natvā prārthayantyevamādarāt 
bhagavannubodhe naḥ saddharmaṃ samupādiśat 
viharasva sadātraiva kvacidanyatra mā vraja 
svarṇaratnamayaṃ stūpaṃ kṛtvā dāsyāmahe 'tra te 
rathacaṃkrayātrā ca kariṣyāmo jagatprabhoḥ 
Gkv 
sadā te śaraṇe sthitvā pītvā dharmāmṛtaṃ mudā 
saddharmasādhanaṃ kṛtvā cariṣyāmaḥ sukhaṃ śubhe 
iti taiḥ prārthitaṃ sarvaiḥ śrutvā lokeśvaro 'tha saḥ 
sarvānstān rākṣasān yakṣān samālokyaivamādiśat 
nāhaṃ sadātra tiṣṭheyamantratrāpyevamācaran 
bodhayannaparān sattvān yojayeyaṃ susaṃvare 
tasmādyūyamime sarve upadiṣṭaṃ yathā mayā 
tathā dhṛtvā sadā dharme caritvā tiṣṭhatābhavam 
iti śāstrā samādiṣṭaṃ śrutvā te yakṣarākṣasāḥ 
tadviyogātiduḥkhārtā vadanyevaṃ parasparam 
gamiṣyati bhavanto 'yaṃ lokanātho jagatprabhuḥ 
tadbhaviṣyāmahe sarve saddharmarahitā vayam 
iti saṃbhāṣya sarve te tasya traidhātukaprabhoḥ 
pādābje praṇatiṃ kṛtvā tiṣṭhanti samupāśritāḥ 
tataḥ sa trijagannātho lokeśvaro jinātmajaḥ 
tān sarvān samupāmantrya carati prasthitastataḥ 
tatra te rākṣasā yakṣāssarve tasya jagatprabhoḥ 
rudantaḥ sneharāgārtā gacchanti pṛṣṭhato 'nugāḥ 
tān dṛṣṭvā tvāgatān sarvān sa lokeśo karuṇātmakaḥ 
prāyātān dūrato mārge samālokyaivamabravīt 
sudūramāgato yūyaṃ nivartadhvaṃ svamālayam 
māgacchata gamiṣyāmi śuddhāvāse surālaye 
ityādiṣṭe jagacchāstrā sarve te yakṣarākṣasāḥ 
lokeśvarasya pādābje natvā yānti svamālayam 
tatra te rākṣasā yakṣā dhṛtvājñāṃ trijagatprabhoḥ 
triratnabhajanaṃ kṛtvā caturbrahmavihāriṇaḥ 
bodhicaryāvrataṃ dhṛtvā saṃbodhinihitāśayāḥ 
parasparaṃ hitaṃ kṛtvā saṃcarante sadā śubhe 
Gkv 
evaṃ sa trijagannātho durbodhān yakṣarākṣasān 
api niyujya saddharme cārayati prabodhayan 
evaṃ sa trijagannāthaḥ sarvāsattvān prabodhayan 
bodhimāarge pratiṣṭhāpya pālayati sadā bhave 
tenāsya trijagadbhartuḥ puṇyaskandhaṃ mahattaram 
aprameyaṃ jinaiḥ sarvaiḥ pramātuṃ naiva śakyate 
tasmāttasya jagadbhartuḥ smṛtvāpi nāma sarvadā 
samudāhṛtya natvāpi kartavyaṃ bhajanaṃ mudā 
ye tasyoccārya nāmāpi bhajanti sarvadā mudā 
durgatiṃ te na gacchanti saṃprayāyuḥ sukhāvatīm 
tatrāmitābhanāthasya śaraṇe samupāśritāḥ 
sadā dharmāmṛtaṃ pītvā saṃcareran susaṃvare 
tato bodhivrataṃ dhṛtvā saṃcaritvā jagaddhite 
trividhāṃ bodhimāsādya sambuddhapadamāpnuyuḥ 
ityādiṣṭaṃ munīndreṇa viśvabhuvā niśamya te 
sarve lokāḥ sabhāsīnāḥ prābhyanandan prabodhitāḥ 
ityādiṣṭaṃ munīndreṇa śrīghanena niśamya te 
sarve sasāṃghikā lokā muhurmuhuḥ saṃprabodhitāḥ 
 iti tamo 'ndhakārabhūmiyakṣarākṣasaparibodhanasaddharmāvatāraṇaprakaraṇaṃ samāptam 
 śuddhāvāsika sukuṇḍala devaputroddhāraṇa prakaraṇam
atha gaganagaṃjo 'sau bodhisattvaḥ kṛtāṃjaliḥ 
viśvabhuvaṃ munīndraṃ taṃ natvevaṃ punarabavīt 
bhagavan sa mahāsattvo lokeśvaro jinātmajaḥ 
kadeha samupāgacched drakṣyate sa kathaṃ mayā 
Gkv 
tataḥ kutra prayāto 'sau samuddhartuṃ ca duḥkhitaḥ 
tadupādiśya naḥ sarvān prabodhayitumarhati 
iti saṃprārthite tena gaganagaṃjena saddhiyā 
viśvabhūrmunirājastaṃ samālokyaivamādiśat 
tato 'sau kutraputrāntarhitāgnivat prabhāsayan 
gatvā vihāyāsau śuddhavāsaloke 'bhigacchati 
tatra sa brāhmaṇaṃ rupaṃ dhṛtvā paśyan samantataḥ 
tatra devanikāyeṣu samupācarate dīnavat 
tatra sukuṇḍalo nāma devaputro daridritaḥ 
duḥkhitaḥ kleśābhinnātmā durbhago dīnamānasaḥ 
taṃ saṃpaśyan samuddhartuṃ sadṛśābhāvitāśayaḥ 
śanaistasya gṛhadvāre samupāśritya tiṣṭhati 
taṃ dvārasamupāsīnaṃ vilokya sa sukuṇḍalaḥ 
kastvaṃ kimarthamāyāta ityevaṃ paripṛcchati 
tenaivaṃ paripṛṣṭe 'sau brāhmaṇo 'rthi suduḥkhivat 
niśvasyaivaṃ śanaistasya saṃpaśyan vadate puraḥ 
brāhmaṇo 'haṃ mahābhāga dūradeśādihāgataḥ 
kṣutpipāsābhitapto 'smi tadbhojyaṃ me pradīyatām 
tenaivaṃ yācamāno 'sau devaputraḥ sukuṇḍalaḥ 
rudan dīnasvaraḥ paśyan vadatyevaṃ tamānataḥ 
brāhmaṇa kiṃ pradāsyate kiṃcidvastu na me gṛhe 
tatkṣamasvāparādhaṃ me prārthayānyamito vrajan 
iti tenoditaṃ śrutvā vadatyevaṃ dvijaḥ sa tam 
kiṃcidapi pradātavyaṃ kṣuttṛṣṇākheditasya me 
yadi na dīyate kiṃcidapyatra maraṇaṃ vraje 
iti taduktamākarṇya devaputraḥ sukuṇḍalaḥ 
kiṃcidvastu gṛhe draṣṭuṃ praviśya paśyate śvasan 
tadā tasya jagaddhartuḥ kṛpādṛṣṭyanubhāvataḥ 
tatra gṛhe samudbhūtā mahadaiśvaryasaṃpadaḥ 
Gkv 
tadā tasya gṛhe tatra kāṣṭhāgāreṣu sarvataḥ 
bhāṇḍāni vividhai ratnaiḥ pūrṇāni sarvadhātubhiḥ 
annaiśca bhojanairdravyaiḥ pānairdivyāmṛtairapi 
divyacīvaravastrādisarvālaṃkārabhūṣaṇaiḥ 
sugandhidravyapuṣpaiśca paripūrṇāni sarvataḥ 
vilokya samudāścaryasamākulitamānasaḥ 
aho kimidamāścaryam svapnaṃ vā dṛśyate mayā 
iti saṃcintya bhūyo 'pi samīkṣyaivaṃ vicintayan 
nūnamayaṃ mahābhijñaḥ puruṣo madgṛhāgataḥ 
yasya darśanabhāvena lakṣmīrjātā mamedṛśī 
iti niścitya cittena devaputraḥ sa nanditaḥ 
sahasopetya tam vipraṃ bhāṣate evamādarāt 
namaste brāhmaṇaśreṣṭha kaścitte kauśalaṃ tanau 
praviśātra gṛhe 'smākamanugrahītumarhasi 
iti tenoditaṃ śrutvā brāhmaṇaḥ sa prasāditaḥ 
sahasotthāya tadgehaṃ praviśati vilokayan 
tatra sa suprasanātmā devaputraḥ sukuṇḍalaḥ 
brāhmaṇaṃ taṃ pratiṣṭhāpya svāsane cārcate mudā 
pravārya dūṣyapaṭṭādicīvaraiḥ śuṣmakomalaiḥ 
maṇḍayitvā ca sarvāgaṃ sarvālaṃkārabhūṣaṇaiḥ 
divyarasāgrasusvādairāhārairamṛtottamaiḥ 
varṇagandharasodārairbhojayati samādaram 
tatsatkāraṃ samālokya brāhmaṇaḥ sa prasāditaḥ 
bhuktvā bhogyaṃ yathākāmaṃ dadātyasmai śubhāśiṣam 
svasti te maṃgalaṃ bhūyātsarvadāpi samantataḥ 
tiṣṭhatu te gṛhe lakṣmīḥ sadā saddharmasādhinī 
bhavatu te sadā śuddhaṃ cittaṃ saddharmalālasam 
sidhyantu te 'bhilāṣaṃ ca samvṛtikāryasādhanam 
Gkv 
sadaitacchrīsusaṃpattisukhaṃ bhuktvā hitārthabhṛt 
triratnabhajanaṃ kṛtvā tiṣṭha caran mudā śubhe 
ahaṃ gacchāmi jetarṣerudyane saugatāśrame 
viśvabhuvaṃ munīndraṃ saṃdraṣṭuṃ vanditumutsahe 
iti taduktamākarṇya devaputraḥ sa vismitaḥ 
brāhmaṇaṃ taṃ samālokya pṛcchate caivamādarāt 
kīdṛśaṃ tanmahodyānaṃ jetarṣeḥ saugatāśramam 
kīdṛśī ramaṇīyā sā bhūmī tadvada me dvija 
ityevaṃ devaputreṇa paripṛṣṭe niśamya saḥ 
brāhmaṇastaṃ samālokya vadatyevaṃ ca sādaram 
ramaṇīyaṃ tadudyānaṃ jetarṣaḥ saugatāśramam 
divyasauvarṇaratnādinānālaṃkāramaṇḍitam 
tatrainakasamudbhūtā kalpṛkṣā mahīruhāḥ 
sarvakusumavṛkṣāśca sarvasatfalaśākhinaḥ 
aṣṭāṃgaguṇasampannāḥ jalapūrṇamanoharāḥ 
anekāḥ puṣkariṇyo 'pi padmotpalādiśobhitāḥ 
tatrārhantaḥ śubhātmāno bhikṣavo brahmacāriṇaḥ 
śuddhaśīlā mahābhijñā dakṣiṇīyā vicakṣaṇāḥ 
viśvabhuvo munīndrasya śrāvakā bodhicāriṇaḥ 
aneke bodhisattvāśca mahāsattvā maharddhikāḥ 
bhikṣuṇyo brahacāriṇyaḥ śuddhaśīlā jitendriyāḥ 
cailakavratinaścāpi tathānye 'pi ca sāṃghikāḥ 
triratnabhajanāraktā upāsakā upāsikāḥ 
viśvabhuvo munīndrasya śāsane śaraṇāśritāḥ 
sadā dharmāmṛtaṃ pītvā viharanti samāhitāḥ 
evamanye 'pi lokāśca brāhmaṇastīrthikā api 
rājānaḥ kṣatriyāścaiva samantrijanapaurikāḥ 
śreṣṭhinaḥ sārthavāhāśca mahājanāḥ śubhārthinaḥ 
Gkv 
tatrāgatya samāśritya śrutvā saddharmamādarāt 
triratnabhajanaṃ kṛtvā viharanti sadā śubhe 
tathā devāśca daityāśca gandharvā api kinnarāḥ 
yakṣāśca nāgarājāśca garuḍāśca mahoragāḥ 
siddhā vidyādharāścāpi sarve lokādhipā api 
sadā tatra samāgatya viśvabhuvo jagadguroḥ 
satkṛtyābhyarcya saddharmaṃ śrutvā tiṣṭhanti sādaram 
evaṃ tatra munīndro 'sau viśvabhūḥ saṃpradarśayan 
prātihāryāṇi saddharmaṃ samupādiśya tiṣṭhati 
evaṃ tajjetakārāmaṃ puṇyakṣetraṃ manoramam 
sarvairlokādhipaiścāpi saṃsevitaṃ praśāsitam 
tadatra sāmpratam sarve lokā devādhipā api 
saddharmaṃ śrotumāgātya tiṣṭhanti tatsabhāśritāḥ 
tavāpi yadi vāṃchāsti tatra gaccha samadarāt 
viśvabhuvo munīndrasya sabhāṃ paśca vṛṣaṃ śṛṇu 
tatsaddharmāmṛtaṃ pītpā saṃbodhinihitāśayaḥ 
triratnabhajanaṃ kṛtvā bodhicaryāvrataṃ cara 
etatpuṇyaviśuddhatmā pariśuddhatrimaṇḍalaḥ 
trividhāṃ bodhimāsādya saṃbuddhapadamāpsyasi 
iti matvā samādhāya śrutvā saddharmamādarāt 
triratnabhajanaṃ kṛtvā tiṣṭha caran sadā śubhe 
iti tena samādiṣṭaṃ niśamya sa sukuṇḍalaḥ 
prabodhitastathetyuktvā pṛcchatyevaṃ dvijaṃ ca tam 
avasyaṃ satyamākhyātumarhasi me puraḥ dvija 
devo 'si mānavo vā tvaṃ daityendro vā maharddhimān 
kasyāpi vidyate nedṛkkṛpādharmānubhāvatā 
yathā tvamiha mām paśyan tathā ko 'nyo 'nupālayet 
iti tenoditaṃ śrutvā brāhmaṇaḥ sa prasāditaḥ 
devaputraṃ tamālokya vadatyevaṃ prabodhane 
Gkv 
na devo mānavo naiva daityendro vāpi nāsmyaham 
bodhisattvo 'smyahaṃ sarvasattvahitārthasaṃbharaḥ 
boddhicaryāvrataṃ dhṛtvā paśyan sattvān suduḥkhitaḥ 
bodhayitvā prayatnena yojayitvā susaṃvare 
evaṃ sarvatra lokeṣu duḥkhinaḥ pāpino 'pyaham 
bodhayitvā svayaṃ paśyan yojayeyaṃ sadā śubhe 
tathahaṃ svayamālokya sarvān sattvān prabodhayan 
bodhimārge pratiṣṭhāpya gacche tatra jināśrame 
iti tena samādiṣṭaṃ niśamya saṃpramoditaḥ 
sa ratnadakṣiṇāṃ datvā tasyaivaṃ ca prabhāṣate 
aho guṇamayaṃ kṣetraṃ sarvadoṣavivarjitam 
yatrādya ropitaṃ vījamadya saṃpadyate falam 
dhanyāste puruṣāḥ sarve ye triratnasubhaktikāḥ 
sadā dharmāmṛtaṃ pītvā saṃcarante jagaddhite 
ahamapi gamiṣyāmi jetārāme jināśrame 
viśvabhuvaṃ munīndraṃ taṃ draṣṭumicche sasāṃghikam 
tadahaṃ bhavatā sārddhaṃ tatra gantuṃ samutsahe 
tanmāṃ nītvā munīndraṃ taṃ saṃdarśayitumarhati 
iti saṃprārthite tena brāhmaṇaḥ sa sukuṇḍalam 
devaputraṃ tamālokya pratibravīti bodhayan 
ahamanyatra loke 'pi sattvān paśyan prabodhayan 
bodhimārge niyujyaivaṃ gamiṣyāmi tadāśrame 
tvameva prathamaṃ gatvā tatra jetāśrame vane 
vihārasthaṃ munīndraṃ taṃ saṃdarśaya sasāṃghikam 
tatsaddharmāmṛtaṃ pītvā saṃbodhinihitāśayaḥ 
triratnabhajanaṃ kṛtvā saṃcarasva sadā śubhe 
ityuktvā sa mahāsattvo brāhmaṇaḥ prasthitastataḥ 
antarhitaḥ kṣaṇādvahnirivāśe 'bhigacchati 
Gkv 
tad dṛṣṭvā deavaputro 'sau mudāścaryakulāśayaḥ 
natvākāśe muhuḥ paśyaṃścireṇa gacchate gṛhe 
tatra sattvālayāsīnāḥ brāhmaṇaṃ tamanusmaran 
taddupadiṣṭamādhāya tiṣṭhate saṃcarecchubhe 
triratnabhajanaṃ kṛtvā saṃcarante sadā śubhe 
evaṃ sa trijagannatho lokeśvaro jinātmajaḥ 
devānapi prayatnena bodhayitvā pramodayan 
bodhimārge niyujyaivaṃ cārayati jagaddhite 
evaṃ tasya jagadbhartuḥ puṇyaskandhaṃ mahattaram 
aprameyamasaṃkhyeyamityākhyātaṃ munīśvaraiḥ 
tatrāsya trijagadbhartuḥ smṛtvāpi nāma sarvadā 
dhyātvāpi praṇatiṃ kṛtvā bhajantu bodhivāṃchinaḥ 
ye bhajanti mudā tasya na te gacchanti durgatim 
sadā sadgatisaṃjātāḥ prānte yānti sukhāvatīm 
tatrāmitābhanāthasya pītvā dharmāmṛtaṃ sadā 
bodhicaryāvrataṃ dhṛtvā saṃyāsyanti jinālayam 
ityādiṣṭaṃ munīndreṇa śrutvā sarve sabhāśritāḥ 
lokāstatheti vijñapya prābhyanandan prabodhitāḥ 
 iti śuddhāvāsikasukuṇḍaladevaputroddharaṇaprakaraṇaṃ samāptam 
 siṃhaladvīpa rākṣasī paribodhanoddhāraṇa prakaraṇam
atha gaganagaṃjo 'sau bodhisattvo jinātmajaḥ 
viśvabhuvaṃ munīndraṃ taṃ punarnatvaivamabravīt 
adyāpi sa mahāsattvo nāyāti bhagavanniha 
kadeha samupāgacchet kutra gacchati sāmpratam 
Gkv 
iti tenābhisaṃpṛṣṭe viśvabhūḥ sa sudhākhiraḥ 
gaganagaṃjamālokya tamevaṃ punarādiśat 
tataḥ saṃprasthito 'sau ca lokeśvaḥ prabhāsayan 
sihaṃladvīpa ālokya ca lokeśvara rākṣasīrabhigacchati 
divyātisundaraṃ kāmarupaṃ dhṛtvā sa bhāsayan 
tatrābhisarate cittaṃ rākṣasīnāṃ pramodayan 
tamāyātaṃ samupālokya prauḍhakāmātisundaram 
sarvāsāṃ rākṣasīnāṃ tatkāmarāgaṃ samutthitam 
tadā tāḥ pramadāḥ sarvā rākṣasya madanākulāḥ 
navayauvanakantāṃgā ratirupātisundarāḥ 
bhūtvā taṃ samupālokya purataṃ samupāśritāḥ 
tatpādāmburuhe natvā buvatyevaṃ samādaram 
svāgataṃ te bhavān hi kaccit sarvatra kauśalam 
saṃpaśyan tarpayāsmākamanugṛhītumarhasi 
asmākaṃ yauvanīnāṃ yatsvāmī bhartā patiḥ prabhuḥ 
kasyā api hi naiko 'pi vidyate hi kadācana 
tadāsmākaṃ bhavān svāmī bhartā patiḥ prabhuḥ suhṛt 
bhavatu nāgatiścāpi trātā dvīpaḥ parāyaṇaḥ 
śaraṇyaṃ ca sadā loke sanmārgadeśako 'ci ca 
sadā te śaraṇe sthitvā samādiṣṭaṃ tathā tvayā 
tathā sarvā vayaṃ dhṛtvā saṃcariṣyāmahe mudā 
santyatra vividhā bhogyā divyāmṛtarasottamāḥ 
vastrāṇi vividhānyevaṃ vividhabhūṣaṇāmyapi 
ramaṇīyāstaḍāgāśca krīḍodyānavanāni ca 
prāsādā ramaṇīyāśca dīrghikāśca manoramāḥ 
santi dravyāṇi sarvāṇi ratnāni vividhānyapi 
sarvopakaraṇavastūni supathyānyauṣadhānyapi 
etānīmāni sarvāṇi tvadadhīnāni sarvadā 
tadbhavān samupālokya svecchayā dātumarhati 
Gkv 
yathākāmaṃ sukhaṃ bhuktvā sahāsmābhiḥ sadā raman 
svecchayā saṃcaraṃstiṣṭhan vasatvihaiva sarvadā 
bhavadvaśe samāśritya sarvā vayaṃ samāsarāt 
pūrayitvāpyabhiprāyaṃ cariṣyāmo yathāsukham 
tadasmākaṃ bhavān svāmī bhūtvātraiva sadā raman 
sthātumarhasi rājeva pālayannaḥ suduḥkhitāḥ 
bhavato bhajanaṃ kṛtvā kariṣyāmaḥ samīhitam 
tattiṣṭhatu sadehaiva mānyatra vrajatu kvacit 
evaṃ tābhiḥ samākhyātaṃ niśamya sa jagatprabhuḥ 
sarvāstāḥ pramadāḥ paśyan bravītyevaṃ puraḥ punaḥ 
yathā mayopadiṣṭaṃ hi yuṣmābhiḥ kriyate yadi 
tathā yuṣmadvaśe sthitvā cariṣyāmīha sarvadā 
yathākāmaṃ sukhaṃ bhuktvā yuṣmābhiḥ saha sarvadā 
raman sarvamabhiprāyaṃ pūrayiṣyāmi vo dhruvam 
iti tena samādiṣṭaṃ śrutvā tāḥ pramadā api 
sarvāstaṃ puruṣaṃ kāntaṃ saṃvīkṣyaivaṃ bruvanti ca 
tvadādiṣṭaṃ vayaṃ śrutvā na cariṣyāmahe katham 
avaśyaṃ te vaśe sthitvā kariṣyāmo yathoditam 
tadasmākaṃ vacaḥ śrutvā bhuktvāsmābhiḥ sukhaṃ saha 
yathākāmaṃ ramannatra saṃcaratāṃ yathecchayā 
iti tābhiḥ samākhyātaṃ niśamya sa jagatprabhuḥ 
sarvāstā rākṣasīḥ paśyan bravītyeva prabodhayan 
yadi yūyaṃ mayākhyātaṃ dhṛtvā sarvāścariṣyatha 
tacchṛṇudhvaṃ samādhāya deśitaṃ vo hitaṃ mayā 
viramya daśapāpebhyo dhṛtvā brahmavihārikam 
triratnabhajanaṃ kṛtvā caradhvaṃ poṣadhaṃ vratam 
yadyetadvratamādhāya caratha sarvadādarāt 
tadā yuṣmadvaśe sthitvā tiṣṭheyamiha saṃraman 
Gkv 
iti tena samādiṣṭaṃ śrutvā tāḥ pramadā api 
sarvāstatheti vijñapya kurvantyevaṃ ca tatpuraḥ 
svāmin yathā tvayādiṣṭaṃ tathā vayaṃ caremahi 
tadetadvidhimasmākaṃ samupādeṣṭumarhasi 
iti saṃprārthitaṃ tābhinirśamya sa jinātmajaḥ 
tāḥ sarvāstā bodhitā matvā samīkṣyaivaṃ bravīti tat 
śṛṇudhvaṃ yadi vāṃchāsmin yuṣmākaṃ satsukhe sadā 
vratarājavidhānaṃ ca upadekṣyāmi vistaram 
ādau puṇyasukhotsāhaṃ dhṛtvā śuddhāśayā mudā 
tīrthe snātvā viśuddhāṃgā prāvṛtya śuddhacīvaraiḥ 
abhyarcya sadguruṃ natvā triratnaśaraṇaṃ gatāḥ 
śrīmallokeśvaraṃ dhyātvā samabhyarcya yathāvidhim 
tataścārghādikaṃ datvā saṃstutvā stutijalpanaḥ 
aṣṭāṃgaiḥ sādaraṃ natvā kṛtvā vāpi pradakṣiṇān 
sadhātudravyaratnādidakṣiṇān śraddhayādarāt 
upaḍhokya samālokya kṛtājaliputā mudā 
pāpānāṃ deśanāṃ kṛtvā dhṛtvā puṇyānumodanām 
saṃbodhiopraṇidhiṃ dhṛtvā prārthageta jagacchubhe 
evaṃ kṛtvā vrataṃ nityamahnāyāme tṛtīyake 
bhogyaṃ nirāmiṣaṃ bhuktvā kuruta vratapālanām 
evaṃ nityaṃ samādhāya kṛtvā vratamidaṃ sadā 
triratnaśaraṇaṃ kṛtvā saṃcaradhvaṃ jagaddhitaṃ 
etatpuṇyānubhāvena pariśuddhatrimaṇḍalāḥ 
sadā sadgatisaṃjātāḥ saddharmaśrīguṇāśayāḥ 
satsukhāni sadā bhuktvā niḥkleśā vijitendriyāḥ 
sarvatra bhadratāṃ kṛtvā gamiṣyatha sukhāvatīm 
tatrāmitābhanāthasya pītpā dharmāmṛtaṃ sadā 
trividhāṃ bodhimāsādya saṃbuddhapadamāpsyatha 
Gkv 
evaṃ matvā mahatpuṇyaṃ poṣadhavratasaṃbhavam 
yadīcchatha sadā bhadraṃ taccaradhvaṃ sadā vratam 
ityevaṃ tatsamādiṣṭaṃ śrutvā tāḥ pramadā api 
rākṣasyo muditāḥ sarvā dhartumicchanti tad vratam 
tatastāḥ pramadāḥ sarvā rākṣasyo 'pi prabodhitāḥ 
yathāvidhi samādhāya caranti poṣadhaṃ vratam 
etatpuṇyānubhāvena sarvāstā vimalāśayāḥ 
vimuktakāmasaṃrāgā bhavanti brahmacārikāḥ 
tadā tāsāṃ ca sarvāsāṃ rākṣasīnāṃ manāṃsyapi 
kleśaduḥkhairna bādhyante 'pahāribhiḥ kadāpi ca 
tāsāmāghācittaṃ ca naivābhijāyate kvacit 
daśākuśalasaṃrāgaṃ kasyāścāpi na jāyate 
sarvā śraddhānusāriṇyaḥ saddharmaguṇasādhane 
tathā dharmānusāriṇyo bhavanti prāptasaṃvarāḥ 
catuḥsatyāgamapraptāḥ prāptamārgacatuṣṭayāḥ 
kāścicca śrotāapatifalaprāptāḥ prabodhitāḥ 
tathānyāḥ sakṛdāgāmifalaprāptāḥ kāścit saddharmasādhane 
kāścidarhatvasaṃprāptāḥ pariśuddhatrimaṇḍalāḥ 
pratyekāṃ bodhimanyāśca kāścitsaṃbodhilālasāḥ 
evaṃ tadupadeśamāsādya sarvāstāḥ pramadā api 
saddharmābhitā bhadrā bhavanti bodhimānasāḥ 
evaṃ tasya jagadbhartuḥ prasādāstāḥ pramoditāḥ 
śikṣāsaṃvaramāsādya pracaranti jagaddhite 
tatastā nanditāḥ sarvāḥ śāstāraṃ tamupasthitāḥ 
kṛtājalipuṭā natvā prārthayantyevamādarāt 
yadbhavān svayamālokya sarvānasmān durāratān 
kṛtyā bodhayan dharme niyojayati sadguro 
Gkv 
tadasmākaṃ bhavāṃcchastā suhṛnmitraṃ ca sadguruḥ 
saddharmaṃ samupādiśya sadeha sthātumarhati 
vayaṃ sarvā bhavacchikṣāstadbhavaccharaṇe sthitāḥ 
bhavatā yadyathādiṣṭaṃ tatkariṣyāmahe tathā 
na purā rākṣasīvṛttiṃ kariṣyāmaḥ kadācana 
śikṣāsaṃvaramādhāya cariṣyāmo vrataṃ sadā 
jambūdvīpe yathā martyā viramya daśapāpataḥ 
saṃvṛtisukhabhuṃjānā jīvanti sadguṇāratāḥ 
tathā vayaṃ viramyātra daśakulamārgataḥ 
sadvṛtisukhabhuṃjānā jīvema sadguṇāratāḥ 
sadaitad vratamādhāya triratnabhajanāratāḥ 
sarvaṃ sattvahitaṃ kṛtvā saṃcariṣyāmahe śubhe 
tadasmān kṛpayā paśyannevaṃ cānugrahaṃ sadā 
kṛtvā saddharmamādiśya viharatviha mānyataḥ 
iti saṃprārthitaṃ tābhiḥ sarvābhiḥ sa jinātmajaḥ 
lokeśvaraḥ samākarṇya tā vīkṣya vadate punaḥ 
nāhaṃ sadeha tiṣṭheyaṃ sarvatrāpi suduḥkhinaḥ 
prāṇinaḥ svayamālokya samuddhartuṃ caremahi 
tadetatsaṃvaraṃ dhṛtvā yūyamevaṃ samāhitāḥ 
triratnabhajanaṃ kṛtvā saukhyaṃ bhuktvābhitiṣṭhata 
kāle kāle 'hamāgatya yuṣmākaṃ hitasādhane 
deśayiṣyāmi saddharmasaṃbuddhapadasādhānam 
evaṃ saṃbodhayan sarvā rākṣasīstāḥ sa rākṣasaḥ 
lokeśvaro mahāsattvaḥ saṃprasthitastato drutam 
tato 'ntarhita ākāśe gatvenduriva bhāsayan 
prahlādayan jagallokaṃ carate satvahitotsukaḥ 
taṃ khe gataṃ prabhāsvantaṃ dṛṣṭvā tāḥ sakalā api 
rākṣasyo vismayotpannāstiṣṭhanti pratinanditāḥ 
Gkv 
tataḥ prabhṛtī tāḥ sarvā rākṣasyo 'pi samāhitāḥ 
tacchikṣāsaṃvaraṃ dhṛtvā saṃcarante sadā śubhe 
evaṃ sa trijagannātho rākṣasīrapi bodhayan 
bodhimārge niyujyāpi cārayati sadā śubhe 
evaṃ tasya jagadbhartuḥ puṇyaskandhaṃ mahattaram 
aprameyasaṃkhyemityākhyātaṃ munīśvaraiḥ 
tattasya trijagadgartuḥ śaraṇaṃ samupāśritāḥ 
dhyātvāpyuccārya nāmāpi smṛtvāpi bhajatādbhavam 
ye tasya trijagadbhartuḥ śraddhayā śaraṇe sthitāḥ 
dhyātvāpyuccārya nāmāpi smṛtvā bhajanti sarvadā 
te sadā sadgatiṃ yāntiṃ na kadācana 
bhadraśrīguṇasaṃpattisamāpannā bhavantyapi 
sadā sattvahitādhāne saddharmasādhanāratāḥ 
triratnabhajanaṃ kṛtvā saṃprayāyuḥ sukhāvatīm 
tatrāmitābhanāthasya pītvā dharmāmṛtaṃ sadā 
arhanto bodhimāsādya saṃbuddhapadamāpnuyuḥ 
ityādiṣṭaṃ munīndreṇa viśvabhuvā niśamya te 
sarve sabhāśritā lokāḥ prābhyanandan prabodhitāḥ 
 itisiṃhaladvīparākṣasīparibodhanoddharaṇa prakaraṇam 
 vārāṇasī kṛmi kīṭoddhāraṇa prakaraṇa
atha gaganagaṃjo 'sau bodhisattvaḥ kṛtāṃjaliḥ 
viśvabhuvaṃ munīndraṃ ca praṇatvaivamavocata 
bhagavan sa mahāsattvo lokeśvaro jinātmajaḥ 
nādyāpiha samāyāti kadāgacchettadādiśa 
Gkv 
iti tenoditaṃ śrutvā viśvabhūḥ sa munīśvaraḥ 
gaganagaṃjamālokya taṃ punarevamabravīt 
tataḥ saṃprasthitaścāsau lokeśvaro vilokayan 
vārāṇasyāṃ samuddhartuṃ sattvān samabhigatcchati 
dṛṣṭvā sa prāṇino 'nekānasaṃkhyeyān suduḥkhitān 
saviṇmūtramṛdālagnāṃstiṣṭhatyevaṃ vicintayan 
hā pāpaṃ kathametāni saviṇmutrāśrītānyaham 
kṛmyasaṃkhyasahastrāṇi proddhareyaṃ prabodhayan 
tatra sa cintayan matvā sattvān kṛpayā saṃvilokayan 
bhramararupamādhāya bharmate tadupācaran 
namo buddhāya dharmāya saṃghāyeti praṇoditam 
madhuraśabdamuccārya bhramate sa viyaccaran 
taṃ khe bhramantamālokya sarve te prāṇakā api 
tatkalārāvamākarṇya cintayanyevamutsukāḥ 
aho 'yaṃ sukhavān pakṣī bhramate khe 'tiyathecchayā 
kimanena kṛtaṃ puṇyaṃ carate sukham 
kimasmābhiḥ kṛtaṃ pāpaṃ yenāmedhyāśritā vayam 
iti vicintya te sarve kṛmayastatsukhecchitāḥ 
tadviṇvamanuśrutvā saṃtiṣṭhante tadunmukhāḥ 
tathā te kṛmayaḥ sarve tannāmasmṛtibhāvitāḥ 
tattriratnanamaskāraṃ dhṛtvā tiṣṭhanti cetasā 
tathā caivaṃ samuccārya triratnanāma cetasā 
smṛtvā kṛtvā namaskaraṃ tiṣṭhanti trimaṇermudā 
etatpuṇyaviliptāste sarve saṃjātapakṣakāḥ 
tata uḍḍīya gaṃgāyāṃ nipatantastyajantyasūn 
tataste vimalātmānaḥ saṃprayātāḥ sukhāvatīm 
sarve sugandhamukhā nāma bodhisattvā bhavantyapi 
te tatrāmitabhāsasya pītvā dharmāmṛtaṃ sadā 
trividhāṃ bodhimāsādya nirvṛpadamāpnuyuḥ 
Gkv 
evamasau mahāsattvo lokeśvaraḥ kṛmīnapi 
prayatnena samuddhṛtya preṣayati sukhāvatīm 
tathā tasya jagacchāstuḥ puṇyaskandhaṃ mahattaram 
aprameyamasaṃkhyeyamityākhyātaṃ munīśvaraiḥ 
ye cāsya lokanāthasya śraddhayā śaraṇe sthitāḥ 
dhyātvā smṛtvā samuccārya nāma bhajanti sarvadā 
sadā te sadgatau jātā durgatau na kadācana 
saddharmaśrīsukhāpannāḥ saṃprayāyuḥ sukhāvatīm 
tatrāmitāabhanāthasya pītvā dharmāmṛtaṃ sadā 
trividhāṃ bodhimāsādya saṃprāpsyanti jinālayam 
iti matvā sadā bhadrasaukhyamicchanti ye bhave 
te 'sya trailokanāthasya bhajantu śaraṇe sthitāḥ 
ityādiṣṭaṃ munīndreṇa viśvabhuvā niśamya te 
sarve samāśritā lokāḥ prābhyanandan prabodhitāḥ 
 iti vārāṇasīkṛmikīṭoddhāraṇaprakaraṇaṃ samāptam 
 māgadhika sattva prabodhanoddhāraṇa prakaraṇa
atha gaganagaṃjo 'sau bodhisattvaḥ pramoditaḥ 
viśvabhuvaṃ munīndraṃ taṃ praṇatvaivamuvāca ca 
bhagavan sa mahābhijñaḥ kadeha samupāsaret 
idānīṃ kva prayāto 'sau hyetadādeṣṭumarhati 
iti saṃprārthite tena viśvabhūḥ sa munīśvaraḥ 
bodhisattvaṃ tamālokya sabhāṃ cāpyevamabravīt 
tato 'sau trijagannātho vārāṇasyāṃ viniścaran 
sattvān paśyan samuddhartuṃ magadhe 'bhigato 'dhunā 
Gkv 
tatra sa samupāśritya durbhikṣaparipīḍitān 
nṛmāṃsānyapi bhuṃjānān pibato rudhirāṇyapi 
parasparaṃ yudhyamānān mahāpātakacāriṇaḥ 
kleśāgnitāpitān duṣṭān saṃpaśyannanupṛcchati 
kasmādyūyamihānyonyaṃ yuddhaṃ kṛtvāvirodhitāḥ 
nṛmāṃsānyapi bhuktvaivaṃ pītvā nṛrudhirāṇyapi 
kleśāgnidahitātmāno mahāpātacāriṇaḥ 
bhūtayakṣā iva kṣurāśvarathaivamabhadrake 
iti tatpṛṣṭamālokya sarve te durjanā api 
tatpuṇyāṃśuparispṛṣṭā bhavanti damitāśayāḥ 
tataḥ sarve 'pi te tasya purataḥ samupāśritāḥ 
taṃ samīkṣya mahāsattvaṃ nivedayanti tadvṛtim 
sādho yadatra durbhikṣamahotpātaṃ pravartate 
tannātra vidyate kiṃcidannaṃ pānaṃ ca bhojanam 
viṃśativarṣaṃjāto sa dahatiḥ pravartitā 
tatkṣuttṛṣṇāgnisaṃdagdhāḥ sarve 'tikleśitā vayam 
yadevaṃ kleśasaṃtaptā duḥsahavedanāturāḥ 
niḥsnehā nirdayāḥ krūrāścāṇḍālavṛtticāriṇaḥ 
tadanyonyaṃ nihatyāpi yuddhaṃ kṛtvā divāniśam 
nṛmāṃsānyapi bhuṃjānāḥ pītvā nṛrudhirāṇyapi 
kṛtvātidāruṇaṃ karma mahāpātakacāriṇaḥ 
svātmānameva saṃtṛpya pālayantaścarāmahe 
viṃśativarṣaparyāptaṃ kāntāramiha vartate 
abhakṣyānyapi tadbhuktvā pālayāmaḥ svajīvitam 
tadbhavān yadi śaknoti durbhikṣaṃ śamayanniha 
kṛtvā subhikṣamasmākaṃ trātā bhavitumarhati 
iti taiḥ kathitaṃ śrutvā bodhisattvaḥ sa ṛddhimān 
gatvā khe vividhaṃ dravyaṃ pravarṣayati sarvataḥ 
Gkv 
prathamamaudakaṃ varṣaṃ pravartitaṃ samantataḥ 
tad dṛṣṭvā te janāḥ sarve sāścaryaharṣitāśayāḥ 
tad mṛtaṃ sukhaṃ pītvā yathecchayā pramoditāḥ 
saṃtṛptarisantuṣṭā bhavanti prīṇītāśrayāḥ 
tataścāsau mahābhijño bhogyāni vividhāni ca 
supiṣṭādīni khādyāni varṣayati samantataḥ 
tāni dṛṣṭvā ca te sarve samāgṛhya yathecchayā 
prabhuktvā sukhamāsādya tiṣṭhanti vismayānvitāḥ 
yadāhāreaṇa saṃtṛptāḥ sarve te saṃpramoditāḥ 
tadā dhānyādisarvāṇi vrīhiśasyāni varṣayan 
vividhāni ca vastrāṇi dravyāṇi vividhānyapi 
sarvāṇi dhāturatnāni sarvāṇi bhūṣaṇāni ca 
varṣayaṃstatra sarvatra karoti tān pramoditān 
taddṛṣṭvā sakalā lokā bhavanti vismayānvitāḥ 
tāni sarvāṇi te sarve dṛṣṭvādāya yathecchayā 
pūrayitvā gṛhe koṣṭhe bhavanti pratinanditāḥ 
yadā teṣāmabhiprāyaṃ sarvesāmanusidhyate 
tadā te nanditāḥ sarve sametyekānta āśritāḥ 
parasparaṃ samālokya sāścaryaharṣitāśayāḥ 
aho kasyānubhāvo 'yamityuktvā samupāsthitāḥ 
tadāsau trijagacchāstā vṛddhamekaṃ mahallakam 
sudṛṣṭyā samadhiṣṭhāya preṣayanti tadantike 
tatra sa saṃcaran vṛddho jīrṇaḥ kubjo mahallakaḥ 
daṇḍaparāyaṇo gatvā śanaiḥ paścanniṣīdati 
tatra madhye niṣītvā sa vṛddhastān samupāśritān 
sarvāṃllokān samālokya kathayatyevamānataḥ 
kiṃ manyadhva idaṃ bhadraṃ jātaṃ kasyānubhāvataḥ 
kasyāpīdṛkprabhāvaṃ hi nāsti traidhātukeṣvapi 
Gkv 
jñāyāaṃ hyanubhāvo 'yaṃ lokeśasya jagatprabhoḥ 
śrūyatāṃ vakṣyate tasya prabhāvo 'tra mayādhunā 
yo lokeśvaro nāma bodhisattvo jinātmajaḥ 
mahāsattvo mahābhijñastraidhātukādhipeśvaraḥ 
sa sarveṣāmapi trātā nāthaḥ śāstā hitārthabhṛt 
dharmaśrīguṇasaṃpattisukhabhartā guruṃ prabhuḥ 
andhānāmapi sanmārgaṃ darśayati pradīpavat 
sūryāditāpadagdhānāṃ chatrībhūtaḥ sudhāṃśuvat 
tṛṣitānāṃ nadībhūtaḥ kṣudhitānāṃ suradrumaḥ 
rogiṇāṃ śalyahṛdvaidyaḥ mātā pitā ca duḥkhinām 
narakābhyuopapannānāmuddhartā nirvṛtipradaḥ 
daridrānāṃ pradātā ca śaraṇyaṃ śaraṇārthinām 
agatīnāṃ gatirbandhumitraṃ dvipaḥ parāyaṇaḥ 
kimeva bahunākhyāya sarvadharmādhipo 'pyasau 
sukhitāste mahābhāgā bhadrāḥ saddharmalābhinaḥ 
ye 'sya traidhātunāthasya smṛtvā bhajanti sarvadā 
te 'pi dhanyā mahātmānaḥ saddharmaguṇalābhinaḥ 
ye 'sya nāma samuccārya bhajanti śraddhayā sadā 
te bhavaduḥkhanirmuktā niḥkleśā vimalāśayāḥ 
pūjāṃgaiḥ śraddhayābhyarcya bhajanti ye samādarāt 
ye cāsya maṇḍalaṃ kṛtvaṃ samabhyarcya yathāvidhi 
japastotrapraṇāmādyairbhajante śaraṇāśritāḥ 
te bhavanti mahārājā narendrāścakravartinaḥ 
dharmaśrīguṇasatkīrtisaptaratnasamanvitāḥ 
saumyāḥ sugandhikāyāśca pūrṇagātrāḥ śubhendriyāḥ 
jātismarāḥ subhadrāṃśāḥ saddharmaguṇasādhinaḥ 
evaṃ tasya jagattrātuḥ sadguṇaṃ varṇyate katham 
aprameyamasaṃkhyemityākhyātaṃ munīśvaraiḥ 
Gkv 
evaṃ tasya mahatpuṇyaskandhamahattaraṃ varam 
yūyaṃ vijñāya nāmāpi smṛtvā bhajata sarvadā 
ye cāsya śraddhayā nityaṃ smṛtvā dhyātvā samāhitāḥ 
nāmāpi ca samuccārya bhajanti śaraṇāśritāḥ 
durgatiṃ te na gacchanti kadācidapi kutracit 
sadā sadgatisaṃjātā bhavanti śrīguṇāśrayāḥ 
kṛtvā bhadrāṇi sattvānāṃ bhuktvā saukhyāni sarvadā 
bodhicaryāvrataṃ dhṛtvā prānte yānti sukhāvatīm 
tatrāmitaruceḥ śāstuḥ pītvā dharmāmṛtaṃ sadā 
trividhāṃ bodhimāsādya nirvṛtipadamāpnuyuḥ 
iti tena samādiṣṭaṃ śrutvā sarve 'pi te janāḥ 
tatheti pratinanditvā vrajanti svagṛhaṃ tataḥ 
so 'pi mahallako vṛddhaḥ saddharmaguṇavistaram 
samākhyāya samutthāya saṃprayāti svamālayam 
tadā sarve 'pi te loka māgadhikāḥ prabodhitāḥ 
lokeścaramanusmṛtvā bhajanti sarvadā mudā 
tadārabhya sadā tatra subhikṣaṃ saṃpravartitam 
sarve sattvā yathākāmaṃ bhuktvā caranti sadvṛṣe 
sarve te vimalātmānaścaturbrahmavihāriṇaḥ 
bodhicaryāvrataṃ dhṛtvā saṃcarante śubhe sadā 
evaṃ sa trijagannātho lokeśvaro jinātmajaḥ 
sarvadharmādhipaḥ śāstā bodhisattvaḥ kṛpānidhiḥ 
svayaṃ sattvān samāalokya pāpino durjanānapi 
bodhayitvā prayatnena cārayati śubhe vrate 
evaṃ tasya jagadbhartuḥ puṇyaskandhaṃ mahattaram 
aprameyamasaṃkhyeyamityākhyātaṃ jinairapi 
tenāsau trijagannāthaḥ sarvatraidhātukādhipaḥ 
sarvarmābhisaṃbhartā bodhiśrīguṇaratnabhṛt 
Gkv 
sarvairmunīśvaraiścāpi praśaṃsito 'bhisaṃṣṭutaḥ 
sarvairlokādhipaiścāpi nityaṃ smṛtvābhivanditaḥ 
ityevaṃ tasya saddharmaguṇamāhātmyamuttamam 
vijñāya smaraṇaṃ dhṛtvā bhajantu bodhivāṃchinaḥ 
ye tasya śaraṇe sthitvā smṛtvā dhvātvāpi cetasā 
nāmoccāryābhivanditvā stutvā bhajanti sarvadā 
durgatiṃ te na gacchanti kvacidapi kadācana 
sadā sadgatisaṃjātā bhavanti bodhicāriṇaḥ 
bodhicaryāvrataṃ dhṛtvā sarvasattvahitodyatāḥ 
bodhiśrīguṇasaṃpannāḥ saṃprayānti sukhāvatīm 
tatrāmitaruceḥ śāstuḥ pītvā dharmāmṛtaṃ sadā 
trividhāṃ bodhimāsādya saṃbuddhapadamāpnuyuḥ 
iti yūyamapi jñātvā smṛtvā taṃ triguṇādhipam 
dhyātvā smṛtvābhivanditvā bhajadhvaṃ sarvadādarāt 
ityādiṣṭaṃ munīndreṇa viśvabhuvā niśamya te 
sarve lokāstathetyuktvā prābhyanandan prabodhitāḥ 
 iti māgadhikasattvaprabodhanoddhāraṇaprakaraṇaṃ samāptam 
 śrījetārāma viśvabhū darśana sukhāvatī pratyudgama prakaraṇam
atha sarvanīvaraṇaviṣkambhī sa jinātmajaḥ 
sāṃjaliḥ śrīghanaṃ natvā samālokyaivamabravīt 
bhagavan sa mahāsattvo lokeśvarastataścaran 
kutra sattvān samuddhartuṃ saṃprayātastadādiśa 
iti taduktamākarṇya bhagavan sa munīśvaraḥ 
sabhāṃ viṣkambhinaṃ taṃ ca samālokyaivamādiśat 
tato 'pyantarhitaścāsau lokeśvaro viyadgataḥ 
saṃbhāsayan jagallokaṃ sthitvā caivaṃ vyacintayat 
Gkv 
jetārāme vihāre 'dya sarvadevāsurādayaḥ 
lokāḥ sametya saddharmaṃ śrotuṃ sabhāsamāśritāḥ 
ahamapi munīndraṃ taṃ viśvabhuvaṃ jagadgurum 
vandituṃ tasya dharmaṃ ca śrotuṃ gaccheyaṃ sāmpratam 
iti dhyātvā sa lokeśvaraḥ prabhāsayan samantataḥ 
prahlādayan jagallokaṃ jetārāmamupācarat 
tatra sa samupāviśya saṃpaśyanstaṃ munīśvaram 
sarvāvatīṃ sabhāṃ tāṃ ca saṃbhāsayannupāsarat 
taṃ dṛṣṭvā samupāyātaṃ gaganagaṃja utthitaḥ 
upetya taṃ muniṃ natvā sāṃjalirevamabravīt 
bhagavannayamāyātaḥ katamassugatātmajaḥ 
bodhisattvo jagallokaṃ prabhāsayan samāgataḥ 
iti tatpṛṣṭamālokya viśvabhūḥ sa munīśvaraḥ 
lokeśvaro 'yamāyāta iti paśyanstamabravīt 
tatropetya sa lokeśo bodhisattvo vilokayan 
tridhā pradakṣiṇīkṛtya viśvabhuvo jagadguroḥ 
sāṃjaliḥ praṇatiṃ kṛtvā vāmapārśve samāśrayat 
kaccite kuśalaṃ kāye śrāntaḥ klāntaśca māsyapi 
ityevaṃ kuśalaṃ pṛṣṭvāpṛcchat sa bhagavān punaḥ 
kulaputra tvayā kutera sattvāḥ samuddhṛtāḥ 
kiyanto bodhayitvā ca niyujya sthāpitā śubhe 
iti pṛṣṭe munīndrena lokeśvaraḥ sa āditaḥ 
vistareṇa munīndrasya pura evaṃ nyavedayat 
pretalokeṣu ye sattvāḥ pretāḥ sūcīmukhādayaḥ 
te 'pi sarve mayoddhṛtya saṃpreṣitāḥ sūkhāvatīm 
ye cāvīcau nimagnāste sarve mayā samuddhṛtāḥ 
kālasūtre ca ye sattvā ye cāpi rauravāśritāḥ 
hāhe ca tapane ye ca śītodake caye sthitāḥ 
Gkv 
asicchade ca ye sattvāḥ saṃvṛte cāpi ye sthitāḥ 
evamanyatra sarvatra narakeṣu samāsthitāḥ 
te 'pi sarve mayoddhṛtya saṃpreṣitāḥ sukhāvatīm 
ye cāpi pāpino duṣṭāste 'pi mayā prayatnataḥ 
bodhayitvā pratiṣṭhāpya bodhimārge niyojitāḥ 
tathā kāṃcanabhūmyāṃ ca sattvā ye 'dhomukhāḥ 
api te sarve 'pi mayā yatnād bodhimārge niyojitāḥ 
tathā rupamayībhūmyāṃ sattvāḥ puruṣapuṃgalāḥ 
te 'pi mayā prayatnena bodhimārge niyojitāḥ 
tataścāyomayībhūmyāṃ pātāle nivasanti ye 
balipramukhadaityāśca durdāntā madamāninaḥ 
te 'pi sarve mayā yatnād bodhayitvā prasāditāḥ 
bodhimārge pratiṣṭhāpya cārayitvā jagaddhite 
tamo 'ndhakārabhūmyaṃ ca ye sattvā yakṣarākṣasāḥ 
te sarve bodhimārgeṣu bodhayitvā niyojitāḥ 
śuddhāvāse devaloke sukuṇḍalādayo 'marāḥ 
bodhayitvā prayatnena bodhimārge niyojitāḥ 
tataḥ siṃhaladvīpe ca rākṣasyo 'pi prayatnataḥ 
bodhayitvā bodhimārge sarvāḥ sthāpitā mayā 
vārāṇasyāṃ ca ye 'medhyanimagnāḥ kṛmayo 'pi te 
sarve mayā samṛddhṛtya saṃpreṣitāḥ sukhāvatīm 
tato māgadhikā lokā duṣṭā api prayatnataḥ 
bodhayitvā bodhimārge niyujya pālitā mayā 
evamanye 'pi sattvāśca duṣṭāḥ pātakino 'pi te 
sarve mayā samuddhṛtya saṃpreṣitāḥ sukhāvatīm 
evaṃ bhūtāḥ piśācāśca pretāścāpi niśācarāḥ 
sarve pāpino magnāḥ sarveṣu narakeṣvapi 
mayā samuddhṛtya saṃpreṣitāḥ sukhāvatīm 
Gkv 
tiryaṃco 'pi sarve sadgatau sthāpitā mayā 
te 'pi mayā samuddhṛtya saṃpreṣitāḥ sukhāvatīm 
evaṃ nāgāśca daityāśca yakṣagandharvakinnarāḥ 
kumbhāṇḍā rākṣyaścāpi duṣṭā darpābhimāninaḥ 
te 'pi sarve prayatnena bodhimārge mayeritāḥ 
evaṃ ca mānavā duṣṭāḥ pāpiṣṭhā api yatnataḥ 
śodhayitvā samālokya bodhimārge niyojitāḥ 
evaṃ divyasukhāraktā devāścāpi prayatnataḥ 
bodhayitvā mayā sarve bodhimārge niyojitāḥ 
evaṃ sarve 'pi sattvāśca traidhātukanivāsinaḥ 
bodhimārge pratiṣṭhāpya preṣaṇīyāḥ sukhāvatīm 
evaṃ sarvān samālokya samuddhṛtya samantataḥ 
bhavatāṃ darśanaṃ kartumihāhamāgato 'dhunā 
bhavatāṃ darśanaṃ prāpya sāfalyaṃ me pariśramam 
ito 'haṃ bhagavaṃcchāstā gamiṣyāmi sukhāvatīm 
bhavāniha samāśritya puṇyābhairbhāsayan jagat 
saddharmam sarvadādiśya viharatu jagaddhite 
iti tena samākhyātaṃ śrutvā sa saṃpraharṣitaḥ 
gaganagaṃja ālokya lokeśamevamavravīt 
aho īdṛkmahābhijñaṃ dṛṣṭaṃ śrutaṃ na kasyacit 
saṃbuddhānāṃ na vidyante tatkasyānyasya vidyate 
ityuktvā sa mahāsattvo gaganagaṃja utthitaḥ 
tasya lokeśvarasyāgre sāṃjaliḥ samupācaran 
mā tvaṃ śrānto 'si lokeśa kaccitte kauśalaṃ tanau 
iti pṛṣṭvā padāmbhoje natvā paśyan samāśritaḥ 
ityevaṃ tena saṃpṛṣṭe lokeśvaro niśamya te 
gaganagaṃjamālokya sasmita evamabravīt 
nātrāhaṃ bhavatāṃ madhye śrāntaḥ kliṣṭo 'pi vā care 
bhavatāṃ darśanenāpi kauśalyaṃ mama sarvataḥ 
Gkv 
iti tena samādiṣtaṃ niśamya saṃpramoditaḥ 
gaganagaṃja ālokya taṃ lokeśamabhāṣata 
sadātrāsmaddhite śāstarviharasva kṛpāmate 
bhavaddharmāmṛtaṃ pītvā kariṣyāmo jagaddhitam 
iti taduktamākarṇya lokeśvaro jinātmajaḥ 
gaganagaṃjamālokya taṃ punarevamabravīt 
nāhaṃ sadeha tiṣṭheyaṃ sarvatrāpi careya hi 
yathā mayā pratijñātaṃ kartavyaṃ tajjagaddhitam 
sarve sattvā mayālokya bodhayitvā prayatnataḥ 
bodhimārge pratiṣṭhāpya preṣaṇīyāḥ sukhāvatīm 
tatsattvān samuddhṛtya śodhayitvābhibodhayan 
bodhimārge pratiṣṭhāpya gamiṣyāmi sukhāvatīm 
tadbhantaḥ sadāpyevaṃ saṃbuddhaśaraṇāśritāḥ 
bodhicaryāvrataṃ dhṛtvā viharantu jagaddhite 
sadā vo maṃgalaṃ bhūyātkārye saṃbodhisādhane 
saṃsidhyatu jagadbhadrasādhanaśrīḥ samṛddhyatu 
ityādiṣṭaṃ jagadbhartrā śrutvā sa saṃpraharṣitaḥ 
gaganagaṃja enaṃ ca samālokyaivamabravīt 
bhavatāmapi sidhyantu kāryāṇi trijagaddhite 
maṃgalaṃ ca sadā bhūyāt saṃbodhiśrīḥ samṛddhyatu 
ityevaṃ tau mahāsatvau pṛṣṭvānyonyaṃ sakauśalam 
mithau bhadrāśiṣaṃ datvā tūṣṇībhūtvāvatiṣṭhatuḥ 
tadāsau bhagavāṃcchāstā viśvabhūstān sabhāśritān 
sarvāṃllokān samālokya saddharmaṃ samupādiśat 
śṛṇvantu kulaputrā yatsaṃbodhijñānasādhanam 
saddharmaṃ tanmayākhyātaṃ sattvānāṃ bhadrakāraṇam 
prathamaṃ bodhisattvena saṃbodhijñānasiddhaye 
saṃbodhiṃ praṇidhiṃ kṛtvā kartavyaṃ dānamīpsitam 
Gkv 
tato viramya pāpebhyo daśabhyo 'pi samādarāt 
śuddhaśīlaṃ samādhāya caritavyaṃ susaṃvaram 
tataḥ kleśān vinirjitya caturbrahmavihāriṇaḥ 
kṣāntivrataṃ sadā dhṛtvā caritavyaṃ jagaddhitam 
tato dharmamahotsāhaṃ dhṛtvā sattvārthasādhane 
pāpamitrāratiṃ tyaktvā sādhanīyaṃ mahadguṇam 
tato duṣṭāśayaṃ tyaktvā kāmabhogyavirāginā 
sudhīracittamādhāya dhyātavyaṃ trijagaddhitam 
tato durmitrasaṃrāgaṃ tyaktvā saṃbodhirāginā 
prajñābdhau bodhisadratnaṃ sādhanīyaṃ jagacchubhe 
etāḥ pāramitāḥ ṣaḍ vā pūrayitvā yathākramam 
sarvān māragaṇān jitvā saṃbodhijñānamāpsyate 
tata evaṃ mahābhijñaśrīīsaṃpadvīryasadguṇaiḥ 
sarvasattvahitaṃ kṛtvā saṃbuddhapadamāpsyate 
evaṃ yūyaṃ parijñāya saṃbuddhatvaṃ yadīcchatha 
evaṃ pāramitāḥ sarvāḥ pūrayadhvaṃ yathākramam 
saṃbodhipraṇidhiṃ dhṛtvā caturbrahmavihāriṇaḥ 
triratnabhajanaṃ kṛtvā saṃcaradhvaṃ jagaddhite 
etatpuṇyānubhāvena sarve yūyaṃ jitendriyāḥ 
arhantaḥ prāpya saṃbodhiṃ saṃbuddhapadamāpsyatha 
ityādiṣṭaṃ munīndreṇa viśvabhuvā niśamya te 
sarve lokāḥ sabhāsīnastathetyabhyanumoditāḥ 
viśvabhuvaṃ munīndraṃ taṃ tantralokādhipeśvaram 
kṛtāṃjalipuṭā natvā svasvālayaṃ yayurmudā 
tato lokeśvaro gatvā khe 'gnipiṇḍa ivojjavalan 
saṃbhāsayan jagallokaṃ drutaṃ sukhāvatīṃ yayau 
ityevaṃ trijagattrāturlokeśasya mahātmanaḥ 
viśvabhuvā samādiṣṭaṃ mahābhijñaṃ mayā śrutam 
Gkv 
dṛṣṭaṃ cāpi tathā tasya lokeśasya jagatprabhoḥ 
mahābhijñānubhāvatvaṃ mayā tadvo nigadyate 
evaṃ tasya mahābhijñaṃ matvā yūyaṃ samādarāt 
dhyātvā smṛtvā samuccārya nāmāpi bhajatābhavam 
ye tasya śaraṇe sthitvā dhyātvā smṛtvāpi sarvadā 
nāmāpi ca samuccārya bhajanti bodhimānasāḥ 
durgatiṃ te na gacchanti kadācana kvacidbhave 
sadā sadgatisaṃjātāḥ saddharmaguṇasādhinaḥ 
bhadraśrīguṇasaṃpattisamṛddhisiddhibhāvinaḥ 
sadā loke śubhaṃ kṛtvā prānte yāyuḥ sukhāvatīm 
tatrāmitābhanāthasya pītvā dharmāmṛtaṃ sadā 
trividhāṃ bodhimāsādya saṃbuddhapadamāpnuyuḥ 
ityādiṣṭaṃ munīndreṇa śrīghanena niśamya te 
sarve lokāḥ sabhāsīnāḥ prābhyanandan prabodhitāḥ 
 iti śrījetārāmaviśvabhūdarśanasukhāvatīpratyudgamaprakaraṇaṃ samāptam 
 siṃhala sārthavāhoddhāraṇa prakaraṇam
atha sarvanīvaraṇaviṣkambhī sa jinātmajaḥ 
śrīghanaṃ taṃ punarnatvā sāṃjalirevamabrabīt 
bhagavan yadasau śrīmadāryāvalokiteśvaraḥ 
bodhisattvo mahāsattvastraidhātukādhipeśvaraḥ 
sarvān sattvān svayaṃ paśyan tridhātubhuvaneṣvapi 
samuddhṛtyābhisaṃbodhya preṣayati sukhāvatīm 
pāpino 'pi samālokya svayamuddhṛya bodhayan 
bodhimārge pratiṣṭhāpya saṃcārayate saṃvaram 
tatkathaṃ sa mahāsattvaḥ samuddhṛtyābhiśodhayan 
kṛtvā śuddhendriyān sarvān preṣayati sukhāvatīm 
Gkv 
kenopāyena pāpiṣṭhān duṣṭānapi prabodhayan 
bodhimārge niyujyāpi pracārayani saṃcaran 
kathaṃ suduḥkhinaḥ sarvān karoti satsukhānvitān 
daridrān durbhagān dīnān dhaninaḥ subhagān sataḥ 
durdāntān dānavān yakṣān rākṣasān rākṣasīrapi 
bodhimārge pratiṣṭhāpya cārayati kathaṃ vratam 
tadupāyaṃ samākhyātuṃ sattvānāṃ hitasādhanam 
yenopāyena sa sarvān karoti bodhibhāginaḥ 
iti saṃprārthite tena viṣkambhinā subhāvinā 
bhagavān sa tamālokya sabhāṃ cāpyevamādiśat 
kutraputra sa lokeśo mahopāyavidhānavit 
yena sattvān samuddhṛtya karoti bodhibhāginaḥ 
samāadhistasya prājñasya mahopāyo jagaddhite 
yena sa sahasoddhṛtya yojayati śubhe jagat 
ityādiṣṭaṃ munīndreṇa śrutvā sa vismitāśayaḥ 
viskambhī bhagavantaṃ taṃ prārthayadevamādarāt 
bhagavāṃstatsamādhiṃ me samupādeṣṭumarhati 
yena sahasoddhṛtya cārayate śubhe jagat 
iti saṃprārthite tena bhagavān sa munīśvaraḥ 
viṣkambhinaṃ tamālokya punarevaṃ samādiśat 
bahavastasya vidyante kulaputra samādhayaḥ 
yaiḥ sa sattvān samuddhṛtya preṣayati sukhāvatīm 
apremeyairasaṃkhyeyaiḥ sarvākārakarādibhiḥ 
samādhibhiḥ samāpanno bhavati sa jagatprabhuḥ 
dhāraṇīnāṃ ca vidyānāṃ paramāṇāṃ sahasrakaiḥ 
aprameyairasaṃkhyeyaiḥ samāpanno virājate 
eteṣāmanubhāvaiḥ sa samuddhṛtya bhavodadheḥ 
bodhimārge pratiṣṭhāpya pālayati jagattrayam 
Gkv 
etatpuṇyānubhāvaiḥ sa lokeśvaro maharddhimān 
śodhayitvā jagatsattvaṃ cārayati susaṃvaram 
evaṃ tasya jagattrātuḥ puṇyaskandhaṃ mahattaram 
aprameyamasaṃkhyeyamityākhyātaṃ munīśvaraiḥ 
tenāsau trijagacchāstā sarvatraidhātukeśvaraḥ 
sarvadharmādhipo nātho jagattrāteti kathyate 
tena tasya bhaye duḥkhe rakṣā na kriyate kvacit 
sarvatrāpi sadā rakṣā kriyate sarvaprāṇinām 
nānopāyavidhānena samuddhṛtya prabodhayan 
bodhicaryāvrataṃ datvā prāpayati sukhāvatīm 
evamasau mahāsatvo bodhisattvo maharddhimān 
sarvasattvahittaṃ kṛtvā saṃcarate samantataḥ 
ahamapi purā tena saṃrakṣito mahābhayāt 
yanmamaitatpurāvṛttaṃ śṛṇudhvaṃ vakṣyate 'dhunā 
tadyathā siṃhakalpāyāṃ rājadhānāṃ vaṇikprabhoḥ 
siṃhasya sārthavāhasya putro 'bhūt siṃhalābhidhaḥ 
bālye 'pi sa mahāsattvaḥ sarvasattvahitāśayaḥ 
divyātisundaraḥ kāntaḥ sarvasattvamanoharaḥ 
kaumārye 'pi sa sarvāsāṃ vidyānāṃ pāramāgataḥ 
sarvasattvahitaṃ kṛtvā reme suhṛtsahāyakaiḥ 
datvārthibhyo yathākāmaṃ śrutvā nityaṃ subhāṣitam 
guruṇāṃ satkṛtiṃ kṛtvā kuladharmābhisaṃrataḥ 
svakuladevatādīn ca sarvān devān samarcayan 
mānayan sakalāṃllokān bhṛtyān dāsān ca toṣayan 
jñātibandhusuhṛnmitrasacivān cābhinandayan 
yathākāmaṃ sukhaṃ bhuktvā reme pitroranujñayā 
tato nūtanayauvanye prauḍhaḥ puṣṭāṃgikaḥ kṛtī 
śūro dhīraḥ samutsāhī vyavahāravicakṣaṇaḥ 
Gkv 
medhāvī sadguṇāraktaḥ sarvavidyāviśāradaḥ 
yadupacāra ātmajñaḥ satyadharmayaśo 'rthabhṛt 
yathāmūlyaṃ samādāya dranyaṃ datvā vaṇigjanān 
sarvānvinīya saṃsthāpya svavaśe 'bhyanvamodayat 
sarveṣāmapi ratnānāṃ parīkṣāsu vicakṣaṇaḥ 
sārthavāhān vaṇignāthānapi sarvān vyanodayat 
evaṃ sa sakalāṃllokān dharmaśrīguṇavikramaiḥ 
jitvā rājeva sannītyā viharannabhyarājata 
tasyaitadguṇasaṃpattiṃ dṛṣṭverṣyālurvaṇikkudhīḥ 
rahasi taṃ samāgamya suhṛdvadevamabravīt 
sādho dhanyo 'si satputraḥ sarvalokābhinandanaḥ 
tatkularjitasaṃvṛttau caran dharmārthamarjaya 
iti tenoditaṃ śrutvā siṃhalaḥ sa vicakṣaṇaḥ 
ko kulārjitasaṃvṛttistadvaktuṃ me tvamarhati 
iti tenoditaṃ śrutvā sa īrṣyākulitāśayaḥ 
siṃhalaṃ taṃ samālokya bodhitumevabravīt 
janakaste mahābhāga sārthavāho vaṇikpatiḥ 
sadā ratnākare gatvā so dhayati susaṃpade 
dhanyāste eva satputrā ye kuladharmacāriṇaḥ 
anye kiṃpuruṣāste hi bhuktvaiva gṛhacāriṇaḥ 
piturdravyaṃ samādāya datvārthibhyo na te falam 
svārjitameva tandadyādyaśodharmārthasiddhaye 
tattvaṃ kulārjitāṃ vṛttiṃ dadhānaḥ śrīguṇotsāhaḥ 
abdhau ratnākare gatvā ratnadravyāṇi sādhaya 
tato gṛhaṃ samāgatya datvārthibhyo yathepsitam 
yathākāmaṃ sukhaṃ bhuktvā saṃcarasva yaśo 'nvitaḥ 
evaṃ śrīguṇasaṃpattiyaśodharmāsukhānvitaḥ 
svakulavṛttisaṃcāramahotsāhaiḥ sadā rama 
Gkv 
evaṃ taduktamākarṇya siṃhalaḥ sa prabodhitaḥ 
samudraṃ gantumutsāhaṃ pravardhayan mudācarat 
tataḥ sa siṃhalo 'mbhodhiyātrāṃ gantuṃ samutsukaḥ 
sārthavāhātmajān sarvān samāmantryaivamabravīt 
bhavanto 'haṃ samicchāmi gantuṃ ratnākare 'dhunā 
bhavatāṃ yadi vāṃchāsti prāgacchantu mayā saha 
iti taduktamākarṇya sarve te vaṇigātmajāḥ 
tatheti pratinandataḥ saharṣamevamabruvan 
sārthavāha samicchāmo gantuṃ ratnākare vayam 
yadasmākaṃ bhavānnetā tadanvāhartumarhati 
iti taiḥ saha saṃbhāṣya sa siṃhalaḥ samunmanāḥ 
pituḥ pādāmbuje natvā sāṃjalirevamabravīt 
tato 'haṃ gantumicchāmi ratnākare mahāmbudhai 
tadbhavān sudṛśā mahyamanujñāṃ dātumarhati 
iti putroditaṃ śrutvā siṃhaḥ saḥ sārthabhṛtpitā 
svātmajaṃ taṃ samālokya sucintādevamabravīt 
putra śṛṇu hitaṃ vākyaṃ mayoditaṃ tvayātmaja 
yattāvat sukumāro 'si tatkathamambudhau vrajeḥ 
tāvanme 'sti mahāsaṃpanmayā kaṣṭairupārjitā 
sarvā etāstavādhīnā bhuktvā rama yathecchayā 
yāvajjīvāmyahaṃ putra tāvadgṛhe sukhaṃ raman 
yathākāmaṃ prabhujyaivaṃ saṃcarasva yathepsite 
tatraiva ca mahāmbhodhau tāvanmā vrajathāḥ kvacit 
mṛte 'pi mayi tatrābdhau gantuṃ neha kadācana 
yāvaddravye gṛhe pūrṇe tāvanmā gāḥ kuhāpi ca 
yadā kṣīṇe gṛhe dravyaṃ tadāpi svagṛhe 'rjaya 
sarvadāpi tvayā putra mahāmbudhai sudustare 
gantuṃ naivābhivāchāṃ te bhavedvāṃchāsti te yadi 
Gkv 
kimeva bahubhirdravyaiḥ kleśa eva yadudbhavet 
kleśinā hi sadā duḥkhaṃ saṃsāre sukhatā kutaḥ 
bahudravyavatāṃ nityaṃ kleśaduḥkhamahadbhayam 
tannirarthaṃ bahudravyaṃ sādhane mā samudyama 
yadarjitaṃ bahudravyaṃ gṛhe 'sti tāvadātmaja 
etatsarvaṃ tavādhīnaṃ tatkimarthatvamarjitum 
etatasarvaṃ tvamādāya datvārthibhyo yathecchayā 
yathākāmaṃ svayaṃ bhuktvā yāvajjīvaṃ sukhaṃ cara 
iti pitrā samādiṣṭaṃ śrutvātnajassa siṃhalaḥ 
janakaṃ taṃ samālokya punarevaṃ nyavedayat 
satyameva tvayādiṣṭaṃ tathāpi śrūyatāṃ mama 
abhiprāyaṃ pravakṣyāmi śrutvānubudhyatāṃ pitaḥ 
vidhinā prerito yatra jātastadvṛttisādhitaiḥ 
dharmavidyāguṇadravyasaṃpadbhireva śobhate 
tadanyathārjitairetairdharmavidyāguṇādibhiḥ 
sarvadravyaiḥ samāpannaḥ pumānapi na śobhate 
yadahaṃ karmaṇā jātaḥ sārthavāhakule tathā 
tatkulavṛttivibhrāṇaḥ saṃcarituṃ samutsahe 
tadahaṃ svakulācāravīryotsāhābhimānabhṛt 
gatvā ratnākare 'pyabdhau ratnāyarjitumutsahe 
svayamevārjitaṃ dravyaṃ datvārthibhyo yathepsitam 
bhuktvaiva svajanān bandhūnapi saṃbhartumutsahe 
ityevaṃ sa kulācāravṛttidharmārthasādhinam 
svātmajaṃ māṃ samālokya prābhinanditumarhasi 
nivāraṇā na kāryātra mama dharmārthasādhane 
tvayānujñāpradānena nandanīyo 'hamātmajaḥ 
yadi daivādvipattiḥ syāt sarvatīrthādhipe 'mbudhau 
patitvā sarvamutsṛjya saṃprayāyāṃ surālayam 
Gkv 
tathāpi māṃ mahatpuṇyakīrttiḥ saṃśodhayet kulam 
iti vijñāya me tāta hyanujñāṃ dātumarhati 
gṛhe 'pi no bhavedeva vipittirdaivayogataḥ 
avaśyaṃbhāvino vā bhaveyureva sarvataḥ 
iti śaṃkāviṣaṃ hitvā saddharmasmṛtimānasaḥ 
dharmārthasādhane nityaṃ mahotsāhī samācaret 
athāhaṃ kṣamakauśalyaṃ saṃpanno nirupadravaḥ 
ratnaśrīsukhasaṃyuktaṃ saṃprāyāṃ svagṛhe mudā 
tadā kimucyate saukhyaṃ yaśodharmotsavānvitam 
datvārthibhyo yathākāmaṃ bhuktvā śubhe caremahi 
tato 'smatkulajāścāpi dharmācārasamanvitāḥ 
datvārthibhyo yathākāmaṃ bhuktvā yāyuḥ surālayam 
etatsatyamiti jñātvā yadīcchasi hitaṃ mama 
sudṛśānugrahaṃ kṛtvā tadanujñāṃ pradehi me 
yadyanujñāṃ dadāsi na viyogo nau bhaveddhruvam 
mṛtyurhi sarvajantūnāṃ sarvatrāpi puraḥ sadā 
iti putroditaṃ śrutvā siṃhaḥ pitā sa bodhitaḥ 
ātmajaṃ taṃ samālokya siṃhamevamabravīt 
yadyevaṃ niścayaṃ putra samudre gantumicchasi 
tava nirbandhitaṃ citāṃ vārayituṃ na śakyate 
tadgaccha sasahāyastvaṃ mārge 'raṇye vane 'mbudhau 
mahābhayāni vidyante tatsamīkṣya samantataḥ 
śītavātātapādīni duḥkhāni duḥsahānyapi 
sahitvā dhairyamālambya śanairvrajābhilokayan 
sidhyatu te visaṃyātrā bhūyāt sarvatra maṃgalam 
yathā hi vāṃchitaṃ dravyaṃ gṛhītvāyāhyavighnataḥ 
iti pitrābhyanujñāte siṃhalaḥ saṃpramoditaḥ 
pitroḥ pādān praṇatvaiva sahasā gantumārabhet 
Gkv 
tadā mātā samāliṃgya siṃhalaṃ taṃ priyātmajam 
rudantyaśrubhirliptāsyā vilapantyaivamabravīt 
hā putra māṃ parityajya kathaṃ gantuṃ tvamicchasi 
nānyo me vidyate kaścideka eva tvamātmajaḥ 
hā jivananandano me 'si vallabho hi na cāparaḥ 
hā prāṇa mātāri snehaḥ kathaṃ te vidyate na hi 
yadā garbhapraviṣṭo me tadārambha samādarāt 
mayā sadābhinandantyā saṃpālyase prayatnataḥ 
jāyamāno 'pi saṃdṛṣṭvā mayā saṃpālito mudā 
bālye 'pi ca sadālokya saṃpālya paripuṣyase 
kaumārye 'pi samārādhya sahānandena varddhitaḥ 
mayā saṃpālitaḥ prauḍhabhūto 'si navayauvanaḥ 
idānīṃ tvaṃ yuvā bhūtvā kathaṃ māṃ tyaktumicchasi 
putraḥ svāṃ mātaraṃ vṛddhāṃ rakṣadeva tyajenna tu 
idānīṃ kathamevaṃ tvaṃ niḥsnehaścarase mayi 
hā putra kathaṃ me ko māṃ jīrṇitāṃ tyaktumarhati 
yāvajjīvāmyahaṃ putra kutrāpi mā vrajo 'nyataḥ 
yathākāmaṃ sukhaṃ bhuktvā saṃcarasva gṛhe raman 
mṛtāyāṃ mayi te putra yatrecchā vartate tadā 
tatra gatvā yathākāmaṃ kuru dharmārthasādhanam 
iti mātroditaṃ śrutvā siṃhalaḥ sa vinoditaḥ 
mātaraṃ tāṃ vilapantīṃ samāśvasyaivamabratīt 
mā rautsīḥ kiṃ viṣādaṃ te dhairyamālambya mā śucaḥ 
vidhinā prerito yatra tatrāvaśyaṃ gatirbhave 
yadabhāvi bhavettatra sarvatrāpi bhave sadā 
bhāvi cedṛgbhavedeva naivānyathā kvacid bhavet 
avaśyaṃbhāvino bhāvā bhavantyeva hi nānyathā 
sarveṣāmapi jantūnāṃ ṣaḍgatibhavacāriṇām 
Gkv 
sarveṣāṃścāpi jantūnāṃ sarvatra mṛtyuragrataḥ 
saṃpattiśca vipattiśca svasvadaivānuyogataḥ 
iti vijñāya kiṃ mātaviryogaduḥkhaśaṃkayā 
avaśyameva sarveṣāṃ viyogaṃ bhavacāriṇām 
iti me 'tra mahatkārye kuladharmārthasādhane 
ruditvaivaṃ nivārantī vighnaṃ kartuṃ na cārhasi 
yadi te 'sti mayi sneho paśyantī sudṛśaiva mām 
datvā bhadrāśiṣaṃ mahyamanujñāṃ dātumarhasi 
mamārthe devatāṃ smṛtvā prārthayantī sumaṃgalam 
pitrā saha sukhaṃ bhuktvā pālayantī gṛhe vasa 
acireṇāgamiṣyāmi tanme smṛtvāpi mā śucaḥ 
vimucaṃ mā viṣādaṃ ca prasīdāhaṃ vrajāni hi 
ityuktvā sa mahāsattvo mātaraṃ saṃvinodayan 
gāḍhābhiliṃganānmuktaḥ praṇatvaiva tato 'carat 
tataḥ sa nagare tatra ghaṇṭāghoṣamacārayat 
siṃhalaḥ sārthavāho 'bdhau ratnākare vrajediti 
tadghaṇṭāghoṣṇaṃ śrutvā paṃcavaṇikśtānyapi 
tathā ratnākare tena saha gantuṃ samīcchire 
tataste vaṇijassarve samīlya sahasā mudrā 
siṃhalasya puro gatvā prārthayannevamānatāḥ 
sārthavāha vayaṃ sarve sārthavāhātmajā api 
ratnākare tvayā sārdhaṃ gantumicchāmahe khalu 
yatsarvaṇijāṃ netā sārthavāhātmajā bhavān 
tannānugrahamādhāya samanvāhartumarhati 
iti taiḥ prārthite sarvaiḥ sa siṃhalo mahāmatiḥ 
sarvāṃstān samupāmantrya saṃpaśyannevamabravīt 
bho bhavantaḥ samicchanti yadyāgantuṃ mayā saha 
tatsarvaṃ paṇyamādāya samāyāntu vrajāmahe 
Gkv 
iti tenoditaṃ śrutvā sarve te saṃpraharṣitāḥ 
sahasā svasvagṛhaṃ gatvā jñātīn sarvān vinodayan 
labdhānujñāḥ piturmāturdhṛtvā svastyayanaṃ mudā 
sarve te paṇyamādāya saṃprasthitāḥ samācaran 
so 'pi mahāasattvaḥ dhṛvā svastyayanaṃ mudā 
pitroḥ pādān praṇatvā ca paṇyamādāya prasthitaḥ 
tatra tān vaṇijaḥ sarvān dṛṣṭavā sa samupācaran 
saṃmīlya saṃmataṃ kṛtvā saṃprasthito mudācarat 
tatra so 'nugatān sarvān bandhumitrasuhṛjjanān 
saṃbodhayan samālokya saṃnirvārya nyavartayat 
tataḥ saṃsaṃcaran paṃcavaṇikśataiḥ samanvitaḥ 
anekairgardabhairgobhiruṣṭraiśca bhāravāhakaiḥ 
sāmudrapaṇyabhārāttaiḥ śanaiḥ saṃprasthitaḥ kramāt 
grāmāraṇyavanodyānanigamapattanāni ca 
nagararājyasaurāṣṭrarājadhānīpyurādiṣu 
caṃcūryamāṇa ālokya samutsāhaiḥ samācarat 
tato deśāntare 'raṇyakāntāraśailaparvatān 
śanaiścaran vilaṃghyāpi sudūravipine yayau 
tatra prāptā viṣaṇṇāste sarve trāsaviṣāditāḥ 
bhagnotsāhāḥ śanairgatvā dadṛśurdūrato 'mbudhim 
dṛtvā sarve 'pi te 'mbodhiṃ durabhisaṃpraharṣitāḥ 
protsāhavīryasaṃkāntāstīraṃ prāpurmahodadheḥ 
tatra te samupāsṛtya sarve sahaṃrṣitāśayāḥ 
praṇatvā taṃ mahāmbodhiṃ paśyantaḥ samupāśrayan 
atha te vaṇijaḥ sarve samīkṣya taṃ mahāmbudhim 
prāṇasnehanirutsāhāstasthuḥ saṃtrasitāśyāḥ 
tadā sa siṃhalo dṛṣṭvā sarvāṃstāṃstrāsitāśayān 
karṇadhāraṃ samāmantrya pura evaṃ nyavedayat 
Gkv 
karṇadhāra mahābhāga yadvayamāgatā iha 
sarvasaṃpattimicchanto gantum ratnākare 'mbudhau 
tadbhavānatra sanmitraṃ netāasmākaṃ hitārthadik 
samīkṣyānugrahaṃ kṛtvā saṃtārayitumarhati 
ityevaṃ prārthitaṃ sarvaiḥ karṇadhāro niśamya saḥ 
sarvāṃstān vaṇijaḥ paśyan samāmantryaivamabravīt 
bhavanto yadi vāṃchanti gantuṃ ratnāśayāmbudhau 
taddhairyadevatāṃ smṛtvā tiṣṭhantu nausamāśritāḥ 
iti tenoditaṃ śrutvā sarve 'pi te vaṇigjanāḥ 
natvā nāvaṃ samāruhya saṃtasthire samāhitāḥ 
tataḥ sa karṇadhāroro 'pi saṃsmṛtvā kuladevatām 
sāṃjaliḥ praṇatiṃ kṛtvā prārthayadevamambudhim 
mahodadhe jagadbhartā bhavān ratnāmṛtākaraḥ 
tadime vaṇijaḥ sarve bhavaccharaṇa āśritāḥ 
tadbhavān kṛpayā dhṛtvā sarvānimān dhanārthinaḥ 
ratnākare subhadreṇa saṃprāpayitumarhasi 
iti saṃprārthya natvā tamambhodhiṃ taraṇiṃ ca tām 
nāvikaḥ sa samāruhya prācārayan śanaiḥ kramāt 
tataḥ saṃcāritā sā nau sadā gatisamīritā 
krameṇa saṃvahantyabdhermadhyadvīpamupāyayau 
tatra naukā bhramantyeva tasthai vātābhitāḍitā 
taddṛṣṭvā karṇadhārastaṃ siṃhalamevamabravīt 
sārthavāha vijānīyādbhavānatra mahadbhayam 
yadiyaṃ naurmahāvātairāhatā bhramate muhuḥ 
kutra gantuṃ samīhā vo vātā vānti mahājavāḥ 
svakuladevatāḥ smṛtvā saṃprārthya trāṇamambudhim 
dhairyamālambya sarvatra saṃtiṣṭhadhvaṃ samāhitāḥ 
iti tenoditaṃ śrutvā sarve te trasitāśayāḥ 
svasveṣṭadevatāḥ smṛtvā prārthayadevamambudhim 
Gkv 
mahodadhe jagadbhartarvayaṃ te śaraṇe sthitāḥ 
tadasmān kṛpayā dhṛtvā saṃtārayitumarhasi 
ityevaṃ prārthayantaste sarve smṛtvā svadevatām 
dhairyamālambya saṃtrastāstasthurjīvarāśitāḥ 
tataḥ sa karṇadhāro 'pi saṃprārthya taṃ mahodadhim 
svakuladevatāṃ smṛtvā tasthau jīvanirāśitaḥ 
siṃhalaḥ sārthavāho 'pi saṃprārthya trāṇamambudhim 
triratnasmaraṇaṃ kṛtvā tasthai dhairyasamāhitaḥ 
tataste vāyavaḥ śāntā naukā saṃcaritā kramāt 
taddṛṣṭvā vaṇizaḥ sarve tasthuḥ saṃharṣitāśayāḥ 
tatra tāṃ samupāyātāṃ nāvaṃ vaṇiksamāśritām 
tāmradvīpanivāsinyo rākṣasyoyo 'drākṣurambudhau 
tatastābhiḥ sametyāśu rākṣasībhiḥ prabhaṃjanāḥ 
utsṛṣṭāḥ kālikā vātāstannaukābhimukhā vavuḥ 
tairāśu prahatā sā nau bhrāmyamānā pralolitā 
tīvrātivegakallolo 'bhihatābhūdvibhinnitā 
tadā te vaṇijaḥ sarve saṃtrāsābhihatāśayāḥ 
hā daiveti vilapantastasthuḥ prāṇanirāśitāḥ 
tadā sa sihaṃlo dṛṣṭvā taraṇiṃ tāṃ vibhinnitām 
sarvāṃstān suhṛdo bhītān samālokyaivabravīt 
bhavantaḥ kiṃ viṣādena daiva eva gatirbhavet 
tattriratnasmṛtiṃ dhṛtvā dhairyamālambya tiṣṭhata 
yadi daivādvipattiḥ syādatra tīrthādhipe 'mbudhau 
dravyaiḥ sārdhaṃ vayaṃ sarve patitā nidhanaṃ gatāḥ 
sarvapātakanirmuktāḥ pariśuddhatrimaṇḍalāḥ 
sadgatau sukule jātā bhavema śrīguṇāśrayāaḥ 
ityuktā tena te sarve tīrthikānāmupāsakāḥ 
triratnasmaraṇaṃ dhātuṃ śraddadhurna kathaṃcana 
Gkv 
sa eva siṃhalaḥ smṛtvā triratnaṃ śaraṇaṃ gatāḥ 
dhyātvā nāma samuccārya tasthai saṃbodhimānasaḥ 
tadāpi daivatasteṣāṃ kālikāvātaghātitā 
kallolabhramaṇākrāntā naukābhūcchatakhaṇḍitā 
sarve te vaṇijaścāpi vibhagnāśā vimohitāḥ 
patitāstatra mahāmbhodhau saha dravyairnimajjitāḥ 
tatra te vaṇijaḥ sarve nimagnānyapi daivataḥ 
svasvabāhubalenaiva samuterustaṭāntikam 
dṛṣṭvā tān vaṇijaḥ sarvāṃstīrāntikasamāgatān 
tāmradvīpanivāsinyo rākṣasyaḥ saṃpramoditāḥ 
divyakaumārikārupaṃ dhṛtvā sarvāḥ samāgatāḥ 
tīre sthitvā samuttārya sarvānstānevamabruvan 
mā bhaiṣṭa dhairyamālambya samāgamya taroradhaḥ 
chāyāmāśritya sarvatra viśrāntuṃ tiṣṭhata kṣaṇam 
ityevaṃ kathitaṃ tābhiḥ śrutvā te vaṇijastataḥ 
gatvā campakavṛkṣasya chāyāyāṃ samupāśrayan 
tatra viśramya te sarve saṃnirīkṣya parasparam 
jñātīn smṛtvānuśocanto niśvasyaivaṃ babhāṣire 
hā daiva kathamasmākaṃ vipattirbhavatīdṛśī 
ka iha sāmprataṃ trātā hitārthī sadgatirbhavet 
iti taiḥ kathitaṃ śrutvā sārthavāhaḥ sa siṃhalaḥ 
sarvānstān trāsabhinnātmān samāśvāsyaivamabravīt 
nāstyasmākamiha trātā ko hitārthī suhṛdgatiḥ 
dharma eva bhavet trātā sarvatrāpi suhṛdgatiḥ 
avaśyaṃbhāvino bhāvā bhavanti mahatāmapi 
sarveṣāmapi jantūnāṃ sarvatrāpi na cānyathā 
tadatra śraddhayā sarve triratnasya samāhitāḥ 
smṛtvā nāma samuccārya dhyātvāpi bhajatānatāḥ 
Gkv 
etadeva hi saṃsāre dharmamūlaṃ nigadyate 
dharma eva hi sarvatra trātā bhartā suhṛdgatiḥ 
evaṃ vijñāya sarve 'pi triratnasya samāhitāḥ 
smṛtvā nāma samuccārya dhyātvāpi bhajatānatāḥ 
iti tenoditaṃ śrutvā sarve te paribodhitāḥ 
tīrthikā śrāvakā naiva triratnaṃ smartumīcchire 
sa eva siṃhalaḥ smṛtvā triratnasya samāhitaḥ 
dhyātvā nāma samuccārya tasthau saṃbodhimānasaḥ 
tatastāḥ pramadāḥ kāntāḥ kumārikā manoramāḥ 
sarvānstān vaṇijān dṛṣṭvā purasthā evamabruvan 
vaiṣādyaṃ vaḥ kimatrāpi naiva cintyo hi duḥkhatā 
yathepsitaṃ sukhaṃ bhuktvā saṃcaradhvaṃ yathecchayā 
asmākaṃ svāmino naiva gatirvāpi na kaścana 
parāyaṇo 'pi naivāsti bhartāpi na suhṛtpriyaḥ 
tadyūyaṃ bhavatāsmākaṃ svāmino gatayo 'pi ca 
parāyaṇāśca bhartāraḥ patayaḥ suhṛdaḥ priyāḥ 
vidyante 'tra gṛhā ramyā bhogyāni vividhānyapi 
pānāni surasānyevaṃ vastrāṇi vividhāni ca 
sarvadravyāṇi ratnāni sarvāṇi bhūṣaṇānyapi 
sarvartuphalapuṣpādiramyodyānavanānyapi 
puṣkariṇyo 'pi santyatra divyagandhāmbupūritāḥ 
tadatra kiṃ viṣādaṃ vaḥ saṃramadhvaṃ yathecchayā 
yathākāmaṃ sukhaṃ bhuktvā saṃcaradhvaṃ pramoditāḥ 
ityevaṃ kathitaṃ tābhirniśamya te vaṇigjanāḥ 
sarve 'pi tāḥ samālokya vismayaṃ samupāyayuḥ 
tatastāḥ pramadāḥ sarvān matvā tān kāmamohitān 
ekaikaṃ puruṣaṃ dhṛtvā svasvagehaṃ nyaveśayan 
tāsāṃ vṛddhāpi yā kāntā sā dṛṣṭvā samupāsṛtā 
siṃhalaṃ taṃ samādāya svālayaṃ saṃnyaveśayat 
Gkv 
atha tāḥ pramadāḥ sarvān svān svāṃstān svāmino mudā 
svasvālaye pratiṣṭhāpya divyabhogairatarpayan 
tatastān bhogasaṃtṛptān sarvānstāḥ pramadāśayāḥ 
rahikrīḍārasābhogaiḥ santarpayitumārabhan 
evaṃ te vaṇijaḥ sarve bhuktvā bhojyaṃ yathepsitam 
saṃkrīḍitvā yathākāmaṃ saṃcarite pramoditāḥ 
evaṃ bhuktvā yathākāmaṃ ramitvā te divāniśam 
mahānandasukhāsaktāḥ saptāhāni vyalaṃghayan 
athāpare kṣapāyāṃ sa siṃhalaḥ 
triratnasmṛtimādhāya tasthau dhyānasamāhitaḥ 
tadā tatrālaye dīpaḥ saṃpradīptamahojjvalaḥ 
rākṣasyāṃ nidritāyāṃ sa prāhasan saṃprabhāsayan 
taṃ pradīptaṃ hasantaṃ sa dṛṣṭvātivismitāśayaḥ 
suciraṃ saṃnirīkṣyaivaṃ dhyātvā caivaṃ vyacintayat 
aho citraṃ kimarthe 'yaṃ pradīpo yatprahasyate 
evaṃ hi hasito dīpo dṛṣṭo naiva śruto 'pi na 
iti dhyātvā ciraṃ paśyan siṃhalaḥ sa samutthitaḥ 
samupāśritya taṃ natvā papracchaivaṃ kṛtāṃjaliḥ 
kimarthaṃ hasase dīpa tadatra me samādiśa 
ko 'tra dīpe praviṣṭo hi mayā na jñāyate bhavān 
iti tenābhiṃsaṃpṛṣṭe pradīpaḥ sa samujjvalan 
siṃhalaṃ taṃ samāmantrya prahasannevamabravīt 
siṃhala kiṃ na jānāsi rākṣasīyaṃ na mānuṣī 
ramitvāpi yathākāmaṃ bhakṣettvāṃ naiva saṃśayaḥ 
sarvāstāḥ pramadāḥ kāntā rākṣasyo naiva mānavāḥ 
sarvāṃstāṃstvatsahāyāṃśca bhakṣiṣyanti na saṃśayaḥ 
iti dīpasamākhyāutaṃ śrutvā bhītaḥ sa siṃhalaḥ 
kimidaṃ satyamevaṃ syāditi taṃ paryapṛcchata 
Gkv 
satyameva pradipeyaṃ rākṣasī yanna mānuṣī 
kathaṃ bhavān vijānāsi satyametat samādiśa 
iti saṃprārthite tena sa pradīpaḥ punarhasan 
siṃhalaṃ sārthavāhaṃ taṃ samāmantryaivamādiśat 
satyametanmayakhyātaṃ yadi na tvaṃ pratīcchasi 
dakṣiṇasyāṃ mahāraṇye gatvā paśya tvamātmanā 
tatrāraṇye mahaddurge āyasakoṭṭa uccake 
vaṇikśatasahastrāṇi prakṣipya sthāpitāni hi 
kecijjīvanti kecicca mṛtāḥ kecicca bhakṣitāḥ 
asthīni cāvakīrṇānnipratiṇi samantataḥ 
tatra gatvā samālokya sarvametanmayoditam 
satyaṃ vā yadi vā 'satyaṃ śraddadhyā me vacastadā 
ityevaṃ tadupākhyātaṃ śrutvā sa paribodhitaḥ 
tatra gatvā tathā draṣṭuṃ sarvametastamutsukaḥ 
prasuptāṃ rākṣasīṃ mohajālanidrāvṛtendriyām 
kṛtvā candraprabhaṃ khaḍgaṃ dhṛtvā saṃprasthito drutam 
tato gacchan sa ekākī niśīye saṃvilokayan 
dakṣiṇasyāṃ mahāraṇye durgame samupācarat 
tatrātyucce mahakoṭṭamayaḥprākārasaṃvṛtam 
gavākṣadvāre niryūhavīhīnaṃ lokasaṃskṛtam 
taṃ dṛṣṭvā samupāsṛtya paribhramansamantataḥ 
lokaviṣādavailāpyaṃ śrutvā sa vismayākulaḥ 
tatra campakavṛkṣāgramārehya sa samāśritaḥ 
mahotkāśaravo naiva nājuhāva tadāśritān 
bhavantaḥ ke kiyanto 'tra prakṣiptāḥ kena niśritāḥ 
kiṃ bhuktvā vasathātrāpi tatsarvaṃ vaktumarhatha 
iti taduktamākarṇya tatrasthāste vaṇigjanāḥ 
vṛkṣaśākhāgramāruḍhaṃ tamālokyaivamabruvan 
Gkv 
kastvaṃ bho kathamāyāsi kasmādihāgataḥ kutaḥ 
sarvametat pravṛttāntaṃ samupākhātumarhati 
iti taduktamākarṇya sāarthavāhaḥ sa siṃhalaḥ 
tatrasthāṃstān janān sarvān samāmantryaivamabravīt 
siṃhalaḥ sārthavāho 'haṃ jambūdvīpādihāgataḥ 
gantuṃ ratnākare 'mbhodhau vaṇikpaṃcaśataiḥ saha 
abdhimadhye mahāvātairhatā naukā vikhaṇḍitā 
udake patitāssarve vayumuttīrya bāhubhiḥ 
tīramāsādya vṛkṣasya chāyāyāṃ samupāśritāḥ 
svadeśamanuśocanto nyaṣīdāma viṣāditāḥ 
tatrātisundarīkāntāḥ kumārikā manoharāḥ 
tāḥ sarvāḥ purato 'smākaṃ samāśrityaivamabruvan 
mā bhaiṣṭa kiṃ viṣādaṃ vā dhairyamālambya tiṣṭhata 
sarvāsāmapi hyasmākaṃ kaścit svāmī na vidyate 
tadyūyaṃ svāmino 'smākaṃ bhūtvā bhuktvā yathepsitam 
yathākāmaṃ ramitveha saṃcaradhvaṃ sadā sukham 
ityasmānālokya sarvāstān sarvānasmān vimohitān 
ekaikaṃ svāminaṃ dhṛtvā svāsvālayaṃ nyaveśayan 
tatrāsmān yathākāmaṃ bhojayitvātyamodayan 
yathecchayā ramitvāpi cārayanti sadā sukham 
ityevaṃ mahadāścaryaṃ sukhaṃ bhuktvātivismitaḥ 
kimatra viṣaye vṛttamiti draṣṭumihāvraje 
iti tena samākhyātaṃ śrutvā te 'pi vaṇigjanāḥ 
sarve svakaṃ pravṛttāntaṃ kathitvā taṃ vyanodayan 
yatkhalu sārthavāho 'si jānīhi tābhi rākṣasīḥ 
tadatra ratisaṃraktā mā tiṣṭhāśu vraja svaṃ puram 
vayamapyevamambhodhau patitā vyasanitāstathā 
rākṣasībhiḥ samuttārtya svasvagṛhe niveśitāḥ 
Gkv 
bhojayitvā yathākāmaṃ ramitvāpi yathecchayā 
vinodya svavaśe sthāpya saṃcāritāḥ sukhe sadā 
yadā yūyamiha prāptāstada tābhirvayaṃ drutam 
koṭe 'tra sarva ānīya prakṣiptā bandhanālaye 
gṛhītvāmībhirassmākaṃ rākṣasībhirdivāniśam 
khāditvā puruṣān nityaṃ saṃcaryante yathecchayā 
yūyamapi tathāmībhī rākṣasībhiryathecchayā 
gṛhītvātra pratikṣiptā bhakṣiṣyadhve na saṃśayaḥ 
ityavaśyaṃ bhavedevaṃ vijñāya sahasā bhavān 
sarvān sārthān samāhūya svadeśaṃ drutam 
yadītaḥ sahasā yūyaṃ sarve gacchata sāṃpratam 
kuśalaṃ vā bhavennaivaṃ yadi sarve vinakṣyatha 
iti taduktamākarṇya siṃhalaṃ sa prabodhitaḥ 
avatīrya drutaṃ vṛkṣāt sahasā svālayaṃ yayau 
tatra ratikaraṃ dīpamuddīptaṃ taṃ samīkṣya saḥ 
sāṃjaliḥ praṇatiṃ kṛtvā purataḥ samupāśrayat 
taṃ purasthaṃ samālokya pradīpaḥ sa samujjvalan 
sādho satyaṃ tvayā dṛṣṭamityevaṃ samapṛcchata 
iti dīpoditaṃ śrutvā punarāha sa vismitaḥ 
sarvaṃ satyaṃ mayā dṛṣṭamādiṣṭaṃ bhavatā yathā 
kimupāyamihāpyasti yenetaḥ sahasā punaḥ 
jambūdvīpaṃ gamiṣyāma tatsamādeṣṭumarhati 
iti saṃprārthite tena sa pradīpaḥ samujjvalan 
prahasaṃstaṃ samāśvasya punarevamupādiśat 
tadupāyamihāpyasti yenetaḥ sahasā vrajeḥ 
jambūdvīpaṃ punargantuṃ yadīcchasi śṛṇuṣva tat 
atra tīre mahāmbhodheḥ suvarṇabālukāsthale 
bālāho 'śvo mahātro vidyate karuṇātmakaḥ 
Gkv 
sa śvetā auṣadhīrbhuktvā prāvartya parivartya ca 
samutthāya svamātmānaṃ pracchoḍitvaivamālapet 
ka ito 'bdhiṃ samuttirya gantumicchanti ye punaḥ 
svadeśaṃ me samāruhya pṛṣṭhe tiṣṭhantu te dṛḍham 
yadi gantuṃ tavecchāsti jambūdvīpamitaḥ punaḥ 
tatra gatvāśvarājaṃ taṃ natvā saṃprārthayādarāt 
vayamicchāmahe gantuṃ jambūdvipamitaḥ punaḥ 
tadasmān kṛpayā sarvān saṃprāpayimarhati 
tataḥ so 'śvo mahābhijñaḥ sarvān yuṣmānito drutam 
svapṛṣṭhena samāvāhya pāre 'bdheḥ prāpayiṣyati 
ityevaṃ samupādiśya sa dīpo 'ntarhito 'bhavat 
so 'pi śayanamāruhya rākṣasyā śayito 'bhavat 
tadaṃgaśītatvaṃ spṛṣṭā vibuddhā sā niśācarī 
kathaṃ te śītalaṃ dehamityevaṃ paryapṛcchata 
tacchrutvā sārthavāho 'sau siṃhalo bhītamānasaḥ 
tāṃ kāntāṃ pramadāmevaṃ prabodhayitumabravīt 
kānte 'haṃ nirgato gehāmmulamūtraṃ visṛjya ca 
āgamya śayitastena śītalitā tanu mama 
iti tāṃ mithyayā kāntāṃ bodhiyitvāpi śaṃkitaḥ 
siṃhalaḥ sa viṣaṇṇātmā tasthau nidrāparāṅmukhaḥ 
tataḥ sa prātarutthāya sarvāṃstān vaṇijaḥ sattvān 
samāhūya bahirdeśe gatvā yānamupāśrayat 
tathā te vaṇijaścāpi sarve tatra samāśritāḥ 
parasparaṃ samābhāṣya saṃtasthire 'bhinanditāḥ 
tatra tān vaṇijaḥ sarvān nirviśaṃkābhinanditān 
siṃhalaḥ sa samālokya samāmantryaivamabravīt 
bhavantaḥ praṣṭumicchāmi satyaṃ bhāṣantu nānyathā 
kidṛksnehopacārairvaḥ kāntāḥ saṃmānayanti hi 
Gkv 
iti taduktamākarṇya tatraoko 'tipragalbhitaḥ 
siṃhalaṃ taṃ samālokya saharṣamevamabravīt 
dhanyo 'smi sārthavāhātra bhāgyena preritaḥ khalu 
īdṛgbhogyamahatsaukhyaṃ manye svarge 'pi durlabham 
yanme kāntā subhadrāṃgī susnehopacāriṇī 
yathecchā surasairbhogyairmānayanti divāniśam 
tathānyaḥ prāvadattatra maharsaukhyamihāptavān 
bhāgyena prerito 'trāhamīdṛksaukhyaṃ kuhāpi na 
yanme kāntā varairbhogyaistoṣayitvā divāniśam 
ramayantī yathākāmaṃ mānayantī samādarāt 
tathāparo vaṇikprāha dhanyo 'hamatībhāgyavān 
īdṛksampanmahatsaukhyaṃ lapsye kutra kathaṃ kadā 
īdṛk mahattaraṃ saukhyaṃ manye svarge 'pi durlabham 
yanme snehavatī bhāryā divyavastrādibhūṣaṇaiḥ 
maṇḍayitvā yathākāmaṃ ramayitvā divāniśam 
yathābhilaṣitairbhogyaissantarpya pratipāti mām 
tathānyo 'pi vaṇikprāha bhāgyenehāhamāptavān 
yadīdṛk mahadaiśvaryaṃ saṃpattirlapsyate kutaḥ 
svarge 'pi durlabhaṃ manye kutrātra pṛthivītale 
yanme bhāryā manoramyā kāntā divyātisundarī 
vividhadinyasaurabhyagandhadravyairdivāśam 
anulipya yathākāmaṃ kriḍayati samādarāt 
bhojanairvividhāsvādaiḥ pānairdivyāmṛtāttamaiḥ 
vastraiśca vividhaiḥ kāmyairbhūṣaṇairvividhairapi 
maṇḍayitvā yathākāmaṃ bhojayitvā divāniśam 
yathābhilaṣitaiḥ saukhyaiḥ ramayantyabhipāti mām 
evaṃ te vaṇijyaḥ sarve svasvabhāryākṛtādaram 
snehopacārasatsaukhyaṃ nivedhaivaṃ babhāṣire 
Gkv 
aho bhāgyaṃ tadasmākaṃ yadiha preṣitā vayam 
īdṛksaṃpanmahatsaukhyaṃ svarge 'pi durlabhaṃ khalu 
tadihaiva sadā bhuktvā yathākāmaṃ caremahi 
jambūdvīpe punargantuṃ notsahema kadācana 
kimīdṛksukhasaṃpattirhitvā yāsyāmahe vayam 
svadeśe 'pi purnagatvā kiṃ kiṃ bhokṣyāmahe sukham 
kutredṛgguṇasaṃpannā divyakāntā manoramāḥ 
sarvavidyākalābhijñā labhyante durlabhā bhuvi 
etāḥ kāntāḥ subhadrāṃgāḥ svāmisneho 'nucārikāḥ 
hitvā gatcā svadeśe 'pi kiṃ sthitvā svajanaiḥ saha 
dhanyāste puruṣā martyāḥ kāntābhirye sadā ratāḥ 
yathākāmaṃ sukhaṃ bhuktvā saṃcarante yathecchayā 
evaṃ śrīguṇasaṃpannā divyakāntāsahāratāḥ 
yāvajjīvaṃ sukhaṃ bhuktvā saṃtiṣṭhemahi sarvadā 
jambūdvipe punargantuṃ nābhīcchāmaḥ kadāpi hi 
kiṃ lapsyāmaha etādṛk mahatsaukhyaṃ kadā katham 
ityevaṃ taiḥ samākhyātaṃ sarvairapi niśamya saḥ 
siṃhalastān samālokya niṣśvasannevamabravīt 
bhavantaḥ śrūyatāṃ vākyaṃ yanmayā satyamucyate 
yadi bhadre 'sti vāṃchā vaḥ tatkurudhvaṃ yathoditam 
iti tenoditaṃ śrutvā sarve te vismatāśayāḥ 
siṃhalaṃ sārthavāhaṃ taṃ samālokyaivamabruvan 
kiṃ vākyaṃ samupākhyāhi yadi bhadre samīhasi 
bhavatā yatsamādiṣṭaṃ kariṣyāmastathā vayam 
iti taiḥ kathitaṃ sarvaiḥ śrutvā sa siṃhalaḥ sudhīḥ 
sarvāṃstān vaṇijaḥ sārthān saṃpaśyannevamabravīt 
sarvaiḥ satya samādhāya samayaṃ dhāsyate yadi 
tadāhamupadekṣyāmi satyametadyathāśrutam 
Gkv 
iti tenoditaṃ śrutvā sarve 'pi te 'tivismitāḥ 
kiṃ samayaṃ dhariṣyāmastadādiśeti cābruvan 
etattaiḥ kathite sarvaiḥ sārthavāhaḥ sa siṃhalaḥ 
sarvāṃstān vaṇijaḥ saṃghān samālokyaivamabravīt 
bhavantaḥ śrūyatāṃ sarvaiḥ samayamuditaṃ mayā 
naitatkenāpi vaktavyaṃ bhāryāyāḥ purato 'pi vaḥ 
kaścidbhāṣeta bhāryāyāḥ purā yadi pramādataḥ 
tadā sarve vayaṃ hyatra vrajema nidhanaṃ khalu 
iti satyaṃ samādhāya samayaṃ dhātumarhatha 
yadi saṃdhāryate satyaṃ sarveṣāmapi bhadratā 
iti taduktamākarṇya sarve 'pi te vaṇigjanāḥ 
satyametaddhariṣyāmaḥ samādiśeti cābruvan 
iti sarvai samākhyātaṃ śrutvā sa siṃhalaḥ sudhīḥ 
sarvāṃstān vaṇijaḥ saṃghān saṃpaśyannevamabravīt 
śṛṇudhvaṃ dhairyamālambya tiṣṭhata mā viṣīdata 
imā hi pramadāḥ sarvā rākṣasyo naiva mānuṣāḥ 
iti satyaṃ mayākhyātaṃ śrutvā sarve 'pi bodhitāḥ 
kaścidapi svabhāryāyāḥ purato vaktumarhati 
iti tena samākhyātaṃ śrutvā sarve vaṇigjanāḥ 
bhītisaṃtrasitātmānaḥ kṣaṇaṃ tasthurvimohitāḥ 
tataste vaṇījaḥ sarve saṃtrāsābhihatāśayāḥ 
siṃhalaṃ sārthavāhaṃ taṃ samālokyaivamabruvan 
sārthavāha kathaṃ jñātaṃ kutra dṛṣṭaṃ śrutaṃ tvayā 
etāḥ kāntā na mānuṣyo rākṣasya iti tadvada 
yadyetā naiva mānuṣyo rākṣasya eva tatkatham 
asmākaṃ ka iha trātā gatirvā syātparāyaṇaḥ 
yadyetatsatyameveha tiṣṭhemahi kathaṃ vayam 
palāyemahi kutretastadupāyamupādiśa 
Gkv 
iti taiḥ kathitaṃ śrutvā sārthavāhaḥ sa siṃhalaḥ 
sarvānstān vaṇijaḥ saṃghān samāśvāsyaivamabranīt 
satyameva mṛṣā naiva tathāpi mā viṣīdata 
upāyaṃ vidyate 'trāpi tacchṛṇudhvaṃ mayoditam 
yo 'śvājo 'tra bālāho nāma tīre mahodadheḥ 
sthitaḥ sattvānukampārthaṃ sa naḥ trātā gatirbhavet 
sa tiṣṭhedudhestīre suvarṇabālukāsthale 
āvartya parivarttāpi bhuktvā śvetā mahoṣadhīḥ 
tatra gatvā vayaṃ sarva upasarema vanditum 
saṃpaśyetkaruṇātmā sa sarvānasmānupāsṛtān 
dṛṣṭvāsmān sa samutthāya pracchādayet svamāśrayam 
ko 'tra pāramito gantuṃ icchantīti vadet tridhā 
tadā sarve vayaṃ natvā tamevaṃ prārthayemahi 
icchāmahe ito gantuṃ pāraṃ tatsahasā naya 
ityasmatprārthita śrutvā sarvānasmān svapṛṣṭhake 
āropya samasottīrya nayet pāraṃ mahodadheḥ 
sa evāsmākamiha trātā gatirnānyo hi vidyate 
tadvayamaśvarājaṃ taṃ natvaivaṃ prārthayemahi 
etadupāyamatrāpi vidyate 'smatparāyaṇe 
kaścidetatsvabhāryāyā vaktuṃ naivārhati dhruvam 
pramodādyadi bhāryāyāḥ snehāt kaścidvadetpuraḥ 
rākṣasyo 'smānstada sarvān bhakṣiṣyante na saṃśayaḥ 
iti sneho 'sti jīve vo dhṛtvaitatsamayaṃ dṛḍham 
kasyāścitpurataḥ kiṃcidvaktavyaṃ naiva kenacit 
iti tenoditaṃ śrutvā sarve 'pi te vaṇigjanāḥ 
mṛtyutrāsāhatātmānaḥ siḥhalamevamabruvan 
sārthavāha bhavannāthastrātā mitraṃ suhṛdgatiḥ 
asmākaṃ nāparaḥ kaścittadanvāhartumarhati 
Gkv 
kasmindine gamiṣyāma itastīre mahodadheḥ 
yatra tiṣṭhedaśvarāja iti satyaṃ samādiśa 
ityuktaṃ tairniśamyāsau sārthavāho nirīkṣya tān 
ito 'hina tṛtīye 'vaśyaṃ gacchemahīti cābravīt 
na kasyāścitpuraḥ kaścatsatyametadvadenna hi 
gopanīyaṃ prayatnena tridheti so 'bravīt punaḥ 
iti saṃmatamādhāya sarve 'pi te vaṇigjanāḥ 
tatpure punarāgatya svasvālayaṃ samāviśat 
tatra tāḥ pramadāḥ kāntā dṛṣṭvā tān svagṛhāgatān 
svaṃ svaṃ svāmitanamālokya papracchurevamādarāt 
kutra bhavān prayāto 'tra samāyāto 'si sāmpratam 
satyametat samākhyāhi yadi sneho 'sti te mayi 
iti bhāryoditaṃ śrutvā sarve 'pi te vaṇigjanāḥ 
deśādbahirvayaṃ gatvāgatāḥ sma iti cābruvan 
etacchrutvā ca tāḥ kāntāḥ sarvāḥ svaṃ svaṃ priyaṃ mudā 
samīkṣya samupāsīnāḥ papracchurevamādarāt 
dṛṣṭaṃ kiṃ mahadudyānaṃ dṛṣṭaṃ vāpi sarovaram 
falapuṣpābhinamrāśca dṛṣṭāḥ kiṃ pādapā api 
iti bhāryoditaṃ śrutvā sarve 'pi te vaṇigjanāḥ 
kiṃcinna dṛśyate 'smābhiriti pratyuttaraṃ daduḥ 
tacchrutvā pramadāḥ sarvāḥ samīkṣya tā svakaṃ priyam 
saṃprahāsaṃ kurvantyaḥ punarevaṃ babhāṣire 
kathaṃ na dṛśyate 'trāsti mahodyānaṃ sarovaram 
vividhāstaravaḥ santi falapuṣpabharānatāḥ 
aho yūyaṃ gatāḥ kutra dṛśyante na kathaṃ khalu 
etatsatyaṃ samākhyāhi yadi priyāsmyahaṃ tava 
etacchrutvāpi te sarve vaṇijaḥ svasvapriyāṃ prati 
prahasan saṃnirīkṣyāpi punarevaṃ babhāṣire 
Gkv 
ito 'hni tṛtīye 'vaśyaṃ tadudyānaṃ sarovaram 
sarvānapi tarun drṣṭuṃ gamiṣyāmo vayaṃ priye 
tāni sarvāṇi saṃvīkṣya gṛhītvāpi falāni ca 
puṣpāṇyapi samāhṛtya samāyāsyāmahe drutam 
tacchrutvā tāstathetyuktvā sarvāḥ svaṃ svaṃ ptriyaṃ mudā 
yathābhilaṣitāirbhogyaiḥ sādaraṃ samatoṣayan 
bhuktvā te 'pi yathākāmaṃ sarvaiḥ saṃtoṣitā apio 
dirghocchvāsaṃ samutsṛjya tasthuḥ kṣaṇaṃ viṣāditāḥ 
tadṛṣṭvā pramadāstāśca sarvāḥ svasvaprabhuṃ prati 
kimucchvāsaṃ samutsṛṣṭaṃ vadeti prāvadat punaḥ 
svadeśaviṣayaṃ smṛtvā samucchvāsaṃ samutthitam 
iti svasvapriyāste sarve 'pi purato 'vadan 
tacchrutvā pramadāstāśca sarvāḥ svasvapateḥ punaḥ 
upāsīnā vihasantyaḥ saṃnirīkṣyaivamabruvan 
kiṃ svadeśasmṛtiṃ kṛtvā sukhaṃ bhuktveha tiṣṭhata 
saṃramitvā yathākāmaṃ saṃcaradhvaṃ yathecchayā 
dravyāṇyapi ca sarvāṇi bhogyāni vividhāni ca 
sarvopakaraṇavastūni vastrāṇi bhūṣaṇānyapi 
udyānāni suramyāni puṣkariṇyo manoramāḥ 
falapuṣpābhinamrāśca pādapā vividhā api 
prāsādāśca manoramyā gṛhāścāṭṭābhiśobhitāḥ 
maṇḍapāśca maṭhāścāpi rathā aśvāśca hastinaḥ 
gāvaśca mahiṣāścāpi sarve 'pi paśujātikāḥ 
vidyate sakalo 'nyatra kiṃ nāstīha nirīkṣyatām 
tadetānyapi sarvāṇi tvadadhīnāni sarvadā 
yathecchayā samādāya bhuktvā ramansukhaṃ cara 
nātra kiṃcidviṣādatvaṃ bhayaṃ cāpi na kiṃcana 
yathākāmaṃ prabhuktvaiva rama caran sukhaṃ vasa 
Gkv 
iti tābhiḥ samākhyātaṃ sarve 'pi te vaṇigjanāḥ 
tatheti prabhāṣitvā tasthuḥ vinoditā iva 
tatastāḥ pramadāḥ sarvā rātro svasvapriyaiḥ saha 
yathākāmaṃ ramitvāpi suṣeyuḥ śayanāśritāḥ 
te 'pyevaṃ vaṇijaḥ sarve ramitvā śayanāśritāḥ 
mṛtyuśaṃkāhatātmānastasthurnidrāparāṅmukhāḥ 
tataḥ prātaḥ samutthāya sarve 'pi te vaṇigjanāḥ 
svāṃ svāṃ bhāryāṃ samāmantrya samālokyaivamabruvan 
vayaṃ yāsyāmahe draṣṭuṃ taḍāgodyānapādapān 
sajjīkṛtya tadāhāraṃ saṃsthāpayata saṃvaram 
tacchrutvā pramadāḥ sarvāstāstatheti prabodhitāḥ 
sajjīkṛtyopasaṃsthāpya svasvapriyaṃ vyanodayan 
tasmiṃśca divase 'pyevaṃ sarve 'pi te vaṇigjanāḥ 
bhuktvā bhogyaṃ ramitvāpi tasthurjāgartikā niśi 
tataḥ prātaḥ samutthāya sarve te siṃhalādayaḥ 
svāṃ svāṃ bhāryāṃ samāmantrya gṛhītvā svasvasaṃvaram 
saṃmīlya sahasā sarve deśādbahirvinirgatāḥ 
gatvā dūramanodyanasamīpaṃ samupāśrayan 
tatra sa siṃhalaḥ sarvān vaṇījastān vilokayan 
samāmantrya kriyākāaraṃ kartumevamabhāṣata 
bhavantaḥ śrūyatāṃ vākyaṃ yantrayātra nigadyate 
tatsarve satyamādhāya kartumarhanti nānyathā 
yadi snehaḥ svajivo 'sti jñātibandhusuhṛtsvapi 
yuṣmābhirmadvacaḥ śrutvā satyaṃ dhartavyamatra hi 
śṛṇudhvaṃ tatkriyābandhaṃ kriyate yanmayā hite 
triratnaśaraṇaṃ dhṛtvā caritavyaṃ samāhitaiḥ 
kenāpi smaraṇīyā na bharyā kāntā priyā api 
paścānnaivābhilokyaṃ ca yāvatpāraṃ na gamyate 
Gkv 
iti kṛtvā kriyābandhaṃ sarve te siṃhalādayaḥ 
tataḥ saṃprasthitāḥ śīghraṃ tīraṃ prāpto mahodadheḥ 
tatra tamaśvamadrākṣuḥ savarṇavālukāsthale 
āvartyaparivartitvā bhuktvauṣadhīḥ samāśritam 
tatra tān samupayātān dṛṣṭvā so 'śvaḥ samutthitaḥ 
pracchāḍitvā tridhā ko 'taḥ pāragāmīti prāvadat 
tadā te vaṇijyaḥ sarve sāṃjalayastamādarāt 
tridhā pradakṣiṇīkṛtya praṇatvaivaṃ babhāṣire 
deva sarve vayaṃ pāraṃ gantumicchāmahe khalu 
tadbhavānno drutaṃ pāraṃ saṃprāpayitumarhati 
iti taiḥ prārthitaṃ śrutvā so 'śvarājo dayānidhiḥ 
sarvāṃstān vaṇijaḥ paśyan punarevamabhāṣata 
yadi pāramito gantuṃ yūyaṃ sarve samicchatha 
matpṛṣṭhaṃ dṛḍhamāruhya saṃtiṣṭhadhvaṃ samāśritāḥ 
yāvatra choditaṃ kāyaṃ mayā tāvatra kenacit 
kartavyo dṛṣṭivikṣepo yadi jīvitamicchatha 
iti tena samādiṣṭaṃ śrutvā sa siṃhalāgrataḥ 
natvā tatpṛṣṭamāruhya saṃśritaḥ samatiṣṭhata 
tataste vaṇijyaḥ sarve natvā taṃ sahasā kramāt 
ruhyate pṛṣṭhamāśritya saṃśleṣitā niṣedire 
tataḥ so 'śvo mahāvegī saṃvahanstān vaṇigjanān 
saṃkraman sahasāmbhodhermadhye dvīpamupāyayau 
tadāśvenāhūtān sarvān rākṣasyastān vaṇigjanān 
dṛṣṭavā tāḥ sakalāstatra sahasā khādupācaran 
hā kāntā priyabhartāsi māṃ vihāyādhunā katham 
niḥsneho mayi kutraika eva gantuṃ tvamicchasi 
ahamapi tvayā sārdhaṃ gantumihāvrajāmi hi 
tanmāṃ paśyanbhavākānta samatvahartumarhati 
Gkv 
hā kānta kathamekānte tyaktvā māṃ bhakticāriṇīim 
niḥsneho ratisaṃbhogo kva prayātuṃ tvamicchasi 
kathaṃ matsnehasaṃbhogaratisaukhyamahotsavam 
vismṛtaṃ bhavatā kānta tatsmṛtvā paśyemāṃ priyām 
hā prāṇasamakānto 'si naivāsti me suhatpriyaḥ 
tavāpyasmi priyā bhāryā tatkathaṃ nau viyogatā 
suduṣyakomalaivastraiḥ prāvṛto 'si mayepsitaiḥ 
tatsnehatimutsṛjya kutra gantuṃ tvamicchasi 
yathābhilaṣitairbhogyaiḥ pānaiśca paritoṣitaḥ 
vismṛtya kathamekānte māṃ tyaktvā gantumicchasi 
vividhasurabhidravyaistvaṃ liptvā modito mayā 
saugandhidravyamujjhitvā kutra gantuṃ tvamicchasi 
muktāhārādyalaṃkārairbhūṣito 'si yathepsitaiḥ 
tatte sarvamalaṃkāraṃ tyaktvā gantuṃ kuhecchasi 
bhuktvā bhogyaṃ yathākāmaṃ ramitvāpi divāniśam 
tadbhogyaratisatsaukhyaṃ hitvā gantuṃ kuhecchasi 
hā kānta mama nātho 'si kṛtvanāthāmimāṃ satīm 
nirdayo māṃ parityajya kathaṃ gantuṃ kuhecchasi 
hā kānta pasya māṃ bhāryāṃ bhavaddharmānucāriṇīm 
dehi me darśanaṃ svāmi mā tyajemāṃ priyaṃvadām 
yadi me darśanaṃ kānta na dadāsīha kiṃcana 
bhavannāma samuccārya mariṣye śvo nirāśitā 
tadā bhavānapi māṃ smṛtvā bhogyakrīḍāsukhānyapi 
kiyatkālaṃ dharet prāṇaṃ yāsyasi maraṇaṃ dhruvam 
iti sneho 'sti te bhartaḥ svajive mayi vā yadi 
ekadhāpīha māṃ smṛtvā bhavān saṃdraṣṭumarhati 
ityevaṃ vilapantyastā rākṣasyaḥ sakalā api 
svasvabhartāramālokya rudantyo 'nuyayurdrutam 
Gkv 
tatkāruṇyavilāpaṃ te śrutvā sarve vaṇigjanāḥ 
sneharatisukhotsāhaṃ smṛtvā tā draṣṭumicchire 
tatra ye ye 'tistenehārdrāṣu kāruṇyādhairyamohitāḥ 
tān draṣṭuṃ pṛṣṭamadrākṣuste te 'śvānnyapatan jale 
ye ye 'śvānnipatatanto 'bdhau tānstānālokya tā drutam 
rākṣasyaḥ sahasoddhṛtya prādanatsvasvapatiṃ mudā 
evaṃ te vaṇijaḥ sarve nipatanto mahāmbudhau 
sahasoddhṛtya sarvābhī rākṣasībhiḥ prabhakṣitāḥ 
siṃhala eka evāśvapṛṣṭhe saṃśliṣya saṃśritaḥ 
triratnasmaraṇaṃ dhṛtvā saṃtasthau niścalendriyaḥ 
tamevaikaṃ mahāsattvamuhitvā so 'śvarāṭlaghuḥ 
sahasā saṃkramatpāramabdherastīraṃ samāyayau 
tatra sa tīramāsādya pracchoḍitvā svamāśrayam 
avatārya svapṛṣṭhāttaṃ siṃhalamevamabravīt 
sādho vraja samādhāya saṃpaśyan pathi sarvataḥ 
sarvatra te śubhaṃ bhūyādramasva bandhubhiḥ sukham 
iti tena samādiṣṭaṃ śrutvā sa siṃhalaḥ kṛtī 
tamaśvaṃ sāṃjalirnatvā saṃpaśyannemavamabravīt 
dhanyo 'si tvaṃ mahāsatva yanmāṃ mṛtyumukhagatam 
ādāya sahasottārya rakṣasi svayamāgataḥ 
tanme nātho 'si śāstā piṇḍānutrātā suhṛdgatiḥ 
yāvajjīvaṃ bhavatpādaṃ smṛtvā bhajeya sarvadā 
manye bhavantamīśāṃśanirmitaṃ trijagatprabhum 
bodhisattvaṃ mahāsatvaṃ sarvasattvānupālakam 
itthaṃ māṃ sarvadālokya bhavān sarvatra saṃkaṭe 
bodhayityā prayatnena kṛpayā trātumarhati 
iti saṃprārthya taṃ nāthamaśvarājaṃ sa siṃhalaḥ 
tridhā pradakṣiṇīikṛtya nanāma tatpadān punaḥ 
Gkv 
tataḥ so 'śvastamālokya kiṃciddūre caran svayam 
antarhito jvaladvahnirivākāśe yayau drutam 
tamevaṃ khe gataṃ dṛṣṭvā siṃhalaḥ so 'tivismitaḥ 
yāvaddṛṣṭipathaṃ paśyaṃstasthau natvā kṛtāṃjaliḥ 
tataḥ sa siṃhalo dhīraḥ paśyan nmārge sahāhitaḥ 
ekākī saṃkraman jambūdvīpāraṇyamupāyayau 
tadā yā rākṣasī bhāryā siṃhalasya vaṇikpateḥ 
rākṣasyaḥ sakalāstāstāṃ parivṛtyaivamabruvan 
asmābhirbhakṣitāḥ sarvasvāmino 'pi svakasvakāḥ 
bhakṣito na tvayaivaikaḥ svāmī nirvāhitaḥ katham 
yadi tāvattamānīya bhakṣase na tvamātmanā 
tvāṃ vihatya vayaṃ sarvā bhakṣiṣyāma iti dhruvam 
ityevaṃ kathitaṃ tābhiḥ sarvābhistanniśamya sā 
saṃtrastā puratastāsāṃ viṣaṇṇāsyaivabravīt 
bhaginyo yadi yuṣmākaṃ nirbandha eṣa niścayaḥ 
sarvathāhaṃ tamānīya bhakṣeyamiti niścitam 
iti tayoktamākarṇya rākṣasyaḥ sakalā api 
evaṃ cette bhavedbhadraṃ nocenneti hi cābruvan 
tataḥ sā rākṣasī dhṛtvā paramabhīṣaṇākṛtim 
ākāśāt sahasā gatvā siṃhalasya puro 'sarat 
dṛṣṭvā tāṃ rākṣasīṃ bhīmāṃ purataḥ samupāsṛtām 
siṃhalo 'siṃ samutthāpya saṃtrāsayitumudyayau 
siṃhalaṃ tamasiṃ dhṛtvā nihantuṃ saṃmukhāgatam 
dṛṣṭvā sā rākṣasī trastā pradudrāva vanāntare 
tadā tatra vaṇiksārtho madhyadeśāt samāyayau 
taṃ dṛṣṭvā sā sundarīrupaṃ dhṛtvā pura upāsarat 
tāṃ kāntāṃ sundarīṃ ramyāṃ purataḥ samupāsṛtām 
sārthavāhaḥ samālokya papracchaivaṃ samādarāt 
Gkv 
bhagini ko bhavantīha kāntāre tu mitāśrayā 
ekākī kuta āyāsi tatsatyaṃ vaktumarhasi 
iti sārthabhṛtā pṛṣṭe rudantī sā kṛtāṃjaliḥ 
tasya sārthapateḥ pādau praṇatvaivaṃ nyavedayat 
ahaṃ sārthapate rājñastāmradvipapateḥ sutā 
siṃhalasyāsya bhāryārthaṃ datta tena mahībhujā 
anena sārthavāhena parinīyāhamātmanā 
datvā viśrambhamānītā svadeśagamanaṃ prati 
abdhitīrosaṃprāptā naukāyādau vibhagnitā 
amaṃgaleti kṛtvāhaṃ choritānena jaṃgale 
tadbhavān bodhayitvainaṃ sārthavāhaṃ mama priyam 
mayi snehabhisambandhe saṃyojayitumarhati 
tayeti prārthitaṃ śrutvā sārthavāhastatheti saḥ 
pratiśruya tasya sārthavāhasya samupāsarat 
taṃ dṛṣṭvā samupāyātaṃ siṃhalaḥ sa prasāditaḥ 
āsane saṃpratiṣṭhāpya samālokyaivamabravīt 
vayasya kauśalaṃ kaściddehe sarvatra cāpi te 
ityevaṃ saṃkathālāpaṃ kṛtvā tasthau vinodayan 
tathā sa sārthavāhastaṃ siṃhalaṃ kauśalaṃ mudā 
pṛṣṭvā saṃmodayan vīkṣya punarevamabhāṣata 
vayasyāsau rājaputrī pariṇītā tvayā svayam 
asthāne mā parityājyā kṣamasvāsyā virodhatām 
iti tenoditaṃ śrutvā siṃhalaḥ sa mahāmatiḥ 
sārthavāhaṃ tamālokya punarevaṃ nyavedayat 
sukhena rājaputrīyaṃ pariṇītāpi nā mayā 
rākṣasīyamihāyātā tāmradvīpanivāsinī 
iti tenoditaṃ śrutvā sārthavāhaḥ sa vismitaḥ 
siṃhalaṃ suhṛdaṃ taṃ ca samālokyaivamabravīt 
Gkv 
vayasya rākṣasīyaṃ ki kathamevamihāgatā 
jñātāpi ca tvayā kena tatsatyaṃ vaktumarhasi 
iti tenodite sarvavṛttāntaṃ vistareṇa saḥ 
siṃhalasya mitrasya purataḥ saṃnyavedayat 
taduktaṃ sarvṛttāntaṃ śrutvā sa sārthabhṛt sudhīḥ 
satyamiti parijñāya babhuva trasitāśayaḥ 
tataḥ sa siṃhalastasmāt saṃprasthitaḥ samāhitaḥ 
saṃpaśyan pathi sartatra saṃcaran svapuraṃ yayau 
tatra sa svagṛhe gatvā mātāpitroḥ puro gataḥ 
tatpādān sahasā natvā kauśalyaṃ samapṛcchata 
tvanmukhadarśanādeva kauśalyaṃ nau sadā bhavet 
tavāpi kauśalaṃ kacciditi tau paryapṛcchatām 
tacchrutvā siṃhalaścāsau svapravṛttimanusmaran 
galadaśruviliptāsyo pitrorevaṃ nyavedayat 
kiṃ tātāviha vakṣāmi daivena prerito 'smi hi 
eka evāhamāyātaḥ sarve naṣṭāḥ sahāyakāḥ 
kathamiti punaḥ pṛṣṭaḥ pitṛbhyāṃ siṃhalaḥ sutaḥ 
sarvametat sa vṛttāntaṃ vistareṇa nyavedayat 
taduktaṃ sarvamākarṇya pitarau prahatāśayau 
ciraṃ niḥśvasya taṃ putraṃ paśyan tāvevamūcatuḥ 
hā putra bhāgyato nau tvaṃ jīvanniha samāgataḥ 
mā śucastaddhanaṃ naṣṭaṃ dhairyaṃ dhṛtvā sukhaṃ cara 
kimeva bahubhirdravyairvinā putreṇa nau gṛhe 
putra eva mahāratnaṃ dharmārthavaṃśasādhanam 
bahuratnāni naḥ santi yadi tvamiha nāgataḥ 
etānyapi hi sarvāṇi vyarthaṃ kṣiṇuyurāvayoḥ 
dravye naṣṭe punardravyaṃ sādhayayaṃ prayatnataḥ 
tvayi putre vinaṣṭe 'haṃ sādhayeyaṃ kathaṃ param 
Gkv 
kiṃ kariṣyanti ratnāni vinā putreṇa sādhunā 
nirdhano 'pi varaṃ sādhuḥ putro dharmārthasādhanaḥ 
mṛte ratnāni kiṃ kuryurvinā putreṇa sādhunā 
satputraḥ piṇḍadānādīn kṛtvā svarge 'pi prersyet 
satputra evaṃ sadratnamiha dharmārthasadguṇān 
sādhayedyatparatrāpi saṃskṛtya prerayoddivi 
tattvamevāvayo ratnamiha dharmārthasaukhyadam 
saṃskārapiṇḍadānaiśca paratra prerayeddivi 
ityāvayorhi saṃsāre tvanmukhāmbhojadarśanāt 
janmajīvitasampattisādhanaṃ safalaṃ bhavet 
iti vijñāya satputra tvamāvābhyāṃ sahānvitaḥ 
saddharmasādhanaṃ kṛtvā bhuktvā kāmaṃ samācara 
dhṛtvā svakulasaṃvṛttiṃ triratnaśaraṇaṃ gataḥ 
datvārthibhyo yathākāmaṃ saṃramasva gṛhāśritaḥ 
tasminnavasare tatra rākṣasī sātisundarī 
bhūtvā siṃhalasaṃkāśaṃ putraṃ dhṛtvā samāyayau 
tatra taṃ bālakaṃ putramaṃka āropya sarvataḥ 
pṛcchanti siṃhalagehaṃ babhrāma sā pragalbhikā 
tatra sā preritā lokaiḥ siṃhalasya gṛhāntike 
gatvā samīkṣyamānā taddvāramūlamupāśrayat 
tatra lokāḥ samālokya bālakaṃ taṃ manoharam 
siṃhalasadṛśākāraṃ paśyanta evamabruvan 
bhavanto jñāyatāmeṣa bālakaḥ siṃhalātmajaḥ 
yadasya siṃhalasyeva nirviśeṣaṃ mukhendriyam 
ityuktaṃ janakāyena niśamya sā kṣapācarā 
bhavadvirjñāte 'syāyaṃ putra ityevamabravīt 
bhagini tvaṃ sutā kasya kutaḥ kathamihāgatā 
iti taiśca janaiḥ pṛṣṭā sā punarevamabravīt 
Gkv 
bhavanto 'haṃ sutā rājñastāmradvīpādhipasya hi 
pitrāsya sārthavāhasya dattā bhāryārthamātmanā 
anena sārthavāhena pariṇītā sahāgatā 
abdhitīropaprāptā naurbhagnā yādo 'nilāhatā 
amaṃgaleti kṛtvāhaṃ choritānena jaṃgale 
kṣudraṃ putramimaṃ dhṛtvā kaṣṭenehāhamāgatā 
asyātmajo hyayaṃ bālo bhāryāhaṃ dharmacāriṇī 
ityenaṃ svāminaṃ sarvaṃ saṃbodhayitumarhatha 
tayeti prārthitaṃ śrutvā sarve lokāstatheti te 
pratijñāya drutaṃ tasya siṃhalasya puro gatāḥ 
sarvametat pravṛttāntaṃ yathoditaṃ tathā tathā 
vistareṇa samākhyāya siṃhalamevamavruvan 
sārthavāha tvayā bhāryā kṣudraputrā tapasvinī 
bālakaśca sutaste 'sau tyaktāvenāvubhau katham 
tadasmākaṃ vacaḥ śrutvā bhāryāṃ tāṃ svātmajaṃ ca tam 
saṃpaśyan kṛpayā sādho samanvāhartumarhasi 
iti taiḥ prārthyamāno 'sau siṃhalastān suhṛjjanān 
sarvānapi samālokya pura evamabhāṣata 
bhavanto na sutā rājño bhāryāpīyaṃ na me khalu 
rākṣasī hi narāhārā tāmradvīpanivāsinī 
bālo 'pyayaṃ na me putro nirmito māyayānayā 
iti satyaṃ mayā jñātvā kathyate na mṛṣā khalu 
tacchrutvā te janāḥ sarve tasya pitroḥ puro gatāḥ 
sarvametat pravṛttāntaṃ vistareṇa nyavedayan 
tanniveditamākarṇya pitarau tau prabodhitau 
svātmajaṃ taṃ samāmantrya pura evamabhāṣatām 
kṣamasva svātmajasnehādduhiturnṛpatestava 
bhāryāyāḥ pariṇīyāta aparādhaṃ sahasraśaḥ 
Gkv 
iti taduktamākarṇya siṃhalaḥ so 'bhiroṣitaḥ 
pitroretat pravṛttāntaṃ nivedya caivamabravīt 
tāta neyaṃ sutā rājñaḥ bhāryāpi ca na me khalu 
dārako 'yaṃ na me putro nirmito māyayānayā 
rākṣasīyaṃ narāhārā tāmradvīpanivāsinī 
asmānapi samāhartuṃ tāmradvīpādihāgatā 
iti putroditaṃ śrutvā tau mātāpitarāvapi 
tamātmajaṃ samālokya punarevamabhāṣatām 
sarvā api striyaḥ putra rākṣasya eva māyikāḥ 
tenāsyā aparādhatvaṃ kṣantumarhasi sarvathā 
ityetatkathitaṃ tābhyāṃ śrutvā sa siṃhalaḥ sutaḥ 
tau mātāpitarau paśyan punerevamabhāṣata 
yadyeṣā tāta yuṣmākamabhipretā manoramā 
dhārayata gṛhe hyetāṃ yāsyāmyanyatra sāmpratam 
iti putroditaṃ śrutvā tau mātāpitarau punaḥ 
ātmajaṃ taṃ samālokya snehādevamabhāṣatām 
dhāsyāmaḥ suta tāmenāṃ tavaivārthe gṛhe sadā 
yadi te rucitā neyaṃ kimasmākamanayātmaja 
iti tābhyāṃ kathitvāsau niṣkāsitā balāttataḥ 
siṃhakeśalino rājñaḥ sakāśaṃ sahasā yayau 
tatra sā sundarī kāntā saputrā dvāre sannidhau 
samupāsṛtya paśyantī mohayantī samāśrayat 
tāṃ dṛṣṭvā mantriṇo 'mātyāḥ sarve kautūhalānvitāḥ 
nṛpateḥ purato gatvā samīkṣyaivaṃ nyavedayan 
devātisundarī kāntā sakāntabālakātmajā 
rājadvāramupāśritya saṃpiṣṭhate pragalbhikā 
iti tairniveditaṃ śrutvā rājā sa siṃhakeśalī 
praveśayātra paśyeyamiti tān mantriṇo 'bravīt 
Gkv 
mantriṇastathetyuktvā gacchantaḥ sahasā tataḥ 
vanitāṃ tāṃ samāhūya prāveśayannṛpālayam 
dṛṣṭvā tāṃ sundarī kāntāṃ rājāsau rāgamohitaḥ 
suciraṃ tāṃ samālokya tasthau niścaritendriyaḥ 
tataḥ sa nṛpatiḥ paśyan pṛṣṭvā tāṃ kauśalaṃ mudā 
kutastvamāgatā kasya putrīti paryapṛcchata 
tacchrutvā pramadā sā taṃ paśyantī nṛpatiṃ cirāt 
galadaśruviliptāsyā praṇatvaivamabhāṣata 
deva jānīhi māṃ putrīṃ tāmradvīpamahīpateḥ 
sārthavāhasya bhāryārthaṃ dadau sa nṛpatiḥ svayam 
tenāpi sārthavāhena pariṇītāsamādarāt 
tataḥ saṃprasthitānena sahehāgantumutsukā 
abdhitīre prāptā naurbhagnā yādo 'nilāhatā 
kṛcchrāttataḥ samuttīrya tīramāsadya prācaran 
amaṃgaleti kṛtvāhaṃ choritānena jaṃgale 
tadātmajamimaṃ dhṛtvā śanairiha samāgatā 
pṛṣṭvāhaṃ sārthavāhasya gṛhaṃ gatvā samāśritā 
pitṛbhyāmapi saṃtyaktā nirvāhitā gṛhād balāt 
tadbhavaccharaṇe rājan kṣudraputrāhamāgatā 
tadbhavānsiṃhalaṃ pauraiṃ kṣamāpayitumarhati 
iti tayoktamākarṇya nṛpatiḥ sa samīkṣya tām 
samāśvāsya samāhūya mantriṇa evamabravīt 
mantriṇaḥ sārthavāhaṃ taṃ siṃhalaṃ siṃhanandanam 
gatvāhaṃ sahasāhūya samānayata sāmpratam 
iti rājñā samādiṣṭaṃ śrutvā te mantriṇo drutam 
siṃhalaṃ taṃ samāhūya nṛpasya samupānayat 
dṛṣṭvā taṃ samupāyātaṃ siṃhalaṃ sa narādhipaḥ 
sādaraṃ samupāmanyiṃ samīkṣyaivaṃ samādiśat 
Gkv 
siṃhalaṃ kena bhāryeṣā tvayā tyaktā nṛpātmajā 
kṣamasvaināṃ gṛhe nītvā sātmajāmabhipālaya 
ityādiṣṭaṃ narendreṇa śrutvā sa siṃhalo vaṇik 
sāṃjalistaṃ nṛpaṃ natvā samālokyaivamabravīt 
deva naiṣā sutā rājño bhāryāpi me suto 'pyayam 
rākṣasīyaṃ narāhārā tāmradvīpādihāgatā 
tenaitatkathitaṃ śrutvā sa rājā rāgamohitaḥ 
siṃhalaṃ tāṃ ca samīkṣya punarevaṃ samādiśat 
sarvāḥ striyo 'pi rākṣasya eva tatkṣantumarhati 
yedyeṣā nābhipretā te tyaktvā me dīyatāṃ tvayā 
etadrājoditaṃ śrutvā siṃhalaḥ sa vaṇiksudhīḥ 
nṛpatiṃ taṃ samālokya punarevaṃ nyavedayat 
rākṣasīyaṃ mahārāja na dadyām nāpi vāraye 
bhavān samyagvicāryaiva karotu te hitaṃ yathā 
iti taduktamākarṇya rājā sa rāgamohitaḥ 
ityuktvā siṃhato dhīraḥ tataḥ saṃpresthito gṛhe 
triratnasmṛtimādhāya tasthau dhairyasamāhitaḥ 
tāṃ kāntāṃ sasutāṃ svāntaḥpure prāveśayanmudā 
tataḥ sā ramaṇī kāntā rājānaṃ taṃ pramohitam 
ramayantī yathākāmaiḥ sukhairhṛtvā vaśe 'nayat 
tayaiva saha saṃrakto rājā sa kāmananditaḥ 
yathākāmaṃ sukhaṃ bhuktvā cacāra svecchayā raman 
evaṃ sā rākṣasī nityaṃ ramayitvā yathecchayā 
nṛpatiṃ taṃ vaśīkṛtya svacchandaṃ samacārayat 
tataḥ sā rākṣasī rātro rājakulāśritān janān 
nṛpatipramukhān sarvān saṃprāsvapitān vyadhāt 
kṛtvā sarvān prasuptāṃstān prāsvāpanābhimohitān 
tataḥ sā sahasākāśāttāmradvīpaṃ mudācarat 
Gkv 
tatra sā sahasopeya tāḥ sarvā api rākṣasī 
purataḥ samupāhūya samālokyaivamabravīt 
bhaginyastena yuṣmākamekena siṃhalena kim 
siṃhakeśariṇo rājñaḥ siṃhakalpābhidhe pure 
nṛpatipramukhāḥ sarve janā antaḥpurāśritāḥ 
mayā kṛtāḥ prasuptāste prāsvāpanābhimohitāḥ 
āgacchata mayā sārdhaṃ sahasā tatra caremahi 
nṛpatipramukhān sarvān bhakṣiṣyāmo 'dhunā vayam 
iti tayoktamākarṇya rākṣasyaḥ sakalā api 
ākāśāt sahasā gatvā siṃhakalpaṃ mudācaran 
tatra tāḥ sahasopetya sarvā rājakule sthitān 
nṛpatipramukhān sarvāṃllokān mudā ca khādire 
sarve 'pi bhakṣitāstābhī rākṣasībhirnṛpādayaḥ 
janā rājakuladvāraṃ nodghāṭitamuṣasyapi 
rājakulopari prātaḥ pakṣiṇaḥ kuṇapāśinaḥ 
gṛdhrādayo virāvantaḥ prabhramantaḥ precirire 
tatra prātaḥ samāyātā amātyā mantriṇo janāḥ 
pakṣiṇo bhramato dṛṣṭvā tasthuḥ sarve 'pi vismitāḥ 
kathaṃ rājakulaṃ dvāraṃ nodghāṭitaṃ ca sāmpratam 
bhramantaḥ pakṣiṇo 'neke ityuktvā tasthurunmukhāḥ 
tatpravṛttāntamākarṇya siṃhalaḥ sahasotthitaḥ 
niśitaṃ khaḍgamādāya prācarattatra satvaraḥ 
tatra tāṃ janatāṃ paśyansiṃhalaḥ sa upāśritaḥ 
galadaśruviliptāsyaḥ purata evamabravīt 
bhavantaḥ kuṇapāhārā bhramantyatra khagā yataḥ 
tadrājāpi janāḥ sarve rākṣasyā bhakṣitā khalu 
taduktamiti tacchrutvā sarve 'pi mantriṇo janāḥ 
kathamevaṃ tvayā jñātamityaprākṣustamādarāt 
Gkv 
tacchrutvā siṃhalaścāsau sarvānstān mantriṇo janān 
samīkṣya tatpuraḥ sthitvā sahasauvamabhāṣata 
bhavanto dīrghaniḥśreṇiḥ sahasānīyatāmiha 
āruhyopari gatvāhaṃ paśyāmyatra samantataḥ 
taduktaṃ mantriṇaḥ śrutvā niḥśreṇiṃ sahasā janaiḥ 
ānayitvāśu prāsāde prānte samadhyaropayan 
tān dṛṣṭvā siṃhalaḥ khaḍgaṃ dhṛtvābhiruhya saṃkraman 
prāsādopari saṃsthitvā trāsayattāḥ niśācarīḥ 
siṃhalaṃ khaḍgapāṇiṃ taṃ prāsādopari saṃsthitam 
rākṣasyastāḥ samālokya sarvā bhītā vibabhramuḥ 
tāsāṃ kāścicchiro dhṛtvā kāścitpādān bhujān parāḥ 
tāḥ sarvā api rākṣasyaḥ palāyitāstato drutam 
tataḥ siṃhala ālokya sarvāstā niṣpalāyitāḥ 
prāsādādavatīryāśu dvāraṃ samudaghāṭayat 
tataste mantriṇo 'mātyā janāḥ sarve 'pi sainikāḥ 
gatva samīkṣya rājādīn sarvān bhuktān vicukruśuḥ 
suciraṃ vilapitvā te sarve 'pi mantriṇo janāḥ 
amātyāḥ sainikāḥ paurā viceruḥ saṃtrasitāśayāḥ 
tataḥ sa siṃhalo dṛṣṭvā sarvāṃstān mantriṇo janān 
amātyān sainikān paurān samāmantryaivamabravīt 
bhavanto mā vicarantyatra nāsti kācinniśācarī 
tatsarve samupāviśya paśyantāṃ sarvataḥ punaḥ 
tataste mantriṇo 'mātyā janāḥ saṃvīkṣya sarvataḥ 
sarvarājakulaṃ sāntarbahistaṃ samaśodhayan 
tataste mantriṇo 'mātyā brahmaṇādīn mahājanān 
sannipātya prajāścāpi samāmarnayaivamabruvan 
bhavanto 'tra mṛto rājā vaṃśastasya na vidyate 
tadatra kaṃ kṛtvā mimīmahi vadantvidam 
Gkv 
iti tairmantribhiḥ proktaṃ śrutvā te brāhmaṇādayaḥ 
mahājanāḥ prajāścāpi sarve 'pyevaṃ nyavedayan 
yaḥ prājñaḥ sātviko viro nītiśāstravicakṣaṇaḥ 
dayākāruṇyabhadrātmā sarvadharmahitārthabhṛt 
taṃ vidhinābhiṃṣiṃcyātra pratiṣṭhāpya nṛpāsane 
sarvarājyādhipaṃ kṛtvā pramāṇayantu sarvadā 
iti taiḥ kathitaṃ śrutvā kecidvijñā mahājanāḥ 
sarveṣāṃ mantriṇāṃ teṣāṃ purata evamabruvan 
siṃhalo 'yaṃ sārthāvāhaḥ sātviko nītivitkṛtī 
dayākāruṇyabhadrātmā sarvasattvahitārthabhṛt 
īdṛgvīro mahāprājño dayākāruṇyasanmatiḥ 
maitrīśrīsadguṇādhāro nāsti kaścinmahājanaḥ 
tadenaṃ siṃhalaṃ vīramabhīṣiṃcya nṛpāsane 
pratiṣṭhāpya nṛpaṃ kṛtvābhimatāṃ sakalaiḥ saha 
iti tairuditaṃ śrutvā te 'mātyā mantriṇo janāḥ 
sarve 'pyanumataṃ kṛtvā tathā kartuṃ samārabhan 
tataste mantriṇo 'mātyā brāhmaṇāśca mahājanāḥ 
siṃhalaṃ taṃ samāmanyiṃ purata evamabravan 
siṃhalātra yadasmākaṃ prajānāmapi saṃmatam 
tadanumodya rājyo 'tra rājā bhaviturhasi 
iti tairmantribhiḥ sarvairamātyaiḥ sujanairdvijaiḥ 
prārthitaṃ siṃhalaḥ śrutvā tatpara evamabravīt 
bhavanto 'haṃ vaṇigvṛttivyavahāropajīvikaḥ 
tatkathaṃ rājyasaṃbhāraṃ saṃvoḍhumabhiśaknuyām 
tadetanmama yogyaṃ na kṣamantu tadaśakyatām 
yadyogyaṃ karma tatraiva yojanīyo hi mantribhiḥ 
iti tenoditaṃ śrutvā te 'mātyā mantriṇo janāḥ 
sarve taṃ siṃhalaṃ vīkṣya samāmantryaivamabruvan 
Gkv 
bhavatsadṛśaḥ sadbuddhirviryavān sadayaḥ kṛtī 
sātviko lokavikhyātaḥ kaścidanyo na nidyate 
yaccāsya nṛpatervaṃśe vidyate 'pi na kaścana 
tadatredaṃ bhavān rājyamanuśāsitumarhati 
iti tairmantribhiḥ sarvaiḥ saṃprārthitaṃ niśamya saḥ 
siṃhalo mantriṇaḥ sarvān samālokyaivamabravīt 
bhavanto yadi māṃ sarve rājānaṃ kartumicchatha 
samaye nāhamicchāmi rājyaṃ samanuśāsitum 
iti tenoditaṃ śrutvā sarve te mantriṇo janāḥ 
amātyāstaṃ mahābhijñaṃ samalokyaivamabruvan 
yathā yadbhavatākhyātaṃ samayaṃ tattathā khalu 
sarve vayaṃ samādhāya cariṣyāmaḥ samāahitāḥ 
iti taduttamākarṇya siṃhalaḥ saṃprabodhitaḥ 
sarvānstān mantriṇo 'mātyān samālokyaivamabravīt 
yadyetatsatyamādhāya sarve caritumacchatha 
tathātra rājyasaṃbhāraṃ saṃvoḍhumutsahe 'pyaham 
tadbhavanto 'tra me vākyaṃ dhṛtvā dharmānusādhinaḥ 
triratnabhajanaṃ kṛtvā careyuḥ sarvedā śubhe 
ityanuśāsanaṃ dhṛtvā mama dharmāsahāyīnaḥ 
sarvesattvahitādhāre dahrme caritumarhatha 
iti tenoditaṃ śrutvā sarve mantriṇo janāḥ 
amātyā dvijapaurāśca tatheti pratiśuśruvuḥ 
tataste mantriṇo 'mātyā janā dvijā mahājanāḥ 
sarve 'pi saṃmataṃ kṛtvā taṃ nṛpaṃ kartumārabhan 
tataste 'tra pure samyagchodhayitvā samantataḥ 
dhvajachatrādyālaṃkārairmaṇḍanaiḥ samaśodhayan 
tataste pariśuddhe 'hina siṃhalaṃ yathāvidhim 
abhiṣiṃcya mahotsāhaiścakruḥ lokādhipaṃ nṛpam 
Gkv 
nṛpāsane pratisṭhāpya sarve lokāḥ samantriṇaḥ 
siṃhalaṃ taṃ mahārājaṃ saṃsevire samādarāt 
tataḥ sa siṃhalo rāja sarvāṃllokāan vinodayan 
svasvadharme pratiṣṭhāpya śaśāsa svātmajāniva 
tadanuśāsanaṃ dhṛtvā sarve lokā dvijādayaḥ 
triratnabhajanaṃ kṛtvā saṃcevire śubhe sadā 
tadā tasya prabho rājye sarvatra viṣayeṣvapi 
nirutpātaṃ śubhorsāha prāvarttata nirantaram 
tathā sa mantribhiḥ sadbhiḥ nītidharmavicakṣaṇaiḥ 
sevyamāno mahāvijño rarāja devarāḍiva 
tatra sa nṛpatirjitvā janbūdvīpe mahībhujaḥ 
sarvānstān mantriṇo 'mātyān samāmarnayaivamādiśat 
sajjīkriyatāmāśvatra caturaṃgabalaiḥ saha 
tāmradvipe gamiṣyāmi jetuṃ tā rākṣasīrapi 
tadādiṣṭaṃ samākarṇya sarve mantriṇo janāḥ 
caturaṃgabalānyevaṃ sahasā samasajjayan 
tataḥ sannāhya sa bhūmīndraścaturaṃgabalaiḥ saha 
saṃprasthito mahotsāhaistīraṃ prāpa mahodadheḥ 
tatra sa tāni sarvāṇi caturaṃgabalānyapi 
āropya vahaneṣvabdhau saṃprasthito caran mudā 
tatra sa saṃtaran sarvaiścaturaṃgavalaiḥ saha 
svastinā sahasāmbodheḥ pāratīramupāyayau 
tāmradvīpe tadā tatra rākṣasīnāṃ mahaddhvajaḥ 
repita āpaṇasthāne kampito 'sūcayadbhayam 
taṃ prakampitamālokya rākṣasyo bhayaśaṃkitāḥ 
sarvā ekatra saṃmilya mitha evaṃ samūcire 
bhavantya āpaṇastho 'thaṃ dhvajaḥ prakampito 'dhunā 
jāmbudvīpanṛpā nūnamasbhiryoddhumāgatāḥ 
Gkv 
sajjīkṛtvā tadasmābhiḥ sthātavyamiha sāmpratam 
iti saṃbhāṣya tā draṣṭumabdhitīramupācaran 
tatrasthāḥ sakalāstāstān siṃhalādīn narādhipān 
tīrottīrṇān mahotsāhairdadṛśuryoddhumāgatān 
dṛṣṭvā tān samupāyātān rākṣasyastā bhayānvitāḥ 
kāścit palāyitā bhītāḥ kāścadyoddhaṃ samāśritāḥ 
yoddhaṃ pratyudgatāḥ kāścit kāścittasthurnirīkṣya khe 
tān pratyudgatān dṛṣṭvā siṃhalasyā
yāyā drutam 
vidyādharibhirāviṣṭā vīraiḥ śastraiḥ pradyotitāḥ 
avaśiṣṭā abhistāḥ siṃhalasya nṛpaprabhoḥ 
kṛtāṃjalipuṭā natvā pādayorevamabruvan 
kṣamasva no mahārāja vrajāmaḥ śaraṇe tava 
tadasmān yoṣito bālā hantuṃ nārhati kṣatriyaḥ 
iti saṃprārthitaṃ tābhiḥ śrutvā sa siṃhalaḥ prabhuḥ 
samayena kṣayaṃ va iti tā vīkṣyābravīt 
tacchutvā sakalā tāstaṃ siṃhalaṃ kṣatriyādhipama 
sāṃjalayaḥ punarnatvā samālokyaivamabravīt 
kiṃ samayaṃ samākhyātuṃ bhavatābhihitaṃ yathā 
tathā sarve vayaṃ dhṛtvā cariṣyāmaḥ sadāpi hi 
itiḥ tābhiḥ samākhyātaṃ niśamya sa nṛpaḥ sudhīḥ 
tāṃ sarvā rākṣasīḥ paśyan punarevamabhāṣata 
yadīdaṃ nagaraṃ tyaktvā sarve 'nyatrādhitiṣṭhatha 
madvijite ca yadyatra nāparādhyetha kasyacit 
tadā yuṣmākamevāhamaparādhyakṣayamenahi 
tadanyathā kṛte yuṣmān sarvā hanyāṃ sa saṃśayaḥ 
iti tena samākhyātaṃ śrutvā tāḥ sakalā api 
siṃhalaṃ taṃ praṇatvā ca samālokyaivamabruvan 
svāmiṃstathā kariṣyāmo bhavānabhihitaṃ yathā 
tadasmān yoṣitā bālāḥ saṃpālayitumarhati 
Gkv 
iti saṃprārthya sarvāstā rākṣasyaḥ paribodhitāḥ 
tyaktvā tadviṣayaṃ gatvā vane 'nyatra samāśrayan 
tatra sa siṃhalo rājā sāmātyā mantriṇo janāḥ 
sthitvā lokānadhiṣṭhāpya svasvadharme 'nvaśāsata 
tatra te sakalā lokā dhṛtvā tannupaśāsanam 
triratnabhajanaṃ kṛtvā svasvardhaṃ samācaran 
tadaitaddharmabhāvena subhikṣaṃ nirupadravam 
saddharmamaṃgalotsāhaṃ prāvartata samantataḥ 
siṃhalena narendreṇa jitvā saṃvāsitaṃ svayam 
tenāsau siṃhaladvīpa iti prakhyāpito 'bhavat 
yo 'sau siṃhalo rājā tadāhamabhavaṃ khalu 
yaḥ siṃhakeśarī rājā jyeṣṭha eva mahallakaḥ 
tadābhūdrākṣasī yā sā veṣā evānupamā khalu 
yo valāho 'śvarājo 'bhūdeṣo 'valokiteśvaraḥ 
tadāpyevaṃ sa lokeśo bodhisattvo vilokya mām 
aśvo bhūtvā samuttāryāpyabdherevaṃ mahadbhayāt 
evaṃ sa trijagannātho bodhisattvaḥ sadā svayam 
vilokya sakalān sattvān samuttārya bhayādavat 
tenāsya sadṛśo dharmo nāsti kasyāpi kutracit 
buddhānāmapi nāstyeva kuto 'nyeṣāaṃ tridhātuṣu 
itthamayaṃ mahāsattvaḥ sarvalokādhipeśvaraḥ 
sarvadharmādhipaḥ śāstā mahābhijñā 'dhirājate 
tena lokādhipāḥ sarve traidhātukādhipā api 
asya śaraṇamāśritya prabhajanti sadādarāt 
ye 'pyasya śaraṇaṃ kṛtvā bhajanti sarvadādarāt 
durgatiṃ te na gacchanti saṃprayānti sukhāvatīm 
tatra gatvāmitābhasya munīndrasyopasaṃśritāḥ 
sadā dharmāmṛtam pītvā pracaranti jagaddhite 
tataste bodhisaṃbhāraṃ pūrayitvā yathākramam 
niḥkleśā bodhimāsādya saṃbuddhapadamāpnuyuḥ 
iti vijñāya ye sattvāḥ samīcchanti jināspadam 
tasya lokādhināthasya bhajantu śaraṇāśritāḥ 
iti śāstrā samādiṣṭaṃ śrutvā sarve sabhāśritāḥ 
lokāstatheti vijñapya prābhyanandan prabodhitāḥ 
 iti siṃhalasārthavāhoddhāraṇaprakaraṇaṃ samāptam 
 sarvasattvoddhāraṇa saṃbodhimārga sthāpana maheśvaromādevī saṃbodhivyākaraṇopadeśa prakaraṇam
atha sarvanīvaraṇaviṣkambhī sa jinātmajaḥ 
sāṃjalirbhagavantaṃ taṃ punarnatvaivamabravīt 
bhagavaṃstrijagaddhartuste lokādhipateḥ prabhoḥ 
kāye dharmāḥ kiyanto 'pi vidyante tān samādiśa 
iti saṃprārthitaṃ tena viṣkambhinā niśamya saḥ 
bhagavāṃstaṃ mahāsattvaṃ samalokyaivamādiśat 
kulaputrāsya nāthasya traidhātukanivāsinām 
kāye sarve 'pi saddharmāḥ saṃvidyante vyavasthitāḥ 
tadyathāsya tanau lomnāṃ vivareṣu santi ye vṛṣāḥ 
tān saṃkṣepeṇa vakṣyāmi śṛṇudhvaṃ yūyamādarāt 
tadyathaikavile lomnaḥ suvarṇāni bahūnyapi 
gandharvāṇām sahastrāṇi nivasanti mahāsukham 
bādhyante na ca te kleśairduḥkhaiḥ saṃsārikairapi 
viraktā duritācāropaviśuddhendriyottamāḥ 
saddharmācārasaṃraktāścaturbrahmavihāriṇaḥ 
śuddhaśīlāḥ sadāṣṭāṃgapoṣadhavratadhāriṇaḥ 
tatra śrīmanmahāratnaṃ cintāmaṇisamujjvalaḥ 
sarvasattvahitārthāya svayamutpadya saṃsthitaḥ 
yadā te maṇīmabhyarcya gandharvāste samīpsitam 
prārthayanti tadā teṣāṃ sarvaṃ saṃsidhyate tathā 
evaṃ bhadrasukhaṃ bhuktvā gandharvāste pramoditāḥ 
triratnabhajanaṃ kṛtvā pracarantaḥ śubhe sthitāḥ 
etadapi mahaddharmamasya lomavile sthitam 
tenāsau trijagannātho dharmakāyo virājate 
tato 'nyasmiṃśca kṛṣṇākhye lomavile jagatprabhoḥ 
śatakoṭisahasrāṇi maharṣīṇāṃ vasantyapi 
eko 'bhijñā dvayabhijñāśca tryabhijñāścāpi kecana 
Gkv 
keciccaturabhijñāśca paṃcābhijñāśca kecana 
sarve te ṛṣayo dhīrāḥ svasvakulavrataṃdharāḥ 
suvarṇamayaśailānāṃ pārśveṣu kuṭṭimāśritāḥ 
kecidrūpamayānāṃ ca pārśveṣu bhūbhṛtāṃ sthitāaḥ 
padmarāgamayānāṃ ca kecitpārśrveṣu bhūbhṛtām 
kecinnīlamayānāṃ ca pārśveṣu kuṭṭimāśritāḥ 
kecidvajramaye pārśve kecinmaṇimaye sthitāḥ 
vaiḍūryakuṭṭime kecidaśmagarbhamaye 'pare 
kecidbhīṣmamaye pārśve saptaratnamayeṣvapi 
sarveṣāmapi ratnānāṃ pārśveṣu sarasīṣvapi 
udyāneṣu tathā kecidārāmeṣu vaneṣu ca 
sarvertufalapuṣpādyairvṛkṣaiḥ saṃśobhiteṣvapi 
keciccandanavṛkṣāṇāṃ kecidagururbhūruhām 
kecittamālavṛkṣāṇāṃ keciccampakabhūruhām 
aśvatthānāṃ vaṭāṇāṃ ca tathānyeṣāṃ ca bhūruhām 
tathānye kalpavṛkṣāṇāṃ vāṃchitārthapradāyinām 
taleṣūṭajamāśritya saṃtiṣṭhante samāhitāḥ 
kecidaṣṭāṃgaśuddhāmbusampūrṇeṣu sarassvapi 
divyapadmotpalādyeṣu samāśritya samāhitāḥ 
śuddhaśīlā viśuddhāṃgāḥ śuddhāśaya jitendriyāḥ 
nānātapovrataṃ dhṛtvā saṃtiṣṭhante samāhitāḥ 
anekakalpavṛkṣāaśca suvarṇarupyapatrakāḥ 
santi lohitadaṇḍāśca sarvālaṃkāralambitāḥ 
tatredṛkkalpavṛkṣāṇāmekaikasya tale sthitam 
gandharvāṇāṃ śataṃ smṛtvā triratnaṃ bhajane sadā 
yadā te bhavasaṃcāradukhāni vividhānyapi 
vicintya kheditātmānaḥ evamudīrayantyapi 
aho janmajarāvyādhikleśavyākuladuḥkhatā 
Gkv 
sarveṣāmapi jantūnām saṃsārabhramatāṃ sadā 
jāmbūdvīpamanuṣyāste kleśāgninitāpitāśayāḥ 
duḥkhāni vividhānyeva bhuktvā carantiṃ durvṛtau 
kathaṃ te mānavā dṛṣṭvā jīvītaṃ bhaṃguropamam 
triratnabhajanaṃ kṛtvā na caranti jagaddhite 
triratnabhajanaṃ kṛtvā ye caranti jagaddhite 
teṣāṃ sarvamabhiprāyamihāpi sidhyate khalu 
paratra te sukhāvatyāṃ lokadhātau samīritāḥ 
jinendrasyāmitābhasya śaraṇe samupasthitāḥ 
sarvadā bhajanaṃ kṛtvā pītvā dharmāmṛtaṃ mudā 
bodhicaryāvrataṃ dhṛtvā saṃcareran jagaddhite 
tataste vimalātmāno bodhisattvā jinātmajāḥ 
trividhāṃ bodhimāsādya saṃbuddhapadamāpnuyuḥ 
ityevaṃ taiḥ samākhyātaṃ śrutvā pakṣimṛgādayaḥ 
paśavo 'pi samudvignā manasaivaṃ vyacintayan 
aho duḥkhaṃ manuṣyāṇāṃ api saṃsāracārinām 
tiraścāṃ paśujātīnāmasmākaṃ kiṃ kathyate 
kadā vayamimaṃ pāpakāyam tyaktvā punarbhave 
mānuṣyajanma āsādya caremahi sadā vṛṣe 
dhanyāste manujā loke triratnaśaraṇaṃ gatāḥ 
smṛtvā dhyātvā bhajanto 'yaṃ saṃcarante jagaddhite 
ityevaṃ te 'nusaṃcintya sarve pakṣimṛgādayaḥ 
triratnamanusaṃsmṛtvā dhyātvā bhajanta ādarāt 
tadā teṣāmabhiprāyaṃ sarveṣāmapi sidhyate 
divyabhogyādivastūni sarvāṇyapi bhavanti ca 
tad dṛṣṭvā suprasannāste sarve pakṣimṛgādayaḥ 
triratnabhajanaṃ kṛtvā bhajantaḥ pracarantyapi 
evaṃ te ṛṣigandharvāḥ pakṣimṛgādijantavaḥ 
Gkv 
api sarve śubhotsāhaiḥ saṃtiṣṭhante pramoditāḥ 
evaṃ kṛṣṇābhidhe lome vivare kāye jagatprabhoḥ 
ṛṣyādayo mahāsatvāḥ maharddhidharmacāriṇaḥ 
evaṃ tasya jagaddhartuḥ kāye sarve vṛṣāḥ sthitāḥ 
tenāyaṃ trijagannāthaḥ sarvadharmādhipaḥ prabhuḥ 
iti matvāsya sarve 'pi śraddhayā śaraṇaṃ gatāḥ 
nāmāpyuccārya smṛtvāpi bhajantu vodhivāṃchinaḥ 
ye 'pyasya śaraṇe sthitvā nāmāpyuccārya sarvadā 
dhyātvā smṛtvāpi sadbhaktvā bhajanti saṃprasāditāḥ 
durgatiṃ te na gacchanti saṃyāsyanti sukhāvatīm 
tatrāmitābhanāthasya śaraṇe samupasthitāḥ 
sadā dharmāmṛtaṃ pītvā pariśuddhatrimaṇḍalāḥ 
trividhāṃ bodhimāsādya saṃbuddhapadamāpnuyuḥ 
ityādiṣṭaṃ munīndreṇa niśamya te sabhāśritāḥ 
viṣkambhipramukhāḥ sarve prābhyanandan prabodhitāḥ 
tataḥ sa bhagavāṃstaṃ ca viṣkambhinaṃ jinātmajam 
sādaraṃ samupāmantrya saṃpaśyannevamādarāt 
kulaputra tato 'nyatra tasya traidhātukaprabhoḥ 
lokeśasya tanau lomavivare ratnakuṇḍale 
tatrānekāni gandharvakanyānāṃ niyutāni ca 
śatakoṭisahasrāṇi nivasanti sadā mudā 
tāḥ sarvā devakanyābhā divyārupā manoharāḥ 
saumyātisundarāḥ kāntā bhadrapoṣṭendriyāśayāḥ 
bādhyante naiva tāḥ kleśaiḥ duḥkhairmānuṣyakairapi 
saddharmaśrīguṇasaṃpattisukhāsaṃpannananditāḥ 
tāssarvāstasya nāthasya catuḥsaṃdhyaṃ samāhitāḥ 
dhyātvā nāma samuccārya smṛtvā bhajanti sādaram 
tāsāṃ sarvāṇi vastūni dravyāṇi bhūṣaṇāni ca 
Gkv 
prādurbhūtāni sidhyante yathābhivāṃchitānyapi 
evaṃ tāḥ sukhasaṃpannāścaturbrahmavihāriṇaḥ 
bodhicaryāvrataṃ dhṛtvā pracaranto jagaddhite 
triratnabhajanaṃ kṛtvā saṃbodhinihitāśayāḥ 
satyadharmānusaṃraktāstiṣṭhanti saṃpramoditāḥ 
evaṃ tasya jagannāthaśarīraṃ sukṛtālayam 
tenāsau trijagannātho dharmarājo virājate 
tato 'nyasmin vile lomnastasya ca trijagatprabhoḥ 
koṭiśatasahasrāṇi nivasantyamṛtāndhasām 
te sarve 'pyamarā dhīrāḥ saṃbodhinihitāśayāḥ 
bodhisattvā mahāsattvāścaturbrahmavihāriṇaḥ 
ekabhūmisthitaḥ kecit keciddvitīyabhūmikāḥ 
tṛtīyabhūmikāḥ kecit keciccaturthabhūmikāḥ 
paṃcamabhūmikāḥ kecit kecicca ṣaṣṭhabhūmikāḥ 
saptamabhūmikāḥ kecit kecidaṣṭamabhūmikāḥ 
navamabhūmikāḥ kecit keciddaśamabhūmikāḥ 
sarve sattvahitādhānasaṃbodhivratacāriṇaḥ 
triratnabhajanaṃ kṛtvā saṃcarante jagaddhite 
tasmiṃśca vivare santi hemarupyamayā nagāḥ 
ṣaṣṭiyojanasāhasrasamucchritā mahattarāḥ 
sarve 'pi śataśṛṃgāste saptaratnamayojjvalāḥ 
teṣāṃ pārśveṣu sarveṣu te ekabhūmikādayaḥ 
boddhisatvā mahāsatvā dhyātvā tiṣṭhanti yoginaḥ 
gandharvāṇāṃ ca sāhasrakoṭilakṣaśatānyapi 
ratnamayavimāneṣu saṃramante mahotsavaiḥ 
saṃgītitūryasaṃvādyairmahāyānavratotsavaiḥ 
triratnabhajanaṃ kṛtvā saṃcarante jagaddhite 
tato viśramya sarve te vimāneṣu samāśritāḥ 
Gkv 
kṛtvā saddharmasāṃkathyaṃ saṃvasante pramoditāḥ 
tataste caṃkramasthāne puṣkariṇyo vai śubhāmbubhiḥ 
aṣṭāṃgaguṇasampannaiḥ pūrṇāyāśca saroruhaiḥ 
padmotpalādipuṣpaiśca channāyāstaṭamandire 
maṇḍitahemarupyādiratnālaṃkārabhūṣaṇaiḥ 
bhūṣite kalpavṛkṣaiśca suvarṇarupyapatrakaiḥ 
pravālalohitastambaiḥ sarvālaṃkāralamvitaiḥ 
caṃkramya tatra te rātro sarve dhyātvā samāhitāḥ 
ṣaḍgatibhavasaṃcāraniḥspṛhā nirvṛtīcchikāḥ 
niḥkleśā vimalātmānaścaturbrahmavihāriṇaḥ 
mahāyānavratotsāhaḥ sukhaṃ bhuktvā samāśritāḥ 
evaṃ te sakalā nityaṃ catussaṃdhyaṃ samāhitāḥ 
triratnārādhanaṃ kṛtvā bhajanto nivasantyapi 
evamasya jagadbhartuḥ kāyo dharmaguṇāśrayaḥ 
tato 'sau trijagannātho dharmakāyo virājate 
tato 'nyatra vile lomnā vajramukhābhidhe punaḥ 
aneke parvatāḥ santi lakṣakoṭīsahasrakāḥ 
keciddhemamayā kecidraupyavajramayā api 
kecinnīlamayāḥ kecitpadmarāgamayā api 
kecinmaṇinmayāḥ kecidaśmagarbhamayāstathā 
vaiḍūryāḥ sfāṭikāścāpi saptaratnamayā api 
teṣu sarveṣu bhūbhṛtsu kalpavṛkṣā mahocchrayāḥ 
vidrumapādapāścāpi candanataravo 'pi ca 
sarve saugandhivṛkṣāśca sarve puṣpamahīruhāḥ 
sarvartufalavṛkṣāśca vidyate pariśobhitāḥ 
puṣkariṇīsahasrāni divyāmṛtabharāṇyapi 
padmotpalādisaugandhipuṣpapūrṇāni santi ca 
vimānānyapi cānekasāhasrāṇi hi santyapi 
Gkv 
suvarṇarupyadivyādiratnamayāni santi ca 
teṣu divyavimāneṣu kinnarāṇāṃ sudharmiṇām 
lakṣaśatasahasrāṇi vasanti surasotsavaiḥ 
te sarve kinnarā divyāratnalaṃkārabhūṣitāḥ 
bhavacārabhayodvignāścaturbrahmavihāriṇaḥ 
pradātāraḥ śubhācārāḥ dayātmano mahāśayāḥ 
yogadhānasamādhānāḥ śuddhaprajñāvicakṣaṇāḥ 
sarve teṣu vimāneṣu viśrāntā vijitendriyāḥ 
triratnabhajanaṃ kṛtvā saṃcarante jagaddhite 
tataḥ sarve 'pi te teṣu vimāneṣu samāśritāḥ 
sarvapāramitādharmasāṃkathyaṃ saṃprakurvate 
tataste caṃkramasthāne kūṭāgāramanorame 
adhastāt kalpavṛkṣāṇāṃ hemarupyapalāśinām 
pravārarakṣadaṇḍānāṃ sarvālaṃkāralambinām 
caṃkramya tatra te sarve viśramya samupāśritāḥ 
ṣaḍgatibhavasaṃcāranānāduḥkhānubhāvinaḥ 
bhavacāranirutsāhāḥ saddharmābhiratāśayāḥ 
triratnasmṛtimādhāya saṃtiṣṭhantei samāhitāḥ 
tada teṣāṃ ca sarveṣāṃ prādurbhūtāni sarvataḥ 
saratnadravyabhogyāni sarvopakaraṇānyapi 
evaṃ te kinnarāḥ sarve saddharmaśrīsukhānvitāḥ 
triratnabhajanaṃ kṛtvā tiṣṭhante bodhimānasāḥ 
evaṃ tasya jagadbhartuḥ kāyo mahadvṝṣāśrayaḥ 
tenāsau trijagannātho dharmakāye 'bhirājate 
tato 'nyasmin vile lomnaḥ sūryaprabhātkidhe punaḥ 
kanakaparvatāḥ santi dvādaśaśatalakṣakāḥ 
tadaikaikasya śṛṃgāni daśaśataśatāni ca 
tatraikaikasya pārśvāni daśalakṣaśatāni ca 
Gkv 
tatraikaikatra pārśvāṇi saptaratnamayojjvalaḥ 
udyānāni vicitrāṇi maṇḍitāni suradrumaiḥ 
puṣkariṇyo 'pyanekāśca svaṣṭāṃgaguṇasaṃyutaiḥ 
jalaiḥ padmādipuṣpaiśca paripūrṇāḥ sugandhibhiḥ 
kūṭāgārāṇi lakṣāṇi hemaratnamayāni ca 
vicitradivyaratnādimaṇḍanālaṃkṛtāanyapi 
teṣāṃ madhye mahāratnaṃ sāradakosidho mahān 
cintāmaṇirjagadbhadravāṃccitārthābhipūrakaḥ 
teṣu sarveṣvasaṃkhyeyā bodhisattvā samāśritāḥ 
triratnabhajanaṃ kṛtvā nivasanti samāhitāḥ 
yadā te bodhisattvāstaṃ cintāmaṇimupasthitāḥ 
sambhyarcya yathākāmaṃ prārthayanti jagaddhite 
tadā teṣāṃ sa sarvārthaṃ pūrayati yathepsitam 
evaṃ śrīsukhasaṃpannāḥ saṃtiṣṭhante jinātmajāḥ 
yadā tatra pratiṣṭhāste bodhisattvāḥ śubhāśayāḥ 
prajalpante mahāvidyāmanusmṛtvā ṣaḍakṣarīm 
tadā paśyanti te sarve sukhāvatyāṃ samāśritam 
amitābhaṃ jinaṃ taṃ ca sarvalokādhipaṃ prabhum 
sarvān buddhāṃśca paśyanti sarvakṣatrasamāaśritān 
bodhisattvān samāsattvān sarvāṃśca sadguṇākarān 
evaṃ sarvān jinān tṛptān bodhisatvāṃśca te mudā 
sarve tenāpi niṣkramya caṃkramante yathepsite 
kecidratnamayodyāne puṣkariṇītaṭeṣvapi 
kecitparvatapārśveṣu kalpavṛkṣataleṣvapi 
tatra paryaṃkamābhujya pariśuddhatrimaṇḍalāḥ 
ṛjukāyāḥ smṛtimanto dhyātvā tiṣṭhanti yoginaḥ 
evaṃ tasya jagadbhartuḥ kāya sarvavṛṣāśrayaḥ 
tenāyaṃ trijagannātho dharmakāyo virājate  
tato 'nyasmin vile lomna indrarājābhidhe punaḥ 
nagāśītisahasrāṇi hemaratnamayāni ca 
teṣvavaivarttikā dhīra bodhisattvāḥ samāśritāḥ 
mahāsattvā mahābhijñā koṭilakṣasahasrakāḥ 
tatra madhye samudbhūtaṃ cintāmaṇiṃ mahattaram 
taṃ te sarve samabhyarcya prārthayanti prārthayanti yadepsitam 
tadā teṣāmabhiprāyaṃ sarveṣāmapi vāṃchitam 
asau cintāmaṇiḥ sarvaṃ saṃpūrayati sarvadā 
teṣāṃ na vidyate kiṃcidduḥkhaṃ kadāpi bhāvikam 
bādhyante nāpi te sarve kleśai rogādibhiḥ sadā 
sadāpi te mahāsattvāścaturbrahmavihāriṇaḥ 
triratnārādhanaṃ kṛtvā saṃcarante jagaddhite 
evaṃ tatra mahābhijñāḥ bodhicaryāvivartikāḥ 
saṃbodhinihitātmānaḥ saṃtiṣṭhante samāhitāḥ 
tato 'nyasmin vile lomno mahauṣadhyabhidhe ca punaḥ 
navanavetisāhasraparvatāstatra santyapi 
keciddhemamayā rupyamayā vajramayā api 
indranīlamayāścāpi padmarāgamayā api 
marakatamayāścāpi kecicca sfaṭikā api 
sarvaratnamayāścāpi vidyamte tatra bhūdharāḥ 
tatrānekasahāsrāṇi prathamabodhicāriṇām 
triratnabhajanaṃ kṛtvā saṃcarante jagaddhite 
te sarve 'pi na bādhyante kleśairduḥkhaiḥ kadācana 
bhadraśrīguṇasaṃpattisamanvitā nirādhayaḥ 
suśīlā vimalātmānaścaturbrahmavihāriṇaḥ 
saṃbodhipraṇidhiṃ kṛtvā saṃcarante susaṃvare 
teṣu parvataśṛṃgeṣu pārśveṣu ca samantataḥ 
gandharvāṇāṃ sahasrāṇi nivasanti bahūni ca 
Gkv 
sarve 'pi te mahāyānacaryāvratasamāhiatāḥ 
pariśuddhāśayā dhīrāḥ saṃbodhinihitāśayāḥ 
satataṃ dharmasaṃgītisaṃpravṛttimahotsavaiḥ 
lokeśasmṛtimādhāya pravartante sadā śubhe 
etaddharmamahotsāhaṃ sarve te bodhicāriṇaḥ 
trividhamokṣāṇi saṃcintya bhāvayanti sunirvṛtim 
tataste bhavasaṃcāre sukhaduḥkhādibhāvinaḥ 
saṃbodhipraṇidhiṃ kṛtvā saṃtiṣṭhante samādhiṣu 
tato 'nyasmin vile lomnaścitrarājo 'bhidhe punaḥ 
pratyekabuddhakoṭīnāṃ niyutāni śatāni ca 
saptaratnamayogānāṃ pārśveṣu gahvareṣvapi 
dhyātvā smṛtimupasthāpya saṃtiṣṭhante samādhiṣu 
sarve 'pi te mahābhijñā maharddhikā vicakṣaṇāḥ 
vividhaprātihāryāṇi darśayanti viyadgatāḥ 
tataste saptaratnāṃgasānuṣu samupāśritāḥ 
vividhadharmasāṃkathyaṃ kṛtvā tiṣṭhanti moditāḥ 
tataste kalpavṛkṣāṇāṃ chāyāsu samupāśritāḥ 
samādhinihitātmāanaḥ saṃtiṣṭhante samāhitāḥ 
tataste kalpavṛkṣebhyaḥ prārthayitvā samādarāt 
saratnadravyabhogyāni bhuktvārthibhyo dadanti ca 
evaṃ tatra mahābhijñāḥ pratyekasugatāḥ sthitāḥ 
dhyātvā sattvahitaṃ kṛtvā saṃcarante samantataḥ 
evamanyeṣu sarveṣu lomnāṃ ca vivareṣvapi 
brahmādayo munīndrāśca śakrādayo 'pi cāmarāḥ 
gandharvāḥ kinnarāḥ siddhāḥ sādhyā rudrā gaṇādhipāḥ 
bhairavā mātṛkāḥ sarvā mahākālagaṇā api 
bhūtāḥ pretāḥ piśācāśca kumbhāṇḍā rākṣasādayaḥ 
nāgāśca garuḍā daityāḥ svasvadharmānucāriṇaḥ 
Gkv 
brahmaṇā vaiṣṇavāḥ śaivā yogino brahmacāriṇaḥ 
nirgranthāastīrthikāścāpi yatayaśca tapasvinaḥ 
rājānaḥ kṣatriyā vaiśyāḥ śūdrāḥ sarve ca mānavāḥ 
evaṃ ca prāṇinaḥ sarve yāvanto bhavacāriṇaḥ 
svasvakulavratācārasaṃratā dharmacāriṇaḥ 
sarve tasya jagadbhartuḥ sarvalomavilāśritāḥ 
yadā te taṃ jagannāthaṃ dhyātvā smṛtvā samādarat 
triratnaṃ praṇayanto 'pi saṃbhajante samāhitāḥ 
tadā teṣāmabhiprāyadharmaśrīguṇasādhanam 
sarveṣāmapi tatsarvaṃ saṃsidhyate yathepsitam 
evaṃ tasya jagacchāstuḥ kāyassarvavṛṣālayaḥ 
tenāsau trijagannātho dharmarājo virajate 
tadagre vivare lomnāṃ dhvajāgre sarvepaścime 
aśītyagasahasrāṇi santi ratnamayānyapi 
vidyante kalpavṛkṣāṇāṃ koṭilakṣaśatāni ca 
candanāgurusaugandhipuṣpafaladrumā api 
sarvā vajramayī bhūmīścandrakāntiprabhāsamāḥ 
kūṭāgārasahasrānāṃ koṭīniyutaśatāni ca 
teṣu sarveṣu sauvarṇasaptaratnamayeṣu ca 
sopānādīni sauvarṇasaptaratnamayānyapi 
kūṭāgāreṣu sarveṣu teṣu tathāgatāḥ sthitāḥ 
saṃbodhisādhanaṃ dharmaṃ nirdiśanti jagaddhite 
evaṃ te sugatāḥ sarve jambūdvīpe nṛiṇāmapi 
sarvāḥ pāramitāścāpi nirdiśanti sadāpi ca 
evaṃ te sarvadā kāle vividhāṃ dharmadeśanām 
kṛtvā sattvahitārthena saṃtiṣṭhante samāhitāḥ 
evaṃ tasya jagacchāstuḥ kāyaḥ sarvavṛṣāśrayaḥ 
tenāsau trijagacchāstā dharmakāyo virājate 
Gkv 
atha sarvanīvaraṇaviṣkambhī sa jinātmajaḥ 
bhagavantaṃ munīndraṃ taṃ samālokyaivamabravīt 
bhagavan punaranyāni lomavivarāṇi santyapi 
tāni sarvāṇi me śāstaḥ samupadeṣṭumarhasi 
iti taduktamākarṇya bhagavān sa munīśvaraḥ 
viṣkambhinaṃ tamālokya punarevaṃ samādiśat 
kulaputra na vidyante tato 'tikramya dakṣiṇe 
pādāṃguṣṭhe jagadbharturbhramanti caturabdhayaḥ 
tadaṃguṣṭhādviniṣkramya yadā patati vāḍave 
tadā tadudakaṃ sarvaṃ bhasmatvamadhiyāsyati 
evaṃ tasya jagadbhartuḥ sarvadharmālayā tanuḥ 
tenāyaṃ trijagadbhartā dharmārājo 'bhirājate 
atha sarvanīvaraṇaviṣkambhī sa jinātmajaḥ 
bhagavantaṃ munīndraṃ taṃ samālokyaivamabravīt 
bhagavan bhagatādiṣṭaṃ mahātmyaṃ trijagatprabhoḥ 
śrutvāhaṃ paramāścaryaṃ prāpto 'smi khalu sāmpratam 
tacchrutvā bhagavāṃcchāstā śākyasiṃho jagadguruḥ 
viṣkambhinaṃ tamālokya papracchaivaṃ samādarāt 
kulaputra kimarthaṃ tvam paramāścaryaṃ prāptavān 
etatsatyaṃ mamāgre 'tra vaktumarhati sarvathā 
ityādiṣṭaṃ munīndreṇa niśamya sa jinātmajaḥ 
viṣkambhī bhagavantaṃ samālokyaivamabravīt 
yadasau bhagavānnāthaḥ sarvadharmasamāśrayaḥ 
traidhātuko 'dhipālendro dharmarājo 'bhirājate 
yadasya śaraṇaṃ gatvā śraddhayā samupasthitāḥ 
dhyātvā smṛtvāpi nāmāpi samuccārya bhajanti ye 
tadā teṣāmabhiprāyaṃ saddharmaguṇasādhane 
bhadraśrīsukhasaṃpattirapi sarvaiva sidhyate 
Gkv 
dhanyāste sukhitāḥ sarve yasya traidhatukaprabhoḥ 
saddharmaguṇāsāṃkathyaṃ śṛṇvanti śraddhayā mudā 
ye cāpyasya guṇāśaṃsākāraṇḍavyūhasūtrakam 
likhellikhāpayedvāpi paṭhecca pāṭhayedapi 
śrutvā ca manasā nityaṃ bhāvayet sarvadādarāt 
vistareṇa tadarthaṃ ca parebhyaḥ samupādiśet 
so 'pi dhanyo mahāsattvo bodhisattvaḥ guṇāśayaḥ 
niṣpāpaḥ pariśuddhātmā pariśuddhendriyo bhavet 
nāpi sa bādhyate kleśairduḥkhaiśca bhavacārikaiḥ 
na vāpi jāyate hīnakuleṣu durgatiṣvapi 
tasya kāye jvarāścāṣṭau rogāḥ kuṣṭhādayo 'pi ca 
vividhā vyādhayaḥ sarve jāyeranna kadācana 
na ca hīnendriyaścāsau nāpi duḥstho durāśayaḥ 
balavān paripuṣṭāṃgaḥ śuddhendriyaḥ sukhī sudhīḥ 
saddharmasādhanotsāhī saṃbuddhaguṇalālasaḥ 
triratnabhajanaṃ kṛtvā saṃcareta jagaddhite 
etatpuṇyaviśuddhātmā pariśuddhendriyaḥ kṛtī 
trividhāṃ bodhimāsādya saṃbuddhapadamāpnuyuḥ 
iti tena samākhyātaṃ śrutvā sa bhagavān mudā 
viṣambhinaṃ tamālokya punarevaṃ samādiśat 
sādhu sādhu mahāsattva tvamīdṛkpratībhānavān 
yallokeśaguṇodbhāvamāhātyamanubhāṣase 
ityādiṣṭaṃ munīndreṇa śrutvā sa sugatātmajaḥ 
pramodito munīndraṃ taṃ samālokyaivamabravīt 
bhagavan yadahaṃ bhāṣe lokeśaguṇasatkathām 
etallokasabhāmadhye tadbhavato 'nubhāvataḥ 
yadāhaṃ bhagavannatra lokeśasukṛtotkathām 
bhāṣāmīme tadā sarve lokāḥ śraddhārpitāśayāḥ 
Gkv 
tadanuśaṃsanaṃ śrutvā sarbe 'pīme sabhāśritāḥ 
brahmendrāsuranāgendrapramukhā anumoditāḥ 
asya trailokanāthasya sadā śaraṇa āsthitāḥ 
dhyātvāpyārādhituṃ nityaṃ samabhīcchanti sāmpratam 
iti tena samākhyāte bhagavān sa munīśvaraḥ 
viṣkambhinaṃ taṃ samālokya punareva samādiśat 
sādhu sādhu sudhioiro 'si yattvamatra punaḥ punaḥ 
protsāhayannimāṃllokān sarvān karoṣi bodhitān 
tadahaṃ te prasanno 'smi yatsvayaṃ me sabhāśritāḥ 
sarve 'sya trijagadbhartuḥ dharmaṃ protsāhya nanditāḥ 
ityādiṣṭaṃ munīndreṇa viṣkambhī so 'bhinanditaḥ 
bhagavantaṃ tamānamya prārthayadevamādarāt 
bhagavaṃstrijagadbhartustāni lomavilānmyaham 
draṣṭumicchami tacchāstaḥ sandarśayitumarhati 
iti saṃprārthite tena viṣkambhinā sa sarvavit 
bhagavāṃstaṃ mahāsattvaṃ samālokyaivamādiśat 
agrāhyā kulaputrastre lomavilā jagatprabhoḥ 
asaṃspṛśyā asaṃdṛśyā yathākāśastathā kila 
teṣu samantabhadrādyā bodhisattvā jinātmajāḥ 
sarve dvādaśa varṣāṇi saṃbhramante samantataḥ 
sarvaṃ tenaiva dṛṣṭāni tāni lomavilāni hi 
buddhairapi na dṛśyante teṣveva saṃsthitairapi 
kimanyairbodhisattvaistauirarhadbhirbrahmacāribhiḥ 
yogibhirṛṣibhiścāpi dṛśyante naiva kenacit 
ityādiṣṭaṃ munīndreṇa śrutvā sa sugatātmajaḥ 
viṣkambhī bhagavantaṃ ca samālokyaivamabravīt 
ye ca samantabhadreṇa dṛśyante bhramatāpi na 
yāni buddhairna dṛśyante tatraiva saṃsthitairapi 
Gkv 
bhagavaṃstāni saṃdraṣṭuṃ śaknuyāṃ kathameva hi 
hā me janma niḥsāraṃ yanna dṛṣṭo sa jagatprabhuḥ 
iti tenoditaṃ śrutvā bhagavān sa munīśvaraḥ 
viṣkambhinaṃ samālokya punarevaṃ samādiśat 
mayāpi kulaputrāsya lomavilāni yatnataḥ 
cirāt saṃvīkṣamāṇena dṛśyante tāni sarvataḥ 
kulaputra sa lokeśo māyāvī sūkṣmarupakaḥ 
arupyadṛśyamāṇye 'pi nirākāro niraṃjanaḥ 
atha rupī maharupo viśvarupo mahākṛtiḥ 
ekādaśaśiraskaṃśca śatasahasrahastakaḥ 
koṭiśatasahasrākṣo divyarupaḥ surupakaḥ 
mahāyogī mahāprājñaḥ paramārthayogapālakaḥ 
sucetano mahābhijño bodhisattvo jagatprabhuḥ 
kulīnastrijagadbhartā sarvadharmādhipeśvaraḥ 
sarvasattvasamuddhartā saṃsārodadhitārakaḥ 
mahāsattvo mahāyānadharmaśāstā jagadguruḥ 
traidhātukajagannātho dharmadhātusvarupaddhṛk 
sarvajñastrigunādhāro niḥkleśo vimalendriyaḥ 
arhan saṃbodhimārgasthaḥ sarvasattvahitārthabhṛt 
sarveṣu bhadradharmeṣu chāyābhūto nirākulaḥ 
saṃbodhidharmasaṃbhārapūrakaḥ śrīguṇākaraḥ 
brahmacārī viśuddhātmā sarvalokaśubhaṃkaraḥ 
sarvapāramitādhartā sarvasaṃghādhipeścaraḥ 
evaṃ śrīmānmahāsattva āryāvalokiteśvaraḥ 
bodhisattva mahābhijñaḥ sarvasamādhibhṛdvaraḥ 
kenāpi dṛśyate nāsau sarvadharmamayāśrayaḥ 
acintyo hyasamīkṣo 'pi sarvanirmāṇarupadhṛk 
sarvasattvān samālokya durgatitaḥ prayatnataḥ 
Gkv 
samuddhṛtya śubhe dharme yojayati prabodhayan 
durdāntānapi saṃpaśyan prātihāryāṇi darśayan 
bodhayitvā prayatnena yojayati susaṃvare 
bodhisattvān mahāsattvāṃśca paripācayan 
bodhimārge pratiṣṭhāpya pālayatyātmajāniva 
evaṃ sa trijagannātho jagatsarvaṃ prabodhayan 
bodhimārge pratiṣṭhāpya saṃprayāyāt sukhāvatīm 
sukhāvatyāṃ munīndrasya śaraṇe samupasthitaḥ 
sadānuśāsanam dhṛtvāa saṃcarante jagaddhite 
tasyāmitābhanāathasya pītpā dharmāmṛtaṃ sadā 
sarvasattvahitādhānaṃ vrataṃ dhṛtvādhitiṣṭhati 
ityādiṣṭaṃ munīndreṇa niśamya sa jinātmajaḥ 
viṣkambhī bhagavantaṃ ca samālokayaivamabravīt 
bhagavaṃstaṃ jagannāthamāryāvalokiteśvaram 
kenopāyena paśyeyamahaṃ kutra kadā katham 
bhagavan sa jagannātho yenopāyena dīkṣyate 
tadupāyaṃ samādeṣṭumarhati me bhavān guruḥ 
iti saṃprārthite tena bhagavān sarvavijjinaḥ 
viṣkambhinaṃ samālokya punarevaṃ samādiśat 
kulaputra sa lokeśaḥ sattvānuddhṛtya sarvataḥ 
prathamamatra samāgaccheta sabhāyāṃ mama darśane 
iti śāstrā samādiṣṭaṃ śrutvā sa sugatātmajaḥ 
viṣkambhī bhagavantaṃ ca samālokyaivabravīt 
anujānāamyahaṃ śāsta yatsa nātha ihāvrajet 
kadehāsau jagannātha āgacchettata samādiśa 
iti taduktamākarṇya bhagavāṃstaṃ jinātmajam 
viṣkambhinaṃ samālokya punarevaṃ samādiśat 
kulaputra samālokya punarevaṃ samādiśat 
kulaputra yadā sarvasattvo bodhipathāsthitaḥ 
Gkv 
bhavati sa mahāsattvaḥ prathamamāsarediha 
iti śāstroditaṃ śrutvā viṣkambhī sa viṣāditaḥ 
kapolaṃ svakale dhṛtvā manasaivaṃ vyacintayat 
hā mayā kiṃ kṛtaṃ pāpaṃ yadasya tribhavaprabhoḥ 
sarvadharmādhināthasya darśanaṃ prāpsyate na hi 
kiṃ mamānena kāyena suciraṃ jīvitena ca 
vinā sandarśanenātra lokeśsya jagadguroḥ 
kadāhaṃ tasya nāthasya dṛṣṭvā mukhasudhākaram 
kleśatāpahataṃ lapsye prahlādanaṃ mahatsukham 
kadāsya caraṇāmbhoje śaraṇe samupasthitaḥ 
praṇatvā śrīguṇaṃ lapsye sarvasattvahitārthadam 
kadāsya bhajanaṃ kṛtvā pītvā dharmāmṛtaṃ sadā 
mahānandasukhotsāhaiḥ saṃcareyaṃ jagaddhite 
kadāsya śāsanaṃ dhṛtvā kṛtvā sarvahitaṃ sadā 
saṃbodhiśrīsukhaṃ prāptuṃ saṃgaccheyaṃ sukhāvatīm 
kadā gatvā sukhāvatyāmamitābhaṃ munīśvaram 
samīkṣya samupāśritya bhajeyaṃ sarvadā mudā 
tatsaddharmāmṛtaṃ pītvā kṛtvā dharmamayaṃ jagat 
saṃbuddhapadamāsādya yāsyāmi nirvṛtiṃ kadā 
ityevaṃ manasā dhyātvā viṣkambhī sa puro gataḥ 
bhagavantaṃ punarnatvā prārthayadevāmādarāt 
bhagavan sa jagadbhartā kadeha samupāsaret 
draṣṭumicchāmi taṃ nāthaṃ sarvathāhaṃ kuhāpi hi 
yenopāyena nātho 'sau yathā saṃdrakṣyate mayā 
tadupāyaṃ tathā mahyaṃ samupādeṣṭumarhatti 
iti tatprārthitaṃ śrutvā bhagavān vihasannapi 
viṣkambhinaṃ samālokya punareva samādiśat 
kulaputrāgataḥ kālo lokeśasya na sāmpratam 
Gkv 
samaye 'sau mahābhijño hyavaśyamācarediha 
durlabhaṃ kulaputrāsya darśanaṃ tribhave prabhoḥ 
kadācitkenacitkāle kathaṃcillabhate khalu 
yadasau sarvalokeśaḥ sārvadharmādhipaḥ prabhuḥ 
saddharmaguṇasaṃbhartābhadraśrisaṃpadāśrayaḥ 
sarveṣāmapi sattvānāṃ ṣaḍgatibhavacāriṇām 
trātā bhartā pitā mātā sanmitraṃ sadgururgatiḥ 
śaraṇyaṃ parāyaṇaṃ dvīpaḥ suhṛdbandhurhitārthadaḥ 
bhavodadhisamuddhartā kleśāgniśamanāmṛtaḥ 
sarvamāranihantāpi sarvaduṣṭabhayāpahā 
saṃbodhimārgasaṃdeṣṭā nirvṛtipadadeśakaḥ 
evamasau maheśākhyaḥ sarvalookādhipeśvaraḥ 
bodhisattvādhipaḥ śāstā sarvasaṃghavināyakaḥ 
saṃsāre tasya saddharmaśravaṇaṃ cāpi durlabham 
nāmāpi grahaṇaṃ cāpi smaraṇaṃ cāpi durlabham 
ye tasya śaraṇe sthitvā dhyātvā smṛtvāpi sarvadā 
abhidhānaṃ samuccārya saṃbhajante samāhitāḥ 
etatpuṇyānubhovena sarve te vimalendriyāḥ 
niḥkleśā vimalātmāno bhavanti bodhicāriṇaḥ 
tataste bhadritācārāścaturhmavihāriṇaḥ 
poṣadhaṃ saṃvaraṃ dhṛtvā saṃcarama samāhitāḥ 
etatpuṇyānubhāvena pariśuddhatrimaṇḍalāḥ 
triratnabhajanotsāhaiḥ saṃcareran jagaddhite 
tataste syurmahāsattvā bodhisattvā jinātmajāḥ 
ṣaḍakṣarīṃ mahāvidyāṃ vidyārājñīṃ samāpnuyuḥ 
yadā ṣaḍakṣarī vidyāṃ saṃprāpya ye jinātmajāḥ 
dhyātvā smṛtvā samuccārya japanti śraddhayā sadā 
tadā tasya jagadbhartuḥ sarvadharmamayāśraye 
Gkv 
lomavileṣu jāyeran sarve te sugatātmajāḥ 
tatastenaiva saṃsāare saṃsareyuḥ kadācana 
tasyaiva lomarandhreṣu jātā bhrameyurābhavam 
tatraiva saṃbhavantaste saṃbodhijñānasādhanam 
bodhicaryāvrataṃ dhṛtvā saṃtiṣṭheran samāhitāḥ 
tatraiva saṃsthitāte 'pi vinā duṣkaracaryayā 
sukhena prāpya saṃbodhiṃ nirvṛtipadamāpnuyuḥ 
iti śāstra samādiṣṭaṃ śrutvā sa sugatātmajaḥ 
viṣkambhī munīrājaṃ taṃ samālokyaivamabravīt 
bhagavan prāptumicchāmi vidyāṃ ṣaḍakṣarīm 
tadbhavān ma imāṃ vidyaqaṃ samarcayitumarhati 
iti tatprārthitaṃ śrutvā bhagavān sa munīśvaraḥ 
viṣkambhinaṃ tamālokya punarevaṃ samādiśat 
durlabhāṃ kulaputremāṃ vidyārājñīṃ ṣaḍakṣarīm 
buddhā api na jānanti prāgevānye jinātmajāḥ 
ityādiṣṭaṃ munīndreṇa viṣkambhī sa viṣāditaḥ 
bhagavantaṃ samālokya punarevaṃ nyavedayat 
yadbhagavanna jānanti sarve buddhā jinātmajāḥ 
tatkuto 'hamimāṃ vidyāṃ prāpsyāmi tadupādiśa 
iti taduktamākarṇya bhagavān sarvavijjinaḥ 
viṣkambhinaṃ samālokya punarevaṃ samādiśat 
vidyeyaṃ kulaputrāsya lokeśasya jagatprabhoḥ 
paramahṛdayaṃ hīti sarvabuddhairnigadyate 
tadiyaṃ durlabhā vidyā sarvavidyāvināyakāḥ 
jānāti ya imāṃ vidyāṃ paramārthaṃ sa vetti hi 
ityādiṣṭe munīndreṇa viṣkambhī ca jinātmajaḥ 
bhagavantaṃ samālokya papracchaivaṃ samādarāt 
bhagavan sa mahāsattvo vidyate 'pi bhavālaye 
Gkv 
jānīta ya imāṃ vidyāṃ taṃ darśayitumarhati 
iti saṃprārthite tena bhagavāṃstaṃ mahāmatim 
viṣkambhinaṃ samālokya punarevaṃ samādiśat 
jānīte kulaputrātra kaścitteṣāṃ ṣaḍakṣarīm 
mahāvidyāṃ maheśākhyāṃ sarvatraidhātukeṣvapi 
eṣā mahattarī vidyā sarvayogāstamodhalā 
yannāpi jñāyate buddhaiḥ sarvairapi jinātmajaiḥ 
enāṃ vidyāṃ samicchantaḥ sarvabuddhā jinā api 
bhramanti bodhisattvāśca daśadikṣu samantataḥ 
kutaścillabhyate naiva buddhaistaistu gatairapi 
bodhisattvaiśca taiḥ sarvairevameṣā sudurlabhā 
kenacillabhyate 'pyeṣā bhramatā sucirādiha 
bahupuṇyānubhāvena lokeśvaraprasādataḥ 
dhanyāste bahupuṇyoghā bodhiśrīguṇalābhinaḥ 
satataṃ ye japantyenaṃ lokeśahṛdayaṃ mudā 
japati yo yadā yatra vidyāmenāṃ ṣaḍakṣarīm 
tadā tasyāntike buddhāḥ sarve 'pyurupāśritāḥ 
bodhisattvāśca sarve 'pi mahāsattvā maharddhikāḥ 
rakṣeyustaṃ mahāsattvaṃ sametya samupasthitāḥ 
ṣaḍvapāramitāḥ sarvāḥ tasya dvārasamāśritāḥ 
saṃbodhisādhanopāyasiddhiṃ dadyurjagaddhite 
dvātriṃśadeva putrāśca sarve saparivārakāḥ 
jalpakaṃ taṃ samālokya rakṣeyurvipadāśritāḥ 
catvāraśca mahārājāḥ sasainyasacivānutāḥ 
tasya rakṣāṃ prakuryuste daśadikṣu vyavasthitāḥ 
sarve nāgādhipāścāpi dharaṇīsamupāśritāḥ 
tasya rakṣāvidhānārthaṃ dṛṣṭvā dadyurmahāmaṇim 
bhaumā yakṣāśca sarve 'pi āśritāḥ saṃprasāditāḥ 
Gkv 
tasya rakṣā prakurvanti saṃcareran samantataḥ 
buddhāśca bahavastasya kāyalomavilāśritāḥ 
sādhukāraṃ pradatvaivaṃ varṇayeyuḥ prasāditāḥ 
dhanyastvaṃ kulaputrāsi yadīdṛgcchrīguṇākaram 
cintāmaṇiaṃ mahāratnaṃ prāptavān sādhu sanmate 
saptavaṃśāśca te sarve pariśuddhatrimaṇḍalāḥ 
niḥkleśā vimalātmāno labheyurnirvṛteḥ padam 
tava kukṣi sthitāścāpi sarve prāṇigaṇāḥ khalu 
bodhisattvā mahāsatvā bhaveyuśca nirvartikāḥ 
evaṃ tasyāḥ ṣaḍakṣaryā vidyāyāḥ puṇyamuttamam 
aprameyamasaṃkhyeyamiti prāhurmunīśvarāḥ 
yaścādārādimāṃ vidyāmahārājñīṃ ṣadakṣarīm 
mūrdhni kaṇṭhe bhuje vāpi badhvā dadhyāt samāhitaḥ 
sa sarvapāpanirmuktaḥ pariśuddhatrimaṇḍalaḥ 
niḥkleśaṃ pariśuddhātmā vajrakāyo bhaved dhruvam 
buddhadhātumaṇistūpa iva dharmamayāśrayaḥ 
saṃbodhijñānasadratnarāśiśrīsadguṇāśrayaḥ 
tathāgataguṇadhāraḥ saddharmaguṇasāgaraḥ 
boddhisatvo mahāsattvo mahāsamṛddhimān 
yaścāpīmāṃ mahāvidyāṃ gṛhītvā vidhito mudā 
śrīmallokeśvaraṃ dhyātvā japennityaṃ samāhitaḥ 
sa sarvapātakairmuktaḥ pariśuddhatrimaṇḍalaḥ 
bhavet saddharmadigdhīmānakṣayapratibhānavān 
sarvadharmādhipaḥ śāstā jñānarāśisamṛddhimān 
bhavedbhadrasamācārī caturbrahmavihārikaḥ 
sarvavidyādhirājendraścakravartī guṇākaraḥ 
ṣaṭkapāramitāṃ nityaṃ saṃpūrayeddine dine 
ye ca tasya samucchvāsaiḥ spṛśyante te 'pi nirmalāḥ 
Gkv 
bodhisattvā mahāsattvā bhaveyuravivartikāḥ 
ye cāpi tasya vastrāṇi spṛśanti te 'pi nirmalāḥ 
bodhisattvāḥ sudhīrāḥ syuścaramabhavikāḥ khalu 
ye cāpi japamānaṃ taṃ paśyanti te 'pi nirmalāḥ 
caramabhavikāḥ sarve bhaveyuḥ sugatātmajāḥ 
pakṣiṇaḥ paśavo vāpi sarve 'pi prāṇinaśca ye 
paśyanti japamānaṃ taṃ te syussarve jinātmajāḥ 
evametanmahāvidyājapamānasya sanmateḥ 
puṇyaśrīguṇasaṃpattisaṃcodanāditā jinaiḥ 
iti śāstrā smādiṣṭaṃ niśamya sa jinātmajaḥ 
viṣkambhī bhagavantaṃ ca samālokyaivamabravīt 
bhagavan prāptumicchāmi mahāvidyāṃ ṣaḍakṣarīm 
tatkutaḥ kathamāpsyāmi bhavānadeṣṭumarhati 
yo mee dadyādimāṃ vidyāṃ sarvāvidyādhipeśvarīm 
sarvayogaguśreṇīṃ sarvadhyānaguṇārthadām 
saṃbodhijñānasaṃbhartrīṃ nirvāṇamārgadarsanīm 
kleśavidyāyatanīṃ bhadrāṃ saddharmavirājatīm 
ṣaḍgatibhavasaṃcārakleśasukhāgniśāminīm 
bodhisaṃbhārasaṃbhartrīṃ sarvajñajñānadāyinīm 
tasmādahaṃ caturdvīpān saptaratnābhipūritān 
saṃpradātuṃ samicchāmi satyametanmayoditam 
sa hi mātādhimātā me pitā saṃsāradarśakaḥ 
mitrāṇāmapi sanmitraṃ guruṇāmapi sadguruḥ 
tasyāhaṃ śāsanaṃ dhṛtvā śaraṇe sarvadāśritaḥ 
nirvikalpaḥ samādhānaḥ saṃcareyaṃ mudā sarvataḥ 
iti me bhagavan vakyaṃ satyamevānyathā na hi 
tatra māṃ preṣayitvāśu yatrāsau sadguruḥ sthitaḥ 
daśadikṣvapi sarvatra traidhātubhuvaneṣvapi 
Gkv 
yatrāsau saṃsthitaḥ śāstā tatrāpi gantumutsahe 
iti me khedatā citte kāye 'pi vidyate na hi 
sarvaṃ bhavān vijānīte tadarthe me prasīdatu 
bhavāneva jagacchāsta sarvadharmahitārthabhṛt 
tanme 'nugrahaṃ kṛtvā pūrayatu manoratham 
etattenoditaṃ śrutvā bhagavān sarvasārthadik 
viṣkambhinaṃ samālokya punarevaṃ samādiśat 
kulaputrāhamapyasyā vidyāyāḥ karaṇe purā 
lokadhātuṣu sarvatra paryabhraman samutsukaḥ 
buddhakṣetreṣu sarveṣu suciraṃ bhramatā mayā 
na labdheyaṃ mahāvidyā sakāśāt kasyacinmuneḥ 
tato ratnottamākhyāyāṃ lokadhātau mudā caran 
tatraratnottamākhyasya saṃbuddhasya puro vrajan 
tasya ratnottamasyāgre sāṃjaliḥ samupācaran 
pādau natvāśruliptāsyaḥ saṃvīkṣyaivaṃ nyavedayan 
bhagavannahamāyāmi bhavatāṃ śaraṇe 'dhunā 
tanme 'rhati bhavān dātuṃ mahāvidyāṃ ṣaḍakṣarīm 
iti mayoditaṃ śrutvā ratnottamaḥ sa sarvavit 
saṃbuddho 'śruviliptāsyaṃ māṃ paśnnevamādiśat 
kulaputrāśru mā muṃca yadarthe tvamihāgataḥ 
naitanme vidyate nūnaṃ tadanye prārthayerhi taṃ 
yadi te 'sti samīcchā hi prāptuṃ vidyāṃ ṣaḍakṣarīm 
gaccha padmottamākhyāyāṃ lokadhātau mahāmate 
tatra padmottamo nāma tathāgato munīśvaraḥ 
saddharmaṃ samupādiśya viharati jagaddhite 
sa evemāṃ vijānīte mahāvidyāṃ ṣaḍakṣarīm 
tadenāṃ taṃ samārādhya prārthayasva munīśvaram 
sa te śāstā mahābhijñaḥ sarvadharmādhipo jinaḥ 
Gkv 
dadyādenāṃ mahāvidyāṃ ṣaḍakṣarīṃ jagaddhite 
iti tena samādiṣṭaṃ niśamyāhaṃ prasāditaḥ 
tataḥ padmottamākhyāyāṃ lokdhātau mudācaram 
tatra padmottamaṃ nāma saṃbuddha taṃ sabhāśritam 
dūrato 'haṃ samālokya sahasā samupācaram 
tatra gatvā purastasya padmottamasya sadguroḥ 
pādābje sāṃjalirnnatvā prārthayamevamādarāt 
bhagavan sarvalokeṣu buddhakṣetreṣvahaṃ bhraman 
ṣaḍakṣarīṃ mahāvidyāṃ prāptukāma ihācare 
yasyāḥ smṛtimātrena pariśuddhatrimaṇḍalāḥ 
labheyurdurlabhāṃ bodhiṃ tasyā arthe 'hamāvraje 
yadarthe 'hamasaṃkhyeyālokadhāturbhramanniha 
bhavaccharaṇamāyāmi tatsāfalyaṃ karotu me 
iti tenoditaṃ śrutvā padmottamaḥ sa sarvavit 
subuddho māṃ parikliṣṭaṃ samālokyaivamādiśat 
dhanyo 'si kulaputrastvaṃ yadarthe 'khinnamānasaḥ 
buddhakṣetreṣu sarveṣu bhramanniha samāgataḥ 
tadarthaṃ te mahāsatva pūrayāmi jagaddhite 
tatpuṇyaguṇamāhātmyaṃ vakṣye śṛṇu samāhitam 
tadyathā kulaputrāsyā vidyāyāḥ puṇyamuttamam 
apreyamasaṃkhyeyamityākhyātaṃ munīśvaraiḥ 
sarvasthāṇurajaḥkṛtvā tatsaṃkhyātuṃ praśakyate 
ṣaḍakṣarīmahāmantrajapapuṇyaṃ na śakyate 
sarvābdhibālukānāṃ ca saṃkhyākartuṃ praśakyate 
sarvabhūtalasaṃjātavrīhisaṃkhyā ca vidyate 
sarvasamudratoyānāṃ bindusaṃkhyā ca vidyate 
sarvanadījalānāṃ ca bindusaṃkhyāpi vidyate 
sarvabhūtṛṇavṛkṣāṇāṃ patrasaṃkhyā ca vidyate 
Gkv 
sarveṣāmapi jantūnāṃ lomasaṃkhyā ca vidyate 
sadāvṛṣṭijalānāṃ ca bindusaṃkhyāpi vidyate 
sarvasattvā bhaveyuśca daśabhūmipratiṣṭhitāḥ 
yāvatteṣāṃ mahatpuṇyaṃ tato 'pyetanmahattaram 
sarveṣu puṇyatīrtheṣu sarveṣvapi ca parvasu 
snānadānajapuṇyānāmetajjāvadvṛṣaṃ mahat 
sarve satvā bhaveyuśca ye tapobrahmacāriṇaḥ 
tān sarvān samabhyarcya bhojayeyurthāvidhi 
yāvatteṣāṃ mahatpuṇyaṃ bhadraśrīguṇasaṃpadam 
tato 'pyabhyadhikaṃ puṇyaṃ ṣaḍakṣarījapodbhavam 
sarve sattvā bhaveyuśca pratyekasugatā api 
yaścaitān sugatān sarvān satkārairvidhinārcayet 
tasya yāvanmahatpuṇyaṃ saddharmaśrīguṇārthadam 
tato 'pyabhyadhiokaṃ puṇyaṃ ṣaḍakṣarījapodbhavam 
yaścāpi sugatān satkārairvidhinārcayet 
tato 'pyabhyadhikaṃ puṇyaṃ ṣaḍakṣarījapodbhavam 
evaṃ mahattaraṃ puṇyaṃ ṣaḍakṣarījapotthitam 
sarvairapi hi sarvajñaiḥ pramātuṃ naiva śakyate 
kathamaprameyaikena pramātuṃ śakyate 'khilam 
evaṃ mahattaraṃ puṇyaṃ ṣaḍakṣarījapodbhavam 
iti sarvairjinaiḥ khyātaṃ niśamyāhaṃ pramoditaḥ 
etāṃ ṣaḍakṣarīṃ vidyāṃ prāptumaicchan jagaddhite 
eṣo hi paramo dharmaḥ saṃbodhidharmasādhanaḥ 
sūkṣmo 'nāgato 'vyakto lokeśahṛdayaṃ varam 
sarvāḥ pāramitāḥ sarvatīrthasnānavratādikam 
sarvametanmahāvidyāmantrasaṃprāptikāraṇam 
yadā hyetanmahāvidyāmantrasiddhiravāpyate 
tadā sarvamahāvidyāsiddhiśrīguṇamāpnuyāt 
Gkv 
evametanmahopāyakuśālaṃ trijagaddhite 
lokeśasya jagadbharturhṛdayamantramuttamam 
evametanmahāvidyāmantraṃ saṃbodhisādhanam 
asaṃkhyeyaṃ mahatpuṇyamityākhyātaṃ munīścaraiḥ 
etāṃ ṣaḍakṣarī mahāvidyāṃ saṃprāptikāraṇe 
ahamapi purā sarvabuddhakṣetreṣvapi bhraman 
sarveṣāmapi buddhānāṃ śaraṇe samupāśritaḥ 
satkārairvidhānābhyarcya saṃprārthayamimāṃ varām 
kutrāpyetāṃ mahāvidyāṃ saṃbodhijñānasādhanīm 
kasyacit sugatasyāpi nādhyagacchan sakāśataḥ 
tato 'pyahamimāḥ vidyāṃ samadhigantumutsukaḥ 
lokadhātau sukhāvatyāṃ prāgacchan saṃpramoditaḥ 
tatrāmitābhamālokya dūrato 'haṃ sabhāśritam 
sāṃjaliḥ praṇatiṃ kṛtvā dūrataḥ samupācaran 
tasya śāsturmunīndrasya natvā pādāmbuje pure 
galadaśruviliptāsyaḥ saṃpaśyansamupāśrayam 
taddṛṣṭvā sa bhagavāṃcchāstā sarvajño māmupāśritam 
jānan mano 'bhilāṣaṃ me samālokyaivamadiśat 
kutraputra ṣadakṣarīṃ vidyāmicchannihāgataḥ 
tvaṃ kimetanmamāgre 'tra pravadaināṃ yadīcchasi 
ityādiṣṭaṃ jinendreṇa niśamyāhaṃ prasāditaḥ 
bhūyaḥ pādāmbuje tasya praṇatvaivaṃ nyavedayam 
bhagavannemicchāmi mahāvidyāṃ ṣaḍakṣarīm 
tadbhavānme manovāṃchāṃ saṃpūrayitumarhati 
bhagavan yadahaṃ sarvalokādhātuṣu sarvataḥ 
bhramanniha samāgacche prāptuṃ vidyāṃ ṣaḍakṣarīm 
sarveṣāmapi buddhānāṃ buddhakṣetreṣu sarvataḥ 
bhramito 'hamimāṃ vidyāṃ samanveṣasamutsukaḥ 
Gkv 
sarveṣāmapi vuddhānāṃ śaraṇe samupāśritaḥ 
satkārairvidhinārādhya prābhajan śraddhayā mudā 
ekasyāpi munīndrasya sakāśāt kasyacinmayā 
labdhā neyaṃ mahāvidyā ṣaḍakṣarī śrutāpi na 
bhagavanstadbhavaṃcchāstā māṃ śaraṇaṃ samāgatam 
saṃpaśyan putravaddharme niyojayitumarhati 
bhagavan bhava me trātā bhartā gatiḥ parāyaṇaḥ 
bandhurmitra suhṛcchāstā gururnātho hitārthabhṛt 
dehi me bhagavan dharmadṛṣṭiṃ sarvārthadarśanīm 
śamaya me mahatkleśaṃ vahnitāpaṃ sudhāṃśuvat 
darśaya bodhimārgaṃ me sambuddhapuracāraṇam 
dehi dharmanidhānaṃ me saddharmaśrīsukhārthadam 
sthāpaya māṃ śubhe dharme saṃpreraya sunirvṛtim 
ityevaṃ bahudhāsau saṃpārthyamāno mayā muhuḥ 
amitābho jinendro 'pi lokeśvaraṃ vyalokayat 
taddṛṣṭvāsau māhasattvo lokeśvaraḥ samutthitaḥ 
sāṃjaliḥ dharmarājaṃ taṃ pranatvaivamabhāsata 
bhagavan kimabhiprāyaṃ bhagatāṃ yatsamādiśa 
bhavadājñāṃ vahan mūrdhni kuryāmeva samādiśa 
ityukte lokanāthena bhagavān so 'mitaprabhaḥ 
lokeśvaraṃ mahābhijñaṃ samālokyaivamādiśat 
pasya tvaṃ kulaputremaṃ padmottamaṃ munīśvaram 
ṣaḍakṣarīṃ mahāvidyāṃ prāptumiha samāgatam 
yo 'yaṃ śāstā munīndro 'pi saṃbuddho 'pi tathāgataḥ 
jagatsattvahitādhānīṃ vidyāmicchannihāgataḥ 
taddehi kulaputrāsmai sarvasattvaśubhārthine 
śraddhābhaktiprasannāya mahārājñīṃ jagaddhiote 
ityādiṣṭe munīndreṇa lokeśvaro jagatprabhuḥ 
abhitābhaṃ jinendraṃ taṃ samalokyaivamabravīt 
Gkv 
bhagavan kathamatrāsmai vinā maṇḍaladarśanam 
anabhiṣicya dāsyāmi vidyāmimāṃ ṣaḍakṣarīm 
deyā neyaṃ mahāvidyā hyanabhiṣiktāya bhikṣave 
vītarāgāya duṣṭāya tīrthikāya durātmane 
deyā hīyaṃ mahāvidyā bhadraśrīguṇasādhanī 
susattvāya prasannāya mahāyānavratārthine 
bodhisattvāya vijñāya sarvasattvahitepsave 
śraddhāabhaktiprasannāya saddharmaguṇasādhane 
sarvasattvahitādhāne bodhicaryāvratodyate 
asthāne bhagavannasmai sugatāyārhate 'pi hi 
dayā cedabhiṣiṃcainaṃ darśayitvāpi maṇḍalam 
tato 'smai suprasannāya dāsyāmi bhavadājñayā 
iti niveditaṃ tena lokeśena niśamya saḥ 
amitābho munīndrastaṃ lokeśamevamabravīt 
kulaputra mayākhyātaṃ vidyādānavidhānaṃ tam 
nānāvidhiṃ samākhyātaṃ sarvairapi munīśvaraiḥ 
nailacūrṇaiḥ padmarāgacūrṇairmārakatairapi 
sauvarṇai rupyakaiścūrṇairvartanmaṇḍalaṃ guruḥ 
tathā śaktau puṣpacūrṇairgandhacūrṇaiḥ suraṃgakaiḥ 
vidhāya maṇḍalaṃ tīrtheṃ vābhiṣekaṃ pradāpayet 
yadyetāni na vidyante deśabhramaṇacāriṇaḥ 
sthānapadānvitasyāpi daridrasyāpi sanmateḥ 
ācāryo manasā dhyātvā mudrālakṣaṇamaṇḍalam 
tīrthaśaṃkhābhiṣekaṃ vā datvā vidyāṃ samarpayet 
ityanena vidhānena kulaputra subhāvine 
asmai śraddhālave deyā mahāvidyā ṣaḍakṣarī 
iti śāstramitābhena samādiṣṭaṃ niśamya saḥ 
mudito 'haṃ samutthāya lokeśasya purogataḥ 
Gkv 
pādābje praṇatiṃ kṛtvā kṛtāṃjaliputo mudā 
lokeśvaraṃ tamālokya prārthayamevamādarāt 
bhagavan bhagatāmatra śaraṇe 'haṃ samāgataḥ 
dadasva me mahāvidyāṃ ṣaḍakṣarīṃ jagaddhite 
yayāhaṃ sakalān sattvān samuddhṛtya bhavodadheḥ 
bodhimārge samāyujya prāpayeyaṃ sunirvṛtim 
tanme bhavān jagatsarvaṃ sattvaṃ saṃbuddhapadavāṃchine 
saṃbodhisādhinīṃ sarvavidyeśāṃ dātumarhati 
mayaivaṃ prārthyamāṇo 'sau lokeśvaro vinoditaḥ 
saṃprādānme mahāvidyāṃ ṣaḍakṣarīmudāharan 
agre praṇavamasyānte maṇirasya saroruham 
hadbījamiti siddheyaṃ ṣaḍakṣarīti viśrutā 
saṃpradattāṃ samādāya mahāvidyāmahaṃ mudā 
prādāttasmai jagacchāstre muktāmālāṃ sa dakṣiṇām 
gṛhītvā tāṃ jagadbhartā muktāmālāṃ sa dakṣiṇām 
saṃbuddhāyāmitābhāya samupānāmayattatpuraḥ 
amitābho munīndro 'pi tāṃ mālāṃ pratigṛhya ca 
mama puraṃ upasthāpya prādādbhaktiprasāditaḥ 
tatpradattāṃ samādāya tāṃ ca mālāṃ prabodhitaḥ 
tatra śrāvakasaṃghebhya upahṛtya samarpayan 
tatra etanmahanmantraṃ śāstrā diṣṭaṃ yathā tathā 
saśrīlokeśvaraṃ dhyātvā prajapanti samāhitāḥ 
tadā vighnagaṇāḥ sarve duṣṭā māragaṇā api 
saṃtrāsavihvalātmānaḥ palāyante digantataḥ 
cacāla vasudhā sābdhi ṣaḍavidhā saśilātoyāḥ 
papāta puṣpavṛṣṭiśca sarvatrābhūcchubhotsavam 
tato 'haṃ śrīmataḥ śāsturlokeśasya jagatprabhoḥ 
labdhānujñaḥ praṇatvāṃghrīṃ muditaḥ svāśramaṃ yayau 
Gkv 
itthaṃ mayātikaṣṭena bhramatā sarvabhūmiṣu 
amitābhānubhāvena prāptā lokeśvarādiyam 
durlabhā kulaputreyaṃ mahāvidyā ṣaḍakṣarī 
na labdhā sugataissarvaiḥ kaiścillabdhā jinairapi 
ityādiṣṭaṃ munīndreṇa padmottamena matpuraḥ 
śruttameva mayāpyetanmahopāyaṃ jagaddhite 
ityādiṣṭaṃ munīndreṇa niśamya sa jinātmajaḥ 
viṣkambhī bhagavantaṃ ca saṃpaśyannevamabravīt 
bhagavan kutra lapsye 'haṃ kathaṃ kasyāntikādimām 
jagadbhadrakarīṃ vidyāṃ tanme ādeṣṭumarhati 
dhanyāste vimalātmānaḥ puṇyavantaḥ subhāginaḥ 
japanti ya imāṃ vidyāṃ śṛṇvanti bhāvayantyapi 
dadhata ye ca bhāsanti manasā cintayantyapi 
te 'pi sarve mahāsattvā bhadraśrīsadguṇāśrayāḥ 
athāsau bhagavān paśyan viṣkambhinaṃ mahāmatim 
evamete mahāsatvā bhaveyurhīiti prādiśat 
yaścāpi kulaputremāṃ vidyāṃ saṃbodhisādhanīm 
likhāpayellikheccāpi likhitāṃ dhārayedapi 
caturaśītisāhasradharmaskamdhāni tena hi 
likhāpitāni bhavantyeva likhitāni dhṛtāni ca 
sarveṣāṃ yaśca buddhānāṃ dhāturatnābhigarbhitān 
hemaratnamayān stūpān kṛtvā nityaṃ bhajanmudā 
yāvatteṣāṃ mahatpuṇyaṃ bahutarato 'dhikam 
vidyārājñāḥ ṣaḍakṣaryā ekākṣarasya yatfalam 
yo mudā śraddhayā nityaṃ japedimāṃ ṣadakṣarīm 
saṃbodhisādhanīṃ vidyāṃ bhadraśrīsadguiṇākarīm 
so 'cintyaśrīrmahābhijñaḥ sarvapāramitāprabhuḥ 
sarvāśca dhāraṇīḥ sarvān samādhīṃśca labhedapi 
Gkv 
sarvavidyādhipaḥ śāstā sarvadharmādhipaḥ prabhuḥ 
arhanmāravijetāa ca bhavet sarvahitārthabhṛt 
ityādiṣṭaṃ munīndreṇa niśamya sa pramoditaḥ 
viṣkambhī bodhisattvastaṃ niśamya sa pramoditaḥ 
viṣkambhī bodhisattvastaṃ munīndramevamabravīt 
bhagavan kutra gaccheyaṃ yatrāstīyaṃ ṣaḍakṣarī 
tatrāhaṃ bhavatā śāstrā preṣaṇīyo hi sarvathā 
evaṃ taduktamākarṇya bhagavān sa munīśvaraḥ 
viṣkambhinaṃ tamālokya punarevaṃ samādiśat 
kulaputraika evāsti jānāti yaḥ ṣaḍakṣarīm 
vārāṇasyāṃ nagaryāṃ sa saṃtiṣṭhate japan sadā 
svayaṃ dhṛtvā parebhyo 'pi samupādiśya sādaram 
dhyānasamādhimuktātmā viharati jagaddhite 
etacchāstrā samādiṣṭaṃ niśamya sa pramodhitaḥ 
viṣkambhī bodhisattvastaṃ śāstāramevamabravīt 
bhagavanstatra yāsyāmi yatra śāstā sa tiṣṭhate 
vārāṇasyāṃ mahāpuryāmapi taṃ draṣṭumutsahe 
taṃ samutsukamālokya bhagavān sa munīśvaraḥ 
viṣkambhinaṃ mahāsattvaṃ paśyannevaṃ samādiśat 
gaccha tvaṃ kulaputremāṃ mahāvidyāṃ yadīcchasi 
vārāṇasyāṃ mahāpuryāṃ sthitaṃ taṃ sadguruṃ bhaje 
sa śāstā suviśuddhātmā dharmabhāṇaka āatmavit 
saṃbuddhavanmahābhijñaḥ puṇyarāśiścaranniva 
dharmadhātumayastūpaścaranniva śubhāśrayaḥ 
bhūtavādī śubhācārī sarvasattvahitārthabhṛt 
cintāmaṇiriva śrīmān sarvārthasiddhasaṃpradaḥ 
dharmarājo jagadbhartā jagaduddhāraṇaprabhuḥ 
yadi dṛṣṭvā tamātmajñaṃ nindaṃstvavicārataḥ 
gaṃgeva sarvatīrthānāṃ kṣetrāṇāṃ bodhimaṇḍavat 
Gkv 
draṣṭavyaḥ sa tvayā naiva kulaputra tadanyathā 
vicikitsā na kartavyā dṛṣṭvā taṃ dharmabhāṇakam 
yogācāraṃ mahātmānaṃ pariśuddhatrimaṇḍalam 
yadi dṛṣṭvā tamātmajñaṃ nindastvamavicārataḥ 
cyutvā hi buddhabhūmestvamapāyeṣu patedapi 
sa hi yogaviśuddhātmā nirvikalpo jitendriyaḥ 
anācāro malālipto hyaśucicīvarāvṛtaḥ 
anīryāpathasaṃvṛtto gṛhāśramasamāśrayaḥ 
śaktibhāryāsamāpannā duhitṛputrāvānapi 
tathāpi sa mahābhijñaḥ ṣaḍakṣarīviśuddhavit 
samantabhadravadyogī vandanīyasvayādarāt 
iti bhagavatādiṣṭaṃ niśamya sa prabodhitaḥ 
viṣkambhī bhagavantaṃ ca samālokyaivamabravīt 
bhagavan bhavatā śāstrā yathājñaptaṃ tathā khalu 
kṛtvā taccharaṇe sthitvā bhajeyaṃ taṃ samādarāt 
bhagavanstatra gacchāmi prāptuṃ vidyāṃ ṣaḍakṣarīm 
tadanujñāṃ bhavān mahyaṃ sāmprataṃ dātumarhati 
tataḥ sa bhagavānsatasmai bodhisattvāya saddhiye 
gaccha sidhyatvabhiprāyamityanujñāśiṣaṃ dadau 
prāptānujñā munīndrasya viṣkambhī sa pramoditaḥ 
pādābje sāṃjalirnatvā tataḥ saṃprasthito 'carat 
anekairbodhisattvaissa yatirbrahmavihāribhiḥ 
bhikṣubhiḥ śrāvakaiḥ sadbhicailakaicāpyupāsakaiḥ 
gṛhasthairvratibhirviprapramukhaiḥ paurikairjanaiḥ 
vaṇigbhiḥ sārthavāhaiśca śreṣṭhibhiśca mahājanaiḥ 
sārdhaṃ pūjopahārādipuṣpāṇi vividhānyapi 
sarvartujāni sarvāṇi jalajasthalajānyapi 
sugandhadravyāṇi sarvāṇi dhūpāni surabhīni ca 
Gkv 
sarvālaṃkāravastūni vastrāṇi vividhāni ca 
dhvajacchatravitānāni patākāvyaṃjanāni ca 
cāmarāṇi samuddīptaratnadīpānmuruṇi ca 
dhātudravyāṇi sarvāṇi ratnāni sakalāni ca 
auṣadhādīni sarvāṇi bhogyāni surasāni ca 
evamanyāni vastūni sarvopakaraṇānyapi 
samādāya mahotsāhaiḥ vārāṇasiṃ yayau 
tatra prāptaḥ sa viṣkambhī dṛṣṭvā taṃ dharmabhāṇakam 
dūrataḥ sāṃjalirnatvā muditaḥ samupāsarat 
tatra sa mudito dharmabhāṇakasya puro gataḥ 
pādābje sāṃjalirnatvā samālokyaivamabravīt 
bhadanta kauśala kaścidbhavatāmindriyeṣvapi 
sarvaparigrahāṇāṃ ca sabandhusuhṛdāmapi 
yadarthe bhavatāṃ śāsta śaraṇe 'hamihāvrajam 
tadbhavānapi jānīyāt tadarthe me prasīdatu 
iti vijñapya tasyāgre śāstuḥ sa sugatātmajaḥ 
viṣkambhī suprannātmā pūjāṃ cakre yathākramam 
yathāvidhi samabhyarcya sarvapūjopahāradūṣyādiśuddharuciracīvaraiḥ 
dhvajacchatravitānaiśca patākāvyaṃjanādibhiḥ 
alaṃkṛtya mahotsāhaṃ cakre sagītavādanaiḥ 
tatastasya puraḥ sarvadravyopakaraṇānyapi 
sadhāturatnajātāni bhogyāni cauṣadhīrapi 
sarvāṇyetānyupasthāpya purataḥ samakalpayet 
tato 'ṣṭāṃgaiḥ praṇāmāni pradakṣiṇāni cākarot 
tataḥ sa prāṃjalirbhūtvā śāstāraṃ dharmabhāṇakam 
samīkṣya suprasannāsyaḥ prārthayadevamādarāt 
bhadanta sadguro śāstā dharmaśrīguṇasāgarāḥ 
tadbhavān me manovāṃchāṃ saṃpūrayitumarhati 
Gkv 
śṛṇvanti ye sadā dharmaṃ bhavataḥ samupāśritāḥ 
devā apyasurāścāpi yakṣagandharvakinnarāḥ 
garuḍā api nāgāśca vidyādharādayo 'pi ca 
kumbhāṇḍā rākṣasāścāpi bhūtapretapiśācakāḥ 
siddhāḥ sādhyā grahāstārāḥ sarvāścāpyapsarogaṇāḥ 
sarvalokādhipāścāpi brāhmaṇāśca maharṣayaḥ 
yatino yoginaścāpi bhikṣavo brahmacāriṇaḥ 
bhikṣuṇyaścailakāścāpi vratinaścāpyupāsakāḥ 
tīrthikāścāpi śaivāśca vaiṣṇavāśca tapasvinaḥ 
rājānaḥ kṣatriyā vaiśyāḥ śreṣṭhino 'pi mahājanāḥ 
paurikāḥ sārthavāhāśca vaṇijaḥ śilpino 'pi ca 
evamanye 'pi lokāśca sarve te vimalāśayāḥ 
puṇyavanto mahāsattvā bhadraśrīsadguṇāśrayāḥ 
bodhisattvā mahābhijñā bhaveyurbodhilābhinaḥ 
bhajanti bhavatāṃ ye ca śaraṇe samupasthitāḥ 
te sarve vimalātmānaḥ bhaveturbodhilāabhinaḥ 
bhavaddarśanamātreṇa sarvāṇi pātakānyapi 
niravaśeṣe vinaṣṭāni kṣiṇuyurdāruṇānyapi 
jānante tava saṃbuddhāḥ sarve 'pi daśadik sthitāḥ 
bodhisattvāśca sarve 'pi sarve 'rhanto 'pi yoginaḥ 
brahmaśakrādayo devāḥ sarvalokādhipā api 
mahatpuṇyābhivāṃchanto bhajanti sarvataḥ sadā 
dhanyāste puruṣāḥ sarve saddharmaśrīguṇalābhinaḥ 
ye te dharmāmṛtaṃ pītvā bhajanti samupasthitāḥ 
puṇyakṣetramahābhūmiriyaṃ vārāṇasī bhuvi 
bhavatpādarajoliptā bhavatyatipavitritā 
tadbhadanta bhavāṃcchāstā kṛpayā māṃ vilokayan 
puṇyāmṛtena saṃsicaṃ saṃvibhṛtāṃ svaputravat 
Gkv 
iti tenoditaṃ śrutvā sa sudhīrdharmabhāṇakaḥ 
viṣkambhinaṃ mahāsattvaṃ taṃ paścannevamabravīt 
kaukṛtyaṃ kulaputrātra motpādaya mamāgrataḥ 
kimicchasi bhave kleśaṃ saddharmasukhasādhanam 
kati mārṣāḥ kila kleśāḥ saṃsāra aupabhāgikāḥ 
naimittikāḥ prajotpatteḥ saddharmaguṇasādhanāḥ 
ye cāpīyaṃ mahāvidyāṃ saṃjānante ṣaḍakṣarīm 
saṃlipyante na tea kleśaiḥ saṃsāradharmacāriṇaḥ 
yathā jāmbunadaṃ hema malairnāsandhyate kvacit 
yasya kāyagatā ceyaṃ mahāvidyā ṣaḍakṣarī 
saṃsāre sarato 'pyasya kāye kleśairna lipyate 
iti tena samādiṣṭaṃ niśamya sa vinoditaḥ 
viṣkambhī prārthayadevaṃ natvainaṃ dharmabhāṇakam 
dadasva dharmacakṣurme naṣṭamārgasya sadguro 
saṃtarpaya jagadbharta dharmāmṛtarasena mām 
saṃbodhikalpavṛkṣasya bījaṃ ropaya me tarau 
saddharmaguṇaratnānāṃ kuru me kāryamālayam 
bhadraśrīsukhasaṃpattivasatiṃ kuru me tanau 
abhedyakuśalādhāraṃ supratiṣṭha vṛṣāśrayam 
kuru māṃ nirmalātmānaṃ pariśuddhatrimaṇḍalam 
dadasva me mahāvidyāṃ saṃbodhijñānasādhanīm 
saddharmaśrīguṇādhārīṃ ṣaḍakṣarīṃ jagaddhite 
yayāhaṃ kṣipramāsādya saṃbodhijñānasanmaṇim 
uddhareyaṃ jagallokaṃ sāṃsāramahadambudheḥ 
pravartayeyamālokaṃ dharmacakraṃ bhavālaye 
mocayeyaṃ jagatsarvaṃ ṣaḍgatikleśabandhanāt 
śrāvayeyaṃ jagatsarvaṃ saṃbuddhānāṃ subhāṣitān 
cārayeyaṃ jagalloke mahāyānaṃ vratottamam 
Gkv 
sthāpayeyaṃ jagatsarvaṃ bodhimārge 'bhibodhayan 
tadbhavānme kṛpāsindho mahāvidyāṃ ṣaḍakṣarīm 
saṃbodhijñānasaṃbhartā prayacchatu jagaddhite 
datvā me śrīmatīmenāṃ mahāvidyāṃ ṣaḍakṣarīm 
trātā nātho guruḥ śāstā sanmitraṃ sadguṇārthabhṛt 
gatirbandhuḥ suhṛtsvāmi prabhuḥ pitā parāyaṇaḥ 
dvīpaparāyaṇo bhartā śaraṇyaṃ bhavatāṃ mama 
iti saṃprārthite tena śrutvā sa dharmabhāṇakaḥ 
viṣkambhinaṃ mahāsatvaṃ tamālokyaivamabravīt 
durlabhaṃ kulaputredaṃ sarvavidyāmahatpadam 
abhedyaṃ sarvamārāṇāṃ vajrasāramanuttaram 
sarvakleśāgnisaṃtāpapraśāntikaraṇaṃ mahat 
bhadraśrīguṇasaddharmasamṛddhisukhasādhanam 
sarvasattvahitādhānaṃ bodhisaṃbhārapūraṇam 
sarvadharmottamodāraṃ sarvāpāyaviśodhanam 
akṣayajñānasampattivimuktipadasādhanam 
daśapāramitādharmasārasaṃbodhisādhanam 
sarvadevādilokaiśca samabhikāṃkṣitaṃ padam 
sarvadharmapadasthānaṃ praveśanapadaṃ mahat 
ye ca svasvakulesthānāaṃ devatānāṃ yathāvidhi 
abhiṣekaṃ samādāya caranti sadvrataṃ sadā 
kecittīrthe samāśritya saddharmamokṣavāṃchinaḥ 
dhyātvā mantrāṇi jalpanto bhaktyārādhayanti tān 
kecid girāśaraṇye 'pi guhāyāṃ nirjane vane 
puṇyakṣetre gṛhe ranme pīṭhe pretālaye 'pi ca 
keciccaityavihāre ca sabhāgāre ca maṇḍape 
udyāne vṝkṣamūle ca śivādisuramandire 
kecinmahodadhestīre nadītire sarastaṭe 
evamanyatra satkṣetre samāśritāḥ samāhitāḥ 
Gkv 
svasvakuleṣṭadevānāṃ śaraṇe samupasthitāḥ 
dhyātvārādhya samabhyarca prārthayanti sunirvṛtim 
sunirvṛtiṃ na te yānti kṛtvāpi duṣkaraṃ tapaḥ 
svasvakuleṣṭevānāmālayameva yānti te 
ye ca santo mahāsattvā bodhisattvāḥ śubhārthinaḥ 
triratnabhajanaṃ kṛtvā dadata dānamādarāt 
etatpuṇyābhiliptāste bhaveyurvilāśayāḥ 
śuddhaśīlasamācārāḥ saṃcareran susaṃvaram 
etatpuṇyānuliptāste pariśuddhatrimaṇḍalāḥ 
kṣāntivrataṃ samādhāya saṃcareran jagaddhite 
etatpuṇyābhiyuktāste saddharmasādhanodyatāḥ 
mahāvīrye samutsāhaṃ kuryurbhavārthasādhanam 
etatpuṇyavimuktāste niḥkleśā vijitendriyāḥ 
yogadhyānasamādhānāḥ saṃtiṣṭheran samāhitāḥ 
etatpuṇyāmṛtavyāptā arhantaste niraṃjanāḥ 
saṃbodhipraṇidhiṃ dhṛtvā vareyurbauddhasaṃvaram 
etatpuṇyāṃśudīptāste caturbravihāriṇaḥ 
prajñāratnaṃ samāsādya saṃcareran susaṃvṛtau 
etatpuṇyānubhāvaiste sarvopāyavicakṣaṇāḥ 
sarvasattvahitādhānīṃ careyurbhadracārikām 
etatpuṇyasamṛddhāste yathecchārupacāriṇaḥ 
sarvahitārthasaṃbhāraṃ pūrayeyurjagaddhite 
etatpuṇyasamuddīptā mahābhijñā guṇākarāḥ 
bodhimārge jagatsarvaṃ sthāpayeyuḥ prayatnataḥ 
etatpuṇyamayāṃgāste paramārthajñānamuttamam 
prāpya mārān vinirjitya saṃbodhiṃ samavāpnuyuḥ 
tataste sugatā buddhāṃ jagatsatvaṃ susaṃvṛtau 
bodhayitvā pratiṣṭhāpya saṃprayāyuḥ sunirvṛtim 
Gkv 
evaṃ cireṇa buddhāste caranto bodhicārikāḥ 
daśapāramitāḥ sarvāḥ pūrayitvā yathākramam 
jitvā māragaṇān sarvāṃścaturbrahmavihāriṇaḥ 
paramajñānamāsādya saṃbodhiṃ prāpya nirvṛtāḥ 
evaṃ duṣkaramarmāṇi kṛtvā sarvajinā api 
cirāt saṃbodhimāsādya saṃprāyātāḥ sunirvṛtim 
ya imāṃ śrīmahatsarvavidyeśvarīṃ ṣaḍakṣarīm 
dhyātvā lokeśvaraṃ nityaṃ japati bodhimānasaḥ 
sa tatkṣaṇādviśuddhātmā pariśuddhatrimaṇḍalaḥ 
bhadraśrīsukhasaṃpannaḥ saṃprayāyāt sukhāvatīm 
tatra prāpto 'mitābhasya muneḥ śaraṇaniśritaḥ 
bodhidharmāmṛtaṃ pītvā bodhisattvavrataṃ caret 
tataḥ saṃvṛtiśuddhātmā sarvasattvahitotsukaḥ 
kṛtī pāramitāḥ sarvāḥ saṃpūrayan yathāakramam 
saṃvṛtidharmasaṃbhāraṃ pūrayanti jitendriyāḥ 
samādhisadguṇādhārā jitvā māragaṇānapi 
paramārthaṃ samāsādya saṃbodhiṃ samavāpnuyāt 
tato buddhapadaṃ prāpya kṛtvā dharmamayaṃ jagat 
nirvikalpo viśuddhātmā saṃprayāyāt sunirvṛtim 
sarvayogā mahāvidyāḥ paramārthāptikāraṇāḥ 
eṣā vidyā mahādharmasaṃbodhijñāmasādhanī 
yathā hi taṇḍulasiddhaṃ saṃsāradharmapālanam 
evameṣā mahāvidyā sarvasaddharmapālinī 
sarvalokā sumedinyāmurvarāyāṃ prayatnataḥ 
kṛṣitvā dhānyamāropya saṃpālayanti sādaram 
tadaṃkure samudbhūte nadībhinnarahāmbubhiḥ 
meghadhārāmbubhiḥ samyak sfālyamānaṃ pravardhite 
tatastatpariniṣpannaṃ chivā khale mahītale 
Gkv 
mardayitvā gṛhe nītvā saṃśoṣya bhāsvadātapaiḥ 
tatastaṃ muśalenāpi bhedayitvā samādarāt 
tadbuṣāṇi parityajya samālontyeva taṇḍulam 
tadeva taṇḍulaṃ siddhaṃ sarvasaṃsārapālanam 
saddharmaprāptisaṃbhārapuraṇaṃ bodhisādhanam 
tathā sarvamahāyogāḥ sarvāḥ pāramitā api 
sarvā vidyāśca mantrāṇi saddharmaprāptisiddhaye 
sarveṣāṃ yogavidyānāṃ mantrāṇāmapi sattamam 
siddhametanmahāvidyāmantraṃ sambodhisādhanam 
evameva mahāvidyā sarvadharmārthasādhanī 
mahatpuṇyairvinā naiva labhyā kenāpi saddiyā 
sukṣetre vyāruhenneva taṇḍulaṃ vituṣaṃ kvacit 
niṣpuṇyaiḥ labhyate naiṣā mahāvidyā kathaṃcana 
yāvanna labhyate hyeṣā vidyā sarvārthasādhanī 
tāvat puṇyāni sarvāṇi saṃsādhayet prayatnataḥ 
yadaiṣā labhyate vidyāṃ tadā puṇyanirādaraḥ 
etāmeva mahāvidyāṃ dhyātvā lokeśvaraṃ japet 
yadeyaṃ sidhyate vidyā sarvasaṃbhārasādhanī 
tadā saddharmakāryāṇi sādhayet svecchayānayā 
eṣā hi taṇḍulākārā saṃsāradharmasādhanī 
sarvadharmāstuṣākārāa etadvidyāptikāraṇāḥ 
evaṃ mahattarīmenāṃ vidyārājñāṃ ṣaḍakṣarīm 
dhyātvā pāramitāḥ sarvāḥ praṇamante sadādarāt 
saṃbuddhāṃ api sarve 'tha bodhisattvā jinātmajāḥ 
arhanto vītakleśāśca dhyātvemāṃ praṇamantyapi 
sarve 'pīndrādayo devāḥ brahmādayo maharṣayaḥ 
sūryādayo grahāḥ sarve candrāditārakā api 
sarvasiddhāśca sādhyāśca vasavaścāpsarogaṇāḥ 
Gkv 
sarve 'pi tridaśendrāśca sarvavidyādharā api 
viṣṇubrahmādilokendrāḥ kumbhāṇḍāśca yamādayaḥ 
sarve 'pi rākṣasendrāśca varuṇādayo 'pyahīśvarāḥ 
sarve 'pi garuḍendrāśca sarve 'pi pavanādhipāḥ 
sarve śrīdādiyakṣendrāḥ sarve 'pīśādiyogiṇaḥ 
gandharvakinnarendrāśca sarvalokādhipā api 
sadā nityāmimāṃ vidyāṃ vidyārājñīṃ ṣaḍakṣarīm 
dhyātvā smṛtvā praṇatvāpi saṃbhajante samādarāt 
ye yepyasyāḥ susiddhāyāḥ vidyārājñāṃ samādarāt 
dhyātvā smṛtvā praṇatvāpī prabhajante sadāniśam 
te tea sarve viśuddhāṃgāḥ vimuktasarvapātakāḥ 
niḥkleśā vimalātmānaḥ saṃprayāyuḥ sukhāvatīm 
tatrāmitaruceḥ śāstuḥ śaraṇe samupāśritāḥ 
sadā dharmāmṛtaṃ pītvā saṃcareran jagaddhite 
evaṃ te ca jagallokaṃ hitaṃ kṛtvā pramoditāḥ 
bodhisattvā mahābhijñā bhaveyurdharmarājikāḥ 
tataste vimalātmānaḥ pariśuddhatrimaṇḍalāḥ 
arhanto bodhimāsādya sambuddhapadamāpnuyuḥ 
evaṃ mahattarī vidyā prasiddheyaṃ ṣaḍakṣarī 
yasyā anusmṛtimātreṇa sarve naṣṭā hi pāpakāḥ 
ya enāṃ japate nityaṃ tasya yaḥ cīvaraṃ spṛśet 
so 'pi bhavenmahāsattvo bodhisattvo vivartikaḥ 
yaścainaṃ pūjayedbhaktyā tena sarve 'rcitā jināḥ 
sasaṃghā api satkārairbhavanti pūjitāḥ sadā 
evaṃ mahattarī sarvabhadraśrīsadguṇārthadā 
ṣadakṣarīti vikhyātā sarvatra bhuvaneṣvapi 
buddhānāṃ jananī mātā prajñāpāramitāpi sā 
sāṃjaliṃ praṇatiṃ dhṛtvā bhajatyenāṃ śubhaṃkarīm 
Gkv 
ata eṣā mahāvidyā saṃsāradharmasādhanī 
munīndrairbodhisattvaiśca sarvadevaiśca vanditā 
asyā nāmasaṃbhāraṃ grahaṇamapi durlabham 
smaraṇaṃ śravaṇaṃ cāpi vinā puṇyairna labhyate 
iti tena samādiṣṭaṃ śrutvā sa saṃpramoditaḥ 
viṣkambhī sāṃjaliḥ prārthya natvaivaṃ dharmabhāṇakam 
bhadanta sadguro śāstaḥ śaraṇe te 'hamāgataḥ 
tadbhavān me mahāvidyāṃ pradadātu jagaddhite 
iti saṃprārthitastena paśyan sa dharmabhāṇakaḥ 
smṛtvā lokeśvaraṃ dhyātvā tasthau taddānacintayā 
tadākāśānmahacchabdo niścacāra manoharaḥ 
dadasvāsmai jagallokahitārthapuṇyavāṃchinaḥ 
yo 'yaṃ dhīro mahāsattvo bodhisattvo jinātmajaḥ 
sarvasattvahitāni vidyāmicchan samāgataḥ 
śraddhābhaktiprasannātmā saṃ bodhijñānalālasaḥ 
tatprasiddhā mahāvidyā deyāsmai dīyatāmiti 
tanniścaran mahāśabdaṃ śrutvā sa dharmabhāṇakaḥ 
kuto 'yaṃ carate śabda iti dhyātvā vyavasthitaḥ 
bhūyo 'pyeyaṃ mahāśabdo niścacāra vihāyasaḥ 
deyāsmai suprasannāya saṃbodhijñānasādhine 
sarvasattvahitārthāya saddharmaśrīguṇārthine 
bodhisattvāya dhīrāya śraddhayā dīyatāmiti 
niścarantaṃ suśabdaṃ taṃ śrutvā sa dharmabhāṇakaḥ 
kuto 'yaṃ carate śabda iti dhyātvā vyalokayet 
samīkṣya sarvato dikṣu dhimān sa saṃvilokayan 
vismayāpannacittaḥ khe saṃpaśyan saṃdadarśa tam 
śaratpūrṇendudīptābhaṃ jaṭāmitābhaśobhitam 
padmahastaṃ mahāsattvamārvalokiteśvaram 
Gkv 
dṛṣṭvā taṃ khe kajālīnaṃ bodhisattvaṃ jinātmajam 
bhadraśrīsadguṇādhāraṃ saṃbodhidharmabhāskaram 
saṃpaśyan samutthāya sānandavismitāśayaḥ 
aṣṭāṃgaiḥ praṇatiṃ kṛtvā tasthau dhyātvā kṛtāṃjaliḥ 
tamevaṃ saṃsthitaṃ dharmabhāṇakaṃ niścarendriyam 
sa trailokeśvaraḥ paśyan samāmantryaivamādiśat 
kulaputrāyamudyogī saṃbodhijñānasādhane 
asmai daiyā mahāvidyā pradiyatāṃ ṣaḍakṣarī 
iti tena jagacchāstrā samādiṣṭaṃ niśamya saḥ 
dharmabhāṇakaḥ ālokya natvainamabravīt 
bhagavannātha dharmendra bhavadājñāṃ śiro vahan 
dadātvasmai mahāvidyāṃ tadbhavān saṃprasīdatu 
iti vijñapya lokeśaṃ tataḥ sa dharmabhāṇakaḥ 
viṣkambhinaṃ samāmantrya saṃpaśnnevamabravīt 
kulaputra jagacchāstā dattājñā me prasīdataḥ 
dadyāmahaṃ mahāvidyāṃ gṛhāṇemāṃ ṣaḍakṣarīm 
ityādiśya sa dharmiṣṭho vidhināsmai mahātmane 
saviśuddhimudāhṛtya prādādvidyāṃ ṣaḍakṣarīm 
praṇavamaṇikajahṛdbījamiti ṣaḍakṣaram 
siddhametanmahāvidyā ṣadakṣarīti viśrutā 
tatpradattāmimāṃ vidyāṃ vidyādhīṇāṃ ṣaḍakṣarī 
viṣkambhī sāṃjalirnatvā saṃprāgrahītpramoditaḥ 
tatkṣaṇe sācalā sābdhiścacāla ṣaḍ vidhā mahī 
papāta puṣpavṛṣṭiśca sarvato 'pyacaracchubham 
tadvidyā dattamātre 'pi viṣkambhī sa samṛddhimān 
anekadharmasaṃbhārasamādhiprāptavānabhūt 
tataḥ sa suprasannāatmā śatre tasmai sadakṣiṇām 
caturdvīpāṃ saptaratnaparipūrṇāṃ dadau mudā 
Gkv 
tāṃ dṛṣṭvā sa mahābhijño dharmiṣṭho dharmabhāṇakaḥ 
viṣkambhinaṃ mahāsattvaṃ taṃ samālokyaivamabravīt 
kulaputra tvamāryo 'si nānāryaḥ sugatātmajaḥ 
vaineyo bodhisattvastat gṛhṇīyāṃ dakṣiṇāṃ na te 
etā ekākṣarasyāpi paryāptā na tu dakṣiṇā 
prāgeva ṣaḍakṣarāṇāṃ gṛhṇiyāṃ te tathāpi na 
tacchrutvā sa mahābhijño viṣkambhī tasya sadguroḥ 
mahārghyamūlyaśuddhābhaṃ muktāhāramupāharat 
tamupanāmitaṃ paśyan gṛhītvā dharmabhāṇakaḥ 
tasmai pratyarpayitvā sa paśyaṃstaṃ caivamabravīt 
kulaputra munīndrasya śākyamunerjagadguroḥ 
enaṃ puna upāsthāpya madvacasā vadernamaḥ 
iti śāstrā samādiṣṭaṃ niśamya sa vinoditaḥ 
viṣkambhinaṃ suprasannaṃ samālokyaivamabravīt 
bhavatā yadyathādiṣṭaṃ tattathāhaṃ karomi hi 
iti vijñapya taṃ muktāhāraṃ natvā samādade 
tataḥ sa suprasannātmā viṣkambhī tasya sadguroḥ 
pādāabje sāṃjalirnatvā saṃprasthito 'caranmudā 
sārdhaṃ sarvaiḥ sadā yaistaiḥ pratilabdhamanepsitaḥ 
sumaṃgalamahotsāhaṃ jetodyānamupācarat 
tatra sa dūrataḥ paśyan bhagavantaṃ sabhāśritam 
sāṃjaliḥ praṇatiṃ kṛtvā sahasā samupāsarat 
tatra samupāsṛtya śāstustasya jagadguroḥ 
pādābjaṃ sāṃjalirnatvā saṃpaśyan samupāśrayat 
tatra sa bhagavān paśyan viṣkambhinaṃ samāgatam 
suprasannamukhāmbhojaṃ samālokyaivamādiśat 
svāgataṃ kulaputraihi kaścitte kauśalaṃ tanau 
vāṃchitārthaṃ samāsādya samāyāsi prasīdataḥ 
Gkv 
ityādiṣṭe munīndreṇa viṣkambhī saṃprasāditaḥ 
bhagavantaṃ jagannāthaṃ paśyannevaṃ nyavedayat 
bhagavan labdhavānasmi bhavatkṛpānubhāvataḥ 
saṃbodhisādhanīṃ vidyāṃ bhadraśrīsadguṇārthadām 
adya me safalaṃ janma buddhaputro 'smi sāmpratam 
prāksaṃbodhisanmārgo bhadraśrīmān jagaddhite 
bhagavan yadbhavāṃcchāstā sarvarmahitārthabhṛt 
yathāśu bodhimāpnuyām tathā māṃ prottumarhati 
iti tenoditam śrutvā bhagavān sa munīśvaraḥ 
viṣkambhinaṃ samālokya punarevaṃ samādiśat 
dhanyastvaṃ kulaputro 'si bodhisattvo jinātmajaḥ 
sarvasattvahitādhānī mahavidyāsamāptavān 
bhūyo 'pyahaṃ mahāvidyāṃ saptasaptatikoṭibhiḥ 
saṃbuddhairbhāṣitā yā tāṃ dāsyāmi te jagaddhite 
ya etāṃ dhāraṇīṃ vidyāṃ sarvapātakanāśanīm 
bhadraśrīsadguṇādhārāṃ saṃboddhapadasādhanīm 
samādāya sucittena smṛtvā dhyātvā samāhitaḥ 
saṃbodhipraṇidhiṃ dhṛtvā paṭhati sarvadādarāt 
sa sarvapāpanirmuktaḥ pariśuddhendriyaḥ sudhīḥ 
niḥklepariśuddhātmā bodhisattvo bhavet kṛtī 
sarvairapi munīndraissa samālokya sadāniśam 
duṣṭamārabhyebhyo 'pi saṃrakṣyate svaputravat 
sarvavighnagaṇānāṃ syāt pradhṛṣyaḥ sa vīryavān 
mahāsattvo mahotsāhī saddharmaguṇasādhane 
saṃbuddhajananī devī pra
yāpāramitāpi tam 
boddhisattvaṃ mahāsattvaṃ paśyantī samavat sadā 
lokeśvaro 'pi saṃpaśyanstaṃ śrībhadraguṇāśrayam 
sarvatra sarvadā rakṣedyojayan bodhisaṃvare 
Gkv 
tataḥ sa triguṇābhijño bodhicaryāvrataṃ dadhan 
sarvaṃ saṃbodhisaṃbhāraṃ saṃpūrayan yathākramam 
tataḥ sa suviśuddhātmā niḥkleśo vimalendriyaḥ 
arhan mārān vinirjitya trividhāṃ bodhimāpnuyāt 
tataḥ sa trijagacchāstā kṛtvā dharmamayaṃ jagat 
sarvaṃ bodhivrate yujya samāpnuyāt sunirvṛtim 
evaṃ mahattarī vidyāṃ saṃbuddhapadasādhanī 
eṣā tvayā sadā dhāryā paṭhanīyā jagaddhite 
ye cāpyetanmahāvidyāpāṭhabhāṣaṇasusvaram 
śrutvānumodamānāstaṃ natvā bhajanti sādaram 
te 'pi sarve vikalmāṣāḥ pariśuddhatrimaṇḍalāḥ 
triratnabhajanodyukttā bhajeyuḥ sugatātmājāḥ 
tataste bodhisaṃbhāraṃ pūrayitvā yathākramam 
trividhāṃ bodhimāsādya saṃbuddhāpadamāpnuyuḥ 
evaṃ sarvairjagannāthairiyaṃ vidyāṃ mahattarī 
dhṛtvā saṃpāṭhitā nityaṃ deśitā ca jagaddhite 
iti matvā tvayāpyeṣā vidyā saṃbodhisādhanī 
bhadraśrīdharmasaṃbhartrī paṭhitavyā jagaddhite 
ityādiśya munīndro 'sau bhagavāṃstrijagadguruḥ 
viṣkambhine sudhīrāya bodhisattvāya saddhiye 
āa oṃ cale cūle cunde svāhetyetannavākṣaram 
dhāraṇīṃ paramāṃ vidyāṃ prādāt svayamudāharan 
śāstrā svayaṃ pradattaṃ tāṃ mahāvidyāṃ navākṣarīm 
viṣkambhī sāṃjalirnatvā samādāyāpaṭhanmudā 
dhṛtvā viṣkambhinā śāstuḥ pāṭhemānā guroḥ puraḥ 
saṃsiddhā sā mahāvidyā babhūva trijagaddhite 
etadvidyānubhāvena viṣkambhī sa viśuddhadṛk 
lokeśvarasya prādrākṣīt sarvalomavilānyapi 
Gkv 
tāni dṛṣṭvā sa viṣkambhī saharṣavismayānvitaḥ 
aho citraṃ mahāmāyā saṃdṛśyate mayādhunā 
dharmakāye jagadbhartuḥ sarvāṇi bhuvanānyapi 
iti dhyātvā samādhāaya saṃtasthe niścalendriyaḥ 
tataḥ sa suprasannātmā viṣkambhī saṃprabodhitaḥ 
bhagavantaṃ praṇatvā ca sāṃjalirevamabravīt 
bhagavaṃstrijagadbhartuḥ sarvadharmāśraye 'dhunā 
lomavileṣu paśyāmi sarvāṇi bhuvanātmani 
kati santi tanau tasya sarvadharmādhipassya hi 
lomavileṣu lokāstān sarvān darśayitumarhati 
iti saṃprārthite te viṣkambhinā sa sarvavit 
bhagavānstaṃ mahāsattvaṃ saṃpaśyannevamādiśat 
kulaputre vijānīhi sarvatraidhātukānyapi 
bhuvanāni jagadbhartuḥ santi dharmamayāśraye 
tenāsau trijagannātho sarvadharmamayāśrayaḥ 
sarvadharmādhipaḥ śāstā sarvalokādhipeśvaraḥ 
evamasau maheśākhyo dharmaśrīsadguṇāśrayaḥ 
bodhisattvo mahābhijño dharmarājo 'bhirājate 
tattasya śaraṇe sthitvā dhyātvā smṛtvā samāhitaḥ 
nāmāpi samudāhṛtya bhajitumarhati sarvadā 
ye tasya śaraṇe sthitvā dhyātvā smṛtvāpi sarvadā 
nāmāpi ca samuccārya prabhajante samāhitāḥ 
durgatiṃ te na gacchanti yānti sadgatimeva hi 
bhadraśrīguṇasaṃpannāścareyuḥ poṣadhaṃ sadā 
tatpuṇyapariśuddhāste niḥklevimalendriyāḥ 
bodhicaryāvrataṃ dhṛtvā saṃcareran jagaddhite 
tataste sadguṇādhārāḥ kṛtvā sarvasubhadrakam 
triratnasmṛtimādhāya prānte preyuḥ sukhāvatīm 
Gkv 
tatra gatvāmitābhasya śaraṇe samupāśritāḥ 
sadā dharmāmṛtaṃ pītvā saṃcareran mahāvratam 
tataḥ te syurmahāsattva bodhisattvā guṇākarāḥ 
sarvaṃ saṃbodhisaṃbhāraṃ pūrayitvā yathākramam 
sarvasattvahitādhānasaṃbodhisādhanodyatāḥ 
arhanto vimalātmānaścaturbrahmavihāriṇaḥ 
jitvā māragaṇān duṣṭān mahābhijñāḥ subhadrikāḥ 
trividhāmbodhimāsādya sambuddhapadamāpnuyuḥ 
ityādiṣṭaṃ munīndreṇa śrutvā te tatsabhāśritāḥ 
sarve devādayo lokāḥ prābhyanandan prabodhitāḥ 
tataḥ sarvanīvaraṇaviṣkambhī saṃprasāditaḥ 
bhagavantaṃ samālokya punarevamabhāṣata 
bhagavanstrijagannātho lokeaśvaro jinātmajaḥ 
nādyāpīha samāyāti kadāgacchettadādiśa 
iti tenoditaṃ śrutvā bhagavān sa munīśvaraḥ 
viṣkambhinaṃ mahāsattvaṃ samālokyaivamādiśat 
kulaputra sa lokeśo bodhisattvo jagatprabhuḥ 
vyākaraṇaṃ maheśāya dātumihādhunā caret 
mamāpi darśanaṃ kartuṃ darśayitumimāḥ sabhāḥ 
sarvāṃcchubhe pratiṣṭhāpya prathamamiha prāvrajet 
ityādiṣṭaṃ munīndreṇa niśamya sa prabodhitaḥ 
viṣkambhī sa samālokya tasthau saṃharṣitāśayaḥ 
tasminnavasare tatra vihāre jetakāśrame 
nānāvarṇāḥ supuṇyābhā avabhāsyātyarocayan 
tatrodyāne mahākalpavṛkṣāḥ samīhitārthadāḥ 
sarvartupuṣpavṛkṣāśca sarvafaladrumā api 
aṣṭāṃgaguṇaśuddhāmbuparipūrṇāḥ sarovarāḥ 
padmādikajapuṣpādyāḥ prādurbhūtā manoramāḥ 
Gkv 
tadraśmisaṃparispṛṣṭāḥ sarvalokāḥ sabhāśritāḥ 
mahādbhutasukhāpanno babhūvurnanditāśayāḥ 
tatsubhadranimittāni prādurbhūtāni sarvataḥ 
sarovaradrumādīni dṛṣṭvā tasthuḥ savismayāḥ 
tān samīkṣya sa viṣkambhī saharṣavismayānvitaḥ 
bhagavantaṃ praṇamyaivaṃ paopraccha sāṃjaliḥ punaḥ 
bhagavan kuta āayātā ime puṇyasuraśmayaḥ 
nānāvarṇāḥ subhadrābhā eatadādeṣṭumarhatī 
iti saṃprārthite tena viṣkambhinā sa sarvavit 
bhagavānstaṃ sabhāṃ cāpi samālokyaivamādiśat 
yo 'sau traidhātukādhiśa āryāvalokiteśvaraḥ 
bodhisattvo samāsattva ihāgantuṃ samīhate 
tenamāsya supuṇyābhā samutsṛjya samantataḥ 
bhāsayitvā vihāre 'tra śobhayituṃ samīritāḥ 
idānīṃ sa jagannāthaḥ sarvān sattvān bhavodadheḥ 
uddhṛtya bodhisanmārge pratiṣṭhāpyeha prācaret 
tasminnavasare tatra vihāre saṃprabhāsayan 
samāgatya sa lokeśaḥ praviveśāvalokayan 
taṃ samāgatamālokya bhagavan saṃprasāditaḥ 
svāgatamehi bhadraṃ te kaccidityabhyapṛcchata 
iti pṛṣṭe munīndreṇa dṛṣṭvāvalokiteśvaraḥ 
bhagavannāgato 'smīti nivedya samupāsarat 
tatra tasya munīndrasya divyasuvarṇavārijam 
purataḥ samupasthāpya pādābje praṇatiṃ vyadhāt 
tataḥ sa trijagannāthastasya śāsturjagadguroḥ 
vāmapārśve samāśritya paśyannevaṃ nyavedayan 
bhagavannamitābhena bhagavatemamambujam 
prahitaṃ bhavatām sarvakauśalyaṃ cāpi pṛcchati 
Gkv 
tatsauvarṇāṃgamālokya bhagavān saṃpramoditaḥ 
gṛhītvā vāmapārśve saṃnidhāyaivaṃ samādiśat 
dhanyastvaṃ kulaputrāsi samuddhṛtya bhavodadheḥ 
bodhimārge tvayā sattvāḥ kiyantaḥ saṃniyojitāḥ 
iti pṛṣṭe munīndreaṇa lokaeśvaro jinātmajaḥ 
bhagavantaṃ sabhāṃ cāpi paśyannevaṃ nyavedayat 
bhagavanstatprajānīte bhavān sarvaṃ bhavālaye 
yatsattvāḥ samuddhṛtya saṃvṛtau yojitā mayā 
etattaduktamākarṇya bhagavān saṃpramoditaḥ 
lokeśvaraṃ mahābhijñaṃ saṃpaśyannvevamādiśat 
sādhu sādhu mahāsattva sarvatraidhātukādhipaḥ 
tvameva sarvasattvānāṃ trātā nātho hitārthabhṛt 
yattvayā sarvalokeṣu vyavalokya bhavodadheḥ 
sarvasattvāḥ samuddhṛtya boddhimārge niyojitāḥ 
tenāsi tvaṃ mahāsattvaḥ sarvatraidhātukādhipaḥ 
lokeśvaro jagadgartā lokanātho jagatprabhuḥ 
siddhāni sarvakāryāṇi yathābhivāṃchitānyapi 
jayatu te sadā sarvasattvoddhāraṇasaṃvaram 
sarve 'pi duṣṭamārāste prabhāspṛṭāḥ śubhāśayāḥ 
śaraṇe samupāsṛtya bhavantu bodhicāriṇaḥ 
sarveṣāmapi sattvānāṃ tvannāmasmṛtibhāvinām 
sarvatrāpi sadā bhadraṃ bhavantu nirupadravam 
ityevaṃ bahudhā tasmai lokeśāya mahātmane 
siddhāśiṣaṃ pradatvāsau bhagavān maunamādadhe 
tasminnavasare tatra maheśvaraḥ samāgataḥ 
bhagavantaṃ samālokya purastāt samupācarat 
bhagavato munīndrakya pustāt samupācarat 
bhagavato munīndrasya śaraṇe samupāśritaḥ 
pādābje praṇatiṃ kṛtvā saṃpārthyaivaṃ kṛtāṃjaliḥ 
Gkv 
bhagavan sarvavicchāstarbhavaccharanamāvraje 
tadbhavānme mahāyānasaṃvaraṃ dātumarhati 
etatsaṃprārthitaṃ tena maheśvareṇa sādaram 
śrutvā sa bhagavānenam maheśamevamādiśat 
gaccha tvaṃ kulaputreśaṃ prātharyemaṃ jagatprabhum 
ayaṃ lokeśvaro dadyādvrataṃ te bodhisādhanam 
ityādiṣṭaṃ sa munīndreṇa śrutvā maheśvaro mudā 
lokeśasya puro gatvā pādābje praṇatiṃ vyadhāt 
tato maheśvarastasya lokeśasya puraḥ sthitaḥ 
sadguṇatathyasaṃvādaistuṣya caivam kṛtāṃjaliḥ 
name 'haṃ bhagavaṃcchāstre 'valokiteśvarāya te 
padmabhṛte maheśāya suprahlādanakarāya ca 
padmāsanāya padmaśrīparivṛtasumūrtaye 
saṃśubhapadmahastāya jagadāśvāsadāyine 
pṛthivīvaranetrāya saṃśuddhapaṃcacakṣuṣe 
jinaratnakirīṭāya cintāmaṇivibhūṣite 
ityevaṃ sa maheśānaṃ sthutvā taṃ śrīguṇākaram 
tatpādābje punarnatvā paśyanneva samāśrayat 
tamevaṃ saṃsthitaṃ dṛṣṭvā āryāvalokiteśvaraḥ 
suprasannamukhāmbhojaṃ saṃpaśyannevamādiśat 
maheśa kimabhiprāyaṃ tava citte 'bhirocate 
tadaham pūrayeyaṃ hi tadvadasva mamāgrataḥ 
ityādiṣṭaṃ jagadbhartrā niśamya sa maheśvaraḥ 
saṃharṣitaḥ punarnatvā saṃprāthyaivaṃ kṛtāṃjaliḥ 
bhagavan sarvavicchāstarbodhiṃ me vāṃchate manaḥ 
tanme dadasva sambodhivyākaraṇaṃ jagaddhite 
iti tatprārthitaṃ śrutvā lokeśvaro jagatprabhuḥ 
tamīśānaṃ samāmantrya saṃpaśyannevamādiśat 
Gkv 
dhanyo 'si tvaṃ maheśāna yatsaṃbodhimabhīcchasi 
tadahaṃ te pradāsyāmi saṃbodhisādhanaṃ vratam 
tadādau śraddhayā nityaṃ saṃbodhinihitāśayaḥ 
triratnabhajanaṃ kṛtvā dadyā arthiṃ samīpsitam 
tataḥ śuddhasamācāraḥ pariśuddhatrimaṇḍalaḥ 
aṣṭāṃgācārasaṃpannaṃ poṣadhaṃ vratamācare 
tato dhairyaṃ samālambya caturbrahmavihārikaḥ 
svaparātmasamādhānaṃ kṣāntivrataṃ samācareḥ 
tataḥ puṇyamahotsāhaṃ dhṛtvā saddharmasādhanam 
sarvān duṣṭagaṇām jitvā saṃvṛtivratamācareḥ 
tataḥ kleśān vinirjitya saṃsāre ratiniḥspṛhaḥ 
dhyātvādioiśvarasaṃbuddhaṃ dhyānavrataṃ samācareḥ 
tataḥ saddharmaśāstrābdhāvavagāhya jagaddhite 
prajñāratnaṃ samāsādya mahāyānavrataṃ careḥ 
tataḥ samādhiguṇāpāyaṃ sarvasattvābhibodhanam 
saddharmasādhanaṃ ratnaṃ dhṛtvā kuryājjagaddhitam 
tataḥ śrīdhāraṇīdyāsiddhisādhanatatparaḥ 
sambodhipraṇidhiṃ dhṛtvā saṃcarethā jagaddhite 
tataḥ śrīguṇasaṃpanno bhadracaryāsamāhitaḥ 
sarvasattvān vaśe sthāpya dharmarājo balī bhaveḥ 
tato māragaṇān jitvā niḥkleśo vimalendriyaḥ 
arhansambodhimāsādya daśabhūmiśvaro bhaveḥ 
tatastvaṃ syā mahābhijñastathāgato munīśvaraḥ 
sarvavidyadhipaḥ śāstā jagannātho vināyakaḥ 
bhasmeśvara iti khyātaḥ sarvatraidhātukeśvaraḥ 
sarvadharmādhirājendraḥ saṃbuddhaḥ sugato bhaveḥ 
lokadhātau vivṛtāyāṃ buddhakṣetram bhavettava 
tatastvaṃ bhagavān sarvaṃ kṛtvā dharmamayaṃ jagat 
Gkv 
saṃprāpya saugataṃ kāryaṃ sambuddhālayamāpnuyāḥ 
ityādiṣṭaṃ jagadbhartrā niśamua sa maheśvaraḥ 
muditastaṃ jagannāthaṃ natvā caikāntamāśrayat 
athomāpi mahādevī lokeśasya puro gatā 
pādābje prāṃjalirnatvā stotramevaṃ vyadhānmudā 
name 'haṃ bhagavaṃcchāstre 'valokiteśvarāya te 
maheśāya jagadbhartre prāṇadāya mahātmane 
pṛthivīdharanetrāya śubhapadmadharāya ca 
padmaśrīparivṛtāya sucetanakarāya ca 
dharmadharāya nāthāya daśabhūmīśvarāya ca 
sunirvṛtimayānasaṃprasthitāy sarvadā 
ityumā sā mahādevī saṃtuṣṭā taṃ jinātmajam 
lokeśvaraṃ punarnatvā saṃprārthyaivaṃ kṛtāṃjaliḥ 
bhagavan māṃ samālokya strībhāvāt parimocaya 
kalimalādhivāsācca garbhāvāsācca mocaya 
kleśaparigrahodvīceḥ samuddhṛtya bhavodadheḥ 
bodhimārge pratiṣṭhāpya prāpaya saugatīṃ gatim 
iti tayā mahādevyā saṃprārthitaṃ niśamya saḥ 
lokeśvara umādevīṃ samālokyaivamādiśat 
bhagini tvaṃ mahādevi nirvṛtiṃ yadi vāṃchasi 
triratnabhajanaṃ kṛtvā pracereḥ poṣadhaṃ vratam 
tatassaṃśuddhapuṇyāptā pariśuddhatrimaṇḍalā 
bhadraśrīguṇasampannā prānte yāyāḥ sukhāvatīm 
tatrāmitābhanāthasya śaraṇe samupāśritā 
sadā dharmāmṛtaṃ pītpā samupāśritā 
sadā dharmāmṛtaṃ pītpā saṃbodhivratamāpnuyāḥ 
tataḥ pāramitāḥ sarvāḥ purayitvā yathākramam 
jagadbhartā jaganātho daśabhūmīśvaro bhaveḥ 
tataḥ saṃbodhimāsādya tathāgato munīśvaraḥ 
Gkv 
umeśvara iti khyātaḥ saṃbuddho bhagavān jinaḥ 
sarvavidyādhipaḥ śāstā sarvadharmādhipeśvaraḥ 
dharmarājo jagannāthaḥ saddharmaśrīguṇākaraḥ 
sarvasattvādhirājo 'rhansarvatraidhātuke prabhuḥ 
mārajetā mahābhijño vināyako bhaviṣyasi 
himavaddakṣiṇe pārśve buddhakṣetraṃ bhavettava 
ete 'pi tīrthikāḥ sarve bhaveyuḥ śrāvakāstava 
ityādiṣṭo jagacchāstrā lokeśena niśamya sā 
umā devī praharṣantī tatraikānte samāśrayat 
atha sa bhagavān sarvān sabhālokān samīkṣya tam 
viṣkambhinaṃ ca saṃpaśyan samāmantraivamādiśat 
dṛṣyatāṃ kulaputromā devī saṃbodhikāminī 
saṃbodhau vyākṛtānena lokeśena jagaddhite 
yūyamapyasya sacchāstuḥ śaraṇe samupāśritāḥ 
saṃbodhipraṇidhiṃ dhṛtvā bhajadhvaṃ sarvadādarāt 
etatpuṇyānubhāvena pariśuddhatrimaṇḍalāḥ 
boddhisattvā mahāsattvā bhaveta śrīguṇākarā 
tataḥ sarvatra sattvānāṃ kṛtvā bhadravṛṣotsavam 
dharmaśrīsukhasaṃpannāḥ prānte predhvaṃ sukhāvatīm 
tatra gatvāmitābhasya muneḥ śaraṇamāśritāḥ 
sadā dharmāmṛtaṃ pītvā saṃcaradhvaṃ jagaddhite 
tataḥ bodhisaṃbhāraṃ pūrayitvā yathākramam 
trividhāṃ bodhimāsādya saṃbuddhapadameṣyatha 
etadbhagavatādiṣṭaṃ niśamya te sabhāśritāḥ 
viṣkambhipramukhāḥ sarve lokāḥ saṃmoditāśayāḥ 
utpāaya samupāsṛtya lokeśasya jagatprabhoḥ 
pādābje prāṃjaliṃ kṛtvā praṇemire yathākramam 
sarveṣāmapi teṣāḥ sa lokanāthaḥ śiraḥ spṛśan 
Gkv 
bodhisiddhāśiṣaṃ datvā cetāṃsi prābhyanandayat 
tataḥ śrījagannātha āryāvalokiteśvaraḥ 
bhagavantaṃ munīndraṃ taṃ samālokyaivamabravīt 
bhagavan gantumicchami sukhāvatyāṃ nijāśrame 
tadanujñāṃ pradatvā me 'bhinandayatu mānasam 
iti saṃprārthite tena lokeśena sa sarvavit 
divyaratnāmbujaṃ tasmai datvaivaṃ ca samādiśat 
gaccha tvaṃ kulaputremaṃ padmaṃ śāsturmahāmuneḥ 
upahṛtya puraḥ pṛcchaḥ kauśalyaṃ madgirā nameḥ 
tatheti prativijñapya lokeśvaro jinātmajaḥ 
bhagavantaṃ praṇatvā ca sabhāṃ samīkṣya prācarat 
tataḥ saṃprasthito lokanāthaḥ sa puṇyaraśmibhiḥ 
saṃbhāsayan jagallokaṃ sarat sukhāvatīṃ yayau 
tataḥ sa samupāsṛtya śāsturamitarociṣaḥ 
pādābje sāṃjalirnatvā tatpadmaṃ samupāharat 
samīkṣya taṃ samāyātaṃ lokeśvaraṃ sa sarvavit 
amitābho jagacchāstā sampaśyannevamādiśat 
ehi samāgato 'si tvam kulaputreha saṃśraya 
siddhāni sarvakāryāṇi kaccittavāpi kauśalam 
kiyanto hi tvayā sattvā samuddhṛtāḥ kutaḥ kutaḥ 
darśito bhagavāṃcchāstā śākyasiṃhaḥ munīśvaraḥ 
iti pṛṣte 'mitābhena lokeśvaraḥ sa sāṃjaliḥ 
śāsturagre svavṛttāntaṃ sarvamevaṃ nyavedayat 
bhagavan sarvalokeṣu sarveṣu narakeṣvapi 
nimagnān prāṇinaḥ sarvān samālokya prayatnataḥ 
samuddhṛtya prasannāṃstān bodhayitvā vinodatan 
bodhimārge pratiṣṭhāpya prācārayan jagaddhite 
evaṃ tān sakalān sattvān kṛtvā saṃbodhisādhinaḥ 
Gkv 
jetodyāne vihārasthaṃ saṃbuddhaṃ draṣṭumācaram 
tatrāviṣṭo 'hamālokya taṃ munīndrasabhāśritam 
sarvāvatīṃ sabhāṃ tān ca saśrāvakajinātmajān 
purataḥ samupāsṛtya śākyamunerjadguroḥ 
padmaṃ pura upasthāpya vanditvā samupāśrayam 
tatra bhagavatāmagre saṃpreṣito maheśvaraḥ 
sa mayā vyākṛto bodhau somāpi vyākṛtā tathā 
tathā sarve 'pi lokāśca tatsabhāsamupāśritāḥ 
vinodya bodhisaṃbhāravrate niyojitā mayā 
tatastasya munīndrasya prāpyānujñāṃ pramoditaḥ 
bhavatāṃ darśanaṃ kartuṃ samutsuko 'hamāvraje 
bhavatāṃ prahitaṃ tena bhagavatā savandanam 
idaṃ ratmayaṃ padmaṃ kauśalyaṃ cāpi pṛcchyate 
etyanniveditaṃ tena lokeśena niśamya saḥ 
amitabho jagacchāstā prābhyanandat pramoditaḥ 
tataḥ so 'mitaprabhastaṃ lokeśvaraṃ samīkṣya ca 
sādhu dhanyo 'si satputra ityārādhyābhyanandayet 
ityevaṃ sa jagannātho mahābhijño jinātmajaḥ 
sarvasattvahitādhānaṃ vrataṃ dhṛtvā samācaret 
 iti sarvasattvoddharaṇasaṃbodhimārgasthāpanamaheśvaromādevīsaṃbodhivyākaraṇopadeśaprakaraṇaṃ samāptam 
 sarva sabhālokasaddharmaśravaṇotsāhasaṃpramoditasvasvālayapratigamanaprakaraṇam
atha sarvanīvaraṇaviṣkambhi sa pramoditaḥ 
bhagavantaṃ tamānamya sāṃjalirevabravīt 
bhagavannadya sa dṛṣṭo lokeśvaro 'dhunā mayā 
tadasmi pariśuddhātmā saddharmaprāptavānapi 
adya me janmasāfalyaṃ saṃsiddhaśca manorathaḥ 
Gkv 
āśā sampūrṇasiddhā ca sambodhiṃ prāptavān bhave 
bhūyo 'pi bhagavannasya lokeśasya mahātmanaḥ 
guṇaviśeṣasatkīrtiṃ śrotumicchāmi sāmpratam 
tadbhavān sarvasattvānāṃ sambodhivratacāriṇām 
manaḥ protsāhanaṃ kartuṃ samupādeṣṭumarhati 
iti saṃprārthite tena viṣkambhinā sa sarvavit 
bhagavāṃstaṃ mahāsattvaṃ saṃpaśyannevamādiśat 
sādhu śṛṇu mahāsattva kulaputra samāhitaḥ 
lokeśaguṇasatkīrtiṃ pravakṣyāmi samāsataḥ 
aprameyasaṃkhyeyaṃ lokeśasya mahātmanaḥ 
puṇyaguṇapramāṇāni kartuṃ na śakyate mayā 
tadyathā sarvalokeṣu sarveṣāmapi bhūbhṛtām 
palasaṃkhayāprāmāṇāni kartuṃ mayāpi śakyate 
saparvatā mahī sarvā kṛtvāyaṇurajomayā 
teṣāṃ saṃkhyāpramāṇāni kartuṃ mayā hi śakyate 
sarveṣāmapi cābdhīnāṃ sarvāsāṃ saritāmapi 
jalabindupramāṇāni saṃkhyātuṃ śakyate mayā 
sarveṣāmapi vṛkṣāṇāṃ sarvatrāpi mahīruhām 
patrasaṃkhyāpramāṇāni prakartuṃ śakyate mayā 
na tvasya lokanāthasya puṇyasaṃbhāramuttamam 
apreyamasaṃkhyeyaṃ saṃkhyātuṃ śakyate mayā 
sarve sattvāśca saṃbuddhān sarvānapi sasāṃghikān 
sarvopakaraṇairnityaṃ saṃbhājeran samādaram 
yāvatteṣāṃ mahatpuṇyaṃ bodhiśrīguṇasādhanam 
tato 'pyadhikamaudāryaṃ lokeśabhajanodbhavam 
yadasau trijagannātho bodhisattvo maharddhimān 
sarvasamādhisapannaḥ prakaroti jagaddhite 
īdṛśastrijagannātho bodhisattvo maharddhikaḥ 
Gkv 
sarvasamādhisampannastrailokye nāsti kaścana 
tadyathāhaṃ purādrākṣamasya traidhātukaprabhoḥ 
samādhiguṇamāhātmyaṃ sarvajinātmajādhikam 
tadyathābhūtpurā śāstā krakucchandastathāgataḥ 
sarvavidyādhipo dharmarājo 'rhat sugato jinaḥ 
tadāhaṃ dānaśūrākhyo bodhisattvo hitārthabhṛt 
tasya śāsturmunīndrasya saddharmaśāsanārataḥ 
tadaikasamaye 'sau 'pi krakucchando vināyakaḥ 
jetāśrame vihāre 'tra vijahāra sasāṃdhikaḥ 
tadā tasya munīndrasya pātuṃ dharmāmṛtaṃ mudā 
brahmādibrāhmaṇāḥ sarve śakrāditridaśādhipāḥ 
sarve lokādhipāścāpi daityendrā rākṣasādhipāḥ 
gandharvāḥ kinnarā yakṣā nāgendrā garuḍādhipāḥ 
sūryādayo grahāḥ sarve candrādayaśca tārakāḥ 
siddhāḥ sādhyāśca rudrāśca sarve vidyādharā api 
rājānaḥ kṣatriyā vaiśyā amātyā mantriṇo janāḥ 
vaṇijaḥ sārthavāhāśca śreṣṭhinaśca mahājanāḥ 
paurajānapadā grāmyāstathānye deśavāsinaḥ 
sarve 'pi te samāsṛtya samabhyarcya yathākramam 
krakucchandamunīndraṃ taṃ natvā tasthuḥ sabhāśritāḥ 
tadānekamahāsattvā bodhisattvāḥ samāhitāḥ 
samādhivigrahaṃ cakruḥkrakucchandamuneḥ puraḥ 
yadā samantabhadrākhyo bodhisattvo maharddhimān 
samāpede samādhiṃ tadyaddhvajodgatasaṃjñakam 
tadā lokeśvaraścāsau bodhisattvo maharddhikaḥ 
samāpede samādhiṃ tadyadvikiriṇasaṃjñakam 
yadā samantabhadraśca bodhisattvo jinātmajaḥ 
samāpede samādhiṃ tadyatpūrṇenduvaralocanam 
Gkv 
tadā lokeśvaraścāsau mahābhijño jinātmajaḥ 
samāpede samādhiṃ tadyatsuryavaralocanam 
yadā samantabhadraśca mahābhijño jinātmajaḥ 
samādhiṃ tatsamāpede yadvicchuritasaṃjñakam 
tadā lokeśvaraścāpi mahābhijño jinātmajaḥ 
samāpede samādhiṃ yad gaganagaṃjasaṃjñakam 
yadā samantabhadraśca bodhisattvo mahāmatiḥ 
samāpede samādhiṃ tatsarvākārakarābhidham 
tadā lokeśvaraścāpi bodhisattvo mahāmatiḥ 
samāpeded samādhiṃ yadindramatyabhidhānakam 
yadā samantabhadraśca bodhisattvo guṇākaraḥ 
samāpede samādhiṃ yadindrarājo 'bhidhānakam 
tadā lokeśvaraścāsau bodhisattvo guṇākaraḥ 
samāpede samādhiṃ yadabdhigambhīrasaṃjñakam 
yadā samantabhadraśca bodhisattvaḥ suvīryavān 
samāpede samādhiṃ yatsihaṃvijṛmbhitāhvayam 
tadā lokeśvaraścāpi bodhisāttvaḥ suvīryavān 
samāpede samādhiṃ yatsihavikrīḍitābhidham 
yadā samantabhadraśca bodhisattvaḥ subuddhimān 
samāpede samādhiṃ yadvaradāyakasaṃjñakam 
tadā lokeścaraścāpi bodhisattvaḥ subuddhimān 
samāpede samādhiṃ tadyadavīcyabhiśoṣaṇam 
yadā samantabhadraśca bodhisattvo vicakṣaṇaḥ 
udghāṭya darśayāmāsa sarvalomavilānyapi 
tadā lokeśvaraścāpi bodhisattvo vicakṣaṇaḥ 
apāvṛṇot sa sarvāṇi lomarandhrāṇyaśeṣataḥ 
tadā samantabhadro 'sau lokeśaṃ taṃ mahardhikam 
samīkṣya sāṃjalirnatvā saṃpaśyannevamabravīt 
Gkv 
sādhu dhanyo 'si lokeśa yadīdṛkpratibhānavān 
kaścinnaivāsti lokeṣu tvādṛksamādhivit sudhiḥ 
evamanyairmahāsattvairbodhisattvairmahaddhikaiḥ 
smādhivigrahe saiva lokeśvaro vijitavān 
tadā sarve mahābhijña bodhisattvāḥ prasāditāḥ 
lokeśaṃ taṃ mahābhijñaṃ samānamyaivamabravan 
sādhu dhanyo 'si lokeśa yadīdṛkpratibhānavān 
kaścinnaivāsti looke yattvādṛksamādhisadbalī 
tadā sa bhagavān dṛṣṭvā sarvāṃstān sugatātmajān 
purataḥ samupāmantrya saṃpaśyannevamādiśat 
kulaputrālpamevaitat pratibhānaṃ jagatprabhoḥ 
lokeśasyāsya yuṣmābhirdṛśyate 'pīha sāmpratam 
yādṛglokeśvarasyāsya pratibhānaṃ mahattaram 
īdṛksarvamunīndrāṇāmapi naivāsti kasyacit 
evaṃ tasya jagadbhartuḥ pratibhānaṃ mahattaram 
krakucchandamunīndreaṇa samākhyātaṃ mayā śrutam 
atha sarvanīvaraṇaviṣkambhī sa prabodhitaḥ 
bhagavantaṃ munīndraṃ ca samālokyaivamabravīt 
bhagavan yanmahāyānasūtrarājaṃ nigadyate 
tatsamādiśa kāraṇḍavyūhasūtrodbhavaṃ vṛṣam 
yacchrutvāpi vayaṃ sarve sambodhiguṇasādhanaiḥ 
dharmarasaurabhivyāptamānasāḥ pracaremahi 
tacchrutvā bhagavāṃścāpi viṣkambhinaṃ mahāmatim 
sādhu śṛṇu samādhāya vakṣye taditi prādiśat 
ye 'pi śroṣyanti kāraṇḍavyūhasūtraṃ subhāṣitam 
teṣāṃ sarvāṇi pāpāni kṣiṇuyurdāruṇānyapi 
daśākuśalapāpāni paṃcātipātakānyapi 
niravaśeṣanaṣṭāni kṣiṇuyuriti niścayam 
Gkv 
ityādiṣṭe munīndreṇa viṣkambhī saṃpramoditaḥ 
bhagavantaṃ samālokya punarevamabhāṣata 
bhagavan sarvaviccchāsta jānīmahi kathaṃ vayam 
yatpāpaṃ kurute kṣīṇaṃ kāraṇḍanyūhasūtrakam 
tacchrutvā bhagavān bhūyo viṣkambhinaṃ vibodhitam 
sabhāśritān janāṃścāpi samālokyaivamādiśat 
vidyate kulaputrāsau tīrtho malasunirmalau 
sumerordakṣiṇe pārśve munīndraiḥ parikalpitau 
malatīrthajale kṣiptaṃ śubhravāso 'pi nīlitam 
tathā tajjalasaṃspṛṣṭo śuddho 'pi nīlito bhavet 
sunirmale jale kṣiptaṃ nīlavāso 'pi śuklitam 
tathā tajjalasaṃspṛṣṭaḥ pāpātmāpi bhavecchuciḥ 
evamidaṃ mahāyānasūtrāgraṃ yo 'bhinandati 
saddharmalipto 'pi kleśaiḥ saṃkliśyate drutam 
śrutvāpīdaṃ mahāyānasūtrāgraṃ yo 'bhinandati 
sa mahāpāpalipto 'pi niḥkleśaḥ syācchubhāntikaḥ 
yathā śatamukho hīndro vinisṛtya nijālayāt 
dahati sarvabhūjātān tṛṇagulmalatādrumān 
tathedaṃ sarvasūtrāṇāṃ kāraṇḍavyūhamuttamam 
pātakānyapi sarvāṇi niḥśeṣaṃ dahate drutam 
ye śrutvedaṃ mahāyānasūtrarājaṃ subhāṣitam 
anumodyābhinandantaḥ saṃbhajante sadādarāt 
te sarve nirmalātmāno niḥkleśavimalendriyāḥ 
bodhisattvā mahāsattvā bhaveyurnivartikāḥ 
idaṃ sarvamahāyānasūtrarājaṃ mahottamam 
śrutvā naivānumodeyuḥ pṛthagjanā durāśayāḥ 
ye cāpīdaṃ mahāyānasūtrarājaṃ mahottamam 
niśamyābhyanumodantaḥ prabhajante sadādarāt 
Gkv 
dhanyāste puruṣāḥ sarve pariśuddhatrimaṇḍalāḥ 
niḥkleśā nirmalātmāno bhaveyuḥ sugatātmajāḥ 
mṛtyukāle 'pi teṣāṃ ca dvādaśa sugatā jināḥ 
samupetyābhipaśyanto dadyurevaṃ varottamam 
mā bhaiṣīḥ kulaputra tvaṃ yatkāraṇḍavyūhasūtrakam 
śrutvānumodya satkārairbhajase śraddhayādarāt 
etatpuṇyānuliptātmā bhūyo na saṃsarerbhave 
naiva kleśāgnisaṃtāpaiḥ saṃdhakṣyase kadācana 
yāvajjīvaṃ mahatsaukhyaṃ bhuktā śrīsadguṇānvitam 
bhūyo dharmāmṛtaṃ bhoktuṃ saṃprayāyāḥ sukhāvatīm 
tatra tvamamitābhasya jinasya śaraṇe sthitaḥ 
sadā dharmāmṛtaṃ pītvā saṃcarethāḥ susaṃvare 
tato nirmalaśuddhātmā pariśuddhatrimaṇḍalaḥ 
sarvasattvahitādhanabodhicaryāvrataṃ careḥ 
tataḥ pāramitāḥ sarvāḥ pūrayitvā yathākramam 
niḥkleśo 'rhanmahābhijñaścaturbrahmavihārikaḥ 
jitvā māragaṇān sarvān sambodhiniścalāśayaḥ 
trividhāṃ bodhimāsādya saṃbuddhapadamāpnuyāḥ 
iti taiḥ sugataiḥ sarvaiḥ samādiṣṭaṃ niśamya te 
sarve 'pyubhyanumodanto nameyustān jinān muhuḥ 
tataste tān jinān smṛtvā prāṇaṃ tyaktvā samāhitāḥ 
taireva sugataiḥ sārdhaṃ saṃprayāyuḥ sukhāvatīm 
tatropetyāmitābhasya śaraṇe samupāśritāḥ 
sadā dharmāmṛtaṃ pītvā saṃcareyurjaddhite 
tataḥ sambodhisaṃbhāraṃ pūrayitvā yathākramam 
niḥkleśā nirmalātmānaḥ pariśuddhatrimaṇḍalāḥ 
jitvā māragaṇān sarvāṃścaturbrahmavihāriṇaḥ 
trividhāṃ bodhimāsādya saṃbuddhapadamāpnuyuḥ 
Gkv 
evaṃ mahattaraṃ puṇyaṃ kāraṇḍavyūhasūtrajam 
aprameyamasaṃkhyeyaṃ saṃbodhijñānasādhanam 
yūyaṃ sarve 'pi vijñāya saṃbodhiṃ yadi vāṃcchatha 
śṛṇutedaṃ mahāyānasūtrarājaṃ subhāṣitam 
anumodata satkṛtya bhajana sarvadādarāt 
ityādiṣṭaṃ munīndreṇa niśamya te sabhāśritāḥ 
sarve lokāstathetyuktvā prābhyanandan prabodhitāḥ 
tataste sarve sabhālokā brahmādayo maharṣayaḥ 
śakrādayaḥ surendrāśca sarvalokādhipā api 
gandharvakiṃnarā rakṣāḥ siddhāḥ sādhyāḥ surāṃganāḥ 
vidyādharāśca daityendrā nāgendrā garuḍā api 
mahoragāśca daityendra nāgendrā garuḍā api 
mahoragāśca nairṛtyā bhūteśāśca śubhāśayāḥ 
yogino yatinaścāpi tīrthikāśca tapasvinaḥ 
viprarājādayaḥ sarve manuṣyāśca prasāditāḥ 
tridhā pradakṣiṇīkṛya kṛtāṃjalipuṭo mudā 
bhagavantaṃ sasaṃghaṃ taṃ natvā svasvālayaṃ yayuḥ 
 iti sarvasabhālokasaddharmaśravaṇotsāhasaṃpramoditasvasvālayapratigamanaprakaraṇaṃ samāptam 
 sikṣā saṃvara samuddeśa prakaraṇam
tadānandaḥ samutthāya bhagavataḥ puro gataḥ 
pādābje sāṃjalirnatvā sampaśyannevamabravīmabravīt 
bhagavacchāstarasmākaṃ bhikṣūṇāṃ brahmacāriṇām 
śikṣāsaṃvarasaṃvṛttaṃ samupādeṣṭumarhati 
iti saṃprārthite tena bhagavān sa munīśvaraḥ 
āyuṣmantaṃ tamānandaṃ saṃpaśyannevamādiśat 
Gkv 
sādhu śṛṇu tvamānanda bhikṣūṇāṃ brahmacāriṇām 
śikṣāsaṃvarasāṃvṛtaṃ pravakṣāmi samāsataḥ 
ye śuddhaśsyaḥ sattvāḥ pravrajitvā jināśrame 
śikṣāsaṃvaramicchanti dhartuṃ nirvṛtisādhanam 
prathamaṃ te samālokya śuddhakṣetre manorame 
niṣadya svāsane dhyātvā saṃtiṣṭheran samāhitāḥ 
bhasmāsthikeśajambālāvaskarāmedhyasaṃkule 
kṣetre naiva nivāstavyaṃ kadāpi brahmacāribhiḥ 
duḥśīlairbhikṣubhiḥ sārdhaṃ kartavyā naiva saṃgatiḥ 
āalāpo 'pi nivāso 'pi kartavyā na kadācana 
duḥśīlairbhikṣubhiḥ sārdhaṃ bhoktavyaṃ nāpi kiṃcana 
na sthātavyaṃ na gantavyaṃ krīḍitavyaṃ na ca kvacit 
upasaṃpanne dātavyā na ca jñapticaturthakam 
saddharmassādhanopāyaṃ nāpi deyaṃ durātmanām 
duḥśīlā hi durātmāno bauddhaśāsanadūṣakāḥ 
māracaryānusaṃraktāḥ kleśavyālitendriyāḥ 
teṣāṃ naivābhidātavya āvāsaḥ saugatāśrame 
dātavyo dūratasteṣāmāvāsa āśramādbahiḥ 
saṃghālāpo na dātavyo duḥśīlānāṃ kadācana 
na teṣāṃ sāṃghikī bhūmirnaivārhati kuhāpi hi 
na teṣāṃ vidyate kiṃcidarhatsaṃvṛtticāraṇam 
sarvasattvahitādhānaṃ kutaḥ saṃbodhisādhanam 
ityādiṣṭaṃ munīndreṇa niśamya sa jinātmajaḥ 
ānandastaṃ munīśānaṃ samālokyaivamabravīt 
bhagavan katame kāle duḥśīlā bhikṣavaḥ śaṭhāḥ 
dakṣaṇīyā bhaviṣyanti nāyakāḥ saugatāśrame 
ityānandena saṃpṛṣṭe bhagavān sarvavijjinaḥ 
tamānandaṃ samālokya punarevaṃ samādiśat 
Gkv 
trivarṣaśataniryāte sunirvṛtasya me tadā 
duḥśīlā bhikṣavo dakṣāḥ bhaveyuḥ saugatāśrame 
tatra te bhikṣavaḥ sarve bhraṣṭācārā durāśayāḥ 
vihāre samupāsīnāścareyurgṛhicārikam 
bhāryāputrasutābhrātṛjñātibandhusamanvitāḥ 
yathākāmaṃ sukhaṃ bhuktvā saṃcareran pramāditāḥ 
te 'nītyāhṛtya saṃghānāṃ sarvopakaraṇānyapi 
sarvāṇi svātmasātkṛtvā bhaviṣyanti nijālayam 
yathecchayā samādāya bhuktvā bhogyān yathepsitam 
kuṭumbasādhanopāye saṃcareran pragalbhitāḥ 
te sāṃghikopacāre 'pi kuryurviṇmūtrasarjanam 
śleṣmalālodvamocchiṣṭhaṃ visarjeyuśca sarvataḥ 
etatkarmavipākāni na te jñāsyanti durdhiyaḥ 
unmattā iva durdāntāścareyurduritāratāḥ 
ye sāṃghikopacāreṣu kurtuḥ śleṣmādisarjanam 
śālāṭavyāṃ bhaveyuste pretāḥ sūcīmukhā kila 
viṇmūtrādiparityāgaṃ kuryurye sāṃghikāśrame 
vārāṇasyāṃ bhaveyuste kṛmayo gūthamūtrajāḥ 
dantakāṣṭhādikaṃ hṛtvā prabhuṃ sfūrya ca sāṃghikam 
te syū raktapaśambūkamatsyādijalajantavaḥ 
vrīhidravyāṇi ye hṛtyā bhuṃjyurye sāṃghikāni ca 
te bhaveyurmahāpretāḥ sūcīmukhā nagodarāḥ 
ye 'nnapānādikaṃ kṛtva bhuṃjyurye cāpi sāṃghikam 
te syurhīnakule jātā hīnendriyāśca pācakāḥ 
tataścyutāśca te jātā laṃgitakubjadurmukhāḥ 
kuṣthavyādhiparītāṃgā bhaveyuḥ pūtivāhikāḥ 
yadā tatra sthitā yāyuryaṣṭiṃ dhṛtvā śanairbhuvi 
niyateyustadā teṣāṃ sarvāṇi piśitānyapi 
Gkv 
evaṃ te bahuvarṣāṇi duḥkhāni vividhāni ca 
bhuktvāpāyikaṃ karma kṛtvā yāyuśca nārakān 
ye cāpi sāṃghikīṃ bhūmiṃ paribhojyanti lobhinaḥ 
te duṣṭāḥ kleśitātmāno yāyu rauravanārake 
tatra teṣāṃ mukhe taptalauhaguḍā niveśayet 
taisteṣāmabhidhakṣyante tālvauṣṭhahṛdudarānyapi 
kaṇṭhahṛdudarāntrādīn dhakṣyante sarvavigrahān 
tathā mṛtāḥ punaste 'pi jīveyuḥ karmabhoginaḥ 
yamapālairgṛhītvā ca kṣepsyante ghoranārake 
teṣāṃ karmavaśājjihvā prabhavecca mahattarī 
kṛṣyante halaśataistatra jihvāyāṃ yamakinnaraiḥ 
evaṃ bahūni varṣāṇi duḥkhāni vividhāni te 
bhuktvā mṛtāḥ punaryāyurnāke 'gnighaṭe khalu 
tatra teṣāṃ mahajjihvā prodbhavedapi tatra ca 
sūcīśatasahasrāṇi vidhyeyaryumakinnarāḥ 
tathāpi te mṛtā naiva sthāsyanti duḥkhitāściram 
tatasthānagnikhadāyāṃ ca kṣepsyanti yamakinnarāḥ 
tatrāpia te mṛtā naiva sthāsyanti karmabhoginaḥ 
tataścotkṣipya tān pretanadyāṃ kṣepsyanti kinnarāḥ 
tatrāpi bahuvarṣāṇi dukhāni vividhāni te 
bhuktvā sthāsyanti duḥkhārtāḥ suciraṃ karmabhoginaḥ 
evaṃ trikalpavarṣāṇi bhramatāṃ narake sadā 
tatastatkarmavaipākakṣīṇaṃ teṣām bhaveccirāt 
tataścyutvā ca te jaṃbūdvīpe jātāssuduḥkhitāḥ 
daridritāśca jātyandhā bhaveyurduritāśayāḥ 
evaṃ te bahuduḥkhāni prabhuktvā bahujanmasu 
sadā kleśāgnisaṃtaptā bhrameyurbhavasāgare 
tasmādānanda saṃghānāṃ sarvopakaraṇānyapi 
dravyāṇyapi ca sarvāṇi rakṣitavyāni yatnataḥ 
Gkv 
anītyā naiva bhoktavyaṃ sāṃghikaṃ vastu kiṃcana 
kenāpi sāṃghikaṃ vastu jīrṇīkartuṃ na śakyate 
tadabhogyamanītyā hi sāṃghikaṃ vastu kiṃcana 
aspṛśyaṃ vahnivattaptaṃ dahanaṃ vastu sāṃghikam 
bhāropamaṃ sadākrāntamabhedyaṃ vajrasannibham 
apathyaviṣavadduṣṭaṃ tīkṣṇāsidhārasannibham 
vaiṣaṃ tejaiḥ samīkartuṃ mantrauṣadhyairhi śakyate 
sāṃghikiṃ vastu hartuṃ na pāpaṃ kenāpi śamyate 
iti matvātra saṃsāre sambodhiśrīsukhepsubhiḥ 
sāṃghikaṃ vastu yatnena rakṣitavyaṃ rakṣitavyaṃ sadādarāt 
evaṃ vijñāya saṃbodhicittaṃ dhṛtvā samahitaḥ 
śikṣāsaṃvaramādhāya sampadrakṣitumarhati 
śikṣāṃ rakṣitukāmena cittīrakṣyaṃ prayatnataḥ 
na śikṣā rakṣituṃ śakyā calaṃ cittamarakṣatā 
adāntā mattamātaṃgā na kurvantīha tāṃ vyathām 
karoti yāmavīcyādau muktaścittamataṃgajaḥ 
baddhaśceccittamātaṃgaḥ smṛtirakṣā samantataḥ 
bhayamastaṃ gataṃ sarvaṃ sadā kalyāṇamāgatam 
vyāghrāḥ siṃhā gajā ṛkṣā sarve ca duṣṭaśatravaḥ 
sarve narakapālāśca ḍākinyo rākṣasāstathā 
sarve baddhā bhavantyete cittasyaikasya bandhanāt 
cittasyaikasya damanāt sarve dāntā bhavantyamī 
yasmādbhayāni sarvāṇi duḥkhāpramitānyapi 
cittādeva samudyānti sarveṣāṃ bhavacāriṇām 
śastrāṇi narake kena ghaṭitāni samantataḥ 
taptāyaḥkuṭṭimaṃ kena kuto jātāśca tāḥ striyaḥ 
pāpaṃ cittasamudbhutaṃ sarvametadbhavālaye 
tasmānna kaścit trailokye citādanyo bhayānakaḥ 
Gkv 
adaridraṃ jagat kṛtvā dānapāramitā yadi 
jagaddaridramadyāpi sā kathaṃ pūrvatāyinām 
falena saha sarvasvatyāgacittaṃ janeakhile 
dānapāramitā priktā tasmāt sā cittameva hi 
matsyādayaḥ kva nīyantāṃ mārayeyuryato ratān 
labdhe viraticitte tu śīlapāaramitā matā 
kiyato mārayiṣyanti durjanān gaganopamān 
mārite krodhacitte tu māritāḥ sarvaśatravaḥ 
bhūmiṃ chādayituṃ sarvān kutaścarma bhaviṣyati 
upānaccarmamātreṇa channā bhavati medinī 
bāhyā bhāvāḥ sadā tadvacchakyā vārayituṃ na hi 
svacittameva nivāryaṃ tatkimevānyairnivāritraiḥ 
sahāpi vākcharīrābhyāṃ mandadṛtterna tatfalam 
yatpaṭorekaikasyāpi cittasya brahmatādikam 
japāṃstapāṃsi sarvāṇi dīrghakālakṛtānyapi 
anyacittena mandeana vṛthaiva sidhyate na hi 
duḥkhaṃ hantuṃ sukhaṃ prāptuṃ te bhramanti mudhāmbare 
yairetaddharmasarvasvaṃ cittaṃ guhyaṃ na bhāvitam 
tasmāt svadhiṣṭhitaṃ cittam sadā kāryaṃ surakṣitam 
cittarakṣāvrataṃ tyaktvā bahubhiḥ kiṃ tapovrataiḥ 
yathā capalamadhyasthā rakṣati vraṇamādarāt 
evaṃ durjanamadhyasthā rakṣeccittaṃ prayatnataḥ 
vraṇaduḥkhalavādvītā rakṣet svaṃ vraṇamādarāt 
saṃghātaparvatāghātādbhītaścittaṃ balaṃ na kim 
anena hi vihārena viharan durjaneṣvapi 
pramadājanamadhye 'pi yatirdhīro na khaṇdate 
lābhā naśyantu saṃpattiḥ satkāraḥ kāyajīvitam 
naśyatvanyacca kauśalyaṃ mā tu cittaṃ na kasyacit 
Gkv 
cittameva sadā rakṣyaṃ saṃbodhijñānasādhanam 
smṛtiṃ ca saṃprajanyaṃ ca sarvayatnena rakṣayet 
vyādhyākulo naro yadvanna kṣamaḥ sarvakarmasu 
tathābhyāṃ vyākulaṃ cittaṃ na kṣamaṃ bodhisādhane 
asaṃprajanyacittasya śrutacintitabhāvitam 
jalavacchidrite kumbhe smṛtau naivābhitiṣṭhate 
aneke śrutavanto 'pi śraddhāyatnaparā api 
asaṃprajanyadoṣeṇa bhavantyāpattikaśmalāḥ 
asaṃprajanyacaureṇa smṛtimoṣānusāriṇā 
upacityāpi puṇyāni muṣitā yānti durgatim 
kleśataskarasaṃgho 'yameva tāraṇaveṣakaḥ 
prāpyāvatāraṃ muṣṇāti hanti sadgatiṃ jīvitam 
tasmāt smṛtirmanodvārānnāpaneyā kadācana 
gatāpi pratyupasthāpyā saṃsmṛtyā pāpikīṃ vyathām 
upādhyāyānuśāsinyā bhītyāpyādaracāriṇām 
dhanyānāṃ gurusaṃvāsāt sukaraṃ jāyate smṛtiḥ 
buddhāśca bodhisattvāśca sarvatrāvyāhatekṣaṇāḥ 
sarvo 'pyayaṃ jagallokasteṣāmagre sadā sthitaḥ 
iti dhyātvā sadā tiṣṭhet trapādarabhayānvitaḥ 
buddhānusmṛtirapyevaṃ bhavettasya muhurmuhuḥ 
saṃprajanyaṃ tadā yāti naiva yātyāgataṃ punaḥ 
smṛtiryadā manodvāre rakṣārthamavatiṣṭhate 
pūrvaṃ tāvadidaṃ cittaṃ sadopasthāpyamīdṛśam 
sadā nirindrayeṇaiva sthātavyaṃ kāṣṭhavat sadā 
niṣfalā netravikṣepā na kartavyāḥ kadācana 
nidhyāyantīva sadāpi kāryā dṛṣṭiradhogatā 
dṛṣṭiviśrāmahetostu diśaḥ paśyet kadāacana 
ābhāsamātramālokya svāgatārthaṃ vilokayan 
Gkv 
mārgādau bhayabodhārthaṃ muhuḥ paśyeccaturdiśam 
diśo viśramya vikṣate parāvṛtyaiva pṛṣṭhataḥ 
saredapasaredvāpi puraḥ paścānnirupya ca 
evaṃ sarvāsvavasthāsu kāryaṃ buddhvā samācaret 
kāyenaivamavastheyamityākṣipya kriyāṃ punaḥ 
kathaṃ kāyaḥ sthita iti draṣṭavyaḥ punarantarā 
nirupya sarvayatnena cittamattadvipastathā 
dharmacitto mahāstambhe yathāa baddho na mucyate 
kutra me vartata iti pratyavekṣyaṃ tathā manaḥ 
samādhānadhuraṃ naiva kṣaṇamapyutsṛjedyathā 
bhayotsavādisambandhe yadyasakto yathāsukham 
dānakāle tu śīlasya yasmāduktamupekṣaṇam 
yadbuddhvā kartumārabdhaṃ tato 'nyatra vicintayet 
tadeva tāvanniṣpādyaṃ tadgatenāntarātmanā 
evaṃ hi sukṛtaṃ sarvamanyathā nobhayaṃ bhavet 
asaṃprajanyakleśo 'pi vṛddhiṃ caiva gamiṣyati 
nānāvidhapralāpeṣu vardhamāneṣvanekadhā 
kautūhaleṣu sarveṣu hanyādautsukyamāgatam 
mṛṇmardanatṛṇacchedane khādyafalamāgatam 
smṛtvā tathāgatīṃ śikṣāṃ tatkṣaṇādbhīta utsṛjet 
yadā calitukāmaḥ syādvaktukāmo 'pi vā bhavet 
svacittaṃ pratyavekṣyādau kuryāddhairyaṃ yuktimat 
anunītaṃ pratihataṃ yadā paśyet svakaṃ manaḥ 
na kartavyaṃ na vaktavyaṃ sthātavyaṃ kāṣṭhavattadā 
uddhataṃ sopahāsaṃ vā yadā mānamadānvitam 
sotprasātiśayaṃ vaktraṃ vaṃcakaṃ ca mano bhavet 
yadātmotkarṣaṇābhāsaṃ parapaṃśanameva ca 
sādhikṣepaṃ sasaṃrambhaṃ sthātavyaṃ kāṣṭhavattadā 
Gkv 
lābhasatkārakīrtyarthi parikārārthi vā yadā 
upasthānārthi vā cittaṃ tadāa tiṣṭhecca kāṣṭhavat 
parārtharukṣaṃ svārthārthi parisatkāmameva vā 
vaktumicchati sakrodhaṃ tadā tiṣṭhecca kāṣṭhavat 
asahiṣṇulasaṃbhītaṃ pragalbhaṃ mukharaṃ yadā 
svapakṣābhiniviṣṭaṃ vā tadā tiṣṭhecca kāṣṭhavat 
evaṃ saṃkliṣṭamālokya niṣfalārambhi vā manaḥ 
nigṛhṇīyāddṛdhaṃ śūraḥ pratipakṣeṇa tatsadā 
suniścitaṃ suprasannaṃ dhīraṃ sādaragauravam 
salajjaṃ sabhayaṃ śāntaṃ parārādhanatatparam 
parasparaviruddhābhirbālecchābhirakhaṇḍitam 
kleśotpādādikaṃ hyetadeṣāmiti dayānvitam 
ātmasattvavaśaṃ nityamanavadyeṣu ca vastuṣu 
nirmāṇamiva nirmāṇaṃ dhārayenmānasaṃ sadā 
cirāt kṣaṇavaraṃ prāptaṃ smṛtvā smṛtvā muhurmuhuḥ 
dhārayedīdṛśaṃ cittamaprakampyaṃ sumeruvat 
gṛddhairāmiṣasaṃgṛddhaiḥ karṣyamāṇa itastataḥ 
na karotyanyathā kāyaḥ kasmādatra pratikriyām 
kāyanau buddhimādhāya gatyāgamananiśrayāt 
yathākāmaṃ gamaṃ kāryaṃ kuryāt sarvārthasiddhaye 
evaṃ vaśīkṛtasvātmā nityaṃ smitamukho bhavet 
tyajed bhṛkuṭisaṃkocaṃ pūrvābhāṣī jagatsuhat 
sa śabdapātaṃ sahasā na piṭhādīn vikṣipet 
nāsfālayet kapāṭaṃ ca syānniḥśabdaruciḥ sadā 
bako viḍālaścauraśca niḥśabdo nibhṛtaścaran 
prāpto hyabhimataṃ kāryamevaṃ nityaṃ yatiścaran 
paracodanadakṣāṇāmanadhīṣṭopakāriṇām 
pratīcchecchirasā bāhyaṃ sarvaśiṣyaḥ sadā bhavet 
Gkv 
subhāṣiteṣu sarveṣu sādhukāramudīrayet 
puṇyakāriṇamālokya stutibhiḥ saṃpraharṣayet 
parokṣe ca guṇān śrūyādanuśrūyācca toṣataḥ 
svavarṇabhāṣyamāṇe ca bhāvayettadguṇajñatām 
sarvārambhā hi tuṣṭyarthāḥ sa cittairapi durlabhā 
bhuṃjyāttuṣṭisukhaṃ tasmāt paraśramakṛtairguṇaiḥ 
na cātrāpi vyayaḥ kaścit paratra ca mahatsukham 
dveṣairaprītiduḥkhaṃ tu mahaddukhaṃ paratra ca 
viśvastavinyastapadaṃ vispaṣṭārthaṃ manoramam 
śrutisaukhyaṃ kṛpāmūlaṃ mṛdumandasvaraṃ vadet 
ṛju paśyet sadā sattvāṃścakṣaṇā saṃpibanniva 
yasmādetān samāśritān saṃbuddhatvamavāpnuyāt 
sātatyābhiniśotthaṃ pratipakṣotthameva ca 
guṇopakārikṣitre ca duḥkhite ca mahacchubham 
dakṣa utthānasampannaḥ svayaṃkārī sadā bhavet 
nāvakāśaḥ pradātavyaḥ kasyacit sarvakarmasu 
utarottarataḥ śreṣṭhā dānapāramitādayaḥ 
naitarārthaṃ tyajecchreṣṭhāmanyatrācārasetutaḥ 
evaṃ buddhvā parārtheṣu bhavet satatamutthitaḥ 
niṣiddhamapyajñātaṃ kṛpālorarthadarśinaḥ 
vinipātagatānāthān vratasthān saṃvibhajya ca 
bhuṃjīta madhyamāṃ mātrāṃ tricīvarabahistyajet 
saddharmasevakaṃ kāyamitarārthaṃ na pīḍayet 
evameva hi sattvānāmāśāmāśu prapūrayet 
tyajenna jīvitaṃ tasmādaśuddhe 'karuṇāśaye 
tulyāśaye tu tattyājyamitthaṃ na parihīyate 
dharmaṃ nigaurave 'svasthe na śiroveṣṭhite vadet 
sachatradaṇḍaśastraṃ ca nāvaguṇṭhitamastake 
Gkv 
gambhīrodāramalpeṣu na strīṣu puruṣaṃ vinā 
hīnotkṛṣṭeṣu dharmeṣu samaṃ gauravamācaret 
nodāradharmapātraṃ ca hīnadharme niyojayet 
na cācāraṃ parityajya sūtramantraiḥ pralobhayet 
dantakāṣṭhasya kheṭasya visarjanamapāvṛtam 
neṣṭaṃ jale sthale bhogye mūtrādeśacāpi garhitam 
mukhapūraṃ na bhuṃjīta saśabdaṃ prasṛtānanam 
pralambapādaṃ nāsīta na bāhū mardayet samam 
naikayānyā striyā kuryādyānaṃ śayanamāsanam 
lokāprasāditaṃ sarvaṃ dṛṭvā pṛṭvā sa varjayet 
nāṃgulyā kārayet kiṃciddakṣiṇena tu sādaram 
samastenaiva hastena mārgamapyevamādiśet 
navāhnakṣepakaṃ kiṃcicchabdayedalpasaṃbhrame 
acchatādiṃ tu kartuvyanyathā syādasaṃhṛtaḥ 
nāthanirvāṇaśayyāvacchayītepsitayā diśā 
saṃprajānan laghūtthānaṃ prāgavaśyaṃ niyogataḥ 
ācāro bodhisattvānāmaprameyamudāhṛtam 
cittaśodhanamācāraṃ niyatam tāvadācarec 
rātriṃ divaṃ ca triskandhaṃ trikālaṃ ca pravartayet 
śeṣāpattisamastena bodhicittajināśayān 
yo avasthāḥ prapadyate svayaṃ paravaśo 'pi vā 
tāsvavasthāsu yāḥ śikṣāḥ śikṣettā eva yatnataḥ 
na hi tadvidyate kiṃcidyanna śikṣyaṃ jinātmajaiḥ 
na tadasti na yatpuṇyameva viharataḥ sataḥ 
pāraṃparyeṇa sākṣādvā sattvārthānnānyadā caret 
sattvānāmeva cārthāya sarvaṃ bodhāya nāmayet 
sadā kalyāṇamitraṃ ca jīvītārthe 'pi na tyajet 
bodhisattvavratadharaṃ mahāyānārthakovidam 
etadeva samāsena saṃprajanyasya lakṣaṇam 
Gkv 
yatkāyacittavasthāyāḥ pratyavekṣya muhurmuhuḥ 
yato nivāryate yatra yadeva ca niyujyate 
tallokacittarakṣārthaṃ śikṣām dṛṣṭvā samācaret 
sarvametat sucaritaṃ dānaṃ sugatapūjanam 
kṛtaṃ kalpasahastrairyatpratigha pratihanti tat 
na ca dveṣasamaṃ pāpaṃ na ca kṣāntisamaṃ tapaḥ 
tasmātkṣāntiṃ prayatnena bhāvayedvividhairnayaiḥ 
manaḥ śamaṃ na gṛhṇāti na prītisukhamaśnute 
na nidrāṃ na dhṛtiṃ yāti dveṣaśasye hṛdi sthite 
pūjayatyarthamānairyān ye 'pi cainaṃ samāśritāḥ 
te 'pyenaṃ hantumicchanti svāminaṃ dveṣadurbhagam 
suhṛdo 'pyudvijante 'smāddadāti na ca sevyate 
saṃkṣepānnāsti tatkiṃcit krodhano yena susthitaḥ 
evamādīni duḥkhāni karotītyarisaṃjñayā 
yaḥ krodhaṃ hanti nirbandhāt sa sukhīha paratra ca 
tasmāt krodhabalaṃ hatvā ratnatrayaprabhāvataḥ 
buddhvā kṣāntiṃ prayatnena bhāvayedvividhairnayaiḥ 
naivaṃ dviṣaḥ kṣayaṃ yānti yāvajjīvamapi ghnataḥ 
krodhamekaṃ tu yo hanyāttena sarvadviṣo hatāḥ 
alpaniṣṭhāgamenāpi natotpāmuditā sadā 
daurmanasye 'pi nāstīṣṭaṃ kuśalaṃ tvavahīyate 
yadyeva pratīkāro 'sti daurmanasyena tatra kim 
atha nāsti pratīkāro daurmanasyena tatra kim 
duḥkhāpakārapāruṣyamayaśaścetyanīpsitam 
priyānāmātmanā vāpi śatroścaitadviparyayāt 
kathaṃcillabhyate saukhyaṃ duḥkhaṃ sthitamayatnataḥ 
duḥkhena bahiḥ niḥsārastatkāryaṃ mano dṛḍham 
sattvakṣetraṃ jinakṣetramityākhyātaṃ munīśvaraiḥ 
etā ārādhya saṃbuddhāḥ sarve nirvṛtimāgatāḥ 
Gkv 
sattvebhyaśca jinebhyaśca buddhadharmāgame saḥ 
jineṣu gauravaṃ yadvannaṣviti kaḥ kramaḥ 
ātmīkṛtaṃ sarvamidaṃ jagattaiḥ kṛpātmabhiḥ naiva hi saṃśayo 'sti 
dṛśyanta ete nanu sattvarupāsta eva nāthāḥ kimanādanātra 
tathāgatārādhanametadeva lokasya duḥkhāpahametadeva 
svārthasya saṃsādhanametadeva tat sācaradhvaṃ tamevedam 
 yasmānnarakapālāśca kṛpāvantaśca tadbalam 
tasmādārādharet sattvān bhṛtyaścaṇḍanṛpaṃ yathā 
kupitaḥ kiṃ nṛpaḥ kuryādyena syānnarakavyathā 
yatsattvadaurmanasyena kṛtena hyanubhūyate 
tuṣṭaḥ kiṃ nṛpatirdadyādyadbuddhatvaṃ samaṃ bhavet 
yatsattvasaumanasyena kṛtena hyanubhūyate 
āstāṃ bhaviṣyabuddhatvaṃ sattvārādhanasaṃbhavam 
ihāpi saubhāgyayaśaḥsausthityaṃ labhate kṣamī 
prāsādikatvaprāmodyamārogyaṃ cirajīvitam 
cakravartisukhasthānaṃ kṣamī prāpnoti saṃsaran 
evaṃ kṣamo bhavedvīryaṃ vīrye boddhiryataḥ sthitaḥ 
na hi vīryaṃ vinā puṇyaṃ yathā vāyu vinā gatiḥ 
kiṃ viryaṃ kuśalotsāhastadvipakṣaḥ ka ucyate 
ālasyakutsitā śaktirviṣādātmāvamanyatā 
avyāpārasukhāsvādanidrayāśrayatṛṣṇayā 
saṃsāraduḥkhānudvegādālasyamupajāyate 
tasmādālasyamutsṛtja dhṛtvā vīryaṃ samāhitaḥ 
sarvasattvahitādhānaṃ bodhicaryāvrataṃ caret 
vīryaṃ hi sarvaguṇaratnanidhānabhūtaṃ sarvāpadastarati vīryamahāplavena 
naivāsti tajjagati vicintyamānaṃ nāvāpnuyādyadiha vīryasthādhiruḍhaḥ 
yaddheṣu yatkarituraṃgapadātimatsu nārācatomaraśvadhasaṃkuleṣu 
hatvā ripūn jayamanuttamamāpnuvanti visfurjitaṃ tadiha vīryaṃ mahābhaṭasya 
Gkv 
ambhonidhīn makaravṛndavighaṭṭitāmbutuṃgokulākulataraṃgavibhaṃgabhīmān 
vīryeṇa goṣpadamiva pravilaṃghya śūrāḥ kurvantyanarghaguṇaratnadhanārjanāni 
rāgādīnuragānivogravapuṣo viṣkambhavīryānvitāḥ
śīlaṃ sajjanacittanirmalataraṃ samādāya yanmartyāḥ 
kāntatare sumeruśikharopānte vīryānvitāstiṣṭhante
surasiddhasaṃghasahitāḥ saṃbodhisattvāḥ sukham 
yaddevā viyati vimānavāsino 'nye nirdvandvāḥ samanubhavanti saumanasyam 
atyantavipulafalaprasūtihetorvīryasthiravihitasya sā vibhūtiḥ 
iti matvā sadotsāhaṃ dhṛtvā saṃbodhisādhane 
sarvasattvahitādhāne bodhicaryāvrate caret 
laghu kuryāttathātmānamapramādakathāṃ smaran 
karmāgamādyathā pūrvaṃ sajjaḥ sarvatra ca tu te 
yathaiva tūlikaṃ vāyorgamanāgamane vaśam 
tathotsāhavaśaṃ yāyādṛddhiścaivaṃ samṛdhyati 
vardhayitvaivamutsāhaṃ samādhau sthāpayenmanaḥ 
vikṣiptacittastu naraḥ kleśaṃ daṃṣṭrāntare sthitaḥ 
kāyacittavivekena vikṣepasya na saṃbhavaḥ 
tasmāllokān parityajya vitarkān parivarjayet 
snehānna tyajyate loko lābhādiṣu ca tṛṣṇayā 
tasmādetatparityāge vidvānevaṃ vicārayet 
śamathena vipaśyanayā suyuktaḥ kurute kleśavināśamityavetya 
śamathaḥ prathamaṃ gaveṣaṇīyaḥ sa ca loke nirapekṣayabhiratyā 
kasyānityeṣvanityasya sneho bhavitumarhati 
yena janmasahastrāṇi draṣṭavyo na punaḥ priyaḥ 
apaśyannaratiṃ yāti samādhau na ca tiṣṭhati 
na ca tṛpyati dṛṣṭvāpi pūrvavadbādhate tṛṣā 
na paśyati yathābhutaṃ saṃvegādavahīyate 
dahyate tena śokena priyasaṃgamakāṃkṣayā 
Gkv 
taccintayā mudhā yāti hrasvamāyumuhurmuhuḥ 
aśāśvatena mitreṇa dharmo bhraśyati śāśvataḥ 
bālaiḥ sabhāgacarito niyataṃ yāti durgatim 
neṣyate viṣabhāgaśca kiṃ prāptaṃ bālasaṃgamāt 
kṣaṇādbhavanti suhado bhavanti ripavaḥ kṣaṇāt 
toṣasthāne prakupyanti durārādhyāḥ pṛthagjanāḥ 
atha na śrūyate teṣāṃ kupitā yānti durgatim 
īrṣyotkṛṣṭātsamādvandvā hīnātmānaḥ stutermadaḥ 
avarṇātpratighaśceti kadā bālāddhitaṃ bhavet 
ātmotkarṣaḥ parāvarṇaḥ saṃsāraratisaṃkathā 
ityādyamavaśyamaśubhaṃ kiṃcidbālasya bālatā 
evaṃ matvā yatirdhīmānvihāya bālasaṃgamam 
bālāddūraṃ palāyet prāptamārādhayetpriyaiḥ 
na saṃstavānubandheta kiṃbhūdāsīnasādhuvat 
ekākī viharennityam sukhamakliṣṭamānasaḥ 
dharmārthamātrādāya bhṛṃgavat kusumān madhuḥ 
apūrva iva sarvatra viharedapyasaṃstutaḥ 
evaṃ yatirmahāsattvaḥ saṃsāraratiniḥpṛhaḥ 
samādhisatsukhāsakto viharedbodhimānasaḥ 
kleśārivargānabhibhūya vīrāḥ saṃbodhilakṣmīpadamāpnuvanti 
bodhyaṃgadānaṃ pradiśantiṃ sadbhyo dhyānaṃ hi tatra pravadanti hetum 
janmaprabandhakarṇaikanimittabhūtān rāgādidoṣanicayān pravidārya sarvān 
ākāśatulyamanasaḥ samaloṣṭahemādhyānādbhavanti manujā guṇahetubhūtāḥ 
jitvā kleśārivṛndaṃ śubhabalamathanaṃ sarvathā labdhalakṣam 
prāptaḥ saṃbodhilakṣmīṃ pravaraguṇamayīṃ durlabhāmanyabhūtaiḥ 
sattve jñānādhipatyaṃ vigataripubhayāḥ kurvate yannarendrāḥ 
dhyānaṃ tatraikahetuṃ sakalaguṇanidhiṃ prāhuḥ sarve narendrāḥ 
mohāndhakāraṃ pravidāryaṃ śaśvajjñānāvabhāsam kurete samantāt 
saṃbuddhasuryassūramānuṣāṇāṃ hetuḥ sa tatra pravarassamādhiḥ 
Gkv 
iti matvā samādhāya kleśāvaraṇahānaye 
vimārgāccittamākṛṣya samādhau sthāpya prācaret 
imaṃ parikaraṃ samādhau sthāpya prācaret 
imaṃ parikaraṃ sarvaṃ prajñārthaṃ hi jagaddhite 
tasmādutpādayet prajñāṃ duḥkhanirvṛtikāṃkṣayā 
saṃvṛttiḥ paramārthaśca satyadvayamidaṃ matam 
buddheragocaraṃ tattvaṃ buddhisaṃsmṛtirucyate 
tatra loko dvidhādṛṣṭo yogī prākṛtakastathā 
tatra prākṛtako loko yagilokena bādhyate 
bādhyante dhīviśeṣeṇa yogino 'pyattarottaraiḥ 
dṛṣṭāntenobhayeṣṭena kāryārthamavicārataḥ 
lokena bhāvā dṛśyante kalpyante cāpi tattvataḥ 
na tu māyāvadityatra vivādo yogilokayoḥ 
iti matvā yatirdhimān sarvaṃ māyābhirnirmitam 
prajñāratnaṃ samāsādya saṃcareta jagaddhite 
prajñādhanena vikulaṃ tu narasya rupamālekhya rupamiva sāravihīnamantaḥ 
buddhayānvitasya falamiṣṭamudeti vīryādvīryaṃ hi buddhirahitaṃ svavadhāya śatruḥ 
yo 'nekajanmāntaritaṃ svajanmabhūtaṃbhaviṣyatkulanāmagotraiḥ 
madhyāntamādyapi janaḥ pravetti prajñābalaṃ tatkathayanti tajjñāḥ 
yadbuddho martyaloke malatimiragaṇaṃ dārayitvā mahāntam 
jñānālokaṃ karoti praharati ca sadādoṣavṛndaṃ narāṇām 
ādeṣṭā cendriyāṇāṃ paramanujamano vetti sarvaiḥ prakāraiḥ 
prajñāṃ tatrāpi nityaṃ śubhavarajananīṃ hetumutkīrtayanti 
kāryārṇave 'pi dṛḍhaṃ nimagnāḥ saṃgrāmamadhye manujāḥ pradhānāḥ 
prajñāvaśātte vijayaṃ labhante prajñā hyataḥ sā śubhahetubhūtāḥ 
prajñābalenaiva jināḥ jayanti ghoraṃ suduṣṭaṃ ca mārasainyam 
prajñāviśeṣeṇa janā vibhānti prajñā hi khyātā jananī jinānām 
tasmāt sarvaguṇārthasādhanakarī prajñaiva saṃvardhyatām 
yatprajñāvikalā vibhānti puruṣāḥ prātaḥpradīpā iti 
Gkv 
svargāpavargaguṇaratnanidhanabhūtā etāḥ ṣaḍeva bhuvi pāramitā narāṇām 
jñātvā naraḥ svahitasādhanatatparaḥ syātkuryādataḥ satatamāśu dṛḍhaṃ prayatnam 
etaddhi paramaṃ śikṣāsaṃvaraṃ bodhicāriṇām 
mayā prajñaptamānanda dhātavyaṃ bodhiprāptaye 
ya etatparamācāraṃ dhṛtvā sambodhimānasāḥ 
triratnaśaraṇe sthitvā saṃcarante jagaddhite 
te bhadraśrīguṇādhārāḥ śīlavantaḥ śubhendriyāḥ 
kṣāntisaurabhyasaṃvāsāḥ sadotsāhā hitāśayāḥ 
niḥkleśā nirmalātmāno mahāsattvā vicakṣaṇāḥ 
prajñāvanto mahābhijñā arhanto brahmacāriṇaḥ 
trividhāṃ bodhimāsādya saṃbuddhālayamāpnuyuḥ 
etacchāstrā samādiṣṭaṃ śrutvānando 'bhibodhitaḥ 
bhagavantaṃ munīndraṃ ca samālokyaivamabravīt 
bhagavan bhavatājñaptaṃ saṃbuddhapadasādhanam 
śikṣāsaṃvaramādhāya ye caranti sadā śubhe 
ta eva subhagā dhanyāḥ śikṣāsaṃvṛtikauśalāḥ 
vinayābhimukhāḥ santaḥ saddharmakośadhāriṇaḥ 
jinātmajā mahābhijñāḥ arhanto nirmalendriyāḥ 
bodhisattvā mahāsattvā bhavanti bodhilābhinaḥ 
teṣāmeva sadā bhadraṃ sarvatrāpi bhaved dhruvam 
saddharmasādhanotsāhaṃ nirutpātaṃ nirākulam 
teṣāṃ bhūyāt sadā bhadraṃ bodhuiśrīguṇasādhanam 
triratnaśaraṇe sthitvā ye caranti jagaddhite 
ityānandasamākhyātaṃ śrutvā sa bhagavan mudā 
āyuṣmantaṃ tamānandaṃ samālokyaivamādiśat 
evameva sadā teṣām bhadram saṃbodhisādhanam 
dharmaśrīguṇasampanna bhavennunaṃ bhavālaye 
iti satyaṃ parijñāya yūyaṃ sarve 'bhibodhitāḥ 
triratnabhajanaṃ kṛtvā saṃcaradhvaṃ jagaddhite 
Gkv 
evaṃ mayoktamādāya caradhve yadi sarvadā 
nūnaṃ sambodhimāsādya saṃbuddhapadamāpsyatha 
ityādiṣṭaṃ munīndreṇa śrutvā sarve 'pi sāṃghikāḥ 
tatheti prativijñapya prābhyanandan prabodhitāḥ 
atha te sāṃghikāḥ sarve ānandapramukhāḥ mudā 
natvā pādau munīndrasya svasvadhyānālayaṃ yayuḥ 
bhagavānapi tān vīkṣya sarvān dhyānālayāśrītān 
gatvā dhyānālayāsīnastasthau dhyānasamāhitaḥ 
ityevaṃ me samākhyātaṃ guruṇā śāṇavāsinā 
śrutaṃ mayā tathākhyātaṃ śrutvānumoda bhūpate 
prajā api mahārāja śrāvayitvā prabodhayan 
triratnabhajanotsāhe cārayitvānupālaya 
tathā cette sadā rājan dharmaśrīguṇasaṃyutam 
śubhotsāhaṃ nirātaṃkaṃ bhaved dhruvaṃ samantataḥ 
tvamapi bodhisaṃbhāraṃ purayitvā yathākramam 
jitvā māragaṇānarhan bodhiṃ prāpya jino bhaveḥ 
iti śāstrā samādiṣṭaṃ śrutvāśokaḥ sa bhūpatiḥ 
tatheti prativijñapya prābhyanandat sapārṣadaḥ 
 iti śikṣāsaṃvarasamuddeśaprakaraṇaṃ samāptam 
 phalaśrutiḥ
atha bhūyaḥ sa rājendro bhūpo 'śokaḥ kṛtāṃjaliḥ 
upaguptaṃ tamarhantaṃ natvālokyedamabravīt 
bhadanta lokanātho 'sau yadāvalokiteśvaraḥ 
iti nāmnā prasiddho 'bhūttatkena samupādiśa 
Gkv 
iti saṃprārthite rājñā yatiḥ so 'rhanmahāmatiḥ 
aśokaṃ taṃ mahārājaṃ samālokyaivamādiśat 
śṛṇu rājan mahābhāga yathā me guruṇoditam 
tathāhaṃ te pravakṣyāmi śrutvānubodhito bhava 
ṣaḍgatisambhavā lokāstraidhātubhuvanāśritāḥ 
teṣāṃ ye duḥkhitā duṣṭāḥ kleśāgniparitāpitāḥ 
tān sarvān sa jagannāthaḥ kṛpādṛṣṭyāvalokayat 
tenāvalokiteśākhyaḥ prasiddhastrijagatsvapi 
ye ye sattvā jagadbhartrā kṛpādṛṣṭyāvalokitāḥ 
te te sarve vikalmāṣā bhaveyurvimalāśayāḥ 
ye 'pyasya trijagacchāstuḥ śṛṇuyurnām sādaram 
vimuktapātakāste syurniḥkleśā vimalendriyāḥ 
duḥkhāgnau patito yo 'pi smṛtvā lokeśvaraṃ bhajet 
tadā taṃ sa mahāsattvaḥ kṛpādṛṣṭyāvalokayan 
tadā sa sahasā tasmādduḥkhāgneḥ parimuktitaḥ 
śuddhendriyo viśuddhātmā bhavet saṃbodhimānasaḥ 
yo nadyā prohyamāṇo 'pi krandellokeśvaraṃ smaran 
tadā sa bodhisattvastaṃ kṛpādṛṣṭyāvalokayet 
tadā dadyānnadī tasya gādhaṃ santaraṇārthinaḥ 
tataḥ sa sahasottīrya smṛtvā dharmarato bhavet 
yadā ca vaṇijaḥ sārthā naukāruḍhā mahāmbudhau 
ratnārthino mahotsāhaiḥ saṃkrameyuryathākramam 
tatra nauḥ kālikāvātaiḥ preryamāṇām vilolitā 
tarasā rākṣasīdvīpasamīpaṃ samupācaret 
tadā teṣāṃ mahādhīraḥ smṛtvā lokeśvaraṃ namet 
lokeśastānstadā sarvān kṛpādṛṣṭyāvalokayan 
tatastāḥ kālikā vātā na careyuḥ prasāditāḥ 
tato nau savaṇiksārthā svasti ratnākaraṃ vrajet 
Gkv 
tatra te vaṇijaḥ sarve labdharatnāḥ pramoditāḥ 
svasti pratyāgatāḥ svasti samiyuḥ svapuraṃ laghu 
yadi daivādvipattiḥ syāt sarvatīrthajalāśraye 
mṛtāste śoṣitātmānaḥ saṃprayāyuḥ sukhāvatīm 
yaśca duṣṭo vadhāt sṛṣṭo gṛhīto vadhyaghātakaiḥ 
bhīto lokeśvaraṃ smṛtvā dhyātvā nāmāpyudāharet 
tadā lośeśvarastaṃ sa kṛpādṛṣṭyāvalokayet 
tataste ghātakāḥ sarve taṃ hantuṃ nābhiśaknuyuḥ 
yadi vighātito daivāt tyaktvā pāpāśrayāṃ mṛtaḥ 
śuddhāśayo viśuddhātmā saṃprayāyāt sukhāvatīm 
sarve yakṣāśca gandharvāḥ kumbhāṇḍā rākṣasā api 
kinnarā garuḍā nāgā bhūtāḥ pretāḥ piśācikāḥ 
lokeśvarasya bhaktāraṃ dhyātāraṃ smṛtibhāvinam 
nāmoccāraṇakartāraṃ draṣṭumapi na śaknuyuḥ 
yaścāpi nigaḍairbaddhā sthāpito bandhanālaye 
smṛtvā lokeśvaraṃ dyātvā tiṣṭhennāmāpyudāharet 
tatkṣaṇe lokanāthastaṃ kṛpādṛṣṭyāvalokayet 
tadā sa bandhanānmukto dharmābhiratato bhavet 
yaścāraṇye gṛhe vāpi caurairdhūtairupadrute 
smṛtvā lokeśvaraṃ dhyātvā namennāmāpyudāharet 
tatkṣaṇe lokanāthastaṃ kṛpādṛṭyāvalokayet 
tadā te dhūrtakāścaurāḥ sarve yāyuḥ parāṅmukhāḥ 
yaśca rogī sadā duṣṭaḥ kuṣṭhavyādhyācitāśrayaḥ 
smṛtvā lokeśvaraṃ dhyātvā namennāmāpyudāharet 
tatkṣeṇe lokanāthastaṃ kṛpādṛṣṭyāvalokayet 
tadā sa vyādhito mukto nīrogī puṣṭitendriyaḥ 
śuddhāśayo viśuddhātmā bhavet saṃbodhimānasaḥ 
yadi daivādvipattiḥ syāddhitvā duḥkhāśrayaṃ tanum 
śuddhāśayo viśuddhātmā saṃprayāyāt sukhāvatīm 
Gkv 
yaśca daridrito duḥkhī dīno 'nātho durāśrayaḥ 
smṛtvā lokeśvaraṃ dhyātvā namennāmāpyudāharet 
tatkṣaṇe lokanāthastaṃ kṛpādṛṣṭyāvalokayet 
tadā sa śrīguṇotpanno bhavet sāadhuḥ śubhendriyaḥ 
yaśca saṃgrāmamadhye 'pi śatrubhiḥ pariveṣṭita 
smṛtvā lokādhipaṃ dhyātvā namennāmāpyudāaharet 
tatkṣaṇe lokanāthastaṃ kṛpādṛṣṭyāvalokayet 
tadā so 'rīnvinirjitya labdhvā ramejjayaśriyam 
yaścāpi dahyamāneṣu gṛhodyānāśrameṣvapi 
smṛtvā lokādhipaṃ dhyātvā nāma proccārayannamet 
tatkāle lokanāthastaṃ kṛpādṛṣṭyāvalokayet 
tadā sa sahasā vahniskandhaḥ śāmyennirākulaḥ 
vivāde kalaye vāpi paribhūte 'pi durjanaiḥ 
smṛtvā lokeśvaraṃ dhyātvā nāma proccārayannamet 
tatkṣaṇe lokaśāstā taṃ kṛpādṛṣṭyāvalokayet 
tadā sa vijayan sarvān saṃsthāpayennije vaśe 
yaśca kleśāgnisaṃtapto vyākulendriyamānasaḥ 
smṛtvā lokaprabhuṃ dhyātvā namennāmāpyudāharan 
tatkṣaṇe taṃ mahāsattvo dayādṛṣtyāvalokayet 
tadā niḥkleśabhadrātmā bhavedbhadrendriyaḥ sudhīḥ 
yo 'putraḥ putraratnārthī taṃ lokeśaṃ śaraṇaṃ gataḥ 
smṛtvā dhyātvā yathāśakti bhajennāmānyudāharan 
tadā sa trijagadbhartā kṛpādṛṣṭyāvalokayet 
dadyāttasmai putraratnaṃ mahāsattvaṃ jagatpriyam 
sutārthine 'pi satputrīṃ ramākārāṃ śubhendriyām 
sarvasattvapriyāṃ kāntāṃ sādhvīṃ dadyājjagatprabhuḥ 
vidyārthī labhate vidyāṃ dhanārthi labhate dhanam 
rājyārthī labhate rājyaṃ lokeśabhaktimānapi 
Gkv 
dravyārthī labhate dravyaṃ guṇārthī labhate guṇam 
bhogyārthī labhate bhojyaṃ gṛhārthī labhate gṛham 
evamanyāni vastūni sarvopakaraṇānyapi 
yathābhivāṃchitaṃ sarvaṃ labhellokeśabhaktimān 
tenāsau trijagannātha āryāvalokiteśvaraḥ 
iti prakhyāpitaḥ sarvairdharmarājaimunīśvaraiḥ 
evaṃ mahattaraṃ puṇyaṃ lokeśabhaktibhāvinām 
aprameyamasaṃkhyeyaṃ saṃbuddhapadasādhanam 
ityevaṃ sugataiḥ sarvaiḥ samādiṣṭaṃ samantataḥ 
bodhisattvairmahābhijñaiḥ sarvaiścāpi praśaṃsyate 
iti matvā mahārāja lokanāthasya sarvadā 
śaraṇe samupāśritya bhajasva śraddhayā mudā 
yasya lokeśvare bhaktistasya pāpaṃ na kiṃcana 
duṣṭakleśabhayaṃ nāpi nirvighnaṃ satsukhaṃ sadā 
sarve duṣṭagaṇā mārāḥ kṣīyante sarvataḥ sadā 
yamadūtādayaścāpi palāyeyuḥ parāṅmukhāḥ 
lokeśabhktibhājāṃśca puṇyadhārā nirantarā 
apreyā asaṃkhyeyāḥ pravardhante divāniśam 
etatpuṇyānubhāvaistu saddharmastena labhyate 
tatsaddharmānubhāvena saṃbuddho dṛśyate 'grataḥ 
tato buddhānubhāvena bodhicittaṃ sulabhyate 
bodhipraṇidhicittena caryante bodhicārikāḥ 
kramāt saṃbodhisaṃbhāraṃ pūrayitvā yathākramam 
sarvān kleśān vinirjityāacaturmāragaṇānapi 
sarvatra vaśitā prāptā dhāraṇīguṇasaṃyutā 
daśabhūmīśvaro bhūtvā saṃbodhiṃ samavāpnuyāt 
iti matvā mahābhijño lokeśvaro jinātmajaḥ 
bhajanīyaḥ sadā sadbhiḥ saṃbuddhapadavāṃchibhiḥ 
Gkv 
ye bhajanti sadā nityaṃ lokeśvaraṃ jagatprabhum 
teṣāṃ naiva bhayaṃ kiṃcitsarvatra sarvadāpi hi 
rakṣeyustaṃ samālokya brahyādayo maharṣayaḥ 
śakrādayaḥ surendrāśca sarvalokādhipā api 
rakṣeyuragnayo 'pyenaṃ lokeśabhaktibhāvinam 
dharmarājādayaḥ pretāḥ sarve niśācarā api 
varuṇāśca hi rājāśca sarve vāyugaṇā api 
sarve śrīdādayo yakṣāḥ sarve bhūtādhipā api 
sūryādayo grahāḥ sarve candrādayaśca tārakāḥ 
sarve siddhāśca sādhyāśca rudrā vidyādharā api 
dhṛtarāṣṭrādayaḥ sarve gandharvā api sarvadā 
viruḍhakādikumbhāṇḍā rakṣeyustaṃ sadānugāḥ 
virupākṣādayaḥ sarve nāgendrā garuḍā api 
kuverapramukhāḥ sarve yakṣā api samādarāt 
drumādikinnarāḥ sarve vemacitrādayo 'surāḥ 
sarve paiśācikāścāpi rakṣeyustaṃ samāhitaḥ 
sarve mātṛgaṇāścāpi sakumāragaṇādhipāḥ 
sarve 'pi bhairavāḥ sarve mahākālagaṇā api 
saḍākaḍākinīsaṃghāḥ sarve kāpālikā api 
sarve vaitāḍikāścāpi dṛṣṭvā ceyustamādarāt 
tathā ca yoginaḥ siddhā avikalpā jitendriyāḥ 
dūrāddṛṣṭvābhirakṣeyustaṃ lokeśaśaraṇāśritam 
vajrapāṇyādayo vīrāḥ sarvamantrārthasādhakāḥ 
rakṣeyustaṃ samālokya lokeśabhakticāriṇam 
yatayastīrthikāścāpi tāpasā brahmacāriṇaḥ 
vaiṣṇavā api śaivāśca liṃgino vratino 'pi ca 
dūrādapi tamālokya bhaktimantaṃ jagatprabhoḥ 
praṇatvā prāṃjaliṃ dhṛtvā praśaṃseyuḥ samādarāt 
Gkv 
arhanto bhikṣavaścāpi dṛṣṭgā taṃ dūrato mudā 
dhanyo 'sīti samārādhya prakuryurabhinanditam 
śrāvakāścailakāścāpi vratinaścāpyupāsakāḥ 
dūratastaṃ mahābhāgaṃ dṛṣṭva nameyurānatāḥ 
sarve cāpi mahāsattvā bodhisatvā jinātmajāḥ 
varadānaistamārādhya cārayeyurjagaddhite 
pratyekasugataścāpi dṛṣṭvā taṃ bodhibhāginam 
samālokya samāśvāsya prerayeyuḥ susaṃvare 
saṃbuddhā api sarve taṃ saṃbuddhapadalābhinam 
dṛṣṭvābhinandya saddharme niyujyāveyurābhavam 
evamasya jagadbharturlokeśasya mahātmanaḥ 
saddharmaguṇamāhātmyaṃ sarvabuddhaiḥ praśaṃsyate 
evaṃ mahattaraṃ puṇyaṃ lokeśabhajanodbhavam 
matvā sadānumoditvā śrotavyam bodhivāṃchibhi 
idaṃ sarvaṃ mahāyānasūtraratnaṃ subhāṣitam 
śṛṇvanti śraddhayā ye 'pi kalau paṃcakaṣāyite 
durgatiṃ te na gacchinta kadācana kathaṃcana 
sadā sadgatisaṃjātā bhavanti bhadracāriṇaḥ 
lokeśasya jagacchāstuḥ sarvadā śaraṇe sthitāḥ 
dhyātvā nāma samuccārya smṛtvā bhajeyurābhavam 
etatpuṇyānuliptāste bhadraśrīsadguṇālayāḥ 
saddharmasukhasaṃpattiṃ bhuktvā yāyuḥ sukhāvatīm 
enaṃ yaḥ sakalāṃllokāṃcchrāvayati prabodhayan 
so 'pi na durgatiṃ yāti yāti sadgatimeva hi 
etatpuṇyaviśuddhātmā bhadraśrīsadguṇāśrayaḥ 
saddharmasukhasaṃpattiṃ bhuktvā yāyāt sukhāvatīm 
yaścāpīdaṃ kalau kāle nirapekṣāḥ svajīvite 
sabhāmadhye samāsīno bhāṣet sūtrasubhāṣitam 
Gkv 
so 'pyetatpuṇyaśuddhātmā yāyānna durgatiṃ kvacit 
sadā sadgatisaṃjāto bhadraśrīsadguṇāśrayaḥ 
sarvasattvahitādhānaṃ saddharmameva sādhayan 
śubhiotsāhasahatsaukhyaṃ bhuktvā yāyāt sukhāvatīm 
tatrāmitaruceḥ śāstuḥ sarve śaraṇe sthitāḥ 
sadā dharmāmṛtaṃ pītvā careyurbodhisaṃvaram 
tataste bodhisaṃbhāraṃ pūrayitvā yathākramam 
bhaveyuḥ sarve lokeśā daśabhūmīśvarā api 
tataste nirmalatmāno bodhisattvā jinātmajāḥ 
bhaveyuyustriguṇābhijñā mahāsattvāḥ śubhendriyāḥ 
kleśān māragaṇān sarvān jitvārhanto niraṃjanāḥ 
trividhāṃ bodhimāsādya saṃbuddhapadamāpnuyuḥ 
ye 'pi vedamahāyānasūtrarājaṃ likhenmudā 
tenāpi likhitaṃ sarvamahāyānasubhāṣitam 
lekhāpitaṃ ca yenedaṃ sūtrarājasubhāṣitam 
tena lekhāpitaṃ jñānaṃ sarvaṃ mahāyānasubhāṣitam 
likhitaṃ vāpi yenedaṃ prātiṣṭhāpya yathāvidhi 
śuddhasthāne gṛhe sthāpya pūjāṃgaiḥ sarvadārcitam 
tenārhanto jināḥ sarve pratyekasugatā api 
sasaṃghā bodhisattvāśca bhavanti pūjitāḥ khalu 
yaścāpīdaṃ svayaṃ dhṛtvā parebhyo 'pi samādiśet 
bhāvayet satataṃ smṛtvā dhyātvāpi praṇayen mudā 
tasya sarve munīndrāśca pratyekasugatā jināḥ 
arhanto bodhisattvāśca tuṣṭā dadyuḥ samīhitam 
yaścaitadupadeṣṭāraṃ sarvāṃśca śrāvakānapi 
yathāvidhi samabhyarcya bhojanaiḥ paritoṣayet 
tena sarve 'pi saṃbuddhāḥ pratyekasugatā api 
arhanto bhikṣavaḥ sarve yogino brahmacāriṇaḥ 
Gkv 
bodhisattvāśca sarve 'pi vratino yatayo 'pi ca 
abhyarcya bhojanairnityaṃ bhaveyuḥ paritoṣitāḥ 
kimevaṃ bahunoktena sarve buddhāḥ munīśvarāḥ 
sarvāḥ pāramitā devyaḥ sarve saṃghā jinātmajāḥ 
nityaṃ teṣāṃ samālokya kṛpādṛṣṭyānumoditāḥ 
rakṣāṃ vidhāya sarvatra varaṃ dadyurjagaddhite 
lokapālāśca sarve 'pi sarve devāśca dānavāḥ 
rakṣāṃ kṛtvā varaṃ dadyusteṣāṃ saddharmasādhinām 
rājāno 'pi sadā teṣāṃ rakṣāṃ kṛtvānumoditāḥ 
yathābhivāṃchitaṃ kṛtvā pālayeyuḥ samāadarāt 
mantriṇo 'pi sadā teṣāṃ sāmātyasacivānugāḥ 
sabhṛtyasainyabhaṭṭāśca bhaveyurhitakāriṇaḥ 
sarve vaiśyāśca sarvārthabhartāraḥ syuḥ suhṛtpriyāḥ 
śreṣṭhimahājanāḥ sarve bhaveyurhitakāriṇaḥ 
dviṣo 'pi dāsatāṃ yāyurduṣṭāśca syurhitāśayāḥ 
evamanye 'pi lokāśca sarve syurmaitramānasāḥ 
paśavaḥ pakṣiṇaścāpi sarve kīṭāśca jantavaḥ 
naiva teṣāṃ viruddhāḥ syurbhaveyurhitaśaṃsinaḥ 
evaṃ sarvatra lokeṣu teṣāṃ saddharmasādhinām 
nirutpātaṃ śubhotsāhaṃ saumāṃgalyaṃ sadā bhavet 
evaṃ bhadrataraṃ puṇyaṃ lokeśabhajonodbhavam 
matvā taṃ trijagannāthaṃ bhajasva sarvadā smaran 
ye tasya śaraṇe sthitvā dhyātvā samāhitāḥ 
nāmāpi ca samuccārya bhajanti śraddhayā sadā 
teṣāṃ syuḥ suprasannāni triratnānyapi sarvadā 
kṛpādṛṣṭyā samālokya kṛtvā ceyuḥ śubhaṃ sadā 
etacchāstrā samādiṣṭamupāguptena bhikṣuṇā 
śrutvāśokaḥ sa bhūmīndraḥ prābhyananadan prabodhitaḥ 
Gkv 
sabhā sarvāvatī sāpi śrutvaitat saṃprasāditā 
tatheti prativanditvā prābhyanandat prabodhitā 
tataste sakalā lokāḥ samutthāya pramoditāḥ 
upaguptaṃ tamarhantaṃ natvā svasvālayaṃ yayuḥ 
tataḥ prabhṛti rājā sa lokeśaṃ sarvadā smaran 
dhyātvā nāma samuccārya prāabhajat pālayan prajāḥ 
tadā tasya narendrasya viṣaye tatra sarvadā 
nirutpātaṃ śubhotsāhaṃ prāvartata samantataḥ 
iti jayaśriyādiṣṭaṃ niśamya sa sasāṃghikaḥ 
jinaśrīrāja ātmajñaḥ prābhyanandat prabodhitaḥ 
tataścāsau mahābhijño jayaśrīḥ sugarātātmajaḥ 
sarvān saṃghān samālokya punarevaṃ samādiśat 
yatredaṃ sūtrarājendraṃ prāvartayet kalāvapi 
bhāṣedyaḥ śṛṇuyādyaśca śrāvayedyaśca pracārayet 
eteṣāṃ tatra sarveṣāṃ saṃbuddhāḥ sakalāḥ sadā 
kṛpādṛṣṭyā samālokya kurvantu bhadramābhavam 
sarvāḥ pāramitādevyasteṣāṃ tatra sadā śivam 
kurvantyā bodhisaṃbhāraṃ pūrayantu jagaddhite 
sarve 'pi bodhisattvāśca pratyekasugatā api 
arhanto yoginasteṣāṃ bhadraṃ kurvantu sarvadā 
brahmadilokapālaśca sarve cāpi maharṣayaḥ 
tatra teṣāṃ ca sarveṣāṃ kurvantu maṃgalaṃ sadā 
kāle varṣantu meghāśca bhūyācchasyavatī mahī 
nirutpātaṃ mahotsāhaṃ subhikṣaṃ bhavatu dhruvam 
bahukṣīrapradā gāvo vṛkṣāḥ puṣpafalānvitāḥ 
auṣadhyo rasavīryādyā bhūyātsustatra sarvadā 
bhavantu prāṇinaḥ sarve
ārogyacirajīvinaḥ 
sarvadravyasamāpannāḥ śrīmanto bhadracāriṇaḥ 
Gkv 
rājā bhavatu dharmiṣṭho mantriṇo nīticāriṇaḥ 
sarve lokāḥ suvṛttisthā bhavantu dharmasādhinaḥ 
mā bhutkaściddurācāraścauro duṣṭaśca vaṃcakaḥ 
daridro durbhago dīno madamānābhigarvitaḥ 
sarve sattvāḥ samācārāḥ pariśuddhatrimaṇḍalāḥ 
svasvakulavratārakṣāḥ pracarantu jagaddhite 
sarve bhadrāśayāḥ santaḥ saṃbodhivratacāriṇaḥ 
triratnabhajanaṃ kṛtvā saṃcarantāṃ sadā śubhe 
iti jayaśriyākhyātaṃ śrutvā sarve 'pi sāṃghikāḥ 
evamastviti vijñapya prābhyanandan pramoditāḥ 
 iti jinaśrīrājaparipṛṣṭajayaśrīsaṃprabhāṣita
śrīmadāryāvalokiteśvaraguṇakāraṇḍavyūhasūtrarājaṃ samāptam 
ye dharmā hetuprabhavā hetuṃ teṣāṃ tathāgato hyavadat 
teṣāṃ ca yo nirodhaṃ evaṃvādī mahaśramaṇaḥ 
 śubhamastu 
