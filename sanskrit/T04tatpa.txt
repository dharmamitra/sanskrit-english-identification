tatra prakṛtivyāpārarahitatvapratipādanāya sāṅkhyamatam upadarśayann āha aśeṣaśaktipracitād ityādi aśeṣaśaktipracitāt pradhānād eva kevalāt kāryabhedāḥ pravartante tadrūpā eva bhāvataḥ  yadaśeṣābhir mahadādikāryagrāmajanikābhir ātmabhūtābhiḥ śaktibhiḥ pracitam yuktam satvarajastamasāṃ sāmyāvasthālakṣaṇaṃ pradhānaṃ tata evaite mahadādayaḥ kāryabhedāḥ pravartante iti kāpilāḥ pradhānadevetyavadhāraṇaṃ kālapuruṣādivyavacchedārthaṃ kevalād iti vacanaṃ seśvarasaṅkhyopakalpiteśvaranirāsārthaṃ pravartanta iti sākṣāt pāramparyeṇa votpadyanta ity arthaḥ tathā hi teṣāṃ prakriyā pradhānād buddhiḥ prathamam utpadyate buddheścāhaṅkāraḥ ahaṅkārāt pañcatanmātrāṇi śabdasparśarasarūpagandhātmakāni indriyāṇi caikādaśotpadyante pañca buddhīndriyāṇi śrotratvakcakṣurjihvāghrāṇalakṣaṇāni pañca karmendriyāṇi vākpāṇipādāpāyūpasthā manaścaikādaśam iti pañcabhyaś ca tanmātrebhyaḥ pañca bhūtāni śabdādākāśaṃ sparśād vāyuḥ rūpāttejaḥ rāsādāpaḥ gandhāt pṛthivīti yathoktam īśvarakṛṣṇena prakṛter mahāṃstato haṅkāras tasmādguṇaś ca ṣoḍaśakaḥ tasmād api ṣoḍaśakāt pañcabhyaḥ pañcabhūtāni  iti tatra mahāniti buddher ākhyā buddhiścāyaṃ ghaṭaḥ paṭa iti viṣayādhyavasāyalakṣaṇā ahaṅkāras tu ahaṃ subhago haṃ darśanīya ityādyabhidhānalakṣaṇaḥ manas tu saṅkalpalakṣaṇaṃ tadyathā kaścid evaṃ vaṭuḥ śṛṇoti grāmāntare bhojanam astīti tatra tasya saṅkalpaḥ syāt yāsyāmīti kiṃ tatra guḍadadhi syād utasviddadhīti p evaṃ saṅkalpavṛtti mana iti tadevaṃ buddhyahaṅkāramanasāṃ parasparaṃ viśeṣo boddhavyaḥ śeṣaṃ subodhaṃ ete ca mahadādayaḥ pradhānapuruṣau ceti pañcaviṃśatireṣāṃ tattvāni yathoktam pañcaviṃśatitattvajño yatra yatrāśrame rataḥ jaṭī muṇḍī śikhī vāpi mucyte nātra saṃśayaḥ  iti ete yathoktāḥ kāryabhedāḥ pradhānāt pravartamānā na bauddhādyabhimatā iva kāryabhedāḥ kāraṇādatyantabhedino bhavanti kiṃtu tadrūpā eva tat pradhānaṃ rūpaṃ ātmā yeṣām iti vigrahaḥ traiguṇyādirūpeṇa prakṛtyātmabhūtā eveti tathā hi loke yadātmakaṃ kāraṇaṃ bhavati śuklais tu śuklaḥ evaṃ pradhānam api triguṇātmakaṃ tathā buddhyahaṅkāratanmātrendriyabhūtātmakaṃ vyaktam api triguṇamupalabhyate tasmāt tadrūpaṃ kiṃ ca aviveki tathāhīme sattvādayaḥ idaṃ ca mahadādi vyaktam iti pṛthaṅ na śakyate kartuṃ kiṃ tu ye guṇās tadvyaktaṃ yadvyaktaṃ te guṇā iti kiṃ ca dvayam api vyaktam avyaktaṃ ca viṣayaḥ bhogyasvabhāvatvāt sāmānyaṃ ca sarvapuruṣāṇāṃ bhogyatvāt malladāsīvat acetanātmakaṃ ca sukhaduḥkhamohāvedakatvāt prasavadharmī ca tathā hi pradhānaṃ buddhiṃ janayati buddhir apyahaṅkāraṃ ahaṅkāro pi tanmātrāṇīndriyāṇi caikādaśaḥ tanmātrāṇi mahābhūtāni janayantīti tasmāt traiguṇyādirūpeṇa tadrūpā evāmī kāryabhedāḥ pravartante yathoktam triguṇamavivekiviṣayaḥ sāmānyamacetanaṃ prasavadharmī vyaktaṃ tathā pradhānaṃ tadviparītas tathā ca pumān  iti nanu yadi tadrūpā eva kāryabhedās tatkathaṃ śāstre vyaktāvyaktayor vailakṣaṇyam upavarṇitaṃ tathāhīśvarakṛṣṇoktam hetumadanityamavyāpi sakriyamanekamāśritaṃ liṅgaṃ sāvayavaṃ paratantraṃ vyaktaṃ viparītamavyaktaṃ  iti tatra hyayam arthaḥ hetumat kāraṇavat vyaktam eva tathā hi pradhānena hetumatī buddhiḥ ahaṅkāro buddhyā hetumān pañcatanmātrāṇyekādaśendriyāṇyahaṅkāreṇa hetumanti bhūtāni tanmātraiḥ natvevam avyaktaṃ tasya kutaścidapyanutpatteḥ tathā vyaktam anityaṃ utpattidharmakatvāt natvevam avyaktaṃ tasyānutpattimatvāt yathā ca pradhānapuruṣau divi bhuvi cāntarikṣe ca sarvatra vyāpitayā vartete na tathā vyktaṃ vartate kiṃtu tadavyāpi yathā ca saṃsārakāle trayodaśavidhena buddhyahaṅkārendriyalakṣaṇena śarīreṇa karaṇena saṃyuktaṃ sūkṣmaśarīrāśritaṃ vyaktaṃ saṃsarati natvevam avyaktaṃ tasya vibhutvena sakriyatvāyogāt buddhyahaṅkārādibhedena cānekavidhaṃ vyaktamupalabhyate nāvyaktaṃ tasyaikasyaiva sato lokatrayakāraṇatvāt p āśritaṃ ca vyaktaṃ yadyasmād utpadyate tasya tadāśritatvāt natvevamavyaktaṃ tasyākāryatvāt liṅgaṃ ca vyaktaṃ layaṃ gacchatīti kṛtvā tathā hi pralayakāle bhūtāni tanmātreṣu līyante tanmātrāṇīndriyāṇI cāhaṅkāre ahaṅkāro buddhau buddhiś ca pradhāne na tvevam avyaktaṃ kvacidapi layaṃ gacchati tasyāvidyamānakāraṇatvāt sāvayavaṃ ca vyaktaṃ śabdasparśarasarūpagandhātmakairavayavair yuktatvāt natvevam avyaktaṃ pradhānātmani śabdādīnām anupalabdheḥ kiṃ ca yathā pitari jīvati putro na svatantro bhavati tathā vyaktam sarvadā kāraṇāyattatvāt paratantraṃ natvevam avyaktaṃ tasya nityamakāraṇādhīnatvāt tadetat sarvamāśaṅkyāha bhāvata iti bhāvataḥ pāramārthataḥ tādrūpyaṃ prakṛtivikārabhedena tu pariṇāmaviśeṣād bhedo yathokto na virudhyata ity arthaḥ athavā bhāvata iti svabhāvatastraiguṇyarūpeṇa tadrūpā eva pravartante sattvarajastamasāṃ tūtkaṭānutkaṭatvaviśeṣāt sargavaicitryaṃ mahadādibhedenāviruddhamevetyarthaḥ t adanena kāraṇātmani kāryam astīti pratijñātaṃ bhavati tatra katham avagamyate prāgutpatteḥ satkāryam ity āha yadītyādi yadi tvasadbhavet kāryaṃ kāraṇātmani śaktitaḥ kartuṃ tannaiva śakyeta nairūpyādviyadabjavat  satkāryatvaprasiddhaye paraiḥ pañca hetava uktāḥ asadakaraṇādupādānagrahaṇāt sarvasambhavābhāvāt śaktasya śakyakaraṇāt karaṇabhāvāc ca satkāryaṃ iti tatra prathamahetusamarthanārtham idamucyate yadi tvasadbhavetkāryam ityādi yadi hi kāraṇātmani prāgutpatteḥ kāryaṃ nābhaviṣyat tadā tan na kenacid akariṣyata yathā gagananalina ṃprayogaḥ yadasattan na kenacit kriyate yathā gaganāmbhoruhaṃ asac ca prāgutpatteḥ paramate na kāryam iti vyāpakaviruddhopalabdhiprasaṅgaḥ na caivaṃ bhavati tasmād yatkriyate tilādibhis tailādikāryaṃ tat tasmāt prāgapi saditi siddhaṃ śaktita iti śaktirūpeṇa vyaktirūpeṇa tu kāpilair api prāk satvasyāniṣṭatvāt nairupyād iti niḥsvabhāvatvāt dvitīyahetusamarthanārtham āha kasmāccetyādi kasmāc ca niyatānyeva śālibījādibhedataḥ upādānāni gṛhṇanti tulyasatve paraṃ na tu  p yadi sadbhavetkāryaṃ tadā puruṣāṇām pratiniyatopādānagrahaṇaṃ na syāt tathā hi śāliphalārthinaḥ śālibījamevopādadate na kodravabījaṃ tathā śvo me brāhmaṇā bhoktāra iti dadhyarthinaḥ kṣīramupādadate na salilaṃ tatra yathā śālibījādiṣu śālyādīnāmasattvaṃ tathā kodravabījādiṣvapīti tatkimiti tulye pi sarvatra śāliphalādīnām asatve pratiniyatānyeva śālibījādīnyupādīyante yāvatā kodravādayo pi śāliphalārthibhir upādīyeran asatvāviśeṣāt atha tatphalaśūnyatvāt tais tair nopādīyante yadyevaṃ śālibījam api śāliphalārthinā nipādeyaṃ syāt tatphalaśūnyatvāt kodravabījavat na caivaṃ bhavati tasmāt tatra tatkāryam astīti gamyate tṛtīyahetusamarthanārtham āha sarvaṃ cetyādi sarvaṃ ca sarvato bhāvād bhaved utpattidharmakaṃ tādātmyavigamasyeha sarvasminnaviśeṣataḥ  yadi cāsadeva kāryam utpadyata iti bhavatāṃ mataṃ tasmāt sarvasmāt padārthāt tṛṇapāṃsuloṣṭādikāt sarvaṃ suvarṇarajatādi kāryamutpadyeta kasmāt tādātmyavigamasya sarvasminnaviśiṣṭatvāt vivakṣitatṛṇādibhāvātmatāvirahasya sarvasminnutpattimati bhāve nirviśiṣṭatvād ity arthaḥ pūrvaṃ kāraṇamukhena prasaṅga uktaḥ samprati tu kāryadvāreṇeti viśeṣaḥ na ca sarvaṃ sarvato bhavati tasmād ayaṃ niyamas tatraiva tasya sambhavād iti gamyate syād etat kāraṇānāṃ pratiniyateṣveva kāryeṣu śaktayaḥ pratiniyatāḥ tena kāryasyāsatve pi kiñcid eva kāryaṃ kriyate na gaganāmbhoruhaṃ kiñcid evopādānamupādīyate yadeva samarthaṃ na tu yatkiñcit kiñcid eva tu kutaścidbhavati natu sarvaṃ sarvata ityetaccodyam utthāpyottarābhidhānavyājena caturthahetusamarthanārtham āha śaktīnām ityādi śaktīnāṃ niyamādeṣāṃ naivam ityapyanuttaraṃ śakyam eva yataḥ kāryaṃ śaktāḥ kurvanti hetavaḥ  eṣām iti kāraṇābhimatānāṃ bhāvānāṃ naivam iti yathoktaṃ dūṣaṇaṃ na bhavatītyarthaḥ tadetad anuttaraṃ bauddhādeḥ kasmāt yasmācchaktā api hetavaḥ kāryaṃ kurvāṇāḥ śakyakriyameva kurvanti nāśakyaṃ nanu kenaitaduktam aśakyaṃ kurvantīti yenaitat pratiṣidhyate bhavatā kiṃtvasadapi kāryaṃ kurvantītyetāvaducyate tac ca teṣāṃ śakyakriyamevetyata āha akāryatiśayam ityādi akāryātiśayaṃ yat tu nīrūpamavikāri ca vikṛtāvātmahānyāptes tatkriyeta kathaṃ nu taiḥ  p evaṃ manyate asatkāryakāritvābhyupagamād evāśakyakriyaṃ kurvantītyuktaṃ bhavati tathā hi yadasat tannīrūpaṃ niḥsvabhāvaṃ yacca nīrūpaṃ tacchaśaviṣāṇādivadakāryātiśayam anādheyātiśayaṃ yac ca nādheyātiśayaṃ tadākāśavadavikāri tattathābhūtamasamāsāditaviśeṣarūpaṃ kathaṃ kenacicchakyate kartuṃ athāpi syāt sadavasthāpratipatter vikriyata eva tadityata āha vikṛtāvātmahānyāpter iti yasmād vikṛtaviṣyamāṇāyāṃ yastasyātmā svabhāvo nīrūpākhyo varṇyate tasya hāniḥ prāpnoti nahyasataḥ svabhāvāparityāge sati tadrūpatāpattir yuktā parityāge vā na tarhi asadeva sadrūpatāṃ pratipannam iti siddhyet anyadeva hi sadrūpamanyaccāsadrūpaṃ parasparaparihāreṇa tayor avasthitatvāt tasmād yadasattadaśakyakriyam eva tathābhūtapadārthakāritvābhyupagame hi kāraṇānām aśakyakāritvamevābhyupagataṃ syāt na cāśakyaṃ kenacit kriyate yathā gaganāmbhoruhaṃ ataḥ śaktipratiniyamādityanuttarametat pañcamahetusamarthanārtham āha kāryasyaivam ityādi kāryasyaivamayogāc ca kiṃkurvatkāraṇaṃ bhavet tataḥ kāraṇabhāvo pi bījāder na vikalpate  evam anantaroktayā nītyā yadvā yathoktāddhetucatuṣṭayāt asatkāryavāde sarvathāpi kāryasyāyogāt kiṃkurvadbījādi kāraṇaṃ bhavet tataścaivaṃ śakyate vaktuṃ na kāraṇaṃ bījādiravidyamānakāryatvād gaganābjavad iti na caivaṃ bhavati tasmād viparyaya iti siddhaṃ prāgutpatteḥ satkāryam iti syād etadyadyapi nāma satkāryamityevaṃ siddhaṃ pradhānād evaite kāryabhedāḥ pravartante ityetat tu kathaṃ siddhyatītyāha sukhādyanvitam ityādi sukhādyanvitam etac ca vyaktaṃ vyaktaṃ samīkṣyate prasādatāpadainyādikāryasyehopalabdhitaḥ  tatra pradhānāstitvasādhane pañcāmī vītaprayogāḥ parairuktāḥ yathoktam bhedānāṃ parimāṇāt samanvayāt śaktitaḥ pravṛtteś ca kāraṇakāryavibhāgād avibhāgād vaiśvarūpyasya kāraṇamastyavyaktaṃ iti ayam arthaḥ asti pradhānaṃ bhedānāṃ parimāṇāt iha loke yasya kartā bhavati tasya parimāṇaṃ dṛṣṭaṃ p yathā kulālaḥ parimitān mṛtpiṇḍātparimitaṃ ghaṭaṃ karoti prasthagrāhiṇamāḍhakagrāhiṇaṃ idaṃ ca mahadādi vyaktaṃ parimitaṃ dṛṣṭaṃ ekā buddherko haṅkāra pañca tanmātrāṇyekādaśendriyāṇI pañcabhūtāni ato numānena sādhayāmo sti pradhānaṃ yatparimitaṃ vyaktamutpādayatīti yadi pradhānaṃ na syān niṣparimāṇam idaṃ vyaktaṃ syāt itaścāsti pradhānaṃ bhedānām anvayadarśanāt yajjātisamanvitaṃ hi yadupalabhyate tat tanmayakāraṇasambhūtaṃ yathā ghaṭaśarāvādayo bhedā mṛjjātyanvitās te mṛdātmakakāraṇasambhūtaḥ sukhaduḥkhamohādijātisamanvitaṃ cedaṃ vyaktam upalabhyate kutaḥ prasādatāpadainyādikāryopalabdheḥ tathā hi prasādalāghavābhiṣvaṅgoddharṣaprītayaḥ satvasya kāryaṃ sukham iti ca sattvamevocyate tāpaśoṣabhedas tambhodvegāpadvegā rajasaḥ kāryaṃ rājaś ca duḥkhaṃ dainyāvaraṇasādhanādvaṃsabībhatsagauravāṇi tasmasaḥ kāryaṃ tamaś ca mohaśabdenocyate eṣāṃ ca mahadādīnāṃ prasādatāpadainyādikāryamupalabhyate tasmāt sukhaduḥkhamohānāṃ trayāṇām ete sanniveśaviśeṣā ityavamīyate te a siddhameṣāṃ prasādādikāryataḥ sukhādyanvitatvaṃ tadanvayāc ca tanmayaprakṛtisambhūtatvam siddhaṃ tat siddhau ca sāmarthyādyāsau prakṛtistat pradhānam iti siddham asti pradhānaṃ bhedānām anvayadarśanād iti itaścāsti pradhānaṃ śaktaiḥ pravṛtteḥ iha loke yo yasminnarthe pravartate sa tatra śakto yathā tantuvāyaḥ paṭakaraṇe ataḥ sādhayāmaḥ pradhānasyāsti śaktir yayā vyaktamutpādayatīti sā ca śaktir nirāśrayā na sambhavati tasmād asti pradhānaṃ yatra śaktir vartata iti itaścāsti pradhānaṃ kāraṇakāryavibhāgāt iha loke kāryakāraṇayor vibhāgo dṛṣṭaḥ tathā hi mṛtpiṇḍaḥ kāraṇaṃ ghaṭaḥ kāryaṃ sa ca mṛtpiṇḍādvibhaktasvabhāvaḥ tathā hi ghaṭo madhūdakapayasāṃ dhāraṇasamarthāḥ na mṛtpiṇḍaḥ evam idaṃ mahadādikāryaṃ dṛṣṭvā sādhayāmo sti pradhānaṃ yasmān mahadādikāryamutpannam iti itaścāsti pradhānaṃ vaiśvarūpyasyāvibhāgāt vaiśvarūpyam iti trayo lokā ucyante ete hi pralayakāle kvacid avibhāgaṃ gacchanti tathā hi pañcabhūtāni pañcasi tanmātreṣvavibhāgaṃ gacchanti tanmātrāṇ pañcendriyāṇi cāhaṅkāre ahaṅkāro buddhau buddhiḥ pradhāne tadevaṃ pralayakāle trayo lokā avibhāgaṃ gacchanti avibhāgo nāma avivekaḥ yathā kṣīrāvasthāyama anyatkṣīmanyad dadhīti viveko na śakyate kartuṃ tadvad pralayakāle idaṃ vyaktam idam avyaktam iti viveko na śakyate kartuṃ p ato manyāmahe sti pradhānaṃ yatra mahadādiliṅgamavibhāgaṃ gacchatīti tadatrācāryeṇa samanvayādityayam eva heturuktaḥ pariśiṣṭānām upalakṣaṇārthaḥ tatra sukhādītyādiśabdena duḥkhamohayor grahaṇaṃ vyaktam iti mahadādibhūtaparyantaṃ vyaktaṃ samīkṣyata iti spaṣṭamupalabhyata ity arthaḥ katham ity āha prasādetyādi ādiśabdaḥ pratyekamabhisambadhyate etaccāsmābhiḥ pūrvam eva vyākhyātaṃ evaṃ samanvayādityasya hetoḥ siddhimupādarśya pramāṇaṃ racayannāha tata ityādi tatastanmayasambhūtaṃ tajjāyanvayadarśanāt kuṭādibhedavat tac ca pradhānam iti kāpilāḥ  tanmayasambhūtam iti sukhādimayaṃ yatkāraṇaṃ tasmāt sambhūtam ity arthaḥ ayaṃ ca sādhyanirdeśaḥ tajjātyanvayadarśanād iti hetuḥ tayā traiguṇyalakṣaṇayā jātyā anugatatvadarśanād ity arthaḥ kuṭādibhedavad iti ghaṭādibhedavat yac ca tanmayaṃ kāraṇaṃ tatpradhānam iti kāpilāḥ sāṅkhyā varṇayanti tadatretyādinā pratividhānam ārabhate tadatra sudhiyaḥ prāhus tulyā satve pi codanā yat tasyāmuttaraṃ vaḥ syāt tattulyaṃ sudhiyām api  tatra yat tāvad uktaṃ pradhānāder amī kāryabhedās tadrūpā eva pravartanta iti tatredaṃ nirūpyate yadyamī kāryabhedāḥ pradhānasvabhāvā eva tat katham eṣāṃ tataḥ kāryatayā pravṛttir bhavati nahi yadyasmād avyatiriktaṃ tat tasya kāryaṃ vā yuktaṃ bhinnalakṣaṇatvāt kāryakāraṇayoḥ anyathā hīdaṃ kāryam idaṃ kāraṇaṃ vetyasaṅkīrṇavyavasthā kathaṃ bhavet tataśca yadbhavadbhir mūlaprakṛteḥ kāraṇatvam eva bhūtendriyalakṣaṇasya ṣoḍaśakasya gaṇasya kāryatvam eva buddhyahaṅkāratanmātrāṇāṃ ca pūrvottarāpekṣayā kāryatvaṃ kāraṇatvaṃ ceti vyavasthānaṃ kṛtaṃ tan na syāt yathoktam mūlaprakṛtiravikṛtirmahadādyāḥ prakṛtivikṛtayaḥ sapta ṣoḍaśakaśca vikāro na prakṛtir na vikṛtiḥ puruṣaḥ  iti sarveṣām eva hi parasparāvyatirekātkāryatvaṃ kāraṇatvaṃ vā prasajyeta yadvāpekṣikatvātkāryakāraṇabhāvasya rūpāntarasya cāpekṣaṇīyasyābhāvāt sarveṣāṃ puruṣavan na prakṛtitvaṃ nāpi vikṛtitvaṃ syāt āha ca yadeva dadhi tatkṣīraṃ yatkṣīraṃ taddadhīti ca vadatā rudrilenaiva khyāpitā vindhyavāsitā  iti yaccedaṃ hetumattvādidharmayogi vyaktaṃ viparītamavyaktam iti varṇitaṃ tadapi bālapralapitam eva p nahi yadyasmādabhinnasvabhāvaṃ tat tadviparītaṃ yuktaṃ rūpāntaratvalakṣaṇatvād vaiparītyasya anyathā bhedavyavahāroccheda eva syāt tataśca satvarajastamasāṃ caitanyānāṃ ca parasparaṃ bhedābhyupagamo nirnibandhana eva syāt sarvam eva viśvamekarūpaṃ syāt tataś ca sahotpattivināśaprasaṅgaḥ ekayogakṣemalakṣaṇatvād abhedavyavasthānasya tasmādvyaktarūpāvyatiriktatvād avyaktam api hetumattvādidharmayogi prāpnoti vyaktasvarūpavat vyaktaṃ vā hetumattvādidharmayuktaṃ syādavyaktarūpāvyatirekāt tatsvarūpād ityekānta eva anyathātiprasaṅgaḥ syāt kiṃ cānvayavyatirekaniścayasamadhigamyo loke kāryakāraṇabhāvaḥ prasiddhaḥ na ca pradhānādibhyo mahahādyutpattivyavahāraḥ nacāpi nityasya kāraṇabhāvo sti yena pradhānāt kāryabhedānāmutpattiḥ siddhyet nityasya kramākramābhyām arthakriyāvirodhāt syād etat nāsmābhirapūrvasvabhāvotpattyā kāryakāraṇabhāvo bhīṣṭo yena svarūpābhede sati sa virudhyate yāvatā pradhānaṃ sarpakuṇḍalādivan mahadādirūpeṇa pariṇāmaṃ gacchatteṣāṃ mahadādīnāṃ kāraṇam iti vyapadiśyate teca mahadādayas tatpariṇāmarūpatvāt tatkāryatayā vyapadiśyante pariṇāmaścaikavastvadhiṣṭhānatvād abhede pi na virudhyata iti tadetad asamyak pariṇāmāiddheḥ tathā hi pariṇāmo bhavet pūrvarūpaparityāgād vā bhavedaparityāgād vā yadyaparityāgāt tadāvasthāsāṅkaryaṃ syāt bṛhattvādyavasthāyām api yuvatvādyavasthopalabdhiprasaṅgāt atha parityāgāt tadā svabhāvahāniprasaṅgaḥ tataśca pūrvakaṃ svabhāvāntaraṃ niruddhamapūrvaṃ svabhāvāntaramutpannam iti na kasyacit pariṇāmaḥ siddhyet kiṃ ca tasyaivānyathābhāvalakṣaṇaḥ pariṇāmo varṇyate taccānyathātvamekadeśe vā bhavet sarvātmanā vā na tāvad ekadeśena ekasyaikadeśāsambhavāt nāpi sarvātmanā tadarthāntarotpāde pūrvaināśaprasaṅgāt tasmān na tasyaivānyathātvaṃ yuktaṃ svabhāvāntarotpādanibandhanatvāt tasyeti athāpi syād vyavasthitasya dharmiṇo dharmāntaranivṛttyā dharmātnaraprādurbhāvaḥ pariṇāmo varṇyate natu svabhāvasyānyathātvād iti tadetad asamyak tathā hi sa pravartamāno nivartamānaś ca dharmo dharmiṇo rthāntarabhūto vā syād anarthāntarabhūto vā yadyarthāntarabhūtas tadā dharmī tadavastha eveti katham asau pariṇato nāma nahyarthāntarabhūtayoḥ paṭāśvayorutpādavināśaṃ satyavicalitātmasvarūpasyaghaṭādeḥ pariṇāmo bhavatyatiprasaṅgāt evaṃ hi puruṣo pi pariṇāmī syāt tat sambaddhayor dharmayor utādavināśāt tasya pariṇāmo vyavasthāpyate nānyasyeti cen na p sadasatoḥ sambandhābhāvena tat sambandhitvāsiddheḥ tathā hi sambandho bhavet sato vā bhaved asato vā na tāvat satas tasya samadhigatāśeṣasvabhāvasampatter anapekṣatayā kvacid api pāratantryāyogāt nāpyasatas tasya sarvopākhyāvirahalakṣaṇatayā kvacid apyāśritatvānupapatteḥ nahi śaśaviṣāṇādiḥ kvacid āśrito yuktaḥ na cāpi vyatiriktadharmāntarotpādavināśe sati pariṇāmo vyavasthāpyate bhavadbhiḥ kiṃ tarhi yatrātmabhūtaikasvabhāvānuvṛttiravasthābhedaś ca tatra bhavatāṃ pariṇāmavyavasthā naca dharmiṇaḥ sakāśād dharmayor vyatireke sati ekasvabhāvānuvṛttir asti dharmyeva hi tayor eka ātmā sa ca vyatirikta iti nātmabhūtaikasvabhāvānuvṛttiḥ na cāpi pravartamānanivartamānadharmadvayavyatirikto dharma upalabdhilakṣaṇaprāpto darśanapatham avatarati kasyacid ityataḥ sa tādṛśo sadvyavahāraviṣaya eva viduṣāṃ athānarthāntarabhūta iti pakṣas tathāpyekasmād dharmisvarūpād avyatiriktvād vināśotpādavatorddharmayor api dharmisvarūpavadekatvameveti kenāśrayeṇa dharmī pariṇataḥ syād dharmo vā avasthātuś ca dharmiṇaḥ sakāśād avyatirekāddharmayor evasthātṛsvarūpavan na nivṛttir nāpi prādurbhāvaḥ dharmābhyāṃ ca dharmiṇo nanyatvād dharmasvarūpasyotpādaḥ pūrvasya ca vināśa iti naikasya kasyacit pariṇāmaḥ sidhyati tasmān na pariṇāmavaśād api bhavatāṃ kāryakāraṇavyavahāro yukta iti etac ca spaṣṭam eva dūṣaṇam iti kṛtvā tadupekṣya yaścāam asatkāryavāde doṣaḥ parair uktas taṃ paścāt pratividhāsyāma iti manyamānastulyadoṣāpādanavyājena satkāryavādam eva tāvaddūṣayate tadatretyādi sudhiya iti saugatas te prāhuḥ yeyam asadakaraṇādityādinā pañcadhā codanā kṛtā sā satve pi satkāryavādapakṣe pi tulyā tathā hi śakyam idam ittham abhidhātuṃ na sadakaraṇādupādānagrahaṇāt sarvasambhavābhāvāt śaktasya śakyakaraṇāt kāranabhāvāc ca satkāryam iti na satkāryam iti vyavahitena sambandhaḥ kasmāt sadakaraṇādupādānagrahaṇādityāder hetoḥ yaścobhayor doṣo na tamekaścodyo yukta bhāvaḥ nanu ca katham iyaṃ samatā bhavati yāvatā tatrāsadakaraṇādityevaṃ codanā anyatra sadakaraṇād iti na abhiprāyāparijñānāt akaraṇaniyatopādānaparigrahādimātravivakṣayā hīdamuktaṃ satkāryavādepyakaraṇādīnāṃ tulyatvaṃ tasyāṃ ca codanāyāṃ yaduttaraṃ bhavatāṃ satkāryavādināṃ tadasatkāryavādināṃ sudhiyāṃ bauddhānāṃ bhaviṣyati p katham asau tulyetyāha yadītyādi yadi dadhyādayaḥ santi dugdhādyātmasu sarvathā teṣāṃ satāṃ kimutpādyaṃ hetvādisadṛśātmanāṃ  sadakaraṇādityetat samarthanārtham idaṃ yadi dugdhādyātmasu kṣīrādīnāṃ svabhāveṣu dadhyādilakṣaṇāni kāryāṇi sarvathā sarvātmanā viśeṣarasavīryavipākādinā vibhaktena rūpeṇa madhyāvasthāvatsanti tadā teṣāṃ satāṃ kimutpādyaṃ rūpam asti yena te kāraṇair dugdhādibhir janyāḥ syuḥ hetvādisadṛśa ātmā yeṣām iti vigrahaḥ hetuḥ prakṛtiḥ ādiśabdena caitanyaṃ teṣāṃ ca madhyāvasthābhāvyapunarjanyaṃ niṣpannaṃ rūpaṃ gṛhyate etena kāryakāraṇabhāvaprasaṅgasādhanaṃ pramāṇadvayaṃ sūcitaṃ sāmprataṃ spuṭameva pramānayannāha hetujanyam ityādi hetujanyaṃ na tatkāryaṃ sattāto hetuvittivat ato nābhimato heturasādhyatvāt parātmavat  hetuḥ pradhānaṃ lokaprasiddhaṃ ca kṣīrādi tat kāryam iti mahadādi lokaprasiddhaṃ ca dadhyādi sattāta iti sattvāt hetuvittivad iti hetuḥ pradhānaṃ lokaprasiddhaṃ ca kṣīrādi vittiḥ caitanyaṃ tābhyāṃ tulyaṃ vartata iti hetuvittivat prayogaḥ yat sarvākāreṇa san na tat kenacij janyaṃ yathā prakṛtiś caitanyaṃ vā sad eva ca kāryaṃ madhyāvasthāyāṃ sac ca sarvātmanā paramatena dadhyādīti vyāpakaviruddhopalabdhiprasaṅgaḥ na vānaikāntikatāhetoḥ anutpādyātiśayasyāpi janyatve sarveṣāṃ janyatvaprasaṅgo navasthāprasaṅgaśca bādhakaṃ pramāṇaṃ janitasyāpi punar janyatvaprasaṅgāt evaṃ tāvat kāryatvābhimatānām akāryatvaprasaṅgāpādanaṃ kṛtaṃ idānīṃ kāraṇābhimatānām akāraṇatvaprasaṅgāpādanaṃ kurvannāha ato nābhimata ityādi abhimataḥ padārtha iti śeṣaḥ tenāyam artho bhavati mūlaprakṛtyādir bījadugdhādiścābhimataḥ padārtho vivakṣitasya mahadāder dadhyādeś ca na hetuḥ janakavyavahārayogyo na prāpnotītyāthaḥ kasmāt asādhyatvāt nāsya sādhyamastītyasādhyas tadbhāvas tatvaṃ etaccānantaroktāt kāryatvapratiṣedhāt siddhaṃ ata evāta ityuktaṃ parātmavad iti anyasvabhāvavat akāraṇābhimatapadārthasvabhāvavad ity arthaḥ akāraṇābhimataś ca padārthaścaitanyaṃ na prakṛtir na vikṛtiḥ puruṣa iti vacanāt prayogaḥ yadavidyamānasādhyaṃ na tat kāraṇaṃ yathā caitanyaṃ p avidyamānasādhyaścābhimataḥ padārtha iti vyāpakānupalabdhiḥ etac ca dvayam api prasaṅgasādhanamato nobhayasiddhodāharaṇena kiñcit yastu manyate sāṅkyaḥ puruṣasyāpi pratibimbodayānyāyena bhogaṃ prati kartṛtvam astīti taṃ pratyevaṃ vyākhyā paraścāsāvātmā ca mukta ity arthaḥ tasya hi muktatvād bhogaṃ pratyapi kartṛtvaṃ nāstīti nodāharaṇāsiddhiḥ athetyādinā paramate hetvorasiddhimāśaṅkate athāstyatiśayaḥ kaścid abhivyaktyādilakṣaṇaḥ yaṃ hetavaḥ prakurvāṇā na yānti vacanaīyatāṃ  tatra yadi prathamo hetuḥ sarvātmanābhivyaktyādirūpeṇāpi sattvāditi sarviśeṣaṇaḥ kriyate tadā na siddhyati nahyasmābhirabhivyaktyādirūpeṇāpi sattvamiṣyate kāryasya kiṃ tarhi śaktirūpeṇa atha sāmānyena nirviśeṣaṇas tadānaikāntikaḥ yasmād abhivyaktyādilakṣaṇasyātiśayasyotpadyamānatvāt na sarvasya kāryatvaprasaṅgo bhaviṣyati ata eva dvitīyo pi hetur asiddhaḥ sādhyasya vidyamānatvāt abhivyaktyādilakṣaṇa iti ādiśabdenodrekādyavasthāviśeṣaparigrahaḥ yamiti atiśayaṃ vacanīyatām iti vācyatāṃ nābhimato hetur asādhyatvādityādir doṣo na bhavatīti yāvat prāgāsīdityādinā pratividhatte prāgāsīd yadyasāvevaṃ na kiñcid dattamuttaraṃ no cetso satkathaṃ tebhyaḥ prādurbhāvaṃ samaśnute  tatra vikalpadvayaṃ kadācidasāvatiśayo bhivyaktyādyavasthātaḥ prāk prakṛtyavasthāyām apyāsīd vā na vā yadyāsīt tadā bhavadbhir dvayor api hetvor na kiñcidasiddhatvādikamuktamuttaraṃ no cetprāgāsīdevam api so tiśayaḥ kathaṃtebhyo hetubhyaḥ prādurbhāvamaśnuvīta asadakāraṇāditi bhavatāṃ nyāyān nayukta etadityabhiprāyaḥ evaṃ tāvat sadakaraṇādityayaṃ hetuḥ samarthitaḥ sāmpratamupādānaparigrahādityādihetucatuṣṭayasamarthanārthamāha nātaḥ sādhyamityādi nātaḥ sādhyaṃ samastīti nopādānaparigrahaḥ niyatādapi no janma na ca śaktir na ca kriyā  yathoktyā nītyā sādhyasyābhāvād upādānaparigraho na prāpnoti tat sādhyaphalavāñchāyaiva teṣāṃ prekṣāvadbhiḥ parigrahāt p niyatādeva kṣīrāder dadhyādīnāṃ janmetyetadapi na prāpnoti sādhyasyāsambhavād eva etacca sarvasambhavābhāvādityetasya samarthanaṃ tathā hi sarvasmāt sambhavābhāva eva niyatājjanmetyucyate tac ca satkāryavādapakṣe sādhyābhāvān na yujyate tathā śaktasyeti śakyakaraṇam ityetad api dvayaṃ na yujyate sādhyasyābhāvādeva yadi hi kenacitkiñcidabhinirvartyeta tadā nirvartakasya śaktir vyavasthāpyate nivartyasya ca karaṇaṃ sidhyet nānyathā taddarśayati na ca śaktir na ca kriyeti kāraṇābhāvo pi padārthānāṃ na yuktaḥ sādhyābhāvād eva taddarśayati sarvātmanetyādi sarvātmanā ca niṣpatter na kāryamiha kiñcana kāraṇavyapadeśo pi tasmānnaivopapadyate  etac ca kāraṇābhāvād ityetasya hetoḥ samarthanaṃ nacaivaṃ bhavati tasmān na satkāryamiti sarvahetuṣu prasaṅgapratyayo yojyaḥ bhūyaḥ prakārāntareṇa satkāryavādaṃ dūṣayannāha sarvaṃ cetyādi sarvaṃ ca sādhanaṃ vṛttaṃ viparyāsanivartakaṃ niścayotpādakaṃ cedaṃ na tathā yuktisaṅgataṃ  vṛttam iti pravṛttaṃ viparyāsagrahaṇena saṃśayo pi gṛhyate tasyobhayāṃśāvalmbenāropakatvasambhavāt sarvam eva svaviṣayaṃ pravṛttaṃ dvayaṃ karoti prameyārthaviṣaye pravṛttau saṃśayaviparyāsau nivartayati niścayaṃ ca tadviṣayamutpādayati tadetat satkāryavāde yuktyā na saṅgacchate katham ity āha na sandehetyādi na sandehaviparyāso nivarttyau sarvadā sthiteḥ nāpi niścayajanmāsti tata eva vṛthākhilaṃ  tathā hi sandehaviparyāsau bhavatāṃ matena caitanyātmakau vā syātāṃ buddhimanaḥsvabhāvau vā pakṣadvaye pi na tayor nivṛttiḥ sambhavati caitanyabuddhimanasāṃ nityatvena tayor api nityatvāt nāpi niścayotpattiḥ sādhanāt sambhavati tata eva sarvadā sthiteḥ kāraṇāt tasmād yadetatsādhanamuktam bhavatā tadakhilaṃ sarvam eva vṛthā etena svacanavirodha udbhāvito bhavati tathā hi niścayotpādanāya sādhanaṃ bruvatā niścayasyāsata utpattiraṅgīkṛtā bhavet p satkāryamiti ca pratijñayā sā niṣiddheti svacanavyāghātaḥ athāpi niścayo bhūtassamutpadyeta sādhanāt nanu tenaiva sarve mī bhaveyur vyabhicāriṇaḥ  atha mābhūt sādhanaprayogavaiyarthyam iti niścayo bhūto sanneva sādhanād utpadyata ityaṅgīkriyate evaṃ tarhi asadakaraṇādityāder hetuguṇasya samastasyaivānaikāntikatā prāpnoti niścayavadasato pyutpattyavirodhāt tataś ca yathā niścayasyāsato pi karaṇaṃ tanniṣpattaye ca yathā viśiṣṭasādhanaparigrahaḥ yathā ca tasya na sarvasmāt sādhanābhāsādeḥ sambhavaḥ yathā cāsāvasannapi śaktair hetubhiḥ kriyate tatra ca yathā hetūnāṃ kāraṇabhāvo sti tathānyatrāpi bhaviṣyati avyakto vyaktibhāktebhya iti cedvyaktirasya kā na rūpātiśayotpattir avibhāgād asaṅgateḥ  athāpi syādyadyapi prāksādhanaprayogāt sanneva niścayaḥ tathāpi na sādhanavaiyarthyaṃ yataḥ prāganabhivyakto sau paścātebhyaḥ sādhanebhyo bhivyaktimāsādayati tasmād abhivyaktyarthaṃ sādhanāni vyāpriyanta iti nānarthakyameṣām iti tadetad ayuktaṃ vyakter asiddhatvāt tathā hi vyaktiḥ svabhāvātiśayotpattir vā bhavet yad vā tadviṣayaṃ jñānaṃ tadupalambhāvaraṇāpagamo vā tatra tāvat svabhāvātiśayotpattiḥ tathā hi asau svabhāvātiśayo niścayasvarūpādapṛthagbhūto vā pṛghagbhūtovā yadyapṛthagbhūtas tadā tasya niścayādavibhāgād apṛthaktvānniścayasvarūpavat sarvadaivāvasthiter notpattir yuktā atha pṛthagbhūtaḥ evam api tasyāsāvitī sambandhānupapattiḥ tathā hi ādhārādheyalakṣaṇo vā sambandho bhavet janyajanakabhāvalakṣaṇo vā na tāvadādyāḥ parasparānupakāryopakārakayos tadasambhavāt upakāre vā tasyāpyupakārasya vyatirekitve sambandhāsiddher anavasthāprasaṅgāt avyatirekitve ca sādhanaprayogavaiyarthyaṃ niścayād evopakārāvyatiriktasyātiśayasyotpatteḥ amūrtatvāccātiśayasyādhaḥprasarpaṇāsambhavān na tasya kaścid ādhāro yuktaḥ adhogatipratibandhakatvenādhārasya vyavasthānāt nāpi janyajanakabhāvalakṣaṇaḥ sarvadaiva niścayākhyasya kāraṇasya sannihitatvān nityam atiśayotpattiprasaṅgāt na ca sādhanaprayogāpekṣayā niścayātiśayotpādakatvaṃ yuktaṃ anupakāriṇyapekṣānupapatteḥ p upakāritve vā pūrvavaddoṣo navasthā ca apica yo sāvatiśayaḥ pṛthagbhūtaḥ kriyate sa kimasannāhosvitsannti vikalpadvayamatrāpyavataratyeva tatrāsatve pūrvavat sādhanānām anaikāntikatāpattiḥ satve ca sādhanavaiyarthyaṃ tatrāpyabhivyaktāviṣyamāṇāyāṃ keyam abhivyaktirityanavasthāprasaṅgo durnirvāraḥ tasmād vyatirekapakṣe pyasaṅgater asambandhān na rūpātiśayotpattir yujyate na tadviṣayasaṃvittir nopalambhāvṛtikṣayaḥ nityatvād upalambhasya dvitīyasyāpyasambhavāt  nāpi tadviṣayajñānotpattilakṣaṇābhivyaktir yuktā nityatvāt tadviṣayāyāḥ saṃvitteḥ tathā hi yāsau tadviṣayā saṃvittiḥ sā bhavataḥ satkāryavādino matena nityaiveti kiṃ tasya utpādyaṃ syāt dvitīyasyopalambhasyāsambhavācca na tadviṣayajñānotpattilakṣaṇābhivyaktiryuktā apiśabdaḥ samuccaye bhinnakramaś ca asambhavād ityasyānantaraṃ draṣṭavyaḥ tenaitad uktaṃ bhavati ekaiva bhavatāṃ matena saṃvit āsargapralayādekā buddhir iti siddhāntāt saiva ca niścayaḥ tatra ko paras tadupalambho bhivyāktyākhyo sti yaḥ sādhanaiḥ kriyeta syād etat na buddhisvabhāvā tadviṣayasaṃvittiḥ kiṃ tarhi manaḥsvabhāveti tadasamyak buddhirupalabdhir adhyavasāyo manaḥsaṃvittir ityādīnām arthāntaratvāt etac ca paścānnivedayiṣyate nāpi tadviṣayopalambhāvaraṇakṣayalakṣaṇābhivyaktiḥ ata eva kāraṇadvayāt tathā hi yattadupalambhāvaraṇaṃ tasya nityatvān na kṣayaḥ sambhavati nāpi tirobhāvalakṣaṇaḥ yuktaḥ atyaktapūrvarūpasya tirobhāvāsambhavāt dvitīyasya copalambhasyāsambhavānnopalambhāvaraṇam asti nahyasata āvaraṇam yuktaṃ vastusadviṣayatvāt tasya tasmān na tatkṣayo yuktaḥ athavā nityatvādīt tadviṣayāyāḥ saṃvitter nityatvannāvaraṇaṃ sambhavati tadasambhavān na kṣayo yukta ity arthaḥ na cāpyāvaraṇakṣayaḥ kenacit kriyate tasya niḥsvabhāvatvāt na kevalaṃ satkāryavādapakṣe sādhanaprayogavaiyarthyaṃ bandhamokṣābhāvaprasaṅgaḥ sarvalokavyavahārocchedaprasaṅgācānivāryaḥ tathā hi pradhānapuruṣayoḥ kaivalyopalambhalakṣaṇasya tattvajñānasyotpattausatyāṃ mokṣo bhavadbhiriṣyate tac ca tattvajñānaṃ sarvadāvasthitameveti muktāḥ sarva eva dehinaḥ syuḥ ato na bandhaḥ mithyājñānavaśāc ca bandha iṣyate tasya ca sarvadāvasthitatvena sarvadā sarveṣāṃ baddhatvāt kuto mokṣaḥ lokaś ca hitāhitaprāptiparihārārthaṃ pravartate p satkāryavādapakṣe ca na kiñcid aprāpyamaheyaṃ vāstīti nirīham eva jagatsyāt antatas sarvavyavahārocchedaprasaṅgaḥ evaṃ tāvat satkāryavādaṃ nirākṛtyāsatkāryavādapakṣabhāvino doṣān parihartumāha traiguṇyasyetyādi traiguṇyasyāvibhede pi na sarvaṃ sarvakārakaṃ yadvattadvadasattve pi na sarvaṃ sarvakārakaṃ  satkāryaniṣedhādeva sāmarthyād asatkāryam iti siddham eva sadasatoranyonyaparihārasthitalakṣaṇatvena prakārāntarāsambhavāt tathāpi paropanyas tasya dūṣaṇasya dūṣaṇābhāsatāpratipādanāyocyate tatra yattāvaduktaṃ kartuṃ tannaiva śakyeta nairūpyād iti tadasiddhaṃ vastusvabhāvasyaiva kriyamāṇatvābhyupagamāt tasya ca vastusvabhāvasya nīrūpatvāsiddheḥ prāgutpattes tanniḥsvabhāvameveti cen na tasyaiva niḥsvabhāvatvāyogāt nahi svabhāva eva niḥsvabhāvo yuktaḥ vastusvabhāvapratiṣedhalakṣaṇatvānniḥsvabhāvatvasya nacāpyutpādātprāk tadasti kriyamāṇaṃ vastu yena tadeva niḥsvabhāvaṃ siddhyet atha vastuvirahalakṣaṇameva nīrūpaṃ dharmiṇaṃ pakṣīkṛtya nairūpyāditi hetuḥkriyate tadā siddhasādhyatā nahi vastuvirahaḥ kenacit kriyamāṇatayābhyupagataḥ api ca anikāntiko pi hetuḥ vipakṣe bādhakapramāṇānupadarśanāt yataḥ kāraṇaśaktipratiniyamātkiñcidevāsatkriyate yasyotpādakaṃ kāraṇamasti yasya tu viyadabjāder nāsti kāraṇaṃ tan na kriyata ityanekānta eva nahi sarvaṃ sarvasya kāraṇamiṣṭaṃ nāpi yadyadasattat tatkriyata eveti vyāptiriṣṭā kiṃtarhi yatkriyate tatprāgutpatter asadeveti syād etat tulyepyasatkāritve kāraṇānāṃ kimiti sarvaṃ sarvasyāsataḥ kāraṇaṃ na bhavatīti tadetadbhavato pi samānam codyaṃ tulye hi satkāritve kimiti sarvam sarvasya sataḥ kāraṇaṃ na bhavatīti na ca bhavatāṃ matena kiñcid asadasti yena tan na kriyeta kāraṇaśaktipratiniyamāt sadapi śaśaviṣāṇādi na kriyata iti cet taditaratrāpi samānaṃ api ca yathā bhavatāṃ traiguṇyasya sarvatrāviśeṣe pi na sarvaṃ sarvakārakaṃ bhavati śaktipratiniyamāt sarvasya kārakaṃ sarvaṃ vā kārakamasyeti vigrahaḥ tadvad asatvepi kāryasyānvayino vā kasyacid rūpasya na sarvaṃ sarvakārakaṃ bhaviṣyati etaccābhyupagamyoktaṃ yadvat tadvaditi na punaḥ sāmyam iti tathā hi satyapi bhede kasyacit kaścideva hetur bhavati svahetuparamparāsamāyātatvāt tathābhūtasvabhāvabhedapratiniyamasyetyaviruddhaṃ p abhede tv ekasyaikasminn eva kāle hetutvam ahetutvaṃ ca parasparaviruddhaṃ kathaṃ sambhāvyate viruddhadharmādhyāsanibandhanatvād vastubhedasya tathācāha bhede hi kāraṇaṃ kiñcit vastudharmatayā bhavet abhede tu nirudhyete tasyaikasya kriyākriye  QUOTE Pramāṇavārttika  iti  avadhīnāmityādinā paraḥ śaktiniyamaṃ sambhavāyanpratyavatiṣṭhate avadhīnām aniṣpatter niyatās te na śaktayaḥ satve tu niyamas tāsāṃ yuktaḥsāvadhiko na tu  ta iti tava bauddhasyāsatkāryavādinaḥ na kāraṇānāṃ niyatāḥ śaktayo ghaṭante kasmāt avadhīnāṃ kāryabhūtānām aniṣpatteḥ nahyavadhimantareṇāvadhimato sti sadbhāvaḥ prayogaḥ ye sadbhūtakāryāvadhiśūnyā na te niyataśaktayo yathā śaśaviṣāṇādayaḥ sadbhūtakāryāvadhiśūnyāś ca śālibījādayo bhāvā iti vyāpakānupalabdhiḥ svapakṣasya sausthityaṃ darśayannāha satva iti kāryāṇāṃ sadbhāve satītyarthaḥ tāsām iti śaktīnāṃ naivam ityādinā hetor anaikāntikatām āha naivaṃ teṣām aniṣpattyā mābhūcchabdas tathāparaṃ sarvopādhiviviktasya vasturūpasya na kṣatiḥ  tathā hi teṣām avadhīnām aniṣpattau yadi paraṃ kṣīrasya dadhyutpādane śaktirityeṣa vyapadeśo mābhūt yatpunas tathāvidhaṃ sarvopādhiśūnyamadhyāropitaṃ vastu yadanantaram adṛṣṭapūrvaṃ vastvantaramudeti tasyāpratiṣedha eva syād etadyatra śabdavikalpānām apravṛttis tatra vastusvabhāve pi nivartata evetyāha na nāmarūpamityādi na nāma rūpaṃ vastūnāṃ vikalpā vācakāś ca yat viśvakalpāḥ pravartante yathābhyāsamabhedini  svabhāva eva hi vyāpako nivartamānaḥ svaṃ vyāpyaṃ nivartayati kāraṇaṃ vā kāryaṃ pratibandhasadbhāvāt natvanyo tiprasaṅgāt naca kṣīrasya dadhni śaktirityevamādināmavyapadeśo vastūnāṃ rūpaṃ svabhāvo bhavati yena tannivartamānaṃ tathāvidhaṃ vastu nivartayet nāmagrahaṇamupalakṣaṇaṃ vikalpo pi tatsaṃsṛṣṭo gṛhyate rūpagrahaṇaṃ copalakṣaṇaṃ p karanaṃgruhyatekāraṇam api vastūnāṃ nāma na bhavatyeva tadantareṇāpi vastusambhavāt atra kāraṇam āha vikalpā ityādi yat yasmāt nāmasaṃsargabhājo vikalpā vācakāś ca śabdā viśvakalpāḥ nānāprakārāḥ abhedini niraṃśaikasvabhāvavastuni yathābhyāsaṃ vartante tathā hi eka eva śabdādir bhāvo nityādirūpeṇa bhinnasamayasthāyibhiḥ pravādibhir vikalpyate vyapadiśyate ca teṣāṃ ca śabdavikalpānāṃ tādātmye tadviṣayatve vā vastunaścitratvaṃ prāpnoti vastusvarūpavadeva vā śabdavikalpānama ekarūpatvaprasaṅgaḥ nahyekaṃ citram iti yuktam atiprasaṅgāt tasmācchaktipratiniyamāt kiñcidevāsatkriyate na sarvamityato nairūpyanaikāntiko pi hetuḥ ata evopādānagrahaṇādityādikriyate hetucatuṣṭayasyānaikāntikatvaṃ tathā hi yadi kāryasattākṛtameva pratiniyatopādānagrahaṇaṃ kvacit siddhaṃ syāt tadaitat syāt yāvatā kāraṇaśaktiniyamakṛtam api niyatopādānagrahaṇaṃ yujyata eva kāraṇaśaktipratiniyamādeva ca na sarvasya sarvasmāt sambhavaḥ sarvasya sarvārthakriyākāritvasvabhāvāsambhavāt yatpunaruktamakāryātiśayaṃ yattvityādi tadapyabhiprāyāparijñānād uktaṃ nahyasmābhirabhāvaḥ kriyata ityabhidhīyate yena vikṛtau satyāṃ tasya svabhāvahāniprasaṅgaḥ syāt kiṃtu vastveva kriyata iti pūrvaṃ pratipāditaṃ tac ca vastu upalabdhilakṣaṇaprāptasyānupalabdher niṣpannasya ca kāryatvānupapatteḥ prāgutpādād asadity ucyate yasya ca kāraṇasya sannidhānamātreṇa tattathābhūtamudeti tena tatkriyata iti vyapadiśyate natu vyāpārasamāveśāt kenacitkiñcit kriyate nirvyāpāratvāt sarvadharmāṇāṃ nāpyasannāma kiñcid asti yadvikriyate na vā vastusvabhāvaḥ pratiṣedhamātralakṣaṇatvād asattvasya apica yadyakāryātiśayatvād asanna kriyata ityabhidhīyate sadapi ca svabhāvaniṣpatter akāryātiśatameveti tat kathaṃ kriyate tasmācchaktasya śakyakāraṇādityeṣonaikāntaḥ asatkāryavāde ca kāraṇābhāvasya yujyamānatvāt kāraṇabhāvādityayamapyanaikāntikaḥ yadvā pūrvaṃ sataḥ kāryatvāsambhavasya pratipāditatvāt asatkāryavāda eva copādānagrahaṇādiniyamasya yujyamānatvāt upādānagrahaṇād ityāder hetucatuṣṭayasya viruddhatā sādhyaviparyayasādhanāt nanu yadyasadevotpadyata iti bhavatāṃ mataṃ tat kathaṃ sūtre sadasator utpādaḥpratiṣiddhaḥ yathoktam anutpannā mahāmate sarvadharmāḥ sadasator anutpannatvāt iti atrāha utpāda ityādi utpādo vastubhāvastu so satā na satā tathā sambadhyate kalpikayā kevalaṃ tvasatā dhiyā  p tuśabdo vadhāraṇārthaḥ vastūnāṃ pūrvāparakoṭiśūnyakṣaṇamātrāvasthāyī svabhāva evotpāda ity ucyate bhedāntarapratikṣepeṇa tanmātrajijñāsāyāṃ natu vaibhāṣikavikalpitā jātiḥ samskṛtalakṣaṇaṃ tasyāḥ pratiṣetsyamānatvāt nāpi vaiśeṣikaparikalpitaḥ sattāsamavāyaḥ svakāraṇasamavāyo vā tayor api niṣetsyamānatvāt paramatena ca tayor nityatvāt nityasya ca janmānupapatteḥ yathoktam sattāsvakāraṇāśleṣakaraṇāt kāraṇaṃ kila sā sattā sa ca sambandho nityau kāryamatheha kiṃ  iti sa evam ātmaka utpādo nāsatā tādātmyena sambadhyate sadasator virodhāt na hy asad bhavati nāpi satā pūrvabhāvinā sambadhyate tasya pūrvamasattvāt katham idānīm asatkāryavādino yūyam ity āha kalpikayetyādi kalpikayā dhiyā kartṛbhūtayā karaṇabhūtayā vā kevalamasatā kartrā sambadhyate sambandhamupanīyata ity arthaḥ nahyasannāma kiñcid asti yadutpattimāviśet kiṃ tu kalpaniko yaṃ vyavahāro yadasadutpadyata iti yāvat kiṃ punar iha kalpanāyā bījaṃ yenāyam evaṃ vyavahāra iṣyata ity āha yadidam ityādi yadidaṃ vastuno rūpam ekānantaramīkṣyate prāg āsīn neti tadbījaṃ prāgbhūtaṃ tv idamasti na  yadetadekasya pratiniyataysa kasyacitpadārthasyānantaramadṛṣṭapūrvaṃ vasturūpamupalabhyate tanmadhyāvasthātaḥ prāṅnāsīt upalabdhikṣaṇaprāptasyānupalabdheḥ tasmād idaṃ prāgasatsamutpadyata ityasyāḥ kalpanāyā bījaṃ kasmād ity āha prāgbhūta ityādi madhyavasthātaḥ prāk madhyāvasthātadbhūte vidyamāne sati vasturūpe nāstīdaṃ kalpanānibandhanam utpadyata iti tathā hi utpadyata ityanena madhyāvasthabhāvyena pratiniyataṃ svarūpamucyate yadica yasya prāgapi bhāvaḥ syāt tadā tasya madhyāvasthabhāvyeveti yadetanniyatam svarūpaṃ tasya hāniḥ syāt ākāśavat sarvadāvasthitasya pūrvāparamadhyāvasthābhāvāt tataś ca sarvadā sarvamutpadyata ityevaṃ vyapadiśyeta viśeṣābhāvāt punar api satkāryavādaṃ prakārāntareṇa dūṣayannāha kṣīrādiṣu cetyādi kṣīrādiṣu ca dadhyādi śaktirūpeṇa yanmataṃ kā śaktis tatra dadhyādi yadi dṛśyeta dugdhavat  p kāraṇe kāryamastīti yaducyate bhavadbhis tatra ko rtho bhipretaḥ kiṃ vyaktirūpeṇa tan na kṣīrādyavasthāyām api dadhyādīnāṃ paścādvadupalabdhiprasaṅgāt atha śaktirūpeṇa tathāpi yattachaktirūpaṃ dadhyādeḥ kāryarūpādupalabdhilakṣaṇaprāptādanyat āhosvit tadeva yadi tadeva tadā pūrvavadupalabdhiprasaṅgaḥ anyaccetkatham anyasya bhāve bhaktyānyaducyate nahi sattvasya sadbhāvaḥ sadbhāvo duḥkhamohayoḥ  athānyaditi pakṣaḥ tadā kāraṇātmani kāryam astīti pakṣasyakto bhavet kāryavyatiriktasya śakyākhyasya padārthāntarasya bhāvābhyupagamāt tathā hi yadevāvirbhūtaṃ viśiṣṭarasavīryavipākādiguṇopetaṃ rūpaṃ tadeva dadhyādikaṃ kāryamucyate tac ca kṣīrāvasthāyam upalambhayogyasyānupalabdher asadvyavahāraviṣayaḥ yac cānyad asti śaktirūpaṃ tat kāryam eva na bhavati na cānyasya bhāve nyadastyatiprasaṅgāt nanu cāyur ghṛtaṃ naḍvalodakaṃ pādaroga ityanyasya sadbhāve nyaducyamānaṃ dṛṣṭam evetyāha abhaktyeti abhaktyā anupacāreṇetyarthaḥ kāraṇe hi kāryopacārād āyurghṛtam ity ucyate na mukhyataḥ yadi tu bhavatāpyupacārāt kāraṇe kāryamastītyucyate tadā na kaścid virodhaḥ mukhatas tu virodha ucyate etad eva dṛṣṭāntenopapādayannāha nahītyādi nahi yadeva satvarūpaṃ tadeva duḥkhamohayor bhavadbhir vyavasthāpyate   teṣāṃ parasparaṃ bhinnalakṣaṇavyavasthānāt sāmprataṃ bhedānām anvayadarśanād ityasya hetor asiddhatvaṃ pratipādayannāha sattvādyanugatamityādi sattvādyanugataṃ vyaktaṃ na siddhaṃ naḥ kathañcana āntaratvātsukhādīnāṃ vyaktatvāt tatsvasaṃvidaḥ  śabdādilakṣaṇaṃ vyaktam sukhādirūpaṃ naḥ asmākam asiddhaṃ kasmāt sukhādīnām āntaratvāt saṃvidrūpatvāt śabdādīnāṃ cācetanatvāt katham ete sukhādyanvitā bhaveyuḥ prayogaḥ ye saṃvidrūparahitāś ca śabdādaya iti vyāpakānupalabdhiḥ yathaparaḥ upagtaḥ āchetanaḥ purushaḥ smhidruparahitāsca shabdhadaya itivyapacanupalabdhiḥ syad etat saṃvidrūpatvena sukhādimayatvasya yadā vyāptiḥ siddhā bhavet tadā tannivartamānaṃ śabdādiṣu sukhādimayatvaṃ nivartayedyāvatā saiva na siddhā puruṣasyaiva saṃvidrūpatveneṣṭatvādityata āha vyaktyatvāt tatsvasaṃvidaiti tat saṃvidrūpatvaṃ sudkhādīnāṃ siddhaṃ kasmāt p sukhādīnāṃ svasaṃvida svasaṃvedanasya vyaktatvāt atispaṣṭeyaṃ sukhaprītitāpādirūpeṇa satyasati vā śabdādiviṣayasannidhāne prakāśāntaranirapekṣā svayamprakāśātmalakṣaṇā svasaṃvittiḥ yadeva hi prakāśāntaranirapekṣaṃ sātādirūpataḥ svayaṃ siddhaṃ taccaitanyaṃ sukhaṃ saṃvedanaṃ jñānamityādibhiḥ paryāyaiḥ kathyate yadi ca sukhādīnām anyena saṃvedanenānubhavād anubhavakhyātiḥ syāt tadā teṣāṃ saṃvedanamasātādirūpaṃ syāt svayam atadātmakatvāt yathā yogino numātuś ca parakīyaṃ sukhādi samvedayataḥ anyathā te pi yogyādayaḥ sākṣāt sukhādyanubhāvina ivāturādayaḥ syuḥ yogyādivadvānyeṣām apyanugrahopaghātau na syātāmaviśeṣāt saṃvedanasya ca sātādirūpatve bhyupagamyamāne siddhaṃ sukhādeḥ saṃviddhrūpatvaṃ idam eva hi naḥ sukhaṃ duḥkhaṃ ca yatsātamasātaṃ ca saṃvedanaṃ tasmānnānaikāntikatā hetor nāpyasiddhatā bāhyārthavādināṃ sarveṣām eva śabdādiṣu saṃvidrūparahitatvasya siddhatvāt anyathā vijñānavādimatamevāṅgīkṛtaṃ syāt tacceṣṭam eva nāpi viruddhatā hetoḥ sapakṣe bhāvāt syād etat yathā bahiravasthitanīlādisannidhānād anīlādirūpam api saṃvedanaṃ nīlādirūpanirbhāsaṃ bhavati tathā bāhyasukhādyupadhānavaśād asātādirūpam api sātādirūpamiva lakṣyate tena saṃvedanasya sātādirūpatve pi na sukhādīnāṃ saṃvidrūpatvaṃ sidhyatyato naikāntikatā maulasya hetor ityāśaṅkyāha ekatretyādi ekatraiva ca śabdādau bhāvanājātibhedataḥ saṅgādayaḥ sambhavino lakṣyante niyatāḥ sphuṭaṃ  bhāvanājātibhedata iti bhāvanāḥ abhyāsāḥ jātis tu nijā prakṛtiḥ tayor bhedo viśeṣaḥ saṅgādaya iti saṅgo bhilāṣaḥ ādiśabdena prītyādayo dveṣodvegādayo dainyāvaraṇādayaś catraiguṇyakāryagaṇā gṛhyante niyatā iti caikākārāḥ tathā hi bhāvanāviśeṣān madyāṅganādiṣu bhāvitaśubhāśubhādinimittānāṃ kāmukādīnāṃ jātiviśeṣāc ca kuraṅgakarabhādīnāṃ keṣāñcideva pratiniyatāḥ prītyādayaḥ sambhavanti na sarveṣāṃ etac ca śabdādīnāṃ sukhādirūpatve sati na yuktaṃ kasmād ity āha ekavastvanupātitva ityādi ekavastvanupātitve citrā saṃvitprasajyata adṛṣṭādivaśānnno cen na syād vastvanuyāyinī  p sarveṣām eva hi teṣām abhinnavastuviṣayatvānnīlādiviṣayasaṃvedanavatpratyekaṃ citrā saṃvitprasajyeta syād etadyadyapi tryātmakaṃ vastu tathāpy adṛṣṭāder dharmādilakṣaṇasya sahakāriṇo vaśena kasyacit kiñcid eva rūpaṃ pratibhāsate na sarvaṃ sarvasyeti ādiśabdena bhāvanājātibhedajighṛkṣādīnāṃ grahaṇaṃ yadyevaṃ na syād vastvanuyāyinī vastālambanā sā saṃvin na prāpnoti tadākāraśūnyatvād iti bhāvaḥ tadeva tadākāraśūnyatvaṃ darśayannāha tryākāramiti tryākāraṃ vastuno rūpam ekākārāś ca tadvidaḥ tāḥ kathaṃ tatra yujyante bhāvinyastadvilakṣaṇāḥ  sattvarajastamasāṃ rūpaṃ ekākārāś ca tadvida iti teṣām puruṣāṇāṃ vidaḥ saṃvittayaḥ pratyekamabhiṣvaṅgādimātraikarūpaniyamādekākārāḥ saṃvedyanta ity arthaḥ tā iti saṃvidaḥ tatreti śabdādau  bhāvinya iti pāramārthikya ity arthaḥ kasmān na yujyanta ity āha tadvilakṣaṇā iti tadālambanavastuvilakṣaṇā ity arthaḥ prayogaḥ yadyadākārasaṃvedanaṃ na bhavati na tat tadviṣayaṃ yathā cakṣurjñānaṃ na śabdaviṣayaṃ tryātmakavastvākāraśūnyāś ca yathoktāḥ saṃvida iti vyākānupalabdhir atiprasaṅgāpattiviparyaye bādhakaṃ pramāṇaṃ syād tad yathā pratyakṣeṇa gṛhīto pi sarvātmanā śabdādike vastuni bhāvanādivaśena kvacid eva kṣaṇikatvādau niścayotpattir bhavati na sarvatra tadvad adṛṣṭādivaśenaikākārā saṃvidbhaviṣyatīti tadetad asamyak na hi kṣaṇikādivikalpasyādilpaspadeparamārthato vastuviṣayatvamasmākam iṣṭaṃ sarvavikalpātītatvād vastunaḥ pāramparyeṇa tu vastuni pratibandhāt tathāvidhavastuprāptihetutayā tasya prāmāṇyaṃ prītyādīnāṃ tu parair vastuviṣayatvam eva paramārthata iṣṭaṃ anyathā hi nirālambanatve sati sukhādyātmanāṃ śabdādīnām anubhavat sukhādyanubhavakhyātirityetan na syāt teṣāṃ ca prītyādīnāṃ savikalpakatvād aniścitaṃ na kiñcid rūpam astīti sarvātmanānubhavakhyātiḥ syāt iyam eva hi niścayānāṃ svārthapratipattir yattāścayanaṃ nāma yac coktaṃ prasādatāpadainyādikāryopalambhāt sukhādyanugatatvaṃ śabdādīnāṃ siddham iti tadanaikāntikam iti darśayannāha prasādodvegetyādi prasādodvegavaraṇānyekasmin puṃsi yogināṃ jāyante na ca tadrūpaḥ pumān abhimataḥ paraiḥ  p tathā hi kāpilayogināṃ puruṣaṃ prakṛtivibhaktaṃ bhāvayatāṃ puruṣamālambyasvabhyastayogānāṃ prasādo bhavati prītiś ca ajitayogānāṃ kṣiprataramapaśyatāṃ udvegaḥ ye ca prakṛtyā jaḍamatayasteṣāṃ varaṇamupajāyate na cāsau puruṣas tadrūpastriguṇātmako bhīṣṭaḥ paraiḥ tasmāt prasādatāpadainyādikāryopalabdher ityanaikāntikametat saṅkalpāt tāni prītyādīni bhavanti na puruṣāditi cet etacchabdādiṣvapi samānaṃ tataś ca saṅkalpamātrabhāvitve bāhyāḥ sukhadayo na sidhyanti saṅkalpasya saṃvidrūpatvāt ata eva ca bāhyasukhādyupadhānavaśāt saṃvedanasya sātādirūpatvamityetad api vyabhicāri antareṇāpi bāhyaviṣayopadhānaṃ puruṣālambanena prītyādīnām utpattidarśanāt yacceṣṭāniṣṭhavikalpād anapekṣitabāhyaviṣayasannidhānaṃ sukhādisaṃvedanaṃ prasiddhaṃ tat kathaṃ paropadhānāt syāt mano pi siddham ityādinā saṃvidrūpatvasya pratipāditatvāt tasmāt samanvayādityasiddho hetuḥ idānīṃ hetusiddhim abhyupagamyānaikāntikatvaṃ pratipādayann āha siddhe pītyādi siddhe pi triguṇe vyakte na pradhānaṃ prasidhyati ekaṃ tat kāraṇaṃ nityaṃ naikajātyanvitaṃ hi tat  yadi nāma vyaktam triguṇātmakaṃ siddhaṃ tathāpi tasya yattadabhīṣṭaṃ kāraṇaṃ pradhānākhyaṃ tan na sidhyati tathābhūtena kāraṇena kvacid api hetor anvayāsiddher iti bhāvaḥ tathā hi triguṇātmakamevaṃ nityaṃ vyāpi ca tasya kāraṇaṃ sādhayitumiṣṭaṃ na caivambhūtena kāraṇena kvaciddhetoḥ pratibandhaḥ siddhaḥ nāpi yadātmakaṃ kāryam upalabhyate kāraṇenāvaśyaṃ tadātmanā bhavitavyaṃ kāryakāraṇayor bhedāt tathā hi hetumattvānityatvāvyapitādibhir dharmaiḥ samanvite vyaktākhyaṃ kāryamiṣyate bhavadbhiḥ naca tatkāraṇasya tādrūpyamiṣṭaṃ tasmād anaikāntiko hetuḥ dharmaviśeṣaviparītabhāvanād viruddho pīti darśayannāha ekaṃ tat kāraṇamityādi eko nityastriguṇātmakaḥ kāraṇabhūto dharmaḥ sādhayitumiṣṭaḥ sa ca tathābhūto na sidhyati kiṃ tarhi viparīta iti bhāvaḥ kasmādityāha naikajātyanvitaṃ hi taditi hi śabdo hetau tasmāt tadvyaktākhyaṃ kāryaṃ naikayā triguṇātmakayā svātmabhūtayā jātyā samanvitaṃ siddhaṃ kiṃ tarhi anekatvānityatvādidharmānvitamevopalabhyate yadi hi vyaktam ekayā yathoktyā jātyā samanvitaṃ bhavet tadā tat kāraṇam api yathoktadharmaviśiṣṭaṃ sidhyet p yāvatā kāryasyānityatvānekatvadharmānvayadarśanāt tatkāraṇam api tathaivānumīyate nityasya kramākramābhyām arthakriyāvirodhāt kāraṇabhedakṛtatvāc ca kāryavaicitryasya anyathā nirhetukatvaprasaṅgāt tasmān na nityaikarūpapradhānasiddhiḥ yadi punar anityānekarūpa eva kāraṇaṃ pradhānam iti saṃjñā kriyeta tadā nāsti vivāda iti bhāvaḥ kasmāt punar ekajātyanvitaṃ vyaktaṃ na bhavatītyāha ayaḥśalākākalpā ityādi ayaḥśalākākalpā hi kramasaṅgatamūrtayaḥ dṛśyante vyaktayaḥ sarvāḥ kalpanāmiśritātmikāḥ  yathā hyayomayyaḥ śalākāḥ parasparamasaṅgatās tadvadimāḥ śabdādivyaktayaḥsvasvabhāvavyavasthitatayā deśakālaśaktipratibhāsādibhedān na parasparamanvāviśanti etenānekatvaṃ pratipāditaṃ anityatvapratipādanāyāha kramasaṅgatamūrtaya iti utpādakrameṇa saṅgatā samāliṅgitā mūrtiryāsām iti vigrahaḥ kathaṃ tarhi kṣityādinaikena rūpeṇa tathā sa evāyam iti ca sthireṇa svabhāvenānugatā vyavasīyante bhāvā ity āha kalpanāmiśritātmikā iti mithyāvikalpo yamartheṣvekātmatāgraha ity arthaḥ etac ca paścāt pratipādayiṣyate kṣaṇabhaṅgādau evaṃ tāvat samanvayādityasya hetor asiddhaviruddhānaikāntikatvaṃ pratipāditaṃ adhunā kuṭādibhedavad iti dṛṣṭāntasya sādhyasādhanadharmānvayatvaṃ pratipādayannāha mṛdvikārādaya ityādi mṛdvikārādayo bhedā naikajātyanvitāstathā siddhā naikanimittāś ca mṛtpiṇḍāder vibhedataḥ  ādiśabdena kanakādivikārāṇāṃ ca grahaṇaṃ tatheti dūṣaṇāntarasamuccaye sādṛśye vā naikajātyanvitā ityanena sādhanadharmavaikalyaṃ darśitaṃ naikanimittāśceti siddha iti prakṛtena sambandhaḥ anena sādhyadharmānanvayo darśitaḥ nanu caikaṃ mṛtpiṇḍakanakādi kāraṇaṃ teṣāṃ siddham eva tathā mṛtsuvarṇatvādijātiścaiṣām eṣānugāminī dṛṣṭā tat katham ubhayavaikalyam ity āha mṛtpiṇḍāder vibhedata iti nahyeko vayavī mṛtpiṇḍādirasti ekadeśāvṛttau sarvāvaraṇaprasaṅgāt nāpyekā jātiḥ prativyaktiḥ pratibhāsabhedāt p punar api samanvayādityasya hetoḥ svato naikāntikatvam iti pratipādayannāha caitanyetyādi caitanyādyanvitatve pi naikapūrvatvamiṣyate puruṣāṇām amukhyaṃ cet tadihāpi samaṃ na kiṃ  tathā hi cetanatvabhoktṛtvādibhir aparimitair dharmair anvitāḥ pumāṃso bhīṣṭāḥ na ca te tathāvidhaikakāraṇapūrvakā bhavadbhir iṣyante athāpi syāccaitanyādyanvitatvaṃ puruṣāṇāṃ na mukhyam iṣṭaṃ kiṃ tarhi gauṇaṃ yato caitanyādivyāvṛttāḥ sarva eva pumāṃsastenārthāntaravyāvṛttirūpā caitanyaṃ jātistadanugāminī kalpyate natvekā tātvikī sāstīti yadyevaṃ tadamukhyaṃ sukhādyanvitatvamasatyapi tathābhūtaikakāraṇapūrvatve puruṣavadihāpi vyakte kimiti samam tulyaṃ na kalpyate tasmād anaikāntiko hetuḥ puruṣāṇām ityupalakṣaṇaṃ tathā sukhādayo mūlaprakṛtyavasthābhāvino guṇatvācetanatvābhoktṛtvādibhir anvitāḥ pradhānapuruṣāś ca nityatvādibhir yuktāḥ na ca te tathābhūtaikakāraṇapūrvakā ityanenaikāntika eva evaṃ tāvat samanvayādityayaṃ hetuḥ pratiṣiddhaḥ sāmprataṃ nigamanavyājena pariśiṣṭahetudūṣaṇārthaṃ diṅmātram āha pradhānahetvabhāve pītyādi pradhānahetvabhāve pi tataḥ sarvaṃ prakalpate śakter bhedena vaicitryaṃ kāryakāraṇatādikaṃ  tatra yattāvaduktaṃ parimāṇācchaktitaḥ pravṛtteḥ kāryakāraṇabhāvāccāsti pradhānam iti ete trayo pi hetavo naikāntikāḥ sādhyaviparyaye bādhakapramāṇānupadarśanāt pradhānākhyasya hetor abhāve pyeṣāṃ parimāṇādīnām avirodhāt tathā hi yadi tāvat kāraṇamātrasyāstitvaṃ sādhayte tadā siddhasādhyatāna hyasmākaṃ kāraṇamantareṇa kāryasyotpādo bhīṣṭaḥ kāraṇamātrasya ca pradhānam iti saṃjñākaraṇe na kiñcid bādhyate athaivaṃ sādhyate asti prekṣāvat kāraṇaṃ yadetanniyataparimāṇaṃ vyaktimutpādayati śaktitaś ca pravartata iti tadānaikāntikatā vināpi hi prekṣāvatā kartrā svahetusāmarthyapratiniyamāt pratiniyataparimāṇādiyuktasyotpattyavirodhāt na cāpi pradhānaṃ prekṣāvadyuktaṃ tasyācetanatvāt prekṣāyāś ca caitanyaparyāyatvāt kiṃ ca śaktitaḥ pravṛtter ityanena yadyavyatiriktaśaktiyogi kāraṇamātraṃ sādhyate tadā siddhasādhyatā atha vyatiriktavicitraśaktiyuktam ekaṃ nityaṃ kāraṇam tadānaikāntikatā hetoḥ p tathābhūtena kvacid anvayāsiddher asiddhaś ca hetuḥ na hi vyatiriktaśaktivaśāt kasyacit kāraṇasya kvacit kārye pravṛttiḥ siddhā śaktīnāṃ svātmabhūtatvāt yaccoktaṃ avibhāgād vaiśvarūpasyeti tadasiddhaṃ niranvayavināśadharmatvāt sarvabhāvānāṃ kvacidapi layāsiddheḥ tathā hi layo bhavan pūrvasvabhāvapracyutau vā satyāṃ bhaved apracyutau vā yadi tāvat pracyutau tadā niranvayavināśaprasaṅgaḥ athāpracyutay tadā layānupapattiḥ na hyavikalamātmatatvamanubhavataḥ kasyacillayo yukto tiprasaṅgāt tasmāt parasparaviruddhamidam avibhāgo vaiśvarūpaṃ ceti tadevaṃ pradhānahetvabhāve pi kāraṇasya śaktibhedena hetunā kāryasya parimāṇādirūpeṇa vaicitryaṃ kāryakāraṇavibhāgādiścotpadyata ityanaikāntikatā hetūnāṃ ādiśabdena śaktitaḥ pravṛtter ityetasya grahaṇaṃ athavā pradhānahetvabhāve pītyapiśabdo vadhāraṇe tenāyam artho bhavati pradhānahetvabhāva eva kāraṇaśaktibhedena hetunā kāryasya parimāṇādirūpeṇa vaicitryaṃtryasha kāryakāraṇatādeścopāpdyamānatvād viruddhatā hetūnām iti tathā hi yadi pradhānaṃ vyaktasya kāraṇaṃ syāt tadā tadātmatvena sarvam eva viśvaṃ tat svarūpavadekam eva dravyaṃ syāt tataścaikā buddhirahaṅkārapañcatanmātrāṇītyādiparimāṇavibhāgo na syāt tathā ca sati niṣparimāṇam eva jagat syāt tathā kulālādīnāṃ ghaṭādikaraṇe śaktitaḥ pravṛttiḥ pradhānahetvabhāva upapadyate na tu tadbhāve yathoktaṃ prāk na ca śaktir na ca kriyeti kāryakāraṇavibhāgo pi pradhānahetvabhāva eva sati yuktaḥ pūrvamevāditaṃ vaiśvarūpyaṃ ca pradhāne sati nopapadyata eva tanmayatvena sarvasya jagataḥ tat svarūpavadekatvaprasaṅgādityuktaṃ tataś ca vaiśvarūpyamādita eva nāstīti kutastasyāvibhāgaḥ syād iti iti prakṛtiparīkṣā KAPITEL  śvaraparīkṣāidānīm īśavyāpārarahitatvaṃ pratipādayann āha sarvotpattimatām ityādi sarvotpattimatāmīśamanye hetuṃ pracakṣate nācetanaṃ svakāryāṇi kila prārabhate svayaṃ  anutpattimatāmaṇvākāśādīnāṃ nityatvān na kiñcitkāraṇam astītyata utpattimatām ityuktaṃ īśam iti śīśvaram anya iti naiyāyikādayaḥ tatra viśiṣṭaguṇamātmāntarameva sarvasya jagataḥ kartṛ sarvajñam īśvaram iti kecit ātmavyatiriktaṃ nityaikasarvārthaviṣayabuddhyupetatayā bhinnaguṅatvād dravyāntaram evetyapare p nanu dharmādharmaparamāṇvādi jagataḥ kāraṇam asty eva tat kim artham īśvaram aparaṃ kāraṇatvena kalpayantītyata āha nācetanamityādi yadyapi dharmādi kāraṇaṃ tathāpi tadacetanatvādadhiṣṭhāyakamantareṇa na svayam svakāryamārabdhumutsahata ityatastadadhiṣṭhāyakena kenacit kartrā bhavitavyam na hi kiñcid cetanam svatantramadhiṣṭhāyakam dṛṣṭam iti prayogaḥ yadacetanaṃ tadadhiṣṭhātāram antareṇa na svakāryamārabhate yatha amṛtpiṇḍasalilasūtrādayaḥ kumbhakārarahitāḥ kumbham acetanam ca dharmādīniti vyāpakaviruddhopalabdhiḥ tasmādyosāvadhiṣṭhātāsa īśvara iti siddham na caivam sati dharmādharmādīnām vaiyarthyam nimittakāraṇatvādīśvarasyeti syādetadyadātmasamavetau dharmādharmau sa evātmādhiṣṭhātā bhaviṣyati tat kim īśvareṇa parikalpiteneti tadasamyak tasyātmanastadānīm ajñatvāt yāvaddhi tasya śarīrendriyādiḥ kāryakāraṇasaṃghāto notpadyate tāvadayamajña upalabhyānapi rūpādīnviṣayānnopalabhate kuto nupalabhyau dharmādharmāvupalapsyata iti yathoktam ajño jantur anīśoyam ātmanaḥ sukhaduḥkhayoḥ īśvaraprerito gacchet svargaṃ vā śvabhram eva vā  iti tatrāviruddhakarṇopanyastam īśvarasādhane pramāṇadvayam āha yatsvārambhaketyādi yat svārambhakāvayavasanniveśaviśeṣavat buddhimaddhetugamyaṃ tat tadyathā kalaśādikam dvīndriyagrāhyamagrāhyaṃ vivādapadamīdṛśam buddhimatpūrvakam tena vaidharmyeṇāṇavo matāḥ  taduktam dvīndriyagrāhyāgrāhyam vimatyadhikaraṇabhāvāpannaṃ buddhimatkāraṇapūrvakam svārambhakāvayavasaṃniveśaviśiṣṭatvāt  ghaṭādivat  vaidharmyeṇa paramāṇava iti tatra dvābhyāṃ darśanasparśanendriyābhyāṃ grāhyaṃ mahadanekadravyavattvarūpādyupalabdhikāraṇopetaṃ pṛthivyudakajvalanasaṃjñitaṃ trividhaṃ dravyaṃ dvīndriyagrāhyam agrāhyaṃ vāyvādi yasmān mahatvam anekadravyavatvaṃ rūpasamavāyādiścopalabdhikāraṇamiṣyate tac ca vāyvādau nāsti yathoktam mahattvādanekadravyatvād rūpāccopalabdhiḥ adravyavattvātparamāṇavāvadhanupalabdhiḥ rūpasaṃskārābhāvād vāyoranupalabdhiḥ rūpasaṃskāro rūpasamavāyaḥ dvyaṇukādīnāṃ tvanulabdhiramahattvāditi atra sāmānyena dvīndriyagrāhyāgrāhyasya buddhimatkāraṇapūrvatvasādhane siddhasādhyatā doṣo ghaṭādiṣu ubhayasiddheḥ vivādābhāvāt p abhyupetabādhā ca aṇvākāśādīnāṃ tathānabhyupagamāt teṣāṃ ca nityatvāpratyakṣādibādhā atas tadarthaṃ vimatyadhikaraṇabhāvāpannagrahaṇam vividhā matir vimatir vipratipattir iti yāvat asyā adhikaraṇabhāvāpannaṃ vivādāspadībhūtam ity arthaḥ evaṃvidhe sati śarīrendriyabhuvanādaya eva pakṣīkṛtā iti nāṇvādiṣu prasaṅgaḥ kāraṇamātrapūrvatve pi sādhye siddhasādhyatā mābhūd iti buddhimatkāraṇagrahaṇaṃ sāṃkhyaṃ prati buddhisattvānupapatter na siddhasādhyatā avyatiriktā hi buddhiḥ pradhānāt sāṃkhyair iṣyate na ca tenaiva tadeva tadvadbhavati svārambhakāṇām avayavānāṃ saṃniveśaḥ pracayātmakaḥ saṃyogaḥ tena viśiṣṭaṃ vyavacchinnaṃ tadbhāvas tasmāt avayavasanniveśaviśiṣṭatvaṃ gotvādibhir vyabhicārītyataḥ svārambhakagrahaṇam gotvādīni tu dravyārambhakāvayavasanniveśena viśeṣyante natu svārambhakāvayavasanniveśeneti tena ye sau buddhimān sa īśvara iti tadetat pramāṇaṃ yadityādiślokadvayena nirdiṣṭaṃ svārambhakāvayavasaṃniveśa eva viśeṣo viśeṣaṇaṃ so syāstīti tat tathoktam tena viśiṣṭam ity arthaḥ etena hetor vyāptir darśitā pakṣadharmatvādi darśayannāha dvīndriyetyādi vivādapadam iti vivādādhikaraṇāpannam ity arthaḥ dvitīyaṃ ca taduktaṃ pramāṇaṃ bodhayann āha tattvādīnām ityādi tattvādīnām upādānaṃ cetanāvad adhiṣṭhitaṃ rūpādimattvāt tantvādi yathā dṛṣṭaṃ svakāryakṛt  tattvādīnām śarīrādīnām upādānaṃ paramāṇvādi cetanena kāraṇenādhiṣṭhitaṃ satsvakāryakṛd iti sambandhaḥ rūpādimattvād iti hetuḥ tantvādīti dṛṣṭāntaḥ yathoktam tanubhuvanakaraṇopādānāni cetanāvadadhiṣṭhitāni svakāramārabhanta iti pratijānīmahe rūpādimattvāt tantvādivad iti udyotakāras tu pramāṇayati bhuvanahetavaḥ pradhānaparamāṇvadṛṣṭāḥ svakāryopattāvatiśayabuddhimantamadhiṣṭhātāram apekṣante sthitvā pravṛttes tantuturyādivad iti etadeva darśayati dharmādharmāṇava ityādi dharmādharmāṇavassarve cetanāvad adhiṣṭhitāḥ svakāryārambhakāḥ sthitvā pravṛttesturitantuvat  subodhaṃ  p  praśastamatistvāha sargādau puruṣāṇāṃ vyavahāro nyopadeśapūrvakaḥ uttarakālaṃ prabuddhānāṃ pratyarthaniyatatvāt aprasiddhavāgvyavahārāṇāṃ kumārāṇāṃ gavādiṣu pratyarthaniyato vāgvyavahāro yathā mātrādyopadeśapūrvaka iti prabuddhānāṃ pratyarthaniyatatvād iti prabuddhānāṃ satāṃ pratyarthaniyatatvād ity arthaḥ yadupadeśapūrvakaḥ sargādau vyavahāraḥ sa īśvaraḥ pralayakālepyaluptajñānātiśaya iti siddhaṃ darśayati sargādāvityādi sarvādau vyavahāraś ca puṃsāmanyopadeśajaḥ niyatatvāt pravṛddhānāṃ kumāravyavahāravat  sargaḥ sṛṣṭirutpāda iti yāvat tasyādiḥ prathamaḥ kālaḥ śeṣaṃ tu tubodhaṃ  tathā aparaṇūdyotakāroktāni pramāṇāni buddhimatkāraṇādhiṣṭhitaṃ mahābhutādikaṃ vyaktaṃ sukhaduḥkhanimittaṃ bhavati acetanatvāt kāryatvād vināśitvād rūpādimattvāt vāśyādivad iti etāni darśayati mahābhūtādikam ityādi mahābhūtādikaṃ vyaktaṃ buddhimaddhetvadhiṣṭhitaṃ yāti sarvasya lokasya sukhaduḥkhanimittatāṃ acetanatvakāryatvavināśitādihetutaḥ vāsyādivadataspaṣṭaṃ tasya sarvaṃ pratīyate  buddhimaddhetvadhiṣṭhitam  cetanāvatādhiṣṭitam ata iti yathoktāddhetukadambakāt tasyeti īśvarasya sarvajagaddhetoḥ atha sarvajñatvaṃ kathaṃ tasya siddhaṃ yenāsau niḥśreyasābhyudayakāmānāṃ bhaktiviṣayatāṃ yāyādityāha sarvakartṛtvasiddhau cetyādi sarvakartṛtvasiddhau ca sarvajñatvamayatnataḥ siddham asya yataḥ kartā kāryarūpādivedakaḥ  tathācāhuḥ praśastamatiprabhṛtayaḥ sakalabhuvanahetutvād evāsya sarvajñatvaṃ siddhaṃ kartuḥ kāryopādānopakaraṇaprayojanasampradānaparijñānāt iha hi yo yasya kartā bhavati sa tasyopādānād iti jānīte yathā kulālaḥ kumbhādīnāṃ kartā tadupādānaṃ mṛtpiṇḍamupakaraṇāni ca cakrādīni prayojanamudakāharaṇādi kuṭumbinaṃ ca sampradānaṃ jānīta ityetat prasiddham tatheśvaraḥ sakalabhuvanānāṃ kartā sa tadupādānāni paramāṇvādilakṣaṇāni tadupakaraṇāni dharmādharmadikkālādīni vyavahāropakaraṇāni sāmānyaviśeṣasamavāyalakṣaṇāni prayojanamupabhogaṃ sampradānasaṃjñākāṃś ca puruṣān jānīta iti p ataḥ siddhamasya sarvajñatvam iti kāryarūpādivedaka iti kāryasya ye rūpādayaḥ svabhāvādayaḥ ādiśabdenopādānādīnāṃ grahaṇam teṣāṃ vedaka iti samāsaḥ yājakāderākṛtigaṇatvāt karmaṇyaṇaṃ vā vidhāya svārthikaṃ ko vidheyaḥ śeṣaṃ subodham tathā aparaṃ pramāṇakadambakaṃ tairuktaṃ vicitrodayapraspandāspadānāspadaṃ vimatyadhikaraṇabhāvāpannaṃ dvitīyādipramāṇapañcakavyatiriktapramāṇāntarāvacchedyaṃ vastutvādibhyo rūpādivat vaidharmyeṇa kūrmaromādaya iti tatra vicitrodayo guṇapadārtha ucyate vicitra uadayo syeti kṛtvā prasyandaḥ karmapadārthaḥ tayorāspadaṃ samavāyikāraṇaṃ dravyam anāspadaṃ guṇādayaḥ pañca samavāyaparyantāḥ dvitīyādipramāṇapañcakamanumānamārabhyābhāvaparyantaṃ tadvyatiriktaṃ pramāṇāntaraṃ pratyakṣaṃ śeṣaṃ subodham ayam aparo hetus tairuktaḥ sadādyaviśeṣāskanditānāskanditaṃ vimatyādhikaraṇabhāvāpannaṃ kasyacit pratyakṣaṃ sattvād rūpādivad iti tatra sadādayaḥ ṣaḍaviśeṣāḥ sadanityaṃ dravyavat kāryaṃ kāraṇaṃ sāmānyaviśeṣavad iti dravyaguṇakarmaṇāṃ viśeṣāḥ tairāskanditamākrāntaṃ yathāsambhavaṃ dravyaguṇakarmātmakaṃ padārthatrayamanāskanditaṃ sāmānyād iti śeṣaṃ sugamam tadetat pramāṇakadambakaṃ darśyayati vimatetyādi vimaterāspadaṃ vastu pratyakṣaṃ kasyacit sphuṭam vastusattvādihetubhyaḥ sukhaduḥkhādibhedavat  tadatrāsiddhatetyādinottarapakṣamārabhate tadatrāsiddhatā hetoḥ prathame sādhane yataḥ sanniveśo na yogākhyaḥ siddho nāvayavī tathā  tatra yadacetanaṃ tadadhiṣṭhātāramantareṇa na svakāryamārabhata ityādau prayoge sādhyaviparyaye hetor bādhakapramāṇābhāvāt saṃdigdhavipakṣavyāvṛttikatayā hetor anaikāntikateti bhāvaḥ yaccāyaṃ svārambhakāvayavasaṃniveśaviśiṣṭatvāditihetuḥ prathame sādhanaprayoge so siddhaḥ katham ity āha yata ityādi avayavasaṃniveśaśabdena hi saṃyogaviśeṣo bhipretaḥ tadviśiṣṭatvaṃ cāvayavyākhyasya dravyasya tayor api viśeṣaṇaviśeṣyayor asiddhatvād dvidha hetvasiddhiḥ kathaṃ punar dvayamasiddhatvam ity āha dṛśyatvenetyādi p dṛśyatvenābhyupetasya dvayasyānupalambhanāt sādhanānanvitaṃ cedamudāharaṇamapyataḥ  tatra saṃkṣepeṇa svabhāvānupalambhākhyam eva pramāṇaṃ bādhakamāha vistareṇa ṣaṭpadārthaparīkṣāyām anayor dūṣaṇamabhidhāsyate dvayasyāpīti saṃniveśāvayavisaṃmatasya tathā hi saṃniveśo dṛśyatvenābhyupetaḥ saṃkhyāparimāṇāni pṛthaktvaṃ saṃyogavibhāgau paratvāparatve karma ca rūpasamavāyāccākṣuṣāṇi iti vacanāt avayavī ca dṛśyatveneṣṭaḥ mahatyanekadravyavattvādrūpāccopalabdhir iti vacanāt na rūpādivyatirekeṇāparaḥ saṃyogo vayavī ca dṛśyatveneṣṭo buddhau pratibhāsata iti ata upalabdhilakṣaṇaprāptasyānupalabdheḥ śaśaviṣāṇavad asadvyavahāraviṣayatā na ca paramāṇūnām atīndriyatvād rūpādīnām anupalabdhiprasaṅgaḥ viśiṣṭānām indriyatvābhyupagamād atīndriyatvāsiddheḥ ata eva saṃyogāvayavinorabhāvāt sādharmyadṛṣṭānto ghaṭaḥ sādhanadharmavikala iti darśayati sādhanānanvitam ityādi evaṃ tāvad viśeṣaṇaviśeṣyāsiddhyā svarūpato siddhatvaṃ hetoḥ pratipāditam idānīm āśrayaikadeśāsiddhyāpyasiddhatvam iti darśayati cakṣur ityādi cakṣuḥsparśanavijñānaṃ bhinnābhamupajāyate ekālambanatā nāsti tayor ganchādivittivat  atra hi dvividho dharmī nirdiṣṭo dvīndriyagrāhyamagrāhyaṃ ca tatra dvīndriyagrāho na kaścid dharmī siddhaḥ tathā hi cakṣurjñānaṃ sparśajñānaṃ cobhayaṃ yathākramaṃ nīlādirūpamātrapratibhāsitvāt karkaśādispraṣṭavyabhedamātraprasiddhatvāc ca bhinnamupajāyate tataś ca tayoścakṣuḥsparśanavijñānayor ekaviṣayatā nāsti bhinnābhatvād gandharasādivittivat prayogo yam bhinnapratibhāse jñāne te naikaviṣaye yathā gandharasavijñāne bhinnābhe ca cakṣuḥsparśanavijñāne iti vyāpakaviruddhopalabdhiḥ ābhāsabhedepyekaviṣayatve rūpaśabdādivittīnām apyekaviṣayatvaprasaṅgaḥ ityetad atra bādhakaṃ pramāṇaṃ yadi tarhi naikaviṣayatānayostatkathamidaṃ pratisandhānajñānaṃ bhavati yaḥ prakāśe mayā dṛṣṭo ghaṭaḥ sa evāndhakāre spṛśyata iti tasmād anumānabādhiteyaṃ pratijñā tatredamanumānamudyotakāroktam vivādaviṣayāpannau darśanasparśanapratyayāvekaviṣayo pratisandhīyamānatvānnīlotpanapratyayavad iti tatrāha tatsāmarthyetyādi p tat sāmarthasamudbhūtakalpanānugatātmakaṃ pratisandhānavijñānaṃ samudāyaṃ vyavasyati jalānalādi naivedaṃ dvīndriyagrāhyamastyataḥ āśrayāsiddhatāsiddher yathābhihitadharmiṇaḥ  tayoḥ varṇaspraṣṭavyamātrapratibhāsinoścakṣuḥsparśanavijñānayoḥ sāmarthyam śaktiḥ tataḥ samudbhūtaḥ kalpanānugata ātmāsyeti vigrahaḥ tadanena pratisandhānapratyayasyāpratyakṣatvaṃ pratipāditaṃ bhavati anekasminnekatvādhyavasāyitvenāsya bhrāntitvāt kalpanānugatātmatvāc ca nāpi pramāṇāntaram pūrvajñānaparicchinnaviṣayāvasāyitvena gṛhītaprahaṇāt bhrāntatvāc ca tasmātpratisaṃdhīyamānatvādityanaikāntiko hetuḥ yadi hi pratisandhānapratyayasya prāmāṇyaṃ siddhaṃ bhavet tadā na syāddhetor anaikāntikatā yāvatā yeṣu rūpādiṣu sādhāraṇaḥ sāmarthyaprakāśanāya ghaṭādiprajñaptayaḥ kutās teṣu yathāstvaṃ cakṣuḥsparśanābhyām anubhūteṣūttarakālaṃ yathāparidṛṣṭaviṣayamanurūpasaṅketāhitasaṃskārabhedamekatvādhyavasāyi prakṛtibhrāntaṃ smārttamidaṃ jñānam utpadyate tathā hi tathā samanvāhāre tatra varṇo pi nīlādiḥ pratibhāsate na ca sparśanavijñāne varṇapratibhāsanaṃ yuktaṃ tasya cakṣurvijñānaviṣayatvāt tasmād yad etad ācāryair uktam cakṣuḥsparśanābhyāṃ yathāsvaṃ bhinnaṃ viṣayamupalabhyānyadeva tat sahacaraṃ samudāyaviṣayaṃ smārttabhedajñānam utpadyata PSV on PS I b iti tad eva nyāyyyaṃ nanu yadi samudāyaḥ prāgānubhūtaḥ syāt tadā smārttamidam yuktam yāvatā na rūpādivyatiriktaḥ samudāyo bhavatām abhīṣṭo yenāsāv anubhūyeta rūpādiṣu cānubhūteṣu rūpādiriti syāt na ghaṭa iti na cānanubhūte smṛtir yuktā tat katham idaṃ samudāyaviṣayaṃ smārttaṃ jñānam utpadyate naitad asti na hi rūpādibhyo nyaḥ samudāyaḥ prāganubhūta ity ucyate yenaitat syāt kiṃ tu ta eva rūpādayaḥ salilādidhāraṇārthakriyākāriṇaḥ samudāyo ghaṭa iti vyapadiśyante teṣu ca pratyekamindriyajñānānubhūteṣu yathāsaṅketāhitamidaṃ ghaṭa iti smaraṇamutpadyata ityabhidhīyate athavā kalpitaḥ samudāyaḥ kalpanājñānātmakatvāt svasaṃvidānubhūyata eveti kimiti tasya smaraṇaṃ notpadyata iti ataḥ svārambhakāvayavasaṃniveśaviśiṣṭatvād ityasya hetor āśrayāsiddhatā kasmād ity āha asiddher yathābhihitadharmiṇi iti yathābhihitasya dvīndriyagrāhyadharmiṇo siddheḥ kāraṇādāśrayaikadeśāsiddhyā hetor asiddhiḥ p tadevaṃ viśeṣyaviśeṣaṇāśrayāṇām asiddhestrividhā hetor asiddhatoktā caturthamapyācāryanirdiṣṭam asiddhaprakāramāha sanniveśetyādi sanniveśaviśiṣṭatvaṃ yādṛgdevakulādiṣu kartaryanupalbdhe pi yaddṛṣṭau buddhimadgatiḥ tādṛgeva yadīkṣyeta tanvagādiṣu dharmiṣu yuktaṃ tatsādhanādasmād yathābhīṣṭasya sādhanaṃ  yo hi saṃniveśaviśeṣo buddhimatpuruṣavyāpārapūrvakatvena devakulādiṣvanvayavyatirekābhyāṃ loke prasiddho yasya darśanādadṛṣṭatatkartṛkasyāpi buddhimatkāraṇāvagatir bhavati tathābhūto yadi tanutarugiriprabhṛtiṣu sādhyadharmiṣu hetutvenopādīyate tadā syād bhavatāmabhimatasādhyasiddhiḥ nahyanvayavyatirekābhyāṃ suvivecitaṃ kāryaṃ kāraṇaṃ vyabhicarati tasyāhetukatvaprasaṃgāt na ca tathābhūtasanniveśaviśeṣastarugiriprabhṛtiṣu prasiddhaḥ kevalaṃ saṃniveśa iti pralāpamātraṃ prasiddham na ca prakṛtyā parasparam arthāntaratvena vyavasthito pi dharmaḥ śabdamātreṇābhedī hetutvenopādīyamāno bhimatasādhyasiddhaye paryāpto bhavati sādhyaviparyaye pi tasya bhāvāvirodhāt yathā valmīke dharmiṇi kumbhakārakṛtatvasiddhaye mṛdvikāramātraṃ hetutvenopādīyamānam iti samudāyārthaḥ avayavārthas tūcyate yaddṛṣṭau buddhimadgatiriti yasya sanniveśasya dṛṣṭau satyāṃ buddhimataḥ kāraṇasya gatiranumitir bhavatītyarthaḥ tanvagādiṣviti tanuḥ śarīram agāḥ parvatā vṛkṣā vā ādiśabdena sāgarādayo gṛhyante yathābhīṣṭasyeti buddhimat pūrvakatvasya sādhanam iti siddhiḥ kathaṃ yuktamityāha anvayetyādi anvayavyatirekābhyāṃ yatkāryaṃ yasya niścitaṃ niścayas tasya taddṛṣṭāviti nyāyo vyavasthitaḥ sanniveśaviśeṣas tu naivāmīṣu tathāvidhaḥ na tu tarvādibhedeṣu śabda eva tu kevalaḥ tādṛśaḥ procyamānastu sandigdhavyatirekatām āsādayati valmīke kumbhakārakṛtādiṣu yatkāryam iti dhūmādiyasyety analādeḥniścayas tasyety analāder evap taddṛṣṭāv iti dhūmādikāryadṛṣṭau satyāmyady evam ihāpi tathaiva bhaviṣyatītyāha sanniveśaviśeṣas tv ityādiyas tarhi śabdasāmānyataḥ siddhaḥ sanniveśaḥ sa eva hetur bhaviṣyatīti ced āha tādṛśa ityāditādṛśaḥ śabdamātreṇābhedīkumbhakārakṛtāvivetimṛdvikāratvamātram iti śeṣaḥtad evaṃ sanniveśiviśeṣasyāsiddhiḥsanniveśamātrasya tv anaikāntikatvam iti pratipāditaṃ bhavati ad nanv ityādinā paro jātyuttaram udbhāvayati nanu jātyuttaram idaṃ dharmabhedavikalpanāt sāmānyam eva kāryādi sādhanaṃ pratipāditaṃ  kāryasādhanaṃ jātyuttaram etat tathā hi kṛtakatvād anityaḥ śabda ity ukte jātivādī codayati kim idaṃ ghaṭādigataṃ kṛtakatvaṃ hetutvanopādīyate kiṃ vā śabdagatam athobhayagatam itiādye pakṣe hetor asiddhiḥna hy anyadharmo nyatra vidyatedvitīye pi sādhanavikalo dṛṣṭāntaḥtṛtīye py etāv eva doṣāv itietac ca kāryasamaṃ nāma jātyuttaram iti pratipāditamyathoktam  kāryatvānyatvaleśena yatsādhyāsiddhidarśanaṃ tatkāryasamamAA itiyataḥ kāryatvasāmānyam eva gṛhītvānityatvānumānam iṣyate na viśeṣamtena sāmānyena sādhane bhīṣṭe dharmaviśeṣavikalpena yad uttaram tat kāryasamaṃ jātyuttaram iti vyavasthitametac ca dharmebhedena vikalpanam ato jātyuttaram iti ad atadrūpetyādinā pariharati atadrūpaparāvṛttaṃ vastumātramanityatām tādātmyātsādhayatyeṣa na nyāyo stīha sādhane PVin zitin PVAOno yuktam etat yataḥ kṛtakatvamātram anityatāṃ sādhayati tasya tādātmyalakṣaṇapratibandhasadbhāvād iti iha tu svārambhakāvayavasanniveśaviśeiṣṭatvamātrasādhane nāyaṃ nyāyo sti sanniveśasāmānyasya viparyaye bādhakābhāvāt pratibandhāsiddheḥ yasya tadutpattilakṣaṇaḥ pratibandhaḥ siddhaḥ yadupalambhādakriyādarśino pi kṛtabuddhir bhavati tasyāsiddher iti bhāvaḥ ad atha tadutpattyāpratibandhaviśeṣaṃ parityajya sāmānyam eva liṅgam ucyate tadā vyabhicāriteti darśayann āha dhūmetyādi dhūmātmā dhavalo dṛṣṭaḥ pāvakāvyabhicāravān sitābhidheyatāmātrān na himādapi tadgatiḥ ad p kathaṃ tarhi kāryasamaṃ jātyuttaram udāhṛtam ity āha sāmānyetyādi sāmānyapratibandhe tu viśeṣāśrayaṇī yadā codanā kriyate tatra jātyuttaram udāhṛtam sādhyena saha sāmānyena sādhanadharmasya vipakṣe bādhakapramāṇavṛttyā pratibandhe siddhe pi sati yatra dharmaviśeṣam āśritya codanā kriyate taj jātyuttaramna ceha sāmānyena pratibandhaḥ siddhaḥ yasya tu sanniveśaviśeṣapratibandho sti so siddha iti na jātyuttaram etat ad athāpratibaddham api sāmānyaṃ gamakaṃ syāt tadātiprasaṅgaḥ syād iti darśayannāha gośabdetyādi gośabdavācyatāmātrād digādīnāṃ viṣāṇitā saṃsiddhyedanyathā hyeṣa nyāyo nāśrīyate yadi  evaṃ hi svargadigvacanalocanakiraṇakuliśabhūpayasām api gośabdābhidheyatāmātrād bāhuleyādivadviṣāṇavattānumānaprasaṅgaḥ ad syād etat kṛtakatvādivadasyāpi sanniveśaviśeiṣṭa buddhimatkāraṇapūrvakatvameva pratibandho styevety āha yadi tv ityādi yadi tu pratibandho smin pramāṇe nopapadyate tadatra yuktitaḥ siddhe na vivādo sti kasyacit ad  kiṃ tu sa eva pratibandho na siddha iti darśayann āha kiṃ tv ityādi kin tu nityaikasarvajñanityabuddhisamāśrayaḥ sādhyavaikalyato vyāpter na siddhimupagacchati  na hi bhavatāṃ buddhimatpūrvakatvamātraṃ sādhayitumiṣṭaṃ kiṃ tu nitya ekaḥ sarvajñāyā buddher nityāyā āśrayaḥ sakalabhuvacanahetur buddhimānīśvarābhidhāno yaḥ padārthaḥ tatpūrvakatvamasya sādhayitumiṣṭaṃ tasyaiva vivādāspadībhūtatvāt sa ca tathābhūto na siddhimupagacchati kasmāt sādhyavaikalyato vyāpteḥ ghaṭādeḥ sādharmyadṣṭāntasya yathoktasādharmyavaikalyāt tathābhūtena sādhyadharmeṇa hetor vyāptyasiddheḥ na hi yathoktasādhyadharmeṇa kvacid dṛṣṭānte hetoḥ pratibandho stīti yāvat p tadeva darśayann āha tathāhītyādi tathā hi saudhasopānagopurāṭṭālakādayaḥ anekānityavijñānapūrvakatvena niścitāḥ  kiṃ ca na kevalamasiddho naikāntikaśca hetuḥ api tu viruddho pīti darśayati ata evetyādi ata evāyamiṣṭasya vighātakṛdapīcyasha te anekānityavijñānapūrvakatvaprasādhanāt  ata eveti sādhyaviparītadharmavyāptitaḥ na kevalaṃ pūrvoktena vidhināsiddho naikāntikaścetyapiśabdenāha  nanu ca viparyaye pratibandhasadbhāve sati viruddhaḥ syāt asya ca buddhimatpūrvakamātre pi na pratibandho sti tatkathaṃ tadviśeṣe syād ity āha buddhimaddhetumātre hītyādi buddhimaddhetumātre hi pratibandhastvayoditaḥ dvitīye punarasmābhir vispaṣṭamabhidhīyate  tvayeśvaravādinā buddhimaddhetumātre pratibandho varṇitaḥ anyathā sāmānyenāpi pratibandhāsiddhau kathamīśvarahetukatvaṃ bhāvānāṃ siddhyet tasmād bhavadabhiprāyato buddhimatpūrvakatvamātrasya siddhasya siddhatvam abhyupetya bhavadabhimatāt sādhyaviśeṣāsyadetadvitīyamanityānekavijñānapūrvakatvalakṣaṇamiṣṭaviparītasādhyaṃ tasmin dvitīye sādhyaviśeṣe smābhir hetor vispaṣṭaṃ pratibandho bhidhīyate katham asau vispaṣṭamabhidhīyata ity āha kramākrametyādi kramākramavirodhena nityā no kāryakāriṇaḥ viṣayāṇāṃ kramitvena tajjñāneṣvapi ca kramaḥ  na hīśvarādayo nityabhāvāḥ kāryakāriṇaḥ nityasya kramayaugapadyābhyāmarthakriyāvirodhāt tasmād anityā evārthākriyākāriṇaḥ te ca pratikṣaṇamaparāparasvabhāvā bhavantīti siddhamanityatvamanekatvaṃ ca buddhimataḥ kartuḥ yadapīśvarasya nityaikabuddhyupetatvaṃ pratijñātaṃ tadapyanumānaviruddham iti darśayann āha viṣayāṇām ityādi kramabhāvītyādinā pramāṇayati kramabhāvīśvarajñānaṃ kramivijñeyasaṅgateḥ devadattādivijñānaṃ yathā jvālādigocaraṃ  p yatkramivijñeyaviṣayaṃ jñānaṃ tatkramabhāvi yathā devadattādivijñānaṃ jvālādigocaram kramivijñeyaviṣayaṃ ceśvarajñānam iti svabhāvahetuḥ prasaṅgasādhanaṃ cedam tenāśrayāsiddhatā hetor nāśaṅkanīyā sāmānyādipadārthaviṣayaṃ devadattādivijñānaṃ sādhanadharmavikalam iti jvālādigocaramudāgṛtam kiṃ punar atra bādhakaṃ pramāṇam ucyate yadi kramavatā viṣayeṇa tadīśvarajñānaṃ svanirbhāsamupajanyeta tadā siddham eva kramitvam atha na janyate tadā pratyāsattinibandhanābhāvān na tajjānīyāt viṣayamantareṇāpi bhavataḥ prāmāṇyaṃ vābhyupagataṃ hīyeta naṣṭājāte ca viṣaye nirviṣayatvaprasaṅgaḥ syād iti idamatra bādhakaṃ pramāṇam yaccoktaṃ vaidharmyeṇāṇavo matāḥ iti tadapi vaidharmyodāharaṇam anivṛttasādhyadharmakam ityādarśayann āha aṇusaṃhatimātram ityādi aṇusaṃhatimātraṃ ca ghaṭādyasmābhiriṣyate tat kārakaḥ kulālādir aṇūnām eva kārakaḥ na vyāvṛttas tato dharmaḥ sādhyatvenābhivāñchitaḥ aṇūdāharaṇādasmādvaidharmyeṇa prakāśitāt  avayavino vistareṇa pratiṣetsyamānatvāt pratiṣiddhatvāccetyataḥ kulālāder aṇūnām eva kārakatvaṃ prasiddham ato buddhimatpūrvakatvaṃ sādhyadharmo ṇubhyo vaidharmyeṇa prakāśitebhyo na vyāvṛtta ityavyāvṛttasādhyadharmatā doṣo vaidharmyadṛṣṭāntasya syād etat yadyasmābhir viśeṣaḥ sādhayitumiṣṭaḥ syāt tadā sādhyavikalatāsādharmyadṛṣṭāntasya pūrvoktā syāt yāvatā sāmānyena buddhimatpūrvakatvamātraṃ sādhyate tasmiṃś ca siddhe tadrvādīnāṃ sāmarthyādīśvaraḥ kartā siddhyati na hi ghaṭādivatteṣāṃ kulālādiḥ kartā sambhavati tena sāmānyasya viśeṣaviśiṣṭatvāt tarvādiṣu cānyasya karturasambhāvyamānatvāt sāmarthyād viśeṣaparigrahamantareṇāpīśvara eva kartāmīṣāṃ sidhyatītyāha buddhimatpūrvakatvetyādi buddhimatpūrvakatvaṃ ca sāmānyena yadīṣyate tatra naiva vivādo no vaiśvarūpyaṃ hi karmajam evaṃ hi siddhasādhyatādoṣaḥ kasmād ity āha vaiśvarūpyaṃ hītyādi vaiśvarūpyam satvabhājanalokasya vaicitryam karmajam iti sādhāraṇāsādhāraṇaśubhāśubhakarmajanitam ataḥ śubhāśubhakarmakāriṇaḥ puruṣā buddhimanto sya kāraṇatām āpadyanta iti siddhasādhyatā p viśeṣeṇa tarhi sādhyata iti cedāha nityetyādi nityaikabuddhipūrvatvasādhane sādhyaśūnyatā vyabhicārāś ca saudhāder bahubhiḥ karaṇekṣaṇāt  etac ca pūrvam uktam api nigamanārthaṃ punar abhihitam ekā buddhirasyetyekabuddhiḥ nityaścāsāvekabuddhiśceti vigrahaḥ yadvā nityaikā buddhir asyeti samāsaḥ sādhyaśūnyateti sādharmyadṛṣṭānta syeti śeṣaḥ vyabhicāraśceti hetor ityadhyāhāraḥ kathamityāha saudhetyādi yac coktaṃ tarvadīnām ityādi tatrāha etad evetyādi etadeva yathāyogyamavaśiṣṭeṣu hetuṣu yojyaṃ dūṣaṇamanyac ca kiñcinmātraṃ prakāśyate  tatrāpi hi rūpādimattvādityādisādhaneṣvetad eva hi yathāsambhavaṃ dūṣaṇaṃ vācyam etad eveti asiddhatvaṃ pratibandhābhāvād vyabhicāraḥ sati pratibandhe viruddhatvaṃ sādhyavaikalyam sāmānyena siddhasādhyatetyādi tathā hi tatrāpi yādṛśaṃ rūpādimattvaṃ cetanāvad adhiṣṭhitaṃ tādṛśaṃ tarvādiṣu na siddham rūpādimattvamātrasya pratibandhāsiddher vyabhicāraḥ pratibandhābhyupagame sati iṣṭaviparītasādhanād viruddhatvam sādharmyadṛṣṭāntasya sādhyavikalatā nityaikacetanādhiṣṭhitatvena sādhyadharmeṇānvayāsiddheḥsāmānyena siddhasādhyatā viśeṣeṇa vyabhicāro ghaṭādiṣvanyathādarśanād iti evam anyeṣvapi hetuṣu yojyam yac ca sthitvā pravṛtter iti sādhanamuktaṃ tatrādhikaṃ dūṣaṇam āha sthitvetyādi sthitvā pravṛttiraṇvāder na siddhā kṣaṇabhaṅgataḥ vyabhicāraś ca tenaiva tasyāpi kramavṛttitā  sarvabhāvānāmudayasamanantarāpavargitayā kṣaṇamātram api na sthitir astīti kutaḥ sthitvā pravṛttir bhaviṣyati tasmāt prativādyasiddho hetuḥ anaikāntikaśca tenaiveśvareṇa yata īśvaraḥ kramavat su kāryeṣu sthitvā pravartate atha ca nāsua cetanāvadadhiṣṭhito navasthāprasaṅgāt athācetanatve satīti saviśeṣaṇo hetuḥ kriyate yathā praśastamatinā kṛtaḥ tathāpi saṃdigdhavipakṣavyāvṛttikatayānaikāntikatvamanivāryam eva yadeva hi viśeṣaṇaṃ vipakṣāddhetuṃ nivartayati tadeva nyayyam yatpunarvipakṣe sandehaṃ na vyāvartayati tadupāttamapyasatkalpameva pūrvoktaścāsiddhatādidoṣaḥ saviśeṣaṇatve pi tadavastha eva p yathoktaṃ sargādau vyavahāraścetyādi tatrāha pralaya ityādi pralaye luptavijñānasmṛtayaḥ puruṣā na naḥ ābhāsvarādisambhūtes tata eveha sambhavāt  uttarakālaṃ prabuddhānāmityetadviśeṣaṇamasiddham tathā hi nāsmanmatena pralayakāle praluptajñānasmṛtayo vitanukaraṇāḥ puruṣāḥ santiṣṭhante kintvābhāsvarādiṣu spaṣṭajñānātiśayayogiṣu devanikāyeṣūtpadyante ye tu pratiniyatanirayādivipākasaṃvartanīyakarmāṇas te lokadhātvantareṣūtpadyanta iti vivarttakāle pi tata evābhāsvaradeścyutvehāluptajñānasmṛtaya eva sambhavanti tasmād uttarakālaṃ prabuddhānām iti viśeṣaṇamasiddham anekāntikaś ca hetuḥ sandigdhavipakṣāvyāvṛttikatvāt kiñcānyopadeśapūrvakatvamātre sādhye siddhasādhyam anāder vyāvahārasya sarveṣām evānyopadeśapūrvakatvasyeṣṭatvāt atheśvaralakṣaṇapuruṣopadeśapūrvakatvaṃ sādhyate tadānaikāntikatvam anyathāpi vyavahārasambhavāddṛṣṭāntasya sādhyavikalatā etac ca pūrvam eva sāmānyaṃ dūṣaṇamuktam viruddhaś ca heturabhyupetabādhā ca pratijñāyā iti darśayann āha vimukhasyopadeṣṭṛtvam ityādi vimukhasyopadeṣṭṛtvaṃ śraddhāgamyaṃ paraṃ yadi vaimukhyaṃ vitanutvena dharmādharmavivekataḥ  yadīśvaropadeśapūrvakatvaṃ vyavahārasya sambhavet tadā syād aviruddhatā hetoḥ yāvatāsau vimatamukhatvād upadeṣṭā na yuktaḥ tac ca nimukhatvaṃ vitanutvena śarīravirahādity arthaḥ tac ca vimutatanutvamasya kathaṃ siddham ity āha dharmādharmavivekata iti śarīrakāraṇadharmādharmavirahād ity arthaḥ tathācodyotakāreṇoktaṃ yathā buddhisattāyāmīśvarasya pramāṇasambhavo naivaṃ dharmādisattve pramāṇamasti iti tasmād īśvarasyopadeṣṭṛtvāsambhavāt tadupadeśakatvaṃ vyavahārasya na sidhyati kiṃ tvīśvaravyatiriktānyapuruṣopadeśapūrvakatvamata iṣṭavighātakāritvād viruddho hetuḥ atheśvarasyopadeṣṭṛtvamaṅgīkriyate tadā vimukhatvamabhyupetaṃ hīyata ityabhyupetabādhā mahābhūtādikaṃ vyaktam ityādau tu prayoge hetūnāṃ pūrvavadanekāntikatvaṃvipakṣe bādhakapramāṇābhāvāt sāmānyena siddhasādhyatā viśeṣeṇa dṛṣṭāntasya sādhyavikalateti yojanīyam p evaṃ vistareṇeśvarasādhakāni pramāṇāni nirākṛtya sāmprataṃ vyāptidoṣodbhāvanamukhena tadbādhakaṃ pramāṇaṃ svapakṣasiddhyarthamupadarśayitumāha anumānavirodhetyādi anumānavirodhaś ca vyāpteḥ sarvatra sādhane na viruddhena dharmeṇa vyāptir hetoḥ prakalpate  sarvatra yathokte sādhane sādhyena vā hetor vyāptis tasyā anumānavirodho vakṣyamāṇaḥ atha pratijñāyāḥ kasmād anumānavirodho nodbhāvyate yadi pratijñā sādhanāṅgaṃ syāt tadā taddoṣodbhāvanaṃ syāt yāvatā sākṣāt pāramparyeṇa vāsau na sādhyasiddher aṅgabhāvaṃ pratipadyate tataś ca sādhanadoṣābhidhāne prastute yatpratijñādodbhāvanaṃ tadadoṣodbhāvanaṃ vādino nigrahasthānaṃ syāt tasmān na sādhanaprayogeṣu pratijñādoṣo vācyaḥ yatra tu kvacit pratijñāvirodha udbhāvyate tatra tanmukhena vyāptereva tadvighaṭanaṃ kriyata iti grahītavyam yadvā sādhanaprayogādanyatra taddraṣṭavyam atha vyāptikāle pi katham anumānavirodho bhavatītyāha na viruddhenetyādi viruddheneti pramāṇavyāhatena tasyāsambhavād eva na yuktā vyāptiḥ na hyasatā vyāptiravakalpyata iti yāvatā kiṃ tadanumānaṃ yena vyāptir bādhyata ity āha neśvaro janminamityādi neśvaro janmitāṃ heturutpattivikalatvataḥ gaganāmbhojavatsarvamanyathā yugapad bhavet  yadutpattvikalaṃ na tatkasyacit kāraṇam yathā gaganāmbhojam utpattivikalaśceśvara iti vyāpakaviruddhopalabdhiḥ prasaṅgasādhanaṃ cedam tenāśrayāsiddhatā na codanīyā sarvam anyathā yugapad bhaved iti apratibaddhasāmarthyakāraṇatvād ekakālābhimatakāryagrāmavatsarvaṃ yugapadbhaved ity arthaḥ etadatrabādhakaṃ pramāṇam athavārthakathanamātrametat evaṃ tu prasaṅgasādhanaṃ kartavyam yadavikalakāraṇaṃ tadbhavatyeva yathāntyāvasthāprāptāyāṃ sāmagryāmavikalakāraṇo bhavannaṅkuraḥ avikalakāraṇaṃ ca sarvamīśvarahetukaṃ jagaditi yugapadbhavet syād etat neśvara eva kevalaṃ kāraṇam api tu dharmādisahakārikāraṇāntaramapekṣya keroti nimittakāraṇatvādīśvarasya tena dharmādeḥ kāraṇāntarasya vaikalyādavikalakāraṇatvam asiddham iti tadetad asamyak yadi hi tasya sahakāribhiḥ kaścid upakāribhiḥ kaścid upakāraḥ kartavyo bhavet tadā tasya sahakāriṇi vyapekṣā yāvatā nityatvāt parairanādheyātiśayasya na kiñcit tasya sahakāribhyaḥ prāptavyam astīti kimiti tāṃstathābhūtananupakāriṇaḥ sahakāriṇo pekṣeta p kiṃ ca ye pi te sahakāriṇaste pi sarva eveśvarasyāyattajanmatayā nityaṃ samavahatā eveti katham asiddhatā hetoḥ n cānaikāntikatā avikalakāraṇatvahāniprasaṅgāt avikalakāraṇasyāpyanutpattau sarvadaivānutpattiprasaṅgo viśeṣāt udyotakaratvāha yadyapi nityamīśvarākhyaṃ kāraṇam avikalaṃ bhāvānāṃ saṃnihitaṃ tathāpi na yugapad utpattirīśvarasya buddhipūrvakāritvāt yadīśvarasattāmātreṇaivābuddhipūrvaṃ bhāvānām utpādakaḥ syāt tadā syād etaccodyam yadā tu buddhipūrvakaṃ karoti tadā na doṣaḥ tasya sveddhayā kāryeṣu pravṛtteḥ ato naikāntikataiva hetor iti tadetad ayuktam na hi kāryāṇāṃ kāraṇasyecchābhāvābhāvāpekṣayā pravṛttinivṛttī bhavataḥ yenāpratibaddhasāmarthye pīśvarākhye kāraṇe sadā sannihite tadīyecchābhāvān na pravartanta iti syāt kiṃ tarhi kāraṇagatasāmarthyabhāvābhāvānuvidhāyino bhāvāḥ tathā hi icchāvato pi kartur asamarthān notpadyante samarthāc ca bījāderanicchāvato pi samutpadyante tatra yadīśvarākhyaṃ kāraṇaṃ kāryotpādakālavad apratihataśakti sadaivāvasthitam bhāvās tatkimiti tadīyāmanupakāriṇīṃ tāmicchāmapekṣante yenotpādakālavadyugapatta utpadyeran evaṃ hi tairavikalakāraṇatvam ātmano darśitaṃ bhavet yadi yugapad bhaveyuḥ na cāpīśvarasya parai anupakāryasya kācid apekṣāsti yenecchāmapekṣeta api ca buddhivyatirekeṇa nānyecchāsti buddhiśceśvarasya bhavadbhir nityaikarūpābhīṣṭā tataś ca buddhipūrvakāritve pīśvarasya kimiti bhāvānāṃ yugad utpādo na bhavati īśvaravattadbuddher api sadā sannihitatvāt athāpyanityā tasya buddhiraṅgīkriyate tathāpīśvarasattāmātrabhāvitvāttasyā īśvaravat sadābhāva eveti sa eva doṣaḥ tasmād buddhimatvād iti viśeṣaṇamakiñcitkarameveti nānaikāntikatā hetoḥ na cāpi viruddhatā sapakṣe bhāvāt na caivaṃ bhavati tasmād viparyayaḥ prayogaḥ yadyadā na bhavati na tat tadānīm avikalakāraṇam yathā kuśūlasthitabījāvasthāyām anutpadyamāno ṅkuraḥ na bhavati caikapadārthotpādakāle sarvaṃ viśvam iti vyāpakānupalabdhiḥ na ca siddhasadhyatā īśvarasya kāraṇatve sati vikalakāraṇatvānupapatteḥ prasādhitatvāt aparam api pramāṇam āha ye vā krameṇetyādi ye vā krameṇa jāyante te naiveśvarahetukāḥ yathoktasādhanodbhūtā jaḍānāṃ pratyayā iva  p teṣām api tadudbhūtau viphalā sādhanābhidhā nityatvād acikitsyasya naiva sā sahakāriṇī  yathoktebhyaḥ svārambhakāvayavasanniveśaviśiṣṭatvādibhyaḥ sādhanebhya udbhūtā iṣṭasādhyadharmiviṣayā jaḍānāmīśvarakāraṇābhiniveśināṃ pratyayāḥ niścayā ivetyarthaḥ nanu yathoktadoṣaduṣṭatvānnaitebhya iṣṭe sādhye pratyayāḥ samutpadyanta iti na dṛṣṭāntadharmisiddhiḥ satyametat ata eva jaḍānām ityuktam jaḍānāṃ hi sādhanāvivekākṣamatayā sādhanābhāsebhyo pi teṣāṃ pratyayāḥsamutpadyanta eva nanvevam api sādhyavikalo dṛṣṭāntaḥ teṣām api jaḍapratyayānām īśvarasya nimittakāraṇatveneṣṭatvādityata āha teṣām apītyādi teṣām api jaḍapratyayānām tadudbhūtāv iti īśvarādudbhūtāviṣyamāṇāyām viphalā sādhanābhidhā sādhanābhidhānaṃ vyarthaṃ syāt īśvarādeva teṣām utpatter iti bhāvaḥ nanu sādhanābhidhāṃ sahakāriṇīmapekṣya teṣām īśvaro janako bhaviṣyati na kevalas tenāsau viphalā na bhaviṣyatītyata āha nityatvād ityādi yadyasau sādhanābhidhā tasyeśvarasyāsamarthaṃ svabhāvamapanīya samarthamādadhīta tadā syāt sā tasya sahakāriṇī yāvatā nityatvādīśvaro nutpādyānivartyasvabhāvatayā na kenacitkiñcitsanīyata iti na sādhanābhidhā tasyāsau sahakāriṇī yuktā api ca yathā paridṛṣṭasāmarthyasādhanādikāraṇavyatirekeṇāparidṛṣṭasāmarthyasyāpīśvarasya kāraṇabhāve kalpyamāne tiprasaṅgo bhavatāṃ prāpnoti yatas tamapīśvaraṃ parikalpyāparamapi ḍeṭkaṣakādikaṃ kalpanīyam eva viśeṣābhāvād iti darśayann āha yeṣv ityādi ye tu satsu bhavaddṛṣṭamasatsu na kadācana tasyānyahetutāklṛptāvanavasthā kathaṃ na te  bhavaddṛṣṭaṃ yadityupaskāraḥ anyahetutāklṛptāviti yathā paridṛṣṭasāmarthyebhyo hetubhyo nyo hetustadbhāvo nyahetutā tasyāḥ klṛptiḥ kalpaneti vigrahaḥ yaduktaṃ sarvakartṛtvasiddhau cetyādi tatrāha kartṛtvetyādi kartṛtvapratiṣedhāc ca sarvajñatvaṃ nirākṛtaṃ boddhavyaṃ tadbalenaiva sarvajñatvopapādanāt  sarvakartṛtvabalenāsau sarvajño bhavadbhir iṣyate tena tannirākaraṇāt sarvajñatvam api tasyāyatnato nirākṛtam eva p abhyupetya sādhanānām adṛṣṭatvaṃ dūṣaṇāntaram āha yathoktetyādi yathoktadoṣaduṣṭāni mābhūvan sādhanāni vā tathāpi karturnaikatvaṃ vyabhicāropadarśanāt ekakartur asiddhau ca sarvajñatvaṃ kimāśrayam yathoktā doṣā anumānavirodhaparyantāḥayam atra samudāyārthaḥ yady api tanugiriprabhṛtīnām ebhyaḥ sādhanebhyo buddhimān kartā siddhyati tathāpy asau ya evaikasya hetuḥ sa evānyasyāpīti na niścita eveti prati kāryaṃ bhinnasyāpi kartuḥ sambhāvyamānatvāt saudhāheścaikasyāpi bahubhiḥ karaṇekṣaṇādato naikaḥ kartā pratipādayituṃ śakyate yāvaccaikaḥ kartā na siddhas tāvat kutaḥ sarvajñatvasiddhir iti atra praśastamatir ekakartṛtvasiddhaye pramāṇayati ekādhiṣṭhānā brahmādayaḥ piśācāntāḥ parasparātiśayavṛttitvāt iha yeṣāṃ parasparātiśayavṛttitvaṃ teṣām ekāyattatā dṛṣṭā yatheha loke gṛhyagrāmanagaradeśādhipatīnām ekasmin sārvabhaume narapatau tathā ca bhujagarakṣoyakṣaprabhṛtīnāṃ parasparātiśayavṛttitvam tena manyāmahe teṣām apyekasminnīśvare pāratantryam iti tatra yadyeta īśvarākhyenādhiṣṭhitā ityayam arthaḥ sādhayitumiṣṭas tadānaikāntikatā viparyaye bādhakapramāṇābhāvāt pratibandhāsiddheḥ dṛṣṭāntasya ca sādhyavikalatā athādhiṣṭhāyakamātreṇa sādhiṣṭhāneti sādhyate tadā siddhasādhyatā yata iṣyata evāsmābhir bhagavatā sambuddhena sakalalokacūḍāmaṇinā sarvam eva jagatkāruṇyavaśādadhiṣṭhitaṃ yatprabhāvādadyābyabhyudayaniḥśreyasasampadamāsādayanti sādhavaḥ idaṃ cāparaṃ tenaiva sādhanam uktam saptabhuvanānyekabuddhinirmitāni ekavastvantargatatvāt ekāvasathāntargatāpavarakavat yathaikāvasathāntargatānām apavarakāṇāṃ sūtradhāraikabuddhinirmitattvaṃ dṛṣṭaṃ tathaikkasminneva bhuvate ntargatāni saptabhuvanāni tasmāt teṣām apyekabuddhinirmitatvaṃ niścīyate yadbuddhinirmitāni caitāni sa bhagavān maheśvaraḥ sakalabhuvanaikasūtradhāra iti tadatra hetur asiddhaḥ naikaṃ bhuvanamāvasathādi vāsti vyavahāralāghavārthaṃ bahuṣviyaṃ saṃjñā kṛtā ata eva dṛṣṭānte pi sādhanavikalaḥ ekasaudhāntargatānām apavarakādīnām anekasūtradhāraghaṭitatvadarśanāccanaikāntiko hetuḥ evam anyeṣvapi sādhaneṣu yathayogaṃ dūṣaṇaṃ vācyam yaccoktaṃ vimaterāspadaṃ vastvityādi tatrāha tatsiddhau sādhanam ityādi tatsiddhau sādhanaṃ proktaṃ jaimanīyeṣu rājate itīśvaraparīkshā  p yadi sāmānyenāsti kaścit sarvajña iti sādhyate tadā nāsmāt pratīdaṃ bhavataṃ sādhanaṃ rājate siddhasādhyatādoṣāt kiṃtu ye sarvajñāpavādino jaiminīyās teṣveva śobhate atreśvarākhyaḥ sarvajñaḥ sādhyate tadā pratibandhasiddher hetor anaikāntikatā dṛṣṭāntasya sādhyavikalateti ato nāsmāt prati sādhanametad rājata iti bhāvaḥ yaccāpi vicitrodayetyādi dharmiviśeṣaṇamupāttaṃ tasya na kaścid upayogo sti kevalaṃ paravyāmohanāya svaprakriyāghoṣaṇam idaṃ kriyate bhavadbhiḥ tathā hi vinā dharmyādiviśeṣaṇenaivaṃvidhena yadi sādhanamasiddhatādidoṣarahitaṃ tadā bhavatyevābhimatasādhyasiddhiḥ athāsiddhatādidoṣaduṣṭaṃ sādhanam tadaivaṃvidhaviśeṣaṇopādāne pi na sādhyasiddhirastīti sarvathā vyarthameva viśeṣaṇam yatpunar vipakṣāddhetuṃ vyāvartayati tadeva viśeṣaṇaṃ nyāyyam kiñcāśrayāsiddho hetuḥ na hi yathoktaviśeṣaṇaviśiṣṭo dharmī prasiddho sti prativādinaḥ tasmān na śāstraprasiddho dharmī kartavyaḥ itīśvaraparīkṣā KAPITEL Ubhayaparīkṣāubhayavyāpārarahitatvapratipādanārtham āha prakṛtīśvarayor ityādi prakṛtīśvarayor eva hetutvapratiṣedhanāt pratyekaṃ sahitaṃ kartṛ nobhayaṃ janminām idam  tatra kecit sāṅkhyā āhuḥ na pradhānādeva kevalādamī kāryabhedāḥ pravartante tasyācetanatvāt na hyacetano dhiṣṭhāyakamantareṇa svakāryamārabhamāṇo dṛṣṭaḥ na ca puruṣo dhiṣṭhāyako yuktas tasya tadānīm ajñatvāt tathā hi buddhyadhyavasitamevārthaṃ puruṣaścetayate buddhisaṃsargāc ca pūrvamasāvajña eva na jātu kañcidarthaṃ vijānāti na cāvijñātamarthaṃ śaktaḥ kaścid kartumiti nāsau kartā tasmād īśvara eva pradhānāpekṣaḥ kāryabhedānāṃ kartā na kevalaḥ na hi devadattādiḥ kevalaḥ putraṃ janayati nāpi kevalaḥ kulālo ghaṭaṃ karotīti tad etad api pratyekaṃ prakṛtīśvarayor hetutvaniṣedhāt sahitam api nedam īśvarapradhānākhyamubhayaṃ janminām kartṛ janakam iti siddham nanu yadi nāma pratyekam anayoḥ kartṛtvaṃ niṣiddham tathāpi sahitayor aniṣiddham eva na hi kevalānāṃ cakṣurādīnāṃ cakṣur jñānotpattiṃ prati sāmarthyābhāve sahitānām api na bhavatītyāśaṅkyāha sāhityam ityādi p sāhityaṃ sahakāritvād etayoḥ kalpite ca yat tat syādatiśayādhānādekārthakriyayāpi vā na yuktā kalpanādyasya nirvikāratayā tayoḥ na dvitīyasya kāryāṇāṃ yaugapadyaprasaṅgataḥ sāhityaṃ nāma sahakāritvaṃ tac ca dvividham parasparātiśayādhānādvā syād ekārthakāritvād vā  tatra na tāvad ādyasyātiśayādhānalakṣaṇasya sahakāritvasya kalpanā yuktākasmāt tayor īśvarapradhānayor nityatvena nirvikāratvāt nāpi dvitīyasya kalpanā yukteti prakṛtena sambandhaḥ kasmāt kāryāṇāṃ yaugapadyānaprasaṅgāt avikalāpratihatasāmarthyasyeśvarapradhānākhyakāraṇasya sadā sannihitatvenāvikalakāraṇāt atra ca pūrvavad yadavikalakāraṇam ityādi prasaṅgasādhanaṃ vācyam athocyata ityādinā paramatena yadavikalakāraṇam ityasya hetor asiddhatām udbhāvayati athocyate pradhānasya trirūpatvaṃ vyavasthitam tatrāyaṃ rajasā yuktaḥ sargaheturmaheśvaraḥ udbhūtavṛttisattvaṃ tu yadā saṃśrayate punaḥ tadā sarvasya lokasya sthiter yāti nimittatām udbhūtaśaktirūpeṇa tamasā yujyate yadā pralayaṃ sarvajagatas tadā kila karotyayam rajaḥsatvādirūpādi tadevaṃ sahakāriṇaḥ krameṇaivāsya vartante kāryāṇāṃ nākramastataḥ  yadyapi kāraṇadvayametannityasannihitam tathāpi krameṇaivāmī kāryabhedāḥ pravartiṣyante yata īśvarasya pradhānagatāstrayo guṇāḥ satvādayaḥ sahakāriṇaḥ teṣāṃ ca kramavṛttitvāt tatkāryeṣvapi kramo bhavati tathā hi yadodbhūtavṛttinā rajasā yukto bhavati maheśvaras tadā sargahetuḥ prajānāṃ bhavati prasavakāryatvād rajasaḥ yadā tu sattvaṃ samudbhūtavṛtti saṃśrayate tadā lokānāṃ sthitikāraṇaṃ bhavati satvasya sthitihetutvāt yadā tu tamasodbhūtaśaktinā samāyukto bhavati tadā pralayaṃ nāśaṃ sarvajagataḥ karoti tamasaḥ pratyayahetutvāt yathoktam rajojuṣe janmani sattvavṛttaye sthitau prajānāṃ pralaye tamaḥspṛśe ajāya sarvasthitināśatastriṇe trayīmayāya triguṇātmane namaḥ  iti kilaśabdo sambhavanāyām  p  ihocyata ityādinā pratividhatte ihocyate tayor ekakriyākāle samasti kim tadanyakāryaniṣpattisāmarthyaṃ yadi vā na tat yadyasti sargakāle pi dvayamapyaparaṃ bhavet evam anyasya sadbhāve dvayamanyatprasajyate  tayor iti prakṛtirīśarayoḥ ekakriyākāla iti sargasthitipralayānām anyatamasyaikasya kriyākāle tadaparakāryadvayotpādanasāmarthyaṃ kimastyuta nāstīti vikalpadvayam tatra yadyasti tadā sargakāleṣvavikalakāraṇatvād aparaṃ kāryadvayaṃ sthitipralayātmakaṃ bhaved utpādavat evaṃ sthitikāle pyutpādavināśau prāpnutaḥ pralayakāle ca sthityutpādau syātām na caivaṃ yuktam na hi parasparaparihāreṇāvasthitānām ekatra dharmiṇyekadā sadbhāvo yuktaḥ syād etat tadekakāryotpādakāle tayoḥ prakṛtīśvarayor aparakāryadvayotpādanāya rūpāntaraṃ na sannihitamiti tena tadānīṃ tayor na prasaṅga ity āha na hītyādi na hi tatpararūpeṇa punar anyasya kārakam svarūpaṃ ca tadevāsya tatkriyāviratiḥ kutaḥ  taditi prakṛtīśvarākhyaṃ kāraṇam anyasyeti pāścāttyasya kāryadvayasya na pararūpeṇa kiṃ tarhisvarūpeṇaiva kāraṇam iti bhāvaḥ syādedyadyapi tatpararūpeṇa na kāraṇaṃ tathāpyekakāryotpādakāle pariśiṣṭakāryadvayotpattaye sāmarthyamasya nāsti tena kāryadvayasya tadānīm anutpāda ity āha tatsāmarthyetyādi tatsāmarthyaviyoge tu naiva tajjanakaṃ bhavet anyadā śaktiśūnyatvād viyadambhoruhādivat  anyadeti abhimatakāryārambhakāle syād etadyadyapi pradhāne sarvā śaktiḥ sannihitā tathāpi yodbhūtavṛttir bhavati saiva kāraṇatāṃ pratipadyate nānyā tena yaugapadyaṃ kāryāṇāṃ na bhaviṣyatītyāha utkaṭam ityādi utkaṭaṃ śaktirūpaṃ ca yadi tanmātrakāraṇam sarvadā tadbhaveddhetor nityarūpasya sannidheḥ  p idaṃ hi sarvātvādīnām utkaṭaṃ rūpaṃ na tāvannityaṃ yuktaṃ vaktum kādācitkatvāt tataścāsya bhāvaḥ kadacit prakṛtīśvarādeva kāraṇādanyato vā hetoḥ svatantro vā syād iti trayo vikalpāḥ tatra prathame pakṣe tadutkaṭaṃ rūpaṃ sarvadā bhavet prakṛtīśvarākhyasya hetor nityarūpatvena sadā sannihitatvāt dvitīye pi pakṣe prāha na cāparam ityādi na cāparamparir iṣṭamato naivānyato pi tat nāpi svatantram evedaṃ kādācitkatvasambhavāt  na hi prakṛtīśvaravyatiriktam aparaṃ kāraṇam iṣṭam yenānyatas tadudbhavet nāpi tṛtīyaḥ pakṣo yukta ity āha nāpītyādi atha svātantrye sati kādācitkatvasya ko virodha ity āha svata ityādi svato bhāve hyahetutvaṃ svakriyāyā virodhataḥ apekṣayā hi bhāvānāṃ kādācitkatvasambhavaḥ  svataḥ svabhāvāt bhāve janmani sati ahetukatvaṃ niyamato bhavet nanu svabhāvādutpadyamānaḥ katham ahetuko bhavati yāvatā svabhāva eva tasya hetuḥ pratīyata ity āha svakriyāyā virodhata iti svasmin svarūpe kriyāyā hetubhāvasya virodhāt syād etad bhavatvahetukatvam tathāpi kimiti kādācitkatvaṃ na yujyata ity āha apekṣayā hītyādi svabhāvāntarāyattavṛttayo hi bhāvāḥ kādācitkā yuktāḥ parabhāvābhāvapratibaddhatvāt teṣāṃ sadasattayoḥ ye punar aparāyattavṛttayasteṣām apekṣaṇīyasya kasyacid abhāvāt kimiti kadācidbhaveyuḥ atha svakriyāvirodha eva kathaṃ siddha ity āha tathā hītyādi tathā hi na hyabhāvasya svātmani vyāpṛtir matā niṣpannasyātmano pyasyāmavasthāyāṃ prasiddhitaḥ  ātmānaṃ hi janayansvabhāvo niṣpanno vā na vā na tāvanniṣpannaḥ tasyāmavasthāyāmātmano pi niṣpannarūpāvyatirekitvena prasiddher niṣpannatvāt svabhāvavat tataś ca janyāsambhavāt kutrāsau bhāvo vyāpriyeta nāpyaniṣpanna iti darśayati aniṣpannetyādi aniṣpannātmatatvastu naiva vyāpriyate kvacit sarvaśaktiviyuktatvād ākāśakamalādivat ity ubhayaparīksā p kvaciditi sāmānyavacanam na svātmabhūte nāpi parabhūta ity arthaḥ sati vyāpāre niṣpannātmatatva eva syāt etāvanmātralakṣaṇatvān niṣpannasyeti bhāvaḥ ity ubhayaparīkṣā KAPITEL Svabhāvikavādaparīkṣāādiśabdopāttasvabhāvavādivādamalpavaktavyatayā kramamanāśrityaiva nirākurvannāha sarvetyādi sarvahetunirāśaṃsaṃ bhāvānāṃ janma varṇyate svabhāvavādibhis te hi nāhuḥ svamapi kāraṇam  svabhāvavādas tu yady apy ādiśabdenāhatyanopāttaḥ tathāpi svabhāvavādinaṃtopādānāt sūcita eva tatra ye svata eva bhāvā jāyanta iti varṇayanti te svakriyāyā virodhata ityādinā nirastāḥ sāmprataṃ svabhāvavādino nirasyante ta evam āhur na svato nāpi parato bhāvānāṃ janma kiṃ tarhi sarvahetunirāśaṃsam svaparakāraṇanirapekṣam ity arthaḥ nanu ye svata eva bhāvā bhavantīti varṇayanti tebhya eṣāṃ ko bheda ity āha te hītyādi te svabhāvavādinaḥ svamiti svarūpam apiśabdāt pararūpam api pūrvakās tu svabhāvaṃ kāraṇamicchanti ete tamapi necchantīti bhedaḥ atra ca yuktiṃ varṇayanti yad upalabdhilakṣaṇaprāptaṃ sad anupalabhyamānasattākam tat prekṣāvatām asadvyavahāraviṣayaḥ yathā śaśaviṣāṇamanupalabhyamānasattākaṃ ca bhāvānāṃ kāraṇam iti svabhāvānupalabdhiḥ na cāyam asiddho hetur ity ādarśayann āha rājīvetyādi rājīvakesarādīnāṃ vaicitryakaḥ karoti hi mayūracandrakādir vā vicitraḥ kena nirmitaḥ  rājīvam padmam tasya kesarādaya iti vigrahaḥ ādigrahaṇānnāladalakarṇikādīnāṃ kaṇṭakataikṣṇyādīnāṃ ca grahaṇam vaicitryam iti saṃsthānavarṇakārkaśyādibhedam kaḥ karotīti naiva kaścit īśvarādeḥ kāraṇasyānupalabhyamānatvād iti bhāvaḥ syād etat yadi nāma bāhyānāṃ bhāvānāṃ kāraṇānupalabdher ahetutvaṃ siddham ādhyātmikānāṃ tu kathaṃ siddham ity āha yathaivetyādi yathaiva kaṇṭakādīnāṃ taikṣṇyādikamahetukam kādācitkatayā tadvadduḥkhādīnām ahetutā  p yadi nāma pratyakṣato nirhetukatvaṃ duḥkhādīnāṃ na siddhaṃ tathāpyanumānataḥ siddhameva tathā hi yatkādācitkaṃ tadahetukaṃ niścitaṃ yathā kaṇṭakataikṣṇyādi kādācitkaṃ ca duḥkhādīnīti svabhāvahetuḥ na cāpi yasya bhāvābhāvayoryasya bhāvābhāvau niyamena bhavataḥ tat tasya kāraṇam iti yuktam vyabhicārāt tathā hi sati sparśe cakṣurvijñānaṃ bhavatyasati ca na bhavati atha ca nāsau cakṣurvijñānakāraṇam tasmātkāryakāraṇabhāvalakṣaṇametadvyabhicārītyataḥ siddhaṃ sarvahetunirāśaṃsaṃ bhāvānāṃ janmeti sarojakesarādīnām ityādinā pratividhatte sarojakesarādīnām anvayavyatirekavat avasthātiśayākrāntaṃ bījapaṅkajalādikam pratyakṣānupalambhābhyāṃ niścitaṃ kāraṇaṃ yadā kimityanyas tadā heturamīṣāṃ paripṛcchyate  anena hetor asiddhiṃ pratyakṣavirodhaṃ ca pratijñārthasya darśayati yaduktaṃ rājīvakesarādīnāṃ kāraṇaṃ nopalabhyata iti tadasiddham pratyakṣānupalambhābhyāṃ bījapaṅkajalāder anvayavyatirekataḥ kāraṇatvena niścitatvāt tathā hi yasminsatyeva yasya janma bhavati yasya ca vikārādyasya vikāras tat tasya kāraṇam ucyate taccaivambhūtaṃ bījādikamucchūnādiviśiṣṭāvasthāprāptaṃ niścitamityasiddho hetuḥ yaccāpyuktaṃ kāryakāraṇalakṣaṇaṃ vyabhicārīti tadasiddham sparśasyāpi rūpahetutayā cakṣurvijñāne pi nimittabhāvasyeṣṭatvāt tathā hi sparśa iti bhūtānyucyante tāni copādāyopādāya rūpaṃ vartate tataścakṣurvijñānaṃ prati sparśasya nimittabhāvo styeva kevalaṃ sākṣātpāramparyakṛto viśeṣaḥ na cāpi vyatirekamātramasmābhiḥ kāryakāraṇabhāvaniścayahetutvenābhyupagamāt kiṃ tarhi viśiṣṭam eva tathā hi yeṣu satsu samartheṣu tadanyeṣu hetuṣu yasyaikasyābhāvād yan na bhavati tat tasya kāraṇam iti varṇyate na tu yasyābhāve yan na bhavatīti vyatirekamātram anyathā mātṛvivāhocitadeśajanmanaḥ piṇḍakharjūrasya mātṛvivāhābhāve satyabhāvaprasaṅgāt na caivambhūtasya vyatirekasya sparśena vyabhicāro sti tathā hi yadi rūpādisannidhānaṃ pradarśya sparśasyaikasyābhāvāccakṣur vijñānaṃ na bhavatītyeva pradarśyeta tadā syādvyabhicāro na caitacchakyaṃ pradarśayitum p ato nāsti kāryakāraṇabhāvalakṣaṇasya vyabhicāraḥ na kevalaṃ bījādiḥ kāraṇatvena niścito bhāvānāṃ deśakālāvapi pratiniyatau niścitāviti darśayati niyatāv ityādi niyatau deśakālau ca bhāvānāṃ bhavataḥ katham yadi taddhetutā naiṣāṃ syus te sarvatra sarvadā kvacit kadācitkasmiṃśidbhavanto niyatāḥ punaḥ tatsāpekṣā bhavantyete tadanyaparihārataḥ  yadi hi rājīvādīnāṃ taddhetutā pratiniyatadeśakālahetutā na syāt tadā yeyam upalādideśaparihāreṇa salilādāveva pratiniyatadeśe vṛttiḥ yā ca śiśirādisamayaparihāreṇa nidāghādisamaye vṛttiḥ sā na prāpnoti kiṃ tu sarvatra deśe kāle ca te rājīvādayo bhāvā bhaveyus tannirapekṣatvāt tadanyadeśakālaparihārānniyamena pratiniyatadeśādau vartamānās tatsāpekṣā bhavantīti niścīyate nanu nirabhiprāyāṇāṃ bhāvānāṃ keyam apekṣetyāha tadapekṣā tathāvṛttir iti tadapekṣā tathāvṛttirapekṣā kāryatocyate pratyakṣā ca tathā vṛttiḥ siddhās teneha hetavaḥ  tadanyadeśādiparihāreṇa niyate deśādau yā vṛttir iyamevāpekṣetyucyate natvabhiprāyātmikā syād etadyadi nāma tadapekṣā teṣām tathāpi tatkāryatā katham avasitetyāha apekṣā kāryatocyata iti na hyanyā tatkāryatā kiṃ tarhi yeyaṃ tathāvṛttilakṣaṇāpekṣā saiva tatkāryatocyate sā ca tathāvṛttir eṣāṃ kathaṃ siddheti cedāha pratyakṣetyādi tatsvābhāvikavādo yaṃ pratyakṣeṇa prabādhyate pratyakṣānupalambhābhyāṃ heturūpasya niścayāt  taditi tasmāt teṣu vā rājīvādiṣu svābhāvikavāda iti samāsaḥ pratyakṣeṇa prabādhyata iti anupalambhasyāpyanyopalambhanatayā pratyakṣātmakatvāt yatpunaḥ sukhādīnām ahetukatvasādhanāya kādācitkatvād iti sādhanam uktaṃ tat sādhyaviparītasādhanād viruddham aheturanapekṣasya kādācitkatvānupapatteḥ dṛṣṭāntasya ca sādhyavikalateti bhāvaḥ p evaṃ tāvat pratyakṣaviruddhatvaṃ pratijñārthasya hetoścāsiddhatodbhāvitā sāmpratamabhyupagamyahetoḥ siddhimanaikāntikatvaṃ pratipādayann āha mā vetyādi mā vā pramāṇasattā bhūd dhetusadbhāvasiddhaye tathāpi mānābhāvena naivārthāsattvaniścayaḥ  yadyanupalambhamātraṃ hetutvenopādīyate tadānaikāntikatā yato mānābhāvena pramāṇābhāvamātreṇa hetunā naivārthasattāyā abhāvaniścayaḥ kasmān na bhavatīty āha yasmād ityādi yasmād arthasya sattāyā vyāpakaṃ na ca kāraṇam pramāṇaṃ bhedasadbhāvād vyabhicārāt tadudbhavāt  vyāpako hi svabhāvo nivartamānaḥ svaṃ vyāpyaṃ nivartayati kāraṇaṃ vā karyam tatra tādātmyatadutpattibhyāṃ vyāpyakāryayoḥ pratibaddhatvāt na ca pramāṇārthasattayor abhedo bhinnābhāsatvāt nāpi pramāṇam arthasya kāraṇaṃ vyabhicārāt pramāṇam antareṇāpi bhāvāt tathā hi deśakālasvabhāvaviprakṛṣṭānam arthānāṃ pramāṇenāviṣayīkṛtānām api sattvamaviruddham eva na ca yena vināpi yadbhavati tat tasya kāraṇaṃ yuktam atiprasaṅgāt kāraṇatvābhyupagame vā svapakṣaparityāgaḥ tadudbhavāc ca na pramāṇam arthasattākāraṇam tathā hi arthādeva viṣayabhūtātpramāṇamudbhavati na punaḥ pramāṇātprameyo rthaḥ athāpi syād apratibaddham api pramāṇam arthasattāyā nivartakaṃ bhaviṣyatīty āha yaś cetyādi yaśca naivaṃvidho bhāvas tasya naiva nivṛttitaḥ aikāntikamasambandhād gamyate nyanivartanam  naivaṃvidha iti na kāraṇaṃ nāpi vyāpakam na hyapratibaddhasya nivṛttyānyasya niyamena nivṛttir yuktā atiprasaṅgāt evaṃ hyaśvanivṛttau gorapi nivṛttiḥ syāt sarvādṛṣṭiś ca sandigdhā svādṛṣṭir vyabhicāriṇī vindhyādrirandhradūrvāder adṛṣṭāvapi satvataḥ  api cānupalabdher hetutvenopādīyamānā sarvapuruṣopalambhanivṛttilakṣaṇā vopadīyate svopalambhanivṛttilakṣaṇā vā na tāvadādyā tasyā arvāgdarśanena niścetumaśakyatayā saṃdigdhatvāt p nahi sarvaiḥ puruṣair mayūracandrikādīnām adṛṣṭaṃ kāraṇaṃ nopalabhyata ityatrārvāgdarśinaḥ kiñcidasti pramāṇam yāpi svenādṛṣṭiḥ sā vyabhibhāriṇī kasmāt girikuharāntargatasya dūrvāpravalaśilāśakalāder anupalabdhasyāpi satvataḥ satvāvirodhādity arthaḥ tan na niścitamevāsattvaṃ saṃdehāt ahetukatvasiddhyarthaṃ na ceddhetuḥ prayujyate na cāpramāṇikī siddhirataḥ pakṣo na siddhyati tatsiddhaye ca hetuścetprayujyeta tathāpi na siddhes taddhetujanyatvāt pakṣas te samprasiddhyati  api caivaṃ bhavān paryanuyojyaḥ kiṃ nirhetukā bhāvā ityasya svapakṣasya siddhaye bhavatā hetuḥ kaścid upādīyate āhosvin na tatra yadi nopādīyate tadā pakṣas te na siddhyati na hi pramāṇamantareṇārthasya siddhir asti athopādīyate tathāpi na hi pakṣas te samprasiddhyatīti vakṣyamāṇena sambandhaḥ kasmāt siddhes taddhetujanyatvāt prameyārthaviṣayāyāḥ siddher niścayasya tena hetunā janyamānatvāt tathā coktamācāryasūripādaiḥ na heturastīti vadan sahetukaṃ nanu pratijñāṃ svayam eva sādayet athāpi hetuḥ praṇayālaso bhavet pratijñayā kevalayāsya kiṃ bhavet iti syād etat jñāpako hetur mayā prayujyate na kārakaḥ tatkasmāt pakṣo me na sidhyatītyāha tathā hītyādi tathā hi jñāpako hetur vaco vā tat prakāśakam siddher nimittatāṃ gacchan sādhyajñāpakamucyate  jñāpako hetur iti trirūpaṃ liṅgaṃ svārthānumānakāle vaco veti parārthānumānakāle tatprakāśakam iti tasya hetoḥ prakāśakam siddher iti prameyārthaniścayasya anyathā yadi siddher api nimittabhāvaṃ na yāyāt tadā kathaṃ na jñāpakaṃ bhavet evaṃ hi sarvaṃ sarvasya jñāpakaṃ prasajyate yadyevaṃ katham ayam ācāryair vibhāgaḥ kārakājjñāpakasya kriyateatra ca jñānavaśād arthanirdeśo notpādakavadbhūtārthavaśād ity āha ataḥ kāraka evāyaṃ jñāpako hetur ucyate sādhyānutpādakatvāt tu kārako na prakāśyate  sādhyānutpādakatvād asau jñāpaka ucyate na kāraka iti yastu sādhyasyāṅkurāder utpādakaḥ sa kāraka ucyata ityadoṣaḥ p etena sarveṇa yadācāryasūryuktadūṣaṇasyoparicodyamāpatati tat prativihitaṃ bhavati tathā hi tatredaṃ codyaṃ bhavati na heturastīti sahetukaṃ vadannapi kimiti pratijñāṃ sādayet sa hi jñāpakaṃ hetuṃ brūte kārakaṃ tu pratikṣipatīti tadatrottaram jñāpako pi kāraka eva jñānahetutvād iti etena svavacanavirodha udbhāvyate na tvahetutvasādhakaḥ kaściddheturasti vyāpteḥ pratyakṣādibādhitatvāt tasmādityādinopasaṃhāravyājenānumānabādhitatvaṃ ca pratijñārthasya darśayati tasmāt sahetavo nyo pi bhāvā niyatajanmanaḥ sādhyārthaviṣayaṃ yadvajjñānaṃ sādhanabhāvi te  anye pīti sādhyārthaviṣayajñānavyatirekiṇo rājīvakesarādayaḥ niyatajanmata iti niyatapadārthasannidhāne satīti śeṣaḥ prayogaḥ ye niyatapadārthasannidhāne sati niyatajanmānas te sahetukaḥ yathā bhavatsādhanasannidhānabhāvisādhyarthaviṣayaṃ jñānam tathā ca rājīvādayo bhāvā iti svabhāvahetuḥ iti svābhāvikavādaparīkṣā KAPITEL  abdabrahmaparīkṣānāśotpādetyādi śabdabrāhmavādino bruvate nāśotpādāsamālīḍhaṃ brahma śabdamayaṃ param yat tasya pariṇāmo yaṃ bhāvagrāmaḥ pratīyate  pūrvāparādivibhāgarahitamanutpannamavināśi yacchabdamayaṃ brahma tasyāyaṃ rūpādirbhāvagrāmaḥ pariṇāma iti pratīyate yathoktam anādinidhanaṃ brahma śabdatatvaṃ yadakṣaram vivartate rthabhāvena prakriyā jagato yataḥ  iti tatra ādiḥ utpādaḥ nidhanam nāśaḥ tadabhāvād anādinidhanam akṣaram iti akārādyakṣarasya nimittatvāt etenābhidhānarūpeṇa vivarto darśitaḥ arthabhāvenetyādinā punar abhidheyavivartaḥ prakriyeti bhedāḥ brahmeti nāmasaṃkīrtanam asyaiva ślokasyārthaṃ nirdiśati nāśotpādāsamālīḍham iti nāśotpādagrahaṇam upalakṣaṇam idamapyatra boddhavyam pūrvāparadeśavibhāgarahitam iti tathā hi anādinidhanatvaṃ pūrvāparadeśavibhāgarahitatvam api tatra nirdiṣṭam śabdamayam iti śabdasvabhāvāt ata eva śabdas tattvam asya śabdatattvaṃ taducyate p śabdo syāviparītaṃ rūpam ity arthaḥ param iti praṇavātmakam praṇavo hi kila sarveṣāṃ śabdānāṃ sarveṣāṃ cārthānāṃ prakṛtiḥ sa ca vedaḥ ayaṃ tu varṇapadakrameṇāvasthito vedas tadadhigamopāyas tasya praticchabdakanyāyenāvasthitaḥ taṃ tu paramaṃ brahmaṇamabhyudayaniḥśreyasaphaladharmānugṛhītāntaḥkaranaṃpaśyantīti atra ca pramaṇayanti ye yadākārānusyūtās te tan mayā yathā ghaṭaśarāvodañcanādayo mṛdvikārāḥ mṛdākārānugatāḥ padārthā mṛṇamayatvena prasiddhāḥ śabdākārānusyūtāś ca sarvabhāvā iti svabhāvahetuḥ yataḥ pratyakṣata eva sarvārthānāṃ śabdākārānugamaḥ siddhaḥ tathā hi śabda eva pratyayo rtheṣūpajāyamānaḥ śabdollekhānugata evopajāyate yathoktam na so sti pratyayo loke yaḥ śabdānugamādṛte anuviddham iva jñānaṃ sarvaṃ śabdena vartate  iti jñānākāranibandhanā ca vastūnāṃ svabhāvaprajñaptiḥ ataḥ siddhameṣāṃ śabdākārānusyūtatvaṃ tatsiddhau ca tanmayatvam api siddhameva tanmātrabhāvitvāt tanmayatvasyeti te vācyā ityādinā pratijñārthaṃ dūṣayati iti sañcakṣate ye pi te vācyāḥ kimidaṃ nijam śabdarūpaṃ parityajya nīlāditvaṃ prapadyate na vā tatheti yadyādyaḥ pakṣaḥ saṃśrīyate tadā akṣaratvaviyogaḥ syāt paurastyātmavināśataḥ athāpyanantaraḥ pakṣas tatra nīlādivedane aśruter api vispaṣṭaṃ bhavecchabdātmavedanam  atra kadācicchabdapariṇāmarūpatvād vā jagataḥ śabdamayatvaṃ sādhyatveneṣṭam kadācicchabdādutpatter vā yathānnamayāḥ prāṇā iti hetau mayaḍvidhānāt atra na tāvadādyaḥ pakṣaḥ pariṇāmasyaivānupapatteḥ tathā hi śabdātmakaṃ brahma nīlādirūpatāṃ pratipadyamānaṃ kadācinnijaṃ svābhāvikaṃ śabdarūpaṃ parityajya pratipadyetāparityajya vā tatra yadi parityajyetyādyaḥ pakṣa āśrīyate tadānādinidhanam ityanena vacanena yadakṣaratvamavināśitvamabhyupagataṃ tasya hāniḥ syāt paurastsyasvabhāvavināśāt athāparityajyetyanantaraḥ pakṣaḥ tadā nīlādisaṃvedanakāle pyaśruter badhirasya śabdaḥ saṃvedanaṃ prāpnoti nīlādisaṃvedanavat tadavyatirekāt prayogaḥ yadyadavyatiriktaṃ tat tasmin saṃvedyamāne saṃvedyate yathā nīlādisaṃvedanāvasthāyāṃ tasyaiva nīlāder ātmā nīlādavyatiriktaś ca śabda iti svabhāvahetuḥ p anyathā bhinnayogakṣematvāt tatsvabhāvatvam eva prasidhyedityetad atra bādhakaṃ pramāṇam etad eva vistareṇa pratipādayann āha yenetyādi yena śabdamayaṃ sarvaṃ mukhyavṛttyā vyavasthitam śabdarūpāparityāgaṃ pariṇāmānidhānataḥ  yena yasmāt bhavaddhirmukhyatā eva śabdasvabhāvaṃ jagaditi varṇyate kasmādityāha śabdarūpāparityāga iti  yadi nāma mukhyataḥ śabdamayamavasthitaṃ tataḥ kimityāha agauṇe cetyādi agauṇe caivam ekatve nīlādīnāṃ vyavasthite tatsaṃvedanavelāyāṃ kathaṃ nāstyasya vedanam  ekatve nīlādīnām iti śabdena saheti śeṣaḥ tatsaṃvedanavelāyām iti teṣāṃ nīlādīnāṃ saṃvedanāvasthāyām kathaṃ nāstyasya vedanam iti tasyāpi nīlādisvabhāvavad upalabdhilakṣaṇaprāptatvādyuktam eva saṃvedanam ityabhiprāyaḥ asyāvittau hi nīlāder api na syāt pravedanam aikātmyādbhinnadharmatve bhedo tyantaṃ prasajyate  athāsya vedanaṃ neṣyate tadā nīlāder api śabdasvarūpavadasaṃvedanaprasaṅgaḥ aikātmyāt śabdena saha nīlādīnām ekasvabhāvatvādity arthaḥ anyathā nīlādīnāṃ śabdena saha bhinnadharmatve bhyupagamyamāne tyantabhedo ṅgīkartavyaḥ kasmād ity āha viruddhadharmasaṅgo hi bahūnāṃ bhedalakṣaṇam nānyathā vyaktibhedānāṃ kalpito pi bhavedasau  na hyekasyaikadaikapratipattrapekṣayā grahaṇam agrahaṇaṃ ca yuktam ekatvahāniprasaṅgāt anyathā hi yadi viruddhadharmādhyāse pyekatvaṃ syāt tadā ghaṭādīnāṃ yaḥ kalpita iṣṭo vyaktibhedaḥ so pi na bhavet na kevalaṃ brahmaṇaḥ svarūpabhedo nāstītyapiśabdaḥ yatas tasya svātmani vyavasthitasya nāsti bhedo vikāraviṣayatvādasyeti siddhāntaḥ tathā hi na ghaṭādyātmanā tasyānādinidhanatvam iṣyate kiṃ tarhi paramātmanā ghaṭādayo hi dṛśyamānodayavyayāḥ paricchinnadeśāścopalabhyantaiti ayaṃ cāśruteḥ spaṣṭaṃ śabdasaṃvedanaṃ syād iti yaḥ prasaṅga uktaḥ sa yadi brahmaṇo rūpamupalabdhilakṣaṇaprāptamiṣyate tadā draṣṭavyaḥ p yadi punar atisūkṣmamatīndriyam iti varṇyate tadāyamadoṣaḥ kiṃ tu nīlādīnām api tādrūpyāt tatsvarūpavadagrahaṇaprasaṅga ityayaṃ doṣo vācyaḥ tataścāyaṃ niyamo nopapadyate udayavyayavatīmevārthamātrāmaparadarśanāḥ pratiyantīti syād etadyathā bhavatāṃ kṣaṇikatvaṃ nīlādyavyatiriktaṃ nīlādisaṃvedane pina saṃvedyate tadvacchabdarūpam iti tadetad asamyak na hi nīlādisaṃvedane kṣaṇikatvaṃ na saṃvedyate kiṃ tu gṛhītam api nirvikalpena cetasā bhrāntinimittena guṇāntarasamāropānna viniścīyata ity ucyate tenānubhavāpekṣayā tadgṛhītam eva niścayajñānāpekṣayā tvagṛhītam iti jñānabhedenaikasya gṛhītatvam agṛhītatvaṃ cāviruddham eva na caivaṃ bhavatāṃ pakṣe śabdasya grahaṇāgrahaṇe yuktaṃ sarvajñānānāṃ savikalpakatābhyupagamāt ekenaivajñānena sarvātmanā tasya niścitatvāt agṛhītasvabhāvāntarānupapatteḥ yathoktam niścayaḥ yan na niścīyate rūpaṃ tat teṣāṃ viṣayaḥ katham iti atha kiñcidavikalpam api jñānamabhyupagamyate na tarhi vaktavyam na so sti pratyayo loke yaḥ śabdānugamādṛte  iti śabdākārānusyūtatvād iti ca hetur na siddhyet tataś ca pramāṇābhāvācchabdātmakatvavyavasthānaṃ bhāvānām anibandhanam eva syāt kiñca kṣaṇikatvaṃ bhāvānāṃ pramāṇāntarataḥ siddheranubhūtam api na niścīyata iti vyapadiśyate śabdātmatā tu bhāvānāṃ kutaḥ siddhā yena sāpyevaṃ vyavasthāpyate aparam api dūṣaṇamārgamāha pratibhāvaṃ cetyādi pratibhāvaṃ ca yadyekaḥ śabdātmā bhinna iṣyate sarveṣām ekadeśatvamekākārā ca vidhavet  sa hi śabdātmā pariṇāmaṃ gacchan pratipadārthaṃ bhedaṃ vā pratipadyate na vā tatra yadi na bhinna iti pakṣas tadā sarveṣāṃ nīlādīnām ekadeśatvaṃ prāpnoti ekadeśatvamityupalakṣaṇam kālapariṇāmavyāpārāvasthāviśeṣādyapi grāhyam ekākārā ca vit pratibhāsaḥ bhavet prāpnoti sarveṣāṃ nīlādīnām ekaśabdarūpāvyatirekāt prativyakti tu bhede sya brahmānekaṃ prasajyate vibhinnānekabhāvātmarūpatvād vyaktibhedavat  atha prativyakti bhedo sya śabdātmano ṅgīkriyate tadā brahmaṇo nekatvaṃ prāpnoti p vibhinnānekabhāvātmarūpatvāt vibhinno nekabhāvātmānekapadārthasvabhāvo rūpaṃ svabhāvo yasyeti vigrahaḥ tadbhāvastatvam ekaṃ ca paramabrahmeṣyate ato bhyupetabādhāpratijñāyā iti bhāvaḥ dūṣaṇāntaram apyāha nityaśabdamayatve cetyādi nityaśabdamayatve ca bhāvānām api nityatā tadyaugapadyataḥ siddheḥ pariṇāmo na saṅgataḥ  nityaśabdamayatve nityaśabdasvabhāvatve jagataḥ śabdaḥ svarūpaṃ cedbhāvānām api nityatvaṃ prāpnoti tataś ca sarvakālaṃ bhāvānāṃ śabdena saha yaugapadyataḥ siddhe siddhatvāt pariṇāmātmā na prāpnoti taditi tasmād ityarthe teṣāṃ vā nīlādīnāṃ yaugapadyaṃ tadyaugapadyam iti vigrahaḥ atha yaugapadyataḥ siddhasyāpi kasmāt pariṇāmo na bhavatītyāha ekarūpetyādi ekarūpatirobhāvaṃ hyanyarūpasamudbhave mṛdādāviva saṃsidhyetpariṇāmastu nākrame  nākrame tu vastuni pariṇāmaḥ siddhyed iti bhinnakramastuśabdaḥ evam tāvat pariṇāmakṛtaṃ śabdamayatvaṃ bhāvānāṃ na yuktam nāpi dvitīyaḥ pakṣo yujyata iti darśayann āha athāpītyādi athāpi kāryarūpeṇa śabdabrahmamayaṃ jagat tathāpi nirvikāratvāt tato naiva kramodayaḥ  evam api śabdasya nityatvenāvikāritvāt tataḥ krameṇa kāryādayo na prāpnoti sarveṣām avikalāpratibaddhasāmarthyakāraṇādyugapadevotpādaḥ syāt kāraṇavaikalyāddhi kāryāṇi pratilambante taccedavikalaṃ tatkimaparamapekṣeran yena yugapan na bhaveyuḥ anyo nyarūpasambhūtau tasmād ekasvarūpataḥ vivṛttamartharūpeṇa kathaṃ nāma taducyate  api ca yadi tasmād ekasvabhāvācchabdātmano nyānyasya svabhāvasyotpattiraṅīkriyate tadā tadbrahma vivṛttamartharūpeṇetyetan na siddhyet na hyarthāntarasyotpāde nyasya tatsvabhāvamanāviśastastādrūpyeṇa vivarto yuktaḥ tasmāt sarvathāpi pratijñārtho nāvakalpate p śabdākārānusyūtatvād iti ca hetur asiddha iti darśayann āha atadrūpetyādi atadrūpaparāvṛttamṛdrūpatvopalabdhitaḥ kumbhakośādibhedeṣu mṛdātmaiko tra kalpate nīlapītādibhāvānāṃ natvevamupalabhyate aśabdātmaparāvṛttibījā kalpanāpi tat  na hi bhāvānāṃ paramārthenaikarūpānugamo sti sarveṣāṃ svasvabhāvavyavasthitatayā samānajātīyavyāvṛttasvabhāvatvāt kālpanikaṃ tu vijātīyavyāvṛttikṛtamekākārānusyūtatvameṣāṃ vyavasthāpyate yathā ghaṭaśarāvodañcanādiṣu paramārthato bhinneṣvapyamṛdātmakapadārthavyāvṛttikṛto mṛdātmā kalpyate tatra tadapi kālpanikameṣāṃ nīlādīnāṃ śabdākārānusyūtatvaṃ na sambhavati na hi nīlapitādiṣu śabdarūpamupalabhāmahe anupalabhamānāś ca kathamaśabdātmakavyāvacchedakṛtaṃ śabdākārānusyūtatvaṃ kalpayāmaḥ tasmād abījeyaṃ kalpanetyasiddho hetuḥ yad uktam sarveṣām ekadeśatvam ekākārā ca vidbhaved iti tatra paramatamāśaṅkate athāvibhāgamevetyādi athāvibhāgamevedaṃ brahmatattvaṃ sadā sthitam avidyopaplavālloko vicitraṃ tvabhimanyate  athāpi syād avibhaktam eva sadā brahmātmakaṃ tattvamavikāri paramārthato vasthitam na tasya paramārthena pariṇāmaḥ kintvavidyātimiropahatabuddhilocanā nīlādibhedena vicitram iva manyante yathoktam yathā viśuddham ākāśaṃ timiropapluto janaḥ saṅkīrṇamiva mātrābhiścitrābhirabhimanyate tathedam amṛtaṃ brama nirvikāramavidyayā kaluṣatvam ivāpannaṃ bhedarūpaṃ vivartataḥ  iti tena sarveṣām ekadeśatvaprasaṅgo na bhaviṣyati teṣām avasturūpatvāt saṃvidbhedaś ca bhaviṣyati avidyopaplavakṛtatvāt tasyeti bhāvaḥ tatrāpītyādinā pratividyatte tatrāpi vedyate rūpamavidyopaplutair janaiḥ yannīlādiprakāreṇa tyāgādāne nibandhanam tadrūpavyatirekeṇa brahmarūpamalakṣitam kathaṃ vyutthitacetobhir astitvena pratīyate  p pramāṇavaśāddhi prameyasattāvyavasthitiḥ na caivaṃ rūpasya brahmaṇaḥ siddhaye kiñcana pramāṇamasti tathā hi na tāvat pratyakaṣas tasya siddhiḥ na hi nīlāder hitāhitaprāptiparihārādhiṣṭhānād vyatiriktam aparaṃ brahmarūpaṃ pratibhāsate apratibhāsamānaṃ ca kathaṃ tadvyutthitacetobhir nyāyamārgāvasthitair astitvena pratīyatām na tat pratyakṣataḥ siddham avibhāgamabhāsanāt nityādutpattyayogena kāryaliṅgaṃ ca tatra na dharmisatvāprasiddhes tu na svabhāvaḥ prasādhakaḥ na caitadatirekeṇa liṅgaṃ sattāprasādhakam  syād etat svasaṃvedanapratyakṣata eva tatsiddhaṃ jñānātmarūpatvāt tathā hi jyotis tadeva śabdātmakatvāccaitanyarūpatvācceti tadetat svasaṃvedanaviruddham tathā hyanyatra gatamānaso pi cakṣuṣā rūpamīkṣamāṇo nādhiṣṭhādistabhilāpam eva nīlādipratyayamanubhavatīti etac ca vistareṇa pratipādayiṣyate etena yaduktam na so sti pratyayo loke ityādi tadapi prayuktaṃ bhavati tasmād avibhāgaṃ śabdamayaṃ brahma na pratyakṣataḥ siddham tasya tathābhūtasyāpratibhāsanāt nāpyanumānataḥ tathā hyanumānaṃ bhavatkāryaliṅgaṃ bhavet svabhāvaliṅgam vā anupalabdhes tu pratiṣedhaviṣayatvād vidhāvanadhikāra eva tatra na tāvat kāryaliṅgam nityātkasyacitkāryasyānupapatteḥ kramayaugapadyābhyāṃ nityasyārthakriyāvirodhāt nāpi svabhāvaliṅgam asti tasyaiva brahmākhyasya dharmiṇo siddheḥ na hyasiddhe dharmiṇi tatsvabhāvabhūto dharmaḥ svātantryeṇa siddhyet anyat tarhi liṅgaṃ bhaviṣyatītyāha na caitad ityādi svabhāvakāryavyatirekeṇānyasya sādhyārthapratibandhābhāvāt na cāpratibaddhaṃ liṅgaṃ yuktam atiprasaṅgāt yadapi ca śabdarūpānvayatvaṃ bhāvānāmuktam tadasiddhatvād alīkatvāc ca na śabdarūpatve pāramārthikaṃ brahmaṇaḥ sādhayitum alam nāpyāgamāt tasya siddhis tasyānavasthitatvāt yadyapyanupalambhākhyam asti liṅgam tat tu svabhāvahetovevāntargatam iti bhāvaḥ yadvā sattāprasādhakasya vivakṣitatvād ata evāha sattāprasādhakam iti api ca jñānamātrārthakaraṇe pyayogyaṃ brahma gamyatām tadayogyatayā rūpaṃ taddhyavastutvalakṣaṇam ityetat pratipādayannāha jñānaṃ jñeyakramāt siddham ityādi jñānaṃ jñeyakramāt siddhaṃ kramavatsarvamanyathā yaugapadyena tat kāryaṃ vijñānamanuṣajyate jñānamātre pi naivāsya śakrarūpaṃ tataḥ param bhavatīti prasaktāsya vandhyāsūnusamānatā  p etac ca pūrvamīśvaraparīkṣāyāṃ prasādhitam tataḥ param iti tyāgādānanibandhanānnīlādeḥ paramanyadity arthaḥ yadi vā tata iti nigamanam param iti tyāgādānanibandhanānnīlādeḥ paramanyad ity arthaḥ yadi vā tata iti nigamanam param iti tātvikam vandhyāsūnusamānateti na hi vandhyāsūnoravastutvavyavasthāyām arthakriyāsāmarthyavirahavyatirekeṇānyannibandhanam asti athedam ucyate taṃ tu paraṃ brahmātmānamabhyudayaniḥśreyasaphaladharmānugṛhītāntaḥkaraṇāyogina eva paśyantīti tadapi nopapadyata iti darśayati viśuddhetyādi viśuddhajñānasantānā yogino pi tato na tat vidanti brahmaṇo rūpaṃ jñāne vyāpṛtya saṅgateḥ  yadi hi jñāne yogaje tasya vyāpāraḥ syāt tadā yoginas tasya rūpaṃ paśyantīti syāt yāvatā yathoktena prakāreṇa jñāne tasya vyāpārābhāvād ayuktam etat syād etan na tadviṣayajñānotpattyā yoginas taṃ paśyanti tadvyatiriktasya yogino yogijñānasya cābhāvāt kintu yogitvāvasthāyāṃ svamātmānaṃ jyotīrūpaṃ tatprakāśamānaṃ yoginastaṃ paśyantīti ucyate yadyevaṃ prāgayogitvāvasthāyāṃ kiṃ tasya rūpam iti vācyam yadi sadaiva jyotīrūpaṃ tadā tarhi na kadācid ayogitvāvasthāsti sadaivātmajyotīrūpatvād brahmaṇaḥ tataścāyatnataḥ sarveṣāṃ mokṣaprasaṅgaḥ athāpi syād yathā bhavatāṃ svapnādyavasthāsu jñānamadvayam api vicitrākāraparigraheṇa pratibhāsate tathā tadadvayamapyavidyāvaśād aviśuddhasantatīnāṃ tathā prakāśata iti tadasamyak na hi tadvyatirekeṇānye kecid aviśuddhasantatayaḥ santi yeṣāṃ tat tathā pratibhāsate svayam eva tathā pratibhāsata iti cet evaṃ tarhi mokṣābhāvaprasaṅgaḥ sarvadaiva brahmaṇo dvayarūpapratibhāsātmakatvāt asmākaṃ tu viśuddhajñānāntarodayān muktir yujyata eva na cāpi bhavatāṃ tadvyatirekiṇyavidyāsti yadvaśāt tat tathā pratibhāsata iti syāt avyatireke cāvidyāyās tadvaśāt tadeva tathā pratibhāsata iti suvyāhṛtam etat athāpi syād avidyāvaśāt khyātītyanenāvidyātmakatvam eva tasya khyāpyata iti yadyevaṃ sutarāṃ mokṣābhāvaprasaṅga eva khyāpito bhavati na hi nityaikarūpe brahmaṇyavidyātmake sthite sati tadātmikāyā avidyāyā vyapagamaḥ sambhavati yenāvidyāvyapagamān muktir bhavet atha vyatiriktāvidyāṅgīkriyate evam api nityatvād anādheyātiśayasya p brahmaṇaḥ sā tatkiñcit karotīti na yuktam avidyāvaśāt tathā pratibhāsanam tataścāvidyayā saha tasya sambandhābhāvāt saṃsārābhāvaprasaṅgaḥ na cāpi sā tatvānyatvābhyāṃ nirvaktuṃ śakyata iti vaktum vastudharmasya gatyantarābhāvāt anyathā vastutvameva na syāt na cāvastuvaśāt tathā tasya vyatiryuktātiprasaṅgāt tathābhūtasya cārthakriyākāriṇaḥ svabhāvasyāvasthitināmakaraṇe na nānoostivivādaḥ asmākaṃ tu vitathābhiniveśavāsanaivāvidyā sā ca vāsanā śaktir ucyate śaktiś ca kāraṇātmakajñānātmabhūtaiveti tena pūrvapūrvataḥ kāraṇabhūtādavidyātmano jñānād uttarottarakāryajñānasya vitathākārābhiniveśina utpatter avidyāvaśāt tathākhyātir yuktā tasyāścāvidyāyā yogābhyāsādasamarthataratamakṣaṇotpādakrameṇa vyapagamāt pariśuddhajñānasantānodayādapavargaprāptir ityato bandhamokṣavyavasthā yuktimatī natvevaṃ bhavatāṃ sambhavati nityaikarūpatvād brahmaṇo vasthādvayāsambhavāt ekatvāc ca tasya brahmaṇa ekasya muktau sarveṣāṃ muktiprasaṅgaḥ ekasyāmuktausarveṣām uktiprasaṅgaścānivāryaḥ na cāpyayogitvāvasthāyām ātmajyotīrūpatve sya kiñcit pramāṇam asti prasādhakaṃ jñānaṃ hi prakāśātmatayā svasaṃvedanaprasiddham na tvevaṃ śabdātmā sarvatra pratyayātmani saṃvedyata iti nirdiṣṭam etat athāyogyavasthāyām ātmajyotiṣṭvam asya nāṅgīkriyate evam api prāgavidyamānaṃ tadātmajyotiṣṭvamatyaktapūrvarūpasya brahmaṇaḥ paścādyogyavasthāyāṃ kutaḥ sambhūtam iti vācyam tasmān mithyāpravādo yaṃ śabdabrahmavādo bhavatām ityalaṃ bahunā pradhānetyādinā pūrvoktaṃ dūṣaṇamārgamihāpyatidiśati pradhānapariṇāmena samaṃ ca brahmadarśanam taddūṣaṇānusāreṇa boddhavyam iha dūṣaṇam iti śabdhabrahmaparīksā tatraiva dūṣaṇaṃ vācyam na śabdajanyaṃ tatkāryaṃ sattāto hetuvittivat ato nābhimato hetur asādhyatvātparātmavat ityādi iti śabdabrahmaparīkṣā KAPITEL Puruṣaparīkṣāanya ityādinā vedavādimatam upakṣipati anye tvīśasadharmāṇaṃ puruṣaṃ lokakāraṇam kalpayanti durākhyātasiddhāntānugabuddhayaḥ  p samastavastupralaye pyaluptajñānaśaktimān ūrṇānābha ivāṃśūnāṃ sa hetuḥ kila janminām  ta evamāhuḥ puruṣa ekaikaḥ sakalalokasthitisargapralayahetuḥ prayalepyaluptajñānātiśayaśaktir iti tathā coktam ūrṇanābha ivāṃśūnāṃ candrakānta ivāmbhasām prarohāṇām iva plakṣaḥ sa hetuḥ sarvajanminām  iti tathāpuruṣa evaitat sarvaṃ yadbhūtaṃ yac ca bhāvyam iti īśadharmāṇām īśvaratulyadharmāṇām dvayor api viśvasargasthitipralayanimittatvāt etāvāṃstu viśeṣaḥ īśvaravyatiriktamanyadapyātmādikaṃ samavāyyādikāraṇamīśvarakāraṇakair iṣyate puruṣavādibhis tu puruṣa eva kāraṇam viśvasargasthitipralayanimittabhāvas tu dvayor api samānaḥ dūrākhyātasiddhāntānugabuddhaya iti durākhyātasiddhāntānugā buddhir yeṣām iti vigrahaḥ ūrṇanābho markaṭakaḥ asyāpītyādinā dūṣaṇam ārabhate īśvaravad iti asyāpīśvaravatsarvaṃ vacanīyaṃ niṣedhanam kimarthaṃ ca karotyeva vyāpāramimamīdṛśam  ṣaṣṭhyantād vatiḥ atrāpyevaṃ dūṣaṇaṃ vācyam puruṣo janmināṃ hetur notpattivikalatvataḥ gaganāmbhojavatsargamanyathā yugapad bhavet  QUOTE Tattvasaṃgraha v ityādi yadi ceśvarasiddhaye yathā paraiḥ sādhanānyuktāni tathaiva puruṣasiddhaye puruṣavadbhir upādīyante tadā tadvadevāsiddhatādidoṣo vācyaḥ anyad api dūṣaṇaprakāram āha kimarthaṃ cetyādi prekṣāpūrvakāripravṛtteḥ prayojanavattayā vyāptatvādayaḥ kimartham ayaṃ puruṣo jagadracanāvyāpāramīdṛśaṃ karotīti vaktavyam yadyanyena prayuktatvān na syād asya svatantratā athānukampayā kuryād ekāntasukhitaṃ jagat ādhidāridryaśokādivividhāyāsapīḍitam janaṃ tu sṛjatas tasya kānukampā pratīyate  yadyanyeneśvarādinā prayukto nicchannapi karoti tadāsya yatsvātantryam abhyupagataṃ taddhīyeta atha kṛpayā parānugrahārthaṃ karoti tadā nārakādiduḥkhitamatvanirmāṇaṃ nakuryād ekāntasukhitam eva kuryāt sṛṣṭeḥ prāganukampānām asattve nopapadyate anukampāpi yadyotāddhātāyaṃ parikalpyate  p kiṃ ca sṛṣṭeḥ sargātprāganukampyasattvābhāvāt yasyā anukampāyā vaśādayaṃ dhātā sraṣṭā kalpyeta na cāyaṃ pralayaṃ kuryāt sadābhyudayayoginām tadadṛṣṭavyapekṣāyāṃ svātantryamavahīyate  yadi cāyam anukampayā kurute tadā yadeva manuṣyāḥ sadābhyudayayoginas teṣāṃ kimiti pralayaṃ karoti ye duḥkhitasantataya āpāyikāḥ sattvās teṣām eva kāmaṃ karotu pralayam iti bhāvaḥ athāpi syāt teṣām anukampyānāṃ yadadṛṣṭaṃ dharmādharmalakṣaṇaṃ tadapekṣya sukhaduḥkhasamanvitaṃ lokaṃ karoti naitadasti evaṃ hi svātantryamabhyupagataṃ hīyate na cāpi samarthyasya kācidapekṣā asāmarthye vāpekṣyādeva lokasyotpattes tatkāraṇatvam asya hīyate pīḍāhetumadṛṣṭaṃ ca kimarthaṃ sa vyapekṣate upekṣaiva punas tatra dayāyoge sya yujyate  bhavatu nāma tasyādṛṣṭāpekṣā tathāpi yadadṛṣṭaṃ dharamādharmātmakaṃ pīḍāhetus tadapekṣā kṛpālor naḥ yuktā kintvavadhīraṇam eva tatra tasya kṛpāparatantratayā yuktaṃ kartum na hi kṛpālavaḥ paraduḥkhahetumevānvicchanti teṣāṃ paraduḥkhaviyogecchayaiva pravṛtteḥ krīḍārthā tasya vṛttiścet krīḍāyāṃ na prabhur bhavet vicitrakrīḍanopāyavyapekṣātaḥ śiśur yathā  atha nānukampayā karoti kiṃ tarhikrīḍārtham etad apyasamyak evaṃ krīḍotpāde svātantryam asya na syāt sargasthitipralayātmakasya vicitrakrīḍanopāyasyāpekṣaṇāt krīḍāsādhyā ca yā prītis tasya yadapi sādhanam tat sarvaṃ yugapat kuryād yadi tatkṛtiśaktimān krameṇāpi na śaktaḥ syān no cedādau sa śaktimān nāvibhaktasya yujyete śaktyaśaktī hi vastunaḥ  kiṃ ca ye te vicitrāḥ krīḍanopāyāḥ tatkāraṇe yadi śaktirasyāsti tadā yugapadeva kuryāt athādau tasya na śaktis tadā krameṇāpi na kuryāt aśaktāvasthāyā aviśiṣṭatvāt na hyekasyaikatra vastuni śaktatvamaśaktatvaṃ ca paramparaviruddhaṃ dharmadvayaṃyuktam p kimarthaṃ ca vyāpāramīdṛśamārabhata ityādi sarvo vikalpa īśvare pi sādhāraṇaḥ tena yadāha praśastamatiḥ parānugrahārtham īśvaraḥ pravartate yathā kṛtārthaḥ kaścinmunirātmahitāhitaprāptiparihārārthāsambhave pi parahitārthamupadeśaṃ karoti tatheśvaropyātmīyāmaiśvaryavibhūtiṃ vikhyāpya prāṇino grahīṣyan pravartata iti atha vā śaktisvābhāvyāt yathā kālasya vasantādīnāṃ paryāyeṇābhivyaktau sthāvarajaṅgamavikārotpattiḥ svabhāvataḥ tatheśvarasyāpyavirbhāvānugrahasaṃhāraśaktīnāṃ paryāyeṇābhivyaktau prāṇinām utpattisthitipralayahetukatvam iti tadapyanenaiva prativihitam tathā hi parānugrahārthaṃ pravartata ityatredam eva pratividhānam anugrahaḥ paraḥ kuryād ekāntasukhitaṃ jagadityādi śaktisvābhāvyād ity atrāpīdam eva dūṣaṇam sargasthityupasaṃhārānyugapad vyaktaśaktikaḥ yugapajjagataḥ kuryān no cetso vyaktaśaktikaḥ na vyaktarīśo yaṃ krameṇāpy upapadyata vyaktaśaktirato nyāścodbhāvo hyekaḥ kathaṃ bhavet  iti kālasyāpoi vasantādyabhivyaktau paryāyeṇa pravṛttāvayam eva doṣaḥ śītoṣṇānvayabhedabhājas tu bhāvā eva hi pratikṣaṇavināśinaḥ kāla ityetat paścāt pratipādayiṣyate atha svabhāvato vṛttirityādinodyotakaramatamāśaṅkate atha svabhāvato vṛttiḥ sargādāvasya varṇyate pāvakādeḥ prakṛtyaiva yathā dāhādikarmaṇi yadyevam akhilā bhāvā bhaveyur yugapattataḥ tadutpādanasāmarthyayogikāraṇasannidheḥ  sa hyāha nahi bhagavataḥ krīḍārthā pravṛttiḥ api tu yathā pṛthivyādīnāṃ mahābhūtānāṃ svabhāva eva sa tādṛśo yatsvakāryeṣu pravṛttiḥ tatheśvarasyāpīti tadetad ayuktam evaṃ hi sarvabhāvānāṃ tadvyāpāramātrabhāvināṃ samarthāvikalakāraṇasannidhānādyugapadevotpādaḥ syāt na cāpi buddhimattvaṃ viśeṣakaṃ yuktam iti pūrvamevāsmābhiḥ pratipāditam yadyevaṃ pāvakādikāryāṇām api kiṃ na yaugapadyaṃ bhavatītyāha svahetubalasambhūtā ityādi svahetubalasambhūtā niyatā eva śaktayaḥ asarvakālabhāvinyo jvalanādiṣu vastuṣu  p anyathā yaugapadyena sarvaṃ kāryaṃ samudbhavet teṣām api na cedeṣa niyamo bhyupagamyate  teṣām iti pāvakādīnām na kevalamīśvarasyetyapiśabdaḥ eṣa niyama iti svahetubalasambhavakṛtaḥ  syād etadūrṇanābhaḥ svabhāvataḥ pravṛttaḥ kimiti svakāryāṇi jālādīni yugapan na karotītyāha prakṛtyaivetyādi prakṛtyaivāṃśuhetutvamūrṇanābhe pi neṣyate prāṇibhakṣaṇalāmpaṭyāllālājālaṃ karoti yat  ūrṇanābho pi na svabhāvataḥ pravartate kiṃ tarhi prāṇibhakṣaṇalāmpaṭyātkādācitkāt pratiniyatahetusambhūtādityabhiprāyaḥ na hyasau nityaikarūpaḥ tasyāpi svahetubalabhāvitvena kādācitkī śaktiḥ athāpi syāt nānukampayā na krīdayā kintvabuddhipūrvakamm eva yathākathañcit pravartata ity āha yathākatañcid ityādi yathākathañcidvṛttiśced buddhimattāsya kīdṛśī nāsamīkṣya yataḥ kāryaṃ śanako pi pravartate  evaṃ hi kaivartādeḥ prākṛtapuruṣādapyatyantānabhijñatayā kathamasau prekṣāvatām avadheyavacanaḥ syāt buddhimatteti prekṣāvattā śanakaḥ kaivartaḥ etenaiva puruṣadūṣaṇena ye vā śauriprabhṛtayaḥ parair jagato dhātāraḥ kalpitās te pi nirastā boddhavyā iti darśayati śauryātmajādaya ityādi śauryātmajādayo ye pi dhātāraḥ parikalpitāḥ etenaiva prakāreṇa nirastāste pi vastutaḥ  tatra śaurir viṣṇuḥ ātmajo brahmā ādiśabdena yo buddhimān kālaḥ parair iṣyate tasya grahaṇam yathoktam iti puruṣaparīkṣā KAPITEL tmaparīkṣāNaiyāyikavaiśeṣikaparikalpitātmaparīkṣāanye punar ihātmānam icchādīnāṃ samāśrayam svato cidrūpamicchanti nityaṃ sarvagataṃ tathā  p śubhāśubhānāṃ kartāraṃ karmaṇāṃ tatphalasya ca bhoktāraṃ cetanāyogāccetanaṃ na svarūpataḥ jñānayantrādisambandhaḥ kartṛtvaṃ tasya bhaṇyate sukhaduḥkhādisaṃvittisamavāyas tu bhoktṛtā nikāyena viśiṣṭhābhirapūrvābhiś ca saṅgatiḥ buddhibhir vedanābhiś ca janma tasyābhidhīyate prāgāttābhirviyogas tu maraṇaṃ jīvanaṃ punaḥ sadehasya manoyogo dharmādharmābhisatkṛtaḥ śarīracakṣurādīnāṃ vadhāddhiṃsāsya kalpyate itthaṃ nitye pi puṃsyeṣā prakriyā vimalekṣyate sadādyaviśeṣaviṣayāviṣayobhayātmakajñeyapratyakṣānumānopamānaśabdasiddhadarśanaprātibhajñānārekaviparyaya svapnasvapnāntikāḥ prajñānaviśeṣā madīyaśarīrādivyatiriktasaṃvedakasaṃvedyāḥ svakāraṇāyattajanmavattvabodhātmakatvāśutaravināśitvasaṃskārādhāyakatvapratyayatvebhyaḥ puruṣāntarapratyayavat vaidharmyeṇa praśastamitā ghaṭādaya iti tatra sadādayaḥ ṣaḍaviśeṣāḥ pūrvaṃ vyākhyātāḥ teṣāṃ sadādīnāṃ ṣaṇṇāṃ viṣayo dravyaguṇakarmāṇi aviṣayaḥ sāmānyaviśeṣasamavāyāḥ tadetad ubhayātmakaṃ jñeyaṃ viṣayaḥ pratyakṣādīnāṃ jñānaviśeṣāṇāṃ te tathoktāḥ pratyakṣānumānopamānetyādis tu dvandvanirdeśaḥ siddhadarśanaṃ jyotiḥśāstrādyupanibaddham taddhi siddhānāṃ darśanaṃ siddhaṃ vā darśanam iti kṛtvā siddhadarśanam ucyate prātibhaṃ tu jñānamārṣaṃ yathāśvo me bhrātā gamiṣyatīti tad dhi prāyeṇarṣiṇāṃ bhavatīti kṛtvārṣamucyate ārekaḥ saṃśayaḥ viparyayo viparyāsaḥ prathamasvapnāvasthābhāvī pratyayaḥ svapnaḥ tad viṣayaṃ svapno pi yadaparaṃ jñānaṃ bhavati sa svapnāntikaḥ eta eva prajñānaviśeṣāḥ śeṣaṃ subodham tadetat pramāṇyam arthato nirdiśann āha jñānāni cetyādi jñānāni ca madīyāni tatvādivyatirekiṇā saṃvedakena vedyāni pratyayatvāt tadanyavat  tatvādītyatrādiśabdena buddhīndriyavedanāḥ parigṛhyante pratyayatvādityupalakṣaṇam tadanye pi svakāraṇāyattajanmavattvādayo grāhyāḥ p śaṅkarasvāmī punar anyathā pramāṇayati icchādayaḥ kvacidāśritāḥ vastutvesati kāryatvādrūpādivad iti tad darśayati icchādayaścetyādi icchādayaś ca sarve pi kvacid ete samāśritāḥ vastutve sati kāryatvād rūpavat sa ca naḥ pumān vastutvagrahaṇādeṣa na nāśe vyabhicāravān hetumattve pi nāśasya yasmānnaivāsti vastutā  vastutvagrahaṇād ityādinā vastutve satīti viśeṣaṇasya sāphalyaṃ darśayati  yadyotakaras tu pramāṇayati devadattasya rūparasagandhasparśapratyayā ekānekanimittāḥ mayeti pratyayena pratisandhīyamānatvāt kṛtasamayānām ekasminnartakībhrūkṣepe yugapad ekapuruṣāṇāṃ pratyayavat asyāyam arthaḥ yathā kila nartakībhrūbhaṅgānantaramasmābhir vastrāṇi prakṣeptavyānītyevaṃ kṛtasamayānāṃ bahūnāṃ nānākartṛkā nānābhūtāḥ tathehāpi nānāviṣayāḥ pratyayā nimittasyaikatvāt pratisandhāsyante yac ca tadekaṃ nimittaṃ sa ātmeti pratisandhānaṃ punar mayā dṛṣṭaṃ mayā śrutam ityevamādīnāṃ pratyayānām ekajñātṛnimittatvena ghaṭanam nartakībhrūkṣepe tu pratyayānām ekaviṣayatvāpādanam sarvathā pratisandhānamucyate yadekam arthaṃ nimittīkṛtya pratyayānāṃ sambandhanam tadetat pramāṇaṃ darśayann āha rūpādipratyayā iti rūpādipratyayāḥ sarve pyekānekanimittakāḥ mayeti pratyayenaiṣāṃ pratisandhānabhāvataḥ nartakībhrūlatābhaṅge bahūnāṃ pratyayā iva anyathā pratisandhānaṃ na jāyetānibandhanam  subodham  ayam aparastadīyaḥ prayogaḥ ātmeti padaṃ śarīrendriyamanobuddhivedanāsaṃghātavyatiriktavacanaṃ prasiddhaparyāyavyatiriktatve satyekapadatvāt ghaṭādiśabdavat tadāha buddhīndriyādītyādi buddhīndriyādisaṃghātavyatiriktābhidhāyakam ātmeti vacanaṃ yasmād idam ekapadaṃ matam  p siddhaparyāyabhinnatve yaccaivaṃ pariniścitam yathānirdiṣṭadharmeṇa tadyuktaṃ paṭaśabdavat  siddhaparyāyabhinnatva iti buddhīndriyādīnāṃ ye siddhāḥ paryāyā dhīprabhṛtayastebhyo bhinnatve satītyarthaḥ yaccaivaṃ pariniścitam iti siddhaparyāyabhinnatve satyekapadatvena yathānirdiṣṭadharmeṇeti buddhyādivyatiriktārthābhidhāyitvena punaḥ sa eva vyatirekiṇaṃ hetumātmasiddhaye prayuktavān nedaṃ nirātmakaṃ jīvaccharīramaprāṇādimattvaprasaṅgād ghaṭādivad iti taddarśayati prāṇādibhir ity āha prāṇādibhir viyuktaś ca jīvaddeho bhavedayam nairātmyād ghaṭavat tasmān naivāstyasya nirātmatā  asya nirātmateti jīvaddehasya yadvā asyātmano nirātmatā niḥsvabhāvatā nāsti api tu sattvaṃ siddham ity arthaḥ  atha nityatvavibhutve katham asya pratipattavye ityatrāviddhakarṇastāvat pramāṇayati mātur udaraniṣkramaṇottarakālaṃ madīyādyaprajñānasaṃvedakasaṃvedyānyatatkālāni madīyāni prajñānāni madīyaprajñānatvāt ādyamadīyaprajñānavat evaṃ duḥkhādayo pi pakṣīkartavyāḥ etac ca nityatve numānam tadetaddarśayati sadyojātādyetyādi sadyo jātādyavijñānavedakenaiva vedyate sarvamuttaravijñānaṃ majjñānatvāt tadādyavat  tadādyavad iti tasyottarakālabhāvino jñānasyādyaṃ tadādyam  vibhutvasiddhaye pramāṇayati avanijalānilamanāṃsi vipratipattiviṣayabhāvāpannāni dūrataravartīni madīyenātmanā saha sambandhyante mūrtatvavegavattvaparatvamithaḥsaṃyogavibhāgavattvebhyo madīyaśarīrādivad iti taddarśayati madīyetyādinā madīyenātmanā yuktaṃ dūradeśanivartyapi kṣityādimūrtimattvāder asmadīyaśarīravat  evam ityādinopasaṃharati evaṃ ca sattvanityatvavibhutvānāṃ viniścaye ātmano na nirātmānaḥ sarvadharmā iti sthitam  tadatyetyādinā pratividhatte p tadatra prathame tāvat sādhane siddhasādhyatā sarvajñādiprabedyatvaṃ tvajjñānasyeṣyate yataḥ  prathame sādhana iti jñānāni ca madīyānītyādau tatra siddhasādhyatā bhavadīyapratyayānāmasmābhir bhavaccharīrādivyatirekiṇā sarvavidā śrāvakapratyekabuddhais tadanyaiś ca parivittavedibhir vedanābhyupagamāt yaścāpi puruṣāntarapratyayavad iti sādharmyadṛṣṭāntaḥ sa sādhyavikala iti darśayann āha prakāśakānapekṣaṃ cetyādi prakāśakānapekṣaṃ ca svacidrūpaṃ prajāyate anyavijñānamapyevaṃ sādhyaśūnyaṃ nidarśanam  yataḥ puruṣāntarīyakam api jñānaṃ prakāśakāntarānapekṣaṃ svasaṃvidrūpamevopajāyate tena tattvādivyatiriktasaṃvedakasaṃvedyatvena sādhyena śūnyam idaṃ nidarśanam athāpi syānnānyadīyaṃ cittamātram udāharaṇatvenābhipretaṃ kintu yasmin viṣaye vijñānamāgṛhītatadākāramupajāyate tadihodāharaṇam ity āha tadākāroparaktenetyādi tadākāroparaktena yadanyena pravedyate tasyodāharaṇatve pi bhaved anyena saṃśayaḥ  evam api yatsvasaṃvidrūpameva jñānaṃ jñānāntarasaṃvedanarahitam utpadyate tena saṃśayo bhavedanaikāntiko hetur iti yāvat atha tadapi svavyatiriktasaṃvedakasaṃvedyamudayavyayadharmakatvaprameyatvasmaryamāṇapramāṇatvebhyo viṣayavad iti matam tadatrāpi sādhyaviparyaye bādhakābhāvād vyatireko na niścitaḥ uttarottarajñānānubhāve cānavasthā na hyavyaktavyaktiko viṣayaḥ siddhyet tataścaikaviṣayasiddhyarthaṃ jñānaparamparāmanusarataḥ sakalam eva puruṣāyuṣamupayujyeta athāpi kiñcijjñānamanavasthābhayāt saṃviditarūpam evotpadyata iti tathā tenaivodayavyayadharmakatvādīnāṃ hetūnām anaikāntikatā tadvadevānyeṣām api jñānāṃ svasaṃvedanatvābhyupagame kaḥ pradveṣaḥ atha tadasaṃviditarūpameveṣyate evam api tadasiddhau sarveṣāṃ pūrvajñānānām aprasiddhiranabhivyaktavyaktikatvāt tataś ca viṣayo pi na prasiddhyet yeṣāṃ tu vijñānavādināṃ mataṃ sarvam eva jñānaṃ grāhyagrāhakavaidhuryāt svayam eva prakāśate na tu jñānāntareṇa vedyata iti tān prati sādhyavikalatā doṣo kampya eva evam anyeṣvapi kāraṇāyattajanmavattvādiṣu sādhaneṣu siddhasādhyatādidoṣā vācyāḥ yaccāpi sadādītyādi dharmiviśeṣaṇaṃ kṛtaṃ tatpūrvavadanarthakaṃ nahyasya prastutasādhyasiddhāvaṅgabhāvo sti p tathā hi etāvata kiṃ na gatam madīyāḥ pratyakṣādipratyayā madīyaśarīrādivyatiriktasaṃvedakasaṃvedyā iti pratyakṣānumānādipravibhāgenāpi dharmiprabhedo narthaka eva madīyāḥ pratyayā ityetāvataiva gatatvāt na cāpi prativādino yathoktaviśeṣaṇaviśiṣṭo dharmī siddha ityāśrayāsiddhatā ca hetūnām athāpi viphalaṃ viśeṣaṇamupādāya tat sādhanārtham anyadeva sādhanam ucyate tathā sati prakṛtādarthād aprakṛtsambaddhārthamarthāntaraṃ nigrahasthānaṃ bhavet kvacitsamāśritatvaṃ ca yadīcchādeḥ prasādhyate tatra kāraṇamātraṃ cedāśrayaḥ parikalpyate iṣṭasiddhis tadādhārastvāśrayaścen matastava tathāpi gatiśūnyasya niṣphalādhārakalpanā  yaccoktam icchādayaścetyādi tatra yadi kāraṇamātramāśraya icchādīnāṃ sādhyate tadā siddhasādhyatā na hi niṣkāraṇā icchādayo smābhiriṣyante caturbhiścittacaittā hīti vacanāt parikalpyata iti varṇyata ity arthaḥ athādhāralakṣaṇa āśrayaḥ sādhyate tadāpi pratijñārthasyānumānabādhitatvān na tena hetor vyāptiḥ siddhyatīti darśayati tadādhāra ityādi teṣām icchādīnām ādhārastadādhāraḥ mūrtānāṃ hi bhāvānāṃ prasarpaṇadharmāṇāṃ syād adhaḥpātapratibandhādādhārakalpanā ye tu sukhādayo gatiśūnyās teṣām adhaḥpatanāsambhavāt kiṃkurvannātmādirādhāraḥ syāt nanu yathā ghaṭādayo badarādīnām akiñcitkarā apyādhārās tadvadātmā sukhādīnām ādhāro bhaviṣyatītyāha āśraya ityādi āśrayo badarādīnāṃ kuṇḍādirupapadyate gater vibandhakaraṇād viśeṣotpādanena vā  gater bandhakaraṇād ityakṣaṇikapakṣe viśeṣotpādanena veti kṣaṇikapakṣe upādānakāraṇasamānadeśotpādanaṃ tat ayaṃ dvividho pi prakāra icchādīnāṃ na sambhavatīti na teṣāṃ kaścidādhāro yuktaḥ yaccāpi vastutve satīti viśeṣaṇaṃ tadanarthakameva vyavacchedyābhāvād iti darśayannāha nīrūpasyetyādi nīrūpasya ca nāśasya kāryatvaṃ naiva yuktimat ato viśeṣaṇaṃ vyarthaṃ hetāvuktaṃ parair iha  p yadi hi vināśasya kāryatvaṃ sambhavet tadā tadvyavacchedāya vastutve satītiviśeṣaṇaṃ sārthakaṃ bhavet yāvatā tasyāvastutayā hetubhir na kiñcitkriyata iti kathaṃ hetumattā bhavet prayogaḥ yadavastu na tat kasyacitkāryam yathā śaśaviṣāṇam avastu ca nāśa iti vyāpakaviruddhopalabdheḥ kāryatve sati vastutvaprasaṅgaḥ sukhādivad itīdamatra bādhakaṃ pramāṇam kiñcābhyupagamavirodho bhavatām tathā hi kāryamityātmalābhākhyātsvakāraṇasamavāyāt sattāsamavāyād bābhidhānapratyayau bhavataḥ na ca vināśasya dravyādisvabhāvarahitasya svakāraṇe samavāyo sti tatra vā sattāyāḥ tasya nīrūpatvāt anyathā hyasau dravyādividāśrito pi syād vastu ceti na hetuviśeṣaṇena vyavacchedyo bhavet ato vastutve satīti viśeṣaṇaṃ vyartham rūpādipratyayā ityādāvāha mayetyādi mayeti pratisandhānamavidyopaplavādidam kṣaṇikeṣvapi sarveṣu kartrekatvādibhāsataḥ mithyāvikalpataścāsmān na yuktā tattvasaṃsthitiḥ sāmarthyabhedād bhinno pi bhavatyekanibandhanam  mayā dṛṣṭaṃ mayā śrutam ityevaṃ yadekajñātṛnimittatvena pratyayānāṃ ghaṭanalakṣaṇaṃ pratisandhānaṃ tadetadanaikāntikam yataḥ kṣaṇikeṣvapi bhāveṣu bhrāntād ekakartṛtvābhimānataḥ pratisandhānasambhavāt tasmād evambhūtātpratisandhānān na yuktā vastuvyavasthā kathaṃ punarbhavataḥ kṣaṇāḥ pratisandhānanimittatāmupagacchantītyāha sāmkarthyabhedād ityādi sāmarthyabhedāt sāmarthyaviśeṣāt aneko pyartha ekākāraparāmarśādikāryasyaikasya nibandhanam kāraṇam yathā guḍūcyādayo jvarādiśamana iti paścād vistareṇa pratipādayiṣyati atha bhrāntatvam eva katham asya niścitamityāha ekānugāmītyādi ekānugāmikāryatve paurvāparyaṃ virudhyate rūpaśabdādicittānāṃ śaktakāraṇasannidheḥ  yadi hyekasya pūrvottarakālānuyāyina ātmāder nityasya kāryatvam eṣāṃ nīlādipratyayānāṃ syāt tadā kramabhāvitvam eṣāṃ virudhyeta avikalakāraṇatvena yugapad evotpādaprasaṅgāt na cāpi nityasya parāpekṣāsti tasya kenacidanupakāryatvāt p kiṃ ca sāmānyena kāraṇapūrvakatvamātraṃ prasādhyate tadā siddhasādhyateti darśayati ekānantaretyādi ekānantaravijñānāt ṣaḍvijñānasamudbhavaḥ yugapad vedyate vyaktam atra iṣṭaprasādhanam  yata ekasmād anantaravijñānātsamanantarapratyayāt ṣaṇṇāṃ cakṣurādivijñānām utpādaḥ spaṣṭaṃ saṃvedyate tathā hi yadaiva nartakīrūpaṃ paśyati tadaiva murajādiśabdaṃ śṛṇoti kuvalayādigandhaṃ ca jighrati karpūrādirasamāsvādayati vyajanānīlādisparśaṃ cānubhavati vastrādi ca manasādātuṃ cintayati na cālātacakradarśanavat taddṛṣṭirāśusañcārād iti yuktaṃ vaktum aspaṣṭapratibhāsitatvaprasaṅgāt tathā hi darśanānāṃ prasisandhānādayaṃ sakṛdgrahābhimāno bhavatā varṇyate pratisandhānaṃ ca smṛtyā kriyate sā cātītaviṣayatvād aspaṣṭā spaṣṭaścāyaṃ sakṛdrūpādipratibhāsaḥ saṃvedyate kiñca saro rasa ityādau sutarāmāśu sakārādivarṇagrāhiṇāṃ jñānānām udayo stīti atrāpi sakṛdgrahābhimānaḥ syāt tataś ca na kvacit kramo vyavasīyeta etac ca paścādvistareṇa pratipādayiṣyate iha tu vyaktam iti vacanāt parihāradik pradarśitaiva atha nityaikarūpapadārthahetutvādeṣām ekanimittatvaṃ prasādhyate tadā vyāpter anumānavādheti darśayati kramiṇām ityādi kramiṇāṃ tvekahetutvaṃ naivetyuktamanantaram ato numānabādhāsmin vyāpter vyaktaṃ samīkṣyate  anantaram iti ekānugāmītyādinā tatredaṃ bādhanam ye sannihitā apratibaddhasāmarthyakāraṇās te yugapadeva bhavanti yathā samagrasāmagrīkāḥ sakṛdbhāvino ṅkurādayaḥ sannihitāpratibaddhasāmarthyakāraṇāś ca devadattasya rūpādiviṣayāḥ pratyayā iti svabhāvehetuḥ na caivaṃ sambhavati tasmād viparyayaḥ dṛṣṭāntasyāpi sādhyavikalateti darśayati nartakītyādi nartakībhrūlatābhaṅgo naivaikaḥ paramārthataḥ anekāṇusamūhatvād ekatvaṃ tasya kalpitam  na hi nartakībhrūlatādireko sti tasyānekaṇusamūhatvāt yadyevaṃ katham ekaśabdaviṣayatvaṃ tasya bhavatītyāha ekatvaṃ tasya kalpitamiti p atha kalpanāyāḥ kiṃ nibandhanam ity āha ekakāryopayogitvād ityādi ekakāryopayogitvād ekaśabdasya gocaraḥ sādhyo pyevaṃ vidho bhīṣṭo yadi siddhaprasādhanam  yasmād asau bhrūlatābhaṅga ekasmin kārye cakṣur vijñānādika upayujyate tasmād bhinno pyekaśabdaviṣayo bhavati athāpi syād asmābhir evaṃvidha eva kalpitaikatvaḥ sādhyo bhipretaḥataḥ sādhyavikalatā dṛṣṭāntasya na bhavatītyāha sādhyo pītyādi evaṃ hi siddhasādhyatā pūrvāparabhūtānāṃ saṃskārāṇām ekapratyayanimittānekasattvaprajñaptiviṣayatvāt yac coktaṃ buddhīndriyādītyādi atrāha buddhicittetyādi buddhicittādiśabdānāṃ vyatiriktābhidhāyitā naivaikapadabhāve pi paryāyāṇāṃ samasti naḥ ato naikāntiko hetur nanūktaṃ tadviśeṣaṇam ucyate naiva siddhaṃ taccetaḥparyāyatāsthiteḥ ahaṅkārāśrayatvena cittamātmeti gīyate saṃvṛttyā vastuvṛttyā tu viṣayo sya na vidyate  ekapadatvādityanaikāntiko hetuḥ tathā hi buddhiścittaṃ jñānam indriyamakṣaṃ vedanā cittanuḥ kāyaḥ śarīramityādīnāṃ buddhīndriyavedanāśarīraparyāyāṇām ekapadatve pi nāsmante sti tadvyatiriktapadārthābhidhāyiteti tato vipakṣādvyāvṛttyasiddher anaikāntikatvam nanu cedamevāśaṅkya siddhaparyāyabhinnatve satīti tasya hetor viśeṣaṇam uktaṃ tat katham anaikāntikatā bhavati tadatrābhidhīyate asiddhametaddhetuviśeṣaṇam kasmātcetaḥparyayatāsthiteḥ ātmetyetasya cittaparyāyatvavyavasthānāt yathoktam cittamevāhaṅkārasaṃśrayatvād ātmetyupacaryate iti ātmetyupacaryate vyavahriyata ity arthaḥ tena yaduktamuddyotakārena mukhyasambhavād upacāro na yukta iti tadabhiprāyāparijñānād iti grahītavyam etadeva gīyata ityanena spaṣṭayati tasmād asiddhaviśeṣaṇaṃ hetuḥ etac ca saṃvṛttyā saviṣayatvam upagamyāsya hetor anaikāntikatvam uktam yadi tu paramārthena tu buddhyādivyatiriktārthābhidhāyitvaṃ prasādhyate tadā vyāpter anumānabādhitatvādayukta evāyaṃ hetur iti darśayann āha vastuvṛttyetyādi adhyāropitārthaviṣayatvāt sarvasyaiva śābdasyap vyavahārasyeti paścātpratipādayiṣyate tenāsyātmaśabdasya viṣayo nāstyeveti kathaṃ hetoḥ sādhyena vyāptir bhaved iti bhāvaḥ saviśeṣaṇo pyanaikāntiko hetur iti darśayann āha nabhastalāravindādāv ityādi nabhastalāravindādau yadekaṃ viniveśyate kārakādipadaṃ tena vyabhicāro pi dṛśyate  yathā hi gaganakusumādāvatyantābhāvena kenacitkārakādipadaṃ niveśyate tadā tasyobhayaprasiddheḥ śarīrādivācakavyatiriktatve satyekapadatvam asti na ca śarīrādivyatiriktavastuviṣayatvamapītyanaikāntiko hetuḥ kathaṃ punaḥ kārakādipadaṃ nirupākhye śakyaṃ niyoktumityāha saṅketamātrabhāvinya ityādi saṅketamātrabhavinyo vācaḥ kutra na saṅgatāḥ naivātmādipadānāṃ ca prakṛtya ārthaprakāśanam  svatantrecchāmātrabhāvī hi saṅketaḥ tanmātravācinyaś ca vācaḥ tatkathamāsāṃ kvacid api pravṛttiprasararodho bhavet athāpi syād asāmayikaikapadatvādityayaṃ hetvartho vivakṣitas tena vyabhicāro na bhaviṣyatītyāha naivetyādi na hi saṅketamantareṇa śabdānāṃ prakṛtyārthaprakāśanam asti avyutpannasyāpi tato rthapratītiprasaṅgāt svecchayā ca niyogābhāvaprasaṅgāt saṅketavaiyarthyaprasaṅgāc ca tasmād ātmādipadānāṃ naiva prakṛtyārthaprakāśanaṃ siddham ityasiddho hetuḥ athāviśeṣāspadapadārthāntarbhūtajñeyaviṣayatve satītyaparaṃ viśeṣaṇamupādīyate yathoktaṃ bhāviviktena evam api yathoktaviśeṣaṇāsiddher asiddho hetur vyāptyabhāvāccānaikāntikaḥ yac coktaṃ prāṇādibhir viyuktaś cetyādi tatrāha prāṇādīnāṃ cetyādi prāṇādīnāṃ ca sambanho yadi siddhaḥ sahātmanā bhavet tadā prasaṅgo yaṃ yujyate saṅgato nyathā na vandhyāsutaśūnyatve jīvaddehaḥ prasajyate prāṇādivirahe hyevaṃ tavāpyetatprasañjanam  yadi hi prāṇādīnām ātmanā saha tādātmyalakṣaṇas tadutpattilakṣaṇo vā kaścit sambandhaḥ siddho bhavet tadātmanivṛttau śarīre prāṇādinivṛttiprasaṅgo yuktimān bhavet anyathā p hyapratibaddhasya nivṛttāvanyanivṛttiprasaṅgo saṅgata eva syād atiprasaṅgāt na hi vandhyāputranivṛttau tadasambaddhānāṃ prāṇādīnāṃ nivṛttir bhavati tasmād yathā vandhyāsūnunivṛttau tadasambaddhānām pi prāṇādīnāṃ nivṛttiḥ prāpnoti ghaṭādivad iti kenacit prasaṅgāpādanaṃ kriyamāṇamanaikāntikaṃ bhavati evaṃ tavāpyetadātmanivṛttau prāṇādinivṛttiprasañjanam anaikāntikameva sambandhāsiddher iti bhāvaḥ kathaṃ punaḥ sambandhāsiddhir ity āha na tāvad ity āha na tāvadiha tādātmyaṃ bhedāṅgīkaraṇāt tayoḥ kāryakāraṇatā nāpi yaugapadyaprasaṅgataḥ tadātmano nivṛttau hi tatsambandhavivarjitāḥ kimamī vinivartante prāṇāpānād ayastanoḥ  bhedāṅgīkaraṇāt tayor iti tayor ātmaprāṇādikayor na tādātmyalakṣaṇaḥ sambandho sti svabhāvabhedābhyupagamāt tathā hi anityā avyāpino mūrtāś ca prāṇādayaḥ tadviparītastvātmā nāpi tadutpattilakṣaṇaḥ prāṇādīnām avikalakāraṇatvena yaugapadyaprasaṅgāt na caitadvyatirekeṇa sambandhāntaram asti tasmāt sambandharahitāḥ prāṇādayaḥ kimiti tanoḥ śarīrājjīvanaviśiṣṭādvinivartante naiva tenānaikāntiko hetur iti bhāvaḥ etenecchādveṣaprayatnasukhaduḥkhajñānādīni yānyātmaliṅgatvena parair uktāni tāni pratiṣiddhāni draṣṭavyāni sambandhāsiddheḥ prayogaḥ ye yatra na pratibaddhās te tasya gamakā na bhavanti yathā tilāder balākādayaḥ na pratibaddhāś ca prāṇādaya ātmanīti vyāpakānupalabdhiḥ na cāsiddho hetuḥ pūrvaṃ dvividhasyāpi sambandhasya nirastatvāt na cāpyanaikāntikaḥ sarvasya sarvagamakatvaprasaṅgāt na cāpi viruddhaḥ sapakṣe bhāvād iti yaścāpyāha kartuḥ prasiddhiḥ karaṇaprasiddherititadasiddham na hi cakṣurādīnāṃ paramārthena karaṇatvaṃ siddham vijñānotpattau sarveṣāṃ hetubhāvasya tulyatvāt svechāmātraparikalpitatvāc ca kartṛkaraṇavyavahārasyeti kartṛtvamātrasādhane siddhasādhyatā parikalpitasyānirastatvāt pāramārthikakartṛtvasādhane naikāntikatā tathābhūtena kartrā kvacid api cakṣurādīnāṃ pratibandhāsiddheḥ yac coktaṃ sadyojātādyavijñānetyādi tatrāha evaṃ cetyādi evaṃ ca sādhanaiḥ sarvair ātmasattvāprasiddhitaḥ nityavyāpitvayoruktaṃ sādhyahīnaṃ nidarśanam  p ādyajñānavat madīyaśarīravat iti yadetannidarśanamuktaṃ tadyathoktasādhyadharmavikalamātmano siddhatvāt ato naikāntikatā hetoḥ anairityādinā punar apyuddyotakarabhāviviktāder matamāśaṅkate anyaiḥ pratyakṣasiddhatvam ātmanaḥ parikalpitam svasaṃvedyo hyahaṅkāras tasyātmā viṣayo mataḥ  te hyevam āhuḥ pratyakṣata evātmā siddhaḥtathā hi liṅgaliṅgisambandhasmṛtyanapekṣamaham iti jñānaṃ rūpādijñānavatpratyakṣam asya ca na rūpādir viṣayaḥtadvijñānabhinnapratibhāsattvāt tasmād anya eva viṣaya iti tadayuktamityādinā pravidhatte tadayuktamahaṅkāre tadrūpānavabhāsanāt na hi nityavibhutvādinirbhāsas tatra lakṣyate gauravarṇādinirbhāso vyaktaṃ tatra tu vidyate tatsvabhāvo na cātmeṣṭo nāyaṃ tadviṣayastataḥ  asiddhamahaṅkārasyātmaviṣayatvaṃ tadākāraśūnyatvāt prayogaḥ yadyadākāraśūnyaṃ na tadviṣayam yathā cakṣur jñānaṃ na śabdaviṣayam ātmākāraśūnyaṃ cāham iti jñānam iti vyāpakānupalabdhiḥ na cāyamasiddho hetur iti darśayati na hītyādi tathā hi nityavibhutvacetanatvādiguṇopeta ātmeṣyate na cātrāhampratyaye nityatvādipratibhāso lakṣyate kiṃ tu gauro haṃ mandalocanaḥ parikṛśastīvravedanābhinna ityādidehāvasthāsaṃsparśenotpatter gauravarṇādilakṣaṇaḥ pratibhāsaḥ pratīyate tasmāddehādyavasthāsaṃsparśenotpadyamāno haṅkāro dehādyālambana eveti jñāyate vyaktam iti spaṣṭamaskhaladvṛttitvāt tataś ca yaduktamuddyotakaraprabhṛtibhiḥ upabhogāyatane śarīre yamātmopacāraḥ yathānukūle bhṛtye rājā brūte ya evāhaṃ sa evāyaṃ me bhṛtya iti tadapāstaṃ bhavati tathā hi yadyayaṃ gauṇaḥ syāt tadā skhaladvṛttir bhavet na hi loke siṃhamāṇavakayor mukhyāropitayor dvayor api siṃha ityaskhalitā buddhir bhavati madīyāḥ śarīrādaya iti vyatirekadarśanāt skhaladvṛttirahaṅkāraḥ śarīrādiṣviti cet na ātmanyapi skhaladvṛttitvaprasaṅgāt tatrāpi hi madīya ātmeti vyatireko dṛśyate kalpito tra bheda iti cet itaratrāpi samānam astu tarhi gauro ham ityādipratyayo mukhyatas tathāpi kasmād p ātmāsya viṣayo nabhavatītyāha tatsvabhāva iti gaurādisvabhāvaḥ tasya rūpādiguṇāsambhavāt evaṃ tāvat adākāraśūnyatvān nātmaviṣayo haṅkāro yukta iti varṇitam tatra vivādābhāvaprasaṅgāc ca na yukta iti darśayati yadītyādi yadi pratyakṣagamyaś ca satyataḥ puruṣo bhavet tatkimarthaṃ vivādo yaṃ tat sattvādau pravartate  tasyātmanaḥ sattvanityatvavibhutvādau  syād etadyathā bhavatāṃ pratyakṣīkṛte pi nīlādau tat svabhāvāvyatiriktekṣaṇikatvādau vivādaḥ pravartate tathātmanyapi bhaviṣyatītyāha tathā hītyādi tathā hi niścayātmāyamahaṅkāraḥ pravartate niścayāropabuddhyoś ca bādhyabādhakatā sthitā  yukto hi nīlādau pratyakṣeṇa gṛhīte pi tadavyatirikte kṣaṇikatvādau vivādaḥtasya pratyakṣasya nirvikalpatvenāniścāyakatayā kṣaṇikatvāder aniścitatvāt bhavatpakṣe tu na yukto hampratyayasya savikalpakatvena niścayātmakatayātmano niścitatvāt na ca niścayena viṣayīkṛte vastuni tadviparītākāragrāhiṇaḥ samāropapratyayasya pravṛttir astiyena vivādo bhavet tayoḥ sahāvasthāyitvena bādhyabādhakabhāvāt iyam eva hi niścayānāṃ svārthapratipattir yattanniścayanaṃ te cen na niścinvantina gṛhṇantyeveti prāptam tadevaṃ parapakṣaṃ nirākṛtya svapakṣaṃ sthāyannāha tasmād ityādi tasmādicchādayaḥ sarve naivātmasamavāyinaḥ krameṇotpadyamānatvād bījāṅkuralatādivat atha vādhyātmikāḥ sarve nairātmyākrāntamūrtayaḥ vastusattvādihetubhyo yathā bāhyā ghaṭādayaḥ  prayogaḥ ye krameṇotpadyante te nātmasamavāyino yathā bījāṅkuralatādayaḥ krameṇotpadyante ca sukhādaya iti viruddhavyāptopalabdheḥ ātmasamavāyitvaviruddhenānātmasamavāyitvena kramotpatter vyāptatvāt sannihitāvikalakāraṇatvādyugapadutpattiprasaṅgo viparyaye bādhakaṃ pramāṇam athavā ye vastutvakṛtakatvotpattimattvādidharmopetās te sarve nirātmāno yathā bāhyā ghaṭādayaḥvastutvādidharmopetāścādhyātmikā jīvaśarīramanobuddhiduḥkhasukhādaya iti svabhāvahetuḥ p kathaṃ punaratra vyāptiḥ siddhetyāha sātmakatvetyādi sātmakatve hi nityatvaṃ taddhetūnāṃ prasajyate nitvāścārthakriyāśaktā nātaḥ sattvādisambhavaḥ  yadi sātmakatvam ātmādhiṣṭhitatvaṃ dehādīnāṃ bhavettadaiṣām ātmā hetuḥ syāt na hyakāraṇamadhiṣṭhātā yukto tiprasaṅgāt tataś ca taddhetūnām ātmahetukānāṃ śarīrādīnām avikalakāraṇatayā nityatvam akramitvaṃ prasajyeta syād etadyadi nāma nityatvam eṣāṃ prasaktamtathāpi vastutvādikam anuvṛttam evetyāha nityāścetyādi nityāś ca santaḥ śarīrādayor thakriyāyām aśaktāḥ prasajyanta iti prakṛtam arthād vacanapariṇāmena sambadhyate nityasya kramayaugapadyābhyām arthakriyāvirodhād iti bhāvaḥ arthakriyāsāmarthyanivṛttau ca vastutvanivṛttir arthakriyāsāmarthyalakṣaṇatvād vastunaḥ vastutvanivṛttau sattvādīnām api vastudharmāṇāṃ nivṛttir iti siddhā vyāptiḥ uddyotakarastvāha atha nirātmakatvam iti ko rthaḥ sādhyatveneṣṭaḥ yadi tāvad ātmano nupakārakam itina dṛṣṭānto sti na hi kiñcid ātmano nupakārakam asti athātmapratiṣedha ātmā śarīraṃ na bhavatīti kasya cātmā śarīram uttarapadaviṣayatvāc ca nisaḥ kiṃ sātmakam iti vācyam na hyasatyuttarapade nisaḥ prayogaṃ paśyāmaḥyathā nirmakṣikam iti atha śarīra ātmā pratiṣidhyate siddhaṃ sādhayasi kasya vā śarīra ātmā vidyate atha śarīramātmasambandhendhana bhavatīti punar dṛṣṭānto nāsti sarve caite viśeṣapratiṣedhāḥ viśeṣapratiṣedhāc ca sāmānyaṃ gamyate evaṃ sati yatpratiṣeddhavyaṃ tadabhyanujñātaṃ bhavati athātmaśabdaḥ śabdatvād anityaviṣaya iti sādhyate tathāpi nityaśabdenānaikāntikaḥ śarīrādīnāṃ copacārād ātmavācyatvāt siddhasādhanam atha śarīrādivyatiriktānityapadārthaviṣayatvenānityaviṣaya ātmaśabdaḥ sādhyate tathāpi rūpādivyatiriktaviṣayābhyupagamād virodha iti tadetat pratividhatte ghaṭādiṣvityādi ghaṭādiṣu samānaṃ ca yavairātmāyannairātṃyaṃniṣidhyate parairviccharīre smiṃs tadātmābhiḥ prasadhyate  tadetad bhavato pi tulyaṃ codyam tathā hi ghaṭādiṣu bāhyeṣu ātmānadhiṣṭhitatvena tadupabhogānāyatanatvenavā nairātmyaṃ bhavadbhir apīṣyata eva anyathā nedaṃ nirātmakaṃ jīvaśarīramaprāṇādimattvaprasaṅgād ghaṭādivad iti prasaṅge dṛṣṭāntatvena teṣām upādānaṃ na syāt p tataś ca tatrāpi ghaṭādiṣu tulyaṃ codyaṃkathameṣāṃ nairātmyaṃ yadi tāvad ātmānupakārakamityādi tasmādyena prakāreṇātmānadhiṣṭhitatvena vā tadupabhogānāyatanatvena vā teṣu ghaṭādiṣu bāhyeṣu sarveṣu sādhāraṇaṃ nairātmyaṃ bhavatām api prasiddham yac ca jīvaccharīre bhavadbhir niṣidhyate nedaṃ nirātmakaṃ jīvaccharīram iti yasya niṣedhājjīvaccharīram eva sātmakamupagamyate na mṛtaśarīraghaṭādaya iti tadevāsmābhiḥ prasādhyate nirātmakaṃ jīvaccharīraṃ vastutvādibhya iti tasmād ātmano nupakārakam ityādivikalpo nāspada eva bhavatām api nairātmyasya prasiddhatvāt kiṃ ca yattāvaduktamātmānupakāritvasiddhau na dṛṣṭānto stīti tadasamyak tathā hi śakyam evaṃ prasādhayitum yo yasya svabhāvātiśayaṃ nādhatte nāsau tasyopakārī yathā vindhyo himavataḥ nādhatte cātmano nityaikarūpasya svabhāvātiśayaṃ śarīrādaya iti vyāpakānupalabdheḥ na cāsiddho hetuḥ svabhāvātiśayasyātmāvyatiriktatvāt tadādhāne satyātmana evādhānaṃ syāt tataścānityatvaprasaṅgaḥ vyatireke ca svabhāvātiśayasya sambandhanibandhanābhāvāt tadīyo sāviti sambandho na siddhyet tasmānnityasya na kaścid upakārī sambhavati tasya tatrākiñcitkaratvāt yaccoktam kasya cātmā śarīram iti tadapyasamyak santi hi kecid evaṃvidhā ye śarīrādīnātmapariṇāmarūpān varṇayanti yathopaniṣaddhādinaḥ atastān pratiṣidhyate yaccoktam uttarapadārthaviṣayatvānnisaḥ kiṃ sātmakam iti vācyam iti tadapyasaṅgatam na hyuttarapadārthaḥ sanneva niṣidhyate kiṃ tarhi samāropitaḥ sataḥ pratiṣeddhumaśakyatvāt tataś ca yo sau pareṇa bhrāntyā samāropito rthaḥ sa evottarapadārtho bhavati yatastamevānūdya parasya mithyājñānatvamākhyāpayituṃ pratiṣedhaḥ kriyate anyathā hyakṣaṇikāḥ pradīpādaya ityādau bauddhaparikalpitakṣaṇikatvaniṣedhe bhavatā kriyamāṇe codyametadāpatatyeva na hyasatyuttarapade naṭaḥ prayogaṃ paśyāma iti yaccoktam kasya vā śarīre ātmā vidyata iti tadapyasamyak tathā hi yeṣāṃ darśanamaṅguṣṭhaparvārddhaśyāmakādiphalapramāṇa ātmeti teṣāṃ matenātmano mūrttatvāccharīrasthitirastyeveti tān pratipratiṣedho yujyataeva yaccoktam śarīrasyātmasambandhitvaniṣedhe dṛṣṭānto nāstīti tadasiddham parasparamupakāryopakārakatvābhāvād vindhyahimavator iva nātmaśarīrayoḥ sambandho stīti pūrvavatprasādhayituṃ śakyatvāt yaccoktam viśeṣapratiṣedhāc ca sāmānyaṃ gamyata iti tadanekāntam bhavadbhiḥ pradīpādīnāṃ kṣaṇikatvapratiṣedhe pi kasyacitkṣaṇikatvasāmānyenānabhyupagamāt athāpi syād iṣyata evā p smābhiracirakālāvasthāyitvanibandhanā pradīpādau kṣaṇikaśabdapravṛttirataḥ sāmānyena kṣaṇikatvaṃ siddhameveti yadyevamātmaśabdapravṛttirapyasmābhir ahaṅkārasaṃmiśrite cet asīṣṭaiveti siddhaḥ sāmānyenātmā yaccoktam athātmaśabdo nityatvaviṣaya ityādipakṣadvayam tadapyasaṅgatam eva anabhyupagamāt na hyātmaśabdasya kaścit paramārthena viṣayo bhyupagataḥ nāpi rūpādivyatiriktaḥ na cāpi nityaśabdasya paramārthena kvacin nitye vastuni vṛttiḥ siddhā yena vyabhicāraḥ syāt nāpi śarīrādiṣvātmaśabdasyopacārādvṛttiraskhaladvṛttitvādityuktam ato na prasiddhasādhanam itthamātmāprasiddhau ca prakriyā tatra yā kṛtā nirāspadaiva sā sarvā vandhyāputra iva sthitā  tadevamātmākhyasya dharmiṇaḥ pramāṇavyāhatatvenāprasiddhatvāt tatra yā kartṛtvabhoktṛtvādiprakriyā bhavadbhir upacaritā sā vandhyāputra iva nirāspadeti na pṛthagdūṣaṇamasyāḥ kriyate āśrayanirākaraṇenaivāsyāḥ pratikṣiptatvāt kṛtanāśākṛtābhyāgamadoṣaś ca yathā na bhavati tathā karmaphalasambandhaparīkṣāyāṃ pratipādayiṣyate iti naiyāyikavaiśeṣikaparikalpitātmaparīkṣā Mīmāṃsakaparikalpitātmaparīkṣāmīmāṃsakaparikalpitātmanirākaraṇam āha vyāvṛttyanugamātmānam ityādi vyāvṛttyanugamātmānam ātmānamapare punaḥ caitanyarūpamicchanti caitanyaṃ buddhilakṣaṇam  vyāvṛttiḥ sukhaduḥkhādyavasthānāṃ paramparato bhedāḥanugamaḥ caitanyadravyatvasattvādīnām anuvṛttiḥtāvetau vyāvṛttyanugamāvātmā svabhāvo yasyeti vigrahaḥ etad uktaṃ bhavati sukhādirūpeṇa vyāvṛttaṃ sattvādirūpeṇānugatamātmānañcidrūpamapare jaiminīyā varṇayanti tac ca caitanyaṃ na buddhivyatirekāṇānyatyathā sāṅkhyair iṣyatekiṃ tarhibuddhireveti darśayati caitanyaṃ buddhilakṣaṇam iti buddhilakṣaṇam buddeḥ svarūpam ity arthaḥ buddhivyatirekeṇāparasya cidrūpatvāpratīter iti bhāvaḥ kathaṃ punar ekasyātmanaḥ parasparaviruddhaṃ vyāvṛttyanugamātmakaṃ svabhāvadvayaṃ yujyata ity āha yathāherityādi  p yathāheḥ kuṇḍalāvasthā vyapaiti tadanantaram sambhavatyārjavāvasthā sarpatvaṃ tvanuvartate tathaiva nityacaitanyasvabhāvasyātmano pi na niḥśeṣarūpavigamaḥ sarvasyānugamo pi vā kintvasya vinivartante sukhaduḥkhādilakṣaṇāḥ avasthāstāś ca jāyante caitanyaṃ tvanuvartate  yathā kilāheḥ sarpasyaikasyāpi sataḥ kuṇḍalāvasthānivṛttāvārjavāvasthāprādurbhāvaḥsarpatvaṃ punaravasthādvaye pyanuvartatetathātmano pi nityacaitanyasvabhāvasyaikasyāpi sato nāśeṣasvabhāvavigamo nāpi naiyāyikādiparikalpitātmavadaśeṣasvabhāvānugamaḥ kiṃ tarhi sukhādyavasthā nivartante pravartante ca caitanyarūpaṃ tu sarvatrānuyāyītyato na virodha iti samudāyārthaḥ avayavārthastūcyate nityacaitanyasvabhāvasyeti nityaṃ caitanyaṃ svabhāvo yasyeti vigrahaḥ sarvasyeti rūpasyeti śeṣaḥ anugamo pi veti neti prakṛtena sambandhaḥ tāśceti sukhaduḥkhādyavasthāḥ atha kasmād ekāntena vyāvṛttipakṣa eva nāśrīyate yathā bauddhair niranvayavināśavādibhir iṣyate ekāntiko vānvayo yathā naiyāyikādibhir āśrīyata ity āha syātām ityādi syātāṃ hyatyantanāśe hi kṛtanāśākṛtāgamau sukhaduḥkhādibhogaś ca naiva syād ekarūpiṇaḥ  yadi hi niranvayo vināśaḥ syāttadā kṛtasya karmaṇo nāśaḥ syātkartuḥ phalānabhisambandhāt akṛtābhyāgamaś ca syād akartuḥ phalābhisambandhanāt ekarūpatve cātmanaḥ sukhaduḥkhādibhogo na syātākāśavat abhoktravasthāto bhoktravasthāyāṃ viśeṣābhāvāt tathā coktaṃ kumārilena tasmād ubhayahānena vyāvṛttyanugamātmakaḥ puruṣo bhyupagantavyaḥ kuṇḍalādiṣu sarpavat QUOTE lokavārttika iti  nanu cobhayarūpe puṃsi yāvasthā kartrīna sā bhoktīti tāveva kṛtanāśākṛtābhyāgamāvihāpi prāptāv ity āha na cetyādi na ca kartṛtvabhoktṛtve puṃso vasthāṃ samāśrite tato vasthāsu tat tatvāt kartaivāpnoti tatphalam  p na hi puṃsaḥ kartṛtvabhoktṛtve avasthāṃ samāśrite kintu puruṣam eva yasmāt pumān eva karoti bhuṅkte ca na tvavasthā tataḥ tasmāt avasthāvataḥ puruṣasya tattvāt parityaktapūrvarūpatvāt kartaiva tatphalam tasya karmaṇaḥ phalam āpnotītyadoṣaḥ kiṃ punar asyātmano stitve sādhakaṃ pramāṇam ity āha pumān ity āha pumānevamvidhaścāyaṃ pratyabhijñānabhāvataḥ pramīyate prabādhā ca nairātmyasyāmunaiva hi  ahameva jñātavān aham evas vedmītyāderekakartṛviṣayasya pratyabhijñānasya bhāvataḥ satvāt ātmā prasiddhaḥ amunaiva ca pratyabhijñānena bauddhādiparikalpitasya nairātmyasya bādhāpi siddhā yathoktam tenātmāt pratyabhijñānāt sarvalokāvadhāritāt  nairātmyavādabādhaḥ syāt iti  kathaṃ punaḥ pratyabhijñānapratyayata etaddūyaṃ prasiddhyatītyāha aham ityādi ahaṃ vedmītyahambuddhir jñātāraṃ pratipadyate sa cātmā yadi vā jñānaṃ syād ekāntavinaśvaram yadyātmā viṣayas tasyāścaturastraṃ tadākhilam kṣaṇikajñānapakṣe tu sarvamevātidurghaṭam tathā hi jñātavān pūrvamaham eva ca samprati aham eva pravedmīti yā buddhirupajāyate tasyā jñānakṣaṇaḥ ko nu viṣayaḥ parikalpyate atītaḥ sāmprataḥ kiṃ vā kiṃ vāsāvatha santatiḥ tatrādye viṣaye jñāte jñātavāniti yujyate jānāmīti na yuktaṃ ca nedānīṃ vetyasau tataḥ vartamāne tu viṣaye pravedmītyupapadyate jñātavānityasatyaṃ tu naivāsīt prāgidaṃ yataḥ ata eva dvayaṃ grāhyaṃ naiva tasyāḥ prakalpyate na hyubhau jñātavantau vā jānīto vādhunā punaḥ santāno pi na tadbāhyo dvitayasyāpyasambhavāt na hyasau jñātavān pūrvam avastutvān na vādhunā  p tasmād ayamahaṅkāro vartate yatra gocare uktādanyatra siddho sāvātmā śāśvatarūpavān  ahaṃ vedmītyayam ahampratyayo jñātāraṃ pratipadyata ityatrāvivāda eva vedmīti kartṛpratyayasāmānādhikaraṇyāt sa ca jñātā bhavannātmā vā bhavet jñānaṃ vā bhavatparikalpitamekāntavinaśvaraṃ kṣaṇikamiti kalpanādvayam tatra yadyātmeti pakṣastadākhilaṃ caturastram abhimatārthaprasiddheḥ atha jñānam iti pakṣas tadā sarvamatidurghaṭam tathā hi ahaṃ jñātavānaham eva ca sāmprataṃ vedmīti yo yam ekakartṛpratyavamarśenāhambuddhirupajāyate tasyāvijñānakṣaṇo viṣayatvena kalpyamānaḥ kadācidatīto vā kalpyate yadvā sāmprato vartamāna utātītasāmprato yadvā santatir iti catvāraḥ pakṣāḥ tatrādye atīte jñāne viṣayatvena kalpyamāno jñātavānityayam ākārāvasāyo yujyate pūrvaṃ tena jñātatvāt samprati jānāmītyetat tu na yuktam na hyasāvatītajñānakṣaṇa idānīṃ vartamānakāle vetti tasya pūrvaniruddhatvāt atha vartamānaṃ viṣaya iti dvitīyaḥ pakṣas tadā vedmītyetadyuktam idānīṃ tasya vedakatvāt jñātavānityevam ākāragrahaṇaṃ tu na yuktam kasmātnaivāsīt prāgidaṃ yataḥ idam iti vartamānaṃ jñānam ata eva asyā buddher vaimukhyena pravṛtteḥ nātītaṃ sāmprataṃ ca vijñānadvayaṃ grāhyamiti siddham na hi vartamānātītāvubhau jñānalakṣaṇau jñātavantau nāpi sāmprataṃ jānītaḥ kiṃ tarhieko jñātavānaparo jānāti ata eva santāno pi tayāhambuddhyā grāhyo na bhavati dvitayasya atītavartamānajñānakriyādvayasyāsambhavāt tathā hi nāsau santāno jñātavān pūrvaṃ nāpyadhunā jānāti tasya kalpitatvenāvastutvāt na cāvastuno jñātṛtvaṃ bhavati tasya vastudharmatvāt tasmād yathoktajñānavyatirekeṇa yatra viṣaye yamahaṅkāro vartate sa ātmetisiddham atha śāśvatarūpatvam asya kathaṃ siddham ity āha vyatītetyādi vyatītāhaṅkṛtiścādyo jñātādyāpyanuvartate ahampratyayagamyatvād idānīntaraboddhṛvat eṣa vā hyastano jñātā jñātṛtvāt ata eva vā hyastanajñātṛvat teṣāṃ pratyayānāṃ ca sādhyatā  p yo hampratyayagamyaḥ so dyāpyanuvartateyathedānīntano boddhā ahampratyayagamyaścāyam idānīntano boddheti svabhāvahetuḥ eṣa veti idānīntano boddhā tata eveti ahampratyayagamyatvāt evaṃ jñātāraṃ dharmiṇaṃ kṛtvā prayogo darśitaḥ sāmpratamahampratyayānāṃ sādhyadharmitāṃ kṛtvā prayogāntaraṃ darśayannāha teṣām ityādi teṣām iti atītādyananānām ahampratyayānāmsādhyateti sādhyadharmitetyarthaḥ katham ity āha ekasantānetyādi ekasantānasambandhajñātrahampratyayatvataḥ hyastanādyatanāḥ sarve tulyārthā ekabuddhivat  hyastanādyatanāḥ sarve ahampratyayā ityayaṃ sādhyadharminirdeśaḥ tulyārthā iti sādhyadharmaḥ ekaviṣayā ity arthaḥ ekena devadattādisantānena sambaddho yo jñātā tatra tasya vā ye hampratyayā ekasantānasambaddhajñātrahampratyayāḥ tadbhāvastatvam ayaṃ ca hetunirdeśaḥ ahampratyayatvamātraṃ puruṣāntarīyeṣvapyahaṅkāreṣu pravartata ityato naikāntikatvaparihārārtham ekasantānasambaddhajñātṛviṣayatvaṃ hetuviśeṣaṇaṃ kṛtam ekabuddhivad iti dṛṣṭāntaḥ teṣām evāhampratyayānāṃ madhye vivakṣitaikabuddhivad ity arthaḥ tad atretyādinottarapakṣam ārabhate tad atra cintyate nityamekaṃ caitanyamiṣyate yadi buddhir api prāptā tadrūpaiva tathā sati  yadi hi caitanyaṃ nityaikarūpamaṅgīkriyate tadā buddhir api caitanyarūpāvyatirekānnityaikarūpā prāpnoti na caivamiṣṭamato bhyupagamavirodhaḥ pratijñāyāḥ tathā hi bhāṣyakāreṇoktam  kṣaṇikā hi sā na buddhyantarakālamavatiṣṭhata iti tathā jaiminināpy uktam  satsamprayoge puruṣasyendriyāṇāṃ buddhijanma tatpratyakṣam iti nityatve sati janmāyogāt svavacanavirodhaś ca kumārilasya yathoktaṃ tenaiva na hi tatkṣaṇamapyāste jāyate vāpramātmakam yenārthagrahaṇe paścād vyāpriyetendriyādivat  iti ekatvāc ca buddheḥ pramāṇaṣaṭkābhyupagamavirodhaś ca tathā pratyakṣavirodho pi nirantaramadhyāropitānekavidhārthacintāyām udayavyayānuṣaṅgiṇīnāṃ buddhīnām ativispaṣṭam anubhūyamānatvāt kumārilas tu sarvaṃ virodharāśim apaśyann āha buddhīnām ityādi buddhīnām api caitanyasvābhāvyātpuruṣasya ca nityatvamekatāceṣṭā bhedaścedviṣayāśrayaḥ  p buddhīnāṃ puruṣasya ca nityatvamekatā ceṣṭā kasmātcaitanyasvābhāvyāt buddhilakṣaṇacaitanyasvābhāvyāt puruṣasyāsmanmatenetyarthaḥ kathaṃ tarhi rūpabuddhī rasabuddhir ityādi bhedaḥ pratīyata ity āha bhedaścedviṣayāśraya iti cecchabdaḥ paramatābhyupagame yadyevaṃ kalpyata ity arthaḥ syād etad yadi nityaikā buddhis tadā kimiti krameṇa rūpādīn pratipadyate yāvatā sakṛdeva pratīyād viśeṣābhāvād ity āha svarūpeṇetyādi svarūpeṇa tathā vahnir nityaṃ dahanadharmakaḥ upanītaṃ dahatyarthaṃ dāhyaṃ nānyan na cānyadā  yathā kila vahnir nityaṃ dahanātmako pi san na sarvadā dahati kiṃ tarhiupanītam ḍhaukitam eva dahati tatrāpi yadeva dāhyaṃ dagdhuṃ śakyaṃ tadeva dahati nābhrādikam ityato dāhyam ity āha yathā vetyādinā dṛṣṭāntāntaram āha yathā vā darpaṇaḥ svaccho yathā vā sphaṭikopalaḥ yadevādhīyate tatra tacchāyāṃ pratipadyate tathaiva nityacaitanyaḥ pumāṃso dehavṛttayaḥ gṛhṇantī karaṇānītān rūpādīndhīrasau ca naḥ  malinasya cchāyāpratipattyabhāvāt svaccha ityuktam ādhīyata iti ḍhaukyata ity arthaḥ tathaiveti dārṣṭāntikopadarśanam yadyapi pumāṃso vyāpinas tathāpyadṛṣṭavaśād deha eva vartamānāścakṣurādikaraṇopanītān viṣayān gṛhaṇantinānyatra yattvetannityaṃ caitanyamasāvasmākaṃ dhīḥ buddhiḥ na tu sāṅkhyavat tadvyatirekīi buddhiḥ yadyevaṃ katham asau dhīrbhaṅginī prasiddhetyetadāśaṅkya tenetyādinā sūcitam eva kāraṇamupadarśayan buddher bhaṅginītvaṃ samarthayate tenopanetṛsaṃrambhabhaṅgitvād bhaṅginī matiḥ na nityaṃ dāhako vahnir dāhyāsannidhinā yathā  upanetāraḥ rūpādīnāṃ viṣayāṇāṃ prāpayitāraścakṣurādayaḥteṣāṃ saṃrambhaḥ vyāpāraḥ tasya bhaṅgitvāt vināśitvāt bhaṅginī matir lakṣyate na tvasau svato vināśinī yadi tarhi na svato vināśinītadā sarvamarthamupalabheteti tadavastham eva codyam ityata p āha na nityaṃ dāhaka ityādi tathā na nityaṃ buddhiḥ sarvam arthamupalabhate sarvadā sarvasya viṣayasyāsannidhānād iti bhāvaḥ atha nityatvamasyāḥ katham avagamyata ity āha tatretyādi tatra bodhātmakatvena pratyabhijñāyate matiḥ ghaṭahastyādibuddhitvaṃ tadbhedāllokasaṃmatam  tatreti vākyopanyāse bodhātmakatvena buddhirbuddhir iti pratyabhijñāyamānatvāt śabdavannityā buddhiḥ yadyevam iyaṃ ghaṭabuddhiriyaṃ paṭabuddhir iti katham idaṃ buddhīnāṃ vailakṣaṇyaṃ loke pratipattṛbhir upagatam ity āha ghaṭetyādi tadbhedād iti ghaṭahastyādibhedāt saivetyādinā etad eva spaṣṭayati saiveti nocyate buddhir arthabhedānusāribhiḥ na cāstyapratyabhijñānam arthabheda upāśrite  arthabhedānusāribhir iti pratipattṛbhiḥ anenānvayavyatirekābhyāṃ arthabhedakṛta eva buddhirbheda iti darśayati na cāstyapratyabhijñānam iti astyeva pratyabhijñānamity arthaḥ nanv ityādinā pratividhatte nanu hastyādiśūnyāyāṃ bhūmāvāropakāriṇaḥ pratyayā ye pravartante bhedas tatra kimāśrayaḥ  yadi hyarthabhedakṛta eva buddhirbhedas tadā ye hastyādiśūnyāyāṃ bhuvi krameṇa gajaturagādīnavasthitān samāropayantaḥ pratyayāḥ pravartante teṣu bhedaḥ kimāśrayaḥ pratīyeta naiva kaścidbhedavyavasthāśrayo stīti yāvat tathā hi na svato bhedo sti sravabuddhīnām ekatvābhyupagamāt nāpyupadhānabhūtaviṣayanānātvāt tatropadhāyakasya kasyacid arthasyābhāvāt syād etat arthaśūnyamasiddham tathācoktaṃ kumārilena svaprādipratyaye bāhyaṃ sarvathā nahi neṣyate sarvatrālambanaṃ bāhyaṃ deśakālānyathātmakam  iti tadetad āśaṅkate anyadeśādibhāvinya ityādi anyadeśādibhāvinyo vyaktayaś cen nibandhanam sarvatrālambanaṃ yasmād deśakālāny athātmakam  p nibandhanam iti buddher bhedavyavasthānaṃ prati kāraṇam ity arthaḥ deśakālāvanyathātmakāvanyaprakārau yasya tat tathoktam deśakālābhyāṃ vānyathātmā yasyeti vigrahaḥ nanvityādinā pratividhatte nanu taddeśasambandho naiva tāsāṃ tathāsti tat kimiti pratibhāsante tena rūpeṇa tatra ca  yasmin hi deśe yena krameṇa tāḥ samāropitā vyaktayas tadā pratibhāsante tena deśena sambnadho naiva tāsāṃ deśāntarakālāntaragatānāṃ tathā tena krameṇāsti tat kimiti tena svecchāsamāropitarūpeṇa pratibhāsante na hyanyena rūpeṇānyasya pratibhāsanaṃ yuktam atiprasaṅgāt evaṃ hi sarvam eva jñānaṃ sarvaviṣayaṃ prasajyeta tataśca pratiniyatārthavyavasthoccheda eva syāt bhavan mate hi nākāro buddher bāhyastu varṇyate na vivakṣitadeśe ca gajayaṣṭyādayaḥ sthitāḥ  kiṃ ca bhavato mīmāṃsakasya mate yo bhāsamānaḥ sa ākāro na buddheḥ kintvasau bāhyārthasvabhāvo varṇyate ākāravān bāhyo rtho nirākārā buddhir iti vacanāt yadi nāmaivambhūtaṃ tataḥ kimityāha na vivakṣitetyādi vivakṣito deśo yatra tat samāropaḥ kṛtaḥ tataś ca yaddeśakālasambaddhaste gajādayas taddeśasambandhitvenaiva pratibhāseran svavirahiṇi tu deśāntare kālāntare ca kimiti pratibhāsante tasmānnirālambanā evaite pratyayāḥ paramārthato saṅkīrṇasvabhāvāścalātmānaś ca kādācitkatvād iti siddham tat svabhāvasya ca puṃso nityatvānekatve ca siddhe syān matam pratyayas tasya puruṣasya dharmaḥ tena tasya bhede pi na puṃso bhedo dharmitvāt tasyeti tadayuktam pratyayaścaitanyaṃ buddhir jñānamityanarthāntaratvāt na hi nāmabhedamātreṇa vastūnāṃ svabhāvo bhidyate kiṃ ca nāmabhede pi teṣāṃ pratyayānāṃ caitanyātmakamekamanugāmirūpamiṣṭameva tasya ca caitanyasyābhede pratyayānām api tat svabhāvānām avibhāga eva anyathā hi viruddhadharmādhyāsādekāntiko bheda eva syāt etenaiva nirālambanapratyayapratipādanenāpratyakṣatvaṃ buddheḥ pratyuktam tathā hi sa parisphurannākāro na bāhyo gajādir iti sādhitam tataś ca taṃtathā parisphurantamākāramātmabhūtam eva pratipadyamānā buddhayaḥ svayamprakāśarūpatvāt svasaṃvidrūpāḥ siddhyanti p yaccoktam svarūpeṇa yathā bahir ityādi taddūṣaṇārtham atraivopacayannāha sarvārthetyādi sarvārthabodharūpā ca yadi buddhiḥ sadā sthitā sarvadā sarvasaṃvittis tat kimarthaṃ na vidyate  yadi sarvārthabodharūpā sadā buddhir avasthitā tadā sarvadā sarvārthavedanaprasaṅgaḥ  katham ity āha śabdopadhānetyādi śabdopadhānā yā buddhī rasarūpādigocarā saiva hīti na cedbhedās tvayā caivopapāditāḥ  tathā hi yā śabdopadhānā śabdaviṣayā buddhiḥ saiva rasarūpādiviṣayā nānyā tataścaikārthānubhavavelāyām aśeṣārthānubhavaprasaṅgaḥ tadupalambhātmikāyā buddheḥ sarvadā vyavasthitatvāt yathoktam ekayānekavijñāne buddheta sakṛdeva tat aviśeṣāt krameṇāpi mā bhūt tadaviśeṣaḥ  iti na cediti yadi yā śabdopadhānā buddhiḥ saiva rasādigocarā nāṅgīkriyate evaṃ sati bhedo buddhīnāṃ bhavatā svavācaivopapāditaḥ syāt yaścāyaṃ vahnidṛṣṭāntaḥ so pyasiddha iti darśayann āha samastetyādi samastadāhyarūpāṇāṃ na nityaṃ dahanātmakaḥ kṛśānurapi niḥśeṣamanyathā bhasmasād bhavet  na hyaśedṣadāhyadahanasvabhāvo dahano nityamavasthito nyathā sakalam eva dāhyaṃ bhasmasādbhavet dahanajvalānuṣaktadāhyavat sadāsannihitasvadāhakatvāt na kevalaṃ buddhiḥ sarvārthabodhasvabhāvā na bhavatītyapiśabdena darśayati yadyevaṃ nityadahanātmakaḥ kṛśānur na bhavati kathaṃ tarhyupanītamapyarthaṃ dahed ity āha dāhyārthasannidhāv ityādi dāhyārthasannidhāveva tasya taddāhakātmatā yuktā sarvārthadāho hi sakṛdevaṃ na sajyate  evam iti samanantaroditārthābhyupagame sati sarvārthadāho yugapan na sajyate na prasajyata ity arthaḥ yaccoktam yathā vā darpaṇa ityādi tadapi darpaṇāder nityaikarūpatve sati na yujyata iti darśayannāha p nīlopalādisambandhād ityādi nīlotpalādisambandhād darpaṇasphaṭikādayaḥ tacchāyāvibhramotpādahetavaḥ kṣaṇabhaṅginaḥ sopadhānetarāvastha eka eveti sarvadā tacchāyas tadviyukto vā sa dṛśyetānyathā punaḥ  sphaṭikadarpaṇādiḥ pratikṣaṇadhvaṃsī san nīlotpalādisamparkād viparyastajñānotpattāvādhipatyaṃ pratipadyate anyathā yadyakṣaṇikaḥ san chāyāṃ pratipadyeta tadā ya eva sopadhānāvasthaḥ sa evānupadhānavasthitir iti kṛtvā nīlādyupadhānaviyukto pi nīlādicchāyaḥ samupalabhyeta aparityaktapūrvarūpatvāt yadvopadhānāvasthāyām api nīlādyākāraviyukto dṛśyeta pūrvarūpāviśeṣād iti etena akṣaṇikapakṣe sāmānyena sarveṣām eva sphaṭikadarśapaṇādīnāṃ chāyāpratipattir apāstā samprati kṣaṇikākṣaṇikapakṣayośchāyāpratipattiṃ pratyekaṃ nirākaroti sthiratvād ityādi sthiratvānnirvibhāgatvān mūrtānām asahasthiteḥ bibharti darpaṇatalaṃ naiva cchāyāṃ kadācana  sthiratvāt akṣaṇikatvāt darpaṇatalaṃ pūrvacchāyāṃ bibhartīti sambandhaḥ kṣaṇikatve pi nirvibhāgatvān na bibharīti sambandhanīyam tathā hi kūpāntargatodakavaddarpaṇatale pratibimbakamantargatamupalabhyatena ca darpaṇatalasya vibhāgaḥ randhramasti nibiḍatarāvayavasanniveśāt tasmād bhrāntiriyam athavā nirvibhāgatvaṃ pūrvottarāvasthāyām anānātvam atra kāraṇaṃ sthiratvād iti tenāyamartho bhavati sthiratvena nirvibhāgatvāt pūrvottarāvasthārahitatvād ity arthaḥ kiṃ ca mūrtānām asahasthiteḥ naiva darpaṇatalaṃ chāyāṃ bibhartīti sambadhyate tathā hi darpaṇatale taddeśānyeva parvatādipratibimbānyupalabhyante na camūrtaḥ padārthāḥ kadācid ekadeśatām āpadyante aikātmyaprasaṅgāt etac ca kṣaṇikākṣaṇikatve sādhāraṇaṃ dūṣaṇam sphaṭikasyāpi bhāvato nopadhānacchāyāpratipattir astīti darśayati pārśvetyādi pārśvadvitayasaṃsthāś ca suśuklaṃ sphaṭikopalam samīkṣyante tad eṣo pi na chāyāṃ pratipannatvāt  p tathā hi yadi vāgrataḥ sthitaḥ pratipattā japākusumasamparkād raktaṃ sphaṭikamupalabhate tadaiva ye pārśvaddhitayāvasthitās te sakalam eva sphaṭikopalaṃsuśuklamupalabhante na bhāgaśaḥ tataś ca yadi chāyāpratipattis tasyābhaviṣyat tadā puro vasthitapuṃsa iva pārśvaddhitayāvasthitayor api pratipanno raktāvabhāsā pratipattir abhaviṣyat ayaṃ ca kṣaṇikākṣaṇikapakṣayorapi sādhāraṇo doṣaḥ bhedaḥ pratyupadhānaṃ cetyādinā tv akṣaṇikatvapakṣa eva doṣam āha bhedaḥ pratyupadhānaṃ ca sphaṭikādeḥ prasajyate tacchāyāpratipattiścet tasya vidyeta tātvikī  yadi hi paramārthataḥ sphaṭikāder upadhānoparāgapratipattir bhavet tadā yathākramabhāvinīnām upadhānamupadhānaṃ chāyānāṃ svabhāvabhedānnaikātmyam tadvattadātmanaḥ sphaṭikāder apyupadhānamupadhānaṃ prati pratyupadhānam bhedaḥ prasajyeta yadi punar bhrāntiriyamityaṅgīkriyate tadāyam adoṣa iti jñāpanārthaṃ tātvikītyāha tasmādbhrāntir iyaṃ teṣu vicitrācintyaśaktiṣu  yataścaivaṃ pakṣadvaye pi chāyāpratipattir na yujyate tasmād bhrāntiriyam iti sthitam yadyevaṃ kasmāt sphaṭikādāveva sā bhrāntir bhavati na kuḍyādāvityāha vicitrācintyaśaktiṣviti vicitrāḥ nānāprakārāḥ acintyāḥ śaktyo yeṣāṃ te tathoktāḥ na hi bhāvānāṃ śaktipratiniyamaḥ paryanuyogamarhati svahetuparamparākṛtatvāt tasya bhavatām api cātrāṃśe nāsti vivādaḥ yathoktam agnirdahati nākāśaṃ ko tra paryanuyojyatām iti yadyevaṃ buddhāvapi tarhi viṣayacchāyāpratipattir bhrāntirevāstu mābhūcchāyāpratipattir ity āha na buddhau bhrāntibhāvo pi yukto bhedaviyogataḥ  na buddhau bhrāntisadbhāvo yuktaḥ na kevalaṃ chāyāpratipattir na yuktetyapiśabdaḥ kasmātbhedaviyogataḥ bhedābhāvāt sphaṭikādiṣu hi bhrāntiryuktā tebhyo bhinnāyā buddher bhrāntāyāḥ sambhavāt natvevaṃ buddhāvaparā bhrāntirūpā buddhir asti yasmād ekaiva buddhir iṣṭā na ca svayam eva vibhramarūpā jāyate dhīriti yuktaṃ vaktum buddher nityatvābhyupagamāt p yat punar ekatvanityatvasādhanārthaṃ tatra bodhātmakatvena pratyabhijñāyatemitir ity uktaṃ tatrāha abodharūpabhedaṃ tv ityādi abodharūpabhedaṃ tu samānaṃ sarvabuddhiṣu āropya pratyabhijñānaṃ nānātve pi pravartate  anaikāntikametat pratyabhijñānam yasmād avabodharūpebhyo ghaṭādibhyo bhedam vyāvṛttiṃ samāropya pratyabhijñānaṃ sarvabuddhiṣu nānātve satyapi pravartamānamaviruddham eva avaśyaṃ vaitadvijñeyam yannānātvaṃ eva sati vijātīyavyāvṛttinibandhanakṛtametat pratyabhijñānam na punar anānātva eveti tathā hi nirālambanāsu samāropabuddhiṣvarthabhede nupāśrite pyapratyabhijñānamastyeva na hi tatraivaṃ bhavati yaiva gajabuddhirāsīt saiva turaṅgasyandanabuddhir iti prasādhitaṃ cānālambanatvamāsāṃ buddhīnām iti na punar ucyate tena yaduktam na cāstyapratyabhijñānamarthabhede nupāśrite iti tadasiddham iti grahītavyam kiṃ ca yadi nityaikarūpa ātmeṣyate bhavadbhis tadā sukhādyavasthābhedo naprāpnoti atha sukhādyavasthābhedo bhyupagamyate na tarhi nityaikarūpatvamasyābhyupetavyam na hyekasya bhedābhedau parasparaviruddhau svabhāvau yuktāv iti etaccodyaparihārārthaṃ yatkumārilenoktaṃ tattāvad dūṣayitum upakṣipannāha avasthābhedabhedenetyāha avasthābhedabhedena śūnyo pyekāntataḥ sthite sthirātmany ātmanīdaṃ yat paraiḥ parikalpyate  avasthānām sukhādīnām  bhedaḥ nānātvam  tena bhedaḥ puruṣasya nānātvameva  tena śūnya iti avasthānātve pyekasvabhāva evetyarthaḥ atra kāraṇam āha sthirātmanīti sthiraḥ nityaḥ  ātmā svabhāvo yasyātmanaḥ  sa tathoktaḥ yadi vā avasthābhedaḥ avasthāviśeṣāḥ sukhādayaḥ  tebhya ekāntena bhedaḥ pṛthagbhāvaḥ  tena śūnyas tadavyatirikto pītyarthaḥ kiṃ tadyatparikalpyata ity āha sukhetyādi sukhaduḥkhādyavasthāś ca gacchannapi naro mama ciatanyadravyasattvādirūpaṃ naiva vimuñcati  gacchannapīti pratipadyamāno pi nara iti ātmā sattvādītyādiśabdena jñeyatvaprameyatvakartṛtvabhoktṛtvādisāmānyadharmaparigrahaḥ p nāpi viśeṣadharmasyāpyatyantasamuccheda iti darśayann āha na cetyādi na cāvasthāntarotpāde pūrvātyantaṃ vinaśyati uttarānuguṇārthaṃ tu sāmānyātmani līyate  pūrveti sukhādyāvasthā yadyevaṃ sukhādyavasthāyām api duḥkhāvasthā kiṃ na saṃvedyata ity āha uttarānuguṇārtham ityādi svarūpeṇaiva hi sthitāyāṃ sukhāvasthāyāṃ nottarā duḥkhāvasthā bhavatītyataḥ sā līyamānā sāmānyātmani sarvāvasthānugāmini caitanyadravyatvādilakṣaṇe uttaraduḥkhāvasthotpādānuguṇā bhavantīti tadarthaṃ sā tatra līyate yady evam avasthāntaravat sāmānyātmanyapi layo vasthānamayukto virodhādityāśaṅkyāha svarūpeṇa hītyādi svarūpeṇa hy avasthānām anyonyasya virodhitā aviruddhas tu sarvāsu sāmānyātmā pratīyate  svena sukhādirūpeṇāvasthānāṃ parasparaṃ virodhādanyonyaṃ layo na yuktaḥ  avasthāntare tu sāmānyātmani laye ko virodho yenāsau tatra na bhavet  tathāhyasau sāmānyātmā sarvāvasthāsvaviruddho nuyāyī dṛśyate sarvasyām avasthāyāṃ caitanyādīnām upalambhāt tatretyādinā pratividhatte tatra no cedavasthānām ekāntena vibhinnatā puruṣāt tadvyatotpāde syātām asyāpi tau tathā  yadi hi puruṣādavasthānām ekāntena bhedo neṣyate  tadā tadvyayotpāde tāsām avasthānāṃ vyayotpāde sati  asyāpi puṃsastau vyayotpādau syātām ekānteneti vacanaṃ kathañcidapyavyatireke vasthāvadudayavyayaprasaṅgo durvāra iti jñāpanārtham prayogaḥ yo yadavyatiriktasya tadutpādavināśe satyupādavināśau bhavataḥ  yathā teṣām eva sukhādīnāṃ svarūpasya sukhādyavyatiriktasvabhāvaśca puruṣa iti svabhāvahetuḥ na cāyam anaikāntiko hetur ityādarśayann āha viruddhetyādi viruddhadharmasaṅge tu bheda ekāntiko bhavet puṃsāmiva svabhāvena pratisvaṃ niyatena te  yadi hyavasthānām evotpādavyayau na puruṣasyetyevam utpādānutpādalakṣaṇo viruddhadharmasa p ṅgo bhyupagamyate  tadā bhedaprasaṅgaḥ  yathā puṃsāṃ bahūnāmparasparaṃ pratisvaṃ niyateta pratyātmaniyatena svabhāvena parasparato bhedaḥ etāvan mātranibandhanatvād bhedavyavahārasyeti bhāvaḥ puṃsāvapi vastvādirūpeṇa parasparato bhedo nāstītyataḥ sādhyavikalatānivṛttyarthaṃ pratisvaṃ niyatenetyuktam pratyātmaniyamaṃ rūpameṣāmekāntena bhinnam  anyathānusmaraṇādīnāṃ pratiniyamābhāvād vyavasthāprasaṅgaḥ syāt prayogaḥ yadyadekayogakṣemaṃ na bhavati na tat tena sahābhedi  yathā pumāṃsaḥ parasparaṃ pratyātmaniyatena rūpeṇa bhinnayogakṣemāḥ naikayogakṣemāś ca sukhādyvasthāḥ puṃsā saheti vyāpakānupalabdheḥ yac coktam na cāyamavasthāntarotpāde pūrvātyantaṃ vinaśyatīti tatrāha svarūpeṇaivetyādi svarūpeṇaiveti līyante yadyavasthāś ca puṃsi vaḥ duḥkhādyapyanubhuyeta tatsukhādisamudbhave  avasthā hi sāmānyātmani līyamānāḥ svarūpeṇaiva vā līyeran  paraūpeṇa vā yadyādyaḥ pakṣaḥ  tadā sukhādisamudbhave pi sukhādyavasthānubhave pi  tadduḥkhamapyanubhūyeta upalabdhilakṣaṇaprāptatvāt atha pararūpeṇeti pakṣaḥ  tatrāha na cetyādi na cānyarūpasaṅkrāntāv anyasaṅkrāntisambhavaḥ tādātmyena ca saṅkrāntir ity ātmodayavān bhavet  kiṃ ca puṃsi sukhādīnāṃ saṃkrāntis tādātmyenaiveṣṭā tataś ca duḥkhādivat tadavyatirekād ātmā puruṣa udayavān utpattimān bhavet yaccoktam na ca kartṛtvabhoktṛtve puṃso vasthāṃ samāśriteiti tatrāha yadītyādi yadi kartṛtvabhoktṛtve naivāvasthāṃ samāśrite tadavasthāvatas tatvān na kartṛtvādisambhavaḥ  yadi hi pumāṃsamevāśritaṃ kartṛtvādi syāt tadatyaktapūrvarūpasyātmano na sambhavet prayogaḥ yo parityaktākartrabhoktravasthaḥ sa na karoti na cāpi bhuṅkte  yathākāśam  aparityaktākartrabhoktravasthaś ca sarvadā puruṣa iti vyāpakaviruddhopalabdhiḥ p buddhijanmani puṃsaś ca vikṛtir yady anityatā athāvikṛtir ātmākhyaḥ pramāteti na yujyate  QUOTE  Dignāga iti yad etad ācāryadiṅnāgapādair uktaṃ tatra kumārilenoktam nānityaśabdavācyatvam ātmano vinivāryate vikriyāmātravācitvāt tadvyucchedo sya tāvatā  iti tadatra nigamanavyājena doṣamāha tadityādi tannityaśabdavācyatvaṃ nātmano vinivāryate svarūpavikriyāvattvād vyucchedas tasya vidyate  tat tasmāt  nityaśabdavācyatvaṃ na vāryate smābhiḥ  svopādānapurassarasya pratikṣaṇadhvaṃsinaścaitanyasyāsaṃsāramavicchedāt kintu svarūpasya svabhāvasya  vikriyāvatvāt niyamena pūrvasvabhāvaparityāgāt  svabhāvāntaraprādurbhāvaśceti  vyucchedaḥ vināśo tra sphuṭataramevāsajyate yaś cāpi sarpādidṛṣṭānta upāttaḥ sa nityaikarūpo na sidhyatīti darśayann āha sarpo pītyādi sarpo pi kṣaṇabhaṅgitvāt kauṭilyādīn prapadyate sthirarūpe tu puṃsīva nāvasthāntarasaṅgatiḥ  yathaiva hi puṃsi sthiraikarūpatvād avasthāntarasambhavo na yuktas tathā sarpasyāpi yadānukṣaṇabhaṅgitāsya bhavet tadā yukto vasthāntarasambhavaḥ  svabhāvāntarodayalakṣaṇatvād avasthāntaraprādurbhāvasya yac coktam ahaṃ vedmītyahambuddhir jñātāraṃ pratipadyata iti tadasiddham iti darśayann āha nirālambana evāyam ityādi nirālambana evāyam ahaṅkāraḥ pravartate anādisattvadṛgbījaprabhāvāt kvacid eva hi  na hyasyāhaṅkārasya paramārthataḥ kiñcid ālambanam asti yenāsya viṣayo jñātā syāt yadyevaṃ kimasyotpatter nibandhanam ity āha anādītyādi sattvadṛk satkāyadṛṣṭiḥ  tasyā bījam vāsanāśaktirity arthaḥ anādi ca tat sattvadṛgbījaṃ ceti vigrahaḥ tasya prabhāvaḥ ādhipatyam kvacid eveti adhyātmaniyata eva ṣaḍāyatane atha sarvatra kasmān na pravartata ity āha kecid eva hītyādi kecid eva hi saṃskārās tadrūpādhyavasāyini ādhipatyaṃ prapadyante tan na sarvatra vartate  p tadrūpādhyavasāyinīti pūrvottarakālānuyāyijñātṛrūpādhyavasāyinyahaṅkāre na sarvatreti sāntānāntare ghaṭādau tulyaḥ paryanuyogo yam anyathā puruṣe pi vaḥ tacchaktibhedasadbhāvāt sarvam eva nirākulam  kiṃ cātmālambanatve pyahaṅkārasya  tulyaḥ paryanuyogaḥ kimityātmāntare pi na pravartata iti śaktipratiniyamānnaivam iti cet  yadyevam asmākam api śaktiniyamāt kvaciddevādhyātmike vastuni pravartate  na sarvatreti vyavasthānaṃ sarvam eva nirākulam syād etat bhavatvetadvyavasthānam  kintu nirālambanatvam asya kathaṃ siddham ity āha nityetyādi nityālambanapakṣe tu sarvāhaṅkṛtayas tataḥ sakṛd eva prasūyeran śaktahetuvyavasthiteḥ anityālambanatve pi spaṣṭābhāḥ syus tataḥ pare ālambanārthasadbhāvaṃ vyarthaṃ paryanuyuñjate  tathā hyasyālambanaṃ bhavannityaṃ vā bhaved anityaṃ vā yadi nityam  tadā sarvā ahaṅkṛtayaḥ ahaṅkārā yugapad bhaveyur avikalakāraṇatvāt na hyakāraṇamālambanaṃ yuktam atiprasaṅgāt na cāpi śaktasya kāraṇasya sahakārikāraṇāpekṣā bhavatītyasakṛccarvitam etat na caika evāyam ahaṅkāra iti śakyaṃ vaktum  kādācitkatayānekatvasiddheḥ tathā hi gāḍhasvāpamadamūrchāsu nāhaṅkāraḥ saṃvedyate  punar anyadā ca saṃvedyata iti siddham asya sarvadānupalambhāt kādācitkatvam kādācitkatvāccānekatvam api siddham iti sarvā ahaṅkṛtayas tadbhāvamātrabhāvinyo yugapat prasūyeran athānityamālambanam iti pakṣaḥ tadā cakṣurādivijñānavat sphuṭatarapratibhāsāḥ sarvā ahaṃkṛtayaḥ prasajyeran sākṣādvastusvalakṣaṇagrāhitvāt tataḥ tasmāt  pare tīrthikāḥ kumārilaprabhṛtayo vyartham evāsyālambanaṃ paryanuyuñjate tasyājñānalakṣaṇaḥ ko nu viṣayaḥ parikalpita ityādi tatra yaduktamanālambana evāyam ahaṅkāro nādisatkāyadṛṣṭivāsanābalād bhrāntaḥ pravartata iti atra kumārilenoktaṃ dūṣaṇamāśaṅkate jñātarītyādi jñātari pratyabhijñānaṃ vāsanā kartumarhati nātasmin sa iti prajñāṃ na hyasau bhrāntikāraṇam  p tan nāhampratyayo bhrāntir iṣṭaś ced bādhavarjanāt abvāsanā hi jñātṛviṣayāṃ pratyabhijñāṃ kartum arhati na punar atasmin ajñātari saḥ jñātā  iti prajñām jñānaṃ vāsanā kartumarhatīti sambandhaḥ kasmātna hyasau bhrāntikāraṇam  api tu yathānubhūtārthaviṣayamevāsaujñānaṃ janayati na bhrāntamity arthaḥ tasmād ayam ahaṅkāro vāsanāta utpadyamānatvāt bādhakapramāṇābhāvāc ca na bhrānto yukta iti cecchabdo bhinnakramo bādhavarjanādityasyānantaraṃ draṣṭavyaḥ netyādinā pratividhatte nānantaroktayā yuktyā tasya bādhopadarśanāt anantaroktā yuktir nityālambanapakṣe tv ityādiḥ yac coktam na vāsanā bhrāntikāraṇam iti tad anaikāntikam iti darśayann āha īśvarādiṣv ityādi īśvarādiṣu bhaktānāṃ taddhetutvādivibhramāḥ vāsanāmātrabhāvāc ca jāyante vividhāḥ katham nirālambanatā caivam ahaṅkāre yadā sthitā tan nāhampratyayagrāhyo jñātā kaścana vidyate tataḥ sarvapramāṇeṣu na dṛṣṭānto sti siddhibhāk hetavāś cāśrayāsiddhā yathāyogam udāhṛtāḥ Mīmāmsaparikalpitātmaparīksā yadi hi vāsanā bhrāntikāraṇaṃ na bhavet tadānīmīśvaraḥ sarvotpattimatāṃ hetuḥ sarvajño nityabuddhisamāśraya ityādayo vibhramāḥ katham iva vāsanāmātrasambhavād udbhaveyuḥ tathā hi kumārilenāpīśvarādir jagataḥ kartā pratiṣiddha eva vāsanāmātrabhāvacceti mātragrahaṇaṃ tathābhūtālambanārthavyavacchedārtham tasmād ahaṅkārasya nirālambanatvān na tadgrāhyo jñātā kaścit prasiddho stīti na tasmād ātmā siddhyatīti yac ca vyatītāhaṅkṛtigrāhya ityādinityasādhanam uktam tatrāha tadityādi kaścaneti nityo nityo vā jñātā dṛṣṭāntadharmī nāstītyasiddho dṛṣṭāntaḥ tathā hi prathamadvitīyoḥ prayogayor dharmyasiddhir dṛṣṭāntadoṣaḥ idānīṃtanasya hyastanasya cāhampratyayagamyasya jñātuḥ kasyacid abhāvāt tṛtīye tu prayoge ekabuddhivad iti dṛṣṭāntaḥ sādhyasādhanavikallaḥ abhima p tāyā ekabuddher ekasantānasambaddhajñātrahampratyayatvasya ekaviṣayatvasya cāsiddhatvāt ato dharmadvayasiddhimukhenāsyāpyasiddhatvam uktam yathāyogam udāhṛtā iti udāhṛtāḥ pūrvam upanyastā ye hetavaḥ yathāyogam yathāsambhavam āśrayāsiddha iti tathā hi prathamadvitīyayoḥ prayogayor ye hetavas ta āśrayāsiddhāḥ ahampratyayagrāhyasya kasyacid api dharmiṇo jñātur asiddhatvāt tṛtīye tu prayoge nāśrayasiddhiḥ pratyayānāṃ dharmiṇāṃ siddhatvāt kintu teṣām ekasantānasambaddhajñātṛviśeṣeṇamasiddham nirālambanatvasya prasiddhatvāt ato yathāyogamityuktam iti Mīmāṃsakaparikalpitātmaparīkṣā Kāpilakalpitātmaparīkṣāsāmprataṃ sāṃkhyaparikalpitātmanirākaraṇārtham āha caitanyam ityādi caitanyam anye manyante bhinnaṃ buddhisvarūpataḥ ātmanaś ca nijaṃ rūpaṃ caitanyaṃ kalpayanti te pradhānenopanītaṃ ca phalaṃ bhuṅkte sa kevalam kartṛtvam naiva tasyāsti prakṛter eva tanmatam  anya iti sāṃkhyāḥ te hi buddhivyatiriktaṃ caitanyamātmano nijaṃ rūpaṃ kalpayanti yato buddhiḥ pradhānasvabhāvā caitanyaṃ tu puruṣasyaiva svarūpam iti teṣāṃ samayaḥ sa ca puruṣaḥ śubhāśubhakarmaphalasya pradhānopanītaya bhoktā na tu karmaṇāṃ kartā prakṛter evāśeṣajagatpariṇatirūpāyāḥ kartṛtvasyeṣṭatvāt atra ca pramāṇayanti yat saṃghātarūpaṃ vastu tatparārthaṃ dṛṣṭam tadyathā śayanādi saṃghātarūpāś ca cakṣuradaya iti svabhāvahetuḥ yaścāsau paraḥ sa sāmarthyād ātmeti siddham iti parasya bhāvaḥ tatrāpītyādinā pratijñārthaṃ tāvad dūṣayati tatrāpi rūpaśabdādicetasāṃ vedayte katham suvyaktaṃ bhedavadrūpam ekā cec cetaneṣyate  tathā hi caitanyaṃ puruṣasya nijaṃ rūpam iti bruvatā caitanyaṃ nityaikarūpam iti pratijñātaṃ bhavati nityaikarūpātpuruṣāt tasyāvytiriktatvāt etac ca pratyakṣaviruddham yato rūpaśabdādicetasāṃ suvyaktam sphuṭataram eva svasaṃvidā bhedavadrūpam bhinnasvabhāvaḥ vedyate taccaikatve sati cetanāyā nopapadyate p abhyupagamavirodhaṃ ca darśayann āha ekarūpetyādi ekarūpe ca caitanye sarvakālamavasthite nānāvidhārthabhoktṛtvaṃ kathaṃ nāmopapadyate  ekarūpaścātmā atha ca nānāvidhasyārthasya bhokteti parasparaviruddham abhoktavasthānirviśiṣṭatvāt didṛkṣādiyogād avirodha iti cedāha netyādi na didṛkṣādayo bhinnās tasya bhoganibandhanam bhavanti hi tathā bhāve pumānutpattimān bhavet  yadi rūpādiṣu didṛkṣāśuśrūṣādayas tasya parasparato bhinnā bhoganibandhanatvenopakalpitās te pyasyātmano na bhavanti na jāyante yadi hi jāyeras tadā tathā bhedena bhāve jātau satyām pumānutpattimān bhavet didṛkṣādivat tadavyatirekāt etad eva vyaktīkurvann āha caitanyavyatiriktaṃ hītyādi caitanyavyatiriktaṃ hi na didṛkṣādi vidyate tasyodayavyayāveśe durvāraḥ puruṣe pyasau  vyatireke hi tasya ta iti sambandhānupapattiḥ upakārasya sambandhanibandhanasyābhāvāt asāviti udayavyayasamāveśaḥ prayogaḥ yasya sadbhāvavyavasthānibandhanaṃ nāsti nāsau prekṣāvatā tadbhāvena vyavasthāpyaḥ yathākāśaṃ mūrtatvena nāsti ca bhoktṛvyavasthānibandhanaṃ puruṣādidṛkṣādīti kāraṇānupalabdheḥ na cāyam asiddho hetur iti pratipāditam itaś ca kartṛtvābhāvād bhoktṛtvam api tasya na yuktam iti darśayati śubhāśubhaṃ cetyādi śubhāśubhaṃ ca karmāsti naiva cedātmanā kṛtam tadeṣa bhogabhedo sya kutaḥ samupajāyate  na hyakṛtasya karmaṇaḥ kaścit phalamupabhuṅkte akṛtābhyāgamādidoṣaprasaṅgāt atra parasyottaramāśaṅkate abhilāṣānurūpeṇetyādi abhilāṣānurūpeṇa prakṛtiścetprayacchati paṅgvandhavaddhi sambandhas tayor eṣa vyavasthitaḥ  p yadyapi puruṣaḥ karmaṇāṃ kartā na bhavati tathāpi prakṛtir asya yathābhilaṣitam arthamupanayati tamasau bhuṅkta ityadoṣaḥ nanu prakṛtir acetanā satī kathaṃ śubhādikarmaṇāṃ kartrī bhavati yenāsau yathābhimataṃ karmaphalaṃ puruṣasya sampādayatītyāha paṅgvandhavaddhītyādi yathā kilāndhasya cakṣuṣmatpuruṣasambandhād artheṣu pravṛttir bhavati tathā mahadādikaṃ liṅgaṃ cetanapuruṣasamparkāccetanāvad iva dharmādiṣu kāryeṣvadhyavasāyaṃ karotītyadoṣaḥ tathā coktam puruṣasya darśanārthaṃ kaivalyārthaṃ tathā pradhānasya paṅgvandhavadubhayor api saṃyogas tatkṛtaḥ sargaḥ iti yadyevam ityādinā pratividhatte yadyevam iṣṭavāñchāyāṃ satyam api na siddhyati kimiti prakṛtir naiva kiñcidanyadapekṣate  yadi hi prakṛtirakṛtasyāpi karmaṇaḥ phalam abhilaṣitamupanayatīti syāt tadā sarvadaiveṣṭavāñchāyāṃ sarvasya puṃso bhilaṣito rthaḥ kimiti na siddhyet syān matam tatkāraṇasya dharmasyābhāvān na siddhyatīti āha prakṛtir naivetyādi prakṛtir hi dharmaḥ kāryam sa ca tadavyatiriktatvāt sadaivāstīti bhavedevābhimataṃ phalam tathā hi etad eva sarvaṃ yaduta prakṛtipuruṣau tau ca sadā sannihitāv iti ato nityam eva phalaṃ bhavet kiṃ ca yadyabhilaṣitam arthaṃ prakṛtiḥ prayacchati tadāniṣṭaṃ kimiti prayacchet na hyaniṣṭaṃ kaścid abhilaṣati api ca yadi nāma prakṛtirasyārtham upanayati tathāpi bhoktṛtvamasyāyuktam avikāritvād iti darśayati arthopabhogakāle cetyādi arthopabhogakāle ca yadi naivāsya vikriyā naiva bhoktṛtvam asya syāt prakṛtiścopakāriṇī vikriyāyāś ca sadbhāve nityatvamavahīyate anyathātvaṃ vikāro hi tādavasthye ca tat kathaṃ  yadi hi sukhaduḥkhādināhlādaparitāpādirūpāṃ vikṛtiṃ nopanīyate tadākāśavad abhoktṛtvam eva syāt prakṛtiścopakāriṇī na syād iti sambandhaḥ avikṛtātmanyupakārasya kartumaśakyatvāt atha vikāritvamasyābhyupagamyate tadā nityatvahāniprasaṅgaḥ yato tādavasthyamevānityatāṃ brūmaḥ tac ca vikāritve satyastīti katham asya nityatā syāt tādavasthyarūpatvān nityatvasya p syān matam ityādi paramatenānyathā bhoktṛtvam āśaṅkate syānmataṃ viṣayākārā buddhir ādau vivartate tayā vyavasitaṃ cārthaṃ puruṣaḥ pratipadyate pratibibodayadvārā caivam asyopabhoktṛtā na jahāti svarūpaṃ tu puruṣo yaṃ kadācana  na hi vikārāpattyā bhoktṛtvamasyeṣṭam kiṃ tarhi buddhyavasitasyārthasya pratibimbodayanyāyena tathā hi buddhidarpaṇārūḍham arthapratibimbakaṃ dvitīyadarpaṇakalpe puṃsi saṃkrāmati tadevāsya bhoktṛtvam na tu vikārāpattiḥ na ca pratibimbamātrasaṃkrāntāvapi puruṣaḥ svarūpaṃ jahāti darpaṇavat tadavathatvāt ato yadabhoktavasthānirviśiṣṭaṃ ityatra prayoge naikāntikatā hetoḥ ucyata ityādinā pratividhatte ucyate pratibimbasya tādātmyena samudbhave tadevodayayogitvaṃ vibhede tu na bhoktṛtā  yattadbuddhidarpaṇārūḍham arthapratibimbakaṃ dvitīyadarpaṇakalpe puṃsi saṃkrāmatītīṣyate tadyadipuruṣādavyatiriktam tadā tadevānantaroktamudayavyayayogitve prasajyate udayavyayayogipratibimbarūpavat tadavyatirekāt atha vyatiriktam iti pakṣas tadā bhoktṛtā na prāpnoti abhoktravasthāto viśeṣasya kasyacid abhāvāt na cāpyarthapratibimbena saha puṃsaḥ sambandhād bhoktṛtvaṃ yuktam parasparamanupakārakayoḥ sambandhāsiddheḥ didṛkṣādyānukūlyena pradhānaṃ sampravartate vicitraracanābhede kathaṃ vācetanātmakam  kiṃ ca yadi pradhānaṃ puruṣasya didṛkṣādi jānīyāt tadānukūlyena tasya puruṣasyārthaṃ prati pravṛttir yuktā yāvatā jaḍarūpatvāt satyapi cetanāvatāsambandhe paṅgvandhavat pravṛttir na yuktā tathā hi andho yadi nāma mārgaṃ nopalabhate tathāpyasau paṅgor vivakṣāñcetayayeva tasya cetanāvattvāt na caivaṃ pradhānaṃ puruṣasya didṛkṣādi vetti tasyācetanātmakatvena jaḍarūpatvāt na cāpi tayoḥ parasparamanupakāriṇoḥ paṅgvandhavat sambandho sti kartuṃ nāma prajānāti pradhānaṃ vyañjanādikam bhoktuṃ ca na vijānāti kimayuktam ataḥ param  p atha puruṣasya didṛkṣādi vetti pradhānam itīṣyate tathā ca sati bhoktṛtvamapyasya prasajyeta yo hi nāma kartuṃ vijānāti sa kathaṃ bhoktum api na jānīyāt tasmāt kartuṃ jānāti na bhoktumityataḥ paraṃ kimayuktam asti naiva kiñcid ity arthaḥ na hi sūpakāro vyañjanādeḥ kartā tadbhoktuṃ na vijānātīti atretiśabdo dhyāhāryaḥ buddhimattvādityādinā parasyottaramāśaṅkate buddhimattvāt pradhānasya sarvamasyāvirodhi cet buddhimattvena tu prāptaṃ caitanyaṃ puruṣeṣviva buddhiradhyavasāyo hi saṃvitsaṃvedanaṃ tathā saṃvittiścetanā ceti sarvaṃ caitanyavācakam  sarvam iti didṛkṣādyānukūlyena pravartanam asyeti pradhānasya etad uktaṃ bhavati yadi nāma pradhānaṃ cidrūpaṃ na bhavati tathāpi buddhyāvyavasāyalakṣaṇayā yuktatvāt puruṣagataṃ didṛkṣādi parijñāya pravartiṣyata ityataḥ sarvam avirodhīti atrottaram āha buddhimattvenetyādi yadi hi pradhānasya buddhimattvam aṅgīkriyate tadāsya puruṣavaccaitanyavattvaprasaṅgaḥ buddhyādīnāṃ caitanyaparyāyatvāt tathā hi yat prakāśātmatayā svasaṃviditarūpaṃ paranirapekṣam eva prakāśate taccaitanyamucyate tattvaṃ buddher apyastīti kimiti sā cidrūpā na bhavet na cāpi buddhivyatirekeṇāparaṃ cidrūpam upalakṣyāmaḥ yena tadvyatiriktasya puruṣasya siddhir bhavet atra pariścidrūpād buddher bhedaprasādhanāyāha acetanātmikā buddhir ityādi acetanātmikā buddhiḥ śabdagandharasādivat utpattimattvānāśitvahetubhyām iti cen matam  prayogaḥ yadyadutpattimattvanāśitvādidharmayogi tat tadacetanam yathā rasādayaḥ tathā ca buddhir iti svabhāvahetuḥ naitāvityādinā pratividhatte naitau hetū dvayoḥ siddhau svatantre sādhane mate na viparyayabādhāsti prasaṅgo pyabhidhitsite  kadācid idaṃ svātantryeṇa sādhanaṃ syāt prasaṅgasādhanaṃ vā yadi svātantryeṇa tadānyatarāsiddho hetuḥ tathā hi yathāvidhamutpattimattvamapūrvotpādalakṣaṇaṃ nāśitvaṃ vātyantasa p mucchedātmakaṃ bauddhasya prasiddhaṃ na tathāvidhaṃ bhavataḥ sāṅkhyasya tayoḥ pariṇāmatirodhānarūpatvena bhavadbhir aṅgīkaraṇāt yathā ca bhavatas tathā na bauddhasya siddham ityanyatarāsiddho hetuḥ na ca śabdamātrasya siddhau hetusiddhiḥ vastuno hi vastusiddher vastuta eva hetutvāt yathoktam tasyaiva vyabhicārādau śabde pyavyabhicāriṇi doṣavat sādhanaṃ jñeyaṃ vastuno vastusiddhitaḥ  iti atha prasaṅgasādhanamitipakṣas tathāpi sādhyaviparyaye bādhakapramāṇānupadarśanād anaikāntikatā hetvoḥ ko hyatra pratibandho yaccaitanyasyotpattimattvanāśitvābhyāṃ na bhavitavyam iti yāpīyaṃ kalpanā vatsavivṛddhinimittaṃ kṣīrasya yathā pravṛttir ajñasya puruṣavimokṣanimittaṃ tathā pravṛttiḥ pradhānasya iti sāpyakalpanaiva na hi kṣīraṃ svātantryeṇa vatsavivṛddhinimittaṃ pravartate kiṃ tarhi pratiniyatebhyaḥ kādācitkebhyaḥ svahetupratyayebhyaḥ samutpadyate taccotpannaṃ saddhatsavivṛddher nimittatāṃ yātītyajñam api pravartata iti nirdiśyate na caivaṃ pradhānasya pravṛttir yuktā tathā hi nityatvāt tadanyahetvabhāvāc ca na tāvat kādācitkāraṇasaṃnidhānāyattā tasya kādācitkī śaktir yuktā nāpi svābhāvikī sadā saṃnihitāvikalakāraṇatvena sarvasyābhyudayaniḥśreyasalakṣaṇasya puruṣārthasya yugapad utpattiprasaṅgāt athāpi syād bhavatu buddhicaitanyayor abhedas tathāpyātmatvamasyāpratiṣiddhamevetyāha caitanye ityādi caitanye cātmaśabdasya niveśe pi na naḥ kṣatiḥ nityatvaṃ tasya duḥsādhyamakṣyādeḥ saphalatvataḥ akṣyārthādyaphalaṃ tu syāc caitanyaṃ śāśvataṃ yadi na bhaved indhanenārtho yadi syācchāśvato nalaḥ  na hyātmaśabdaniveśanamātramasmābhiścaitanye pratiṣidhyate kiṃ tarhi yas tatra nityatvalakṣaṇaḥ samāropito dharmaḥ sa niṣidhyate kasmāt akṣyālokamanaskārādeḥ sāphalyāt anyathā yadi śāśvataṃ nityaṃ caitanyaṃ syāt tadākṣyādi viphalam eva syāt tadutpattyarthatvāt teṣām nityasya copattyasambhavāt atraiva dṛṣṭāntam āha na bhaved ityādi yadi śāśvato vahnir bhavet tadā naiva jano nalārtham indhanamupādadīta tasmān na nityaikarūpaṃ caitanyaṃ yuktam yat saṃghātarūpaṃ tat parārthaṃ dṛṣṭam ityādi tatra ko sau paro bhipreta iti nirūpayannāha pārārthyam ityādi p pārārthyaṃ cakṣurādīnāṃ yat punaḥ pratipādyate śayyāśanādivattena saṃghātatvena hetunā ādheyātiśayārthatvaṃ yadyeṣām upapādyate iṣṭasiddhir yadiṣṭās te smābhir jñānopakāriṇaḥ avikāryupakāritvasādhane sādhyaśūnyatā dṛṣṭāntasya calasyaiva yuktās te pyupakāriṇaḥ sāmānyena tu pārārthyaṃ yadyeṣāṃ samprasādhyate tathāpi sādhanaṃ vyarthaṃ siddhāścittopayoginaḥ  ādheyātiśayo vā paro bhipreto bhavet yadvānādheyātiśayarūpatvādavikārī atha vā sāmānyena pārārthyamātramavicāritaramaṇīyaṃ sādhyata iti trayo vikalpāḥ tatra prathamapakṣe siddhasādhyatā yatas te cakṣurādayo smābhir vijñānopakāriṇa iṣṭāḥ cakṣuḥ pratītya rūpāṇi cotpadyate taccakṣur vijñānam yāvat kāyaṃ pratītya spraṣṭavyānithyo cotpadyate kāyavijñānam iti vacanāt atha dvitīyaḥ pakṣas tadā viruddhatā hetor ityādarśayann āha avikāryupakāritvetyādi avikāriṇo nityasyopakāritvam avikāryupakāritvam tasya cakṣurādīnāṃ sādhane sati dṛṣṭānte sādhyaviparyayeṇaiva hetor vyāptatvād viruddhatā yatas te śayanādayaścalasyānityasyaivopakāriṇo yuktāḥ avikāriṇyatiśayasyādhātumaśakyatvāt atha sāmānyenādheyātiśayādivikalpamapāsya pārārthyamātraṃ sādhyata ititṛtīyaḥ pakṣaḥ tadāpi siddhasādhyatā cittopakāritvena cakṣurādīnāmiṣṭatvāt atha cittam api sādhyadharmitvenābhyupagamyate yathā naiyāyikair abhyupagatam evam api bhavatāṃ neṣṭasiddhiḥ cittavyatirekeṇātmano niṣṭatvāt nāpi naiyāyikānām abhimatārthasiddhiḥ parasparopakāritvena cakṣurādīnāmparopakāropagraheṇotpatteḥ saṃghātatvaṃ kalpitamastyeveti hetor api nāsiddhiḥ iti kāpilakalpitātmaparīkṣā pDigambaraparikalpitātmaparīkṣādigambaraparikalpitātmapratiṣedhārtham āha jaiminīyā ivetyādi jaiminīyā iva prāhur jaināścillakṣaṇaṃ naram dravyaparyāyarūpeṇa vyāvṛttyanugamātmakam  jainā iti digambarās ta evaṃ prāhuḥ cillakṣaṇa evātmā sa ca dravyarūpeṇa sarvāvasthāsvabhinātvād anugamātmakaḥ paryāyarūpeṇa tu pratyavasthaṃ bhinnatvādvyāvṛttyātmakaḥ etac ca pratyakṣata eva siddhamātmano dvairūpyam iti na pramāṇāntarataḥ prasādhyam tathā hi sukhādyavasthābhede pi yadavasthātṛ sarvāvasthāsu caitanyamupalabhyate taddravyam paryāyas tu kramabhāvinaḥ sukhādyavasthābhedāḥ te ca pratyakṣata eva siddhā iti parasya bhāvaḥ tatrāpītyādinā pratividhatte tatrāpyavikṛtaṃ dravyaṃ paryāyair yadi saṅgatam na viśeṣo sti tasyeti pariṇāmi na tadbhavet  atra pakṣadvayam yattaccaitanyātmakaṃ dravyaṃ tatparyāyaiḥ kadācid avikṛtamatyaktapaurastyacaitanyādirūpaṃ satsambadhyate yadvā parityaktapūrvarūpam tatra yadyanantaraḥ pakṣas tadā nityatvahāniprasaṅgaḥ avasthātuḥ kasyacidapyabhāvāt athāvikṛtam iti prathamapakṣas tadā pūrvottarayor avasthayor na viśeṣaḥ anyathātvam astīti pariṇāmi tacaitanyaṃ na bhavet na prāpnoti anyathātvalakṣaṇatvāt pariṇāmasya iṣṭaṃ ca pariṇāmi prayogaḥ yat pūrvottarāvasthāsu na viśeṣyate tat pariṇāmi na bhavati yathākāśam na viśiṣyate ca caitanyaṃ sarvāvasthāsviti vyākānupalabdheḥ deśakālasvabhāvānām ityādinā hetoḥ paramatenāsiddhimāśaṅkate deśakālasvabhāvānām abhedādekatocyate saṅkhyālakṣaṇasaṃjñārthabhedād bhedas tu varṇyate rūpādayo ghaṭaśceti saṅkhyāsaṃjñāvibheditā kāryānuvṛttivyāvṛttī lakṣaṇārthavibheditā dravyaparyāyayor evaṃ naikāntenāviśeṣavat dravyaṃ paryāyarūpeṇa viśeṣaṃ yāti cetsvayam  tathā hi yadyekāntena paryāyebhyo dravyaṃ vyatireki bhavet tadā syāt tasyā viśeṣaḥ p yāvatā deśakālasvabhāvābhedād dravyaparyāyayor aikyamiṣṭam saṅkhyādibhedāt tu bhedaḥ tatra saṅkhyā ekatvabahutvādi tathā hi dravyamekasaṅkhyāyuktam paryāyās tu sukhādayonekasaṅkhyāviśiṣṭāḥ lakṣaṇam api bhinnam yato nuvṛttilakṣaṇaṃ dravyam paryāyās tu vyāvṛttilakṣaṇāḥ saṃjñā nāma arthaḥ kāryam tathā coktam deśakālasvabhāvābhedābhedo dharmadharmiṇoḥ saṅkhyāsaṃjñālakṣaṇakāryabhedāt tu bhedaḥ tadyathā ghaṭasya rūpādīnāṃ ceti tathā hi ghaṭatadrūpādīnāṃ deśādibhir abhedaḥ ya eva hi deśakālasvabhāvaś ca ghaṭasya sa eva rūpādīnām saṅkhyādibhiś ca ghaṭāt teṣāṃ bhedaḥ tathā hyeko ghaṭo bahavas tu rūpādaya iti saṅkhyābhedaḥ ghaṭo rūpādaya iti ca saṃjñābhedaḥ anuvṛttilakṣaṇaṃ ghaṭādidravyaṃ vyāvṛttilakṣaṇās tu rūpādayaḥ paryāyā iti lakṣaṇabhedaḥ ghaṭenodakāharaṇaṃ kāryaṃ kriyate rūpādibhis tu vastrarāgādīti kāryabhedaḥ evam ātmadravye pi caitanyātmake sukhaduḥkhādiṣu paryāyeṣu cohyam kāryabhedas tu tatraivaṃ boddhavyaḥ caitanyenārthānubhavaḥ kriyate sukhādibhis tu pīḍānugrahādīti tadetaddarśayati rūpādaya ityādi saṅkhyāsaṃjñāvibhediteti dravyaparyāyayor iti vakṣyamāṇaṃ sambadhyate kāryānuvṛttivyāvṛttī lakṣaṇārthavibhediteti yathāyogaṃ sambandhaḥ kāryabhedo rthavibheditā anuvṛttivyāvṛttīlakṣaṇavibhediteti sambandhaḥ dravyaparyāyor ityatra chedaḥ evam ityādinā hetor asiddhim upasaṃharati evaṃ ca kṛtvā dravyam ekāntena nāviśiṣṭaṃ kintu paryāyarūpabhedena viśeṣaṃ pratipadyate tena paryāyebhyo dravyasyaikāntena bhedābhāvād ityasiddho hetuḥ svabhāvābheda ityādinā pratividhatte svabhāvābheda ekatvaṃ tasmin sati ca bhinnatā kathañcidapi duḥsādhyā paryāyātmasvarūpavat  yadi hi dravyaparyāyayor abhedo pyaṅgīkriyate tadā sarvātmanaivābhedo yaṃ bhavet bhedaś ca tadviparītaḥ kathaṃ bhavet na hyekasyaikadā vidhipratiṣedhau parasparaviruddhau yuktau tathāhyekamityanena bhedaniṣedhanāntarīyakaḥ svabhāvābheda ucyate tasmiṃś ca svabhāvābhede sati kathaṃ tadānīm eva bhedas tatpratiṣedhātmā bhavet prayogaḥ yatrābhedas tatra tadviparīto na bhedo vakāśaṃ labhate yathā teṣām eva paryāyāṇāṃ dravyasya ca yat pratiniyatamasādhāraṇamātmarūpaṃ tasyana svabhāvād bhedaḥ abhedaś ca dravyaparyāyayor avasthita iti viruddhopalabdheḥ p tataś ca paramārthena dravyaparyāyayor abhede sati lakṣaṇabhedo pi na prāpnotīti darśayati agauṇe caivam ityādi agauṇe caivam ekatve dravyaparyāyayoḥ sthite vyāvṛttimadbhaveddravyaṃ paryāyāṇāṃ svarūpavat yadi vā te pi paryāyāḥ sarve pyanugatātmakāḥ dravyavat prāpnuvantyeṣāṃ dravyeṇaikātmatā sthiteḥ  yadvyāvṛttimadrūpābhinnasvabhāvaṃ tadvyāvṛttimat yathā paryāyāṇāṃ svarūpam vyāvṛttimadrūpāvyatiriktaṃ ca dravyam iti svabhāvahetuḥ atha vā yadanugatātmarūpāvyatiriktaṃ tadanugatātmakam eva yathā dravyarūpam anugatātmarūpāvibhinnasvabhāvāś ca sukhādayaḥ paryāyā iti svabhāvahetur eva anyathā vibhinnayogakṣematvād bheda eva bhavet viruddhadharmādhyāsitasyāpyekatve bhedavyavahāroccheda eva syād iti viparyaye bādhakaṃ pramāṇam tata ityādinopasaṃharati tato nāvasthitaṃ kaścid dravyamātmādi vidyate pāryāyāvyatiriktatvāt paryāyāṇāṃ svarūpavat  ātmādīti ādiśabdena ghaṭavrīhyādiparigrahaḥ na cetyādinā dvitīyaprasaṅgasādhanaphalamāha na codayavyayākrāntāḥ paryāyā api kecana dravyādavyatiriktatvāt taddravyaniyatātmavat  tasyāpi dravyasya paryāyarūpeṇodayavyayākrāntasyeṣṭatvādato mābhūt sādhyavaikalyaprasaṅga iti niyatātmavad ityuktam niyataścāsāvātmā svabhāvo dravyādirūpeṇeti viśeṣaṇasamāsaḥ tato niranvayaṃ ityādinā nigamayati tato niranvayo dhvaṃsaḥ sthiraṃ vā sarvam iṣyatām ekātmani tu naiva sto vyāvṛttyanugamāvimau  na kevalaṃ paryāyād abhinnasvabhāvād dravyarūpasyānugatātmano siddhiḥ ito pi paryāyavyatirekeṇopalabdhilakṣaṇaprāptasyānupalabdher asadvyavahāraviṣayatvam evāsyeti darśayann āha na cetyādi p na copalabhyarūpasya paryāyānugatātmanaḥ dravyasya pratibhāso sti tannāsti gaganābjavat  tena yad uktam pratyakṣata evānugato dravyātmā siddha iti tad asiddham na hi paryāyavyatiricyamānaśarīraḥ kvacid api vijñāne pratyakṣasaṃmate pratibhāsamāno nugataikarūpo dravyātmā lakṣyate yadyevaṃ yadi paryāyavyatirekeṇa dravyātmā nāsti tadā saṃkhyādibhedaḥ kathaṃ sidhyatītyāha vividhārthetyādi vividhārthakriyāyogyās tulyādijṇyānahetavaḥ tathāvidhārthasaṅketaśabdapratyayagocarāḥ  vividhāḥ nānāprakārāḥ arthakriyāḥ rūpādīnāṃ paryāyāṇāṃ samānāsamānabhedāt tatra samānā jalasaṃdhāraṇādilakṣaṇāḥ asamānā vastrarāgalocanādijñānotpādalakṣaṇāḥ tatra yogyāḥ samarthā iti vigrahaḥ tatra sādhāraṇe kārye sarveṣām eva yaugapadyenopayoga iti samastānāṃ hetutvajñāpanārthamabhinnadravyarūpābhāve pi ta eva bhedino pi ghaṭa ityādināśabdenaikasaṅkhyāviśiṣṭā ucyante asādhāraṇakāryopayogitvavivakṣāyāṃ tu nānāsaṃkhyāsta iti saṅkhyābhedaḥkāryabhedaś ca teṣu vyavasthāpyate lakṣaṇabhedas tarhi katham ity āha tulyādijñānahetava iti āmapakvādyavasthāsu pratikṣaṇadhvaṃsino pi sadṛśasanniveśā viśeṣā evotpadyamānā nirvikalpānubhavaviṣayā anubhūyamānāḥ sarvāvasthāsu ghaṭo ghaṭa ityādisadṛśapratyayahetavo bhavanti śyāmalohitādivarṇavailakṣaṇyena jāyamānā atulyapratyayahetava ityevam ekarūpānugamamantareṇāpi tulyātulyajñānahetavo bhavanto nuvṛttivyāvṛttirūpeṇavyavasthāpyanta iti lakṣaṇabhedo vyavasthāpyate tulyādītyādigrahaṇenātulyaṃ jñānaṃ gṛhyate kas tarhi saṃjñābheda ity āha tathāvidhetyādi tathāvidhaḥ vividhārthakriyāyogyastulyādijñānahetuśca padārtho rūpādiḥ arthaḥ viṣayo yasya ghaṭa iti rūpādaya iti ca saṅketasya sa tathoktaḥ tathāvidhārthaḥ saṅketo yeṣāṃ śabdapratyayānāṃ te tathoktāḥ teṣāṃ gocarā iti vigrahaḥ tena pratyakṣata eva bhāvānāṃ nairātmyaṃ prasiddhamityupasaṃhāreṇa darśayati udayetyādi udyayavyayadharmāṇaḥ paryāyā eva kevalāḥ saṃvedyante tataḥ spaṣṭaṃ nairātmyaṃ cātinirmalam  p paryāyā iti rūpādayaḥ svasaṃviditasvabhāvāśca duḥkhādayaḥ kevalā iti abhinnaikadravyarūpavirahiṇaḥ nityasya ca kramayaugapadyābhyāmarthakriyāvirodhāt arthakriyākāritvameṣāmudayavyayadharmitva eva sati yujyata ityanumānato pyeṣāmarthakriyākāriṇāṃ satvaliṅgānnairātmyaṃ prasiddham yaduktaṃ na copalabhyarūpasyetyādi tatrārthetyādinā parasyottaramāśaṅkate atha sanmūrchitaṃ rūpaṃ dravyaparyāyayoḥ sthitam tadvirūpaṃ hi nirbhāgaṃ narasiṃhavadiṣyate  saṃmūrcchitam ekalolībhūtam ato vivekena dravyarūpaṃ na pratibhāsate vidyamānam apīti bhāvaḥ saṃmūrcchitatve kāraṇam āha taddvirūpaṃ hītyādi tat ātmādikaṃ vastu yasmāt taddvirūpam api sannirbhāgamiṣyate yathā narasiṃhas tasmānnirbhāgatvāt saṃmūrchitobhayarūpaṃ taditi na pṛthagupalabhyate tadetat parasparaparāhatamabhidhīyate bhavateti darśayann āha nanvityādi nanu dvirūpamityeva nānārthavinibandhanaḥ nirdeśo rūpaśabdena svabhāvasthābhidhānataḥ  yadi hi nirbhāgaṃ tadā dvirūpam tiyetad vyāhatam nānārthavinibandhanatvādāsya vyapadeśasya kasmāt rūpaśabdena svabhāvasyābhidhānāt tathā hi dve rūpe dvau svabhāvau yasya sa dvirūpa ucyate na caikasya svabhāvadvayaṃ yuktam ekatvahāniprasaṅgāt kevalaṃ dvāveva svabhāvau bhavatā pratipāditau na punar ekaṃ vastu dvirūpamparasparaparihārasthitalakṣaṇatvād ekatvānekatvayoḥ yaśca narasiṃhaḥ so pyekaḥ san dvirūpo na siddha iti darśayati narasiṃho pītyādinā narasiṃho pi naivaiko dvyātmakaścopapadyate anekāṇusamūhātmā sa tathā hi pratīyate  kevalaṃ vivādāspadībhūtaṃ nopapadyata ityapiśabdaḥ sa iti narasiṃhaḥ tatheti avayavavaicitryeṇa pṛthutaradeśākrāntirūpeṇa ca anyathaivaṃ na pratibhāṣeta makṣikāpadamātreṇāpi ca pidhāne tasya tathāvidhasyāvaraṇaprasaṅgaś ca etena mecakamaṇikalpā varṇādayaḥ pratyuktāḥ etac ca vistareṇāvayaviniṣedhe pratipādayiṣyāma iti bhāvaḥ iti digambaraparikalpitātmaparīkṣā Aupaniṣadikātmaparīkṣā p apare dvaitadarśanāvalambinaścaupaniṣadikāḥ kṣityādipariṇāmarūpanityaikajñānasvabhāvamātmānaṃ kalpayanti atasteṣām eva matamupadarśayann āha nityetyādi nityajñānavivarto yaṃ kṣititejojalādikaḥ ātmā tadātmakaśceti saṃgirante pare punaḥ  tadātmaka iti kṣityādipariṇāmarūpanityaikajñānātmaka ity arthaḥ apara iti aupaniṣadikāḥ kimatra pramāṇam ity āha grāhyetyādi grāhyalakṣaṇasaṃyuktaṃ na kiñcidiha vidyate vijñānapariṇāmo yaṃ tasmāt sarvaḥ samīkṣyate  na hi kṣityādayo jñānavyatirekeṇa grāhyalakṣaṇāpannāḥ santi yena te pratibhāserann avayavinaḥ paramāṇūnāṃ cāsattvāt tasmāt sāmarthyād vijñānapratibhāsarūpā evāmī kṣityādaya iti vyavasīyante ayam iti kṣityādiḥ teṣām ityādinā pratividhatte teṣām alpāparādhaṃ tu darśanaṃ nityatoktitaḥ rūpaśabdādivijñānāṃnevyaktaṃ bhedopalakṣaṇāt ekajñānātmakatve tu rūpaśabdarasādayaḥ sakṛdvedyāḥ prasajyante nitye vasthāntaraṃ na ca  alpāparādham iti jñānamātrasya yuktyupetasyābhyupagamāt yadyevaṃ svalpo pi kimiti tatrāparādha ucyata ity āha nityatoktita ityādi kasmāt punar nityatvābhyupagamo na yukta ity āha rūpaśabdādītyādi nityatā hi nāma tādavasthyamucyate atādavasthyaṃ tvanityatā na ca rūpaśabdādipratibhāsivijñānam ekāvasthaṃ sarvadānubhūyate kintu krameṇa kadācidrūpapratibhāsamanyadā ca śabdādipratibhāsam tadyadi nityaikajñānapratibhāsātmakā amī śabdādayaḥ syus tadā vicitrāstaraṇapratibhāsavat sakṛdeva pratibhāseran tatpratibhāsātmakasya jñānasya sarvadāvasthitatvāt athāpi syād avasthāntaram etat krameṇa śabdādipratibhāsaṃ jñānasyotpadyate tena sakṛdeva śabdādisaṃVedanaṃ na bhaviṣyatītyāha nitye vasthāntaraṃ na ceti avasthānām avasthātur ananyatvādavasthāvadavasthātur api nāśotpādau syātām avasthātṛvadvāvasthānam api nityatvaprasaṅgaḥ p vyatireke cāvasthānāṃ tazsyaitā iti sambandhāsiddhiḥ upakārābhāvāt nityaikavijṇyānamātrābhyupagamavirodhaś ca kiñca nityasya jñānātmanaḥ pratyakṣato vā siddhir bhavedanumānato vā na tāvat pratyakṣata iti darśayati rūpetyādi rūpādivittito bhinnaṃ na jñānamupalabhyate tasyāḥ pratikṣaṇaṃ bhede kimabhinnaṃ vyavasthitam  na hi kramapratibhāsirūpādisaṃvidvyatirekeṇa nityaikarūpamavasthātṛ jñānamanubhūyate yena pratyakṣataḥ siddhiḥ syāt tasyāśca rūpādisaṃvitte krameṇānubhūyamānāyāḥ pratikṣaṇaṃ dhvaṃse siddhekimaparamabhinnamastīti vācyam tasmād upalabdhikṣaṇaprāptasya tathāvidhajñānātmano nupalabdher asadvyavahāraviṣayataiveti bhāvaḥ na cāpyanumānataḥ siddhir iti manyate tathāhyanumānaṃ bhavatyabhāvaliṅgaṃ vā bhavet kāryaṃ vā na tāvat svabhāvas tathābhūtasya jñānātmanaḥ sādhakaṃ pramāṇam asti bādhakaṃ tu pratyakṣādi vidyata ityayukto nityajñānavivartaḥ kiñcāsmin pakṣe bandhamokṣavyavasthā na prāpnotīti darśayati viparyastetyādi viparyastāviparyastajñānabhedo na vidyate ekajñānātmakaṃ puṃsi bandhamokṣau tataḥ katham  yasya hi pratikṣaṇadhvaṃsi pratipuruṣamanekameva vijñānaṃ santānabhedi pravartata iti pakṣas tasya viparyastāviparyastajñānaprabandhotpādavaśād bandhamokṣavyavasthā yuktamatī yogābhyāsakrameṇa ca pariśuddhataratamajñānotpādādapariśuddhajñānasaṃtānanivṛtter apavargaḥ prāpyata iti saphalo mokṣaprāptaye prayāsaḥ yasya tu punarbhavato nityaikajñānasvabhāva ātmeti pakṣas tasya katham ekajñānātmake puṃsi bandhamokṣau bhavataḥ tathā hi yadi viparyastasvabhāvam ekaṃ jñānaṃ sadā tadāparasyāvasthāntarasyābhāvān na mokṣavyavasthā syāt athāviparyastaṃ tadā nityaṃ pariśuddhasvabhāvatvān na bandhaḥ syāt asmākaṃ tu santānabhedena vijñaptiḥ saṃkliṣṭā śuddhā ceṣyata iti yuktā bandhamokṣavyavasthā yathoktam saṃkliṣṭā ca viśuddhā ca samalā nirmalā ca sā saṃkliṣṭā cedbhaven nāsau muktāḥ syuḥ sarvadehinaḥ viśuddhā cedbhavennāsau vyāyāmo niṣphalo bhavet  iti p athāpi syāt kalpitāveva bandhamokṣau na pāramārthikāviti tadatra kalpanāyā api nibandhanaṃ vācyam anityajñānapakṣe tu nibandhanamupadarśitam eva tataś ca yo yaṃ bhavatāmapavargaprāptaye saṃsārasamatikramāya ca tattvabhāvanāprayatnaḥ sa kevalamāyāsaphala eveti darśayati kiṃ vetyādi kiṃ vā nivartayedyogī yogābhyāsena sādhayet kiṃ vā na hātuṃ śakyo hi viparyāsas tadātmakaḥ tattvajñānaṃ na cotpādyaṃ tādātmyātsarvadā sthiteḥ yogābhyāso pi tenāyamaphalaḥ sarva eva ca  yadi hi tattvabhāvanayā yogī kiñcinnivartayet pravartayed vā tadā syād asya saphalaḥ prayāsaḥ yāvatā na tāvad asau viparyāsaṃ nivartayati yasmād asau viparyāsas tadātmakaḥ nityajñānātmakaḥ tasmān na hātuṃ śakyaḥ nityasyāvināśitayā tyāgāsambhavāt nāpi tattvajñānaṃ bhāvanayā sādhayati nityajñānātmatayā sarvadā tattvajñānasyāvasthitatvāt tasmān na yuktam etat ity aupaniṣadikātmaparīkṣā Vātsīputrīyātmaparīkṣāvātsīputrīyaparikalpitapudgalapratiṣedhārtham āha kecit tv ityādi kecit tu saugatammanyā apy ātmānaṃ pracakṣate pudgalavyapadeśena tattvānyatvādivarjitam kecid iti vātsīputrīyaḥte hi sugatasutamātmānaṃ manyamānā api pudgalavyājena skandhebhyastattvānyatvābhyāmavācyamātmānaṃ kalpayanti ye hi nāma bhagavato nairātmyavādinas sugatasya sutatvamabhyupagatās te katham iva vitathātmadṛṣṭimabhiniviṣṭāssyuriti darśayannupahāsapadamāha saugatammanyā apīti tathāhīdam ātmano lakṣaṇam yo hi śubhāśubhakarmabhedānāṃ kartā svakṛtakarmaphalasya ceṣṭāniṣṭasya ca bhoktā yaś ca pūrvaskandhaparityāgād aparaskandhāntaropādānāt saṃsarati bhoktā ca sa ātmeti etac ca sarvaṃ pudgalo pīṣṭam iti kevalaṃ nāmni vivādaḥ atha pudgalasyāvācyatve kā punar yuktir ity āha skandhebhya ityādi skandhebhyaḥ pudgalo nānyas tīrthadṛṣṭiprasaṅgataḥ nānanyo nekatādyāseḥ sādhvī tasmād avācyatā  p yadi skandhebhyo nyaḥ pudgalaḥ syāt tadānīṃ tairthikaparikalpitātmadṛṣṭir bhavet tataś ca śāśvatātmaprasaṅgaḥ na ca śāśvatasyātmanaḥ kartṛtvabhoktṛtvādi yuktam ākāśavat tasya sarvadā nirviśiṣṭatvāt pratiṣiddhaś ca bhagavatā śāśvatā ātmā nirātmānaḥ sarve dharmā iti ca vacanaṃ vyāhanyeta ananyas tarhi bhavatviti cedāha nānanya ityādi yadi hi skandhā eva rūpādayaḥ pudgalaḥ syāt tadā bahubhyaḥ skandhebhyo nanyatvāt tatsvarūpavadanekatā prāpnoti pudgalasya ekaśceṣyate yathoktam ekaḥ pudgako loka utpadyamāna utpadyate yadvat tathā gata iti ādiśabdenānityatvādiparigrahaḥ evaṃ ca sati uccheditvaṃ skandhavat pudgalasyāpi syāt tataś ca kṛtakarmavipraṇāśaprasaṅgaḥ pratiṣiddhasya bhavatocchedavāda ityato styavācyaḥ pudgala iti siddham te vācyā ityādinā vastuvatpudgalo na bhavatyavācyatvād iti svavacanād eva bhavadbhiḥ pratipāditam iti darśayati te vācyāḥ pudgalo naiva vidyate pāramārthikaḥ tattvānyatvād avācyatvān nabhaḥkokanadādivat  prayogaḥ yadvastunaḥ sakāśāt tattvānyatvābhyāṃ vācyaṃ na bhavati na tadvastu yathā gagananalinam na bhavati ca vācyaḥ pudgala iti vyāpakānupalabdheḥ vaidharmyeṇa vedanādi kathaṃ punar atra vyāptiḥ siddhetyāha anyatvam ityādi anyatvaṃ vāpyananyatvaṃ vastu naivātivartate vastuto yat tu nīrūpaṃ tadavācyaṃ prakalpyate  vastuno hi sakāśād vastu naiva tattvānyatve vyatikrāmati gatyantarābhāvāt anyathā rūpādīnām api parasparato vācyatvaṃ syāt tasmānnīrūpamasvabhāvamevāvācyaṃ prakalpyate na tu vastu katham ity āha bhedābhedavikalpasyetyādi bhedābhedavikalpasya vastvadhiṣṭhānabhāvataḥ tattvānyatvādyanirdeśo niḥsvabhāveṣu yujyate na vastuni yadetaddhi tanneti pratiṣedhanam tadvastvantaravat tasmād vyaktamanyatvamucyate  p atadbhāvaniṣedhaś ca tattvamevābhidhīyate nātikrāmati tadvastu tattvaṃ bhedaṃ ca vastunaḥ  vastveva hi bhedābhedavikalpayor adhiṣṭhānam nāvastu tena tattvānyatvādyanirdeśo niḥsvabhāveṣveva svabhāvavirahiteṣveva yujyate na vastuni tattvānyatvādyanirdeśo yujyata iti sambandhaḥ tatra bhedābhedābhyāṃ gatyantarabhāvāt kathaṃ punar gatyantarābhāva ity āha yadetaddhītyādi tathā hi rūpādisvabhāvaḥ pudgalo na bhavatīti yadetat tanniṣedhanam tat tasmād rūpādeḥ sakāśād anyatvamevābhidhīyate svabhāvāntaravidhināntarīyakatvā dvastuno rūpaṃ vedanātaḥ rūpādisvabhāvavirahi ca pudgalākhyaṃ vastu iti svabhāvahetuḥ yaścāyaṃ vastuno tadbhāvaniṣedhaḥ atadrūpaniṣedhaḥ sa tattvamavyatireka evābhidhīyate tattvavidhināntarīyakatvād vastusato rthāntarabhāvaniṣedhasya anyathā hi yadi tasya na kaścitsvabhāvo vidhīyate tadā sarvasvabhāvaniṣedhādavastutvam eva syāt sarvasvabhāvaniṣedhalakṣaṇatvād avastutvasyeti prayogaḥ yadvastu yato rthāntaratvena pratiṣiddhātmatattvaṃ tat tadeva yathā rūpaṃ svasvabhāvād arthāntaratvena pratiṣiddhātmatattvam pratiṣiddhātmatattvaś ca rūpādibhyo rthāntaratvena pudgala iti svabhāvahetuḥ tat tasmād vastunaḥ sakāśāt tattvānyatve vastu nātikrāmatīti siddhā vyāptir maulasya hetoḥ evaṃ tāvad avācyatvābhyupagame prajṇaptisatvampudgalasya prāptaṃiti pratipāditaṃidanīṃ vastutvābhyaupagame vā pudgalasyāvācyatvamayuktam anyathā svavacanavirodhaḥ pratijñāyāḥ syād iti manyamāno nigamayati skandhebhya ityādi skandhebhyaḥ pudgalo nānya ityeṣānanyasūcanā skandho na pudgalaśceti vyaktā tasyeyam anyatā  api cāvācyaḥ pudgala iti bruvāṇair bhavadbhiḥ sphuṭataram eva skandhebhyaḥ pudgalasyānyatvamuccairudghoṣitam iti darśayati viruddhadharmasaṅgo hītyādi viruddhadharmasaṅgo hi vastūnāṃ bheda ucyate skandhapudgalayoścaiva vidyate bhinnatā na kim  prayogaḥ yau parasparaparihārasthitadharmādhyāsitau tau parasparabhinnau yathā rūpavedane mūrtatvāmūrtatvayukte vācyatvāvācyatvādiparasparaviruddhadharmādhyāsitau ca skandhapudgalāv iti svabhāvahetuḥ p na cāyam asiddho hetur iti darśayann āha tathā hītyādi tathā hi vedanādibhyaḥ pudgalo vācya ucyate tattvānyatvena vācyāstu rūpasaṃjñādayas tataḥ  tathā hi pudgalo vedanāsaṃjñādibhyas tattvānyatvābhyāmavācya iṣyate rūpavedanādayastu tataḥ vedanādibhyaḥ parasparamanyatvena vācyā ityato nāsiddhatā hetoḥ ito pi viruddhadharmādhyāsaḥ siddha ityādarśayati anityatvenetyādi anityatve na vācyāś ca rūpaskandhādayo matāḥ pudgalastu tathā neti tato vispaṣṭamanyatā  anityāḥ sarvasaṃskārā iti vacanād rūpādayo hyanityatvena vācyāḥ pudgalastu tathā nānityatvena vācya iṣṭaḥ sarvaprakāreṇa tasyāvācyatvāt na cāpyanaikāntikatā hetoḥ etāvanmātranibandhanatvād bhedavyavahārasya anyathā hi sakalam eva viśvam ekaṃ vastu syāt tataś ca sahotpādavināśaprasaṅgaḥ na kevalaṃ tattvānyatvābhyāmavācyatvādayavastu pudgalo yam iti pratipāditam ito pyanityatvenāvācyatvād evāvastviti pratipādayann āha arthakriyāsvityādi arthakriyāsu śaktiś ca vidyamānatvalakṣaṇam kṣaṇikeṣveva niyatā tathāvācye na vastutā  idam eva hi vidyamānatvalakṣaṇaṃ vastusvabhāvo yadutārthakriyāsu śaktiḥ sarvasāmarthyavirahalakṣaṇatvād avastutvasyeti sāmarthyād arthakriyāsāmarthyalakṣaṇame va vastutvamavatiṣṭhate sā cārthakriyā kṣaṇikeṣveva niyatā kṣaṇikatvenaiva vyāpteti yāvat nityasya kramayaugapadyābhyām arthakriyāvirodhāt atas tathā kṣaṇikatvenāvācye pudgale vastutā nāsti tatra tadvyāpakasya kṣaṇikatvaya nivṛtteḥ vṛkṣatvanivṛttau śiṃśapātvādinivṛttivad iti yathoktam anityatvena yo vācyaḥ sa hetur nahi kasyacid iti syād etadyadi pudgalo nityaḥ syāt tadā tasya kramayaugapadyābhyām arthakriyāvirodhaḥ syāt yāvatā yathāsāvanityatvenāvācyaḥ tathā nityatvenāpītiato rthakriyāsāmarthyamasyāviruddhameveti tadasamyak na hyubhayākāravinirmuktaṃ vastu svalakṣaṇaṃ yuktam nityānityayor anyonyavṛttiparihārasthitalakṣaṇatvāt vastunyekākāratyāgaparigrahayos tadaparākāraparigrahatyāganāntarīyakatvāt na hyasmābhir avācyaśabdaniveśanaṃ pudgale pratiṣidhyate svatantrecchā p mātrānītasya kenacit pratiṣeddhumaśakyatvāt kiṃtvidamiha vasturūpaṃ nirūpyate kimasau pudgalākhyasya vastunaḥ svabhāvaḥ sarvadāstyāhosvinnāstīti yadyasti tadā nitya evāsau na hi nityo nāmānya eva kaścit api tu yaḥ svabhāvaḥ sadāvasthāyī na vinaśyati sa nitya ucyate yathoktam nityaṃ tamāhur vidvāṃso yaḥ svabhāvo na naśyati iti atha nāstīti pakṣas tadāpyanitya evāsāvanavasthāyisvabhāvalakṣaṇatvād anityasya ataḥ kṣaṇikākṣaṇikavyatirekeṇa gatyantarābhāvād akṣaṇikasya ca kramayaugapadyābhyām arthakriyāvirodhāt kṣaṇikatvenārthakriyāsāmarthyalakṣaṇaṃ sattvaṃvyāptamiti pudgale kṣaṇikatvanivṛttau sattvanivṛttiḥ siddhā yadyevaṃ yadi pudgalo nāstyeva kasmād bhagavatā sa jīvas taccharīramanyo jīvo nyaccharīram iti pṛṣṭe noktam avyākṛtametad iti yāvatā nāstyeveti kasmānnoktam ity āha āgamārthavirodhe tvityādi āgamārthavirodhe tu parākrāntaṃ mahātmabhiḥ nāstikyapratiṣedhāya citrā vāco dayāvataḥ  yadi hi pudgalo dharmī siddho bhavet tadā tasya tattvānyatvādidharmo vyākṛtamarhet yāvatā sa eva dharmī na siddhas tatkatham asatas tasya dharmo nirdiśyeta na hyasataḥ kharaviṣāṇādes tīkṣṇatādi sambhavati yenāsau vyākriyate ataḥ prajñaptisattvameva khyāpayan pudgalasyāvyākṛtam etad iti bhagavānuvāca nāstītyevaṃ tu noktam pareṇa dharmisvarūpasyāpṛṣṭatvāt athavā prajñaptisato pyabhāvābhiniveśaparihārārthaṃ śūnyatādeśanāyāmabhavyavineyajanāśayāpekṣayā nāstītyeva noktam yaccoktam dṛṣṭidaṃṣṭrāvabhedaṃ ca bhraṃśaṃ cāvekṣya karmaṇām deśayanti jinā dharmaṃ vyāghripotāpahāravat  iti evamācāyavasubandhaprabhṛtibhiḥ kośaparamārthasaptatikādiṣvabhiprāyaprakāśanāt parākrāntam atas tata evāvagantavyam iha tvatigranthavistarabhiyā na likhyata iti bhāvaḥ yadyevam asti sattva upapādaka ityetat kathaṃ nīyata ity āha nāstikyetyādi sattvāstitvābhidhāyinyo hi deśanāścitrā dayāvataḥ na virudhyanta iti vākyaśeṣaḥ yatra hi cittasantāne sattvaprajñaptis tasyāṃ satyām anucchedamabhisandhāyāsti sattva ityuktaṃ bhagavatā anyathā hyanuparatakāryakāraṇakṣaṇaparamparāṇām api saṃskārāṇām abhāvāvagamāt paralokino sattvāt paralokāsiddhir iti nāstikyadṛṣṭayo bhaveyur vineyāḥ p yat tarhīdam uktam bhāraṃ vo bhikṣavo deśayiṣyāmi bhārādānaṃ bhāranikṣepaṃ bhārahāraṃ ca tatra bhāraḥ pañcopādānaskandhāḥ bhārādānaṃ tṛptiḥ bhāranikṣepo mokṣaḥ bhārahāraḥ pudgalā iti tadetat kathaṃ nīyate na hi bhāra eva bhārahāro yukta ity āha samudāyādītyādi samudāyādicittena bhārahārādideśanā viśeṣapratiṣedhaś ca taddṛṣṭīn prati rājate  tatra samānakālāḥ skandhā eva sāmastyena vivakṣitāḥ samudāyavyapadeśabhājaḥ ta eva hetuphalabhūtāś ca yugapat kālabhāvinaḥ santāna iti vyapadiśyanteekākāraparāmarśahetavaś ca sambhavantaḥ saṃtānisamudāyiśabdābhyāṃ nirdiśyanta ityataḥ samudāyādicittena samudāyādyabhiprāyeṇa bhārahārādideśanā na virudhyata iti śeṣaḥ prathamenādiśabdena santānādiparigrahaḥ dvitīyena bhārādeḥ tatra ta eva skandhāḥ samudāyasantānādirūpeṇa vivakṣitāḥ pudgalo bhārahāra iti vyapadiśyante tatraiva loke pudgalābhidhānāt ata eva bhagavatā bhārahāraḥ katamaḥ pudgala ityuktvā yo sāvāyuṣmannevaṃnāmā evaṃjātiḥ evaṃgotra evam āhāra evaṃ sukhaduḥkhaṃ prati saṃvedī evaṃ dīrghāyur ityādinā pudgalo vyākhyātaḥ sa evaṃ skandhasamudāyalakṣaṇaḥ prajñaptiḥ sannanyathā vijñāyeta nānyo nityo dravyaṃ san paraparikalpito vijñāyeteti pradarśārthaṃpradeśanārthaḥ avaśyaṃ caivaṃ vijñeyam anyathā bhārādīnām api skandhebhyaḥ pṛthagdeśitatvāt pudgalavat skandhānantargataṃ tat syāt tasmāt ta eva skandhā ye skandhāntarasyotpādāya vartante pūrvakās te bhāra iti kṛtvoktāḥ ye tūpeṣyante phalabhūtās te bhārahārā ityuktāḥ ityajñāpakametat udyotakaratvāha ātmānam anabhyupagacchatā nedaṃ tathāgatavacanamarthavattāyāṃ śakyaṃ vyavasthāpayitum yasmādidam uktam rūpaṃ bhadanta nāham vedanā saṃjñā saṃskāro vijñānaṃ bhadanta nāham evam etadbhikṣo rūpaṃ na tvam vedanā saṃjñā saṃskāro vijñānaṃ na tvam iti etena hi rūpādayaḥ skandhā ahaṅkāraviṣayatvena pratiṣiddhāḥ viśeṣapratiṣedhaścāyaṃ na sāmānyapratiṣedhaḥ ātmānaṃ cānabhyupagacchatā sāmānyenaiva pratiṣeddhavyam naiva tvamasīti viśeṣapratiṣedhastvanyavidhināntarīyako bhavati yathā vāmenākṣṇā na paśyāmītyukte gamyata eva dakṣiṇena p paśyāmīti tenāpyadarśanena vāmagrahaṇamanarthakam na paśyāmītyeva vācyaṃ syāt tathehāpi na rūpamātmā yāvannahi vijñānamātmetyukte tadvilakṣaṇo styātmeti sūcitaṃ bhavati sa cāvācyo nyo vā bhavatu sarvathāstyātmeti atrāha viśeṣapratiṣedhaścetyādi etaduktaṃ bhavati viṃśatiśikharasamugato yaṃ satkāyadṛṣṭiśailaḥ kumatīnāṃ pravartate yaduta rūpamātmā yāvad vijñānamātmā rūpavānātmā yāvad vijñānavānātmā ātmani rūpaṃ yāvad vijñānamātmanīti tatrādyadṛṣṭipañcakapratiṣedhāya taddṛṣṭikān prativiśeṣarūpeṇa pratiṣedhaḥ śobhate sārūpamātmetyādikā dṛṣṭir yeṣāṃ te taddṛṣṭikāḥ yadeva hi mūḍhamater āśaṅkāsthānaṃ tadevānūdya nivartyate na tvatra kasyacidvidhirabhipretaḥ anyathā hyaśrotṛsaṃskārakaṃ vākyaṃ bruvāṇo prekṣāvāneva pratipādakaḥ syād iti iti vātsīputrīyātmaparīkṣā KAPITEL STHIRABHAAVAPARIIKSAA calam ity etad viśeṣaṇasamarthanārtham āha athavetyādi athavāsthāna evāyamāyāsaḥ kriyate yataḥ kṣaṇabhaṅgaprasiddhyaiva prakṛtyādi nirākṛtam uktasya vakṣyamāṇasya jātyādeścāviśeṣataḥ niṣedhāya tataḥ spaṣṭaṃ kṣaṇabhaṅgaḥ prasādhyate  niravaśeṣapadārthavyāpinaḥ kṣaṇabhaṅgasya prasādhanād eva prakṛtīśvarādeḥparaparikalpitasya sakalapadārtharāśer ekaprahāreṇaiva nirastyamānasyāpi sato yadidamasmākam atigranthavistarasaṃdarbheṇa pratipadamuccārya dūṣaṇopakramaṇaṃ tat kevalamāyāsaphalameva svalpopāyenaiva tasya dūṣitatvād iti bhāvaḥ tathā hi sarvam eva prakṛtyādi parairudayānantarāpavargi niranvayanirodhadharmakaṃ vā kaiścinneṣyate tataścaitat samastavastuvyāpakakṣaṇabhaṅgaprasādhanenaiva nirastaṃ bhavatītimanyamānair asmābhiruktasya prakṛtyādeḥ pudgalaparyantasya vakṣyamāṇasya ca jātiguṇadravyādeḥ śabdārthayoḥ pramāṇaprameyayor mecakādimaṇiprakhyacitrasya vastunastrikālānuyāyino bhāvasya cārvākādyupagatasya ca bhūtacatuṣṭayasya jaiminīyeṣṭasya ca vaidikaśabdarāśer nirāsāya viśeṣeṇa kṣaṇabhaṅgaḥ prasādhyate spaṣṭam iti tat sādhakasya hetos trirūpasya pradarśanāt ato syām eva sthirabhāvaparīkṣāyāṃ sakalaśāstrārthaparisamāptir bhavatītyuktaṃ bhavati p katham asau prasādhyata ity āha kṛtakākṛtakatvenetyādi kṛtakākṛtakatvena dvairāśyaṃ kaiścidiṣyate kṣaṇikākṣaṇikatvena bhāvānām aparair matam  iha hi naiyāyikādayaḥ kṣaṇikamekam api vastu nāstīti manyamānāḥ kṛtakākṛtakatvena bhāvānāṃ dvairāśyamavasthāpayanti tatra kecit kṛtakā yathā ghaṭādayaḥ kecidakṛtakā yathā paramāṇvākāśādayaḥ aparais tu vātsīputrīyādibhiḥ kṣaṇikākṣaṇikatvenāpi bhāvānāṃ dvairāśyam iṣyate tathā hi buddhiśabdārciḥprabhṛtayas tanmatena kṣaṇikāḥ kṣitivyomādayastvakṣaṇikā iti tadevaṃ darśanavibhāge vasthite ye kṛtakatvenābhīṣṭās tāṃstāvatpakṣīkṛtyapramāṇam abhidhīyata iti darśayannāha tatretyādi tatra ye kṛtakā bhāvās te sarve kṣaṇabhaṅginaḥ vināśaṃ prati sarveṣām anapekṣatayā sthiteḥ  vināśaṃ prati sarveṣāṃ hetvantarānapekṣatayā sthitvādityanena hi trilakṣaṇohetuḥ sūcitas tameva spaṣṭayann āha yadbhāvaṃ pratītyādi yadbhāvaṃ prati yannaiva hetvantaramapekṣate tat tatra niyataṃ jñeyaṃ svahetubhyas tathodayāt nirnibandhā hi sāmagrī svakāryotpādane yathā vināśaṃ prati sarve pi nirapekṣāś ca janminaḥ  prayogaḥ ye yadbhāvaṃ pratyanapekṣās te tadbhāvaniyatāḥ yathā samantanantaraphalā sāmagrī svakāryotpādane niyatā vināśaṃ pratyanapekṣāś ca sarve janminaḥ kṛtakā bhāvā iti svabhāvahetuḥ hetvantaram iti janakādvyatiriktam niyatam ityatra kāraṇamāha svahetubhya iti tathā tena niyatena rūpeṇotpannatvād ity arthaḥ ye tu punar yatra na niyatās te tatrānapekṣā api na bhavantyeva yathā ghaṭādayo pakvāḥ pākādiṣvitīdam atra vaidharmyeṇodāharaṇam nanu cānaikāntiko hetus tathā hi yadi nāma vināśaṃ prati hetvantarānapekṣā bhāvās tathāpi sthitvā deśāntare kālāntare ca bhāvasya vināśasambhavād udayānantarāpavargitvam abhīṣṭam eṣāṃ sādhayituṃ na sidhyatītyāha anapekṣo pītyādi p anapekṣo pi yadyeṣa deśakālāntare bhavet tadapekṣatayā naiṣa nirapekṣaḥ prasajyate  eṣa iti vināśaḥ tadapekṣatayeti deśakālāntarāpekṣatayā yo hi yatrānapekṣaḥ sa yadi kvacid bhavet kadācid vā tadā taddeśakālāpekṣatvād anapekṣa eva na syāditi kuto vyabhicāraḥ tathā hi ekadeśakālāparihāreṇānyatra deśakālādau vartamānaḥ katham anapekṣo nāma yatas tathāvṛttir eva tasyāpekṣā na tu samīhā tasyābhiprāyaśūnyatvāt yadi tarhi sarvathā nirapekṣatvād iti hetvartho bhipretaḥ na tarhi hetuḥ siddhaḥ tathā hi kecid vināśaṃ prati mudgarādikamapekṣamāṇā dṛśyante yathā ghaṭādayaḥ ye pi buddhiśabdādayo napekṣatvena prasiddhās te pi yadi nāma mudgrādikaṃ nāpekṣante tathāpi deśakālāvapekṣanta ityato siddhatā hetor ityāśaṅkhya pariharann āha sarvatraivetyādi sarvatraivānapekṣāś ca vināśe janmino khilāḥ sarvathā nāśahetūnāṃ tatrākiñcitkaratvataḥ  sarvatraiveti sarvasmin deśakālādike vināśahetau nirapekṣā janmina ity arthaḥ nāśahetutvenābhyupetānām akiñcitkaratvād anupakāritvāt na cānupakāryapekṣo yukto prasaṅgāt katham akiñcitkaratvam ity āha tathāhītyādi tathā hi nāśako hetur na bhāvāvyatirekiṇaḥ nāśasya kārako yuktaḥ svahetor bhāvajanmataḥ  vināśo hi kriyamāṇaḥ kadācid vastu vā syād avastu vā tatra yadi vastu tadāsau vināśahetunā tato vināśahetor bhāvād anarthāntarabhūto vā kriyeta arthāntarabhūto vā vastusato vikalpadvayānativṛtter ubhayānubhayapakṣastvayukta eva vastunyekākāratyāgaparigrahayostadaparākāraparigrahatyāganāntarīyakatvāt ekasya vidhipratiṣedhoyogādi ityuktam tatra na tāvad anarthāntarabhūta iti pakṣaḥ bhāvasvabhāvasya svahetor eva janmata utpatteḥ tasyāpi bhāvavat tadavyatirekiṇo niṣpannatvāt na ca niṣpannasya kāraṇaṃ yuktam kāraṇāvirāmaprasaṅgāt syād etannāsau bhāvaḥ svahetoḥ sarvātmanā niṣpanno taḥ kāranāntarato nāśākhyaṃ svabhāvāntaraṃ labhata ity āha na cānaṃśa ityādi p na cānaṃśe samudbhūte bhavātmanyātmahetutaḥ tadātmaiva vināśo nyair ādhātuṃ pāryate punaḥ  na hyekasya svabhāvadvayam asti yenāṃśena niṣpattiḥ syāt kiṃ tu niraṃśa eva bhāvaḥ sa ca svahetor utpadyamānaḥ sarvātmanaivotpanna iti kathaṃ tasyottarakālaṃ kāraṇāntaraiḥ svabhāvāntaramādhīyeta na hi yanniṣpattau yo na niṣpannaḥ sa tasya svabhāvo yuktaḥ ekayogakṣemalakṣaṇatvād abhedasya tasmād yo sāvuttarakālamutpadyate nāśātmā bhāvaḥ so paraḥsvabhāvaḥ yaścāparaḥ sa kathaṃ tasya bhaved iti yatkiñcid etat athārthāntarabhūta iti pakṣas tatrāpyakiñcitkara eva vināśahetur bhāvasyeti darśayati padārthavyatirikta ityādi padārthavyatirikte tu nāśanāmni kṛte sati bhāve hetvantarais tasya na kiñcidupajāyate tenopalambhakāryādi prāgvadevānuṣajyate tādavasthyāc ca naivāsya yuktamācaraṇād api  na hyanyasya karaṇe nyadupakṛtaṃ nāma atiprasaṅgāt nāpi tat sambandhino nāśasya karaṇād bhāva upakṛto bhavatīti yuktaṃ vaktum sambandhāsiddheḥ tathā hi bhedābhyupagamān na tādātmyalakṣaṇaḥ sambandhaḥ nāpi tadutpattilakṣaṇaḥ vināśahetor eva tadutpatteḥ nacānyo vāstavaḥ sambandho sti satyapi vā sambandhe bhāvasyāvasthitatvāt tathaivopalambhādikāryaprasaṅgaḥ upalambha eva kāryam ādiśabdena jalasaṃdhāraṇajaṅgābhaṅgādiparigrahaḥ tena vyatiriktena nāśenāvṛtatvāt pratibaddhatvād vā nopalambhādikāryaṃ karotīti cedāha tādavasthyād ityādi na hi bhāvasya svabhāvātiśayamakhaṇḍayannanutpādayan vā tasyāvārakaḥ pratibandhako vā yukto tiprasaṅgāt tasmātyaktānāvṛtāpratibaddhapūrvasvabhāvatvāt tasyāvaraṇaṃ pratibandhaś ca na yujyate syād etan na prāgvadupalabdhyādiprasaṅgaḥ tena vyatiriktena nāśena bhāvasya vināśyamānatvād ity āha nāśanāmnetyādi nāśanāmnā padārthena bhāvo nāśyata ityasat anyatvādivikalpānāṃ tatrāpyarthānuvṛttitaḥ  nāśo hi bhāvaṃ nāśayan kimanyamānanyaṃ vā yadvā pradhvamsalakṣaṇaṃ nāśaṃ kurvāṇo p nāśayati mudgarādivaditrāpi tulyā eva vikalpāḥ punar āvartante tatra cokto doṣaḥ vakṣyate ca tatrāpīti yo sau nāśanāmnāparo nāśaḥ kriyate tatrāpi arthānuvṛttita iti anyatvādivikalpānām anuvṛtter ity arthaḥ evaṃ tāvad vastubhūto na kriyata iti pratipāditam nāpyavastubhūta iti darśayann āha bhāvābhāvātmaka ityādi bhāvābhāvātmako nāśaḥ pradhvaṃsāparasaṃjñakaḥ kriyate cen na tasyāpi karaṇaṃ yuktisaṃgatam abhāvasya ca kāryatve vastunaivāṅkurādivat prasaktājanyarūpasya hetuśaktyā samudbhavāt  bhāvasya hi karaṇaṃ bhavati nābhāvasya nimittīkartavyasakalasvabhāvirahalakṣaṇatvān na kiñcid utpādyaṃ rūpam asti ato bhāvābhāvātmakaḥ bhāvaniṣedhātmako nāśo na kenacit kriyate avastutvāt kharaviṣāṇavat anyathā hi kāryatvād aṅkurādivad vastutvam eva syāt prayogaḥ yat kāryaṃ tadvastu yathāṅkurādayaḥ kāryaś ca nāśa iti svabhāvahetuḥ vyāptimasya sādhayann āha hetuśaktyā samudbhavād iti tadeva hi kāryam ucyate yatkāraṇaśaktyā viśiṣṭamātmātiśayamāsādayati samāsāditātmātiśayam eva ca vastu atra cārthe naiyāyikāderapyavivādaḥ tathā hi sattāsamavāyāḥ svakāraṇasamavāyo vā kāryatvam ucyate na ca nāśe sattāsamavāyaḥ svakāraṇasamavāyo vā tasya dravyādivadastitvāśrayatvaprasaṅgāt yadyevaṃ bhavatu vastutvaṃ nāśasya tatra ko doṣa ity āha vidhinaivam ityādi vidhinaivam abhāvaś ca paryudāsāśrayāt kṛtaḥ yas tatra vyatirekādivikalpo vartate punaḥ  kathaṃ punar abhāvasya vidhinā karaṇam ityākāṅkṣāyām idam uktam paryudāsāśrayād iti paryudāsasyāśrayaṇād ity arthaḥ vivakṣāvaśāddhi kutaścana bhāvād vilakṣaṇo bhāva evābhāva ityākhyāyate tatra ca vyatirekādivikalpe prāktano doṣaḥ punar āvartate athaitaddoṣabhayān na paryudāsātmako bhāvo vināśahetubhiḥ kriyate kiṃ tarhi prasajyapratiṣedhātmaka ityaṅgīkriyate tatrāpi vināśahetoḥ sphuṭataramevākiñcitkaratvaṃ pratipāditamiti darśayann āha athetyādi p atha kriyāniṣedho yaṃ bhāvaṃ naiva karoti hi tathāpyahetutā siddhā kartur hetutvahānitaḥ  tathā hi prasajyapratiṣedhe sati naṭaḥ karotinā sambandhādabhāvaṃ karoti bhāvaṃ na karotīti kriyāpratiṣedhādakartṛtvaṃ nāśahetoḥ pratipāditaṃ bhavetyaścākartā sa kathaṃ hetuḥ syād ityato na vināśahetuḥ kaścit atrāviddhakarṇoktāni vināśasya hetumatvasādhane pramāṇāni nirdidikṣur āha nanvityādi nanu naiva vināśo yaṃ sattākāle sti vastunaḥ na pūrvaṃ na cirātpaścād vastuno nantaraṃ tvasau evaṃ ca hetumāneṣa yukto niyatakālataḥ kādācitkatvayogo hi nirapekṣe nirākṛtaḥ  tathā hi na vastunaḥ sattākāle vināśaḥ kṣaṇamātrāvasthāyino pyabhāvaprasaṅgāt nāpyutpādāt pūrvam ajātasya vināśāyogāt na hi vandhyāputrādayo nutpannā eva vinaśyanti paścād api bhavannacirād bhavati tṛtīyādiṣu kṣaṇeṣuvinaṣṭasya punar vināśāyogāt bhasmīkṛtajvalanavat kintu vastvanantaraṃ dvitīye kṣaṇe vināśaḥ tataś ca niyatakālatvāddhetumān vināśo ṅkurādivad iti siddham niyatakālata iti kādācitkatvād ity arthaḥ vyāptimasya sādhayann āha kādācitkatvayogo hītyādi na hyanapekṣe kādācitkatvaṃ yuktam nityaṃ sattvādiprasaṅgāt tasmāt kādācitkatvāt siddham asya sahetutvam ito pi siddham iti darśayati vastvanantarabhāvāccetyādi vastvanantarabhāvāc ca hetumāneva yujyate abhūtvābhāvataścāpi yathaivānyaḥ kṣaṇo mataḥ  tadevam ete trayo hetava uktāḥ sahetuko vināśaḥ kādācitkatvāt vastūtpattyanantarabhāvitvena bauddhair abhyupagamyamānatvāt prāgabhūtvātmalābhāc ca kṣaṇāntaravat vaidharmyeṇa śaśaviṣāṇādaya iti udyotakaroktam api yuktim āha ahetukatvād ityādi ahetukatvāt kiñcāyam asanvandhyāsutādivat athavākāśavannityo na prakārāntaraṃ yataḥ  p asattve sarvabhāvānāṃ nityatvaṃ syād anāśataḥ sarvasaṃskāranāśitvapratyayaścānimittakaḥ nityatve pi saha sthānaṃ vināśenāvirodhataḥ ajātasya ca nāśoktir naiva yuktyanupātinī  sa hyevam āha vināśasya hetur nāstīti bruvāṇaḥ paryanuyojyaḥ kimakāraṇatvādvināśo nāsti vyomotpalādivat athākāraṇatvān nityo vyomādivad iti bhavatāṃ hi pakṣe akāraṇaṃ dvidhā dṛṣṭaṃ nityamasacca na hi sattvāsattvavyatirekeṇa prakārāntaram asti tatra yadyakāraṇatvād asat vināśaḥ tadā sarvabhāvānāṃ nityatvaprasaṅgaḥ vināśābhāvāt kiṃ ca sarvasaṃskārā vinaśyantītyeṣa pratyayo nirnimittaḥ prāpnoti na hyasatyāṃ gatau gacchatīti bhavati atha nityaḥ tadā bhāvasya vināśena sahāvasthānaṃ prāpnoti sarvadāvasthānāt na caitadyuktaṃ bhāvābhāvayoḥ parasparaparihārasthitalakṣaṇatvāt atha sahāvasthānaṃ neṣyate tadā kāryasyotpādo na prāpnoti tat pratyanīkabhūtasya nāśasya sadāvasthitatvāt tataścājātasya vināśo pi na saṃgacchate na hyajātāḥ śaśaviṣāṇādayo vinaśyantīti loke pratītam tenājātasya vināśa iti vacanaṃ naiva yuktyanupāti tadatretyādinā sarvaṃ pratividhatte tadatra katamaṃ nāśaṃ paraṃ paryanuyuñjate kiṃ kṣaṇasthitidharmāṇaṃ bhāvam eva tathoditam atha bhāvasvarūpasya nivṛttiṃ dhvaṃsasaṃjñitam pūrvaparyunuyoge hi naiva kiñcidvirudhyate  dvividho hi vināśo vidheḥ pratiṣedhalakṣaṇaḥ tathā hi kṣaṇasthitidharmā bhāva eva calo vinaśyatīti kṛtvā vināśa ityākhyāyate yadvā bhāvasvabhāvapracyutilakṣaṇapradhvaṃsāparanāmā vinaśanaṃ vināśa iti tatra pūrvasminnāśe hetumatvasādhanaparyanuyogaḥ kriyate yathoktair hetubhiḥ tadā siddhasādhyatā tām eva siddhasādhyatāṃ yo hītyādinā darśayati yo hi bhāvaḥ kṣaṇasthāyī vināśa iti gīyate taṃ hetumantamicchāmaḥ parābhāvāttvahetukam  p yadyevaṃ kathamahetuko vināśo bhavatāṃ pratīta ity āha parābhāvāttvahetukam iti parasya svakāraṇavyatiriktasyottarakālaṃ mudgarāder nāśakasyābhāvād ahetukamicchāma iti prakṛtena sambandhaḥ atra caivambhūte vināśe dharmiṇi kādācitkatvāt prāgabhūtvātmalābhāditīmau hetūsiddhau vastvanantarabhāvitvam api yadi sāmānyena vivakṣitaṃ tadā siddham eva kāraṇabhūtastvanantaram asya bhāvaprasiddheḥ athātmabhūtavinaśvaravastvanantarabhāvitvam asya vivakṣitaṃ tadā hetur asiddha iti darśayati vastvanantarabhāvitvam ityādi vastvanantarabhāvitvaṃ na tatra na tvasti tādṛśi calabhāvasvarūpasya bhāvenaiva sahodayāt  tādṛśīti calavastusvabhāvāvyatirekiṇi na hi niraṃśavastuno bhago sti yena tadanantarabhāvitvam asya bhavet tatsvabhāvavat tadavyatirekiṇo nāśasya tanniṣpattāveva niṣpannatvāt anyathā tat svabhāvatvam eva tasya na syād ityuktam yaccoktaṃ sarvasaṃskāranāśitvapratyayaścānimittaka iti tadapyata eva pratikṣiptam iti darśayati ata iti ato vināśasadbhāvān na nityāḥ sarvasaṃskṛtāḥ na vināśītibuddhiś ca nirnimittā prasajyate  yata eva hi kṣaṇasthitidharmāṇaḥ padārthās tathādhyavasīyamānatanavastasyā buddher nimittamato nānimittatvaprasaṅgaḥ atha pradhvaṃsalakṣaṇo vināśo dharmyabhipretas tadā trayo pi hetavo siddhā iti darśayati pradhvaṃsasyetyādi pradhvaṃsasya tu nairātmyān nāstyanantarabhāvitā nābhūtvābhāvayogasya gaganendīvarādivat  vastunyeva hyanantarabhāvitvādayo dharmāḥ samāśritā nāvastuni yathā śaśaviṣāṇādau pradhvaṃsaś ca nirātmā niḥsvabhāvaḥ tat katham asyānantarabhāvitvādayaḥ sambhaveyuḥ nābhūtvā bhāvayogaśceti cakārātkādācitkatvaparigrahaḥ yadyevam yadi dhvaṃsasyānantarabhāvitvaṃ nāsti tadā bhāvasya dhvaṃso bhavatīti na hi yo na bhavatyeva tasya bhavatīti syād ityāśaṅkyāha pradhvaṃsa ityādi p pradhvaṃso bhavatītyeva na bhāvo bhavatītyayam arthaḥ pratyāyyate tvatra na vidhiḥ kasyacin mataḥ  yadyapi dhvaṃso vidhīyamānatayā nirdiśyate tathāpi bhāvaniṣedha eva pratīyate na paramārthataḥ kasyacidvasturūpasya vidhiḥ nanu caitasya putro bhavatītyādivad bhavatiśabdaprayogād atrāpi bhavanam evavidhīyata ity āha na hītyādi na hi bāleya ityevannāmamātre kṛte kvacit sarvo rāsabhadharmo smin prasaktiṃ labhate nare  na hi vastūnāṃ śabdaprayogamātrānuvidhāyinī sadasattve tasyecchāmātrapratibaddhapravṛttitvāt anyathā hi kvacit puṃsi kenacid icchāvaśād bāleya iti nāmni niveśite sarvasya gardabhadharmasya tatra prasaṅgaḥ syāt bāleyarāsabhaśabdau gardabhaparyāyau avaśyaṃ caitad vijñeyam yaduta vastusvabhāvaniṣedha eva na tu kiñcid vidhīyata iti dhvamsanāmnaḥ padārthasya vidhāne punar asya na vastuno jāyate kiñcid ityetat kiṃ nivartate  anyathā dhvaṃsākhyasya padārthāntarasya vidhāne sati na kiñcid vastuno jātam iti tadvastu kimiti nivartate yaccoktam asatve sarvabhāvānām ityādi tatrāha bhāvadhvaṃsātmanaścaivam ityādi bhāvadhvaṃsātmanaścaivaṃ nāśasyāsattvamiṣyate vasturūpaviyogena na bhāvābhāvarūpataḥ  evam iti vastusvabhāvaviyogarūpatvāt na tu bhāvasvabhāvasya sataḥ svarūpanivṛtter asattvam tat kathaṃ sarvabhāvānāṃ nityatvaṃ syāt yadi hi svabhāvaniṣedhalakṣaṇo vināśas teṣām asan syāt tadā nityatvam eṣāṃ syāt yāvatā svabhāvaniṣedhalakṣaṇo nāśaḥ svayam asadrūpasteṣām astyeveti kathaṃnityā bhaveyuḥ sarvasaṃskāranāśitvapratyayasya tu nimittamabhihitam eva yaccoktaṃ nityatve pi sahasthānam ityādi tatrāha nivṛttirūpatetyādi nivṛttirūpatāpyasmin vidhinā nābhidhīyate vasturūpānuvṛttiś ca kṣaṇād ūrdhvaṃ niṣidhyate  p ato vyavasthitaṃ rūpaṃ vihitaṃ nāsya kiñcana iti nityavikalpo smin kriyamāṇo nirāspadaḥ  nivṛttir bhavatītyanenāpi vacanenāsmin pradhvaṃse vidhirūpeṇa nivṛttirūpatā nābhidhīyate yato nāsya vidheyaṃ kiñcidrūpam asti kiṃ tarhi vastusvarūpasay kṣaṇād ūrdhvaṃ svabhāvānuvṛttir niṣidhyate tasmād ayam ekāntenābhāvarūpa eveti nityavikalpo nāspada eva niḥsvabhāvatvād eva sadā vyavasthitarūpāyogāt svabhāvapratibaddhatvān nityanityasvabhāvapratibaddhadharmayoḥ yaccoktamakāraṇaṃ bhavatāṃ dvidhā nityamasacceti tatparasiddhāntānabhijñatayā yato nyāyavādināṃ bauddhānām akāraṇamasadeva yathoktaṃ bhagavatā sadharmeṣu dharmānudarśī viharan bodhisattvo ṇumapi dharmaṃ na samanupaśyati yaḥ pratīya samutpādavinirmukta iti ye ca vaibhāṣikāḥ ākāśādivastu sattvena kalpayanti te yuṣmatpakṣa eva nikṣiptā na śākyaputrīyā iti na tanmato panyāso dyāyāt evaṃ nāśahetūnāṃ sarveṣāmākiñcitkaratvānnāsiddhatā hetoḥ itaś ca nāśahetūnām akiñcitkaratvaṃ vaktavyam tathā hi bhāvaḥ svahetorutpadyamānaḥ kadācitprakṛtyā svayaṃ naśvarātmaivotpadyate anaśvarātmā vā yadi naśvaras tasya na kiñcinnāśahetutā svayaṃ tat svabhāvatayaiva nāśāt yo hi yasya svabhāvaḥ sa svahetor evotpadyamānas tādṛśo bhavati na punas tadbhāve hetvantaramapekṣate yathā prakāśadravoṣnakaṭhinādayas tadātmāna utpannā na punaḥ prakāśādibhāva hetvantaram apekṣante syād etat yathā bījādayo ṅkurādijananasvabhāvāḥ santo pi na kevalā janayanti salilādikāraṇāntarāpekṣatvāt tadvadbhāvo naśvarasvabhāvo pi nāśekāraṇāntarāpekṣo bhaviṣyatīti tadetadasamyak antyāvasthāprāptasyaiva janakasvabhāvatvābhyupagamāt nānyasya tena yo sau tat svabhāvaḥ sa janayatyeva nāsau paramapekṣate yastu kuśūlādistho na janayati nāsau tat svabhāvaḥ kāraṇakāraṇatvāt tu tasyāpi kāraṇavyapadeśo na mukhyata iti nāsti vyabhicāraḥ athānaśvarātmeti pakṣastadapi nāśahetur akiñcitkara eva tasya kenacit svabhāvānyathābhāvasya kartumaśakyatvāt tathā hi yadi svabhāva utpādānantaraṃ na vinaśyet tadā paścād api sa eva tasya sthidharmā svabhāvas tadavastha iti kiṃ nāśahetunā tasya kṛtam yena vinaśyeta athāpi syāt yathā tāmrādīnāṃ kaṭhinarūpāṇām api satāmagnyādisamparkādanyathātvaṃ bhavati tathā bhāvasyāvinaśvarasvabhāvasyāpi sato vināśahetunānyathātvaṃ kriyate p tena vināśahetuṃ prāpya vinaśyatīti tadetad asamyak na ih sa evānyathā bhavati svabhāvāntarotpattilakṣaṇatvād anyathātvasya tathā hi yat tadanyathātvaṃ nāma tat kiṃ bhāvādarthāntaramāhosvid bhāvaeva na tāvad bhāva eva tasya svahetor eva pūrvaṃ niṣpannatvāt athārthāntaram tathā sati bhāvo cyutidharmā tathaivāvasthita iti na tasyānyathābhāvaḥ tāmrādidṛṣṭānto pyasiddha eva tathā hi tāmrādīnāṃ pūrvakasya kaṭhinādikṣaṇasya svarasanirodhitvād vināśe satyagnyādeḥ sahakārikāraṇāntarāt svopādānakāraṇāc ca sāmagryantarād dravākhyamaparam eva svabhāvāntaramutpadyate punar api dravādisvabhāvasya svarasanirodhitayā vināśe sati sahakārikāraṇāntarāt svopādānakāraṇāc ca kāṭhinyākhyamaparam eva svabhāvāntaramutpadyata iti naikasyānyathātvam asti tasmāt sarvathāpyakiñcitkara eva nāśahetur iti nāsiddho hetuḥ nacāpi viruddhaḥ svapakṣe bhāvāt nacāpyanaikāntikaḥ pūrvaṃ prasādhitatvāt syād etat yathākāśaṃ mūrtatvāya na paramapekṣate atha ca tatra niyataṃ na bhavati tadvadbhāvaḥ kṛtako pi yaḥ pareṇānityo neṣyate hetumataḥ sarvasyānityatvābhyupagamāt ta eva ceha pakṣīkṛtā nānya iti kuto  naikāntikatā ye tu punaḥ kṛtakā api santo nityā eva bhaviṣyantītyavināśitayeti sambhāvyante te paramārthato kṛtakarāśyantargatā eveti tannirākaraṇād eva tannirākriyā boddhavyetyadoṣaḥ nāpyākāśāder murttatvādidharmaṃ pratyanapekṣā siddhā yasya hi yo dharmo nāsti sa taṃ prati sāpekṣa eva na hi prāptaṃ dharmaṃ prati kācid apekṣā bhāvānāṃ vyavasthāpyate kiṃ tarhi aprāptam evetyasiddho dṛṣṭāntaḥ idānīmakṛtakarāśimadhikṛtyāha ye tvityādi ye tu vyomādayo bhāvā akṛtatvena saṃmatāḥ vastuvṛttyā na santyeva te ca śaktiviyogataḥ kṣaṇikākṣaṇikatvādivikalpasteṣvanāspadaḥ tadā vastveva yena syāt kṣaṇikaṃ yadivānyathā  yadi hi vyomādayo bhāvāḥ siddhasattākāḥ syus tadā teṣu kṣaṇikatvādidharmacintāvataret na hi dharmāṇāṃ svātantryeṇa siddhirasti anyathā hi dharmatvam eva teṣāṃ hīyate na cākāśādayo kṛtakā dharmiṇas teṣāṃ sarvasāmarthyavirahitvena vandhyāputravadasa p dvyavahāraviṣayatvāt prayogaḥ yat sarvasāmarthyaśūnyaṃ tadavastu yathā vandhyāputraḥ sarvasāmarthyaśūnyaṃ cākāśādīti svabhāvahetuḥ vastuto vyāpakānupalabdhir vā na cānaikāntiko hetuḥ etāvan mātranibandhanatvād asadvyavahārasya nāpyasiddhir iti paścāt pratipādayiṣyāmaḥ sapakṣe bhāvānnāpi viruddhaḥ kasmāt punaravastuni kṣaṇikākṣaṇikavikalpo nāvataratītyāha kṣaṇāvasthitarūpaṃ hītyādi kṣaṇāvasthitarūpaṃ hi vastu kṣaṇikamucyate sthirarūpasamākrāntaṃ vastvevākṣaṇikaṃ punaḥ  subodham udyotakarastvāha kṣaṇika iti matvarthīyānupapattiḥ tathā hi yadi niruktanyāyena kṣayaḥ kṣaṇaḥ so syāstīti kṣaṇika iti bodhyate tatra yuktaṃ kālabhedāt yadā hi kṣayo na tadā kṣayīti bhinnakālayor na matvarthīyo dṛṣṭaḥ atha punarbhāvānantaravināśena viśiṣyamānaḥ kṣaṇa ity ucyate tadāpi sa tenaiva tadvātra bhavatīti na yukto matvarthīyaḥ atha kṣaṇasthitikālāḥ kṣaṇikāḥ sarvāntyo hi kālaḥ kṣaṇastaṃ ye vatiṣṭhante te kṣaṇikāḥ etad api na yuktam saṃjñāmātreṇa kālasyābhyupagamāt na ca saṃjñāmātraṃ vastuviśeṣaṇatvena yuktam iti tatrāha utpādānantarāsthāyītyādi utpādānantarāsthāyi svarūpaṃ yac ca vastunaḥ taducyate kṣaṇaḥ so sti yasya tatkṣsaṇikam matam  utpādānantaravināśisvabhāvo vastunaḥ kṣaṇa ucyate sa yasyāsti sa kṣaṇika iti tathācoktam ātmalābhānantaravināśī kṣaṇaḥ sa yasyāsti sa kṣaṇika iti nanvevam api svabhāvasyānarthāntaratvāt so syāstīti vyatirekanibandhanaḥ pratyayo nopapadyata ity āha asatyapītyādi asapyarthabhede ca so styasyeti na bādhyate icchāracitasaṅketamātrabhāvi hi vācakam  yathā svasya svabhāvaḥ śilāputrakasya śarīram ityādāvasatyapi vāstave bhede buddhiparikalpitaṃ bhedamāśritya vyatirekaṣaṣṭhīvibhaktir bhavati tathehāpi bhaviṣyati na hi vastusvabhāvānuvidhāyinyo vācaḥ kiṃ tarhi vakturicchāmanuvidadhate p apica yāvatyarthe yāvāneva vaktṛbhir viniyujyate dhvaniḥ sa tāvāneva tamarthaṃ saṅketavaśāt pratyāyayati na tu paramārthataḥ prakṛtiḥ pratyayoḥ vāsti kṣaṇika iti cāyaṃ śabda utpādānantarāsthāyini vastumātre niyukto vidvadbhiḥ tatra caivambhūte vastuni kṣaṇikaśabdena vivakṣite kṣaṇikaḥ śabdaḥ sapratyayo vā prayujyatāṃ pratyayarahito veti nātrāsmākam icchāmātrānurodhini sāṅketike vacasyatyādara ityetad darśayati udayānantarasthāyītyādi udayānantarasthāyi vastvevaṃ tu vivakṣitam tatra sapratyayaḥ śabdo pratyayo vā prayujyatām  evam iti kṣaṇikam ityanena saha pratyayena matvarthīyena vartata iti sapratyayaḥ evaṃ vyomādīnām akṛtakatvābhyupagame sati niyamenāsadvyavahāraviṣayataiveti pratipāditam idānīṃ sattvābhyupagame tu kṣaṇikatvamevaiṣāṃ prasajyata itisādhanayannāha yadi tvityādi yadi tu vyomakālādyāḥ santaḥ syus te tathāsati nātikrāmanti te pyenaṃ kṣaṇabhaṅgaṃ kṛtā iva  kṛtā iveti kṛtakā ivetyarthaḥ etena sattvādityayaṃ hetuḥ sūcitaḥ tameva spaṣṭīkurvannāha tathāhītyādi tathā hi santo ye nāma te sarve kṣaṇabhaṅginaḥ tadyathāsaṃskṛtā bhāvās tathāsiddhā anantaram santaścāmī tvayeṣyante vyomakāleśvarādayaḥ kṣaṇikatvaviyoge tu na sattvaiṣāṃ prasajyate krameṇa yugapaccāpi yasmād arthakriyā kṛtā na bhavanti sthirā bhāvā niḥsatvās te tato matāḥ  prayogaḥ yat sattātsarvaṃ kṣaṇikam yathā samanantaraṃ pratipāditāḥ kṣaṇikāḥ padārthāḥ santaś ca bhavatā vyomādayo bhāvā iṣyante iti svabhāvahetuḥ tathā siddhā iti kṣaṇikatvena etena na sādhyavikalatā dṛṣṭāntasyāśaṅkanīyā prasādhitatvād iti darśayati tvayeṣyanta ityanena prasaṅgasādhanametad iti darśayati anyathā hetor anyatarāsiddhatā syāt kathaṃ punar asya hetor vyāptiḥ siddhetyāha kṣaṇikatvaviyoge tvityādi p arthakriyāsāmarthyalakṣaṇamiha sattvaṃ hetotveneṣṭam tacca kṣaṇikatvanivṛttau nivartate tathā hi bhāvā arthakriyāṃ kurvantaḥ krameṇa vā kurvīranyaugapadyena vā na hi kramayaugapadyābhyāmanyaḥ prakāraḥ sambhavati tayor anyonyavyavacchedarūpatvāt etac ca pratyakṣata eva prasiddham tathā hi ghaṭo madhūdakādīṃstadanyadravyavyatibhinnān krameṇāharan svajñānodakāharaṇe na ca yaugapadyena kurvan pratyakṣeṇaiva paricchidyate tatra yān kāryabhedān krameṇāharan samupalabhyate ghaṭaḥ kulālo vā śarāvodañcanādīn na tadaiva tānyaugapadyena janayituṃ samarthaḥ ghaṭo vā svaviṣaye jñānādīnyaugapadyena janayannupalabhyate na tadaiva tānkrameṇeti pratyakṣāvasitametat sarvam ataḥ kramasya yaugapadyavyavacchedenaiva paricchedādyaugapadyasya ca kramavyavacchedenaivetyekapramāṇavṛttir dvayor anyatarat paricchindatī tataḥ paraṃ pratiyoginaṃ vyavacchinatti prakārāntarbhāvaṃ ca sūcayatīti pratyakṣapramāṇāvasita evānayor anyonyavṛttiparihārasthitilakṣaṇo virodhaḥ tena tṛtīyasyābhāvāt kramayaugapadyābhyāmarthakriyā vyāptā sā ca sthireṣu bhāveṣu svavyāpakānivṛttau nivartamānā tallakṣaṇaṃ sattvaṃ nivartayatīti siddhā vyāptiḥ na caitacchakyaṃ vaktum kramayaugapadye eva bhāvānāṃ na siddhe vyatiriktakālapadārthānabhyupagamād iti na hi vayaṃ bhāvānām arthāntarabhūtakālapadārthakṛtaṃ kramayaugapadyaṃ brūmaḥ kiṃ tarhi tathātathotpādakṛtam tathā hi yadi caikaḥ sattāmanubhavati tadaiva yadā pare tadvadeva tamanubhavanti ta evaṃ sarve tathotpadyamānā akramavyapadeśanibandhanaṃ bhavanti tadyathā samagrasāmagrīkā bahavo ṅkurāḥ samutpadyamānāḥ viparyayāt kramavyapadeśabhājo yathāṅkurakāṇḍapatrādayaḥ ete ca pratyakṣa eva siddhās tathaiva ca vyapadiśyante janaiḥ tathābhūtapadārthaviṣayo pi kāraṇavyāpāras tadviṣayakramayaugapadyābhyāṃvyapadiśyata ityacodyam etat nanu ca yadi sthiro bhāvaḥ siddho bhavet tadā tatra kramayaugapadyanivṛttau satyāmarthakriyāyāḥ sāmarthyanivṛttiḥ siddhyet yathā kvacit pradeśe dharmiṇi vṛkṣanivṛttau śiṃśapānivṛttiḥ anyathā hyasiddhe pradeśadharmiṇi kutra śiṃśapābhāvaḥ pratīyeta na cāsau siddhas tasyaiva pratiṣeddhumiṣṭatvāt athāpi siddho ṅgīkriyata na tarhi tasya pratikṣepo yuktaḥ tasya dharmiṇaḥ svarūpeṇa siddhyabhyupagamāt tataś ca sattvādibhya yamapyanaikāntika eva hetuḥ vipakṣe vṛtter iti naitadasti na hyasmābhiḥ svātantryeṇa pramāṇatayā vyatirekasādhinyā asyā vyāpakānupalabdheḥ prayogaḥ kriyate kiṃ tarhi prasaṅgāpādanaṃ paraṃ prati kriyate yadi bhavatā teṣāṃ sthirarūpatāṅgī p kriyate tadārthakriyāsāmarthyamapi nāṅgīkartavyam tatra kramayaugapadyayogasya tadvyāpakasyābhāvāt nahi vyāpakanivṛttau vyāpyamavasthātumutsahate anyathā vyāpyavyāpakabhāva eva tayor na syāt tataścārthakriyāsāmarthyanivṛttau satvam api teṣāṃ nāṅgīkartavyam arthakriyāsāmarthyalakṣaṇatvāt satvasyeti anenopāyena teṣām abhāva eva pratipādyate na cāpi vaidharmyadṛṣṭānte vaśyaṃ vastubhūtaṃ dharmyāśrayaṇīyaḥ tatra sādhyanivṛttau sādhananivṛttimātrasya sādhayitumiṣṭatvāt tac ca vyāpyavyāpakabhūtayor dharmayor vyāpyavyāpakabhāvasiddhau satyāṃ dharmiviśeṣaparigrahamantareṇaiva sāmānyena vyāpakābhāve vyāpyam api na bhavatīti vacanamātrād eva pratīyate yathā vṛkṣābhāve śiṃśapā na bhavatīti yathoktam tasmād vaidharmyadṛṣṭānte neṣṭo vaśyam ihāśrayaḥ tadabhāvetu tanneti vacanād api tadgateḥ  iti na tāvat sthirasya bhāvasya krameṇārthakriyā yukteti darśayati kāryāṇītyādi kāryāṇi hi vilambante kāraṇāsannidhānataḥ samarthahetusadbhāve kṣepas teṣāṃ hi kiṅkṛtaḥ  nahi kāryasya svecchayā bhavanamabhavanaṃ vā kintu kāraṇasadasattānuvidhāyinī tasya sadasattve tatra yadyasau sthiraikarūpo bhāvaḥ sarvadā sarvakāryāṇāṃ hetubhāvenāvasthitas tadā kimiti tat sattāmātrākāṅkṣiṇī sakṛdeva sarvāṇi notpadyante yena krameṇa bhaveyuḥ kṣepa iti parivilambaḥ tena pāścātyam api tadīyaṃ kāryaṃ prāgeva bhavet apratibaddhasāmarthyakāraṇatvād abhimatakāryavad iti bhāvaḥ athāpītyādinā parasyottaramāśaṅkate athāpi santi nityasya kramiṇaḥ sahakāriṇaḥ yānapekṣya karotyeṣa kāryagrāmaṃ kramāśrayam  yadyapi sthiraḥ padārthaḥ sarvadā sannihitas tathāpi krameṇa sahakārīṇi tasya saṃnidhīyante atas tadapekṣayā krameṇāsau kāryāṇi janayiṣyatīti sādhvityādinā pratividhatte sādhv etat kiṃtu te tasya bhavanti sahakāriṇaḥ kiṃ yogyarūpahetutvād ekārthakāraṇena vā yogyarūpasya hetutve sa bhāvas taiḥ kṛto bhavet sa cāśakyakriyo yasmāt tatsvarūpaṃ tadā sthitam  p kṛtau vā tat svarūpasya nityatāsyāvahīyate vibhinno tiśayas tasmād yady asau kārakaḥ katham  na hi tasya nityasya kaścit sahakārī sambhavatitathā hi atiśayādhānād vā sahakārī bhavet yathā bījasya kṣityādaya ucchūnādyavasthāviśeṣamādadhānāḥ sahakāriṇaḥ ekārthakriyayā vā yathonmiṣitamātreṇa rūpadarśane cakṣuṣo rūpādayaḥtatra na tāvad ādyaḥ pakṣaḥtathā hy asāv atiśayas tasya sahakāribhir ādhīyamānaḥ kvacit tat svabhāvād abhinno bhinno vā bhavet yad vobhayānubhayarūpaḥ yathāhurājīvakā iti catvāraḥ pakṣāḥtatra na tāvad ādyaḥ pakṣaḥ tat svarūpavat tadavyatirekitayā tasyāpi sadāvasthitatvāt sataś ca karaṇāyogāt karaṇe vā tadvad eva bhāvasyāpi karaṇaprasaṅgāt tataś ca nityatvahāniḥ atha dvitīyaḥ pakṣas tadātiśayād eva kāryotpatter bhāvasyākārakaprasaṅgaḥ asāviti nityaḥ padārthaḥ etad eva spaṣṭayati tasmin satītyādi tasmin sati hi kāryāṇāmutpādas tadabhāvataḥ anutpādāt sa evaivaṃ hetutvena vyavasthitaḥ  tasminniti atiśaye satītyarthaḥ evam iti tadgatānvayavyatirekānuvidhānāt athāpītyādinātraiva parasyottaramāśaṅkate athāpi tena sambandhāt tasyāpyastyeva hetutā kaḥ sambandhas tayoriṣṭas tādātmyena vibhedataḥ na ca tasya tadutpattir yaugapadyaprasaṅgataḥ tataś ca yaugapadyena kāryāṇāmudayo bhavet  teneti atiśayena tasyāpīti nityasya kaḥ sambandha ityādinottaramāha kaḥ sambandhaḥ naiva kaścid ity arthaḥ dvividha eva hi sambandhas tādātmyaṃ tadutpattiś ca tatra na tāvat tādātmyalakṣaṇo bhedasyāṅgīkṛtatvāt nāpi tadutpattilakṣaṇaḥ sahakāribhya eva tasyotpatteḥ tatas tasyotpattiraṅgīkriyate tadā tanmātrabhāvitvād atiśayānāṃ yugapad evotpattiḥ syāt tataś ca sarvakāryāṇāṃ yugapadutpattiprasaṅgaḥ atiśayavataḥ kāraṇasya sarvadāvasthitatvāt tatrāpyanyavyapekṣāyām anavasthā prasajyate ekadāpi tataḥ kāryaṃ nāsambandhāt prakalpyate  p atha tatrāpyatiśayotpattau sahakārikāraṇāpekṣaṇāt krameṇātiśayotpatter na kāryāṇāṃ yaugapadyaṃ bhavatīti syāt tadayuktam evaṃ hyanavasthā syāt tathā hi tatrāpi sahakāriṇām atiśayāntarakaraṇāt sahakāritvaṃ vaktavyam tasya cātiśayasya vyatirekitvāt sambandhāsiddhiḥ tadutpattau sakṛdutpattiprasaṅgaḥ tatrāpi sahakārivyapekṣāyāṃ punar iyam eva cintāvatarati tataścānavasthāyāṃ na kadācid atiśayena saha tasya sambandhaḥ siddhyet tadasiddhau na tasmāt kāryotpattiratiśayād eva kāryotpatteḥ sambandhaḥ samavāyaścet tatrāpyevaṃ vicintyate upakārībhavaṃs tasya samavāyīṣyate sa kim na vā tatheti prathamo vikalpo yadi gṛhyate saiva prāptā tadutpattir vyapāstā sāpyanantaram  athāpi syān na tadutpattilakṣaṇas tasyātiśayena saha sambandhaḥ kiṃ tarhi tat samavāyalakṣaṇaḥ tatra nitye dharmiṇi tasyātiśayasya samavetatvāt tadetad ayuktam iti darśayann āha tatrāpītyādi na vā tatheti nopakārī saṃs tasya samavāyīṣyata iti sambandhaḥ tatra prathamapakṣe upakārasyopakriyamāṇapadārthāvyatirekāt sa eva tadutpattilakṣaṇaḥ sambandho ṅgīkṛtaḥ syāt sa cānantaram eva nirastaḥ atha dvitīyaḥ pakṣas tadā viśeṣābhāvāt sarvaḥ sarvasya samavāyī syāt taddarśayati anye pītyādi anye pi sarvabhāvāḥ syus tathaiva samavāyinaḥ aviśeṣān na tasyāyamupakārī mato yadi  tathaiveti abhimatapadārthavadanupakāritvenāviśiṣṭatvāt ubhayānubhayapakṣāvadhikṛtyāha bhedābhedetyādi bhedābhedavikalpasya pratyekaṃ pratiṣedhanāt dvirūpo tiśayas tasya vyasto bhavati vastunaḥ  pratyekapakṣanirākaraṇād evobhayātmakapakṣasya nirākaraṇam tadvyatirekeṇobhayātmakapakṣābhāvāt kiñcaikākāratyāgaparigrahayor aparākāraparigrahatyāgānāntarīyakatvād ayuktaṃ vastusata ubhayānubhayarūpatvam na hyekasyaikadā vidhipratiṣedhau parasparaviruddhau yuktāvekatvahāniprasaṅgāt p etac ca pudgalādiparīkṣāyāṃ pratipāditaṃ taddarśayati pudgalādītyādi pudgalādiparīkṣāsu dvaurāśyapratiṣedhanāt dvirūpo tiśayo nāsti na vāpyanubhayātmakaḥ  athaikārthakriyākāritvena sahakāriṇas tasyeti dvitīyaḥ pakṣa āśrīyate yathāhur eke naivāsau sahakāriṇo pekṣate na cāpi sahakāriviyuktaḥ kāryasya kārakaḥ yata īdṛśas tasya nisargasiddhaḥ svabhāvo yat sannihitasakalasahakārikāraṇa eva kārako ntyahetuvan na kevalaḥ tena tasya bhāve poi na kāryasya sarvadotpattiprasaṅga iti tadetad darśayati athetyādi atha nāpekṣate nityaḥ pratyayānsahakāriṇaḥ tathāpi tadviyukto yaṃ kārako nāntyahetuvat nijas tasya svabhāvo yaṃ teṣām eva hi sannidhau kārakatvamataḥ kāryaṃ tadbhāve pi na sarvadā  neti kāraka ityanena sambandhanīyam antyahetuvad iti vaidharmyadṛṣṭāntaḥ yadvottareṇa kārakatvamityanena sādharmyadṛṣṭāntatayā sambadyate ṣaṣṭhyantāc ca vatiḥ kāryaḥ tadbhāve pīti tasya nityasya padārthasya sadbhāve pi astvevam ityādinā pratividhatte astvevaṃ kintu sākalye yā tasya prakṛtir matā vaikalye saiva ced iṣṭā nityāḥ syuḥ sahakāriṇaḥ  bhavatvevaṃ kalpanā kiṃtvidam iha nirūpyate yā tasya sahakārisākalyāvasthāyāṃ prakṛtiḥ kiṃ saiva vaikalyāvasthāyām āhosvidanyā yadi saiva tadā sahakāriṇo pi nityāḥ prāpnuvanti katham ity āha tatsambaddhasvabhāvasyetyādi tat sambaddhasvabhāvasya bhāve teṣām api sthiteḥ anyaccedvikalaṃ rūpam ekatvamavahīyate vyapekṣayāpyataścaivaṃ na kāryāṇāṃ kramodayaḥ  taiḥ sahakāribhiḥ sambaddhaḥ svabhāvo yasyeti vigrahaḥ teṣām apīti sahakāriṇām nigaḍabaddhapuruṣākarṣaṇe nigaḍākarṣaṇavat teṣām apyanuvṛtteḥ evaṃ hi sa eva pūrva p svabhāvāparityāgenānuvṛtto bhavati yadi hi sahakāriṇā sambaddhaṃ svabhāvaṃ na jahāti tat sambaddhasvabhāvāparityāgena sāmarthyāt sahakāriṇāmapyaparityāgaḥ pratiyogisavyapekṣatvāt sambandhitvasya anyathā saiva tasya prakṛtir na bhavet athānyeti pakṣas tatrāha anyaccetyādi yadi hi sahakārivikalaṃ rūpamasyānyaditīṣyate tadā nityatvahāniprasaṅgaḥ rūpasya bhāvāvyatirekāt tasmāt sahakāriṇo pekṣāyām api na sthirāṇāṃ krameṇārthakriyā yuktā nāpi yaugapadyeneti darśayati yaugapadyaṃ ca naiveṣṭam ityādi yaugapadyaṃ ca naiveṣṭaṃ tat kāryāṇāṃ kṣayekṣaṇāt  parairapi nityapadārthakāryāṇāṃ naiva yaugapadyamiṣṭam tathā hi nityatāmetāni kāryāṇi varṇyante ātmanaḥ sukhaduḥkhādīni nabhasaḥ śabdāḥ manasaḥ kramavartīni vijñānāni aṇūnāṃ dvyaṇukādikrameṇa sthūlāḥ kāladigīśvarādīnāṃ sarvāṇyevotpattimantīti eṣāṃ ca pratyakṣād eva kramodayaḥ prasiddhaḥ tadevaṃ yaugapadyābhyupagame pratyakṣavirodho bhyupagamavirodhaścokto bhavati idānīm anumānavirodhaṃ pratipādaynn āha niḥśeṣāṇītyādi niḥśeṣāṇi ca kāryāṇi sakṛtkṛtvā nivartate sāmarthyātmā sa cedārthaḥ siddhāsya kṣaṇabhaṅgitā  tathā hi yugapad aśeṣāṇi kāryāṇi kṛtvā sa kiṃ tasyārthakriyāsamarthaḥ svabhāvo nivartate āhosvid anuvartata iti pakṣadvayam tatra yadi nivartata iti pakṣas tadā tasya kṣaṇabhaṅgitvaṃ siddham pratikṣamaparāparasvabhāvotpatteḥ pūrvapūrvasya ca svabhāvasya svarasavināśāt tadrūpasyānuvṛttau tu kāryamutpādayet punaḥ akiñcitkararūpasya sāmarthyaṃ ceṣyate katham sarvasāmarthyaśūnyatvāt tārāpathasarojavat asanto kṣaṇikāḥ sarve śaktir yadvastulakṣaṇam  atha dvitīyaḥ pakṣa āśrīyate tadā tadrūpasya samarthāt mano nuvṛttau satyāṃ punaḥ kāryamutpādayet atyaktapūrvarūpatvāt prāgavasthāvat tataś ca sa eva kramo jāta iti yaugapadyābhyupagamo numānaviruddhaḥ athāpi syān mābhūt tasya kramayaugapadyābhyām p arthakriyā tatha pi sāmarthyamasyāstyevetyāha akiñcitkararūpasyetyādi karyotpādanibandhanaṃ hi bhāvānāṃ sāmarthyaṃ vyavasthāpyate yaś ca na kiñcitkaroti sa kathaṃ samarthaḥ syāt anyathā hyākāśakuśeśayāderapi sāmarthyaṃ kiṃ na vyavasthāpyeta syād etad yadi nāma sāmarthyamasya nivṛttaṃ tathāpi sattvamanivṛttam eva tataś ca sattvādityanaikāntika eva hetur ity āha asanta ityādi idam eva hi vastulakṣaṇaṃ yadarthakriyāsāmarthyaṃ taccennivṛttaṃ tat kathaṃ vastutvaṃ tallakṣaṇaṃ teṣvavasthāṃ labhate tadevaṃ kramākramābhyām arthakriyāsāmarthyaśūnyatvād vandhyāputrādivad asadvyavahārayogyā akṣaṇikatvenābhimatā ākāśādaya iti siddham atha nāṅgīkriyetedaṃ vastutvaṃ śaktilakṣaṇam yadevam anyannirdiśyaṃ vastūnāṃ lakṣaṇaṃ paraiḥ  athāpi syād yadyarthakriyāsāmarthyalakṣaṇam eva vastulakṣaṇaṃ bhavet tadaitat sarvaṃ śobheta yadyevaṃ kimanyad vastulakṣaṇam iti vaktavyam tathā hi śaśaviṣāṇādau yadavastutvamiṣṭaṃ tatrārthakriyāsāmarthyaviraha eva nibandhanam vastvavastunoścānyonyavyavacchedarūpatvāt sāmarthyād avastulakṣaṇaviparītamarthakriyāsāmarthyam eva vastulakṣaṇamavatiṣṭhata iti bhāvaḥ atra parasyottaramāśaṅkate sattetyādi sattāsambandha iṣṭaśced vastūnāṃ lakṣaṇaṃ na tat asiddheḥ samavāyādeḥ kathaṃ vānyonyalakṣaṇam  na hyarthakriyāsāmarthyaṃ vastulakṣaṇam kiṃ tarhi sattāsambandhaḥ sattāsamavāya iti yāvat na taditi vastulakṣaṇaṃ yuktamiti śeṣaḥ samavāyāder asiddhatvāt ādiśabdena sattāparigrahaḥ yadi samavāyādiḥ siddho bhavet tadā samavāyo vastulakṣaṇaṃ syāt yāvatā teṣām eva sādhyatvena prastutatvāt vakṣyamāṇabādhakapramāṇasadbhāvāc ca yadi vā pūrvoktād eva bādhakāt pramāṇāt sattāyāḥ samavāyasya cāsiddhiḥ kenacit saha sattāyāḥ sambandhāsiddhes tasyānupakāryatvāt na hyanupakāriṇoḥ parasparaṃ sambandho tiprasaṅgād ityuktam kiṃ ca tayor api sattāsamavāyayor antyānāṃ ca viśeṣāṇāṃ vastutve kiṃ lakṣaṇam iti vaktavyam na hi samavāye viśeṣeṣu ca sattā samavaiti nāpi sattāyām kiṃ tarhi dravyaguṇakarmasu tripadārthasatkarī satteti samayāt tasmād avyāpīdaṃ p vastulakṣaṇam bhavatu nāma sattādeḥ siddhiḥ tathāpi na sattāsamavāyo lakṣaṇo yuktam arthāntaratvāt na hy arthāntaram arthāntarasya svarūpam yena tasya tallakṣaṇaṃ bhavet tathā hi vastusvarūpāparijñānān mūḍhadhiyaṃ prati tallakṣaṇe prakṛte tatsvabhāva eva kutaścid vyāvṛttyā pratīto lakṣaṇatvena vācyo yena tadeva vastusvarūpatvenāvadhārayati yathā pṛthivī kharakaṭatvena na cānyaḥ padārtho nyapadārthasvarūpamanyatvahāniprasaṅgāt tat kathaṃ tallakṣaṇaṃ bhavet lakṣaṇaśabdasya svabhāvavacanasya prastutatvāt kecid āhuḥ yadvastvantaśaḥ sarvajñasyāpi na jñānamutpādayati tasya tādṛśasyāstitāyāṃ kiṃ bādhakaṃ pramāṇam yata iyaṃ vyāptiḥ sarvopasaṃhāreṇa siddhyet yat sattāt sarvaṃ kṣaṇikam iti na ca tadaparijñāne sarvajñatvahānis tasya jñeyeṣvevādhikārāt jñānayogyasya hi vastuno parijñāne syād asarvajñaḥ tat tu na jñeyam jñānotpādane pi tasyāyogyatvād iti tān pratyāha sarvaścetyādi sarvaścārthavicārādivyāpāro rthakriyārthinaḥ nirākuladhiyo yukto nonmattakatayā punaḥ tatra yannāma keṣāñcit kathañcidupayujyate kvacitkadācittatraiva yuktā sattāvyavasthitiḥ tadrūpasyaiva cārthasya kṣaṇikatvaṃ prasādhyate vyāptiḥ sarvopasaṃhārā tasminnevābhidhīyate  athasya hi vastumātrasya yo yam astitvanāstitvena vicāraḥ sa sarvo rthakriyārthinaḥ na vyasanitayā anyathā hyunmattaḥ syāt tena yadeva padārthajātaṃ keṣāñcidarthakriyārthināṃ kathañcitsākṣātpāramparyeṇa vā kvacid deśe kadācitkāla upayujyate tatraiva vastuvyavasthā yuktāprekṣāvataḥ na tvanyatra nibandhanābhāvānniṣparayojanatvād iti bhāvaḥ ādigrahaṇenārthaviśeṣāṇāṃ dahanasalilādīnāṃ vicāro gṛhyate tataś ca prekṣāpūrvakāriṇāṃ yadevārthakriyākāri tadeva vastviti yadetat prasiddham tasyaiva tadrūpasya arthakriyākārirūpasyāsmābhiḥ kṣaṇikatvaṃ prasādhyate yato rthakriyāsāmarthyalakṣaṇasya hetutvenābhīṣṭatvān nāsti vyabhicāraḥ tasyaivambhūtasya hetoḥ sarvopasaṃhārāt sādhyena vyāptisiddheḥ yā hi pakṣasapakṣavibhāgamakṛtvā sāmānyena hetor vyāptiḥ pradarśyate sā sarvopasaṃhārā vyāptiḥ p athārthakriyāsāmarthyaśūnyasyāpi kasmād vastutvaṃ neṣyata ity āha niḥśeṣetyādi niḥśeṣaśaktiśūnyaṃ tu yadvandhyāsutasannibham sarvajñacetaso pyeti hetutvaṃ na kadācana kriyate tatra naivedaṃ kāryarūpādyadṛṣṭitaḥ nirnibandhanamastitvavyavasthānaṃ vicakṣaṇaiḥ na tasmin sādhitenārthaḥ kṣaṇikatvena kaścana tatra paryanuyogaś ca kriyamāṇo pi niṣphalaḥ  sarvajñacetaso pīti na kevalaṃ samānajātīyasya kṣaṇasya jaladhāraṇādeś ca kāryasyetyapiśabdaḥ kāryarūpādyadṛṣṭita iti kāryam tadīyaṃ phalam rūpam tasya svabhāvaḥ ādiśabdena tasya deśaḥ kālo vasthāviśeṣaś ca gṛhyate tasya caivaṃrūpasya śaśaviṣāṇādibhyo na kaścid viśeṣo stīti bhāvaḥ nacāpi tasmiṃstathābhūte vastuni kṣaṇikatvena sādhitenārthakriyārthinaḥ kiñcit prayojanam asti tasya dṛṣṭādṛṣṭayor hitāhitaprāptiparihārāyogyatvāt yathoktam arthakriyāsamarthasya vicāraiḥ kiṃ tadarthinā ṣaṇḍasya rūpavairūpye kāminyāḥ kiṃ parīkṣayā  QUOTE Pramāṇavārttika v iti ata eva katham idaṃ gamyate tatkṣaṇikamityādiparyanuyogaḥ prativādinā kriyamāṇo viphala eva tasya vādinā kṣaṇikatvena sādhayitumaniṣṭatvāt idānīṃ paro rthakriyāsāmarthyam api vastulakṣaṇamayuktam ativyāpitvāditi darśayati nanu cetyādi nanu cārthakriyāśaktā nabhastāmarasādayaḥ svajñānahetubhāvena na caite santi bhāvikāḥ  tathā hi nabhastāmarasādayo nabhastāmarasaṃ nabhastāmarasamityādijñānotpādalakṣaṇāyām arthakriyāyāṃ samarthāḥ naca te paramārthataḥ santi ato tivyāpīdaṃ lakṣaṇaṃ śaktir bhāvalakṣaṇam iti atra parihāram āha nirālambanamevetyādi nirālambanamevedam ambarāmbhoruhādiṣu tajjalpavāsanāmātrabhāvi jñānaṃ pravartate  asiddhamākāśāmbhoruhādīnām arthakriyāsāmarthyam tadvikalpānāṃ svavikalpavāsanāparipākamātreṇaivotpattir nirālambanatvāt p athākāśāmbhoruhādibhya utpattau kiṃ bādhakaṃ pramāṇam ity āha abhāvakāraṇatve tvityādi abhāvakāraṇatve tu nairantaryeṇa sambhavet nābhāvo pekṣate kiñcin nirviśeṣatayā sadā  abhāvo nabhastāmarasādi kāraṇaṃ yasya tat tathoktam tadbhāvas tattvam tasmin sati tannabhavastāmarasādijñānaṃ sarvadaiva bhavet utpadyeta nityasannihitavikalakāraṇatvāt nacāpi tasya parairanupakāryasya tadapekṣā yuktā yena sahakārivaikalyāt kadācijjanayed iti syāt kṣaṇikeṣvapītyādinā bhadantayogasenamatamāśaṅkate kṣaṇikeṣvapi bhāveṣu nanu cārthakriyā katham viśeṣādhāyino nyonyaṃ na hyādyāḥ sahakāriṇaḥ jātau sarvātmanā siddhair ajātāvastvabhāvataḥ nirviśeṣādviśeṣasya bhāve kāryaṃ na kiṃ bhavet nacānyato viśiṣṭās te tulyaparyanuyogataḥ sahakārikalāpānām anavasthā ca te bhavet krameṇa yugapaccāpi yatas te rthakriyākṛtaḥ na bhavanti tatas teṣāṃ vyarthaḥ kṣaṇikatāśrayaḥ sahakārikṛtaścaivaṃ yadā nātiśayaḥ kvacit sarvadā nirviśeṣaiva tadā santatiriṣyate vināśe yadyahetuḥ syād ādāveva bhavedayam sambhavo yadi nāsyādāvante pi sa kathaṃ bhavet svahetor yadi bhāvānām iṣyate nyan na kāraṇam vināśasya kathaṃ teṣāṃ kvacid eva viruddhatā  sa hyāha kṣaṇikatve pi bhāvānāṃ kramayaugapadyābhyām arthakriyāvirodha eva yatas te svayaṃ samarthā bhaveyur asamarthā vā yadi samarthās tadā sahakārikāraṇaṃ nāpekṣeran nahi samarthasya kācid apekṣā yuktā athāsamarthās tathāpi teṣāṃ tadapekṣā sutarāmayuktimatī tathā hi ye prathamakalāpāntaścariṣnavas te na parasparato viśeṣamāpnuvanti utpannānu p tpannāvasthāyāḥ sadasattvenānupakāryopakārakatvāt tataś ca prathamāvasthāyāṃ teṣāṃ nirviśiṣṭatvāt tebhyo viśiṣṭakṣaṇāntarotpādo na syāt nirviśeṣebhyaś ca tebhyaḥ kṣaṇāntarasya viśiṣṭasyotpattau kāryam api kiṃ notpadyeta na cāpi pūrvakātkalāpād viśiṣṭāt te samutpannā iti yuktam vaktum tatkalāpāntargatāmapyata eva paramparato viśeṣābhāvāt teṣām apyanyato viśeṣotpattau satyāmanavasthā syāt tadevaṃ viśeṣābhāvāt katham aviśiṣṭātkāraṇakalāpāt kāryamutpadyeta aviśiṣṭāccotpattau sarvaṃ sarvasmād bhavet tataś ca kramayaugapadyābhyām evam arthakriyāvirodhe pi yathaite bhavantyevārthakriyākāriṇas tathā nityā api santo bhaviṣyantīti vyarthas teṣāṃ kṣaṇikatāśrayaḥ tena sattvād iti hetur anaikāntika iti bhāvaḥ na cāpi santater avasthāviśeṣaprāptāyāḥ kāryotpattir bhaviṣyati na sarvadeti vaktuṃ yuktam yathoktayā nītyā sahakārikṛtasya viśeṣasyābhāvāt sarvadaiva santater aviśiṣṭatvāt nacāpi svopādānakāraṇamātrapratibaddho viśeṣaḥ santatiriti yuktam vaktum dṛṣṭavirodhāt tathā hi sahakāriṇām upāyāpāyayoḥ kāryavyaktivirāmau dṛṣṭau yadi ca svopādānakāraṇamātrapratibaddho viśeṣaḥ syāt tadā sahakārinirapekṣasyaiva janakatvaṃ bhavet api ca yathoktayā nītyā santateḥ sarvadā nirviṣiṣṭatvāt ghaṭādīnāṃ kapālādiviśeṣotpattyasambhavāt sajātīyakṣaṇasantānocchedalakṣaṇo vināśo yadi nirhetukaḥ syāt tadā nirapekṣatvāt prāgeva bhavet athādau na bhavet paścād api na bhavet prāgvadviśeṣābhāvāt kiṃ ca yadi bhāvānāṃ vināśaṃ prati svahetuvyatirekeṇānyatsantānāntaraṃ kāraṇaṃ neṣyate tadānalādayaḥ śītādīnāṃ kathaṃ virodhino bhaveyuḥ nahyakiñcitkaro virodhī yukto tiprasaṅgāpatteḥ evaṃ hi sarvaḥ sarvasya virodhī prasajyeta tataś ca virodhadvāreṇānupalabdhiprayogaḥ prāṇātipātādivyavasthānaṃ cātidurghaṭamiti bhāvaḥ ucyata ityādinā pratividhatte ucyate prathamāvasthā naivānyonyopakāriṇaḥ ekārthakriyayā tvete bhavanti sahakāriṇaḥ anyonyānupakāre pi nāviśiṣṭā ime yataḥ svopādānabalodbhūtāḥ kalāpotpādakaḥ pṛthak  samarthād eva hi kāryotpattiḥ na ca sahakārivaiyarthyam tathā hi dvividhaṃ sahakāritvaṃ ekārthakriyākāritayā parasparopakāritayā ca tatraa vyavahitakāryāpe p kṣayā ekārthakriyākāritvam eva na parasparopakāritvam ekasmin kṣaṇe nirvibhāgatayā viśeṣasyādhātumaśakyatvāt vyavahitakāryāpekṣayā tu parasparata uttaraviśiṣṭakṣaṇotpatteḥ santānāpekṣayā parasparopakāreṇa vyavahitakāryajanakatvāt parasparopakāritvalakṣaṇaṃ sahakāritvam tatra prathamāvasthābhāvināṃ yadyapi parasparato viśeṣo nāsti tathāpi teṣāṃ sahakāritvam aviruddham eva ekārthakriyākāritvāt nāpi te samanataraviśiṣṭakṣaṇotpādanaṃ pratyaviśiṣṭāḥ pūrvakebhyaḥ eva svahetupratyayebhyas tathāvidhottarakāryakalāpotpādanaṃ prati pratyekaṃ samarthānām utpannatvāt teṣām api hetupratyayānama aparebhyaḥ svahetupratyayebhyaḥ teṣām apyaparebhyaityanāder hetuparamparāyā iṣṭatvād anavasthāpyaduṣṭaiva pratyekaṃ ca sāmarthye pi nāpareṣāṃ vaiyarthyam svahetubalena teṣāṃ tathotpannatvāt nāpi teṣāṃ pṛthagbhāvaḥ sambhavati tathāvidhakāraṇābhāvāt nāpi paścāt kṣaṇikatvāt kalāpotpādakāḥ pṛthag iti pratyekaṃ dvitīyakṣaṇabhāvikalāpotpādanasamarthā ity arthaḥ svopādānagrahaṇaṃ prathamāvasthābhāvisahakārikṛtopayoganiṣedhaparaṃ draṣṭavyam natu svopādānamātrabhāvi kiñcitkāryaṃ sambhavati sāmagrītaḥ sarvasya sambhavāt yathoktam na kiñcid ekamekasmāt sāmagryāḥ sarvasambhava iti tataḥ prabhṛti ye jātā viśeṣās te tu tatkṛtāḥ tadrūpaprakṛtitvena teṣāṃ tadupayoginām  tataḥ prabhṛti dvitīyakṣaṇottaramārabhetyarthaḥ tatkṛtā iti sahakarikṛtaviśeṣakāraṇakṛtāḥ kasmāt tadrūpaprakṛtitvāt teṣām tadrūpā viśiṣṭasahakārikṛtaviśeṣakāraṇajanyā prakṛtiḥ svabhāvo yeṣāṃ te tathoktāḥ teṣāṃ tadupayoginām iti tadrūpaprakṛtitvād iti sambandhanīyam tadupayoginam ityatra ckāro luptanirdiṣṭas tenāyam artho bhavati tatra tṛtīyāvasthābhāvini kārye ye dvitīyakṣaṇabhāvino viśeṣā upayujyante kāraṇabhāvena teṣāṃ ca tadupayogināṃ sahakārikṛtaviśeṣakāraṇajanyakāryotpādanayogyaprakṛtitvāt tṛtīyādikṣaṇabhāvino viśeṣās tatkṛtā bhavantīti ayam api niyamaḥ katham eṣāṃ bhavatītyata āha niyatetyādi niyatācintyaśaktīni vastūnīna pratikṣaṇam bhavanti nānuyojyāni dahane dāhaśaktivat  p  na hi bhāvānāṃ svabhāvāḥ paryanuyogam arhanti teṣāṃ svahetupratyayaparamparāsamāyātatvātsvabhāvabhedasya yathāgner dāhakatvam yasmād ete parāparapratyayopayogena pratikṣaṇaṃ bhinnaśaktayaḥ samutpadyante ato yadyapyete kutaścit sāmyāt samānarūpāḥ pratīyante tathāpi bhinna evaiṣāṃ svabhāvaḥ tena kiñcid eva kasyacit kāraṇaṃ na sarvaḥ sarvasyeti yatkiñcidetat bhavantīti jāyanti ity arthaḥ yad apy uktaṃ vināśo yadyahetuḥ syād iti tatrāha santānocchedarūpastvityādi santānocchedarūpastu vināśo yo na hetumān tasyānte pi na bhāvo sti tathā janma tu vāryate vilakṣaṇakapālāder utpādas tu sahetukaḥ so pyādau jāyate naiva tadā hetor asambhavāt  dvividho hi vināśaḥ santānocchedarūpo visadṛśasantānotpādalakṣaṇaś ca tatra yadi santānocchedarūpaṃ vināśamadhikṛtyocyate tadayuktam nahi tasmāt tasya bhāvo stīti nīrūpatvāt tat kimucyate ante pi sa kathaṃ bhaved iti tasmāt tasya kadācidapi bhavanānabhyupagamād ādāvante ca yadbhāvābhāvaprasañjanaṃ tadasaṅgatam eva kevalam tathā sadṛśakṣaṇāntarapratisandhānena janma utpādaḥ tatra pratiṣidhyate ghaṭāder ucchedo bhavatiityasya sa eva na bhavatītyarthaḥ na tu tatra kiñcid vidhīyate atha visadṛśakṣaṇotpādalakṣaṇo dvitīyo vināśo bhipretas tasyāhetukatvam asiddham vastutayā tasya mudgarādikāraṇābalenotpādanābhyupagamāt ata evāsāvādau na jāyate svahetor mudgarādes tadānīm abhāvāt virodhavyavasthāsamarthanārtham āha dvividha ityādi dvividhāḥ kṣaṇikā bhāvāḥ keciddhrāsasya hetavaḥ śītādereva vahnyādyā apare na tathāvidhāḥ adṛṣṭatattvo lokas tu virodhamabhimanyate kāryakāraṇabhāve pi prathamokteṣvanekadhā bādhyabādhakabhāvas tu vastuno naiva tāttvikaḥ vidyate tata evoktaṃ virodhagatirityapi  keciddhiḥ bhāvāḥ keṣāñcin mandataratamakṣaṇotpattikrameṇa yo hrāsas tatra hetavo p bhavanti yathā vahnyādayaḥ śītādīnām apare na tathāvidhāḥ nāpakarṣahetavaḥ tadyathā ta eva vahnyādayo dhūmādīnām tatra prathamokteṣu hrāsahetuṣu kāryakāraṇabhāve pi satyajñānatimiratirodhīyamānajñānāloko loko viruddhatvam abhimanyate anekadheti śītasyāgnir viruddhaḥ pradīpasya vāyurāloko ndhakārasyetyādinā bhedena natu vastūnāṃ paramārthataḥ kaścid bādhyabādhakabhāvo sti sataḥ sarvātmanā niṣpatteḥ svabhāvānyathātvasya kartumaśakyatvāt tasya vyatirekāvyatirekavikalpe satyubhayathāpi karaṇāsambhavāt asato pyavastutvād eva na kiñcitkriyate ityubhayathāpyakiñcitkaro virodhī ata evāvikalakāraṇasya bhavato nyabhāve bhāvād virodhagatirityācāryeṇoktam virodhagatiḥ virodhavyavasāyaḥ na tu virodhas tātvika iti bhāvaḥ apiśabdaścārthe bhinnakramāś ca evetyasyānantaraṃ draṣṭavyaḥ nanu cetyādinā jaiminīyādimatena kṣaṇabhaṅgapratijñāyāḥ pratyakṣabādhitatvam āśaṅkate nanu ca pratyabhijñānaṃ sa evetyupajāyate akṣavyāpārasadbhāve niṣprakampamabādhitam tataḥ pratyakṣabādheyaṃ durvārā sarvahetuṣu kṣaṇabhaṅgaprasiddhyarthamupātteṣu prasajyate  tathā hi sa evāyam iti giritanuvajrādiṣvakṣavyāpārānantaraṃ pratyabhijñānākhyaṃ pratyakṣaṃ pramāṇaṃ bhāvānāṃ kṣaṇabhaṅgaṃ nirākurvadudeti yadyapi nūnaṃ punarjātanakhakeśatṛṇādiṣu pratyabhijñānaṃ dṛṣṭam tathāpi na vajrādiviṣayayoḥ pratyabhijñānayor aprāmāṇyamabādhitaviṣayatvāt ata evāha niṣprakampamabādhitam iti nahi timiropahatalocanopajanitaṃ keśavijñānapramapramāṇam upalabdham ityetāvatā svacchanetrajanitam api satyakeśaviṣayaṃ cakṣur vijñānamapramāṇam iti yuktaṃ svacchacetaso bhidhātum iti bhāvaḥ tatra niṣprakampatvenāsaṃśayarūpatāmāha sa evāyam athānya ityevaṃvidhasya saṃśayasyābhāvāt abādhitamityanenāviparyastatvam na khalvityādinā pratividhatte na khalu pratyabhijñānaṃ pratyakṣam upapadyate vasturūpamanirdeśyaṃ sābhilāṣaṃ ca tadyataḥ bhrāntaṃ ca pratyabhijñānaṃ pratyekaṃ tadvilakṣaṇam abhedādhyavasāyena bhinnarūpe pi vṛttitaḥ  p  tatra pratyakṣatvaṃ tāvad asiddhamasyās tathā hi vastutvalakṣaṇasyānanvayitvenāśakyasamayatvāt tadgrāhijñānaṃ manasi jalpam eva avagṛhītasambandhasyārthasya śabdena saṃyojyagrahaṇāṇa sambhavāt ato vaśyaṃ pratyakṣeṇa satā svalakṣaṇaviṣayatvātkalpanāpoḍhena bhavitavyam pramāṇatvāccābhrāntena tataś ca pratyekaṃ kalpanāpoḍhamabhrāntam iti nyāyānuyātam idaṃ pratyakṣalakṣaṇamācakṣate kuśalāḥ na ca pratyabhijñānaṃ kalpanāpoḍham sa evāyam ityevam atijalpākāratayā saṃvedyamānatvāt nāpyabhrāntam bhinneṣvabhedādhyavasāyena pravṛtteḥ  katham ity āha pūrvam ityādi pūrvaṃ saṃvihitākāragocaraṃ cedidaṃ bhavet jāyeta pūrvam evedaṃ tādarthyāt pūrvabuddhivat  yadi hi pūrvopalabdhārthaviṣayamidam abhaviṣyat tadā pūrvamevodaśiṣyata tadviṣayatvenāvikalakāraṇatvāt pūrvajñānavat tādarthyād iti sa pūrvasaṃvidito bhāvo rtho viṣayo syeti tadartham tadbhāvas tādarthyam nacaivam iti prasaṅgaviparyayamāha nacaivaṃ tena naivedaṃ tadarthagrāhakaṃ matam tajjñānakāla utpādād viṣayāntarabuddhivat abhedādhyavasāyena bhinnarūpe pi vṛttitaḥ māyāgolakavijñānam iva bhrāntam idaṃ sthitam  prayogāḥ yadyasmin vikale pi sati na bhavati na tat tadviṣayam yathā rūpe vikale pi sati tatrābhavacchrotravijñānam bhavatyavikale pi vajrādau tadvijñānavelāyāṃ pratyabhijñānam iti vyāpakānupalabdheḥ tadevaṃ nityatve sati vajrāder anaparāpekṣasya tadviṣayaṃ pratyabhijñānamavikalakāraṇatvāt pūrvam eva bhavet na ca bhavati tasmād anityatvam asya siddham tataś ca bhinneṣvabhedādhyavasāyena pravṛtter māyāgolakavijñānavad bhrāntam idam ityavikalam etat ata evābādhitaviṣayatvamapyasiddham yathoktādbhrāntatvaprasādhakād eva hetor bādhitaviṣayatvāt itaś ca gṛhītagrahaṇān nāsyāḥ prāmāṇyam yathā smṛter iti darśayann āha niṣpāditetyādi p niṣpāditakriye cārthe pravṛtteḥ smaraṇādivat na pramāṇam idaṃ yuktaṃ karaṇārthavihānitaḥ yad eva hi pramitikriyāsiddhau prakṛṣṭamupakaraṇaṃ tadeva sādhakatamaṃ kārakampramāṇamucyate yadi ca pratyabhijñā pūrvapramāṇagṛhītārthaviṣayā syāt tadā niṣpannapramitikriye rthe pravṛttyāsādhakatamatvāt katham iva pramāṇatāmaśnuvīta anyathā hi smṛter api prāmāṇyaṃ syāt na cānadhigatapramāṇābhāvā satī bādhakatvāya kalpate atiprasaṅgāt syād etat mā bhūd asyāḥ pṛthakprāmāṇyam tathāpyanayā pūrvārthaviṣayatayā kṣaṇabhaṅgitvam bādhyata eveti tad asamyak na hy asyāḥ paramārthataḥ pūrvārthaviṣayatvam asti mābhimatijalpatvāt kevalamtiaviṣayāpi satī vibhramabalāt pūrvadṛṣṭārthādhyavasāyinī samutpadyata ity adhyavasāyavaśāt pūrvadṛṣṭārthaviṣayety ucyate tatkuto smāt pratyabhijñānāt prakṛtibhrāntāt kṣaṇabhaṅganirākriyā sidhyet idānīntaram ityādinā kumārilamatena gṛhītam agṛhītvasyāsiddhim udbhāvayati idānīntaramastitvaṃ na hi pūrvadhiyā gatam tadastyasya viśeṣaścet smaraṇe yo na vidyate pūrvapramitamātre hi jāyate sa iti smṛtiḥ sa evāyam itīyaṃ tu pratyabhijñātirekiṇī  sa hy āha na hi pūrvapratyakṣeṇārthasyedānīntaramastitvamadhigatam tasya sa evāyam ity evamākāropagrāheṇānutpatteḥ tasmād asya pratyabhijñānasya smaraṇād asti viśeṣaḥ katham ity āha pūrvetyādi sa iti hi pūrvajñānākāropagraheṇaiva smṛtiḥ pravartate pratyabhijñā tvayam atiriktam apyarthākāraṃ gṛhṇāti smṛteḥ sakāśād atirekiṇī viśiṣṭetyarthaḥ tasmādyau saṃśayaviparyayau tau bādhitvā pratyabhijñā pramāṇatāṃ labhate kasmāt tau bādhata ityatra kāraṇam āha jñāte cāvidyamānatvād iti jñāte cāvidyamānatvād yau saṃśayaviparyayau bādhitvā tau labhetaiva pratyabhijñā pramāṇatām  jñāte rthe tayor avidyamānatvād bahalavahniśikhākalāpaparigata iva deśe śītasya p nanu yathānumānaprasiddhasyātyarthasya putrādigataśyāmatvādeḥ punaḥ kālāntareṇa pratyakṣeṇa bādhyamānasyānyathātvṃ bhavati tathātrāpi yadi nāma pratyabhijñanaato nityatvamarthasya siddham tathāpyuttarakālaṃ tatkāryeṇa kramiṇā kramasyānumānataḥ siddher anyathātvaṃ siddhameva tat kathaṃ kṣaṇabhaṅgitvaṃ bādhyata ityāśaṅkyāha vijñāto pītyādi vijñāto pītarairarthaḥ pratyakṣeṇānyathā bhavet pratyakṣeṇāvaruddhe tu netarotpattisambhavaḥ  itarairiti anumānādibhiḥ yathā kila śyāmastatputrātvād dṛśyamānatat putravad ityādi pratyakṣeṇānyathā bhavediti pratyakṣeṇa karaṇabhūtena anyathā anumānādipramitākāraviparīto bhavedity arthaḥ avaruddha iti viṣayīkṛta ity arthaḥ netarotpattisambhava iti pratyakṣāditarasyānumānāder naiva bādhakatvenotpattiḥ sambhavatītyarthaḥ kasmād ityata āha ko hītyādi ko hi jyeṣṭhapramāṇena dṛḍhenārthe vadhārite durbalair itaraiḥ paścād adhyavasyedviparyayam  yuktaṃ hi yadanumānaprasiddhasyārthasya pratyakṣeṇānyathātvaṃ kriyata iti tasya sarvapramāṇajyeṣṭhatvāt na tu pratyakṣaprasiddhasyānyathātvam anumānādayaḥ kartum īhante teṣāṃ durbalatvāt dṛḍheneti saṃśayaviparyayābhyāṃ rahitena viparyayam iti anyathātvam nanvityādinā pratividhatte nanvidānīntaranāstitvaṃ yadi bhinnaṃ tvayeṣyate pūrvabhāvāt tadā bhedastvayaiva pratipāditaḥ  yattadidānīntanamastitvaṃ pratyabhijñānasya viṣayaḥ kiṃ tat pūrvapratyakṣagṛhītādastitvād bhinnamāhosvit tadeva yadi bhinnaṃ tadā svavacanenaiva bhedasya pratipāditatvād abhyupetahānir bhavato bhavet asmākaṃ punar iṣṭasiddhiḥ ananyatve pi sattvasya kathaṃ pūrvadhiyāgatam tasyāgatau hi vastveva nopalabdhaṃ prasajyate  athānanyad iti pakṣas tadā kathaṃ pūrvadhiyā tadagataṃ yenocyeta  na hi pūrvadhiyā p gatam iti syād etat yathā kṣaṇikatvaṃ śabdāder avyatiriktam api sattadgrahaṇe satyapyagṛhītam ucyate tadvad idam api bhaviṣyatīti tadayuktam na hi śabde dharmiṇi gṛhīte pi tadavyatireki kṣaṇikatvam agṛhītam iti vyavasthāpyate kiṃtarhi gṛhītam api tanniścayotpattikāraṇābhāvād aniścitamityabhidhīyate nanhyanubhavamātrād eva niścayo bhavati tasyārthitvābhyāsasādguṇyādisāpekṣatvāt na caivaṃ bhavataḥ sambhavati pūrvapratyakṣasyāpi vyavasāyātmakatvāt tena ca vasturūpe niścīyamāne tadavyatiriktamidānīntaramastitvaṃ niścitam eva tadaniścaye vastusvarūpasyāpi tadvadevāniścitarūpānyatirekādaniścitatvaprasaṅgaḥ ye pyāhuḥ sandigdhavastunirṇayanibandhanaṃ pratyabhijñāne prāmāṇyam iti tadapyanenaiva pratyuktam na cāpyatra sandigdhavastusadbhāvanirṇayo sti sadṛśāparāparotpattāv api keśādivat pratyabhijñānadarśanena sandehāt yaccoktaṃ vijñāto pītarair artha ityādi tatrāha pratyakṣeṇa cetyādi pratyakṣeṇa ca bādhāyām anumānādigocare nānumānādimānaṃ syād bādhātas taimirādivat  yasya tvatputratvādityādikasyānumānāder gocare viṣaye pratyakṣeṇa bādhā sambhavet tasya prāmāṇyam eva nāsti bādhyamānaviṣayatvenārthasaṃvādābhāvāt taimirikādijñānavat tenetarair vijñāto pyarthaḥ pratyakṣeṇānyathā bhaved iti yaduktaṃ tadasaṅgatam eva asambhavāt yac ca pratyakṣasya jyeṣṭatvam uktaṃ tadapyasadbhūtam eveti darśayann āha arthasaṃvedakatve cetyādi arthasaṃvādakatve ca samāne dveṣyatāsya kā tadabhāve tu naiva syāt pramāṇam anumādikam  idam eva hi pramāṇānāṃ pramāṇatvam yadutārthapramāṇam asāmarthyam taccetsarvapramāṇānām abhyupagamyate tat kenāsya pratyakṣasya jyeṣṭhatā bhavet athāpi syāt pratyakṣasyaivārthasaṃvādakatvaṃ nānumānāder ity āha tadabhāva ityādi tasya arthādisaṃvādakatvasya abhāve sati naiva pramāṇam anumānād iti syāt arthāvisaṃvādakanibandhanatvāt pramāṇavyavahārasya tasya cātra bhāvāt natvanenetyādinā bhāviviktoktāni pramāṇānyāśaṅkate nanvanenānumānena bādhyate sarvahetuṣu vyāptiḥ sarvopasaṃhārā pratijñārthasya vā kṣatiḥ  p kiṃ tadanumānam ity āha vivakṣitetyādi vivakṣitārkacandrādiviṣayaṃ yat pravartate jñānaṃ tatkālasambaddhasūryādiviṣayaṃ param pārthivāviṣayatve hi tajjñānatvābhidhānataḥ tadyathā prathamaṃ jñānaṃ tat kālārkādigocaram  taduktam vimatyadhikaraṇabhāvāpannāni candrārkagrahanakṣatrādijñānāni vivakṣitacandrārkagrahatārakādiviṣayaṃ yaddevadattādivijñānaṃ tat kālāvacchinnacandrārkagrahanakṣatratārakādiviṣayāṇyeva pṛthivīsambandhitvenānupalabhyamānatve sati candrārkagrahanakṣatratārakādijñānaśabdavācyatvāt prathamakālabhāvidevadattatārakādijñānavad iti vivakṣitārkacandrādiviṣayam iti taijasadravyaviṣayam pṛthivīsambandhitvenānupalabhyamānatve satīti viśeṣaṇaṃ citrādigatādityādiviṣayair jñānair vyabhicāraparihārārtham param iti tasmād anyat atatkālam ity arthaḥ idam aparaṃ tadīyam eva pramāṇam ye rūpatvādisāmānyāśrayāḥ ye ca tadāśrayāḥ tadviṣayāś ca ye pratyakṣānumānopamānaśābdasmṛtipratyabhijñānārthasiddhadarśanārekaviparyayānuvyavasāyasvapnasvapnāntikāḥ prajñānaviśeṣāḥ te sarve svātmalābhānantarapradhvaṃsino na bhavanti jñeyatvaprameyatvābhidheyatvasadasadanyataratvasadasadvyatiriktajñeyaviṣayajñānāvacchedyatvāgrāhyaviṣayagrahaṇāgrāhyatvānabhidheyābhidhāyakānabhidheyatvasamānāsamānajātīyadravyasaṃyogavibhāgajanitaśabdakāryaśabdābhidheyatvebhyaḥ prāgabhāvād iti tatra rūpatvādisāmānyāśrayā rūpādayaḥ teṣāṃ ca rūpādīnām āśrayās tadāśrayāḥ ke teghaṭādayaḥ siddhadarśanaṃ yogivijñānam śeṣaṃ pūrvam eva vyākhyātam sadasadanyataratvaṃ sattvamasattvaṃ vā sadasadbhyāṃ vyatiriktasya jñeyasyābhāvād eva tadviṣayajñānaṃ nāsti tasya cāsattvādeva tenāparicchedyatvaṃ siddham evam agrāhyaviṣayasya grahaṇasyābhāvād eva tadagrāhyatvasiddhiḥ tathā na vidyate bhidheyaṃ yasyāsāvanabhidheyo yobhidhāyakas tenānabhidheyatvamanarthakatvād eva siddham samānajātīyāni dravyāṇyadharadaśanādīni kṛtakatvādisāmānyāt asamānajātīyānyākāśādīni teṣāṃ yau mithaḥsaṃyogavibhāgau tābhyāṃ janito yaḥ prathamaḥ śabdas tasya paramparayā yaḥ kāryabhūtaḥ śrutipathamavatīrṇas tenābhidheyatvam tathāhyeṣām iyaṃ prakriyā prathamaḥ kila śabdaḥ saṃyogavibhāgayonis tasmācchabdāntarāṇI kadambagolakanyāyena prādurbhavanti tatra yaḥ karṇaśaṣkulīmadhyamākāśade p śamāpnoti sa upalabhyate netara iti tadeva pramāṇakadambakaṃ darśayati rūpatvādyāśrayāḥ sarve ityādi rūpādyāśrayāḥ sarve ye ca teṣāṃ samāśrayāḥ ye ca tadviṣayāḥ kecijjāyante pratyayās tathā utpādānantaraṃ dhvaṃsabhājo naiva bhavanti te prameyatvābhidheyatvahetutaḥ khāravindavat  prameyatvābhidheyatvagrahaṇam upalakṣaṇam tadanye pi hetavo draṣṭavyāḥ khe nabhasi aravindam ākāśakamalam iti yāvat udyotakarastvāha vipratipannā ayugapatkālāḥ pratyayā ekaviṣayāḥ avyutthāyitat pratyayasāmānādhikaraṇye sati samānaśabdavācyatvāt vartamānalakṣaṇānekapuruṣapratyayavat tatra vyutthātum anyathābhavituṃ bādhakapramāṇavaśāt śīlamasyeti vyutthāyi na vyutthāyi avyutthāyi teṣāṃ ghaṭādipratyayānāṃ sāmānādhikaraṇyaṃ tat pratyayasāmānādhikaraṇyam avyutthāyi ca tat tat pratyayasāmānādhikaraṇyaṃ ceti tathoktam abādhitasāmānādhikaraṇye satītyarthaḥ idaṃ ca viśeṣaṇaṃ pradīpādipratyayair vyabhicāraparihārārtham samānaśabdavācyatvaṃ caitrajñānaṃ caitrajñānam ityādi tadetad darśayati vivādaviṣayā ityādi vivādaviṣayā ye ca pratyayāḥ kramabhāvinaḥ ekārthaviṣayās te pi sarva ityavaghoṣaṇā abādhaikāśrayatve hi samānoktiniveśanāt vartamāne yathaikasmin kṣaṇe naikavidhā dhiyaḥ  avaghoṣaṇeti pratijñā ekāśrayatvam sāmānādhikaraṇyam abādham avidyamānabādhaṃ ca tadekāśrayatvaṃ ceti vigrahaḥ atra pratividhatte sādhyenetyādi sādhyena vikalaṃ tāvad ādye hetau nidarśanam hetutvād viṣayaḥ sarvo na hi svajñānakālikaḥ  ādye hetāv iti tajjñānatvābhidhānata ityatra prathamam api hi candrādijñānaṃ satkāsvakālāvacchinnacandrādiviṣayaṃ nabhavati hetubhūtasyaiva viṣayatvāt samā p nakālaṃ ca kāryakāraṇabhāvānupapatteḥ yathoktam asataḥ prāgasāmarthyāt paścād anupayogataḥ prāgbhāvaḥ sarvahetūnāṃ nāto rthaḥ svadhiyā saheti yadetyādinā pṛthivīsambandhitvenānupalabhyamānatve satīti saviśeṣaṇe pi hetāvanaikāntikateti darśayati yadā sūryādiśabdāś ca vivakṣāmātrabhāvinaḥ dīpādau viniveśyante tajjñānair vyabhicāritā  dvitīye pi hetukadambake jātyāder dharmiṇoḥ sattvād eva kṣaṇabhaṅgitvasyāniṣṭatvāt tatra tadabhāvasādhane siddhasādhyateti darśayati jātyāder ityādi jātyāder niḥsvabhāvatvān naiveṣṭā kṣaṇabhaṅgitā tadabhāvaprasiddhyarthaṃ nirdiṣṭaṃ sādhanaṃ vṛthā  ādiśabdena tadāśrayāṇāṃ rūpaghaṭādīnāṃ tadviṣayāṇāṃ ca pratyayānāṃ ca grahaṇam eṣām api hi yathoktaviśeṣaṇaviśiṣṭānām asattvam eva tasmāt teṣu tasyāḥ kṣaṇabhaṅgitāyā abhāvasiddhyarthaṃ yaduktaṃ sādhanaṃ tadvṛthā tatra vivādābhāvād iti bhāvaḥ atrāpi sūkṣmekṣikā na kṛtā yadi sā kriyate tadā bahutaramatra doṣajālamavatarati tathā hi yadetat sadasadanyataratvaṃ sādhanamuktaṃ tat sādhyadharmiṇi dṛṣṭāntadharmiṇi cāsiddham vikalpaviṣayatvād anyataraśabdasya vikalpaścānekapadārthasambhave sati bhavati naikasmin na ca sādhyadharmiṇi dvayoḥ sadasattvayoḥ sambhavo sti tasya vasturūpatvena sattvasyaiva sambhavāt nāpi dṛṣṭāntadharmiṇi dvayasambhavaḥ tasyāvastutvenāsattvasyaiva sambhavāt hetuś ca vyarthaviśeṣaṇaḥ tathā hi śabdābhidheyatvādityevam api tāvad atra prayogo na yukto bhidheyatvavacanād eva śabdasya siddheḥ yatpunaḥ samānajātīyādipadair viśeṣaṇaṃ tadatipelavam eva evam anyadapi hetuviśeṣaṇamanarthakam eveti grahītavyam sarve cāmī hetavo naikāntikāḥ sādhyaviparyaye mīṣāṃ bādhakapramāṇānupadarśanāt etac ca paścād abhidhāsyata eva yaccoktaṃ vivādaviṣayā ye cetyādi tatrāha samānetyādi samānaśabdavācyatvaṃ dīpādipratyayeṣvapi vartate vyabhicāryeṣa hetus tena bhavatyataḥ  dīpajñānam iti dīpādipratyayeṣu bhinnaviṣayeṣvapi samānaśabdapravṛttidarśanād atastena dīpādipratyayaviṣayeṇa śabdavācyatvenaiva samānaśabdavācyatvād iti hetur vyabhicārī p athavā kākvā pāṭhaḥ atas teṣu vartamānatvād eva hetus te tava na vyabhicārī bhavati api tu bhavatyevetyarthaḥ sāmānādhikaraṇyaṃ cediti paramatamāśaṅkate sāmānādhikaraṇyaṃ cedbādhitaṃ kalpyate vivakṣite pi vispaṣṭā bādhaiṣā kiṃ na vīkṣyate  avyutthāyitatpratyayasāmānādhikaraṇye satīti hetor viśeṣaṇaṃ dīpādipratyayair vyabhicāraparihārārtham kṛtam eṣāṃ hi dīpādipratyayānām ekaviṣayatvasya bādhitatvāt tathā hi tatkṣaṇam eva dīpo dīrghaśikho tamraśikhaś ca dīpro dīprataraścopalabhyate tat kuto vyabhicāritā hetor iti parasya bhāvaḥ tadetadviśeṣaṇamapyasiddham iti darśayannāha vivakṣite pītyādi vivakṣitasādhyadharme tatrāpi bādhā kiṃ na vīkṣyate tathā hi caitrādāvapi bālakumārataruṇādibhedena vyāvartamānākāra eva pratyayo jāyate parvatādau śītoṣṇādibhedena tataḥ spaṣṭataramevānyathātvam eṣāṃ pradīpādivat prasiddham anyathā hi ya eva śītasambaddhaḥ sa eva yadi paścād uṣṇasambaddhaḥ syāt tadāvasthādvaye pi śītoṣṇayor upalambhaḥ syāt tat sambaddhasvabhāvasya bhāve tayor api bhāvasya prasaṅgāpatteḥ nigaḍabaddhapuruṣākarṣaṇe nigaḍākarṣaṇavad ityuktaprāyam etat ataḥ saviśeṣaṇo pi hetur asiddhaḥ anumānabādhāmapyāha vivādapadam ityādi vivādapadamārūḍhā naikārthaviṣayā dhiyaḥ krameṇotpadyamānatvād vidyuddīpādibuddhivat kramabhāvavirodho hi jñāneṣvekārthabhāviṣu anyair akāryabhedasya tadapekṣāvirodhataḥ  prayogaḥ yat kramabhāvi tat sadā sannihitāvikalakāraṇaṃ na bhavati yathā vidyuddīpādibuddhayaḥ kramabhāvinyaś ca vivādāspadībhūtā buddhaya iti vyāpakaviruddhopalabdhiḥ nacānaikāntikatvaṃ hetoḥ ekavastuviṣayatve satyavikalakāraṇasya kramabhāvānupapatteḥ nāpi kāraṇāntarāpekṣā nityasya tenānupakāryatvāt nacānupakāriṇyapekṣā yuktātiprasaṅgāt upakāre vā nityatvahāniprasaṅga iti śataśaścarcitam etat p sarveṣveva ca prayogeṣu hetūnām anaikāntikatvaṃ vipakṣe bādhakapramāṇābhāvād iti darśayati sandigdhetyādi sandigdhavyatirekitvaṃ sarveṣveteṣu hetuṣu vipakṣe vartamānānāṃ bādhakānupadarśanāt  subodham iti sthirabhāvaparīkṣā KAPITEL KARMAPHALASAMBANDHAPARIIKSAA idānīṃ karmatatphalasambandhavyavasthādisamāśrayamityetat samarthanārthaṃ codyopakramapūrvakam āha kṣaṇiketyādi kṣaṇikānityatālīḍhaṃ sarvaṃ cedvastu tatkatham karmatatphalasambandhakāryakāraṇatādayaḥ  kṣaṇikānityatāgrahaṇaṃ kālāntarasthāyyanityatāvyavacchedārtham kṣaṇikānāṃ satāmanityatā kṣaṇikānityatā tayā līḍham samākrāntaṃ yadisarvam eva vastujātaṃ pratijñāyate bhavadbhis tadā ye mī karmaphalasambandhādayo lokaśāstrayoḥ pratītās te kathaṃ siddhyeyuḥ ādigrahaṇāddhetuphalādhigantṛ pramāṇam anubhave pratyabhijñānam anyasminnarthe dṛṣṭe rthāntare bhilāṣaḥ bandhamokṣau smaraṇam saṃśayapūrvako nirṇayaḥ  svayaṃ nihitapratyanumārgaṇam dṛṣṭārthakutūhalaviramaṇamityevamprakārāḥ kumatiparikalpitāścodyārāśayo gṛhyante na hi lokaśāstrapratītārthavirodhena pratijñāyamāno rthaḥ siddhimāsādayatītyabhyupetapratītabādhā doṣaḥ pratijñāyā iti bhāvaḥ tathā hi yenaiva kṛtaṃ karma śubhādikaṃ tenaiva tatphalamupabhujyata iti lokepratītam na hi devadattena kṛte karmaṇi śubhādike yajñadattas tatphalam iṣṭam aniṣṭaṃ copabhuṅkta iti prasiddham nāpi śāstre yathoktam anenaiva kṛtaṃ karma ko nyaḥ pratyanubhaviṣyatiiti taccaitat kṣaṇikapakṣe virudhyate karmaphalaparigrāhakasyaikasya karturabhāvena kṛtanāśākṛtābhyāgamadoṣaprasaṅgāt katham ity āha ya ityādi yaḥ kṣaṇaḥ kuśalādīnāṃ kartṛtvenāvakalpyate phalaprasavakāle tu naivāsāvanuvartate  p yaḥ phalasya prasūtau ca bhoktā saṃvarṇyate kṣaṇaḥ tena naiṣa kṛtaṃ karma tasya pūrvamasambhavāt karmatatphalayor evam ekakartraparigrahāt kṛtanāśākṛtaprāptirāsaktātivirodhinī  naivāsāvanuvartata iti tasyotpādānantaram eva niruddhatvāt ekakartraparigrahād iti ekena kartrā tayoḥ karmaphalayor aparigṛhītatvād ity arthaḥ kartuḥ phalenānabhisambandhāt kṛtanāśaḥ akartuś ca phalena yogādakṛtābhyāgamaḥ ativirodhinīti lokaśāstrayor evam adarśanād iti bhāvaḥ evaṃ tāvat pravṛttimabhyupagamya kṛtanāśākṛtābhyāgamaprasaṅga uktaḥ idānīṃ pravṛttireva na sambhavatīti kumārilamatopanyāsena darśayati nairātmyetyādi nairātmyavādapakṣe tu pūrvamevāvabudhyate madvināśātphalaṃ na syān mattonyasyāpi vā bhavet iti naiva pravarteta prekṣāvān phalalipsayā śubhāśubhakriyārambhe dūratas tu phalaṃ sthitam  kṣaṇikatvābhyupagame hi sarvabhāvānāṃ nairātmyamevābhyupagataṃ syāt hetuparatantratayā sarvasyāsvatantratvāt tasmin sati prekṣāvān kriyāpravṛtteḥ pūrvamevāvabudhyate avadhārayati kiṃ tadityāha madvināśād ityādi mama vināśād ūrdhvaṃ phalaṃ mama na syāt phalaprasavakāle mamābhāvāt athāpi phalaṃ bhavet tadā matto nyasya kṣaṇāntarasya syād iti jñātvā pravṛttir eva prekṣāvato na sambhavati kiṃ punaḥ pravṛttipūrvakakarmajanitaṃ phalaṃ bhaviṣyati tasya dūrata evāsambhāvhyamānatvenāvasthitatvāt evaṃ karmaphalasambandho nopapadyata iti pratipāditam idānīṃ kāryakāraṇabhāvānupapattiṃ kumārilamatenaiva pratipādayann āha nānāgata ityādi nānāgato na vātīto bhāvaḥ kāryakriyākṣamaḥ vartamāno pi tāvantaṃ kālaṃ naivāvatiṣṭhate  tāvantam iti utpadya yāvatā kālena kāryaṃ nivartayati tāvantaṃ kālaṃ nāvatiṣṭhate kṣaṇikatvād iti bhāvaḥ p nānāgata ityāder yathākramaṃ samarthanam āha na hyalabdhātmakamityādi na hyalabdhātmakaṃ vastu parāṅgatvāya kalpate na vinaṣṭaṃ naca sthānaṃ tasya kāryakṛtikṣamam pūrvakṣaṇavināśe ca kalpyamāne niranvaye paścāt tasyānimittatvād utpattir nopapadyate  anāgataṃ hi nāmocyate yadalabdhātmatattvam yaccālabdhātmatattvaṃ tadasat yaccāsas tadaśeṣasāmarthyaśūnyam yaccāśeṣasāmarthyarahitaṃ tat kathaṃ parāṅgatvāya kalpate paraṃ prati hetubhāvaṃ pratipadyata ity arthaḥ samarthasyaiva hetubhāvasampratipatteḥ evaṃ vinaṣṭam api sarvasāmarthyaśūnyatvān na parāṅgatvāya kalpata iti sambandhaḥ na cāpi vartamānasya sthānam asti yat kāryakṛtau kāryakaraṇe kṣamaṃ bhavet kiṃ ca yadi pūrvakakṣaṇo niranvayaṃ vinaśyatīti kalpyate tadā pāścātyasyakṣaṇasya nimittābhāvād utpattir na prāpnoti syād etad yathā tulāntayor nāmonnāmau samaṃ bhavatas taddhetuphalayor nāśotpādāviṣṭāvato vartamānād avinaṣṭād eva kāryotpatter iṣṭatvānnānimittātasyotpattir bhaviṣyatītyāha nāśotpādasamatve pītyādi nāśotpādasamatve pi naivāpekṣā parasparam na kāryakāraṇatve stastadvyāpārānanugrahāt  nāśotpādayoḥ samatve pi kalpyamāne na nāśotpādayos tadvator vā kāryakāraṇatve staḥ sambhavataḥ tayḥ parasparānapekṣatvāt katham anapekṣatvam ity āha tadvyāpārānanugrahād iti tasya nāśasya tadvato vā vyāpāreṇa kāryasyānanugrahāt ananugṛhītatvād ity arthaḥ nāśasya hi nīrūpatvād vyāpārābhāvaḥ hetvabhimatasyāpi vastunaḥ kāryasaktākāle sannidhānābhāvād vyāpārābhāvaḥ syādetad antareṇāpi vyāpāramānantaryamātreṇa hetuphalabhāvo bhaviṣyatītyāha jāyamānaścetyādi jāyamānaś ca gandhādir ghaṭarūpe vinaśyati tat kāryaṃ neṣyate yadvat tathā rūpāntarāṇyapi  yadi yadanantaraṃ uajjāyate tat tasya kāryam iti syāt tadā ghaṭādisanniveśino rūpa p kṣaṇasyānantaraṃ samānajātīyarūpakṣaṇavat tatkalāpāntargata eva gandhādir jāyata iti so pi tat kāryaṃ syāt na cāsau satyapyanantarye tatkāryam iṣyate na hi bhautikānām anyonyaṃ hetuphalabhāvo sti yathā bhūtānām bhinnasantānatvād iti paro manyate tathā rūpāntarāṇyapīti samānajātīyarūpakṣaṇāntarāṇi naiva rūpasyānantaryamātreṇa tatkāryatayā gṛhītavyāni mā bhūd atiprasaṅga iti bhāvaḥ tadevam ānataryamātraṃ kāraṇābhāvavyavasthānibandhanaṃ na yuktam iti pratipādya svapakṣamupasaṃhāreṇa darśayati tasmād ityādi tasmāt prākkāryaniṣpatter vyāpāro yasya dṛśyate tadeva kāraṇaṃ tasya na tvānantaryamātrakam  na tvānantaryamātrakam iti kāryakāraṇavyavasthānibandhanam iti śeṣaḥ yathoktamevārthaṃ saṃkṣipya darśayann āha saṃkṣepo yam ityādi saṃkṣepo yaṃ vinaṣṭāccetkāraṇāt kāryasambhavaḥ pradhvastasyānupākhyatvān niṣkāraṇam idaṃ bhavet avinaṣṭāc ca tajjātāvanekakṣaṇasambhavāt kṣaṇikatvaṃ na bhāvānāṃ vyāhanyeta tadā katham  atra dvayī kalpanā vinaṣṭād vā kāraṇāt kāryaṃ bhaved avinaṣṭād vā naṣṭānaṣṭavinirmuktasya vastuno bhāvāt tatra na tāvadādyaḥ pakṣaḥ naṣṭasyāsattvena tata utpādābhyupagame kāryasyanirhetukatvaprasaṅgāt tataś ca nityaṃ sattvādir yujyate nāpi dvitīyo nekakṣaṇāvasthāyitvena bhāvānāṃ kṣaṇikatvahāniprasaṅgāt na kathaṃ vyāhanyeteti vyāhanyata evetyarthaḥ tathā hi bhāvaḥ prathamaṃ tāvad utpadyate tato vyāpriyate tataḥ kāryamutpādya paścād vinaśyatītyevam ekasyaiva vastuno naikasmin kṣaṇe sannidhānam iti kṣaṇikatvavyāhatiḥ syāt evaṃ kāryakāraṇabhāvānupapattiṃ pratipādya tadadhigantṛpramāṇānupapattiṃ darśayann āha kṣaṇasthāyītyādi kṣaṇasthāyī ghaṭādiścennopalabhyeta cakṣuṣā na hi naṣṭāḥ pratīyante cirātītapadārthavat kāryakāraṇabhāvo pi pratyakṣānupalambhataḥ te pūrttinaivaitisiddhiṃ bhāvānāṃ svabhāvānupalambhanāt  p pratyakṣānupalambhasādhano hi kāryakāraṇabhāvaḥ kṣaṇikatve ca bhāvānāṃ svajñānakāle navasthānād apratyakṣataiva samānakālaṃ kāryakāraṇabhāvānupapatteḥ tataś ca pratyakṣānupalambhayor abhāva eva ananyasaṃsṛṣṭavastūpalambhātmarūpatvenānupalambhasyāpi pratyakṣaviśeṣātmakatvāt ataḥ padārthopalambhābhāve tasyāpyayoga eveti kathaṃ pratyakṣānupalambhasādhanaḥ kāryakāraṇabhāvaḥ syāt bhavatu nāmopalambho vastunas tathāpi pūrvottarayoḥ kṣaṇayoḥ pratisandhāturekasya kasyacid abhāvāt sambandho na siddhyatīti darśayann āha ko vetyādi ko vā vyavasthitaḥ kartā saṃdhatte kramavad gatim asya dṛṣṭāvidaṃ dṛṣṭaṃ nāsyādṛṣṭau tu lakṣyate  gatirupalabdhiḥ kramavatī cāsau gatiśceti kramavadgatiḥ tāṃ kaḥ pratisaṃdhatte ghaṭayati naiva kaścit yadi hi kaścid asyāgner upalambhādidaṃ dhūmādyupalabdhamasyānupalabdhau nopalabhyata ityevaṃ kramavatīṃ gatimekakartṛtvena pratisaṃdadhīta tadā syāt kāryakāraṇabhāvasiddhiḥ sa ca nāsti pratisandhātā tvan mateneti na kāryakāraṇabhāvaḥ siddhyed ity arthaḥ idānīṃ pratyabhijñānānupapattiṃ darśayann āha kṣaṇabhaṅiṣvityādi kṣaṇabhaṅgiṣu bhāveṣu pratyabhijñā ca durghaṭā na hyanyanaradṛṣṭo rthaḥ pratyabhijñāyate paraiḥ  ya eva mayā pūrvaṃ dṛṣṭo rthaḥ sa evāyam etarhi dṛśyata ityevaṃ pūrvottarayor darśanayor ekaviṣayatayā ekajñātṛtayā ca yadghaṭanaṃ tat pratyabhijñānam tac ca sarvabhāvānāṃ kṣaṇabhaṅgitve sati nopapadyate jñātur jñāyamānasya kasyacid ekasyābhāvāt na hi devadattena dṛṣṭam arthaṃ viṣṇumitraḥ pratyabhijānīte anyataragrahaṇam upalakṣaṇam nāpyanyo rthaḥ pratyabhijñāyata ityapi draṣṭavyam nanu lūnapunar jātakeśanakhādiṣviva bhede pi sādṛśyāt pratyabhijñānaṃ bhaviṣyatītyetad āśaṅkyāha sādṛśyād ityādi sādṛśyāt pratyabhijñānaṃ bhinne keśādike bhavet jñātur ekasya sadbhāvād dvibhede tvanibandhanam pratisandhānakārī ca yadyeko rtho na vidyate rūpe dṛṣṭe bhilāṣādis tat kathaṃ syād rasādiṣu  p yadi hyeko jñātā bhavet tadā syāt pratisandhātṛvaśājjñeyasya bhede pi sādṛśyakṛtaṃ pratyabhijñānam dvibhede tu dvayor jñātṛjñeyayor bhedo dvibhedaḥ tasmin satyanibandhanam eva pratyabhijñānam api ca yadi na kaścid ekaḥ pratisandhātā puruṣo bhavet tadā yadetan mātuluṅgaphalādirūpe dṛṣṭe tadrūpāvinābhāviṣu rasādiṣu smaraṇāpūrvamabhilaṣaṇaṃ paribhogāya ca pravṛttis tat kathaṃ bhavet na hyanyena dṛṣṭe nyasyābhilāṣādir bhavet bandhamokṣāvapi na prāpnuta iti darśayann āha rāgādītyādi rāgādinigaḍair baddhaḥ kṣaṇo nyo bhavavārake abaddho mucyate cānya itīdaṃ nāvabudhyate  anyo hi kṣaṇo rāgādibhir baddho nyastu mucyata ity etan nāvabudhyate na sambhāvyata iti yāvat bhavavāraka iti bhavaḥ saṃsāraḥ sa eva vārakam bandhanāgāram prayatnaś ca mokṣārtho vyartho mokṣābhāvād iti darśayannāha mokṣo naiva hītyādi mokṣo naiva hi baddhasya kadācid api sambhavī ekāntanāśatas tena vyartho muktyarthināṃ kṣaṇaḥ nanvabuddhasyaiva mokṣo bhaviṣyati tat ko tra virodha ity āha mokṣamityādi mokṣamāsād ayandṛṣṭo baddhaḥ sa nigaḍādibhiḥ abaddho muktimetīti dṛṣṭavyāhatamīdṛśam  ya eva hi baddhaḥ sa eva mucyata iti loke pratītaṃ dṛṣṭaṃ ca abaddhasya tu mokṣapratijñānaṃ lokapratītyā pratyakṣeṇa ca bādhyata iti pratyakṣapratītivirodhaḥ pratijñāyā iti bhāvaḥ anumānabādhāmapyāha ekādhikaraṇāvityādi ekādhikaraṇāvetau bandhamokṣau tathā sthiteḥ laukikāviva tau tena sarvaṃ cārutaraṃ sthitam  prayogaḥ yau bandhamokṣau tāvekādhikaraṇau yathā laukikau bandhamokṣau bandhamokṣau ca vivādāspadībhūtāvetāvanuśayatadvisaṃyogalakṣaṇau bandhamokṣāviti svabhāvahetuḥ tathā sthiter iti bandhamokṣātmanā sthiteḥ bandhamokṣarūpatvād ity arthaḥ p tāviti bandhamokṣau ataścaikasyādhikaraṇasyātmanaḥ siddheḥ sarvakarmaphalasambandhādi cārutaraṃ sthitam śobhanataramavasthitam ity arthaḥ yathoktadoṣābhāvāt etenaiveti etenaiva prakāreṇa smṛtyādīnām asambhavaḥ ekādhikaraṇābhāvāt kṣaṇakṣayiṣu vastuṣu  ekasya karturabhāvāt pūrvoktānāṃ smṛtiniścayasvayaṃnihitapratyanumārgaṇādīnām asambhavo boddhavyaḥ tatrāpi bhinnādhikaraṇatve dṛṣṭādivorodhaprasaṅgāt nahi caitre nubhavitari sandihāne nidhātari vāñchāvati ca sati maitrasya smṛtiniścayānumārgaṇakutūhalaviratyādayaḥ sambhavanti atrābhidhīyata ityādinā pratividhatte atrābhidhīyate sarvakāryakāraṇatāsthitau satyāmavyāhatā ete sidhyantyevaṃ nirātmasu  satyapi hi bhāvānāṃ nairātmye kāryakāraṇatāprabhāviteyaṃ karmaphalasambandhādivyavasthā sati ca kāryakāraṇabhāve sarvamaviruddham eveti na kiñcit kṣīyate syād etat sa eva kāryakāraṇabhāvapratiniyamo nāntareṇātmānam upapadyata ity āha yathā hītyādi yathāhi niyatā śaktir bījāder aṅkurādiṣu anvayyātmaviyoge pi tathaivādhyātmike sthitiḥ  yathaiva hi bījāder aṅkurādiṣu niyatā śaktir antareṇāpyātmānam adhiṣṭhātāraṃ tathādhyātmike pi vastuni bhaviṣyati na hi bījādiḥ śarīravad upabhogāyatanatvenātmanādhiṣṭhitaḥ anyathā hi nedaṃ nirātmakaṃ jīvaccharīramaprāṇādimattvaprasaṅgādityetannopapadyate ghaṭādau kilātmanivṛttau prāṇādi nivartamānaṃ dṛṣṭam iti vyatirekitā hetoḥ siddhyet yadi tu ghaṭāder api sātmakatvaṃ bhavet tat katham ayaṃ hetur vyatirekī bhavet anvayyātmaviyoge pīti anvayinaḥ kasyacit svabhāvasya viyoge pītyarthaḥ kā punar asau sthitir ity āha pāramparyeṇetyādi pāramparyeṇa sākṣād vā kvacit kiñciddhi śaktimat tataḥ karmaphalādīnāṃ sabandha upapadyate  p tayattaithaiva hi bāhye niyatā hetuphalavyavasthā tathaivādhyātmike saṃskārarāśāviyam kāraṇaśaktiniyamāt kutaścidevahi śubhāśubhakarmaṇaḥ kṣaṇaparamaparayā niyata phalam iṣṭamaniṣṭaṃ vāvirbhavati rūpādyanubhavāt smaraṇam vimarśānnirṇayaḥ sthānād anveṣaṇam abhivāñchato rthadarśanam tataḥ kutūhalaviratiriti sarvam aviruddham na hi kvacid ekapadārthānvayitvena smaraṇādayo bauddhasya prasiddhāḥ kiṃ tarhiidaṃ pratyayamātram yathoktam asti karmāstiphalaṃ kārakastu nopalabhyate ya imān skandhānnikṣipati anyāṃś ca skandhānupādatte anyatra dharmasaṅketāt tatrāyaṃ dharmasaṅketaḥ yadutāsmin satīdaṃ bhavati asyotpādādidam utpadyata iti karmaphalādīnām ityādiśabdena smṛtyādiparigrahaḥ sambandhas tu janyajanakabhāvaḥ yadyevaṃ kathaṃ tarhi loke śāstre ca tat tatpudgalamadhikṛtyocyate anenaiva kṛtaṃ karma ko nyaḥ pratyanubhaviṣyatītyāha kartṛtvādītyādi kartṛtvādivyavasthā tu santānaikyavivakṣayā kalpanāropitaiveṣṭā nāṅgaṃ sā tattvasaṃsthiteḥ  pracuratarājñānatimirasaṅghātopahatajñānāloko loka ātmani tattvānyatvāsattvādivicāramavadhūya viśiṣṭahetuphalabhāvaniyatarūpāṇāṃ saṃskārāṇāṃ prabandhamekatvenādhyavasāya sa evāhaṃ karomīti vyavaharati muktaye ca pravartate tadabhimānānurodhena ca bhagavantas tathāgatāḥ samucchedadṛṣṭiprapātato vineyajanarirakṣayiṣayā santānaikatāṃ darśayantaḥ kartṛtvādi vyavasthāpayanti tathāvidhāyā eva vyavasthāto vastusiddhir iti cedāha nāṅgaṃ setyādi na hi tattvaparīkṣāparāṅmukhamatīnāṃ saṃvṛtipatitānāṃ bālajanānām abhiniveśavaśena śakyaṃ tattvaṃ vyavasthāpayitum tadabhiniveśasya nairātmyakṣaṇabhaṅgavihitapramāṇabādhitatvāt bījādiṣu kilānvayyātmaviyogo siddha iti dṛṣṭāntāsiddhiṃ manyamānasya parasya codyamāśaṅkayann āha anvayāsambhave saivetyādi anvayāsambhave saiva kāryakāraṇatā bhavet viśiṣṭā yujyate yadvat santānāntarabhāvibhiḥ nanu bījāṅkurādīnāṃ kāryakāraṇatekṣyate niyatā tatra sūkṣme ti nāṃśo styanugamātmakaḥ  anvayo nugamaḥ kasyacit svabhāvasyeti śeṣaḥ p syād etat bījādiṣvapyanvayo styeva yathoktam udyotakāreṇa tatrāpi ye bījāvayavās te pūrvavyūhapartiyāgenavyūhāntaramāpadyante vyūhāntarāpattau ca pṛthivīdhāturapdhātunā saṃgṛhītamāntareṇa tejasā pacyamāno rasadravyaṃ nirvartayati sa rasaḥ pūrvāvayavasahito ṅkurādibhāvamāpadyata iti tat kathaṃ tatra sūkṣmo pi nāṃśostītyucyata ity āha kṣityādīnām ityādi kṣityādīnām avaiśiṣṭye bījāṅkuralatādiṣu na bhedo yukta aikātmyāt tadā siddhā niranvayā tasmāt karmaphalādīnāṃ bhāvābhāvaprasiddhaye kāryakāraṇatāsiddhau yat tatkāryaṃ parair alam  etad uktaṃ bhavati yadi pṛthivyādaya uttarasmin sanniveśe vartamānā aparityaktaprāktanasvabhāvā eva vartante tadā na teṣāṃ pūrvavyūhatyāgo vyūhāntarāpattiścopapadyate tādātmyāt pūrvavat tataś ca bījāṅkurādīnāṃ parasparaṃ bhedo na prāpnoti ekasvabhāvatvāt atha bhedo ṅgīkriyate ṅkurādīnāṃ tadā niyamena prāktanasvabhāvaparityāge sati kṣityādīnāṃ pūrvavyūhatyāgo vyūhāntarāpattiścāṅgīkartavyā anyathā bheda eva na syād ityuktam tataścāparāparasvabhāvānām utpatteḥ kuto nvetṛtvam yataścaivaṃ kāryakāraṇabhāve sādhite sarvaṃ karmaphalasambandhādi ghaṭate  dūṣite ca vighaṭate tasmāt karmaphalādīnāṃ bhāvasiddhaye kāryakāraṇatāsiddhau yatno vidhātavyaḥ paraiḥ uttamadarśanānusāritayotkṛṣṭair boddhair iti yāvat teṣāṃ cābhāvasiddhaye tasyā eva kāryakāraṇatāyā abhāvasiddhau yatnaḥ kāryaḥ paraiḥ tīrthikair ity arthaḥ kāryakāraṇatāsiddhāv ityetaddvirāvartanīyam ekatrākārapraśleṣaḥ kāryaḥ atra yau naṣṭānaṣṭavikalpau pareṇa kṛtau tadutsāraṇena kāryakāraṇabhāvaṃ tāvat sarvavyavasthāmūlaṃ sādhayann āha atrocyata ityādi atrocyate dvitīye hi kṣaṇe kāryaṃ prajāyate prathame kāraṇaṃ jātam avinaṣṭaṃ tadā ca tat kṣaṇikatvāt tu tat kāryaṃ kṣaṇakāle na vartate vṛttau vā viphalaṃ kāryaṃ nirvṛttaṃ tadyatas tadā  avinaṣṭādeva kāraṇāt kāryaṃ bhavatīti naḥ pakṣaḥ na caivaṃ yaugapadyaprasaṅgaḥ p tathā hi prathamakṣaṇabhāvikāraṇatāsāditātmalābhamavinaṣṭam eva pratītya dvitīye kṣaṇe kāryaṃ prajāyate tac ca tathā jāyamānam avinaṣṭād eva jāyate prathame kṣaṇe tasyāvinaṣṭatvāt kāryasattākālaṃ ca na kāraṇamanuvartate kṣaṇikatayānavasthānāt satyām api cānuvṛttau na tadānīṃ tasya kāraṇatvam niṣpanne kārye tasyākiñcitkaratvāt tadevākiñcitkaratvaṃ darśayati nacetyādi na ca jātaṃ purastena śakyaṃ janayituṃ punaḥ abhūtabhāvarūpatvāj janmato nānyathā sthitiḥ  nānyathā sthitir iti anyathā sthitiḥ niyamo na bhaved iti yāvat anavasthā bhaved iti yāvat yadi hi jātam api janyeta tadā punar apyaviśeṣāt tasya jananaprasaṅgaḥ tataś cānvasthā janmanāṃ syāt kāraṇānāṃ ca vyāpārānuparatiḥ kāraṇasyāpi anyatvaprasaṅgo viśeṣābhāvāt tataścedaṃ kāraṇam idaṃ kāryam iti vyavasthā na syāt tasmād ityādinopasaṃhṛtya sthitapakṣasyāduṣṭatāṃ darśayati tasmād anaṣṭāt taddhetoḥ prathamakṣaṇabhāvinaḥ kāryamutpadyate śaktād dvitīyakṣaṇa eva tu vinaṣṭāt tu bhavet kāryaṃ tṛtīyādikṣaṇe yadi vipākahetoḥ pradhvastād yathā kāryaṃ ca vakṣyate yaugapadyaprasaṅgo pi prathame yadi tadbhavet sahabhūhetuvat tac ca na yuktyā yujyate punaḥ  vinaṣṭavikalpastvanabhyupagamād evāyuktaḥ tathā hi yadi tṛtīyādiṣu kṣaṇeṣu kāryaṃ bhavatītyabhyupetaṃ bhavet yathā vaibhāṣikair aṅgīkṛtam eko tītaḥ prayacchatīti tadā vinaṣṭāt kāraṇāt kāryotpādo ṅgīkṛtaḥ syāt na cāyaṃ pakṣo smākam ayuktyupetatvāt yaugapadyaprasaṅgo pi kadācid bhavet yadi prathama eva kṣaṇe kāryam iṣyate yathā taireva vaibhāṣikaiḥ sahabhūr hetur iṣyate taccaitadayuktam kasmād ity āha asata ityādi asataḥ prāgasāmarthyāt sāmarthye kāryasambhavāt kāryakāraṇayoḥ spaṣṭaṃ yaugapadyaṃ virudhyate  p sahabhūtaṃ hi kāryaṃ janayan heturanutpanno vā janayedutpanno vā na tāvad anutpannaḥ tasya kāryotpatteḥ prāgasattvāt asataścāśeṣasāmarthyaśūnyatvāt yadā tarhyutpannas tadā samarthatvāj janayiṣyatīti cedāha sāmarthye kāryasambhavād iti yadā hi tasyotpannāvasthāyāṃ sāmarthyaṃ tadā kāryam iti tatsvabhāvavadevotpannam iti kvāsya sāmarthyam upayogamaśnuvīta tasmād anumānapramāṇaviruddhaḥ kāryakāraṇayaugapadyābhyupagamaḥ nanu kāryakāraṇabhāvo hi karmakartṛbhāvaḥ sa ca bhinnakālo viruddhyate na hi ghaṭakulālayor ayaugapadye sati karmakartṛbhāvo dṛṣṭa ity āha nahītyādi na hi tat kāryamātmīyaṃ saṃdaṃśeneva kāraṇam gṛhītvā janayatyetad yaugapadyaṃ yato bhavet nāpi gāḍhaṃ samāliṅgya prakṛtiṃ jāyate phalam kāmīva dayitā yena sakṛdbhāvas tayor bhavet  yadi hi saṃdaṃśagrahaṇanyāyena kāraṇaṃ kāryotpattau vyāpriyeta kāryaṃ vā vanitopagūhanavatsvakāraṇa  śleṣāt svajanmani vyāpāraṃ pratipadyeta tadā saha bhāvitā niyamena syāt yāvatā nirvyāpāramevedaṃ viśvaṃ na hi paramārthataḥ kaścit kartā karma vāstyanyatra dharmasaṅketād iti samudāyārthaḥ prakṛtim iti kāraṇam yadyevaṃ yadi nirvyāpāram eva kāryaṃ kāraṇaṃ vā tat kathaṃ bhavanti vaktāro dhūmamagnir janayati dhūmo gnimāśrityotpadyata ity āha niyamād ityādi niyamād ātmahetūtthāt prathamakṣaṇabhāvinaḥ yadyato nantaraṃ jātaṃ dvitīyakṣaṇasannidhiḥ tat tajjanayatītyāhur avyāpāre pi vastuni vivakṣāmātrasambhūtasaṅketānuvidhāyinaḥ  svahetupratyayasamutthāpitāt kāraṇasya śaktipratiniyamāddhetor yat kāryaṃ yataḥ kṣaṇaprathamabhāvinaḥ kāraṇāj jātaṃ kiñcidviśiṣṭam dvitīye kṣaṇe sannidhiḥ sadbhāvo yasyeti vigrahaḥ tat kāraṇaṃ tat kāryaṃ janayatītyucyate janayatītyupalakṣaṇaṃ tat tadāśrityotpadyata ityapi vijñeyam ke punas ta evam āhuḥityādi bahirarthanirapekṣavivakṣābhāvisaṅketānurūpavyavahārakāriṇo vyavahartāraevam āhur ity arthaḥ nanu ya utpadya vyāpāraṃ nāviśet viśeṣotpādārthaṃ sa kathaṃ hetuḥ syād ity āha janmātiriktetyādi p janmātiriktakālena vyāpāreṇātra kiṃ phalam sattaiva vyāpṛtis tasyāṃ satyāṃ kāryodayo yataḥ  kāraṇasattāsamanantaram eva kāryasya niṣpannatvād akiñcitkara eva kāryasya janmottarakālabhāvī vyāpāraḥ kārye tathā hi vyāpāro nāma kāraṇasya ka ucyate yadanantaram eva kāryamudayamāsādayati kāraṇasattānantaram eva ca kāryam udbhavatīti sattaiva vyāpāraśabdavācyāstu kiṃ janmātirekiṇā vyāpāreṇa kalpitena yadyevam asati bhāvānāṃ vyāpāro katham idam adhīyate kāryasya kāraṇe pekṣā kāraṇasya ca kārye vyāpāra ity āha ya ānantaryetyādi ya ānantaryaniyamaḥ saivāpekṣābhidhīyate kāryodaye sadā bhāvo vyāpāraḥ kāraṇasya ca  idam eva hi kāryasya kāraṇe pekṣā yattadanantarabhāvitvam kāraṇasyāpi kārye yam eva vyāpāro yat kāryodayakāle sadā sannihitatvam api ca vyāpārasya vyāpāravato vā bhāvasya kāryaṃ prati hetubhāvastadbhāvabhāvitvādeva bhavatā grahītavyaḥ na hyanvayavyatirekābhyām anyaḥ kāryakāraṇabhāvādhigame bhyupāyo sti tataścaivaṃ sati vastumātrasyāpi kimiti kāraṇabhāvo na gṛhyate nahi kāryasya vastumātragatānvayavyatirekānuvidhāyitvaṃ na prasiddham atas tadeva vastumātraṃ varaṃ kāraṇam astu yadgatānvayavyatirekānuvidhāyitvaṃ kāryasya siddham ityetad darśayati tadbhāvetyādi tadbhāvabhāvitāmātrād vyāpāropyavakalpitaḥ hetutvam eti tadvān vā tadevāstu tato varam  avakalpita iti bhavadbhir yo nya ubhayānubhayarūpo vā vyāpāraḥ parikalpita ity arthaḥ tadvān iti vyāpāravān tadbhāvitāmātrāddhetutvam etīti prakṛtena sambandhaḥ tadeveti vilakṣaṇavyāpārarahitaṃ vastumātraṃ heturastvity arthaḥ kas tatrātiśayo yena varam ity ucyata ity āha bhāva ityādi bhāve sati hi dṛśyante bījādevāṅkurodayāḥ na tu vyāpārasadbhāve bhavatkiñcit samīkṣyate  bhāve bhāvamātre bījādau vyāpārāntarasamāveśaśūnye satītyarthaḥ etena bhāva p mātragatānvayavyatirekānuvidhāyitvam eva kāryāṇāṃ siddhaṃ na tu vyāpāragatānvayādyanuvidhāyitvam iti darśitaṃ bhavati syād etadyadyapi vyāpāragatānvayādyanuvidhānaṃ kāryasya na siddham tathāpi tasya kāraṇabhāvo bhaviṣyatītyāha adṛṣṭaśakter ityādi adṛṣṭaśakter hetutve kalpyamāne pi neṣyate kimanyasyāpi hetutvaṃ viśeṣo vāsya kastataḥ  evaṃ hi vyāpāramapi hetuṃ prakalpyāparo pi kalpanīyaḥ syāt adṛṣṭaśaktitvena viśeṣābhāvāt tataścānavasthā syāt athānyo na kalpate nibandhanābhāvāt tadā vyāpārasyāpi kalpanā mābhūt tatrāpi nibandhanābhāvasya tulyatvāt kiñca yo pyasau vyāpāraḥ kāryaṃ janayati sa kiṃ vyāpārāntarasamāveśādāhosvit sattāmātreṇa yadi vyāpārāntarasamāveśāt tadā vyāpārāntarasyaivakāraṇatvaṃ syān na vyāpārasya tasyāpi vyāpārāntarasya kāraṇatve tulyaḥ paryanuyogaḥ tasyāpi hi yadi vyāpārāntarasamāveśāt kāraṇabhāvaḥ kalpyeta tadānavasthā syāt atha sattāmātreṇeti pakṣas tadā padārtho pi vyāpāravat sattāmātreṇaiva kāryaṃ janayiṣyatīti vyarthā vyāpārakalpaneti darśayati anyena cetyādi anyena ca vinā hetur yathā vyāpāra iṣyate kāryasya vā bhavet tadvat kimanye pi na hetavaḥ  yathaiva hi vyāpāro nyena vyāpārāntareṇa vināpi kārye ṅkurādike hetur iṣyate tadvad anye pi bhāvā vilakṣaṇavyāpāraśūnyā eva hetavaḥ kiṃ neṣyante athāpi syān na vyāpāraḥ kāryaṃ sākṣād upakaroti kiṃ tarhi bhāvam eva vyāpāravantamityāha athavā bhāva ityādi  heturiṣyata iti prakṛtena sambandhaḥ tavāpi hi vyāpāravati heturasau bhavanvyāpārāntarasamāveśarahita eva bhavatīti sa eva dṛṣṭānto bhaviṣyatīti bhāvaḥ nacāpi sattāvyatirekeṇa vyāpāraḥ padārthasyāsti upalabdhilakṣaṇaprāptasyānupalabdher iti darśayati dṛśyatvābhimatam ityādi p dṛśyatvābhimataṃ naivaṃ vayaṃ copalabhāmahe tat kathaṃ tasya sambandham aṅgīkurmo nibandhanam  dṛśyatvena hi bhavatāṃ vyāpāro bhimataḥ yathoktaṃ kumārilena prākkāryaniṣpatter vyāpāro yasya dṛśyate ityādi api ca sa vyāpārātmā padārthastasmād vyāpāravato bhāvād arthāntarabhūto vā syād anarthāntarabhūto vā vastusataḥ prakārāntarābhāvāt ubhayānubhayavikalpasyāsambhava eva saca yadyarthāntarabhūtas tadā padārthasya kāraṇatvaṃ na prāpnoti tadvyatirekiṇo vyāpārasyaiva kāraṇabhāvāt vyāpāreṇa sambandhāt tasyāpi kāraṇabhāvo stīti cet na parasparānupakāriṇoḥ sambandhāsiddheḥ athopakriyata eva vyapāraḥ padārtheneti syāt tadapyayuktam na hi tasyāparo vyāpāro sti yena vyāpāram upakuryād anyathā hyanavasthāyāṃ vyāpārāṇām eva parasparaṃ ghaṭanāt padārthena saha vyāpārasya na kadāpi sambandhaḥ siddhyet atha vyāpārāntaramantareṇaiva padārtho vyāpāramupakarotīti syāt tadā kāryam api vyāpāravadvyāpārarahita eva sattāmātreṇa kiṃ nopakurvīta yena vyāpāro rthāntarabhūtaḥ kalpyate nahi tasya kārye pi sattāmātreṇopayogaṃ vrajataḥ kaścit pratiroddhāsti tasmānnārthāntarabhūto vyāpāro yuktaḥ athānarthāntarabhūta iti pakṣas tadā siddhaṃ sattaiva vyāpṛtir iti padārthasvabhāvasyaiva sattāśabdavācyatvāt tataśca na siddhyati janmātirekitvaṃ vyāpārasya api ca yathā buddhir arthapraticchittau jāyamānaiva vyāpārarahitāpi sattāmātreṇa vyāpriyate tathā sarveṣām api bhāvānāṃ hetutvam uttarakālabhāvivyāpāramantareṇa bhaviṣyatītyetad darśayati buddher ityādi buddher yathā ca janmaiva pramāṇatvaṃ nirudhyate tathaiva sarvabhāveṣu taddhetutvaṃ na kiṃ matam  na hi buddher janmtātirekī vyāpāro sti tathā hi satasamprayoge puruṣasyendriyāṇāṃ buddhijanma tat pratyakṣam ityatra sūtre janmagrahaṇasya prayojanaṃ varṇayatā kumārilenoktam buddhijanmeti ca prāha jāyamānapramāṇatām vyāpāraḥ kāraṇānāṃ hi dṛṣṭo janmātirekataḥ pramāṇe pi tathā mābhūd iti janma vivakṣyata  iti taddhetutvam iti tat kāraṇajanma hetur yeṣāṃ te tathoktāḥ tadbhāvas tattvam syād etad buddher vyāpāro bhāvo yukto na hi sottarakālam avatiṣṭhate kṣaṇikatvād ity āha kṣaṇikā hītyādi p kṣaṇikā hi yathā buddhis tathaivānye pi janminaḥ sādhitās tadvadevāto nirvyāpāram idaṃ jagat  sādhitā iti sthirabhāvaparīkṣāyāṃ sakalavastuvyāpinaḥ kṣaṇabhaṅgasya sādhitatvāt tadvadeveti buddhivadeva ata iti kṣaṇikatvāt prayogaḥ ye kṣaṇikās te janmātiriktavyāpāraśūnyāḥ yathā buddhiḥ kṣaṇikāś ca bījādayaḥ pūrvaṃ prasādhitā iti svabhāvahetuḥ paścād avasthityabhāvena nirādhāravyāpārāyogo bādhakaṃ pramāṇaṃ tasmād ānantaryakamātram eva kāryakāraṇabhāvavyavasthānibandhanaṃ na vyāpāra iti sthitam etat yaccoktaṃ jāyamānaś ca gandhādītyādi  tatrāpi na vyabhicāra iti darśayann āha prabandhetyādi prabandhavṛttyā gandhāder iṣṭaivānyonyahetutā tadabādhakamevedaṃ taddhetutvaprasañjanam  rūparasādīnāṃ hi parasparaṃ prabandhāpekṣayā sahakārikāraṇabhāvo bhīṣṭa eva yathoktam śaktipravṛttyā na vinā rasasyaivānyakāraṇam ityatītaikakālānāṃ gatis tatkāryaliṅgajee  iti nanu cāgneriva gavāśvāder apyanantaraṃ kadācid būmau bhavati tat katham ānantaryaṃ na vyabhicārītyāha anyānantarabhāve pītyādi anyānantarabhāve pi kiñcid eva ca kāraṇam tathaiva niyamādiṣṭaṃ tulyaṃ caitat sthireṣvapi  na hi vayam ānantaryamātraṃ kāryakāraṇabhāvādhigatinibandhanaṃ brūmaḥ kiṃtarhiyanniyatam tathā hi yasyaivānantaraṃ yadbhavati tat tasya kāraṇam iṣyate na ca dhūmo gavāder evānantaraṃ bhavati asatyapi gavādau tasya bhāvāt kiṃ ca bhavato pyatra sthiravādinaścodyametad avatarati kasmād gavāder anantaraṃ dhūmo bhavannapi tat kāryaṃ na bhavatīti atra para āha yo yatretyādi yo yatra vyāpṛtaḥ kārye na hetus tasya cenmataḥ yasminniyatasadbhāvo yaḥ sa hetur itīṣyatām  yasminnityādinā svapakṣe pi parihāram āha evaṃ tāvat kṣaṇikatve pi bhāvānāṃ kāryakāraṇabhāva upapāditaḥ idānīṃ tadadhigantṛpramāṇopapādanārtham āha bhāvābhāvāvityādi p bhāvābhāvāvimau siddhau pratyakṣānupalambhataḥ yadi sākāravijñānavijñeyaṃ vastu cenmatam yadānākāradhīvedyaṃ vastu yuṣmābhiriṣyate tat kṣaṇatvādipakṣe pi samānamupalabhyate pūrvakebhyaḥ svahetubhyo vijñānaṃ sarvam eva hi samāṃśakālarūpādi bodharūpaṃ prajāyate  yathaiva hi bhavataḥ sthirapadārthopalambhaḥ siddhyet tathāsmākaṃ kṣaṇikasyāpi setsyati tathā hi padārthasyopalambho bhavan sākāreṇaiva vijñānena bhavedanākāreṇa vā tatra yadi sākāreṇa tadā svākārānubhava eva jñānasyārthānubhava iti sthirāsthirapakṣayor na kaścidviśeṣaḥ athānākāreṇa tadāpyaviśeṣa eva tathā hi pūrvakebhya eva svahetubhyas tathā tat jñānam upajāyate yena sa samānakālabhāvirūpādyevāvabudhyate nānyat tadbodhātmakasyaiva tasyotpannatvāt ataḥ samānakālabhāvirūpādibodhasvabhāve jñāne ṅgīkriyamāṇe na kaścid arthasya sthirāsthiratve viśeṣaḥ avaśyaṃ ca bhavatā pūrvahetukṛta eva samānakālabhāvipratiniyatarūpādigrahaṇe jñānasya svabhāvo ṅgīkartavyo yena tulye pi samānakālabhāvitve rūpādyeva jñānaṃ paricchinatti nendriyam iti syāt tac ca kṣaṇikatve pi bhāvānāṃ tulyam eveti yatkiñcid etat sākāra ityādinā paro dvayoścodayati sākāre nanu vijñāne vaicitryaṃ cetaso bhavet nākārānaṅkitatve sti pratyāsattinibandhanam  yadi sākāraṃ jñānaṃ tadā citrāstaraṇādiṣu jñānasya citratvaṃ bhavet na caikasya citratvaṃ yuktam atiprasaṅgāt athānākāraṃ tadā nīlāspadaṃ saṃvedanaṃ na pītasyeti vyavasthānaṃ na siddhyet sarvatra bodharūpatayā viśeṣābhāvena pratyāsattinibandhanābhāvāt bhavadbhir apītyādinā pratividhatte bhavadbhir api vaktavye tadasmin kiñciduttare yaccātra vaḥ samādhānam asmākam api tadbhavet  samānametad dvayor api codyam yato bhavatāpi sākārānākārapakṣābhyām avaśyam anya p taraḥ pakṣo ṅgīkartavyo nyathārthagrāhijñānaṃ na siddhyet na cāpyetat pakṣadvayavyatirekeṇānyaḥ prakāro sti yena jñānamarthaṃ grahīṣyati yaccobhayor doṣo na tatraikaścodyo yuktaḥ tena yadatrottaraṃ bhavatas tadasmākam api bhaviṣyati tathā hi sākārapakṣe bhavatāvaśyamākārāṇām alīkatvaṃ sahopalambhaniyamād vaikajñānāvyatirekitvaṃ satyapi bheda ityuttaramupavarṇanīyam tadevāsmākaṃ bhaviṣyati nirākārapakṣe pi pūrvahetukṛta eva pratiniyatārthāvabodhakaḥ svabhāvo jñānasyeti varṇanīyam tadaitadasmākam api nirākāravijñānavādināṃ bauddhānām uttaraṃ bhaviṣyatītyacodyam etat samādhānam iti parihāraḥ tadevaṃ kāryakāraṇabhāvādhigantṛ pramāṇaṃ pratipādya kṛtanāśākṛtābhyāgamadoṣaṃ pariharann āha kṛtanāśa ityādi kṛtanāśo bhavedevaṃ kāryaṃ na janayedyadi heturiṣṭaṃ na caivaṃ yat prabandhe nāsti hetutā akṛtābhyāgamo pi syād yadi yena vinā kvacit jāyeta hetunā kāryaṃ naitanniyataśaktitaḥ  yadi hi paramārthataḥ kaścit kartā bhoktā vābhīṣṭaḥ syāt tadā kṣaṇabhaṅgitvāṅgīkaraṇe kṛtanāśādiprasaṅgaḥ syāt yāvatedaṃ pratyayatāmātram evaviśvaṃ na kenacit kartrā kiñcitkṛtaṃ nābhipibhyujyate tat kathaṃ kṛtanāśādiprasaṅgāpādanaṃ syāt atha pūrvakuśalādicetanāhiteṣṭāniṣṭaphalotpādanasāmarthyavipraṇāśāt pūrvakarmānāhitasāmarthyaviśeṣāc ca kāraṇataḥ phalotpatter yathākramaṃ kṛtanāśākṛtābhyāgamadoṣaprasaṅgo vidhīyate tadayuktam na hi pūrvakarmāhitasāmarthyānubandhanasya nairātmyena saha kaścid virodhaḥ tathā hi lākṣādirasāvasiktānām iva bījānāṃ santānamanuvartanta eva pūrvakarmāhitāḥ sāmarthyaviśeṣāḥ yata uttarakālaṃ labdhaparipākebhya iṣṭamaniṣṭaṃ vā phalamudeti nāpi pūrvakarmānāhitasaṃskārāt santānāt phalotpattiriṣyata iti kutaḥ akṛtābhyāgamo doṣaḥ uddyotakarastvāha asthiratvāccittasya na karmabhir vāsanaṃ sambhavatīti tadayuktam na hi sthirasyāparityaktaprāktanasvarūpasya vāsanam asti asthirasya tu viśiṣṭasvabhāvāntarotpādanam eva vāsanā yat punaḥ sthiramavyākṛtaṃ vāsyamityuktaṃ śāstre tat prabandhasthiratāmabhipretya yo hyucchedī santānas tasya ciratarakālabhāviphalaprasavakāle sannidhānābhāvān na kāraṇatvam asti tena tasya tathāvidhaphalotpādaṃ prati vāsanādhāratvam ayuktam ityabhi p prāyaḥ tasmāt parasiddhāntānabhijñatayā yatkiñcidabhihitamanenetyupekṣām arhati kumārilastvāha na vayaṃ kenacit kartrā kṛtasya karmaṇo vipraṇāśāt kṛtanāśākṛtābhyāgamau brūmaḥ nahi bhavatāṃ mate kaścit kartāsti kiṃ tarhi niranvayakarmatat phalayor vināśotpādābhyupagamāt kṛtanāśākṛtābhyāgamau prasajyeta iti tadatraivaṃvidhasya kṛtanāśasyākṛtābhyāgamasya ceṣṭatvān nāniṣṭāpādānaṃyuktam iti darśayann āha kṣaṇabhedavikalpeneti kṣaṇabhedavikalpena kṣaṇanāśādi codyate yaccaiva naivāniṣṭaṃ tu kiñcidāpāditaṃ paraiḥ  pūrvakasya karmakṣaṇasya niranvayaṃ vināśāt kṛtanāśaḥ phalakṣaṇasya vāpūrvasyaivotpādādakṛtābhyāgama ityevaṃ yatkṣaṇabhedavikalpena kṛtanāśādi codyate tadiṣṭam eva na hi svalpīyaso pi vastvaṃśasya kasyacid anvayo stīti pratipādayiṣyāmaḥ yaccoktaṃ naiva pravarteta prekṣāvāniti tatrāha ahīnasattvetyādi ahīnasattvadṛṣṭīnāṃ kṣaṇabhedavikalpanā santānaikyābhimānena na kathañcit pravartate abhisambuddhatattvās tu pratikṣaṇavināśinām hetūnāṃ niyamaṃ buddhvā prārabhante śubhāḥ kriyāḥ  ye tāvad aprahīṇasahajetarasatkāyadarśanādayas teṣām ayaṃ kṣaṇabhedavikalponāstyeva tathā hi te santatimekatvenādhyavasāya sukhitā vayaṃ bhaviṣyāma ityāhitaparitoṣāḥ karmasu pravartante ye pi pṛthagjanakalyāṇā evaṃ yuktyāgamābhyāṃ yathāvatkṣaṇikātmatayor avabodhād abhisambuddhatattvās te pyevaṃ pratītyasamutpādadharmatāṃ pratipadyante karuṇādipūrvakebhyo dānādibhyaḥ svaparahitodayaśālinaḥ saṃskārāḥ kṣaṇikāevāparāpare paramparayā samutpadyante na tu hiṃsādibhya ityatas te hetuphalapratiniyamamavadhārya śubhādikriyāsu pravartante yathoktam yāvaccātmani na premṇo hāniḥ saparitasyatisapadinaśyati tāvadduḥkhitamāropyana ca svastho vatiṣṭhate mithyādhyāropahānarthaṃ yatno satyapi bhoktariiti kāryakāraṇabhāvas tadadhigantṛ ca pramāṇaṃ yathā sidhyati tathā pratipāditam eva p yaccoktaṃ kṣaṇabhaṅgiṣu bhāveṣu pratyabhijñā ca durghaṭeti tatrāha keṣāñcidevetyādi keṣāñcideva cittānāṃ viśiṣṭā kāryakāryitā niyatā tena nirbādhāḥ sarvatra smaraṇādayaḥ  kāryakāriteti kāryamasyāstīti kāryī kāraṇam ity arthaḥ kāryakāryiṇorbhāvaḥ kāryakāryitā kāryakāraṇabhāva ity arthaḥ na hi kaścit paramārthataḥ smārta nubhāvitā vāsti tato yenaivanubhūtaṃ sa eva smaratīti syāt kiṃ tarhiyatra santāne paṭīyasānubhavenottarottaraviśiṣṭataratamakṣaṇotpādāt smṛtyādibījamāhitaṃ tatraiva smaraṇādayaḥ samutpadyante nānyatra pratiniyatatvāt kāryakāraṇabhāvasyeti samāsārthaḥ yathoktam anyasmaraṇabhogādiprasaṅgaś ca na bādhakaḥ asmṛteḥ kasyacittena hyanubhūte smṛtodbhava  iti smaraṇādipūrvakāś ca pratyabhijñānādayaḥ prasūyanta ityaviruddham na cāpi kvacid ekajñātṛnibandhanāḥ pratyabhijñānādayaḥ siddhāḥ yenocyate dvibhede tvanibandhanam iti  kāryakāraṇabhāvamātratayā sarvatraiva bhedābhyupagamāt yaccoktam rāgādinigaḍhair baddha ityādinā bandhamokṣavyavasthānam anupapannam iti tatrāha kāryakāraṇabhūtāścetyādi kāryakāraṇabhūtāś ca tatrāvidyādayo matāḥ bandhas tadvigamādiṣṭo muktir nirmalatā dhiyaḥ  nahi kvacid asmākamekapuruṣādhikaraṇau bandhamokṣau prasiddhau kasyacidbadhamānasya mucyamānasya cāsiddheḥ kevalamavidyādayaḥ saṃskārā jarāmaraṇaparyantā duḥkhotpādahetutayā bandhaiti vyavahriyante tathācoktam evam asya kevalasya hetor duḥkhaskandhasya samudāyo bhavatīti teṣāṃ cāvidyādīnāṃ tattvajṇyānādvigatau satyāṃ yā nirmalatā dhiyaḥ sānirmuktir ity ucyate yathoktam cittam eva hi saṃsāro rāgādikleśavāsitam tadeva tair vinirmuktaṃ bhavānta iti kathyata  iti yaccoktam ekādhikaraṇāvityādi tatrāpi dṛṣṭāntasya sādhyavikalateti darśayann āha ekādhikaraṇau siddhāv ityādi ekādhikaraṇau siddhau naivaitau laukikāvapi bandhamokṣau prasiddhaṃ hi kṣaṇikaṃ sarvam eva tat  sarvam eva hi vastūdayānantarāpavagīti prasādhitaṃ yadā tadā na kvacid ekādhikaraṇatvaṃ bandhamokṣayoḥ prasiddhamastītyaprasiddho dṛṣṭāntaḥ p tadevaṃ svapakṣaṃ vyavasthāpya sarvathetyādinā parapakṣaṃ pratiṣedhayati sarvathātiśayāsattvād vyāhatā svātmanīdṛśī kartṛbhoktṛtvabandhādivyavasthānityatānyathā  yadi hi rāgādibhiḥ kleśair bandho bhāvanādibhiścātiśayaḥ kaścid ātmanaḥ kriyeta tadā tasya bandhamokṣādivyavasthā bhavet yāvatā nityatayā na tasyātiśayādhānamastīti neyam īdṛśī niyatakāryakāraṇamaryādālakṣaṇā bandhamokṣādivyavasthā ghaṭate yathākāśasyeti bhāvaḥ anyatheti yadyatiśayotpādo bhavedātmanas tadātiśayasyātmabhūtatvād ātmano pi tadavyatirekeṇātiśayavadanityatā syāt parabhūtastvatiśayo na yuktaḥ sambandhāsiddher iti śatadhā carcitam etat iti karmaphalasambandhaparīkṣā KAPITEL DRAVYAPADAARTHAPARIIKSAAidānīṃ guṇadravyakriyājātisamavāyādyupādhibhiḥ śūnyam ityetat samarthanārthaṃ ṣaṭpadārthaparīkṣopakṣepaṃ kuvarnn āha jātyāder ityādi jātyāder niḥsvabhāvatvam ayuktaṃ prākprakāśitam dravyādayaḥ ṣaḍarthā ye vidyante pāramārthikāḥ ityākṣapādakāṇādāḥ prāhur āgamamātrakāḥ dravyādipratiṣedho yaṃ saṅkṣepeṇa taducyate  prāk sthirabhāvaparīkṣāyāṃ jātyāder niḥsvabhāvatvānnaiveṣṭā kṣaṇabhaṅgitetyanena yajjātyādeḥ niḥsvabhāvatvaṃ prākprakāśitaṃ tadayuktam yato dravyaguṇakarmasāmānyaviśeṣasamavāyākhyāḥ ṣaṭ padārthāḥ pāramārthikāḥ santītyāhur ākṣapādādayaḥ akṣapādaśiṣyatvād ākṣapādā naiyāyikāḥ kaṇādaśiṣyās tu vaiśeṣikāḥ kāṇādā ucyante āgamamātrakā iti āgamamātramapetayuktikameṣām astītyāgamamātrakāḥ tatra kṣityādītyādinā dravyapadārthapratiṣedhārthaṃ tāvat tadvibhāgam āha kṣityādibhedato bhinnaṃ navadhā dravyam iṣyate catuḥsaṅkhyaṃ pṛthivyādi nityānityatayā dvidhā  vibhaktasya hi bhedena sukhaṃ dūṣaṇasya vaktuṃ śakyatvāditi bhāvaḥ navadheti pṛthivyāpastejovāyurākāśaṃ kālo digāntmā mana iti sūtrāt tatra pṛthivyāpastejovāyurityetaccatuḥsaṅkhyaṃ dravyaṃ nityānityabhedena dviprakāram p tadeva dvaividhyamasya draśayann āha pṛthivyādyātmakās tāvadityādi pṛthivyādyātmakās tāvadya iṣṭāḥ paramāṇavaḥ anityā ye tadādais tu prārabdhās te vināśinaḥ  paramāṇavātmakā hi pṛthivyādayo nityāḥ paramāṇūnāṃ nityatvāt tadādyaistu prārabdhā anityāḥ hetumanityam iti nyāyāt tadādyair iti te paramāṇava ādyā yeṣāṃ te tadādyāḥ ākāśādayastu nityā eveti bhāvaḥ tatraitaccatuḥsaṅkhyaṃ tāvad dravyaṃ niṣeddhum āha tatretyādi tatra nityāṇurūpāṇām asattvamupapāditam niḥśeṣavastuviṣayakṣaṇabhaṅgaprasādhanāt  tatra ya ete nityāṇurūpāḥ pṛthivyādayo varṇitās teṣām aśeṣavastuvyāpinaḥ kṣaṇabhaṅgasya prasādhanān nityatvarūpeṇāsattvaṃ prasādhitam eva yat sattāt sarvaṃ kṣaṇikamakṣaṇikasya yaugapadyābhyām arthakriyāvirodhāt tallakṣaṇaṃ sattvaṃ hīyata iti vyāpteḥ prasādhitatvāt atrāpi bādhakaṃ pramāṇam āha nityatva ityādi nityatve sakalāḥ sthūlāḥ jāyeran sakṛdeva hi saṃyogādi na cāpekṣyaṃ teṣām astyaviśeṣataḥ  yadi parvatādīnāṃ sthūlāṃ kāraṇabhūtāḥ paramāṇavo nityāḥ santītyabhyupagamyate tadā tat kāryāṇāṃ sthūlānām avikalakaraṇatvāt sakṛdevotpattiprasaṅgaḥ prayogaḥ ye samagrāpratibaddhakāraṇās te sakṛdeva bhavanti yathā bahavo ṅkurās tulyotpādāḥ samagrāpratibaddhakāraṇāś ca nityāṇukāryatvenābhimatāḥ sthūlā bhāvā iti svabhāvahetuḥ samagrakāraṇasyāpyanutpāde sarvadaivanutpādaprasaṅgo viśeṣābhāvād iti bādhakaṃ pramāṇam syādetat trividhaṃ kāraṇam iṣṭaṃ samavāyikāraṇam asamavāyikāraṇaṃ nimittakāraṇaṃ ca tatra hi yat samavaiti kāryaṃ tat tasya samavāyikāraṇaṃ asamavetaṃ tu yadyasya kāraṇabhāvaṃ pratipadyate tadasamavāyikāraṇaṃ yathāvayavidravyārambhe vayavasaṃyogaḥ pariśeṣaṃ tu kāraṇaṃ nimittakāraṇaṃ tadyathā dharmādaya ityayameṣāṃ vibhāgaḥ tatrāpekṣaṇīyasya saṃyogāder asannihitatvāt samagrakāraṇatvamasiddham ato siddho hetur ityāśaṅkyāha saṃyogād iti yadi hi saṃyogādinā kaścid viśeṣo ṇūnāmādhīyeta tadā te tamapekṣeran yāvatā parair anādheyaviśeṣā evāṇavo nityatvāt tat kathaṃ saṃyogādi teṣām apekṣyaṃ syāt na ca sakṛd p eva sthūlānāṃ tanubhavanādīnām udayo sti krameṇa tanvādīnām utpattidarśanāt tasmād viparyayaḥ prayogaḥ ye kramavat kāryahetavas te nityā yathā kramavadaṅkurādikāryanirvartakā bījādayas tathā ca paramāṇava iti svabhāvahetuḥ aviddhakarṇastvaṇūnāṃ nityatvaprasādhanāya pramāṇam āha paramāṇūnām utpādakābhimataṃ saddharmopagataṃ na bhavati sattvapratipādakapramāṇāviṣayatvāt kharaviṣāṇavad iti sato vidyamānasya dharmaḥ saddharmo stitvaṃ tenopagataṃ prāptam astītyarthaḥ tasya pratiṣedho yam aṇūtpādakaṃ kāraṇaṃ nāstītyarthaḥ tadetat pramāṇamaśaṅkāpūrvamupadarśayann āha saddharmopagatam ityādi saddharmopagataṃ nocedaṇūtpādakam iṣyate vidyamānopalambhārthapramāṇāviṣayatvataḥ  aṇūtpādakaṃ saddharmopagataṃ nocediṣyata iti sambandhaḥ vidyamānasyopalambho dhigamaḥ so rthaḥ prayojanaṃ yasya pramāṇasya tat tathoktaṃ śeṣaṃ subodham etenāṇūnām anityatvapratijñāyā anumānabādhitatvamudbhāvitam sadakāraṇavannityam iti vacanāt akāraṇavattvenāṇūnāṃ nityatvasya siddhatvāt nāsiddher ityādinā hetor asiddhatām āha nāsiddher dṛśyate yena kuvindādyaṇukāraṇam paramāṇvātmakā eva yena sarve paṭādayaḥ  nanu kuvindādayaḥ paṭādīnām eva kāraṇatvena siddhā nāṇūnāṃ tat katham aṇukāraṇaṃ kuvindādi dṛśyata ity āha paramāṇvātmakā ityādi etac ca paścāt pratipādayiṣyāma iti bhāvaḥ api ca deśakālasvabhāvaiprakṛṣṭānām arthānām upalambhakapraṃānanivṛttāv api sadbhāvā virodhāt tato naikāntikatā ca hetor iti darśayati sadgrāhaketyādi sadgrāhakapramābhāvān na vā sattā prasidhyati pramāṇavinivṛttau hi nārthābhāve sti niścayaḥ  nārthābhāve sti niścaya iti piśācādivad iti bhāvaḥ evaṃ tāvat kāraṇadravyaṃ niṣiddhya kāryadravyaniṣedhārtham āna tadārabdha ityādi tadārabdhastvavayavī guṇāvayavabhedavān naivopalabhyate tena na sidhyatyapramāṇakaḥ  p guṇā rūpadayaḥ avayavās tantvādayaḥ teṣāṃ bhedo vyatirekaḥ so syāstīti tathoktaḥ sa tathābhūto guṇāvayavavytirikto vayavī nopalabhyate nahi paṭādilakṣaṇamavayavi dravyam avikalaṃ śuklādiguṇebhyo vayavebhyaś ca tantvādibhyo rthāntarabhūtaṃ kvacic cakṣurādijñāne ca bhāsate tadatra guṇebhyo rthāntarabhūtadravyānupalambhena guṇaguṇivādo nirastaḥ avayavavyatiriktāvayavavyanupalambhena tvavayavāvayavivādaḥ prayogaḥ yadupalabdhilakṣaṇaprāptaṃ sadyatra nopalabhyate tat tatra nāsti yathā kvacit pradeśaviśeṣe ghaṭādiranupalabhyamānaḥ nopalabhyate ca guṇāvayavebhyo rthāntarabhūtas tatraiva deśe guṇī dṛśyatvenāmimato vayavī ceti svabhāvānupalabdheḥ na cāsiddho hetuḥ mahatyanekadravyavattvād rūpāccopalabdhir iti vacanāt tayor dṛśyatvenābhimatatvāt nanvityādinā udyotakarabhāviviktādayo hetor asiddhatām udbhāvayanti nanūpadhānasamparke dṛśyate sphaṭikopalaḥ tadrūpāgrahaṇepyevaṃ balākādiś ca dṛśyate kañcukāntarite puṃsi tadrūpādyagatāv api puruṣapratyayo dṛṣṭo rakte vāsasi vastradhīḥ  ta evam āhur guṇavyatirikto guṇī samupalabhyata eva tadrūpādiguṇāgrahaṇe pi tasya grahaṇāt tathā hi sphaṭikopalaḥ sannihitopadhānāvasthāyāṃ svagataśuklaguṇānupalambhe pi dṛśyata eva balākādiś ca rātrau mandamandaprakāśāyāṃ tadgatasitādirūpādarśane pi gṛhyata eva tathāprapadīnakañcukāvacchannaśarīre puṃsi tadā śyāmādirūpādyagrahaṇe pi pumān pumāniti pratyayaḥ prasūyata eva kaṣāyakuṅkumādirakte vāsasi tadrūpasya saṃsarpirūpeṇābhibhūtasyānupalambhe pi vastradhīr bhavatyeva tadevaṃ tāvat pratyakṣata eva guṇaguṇinor bhedaḥ siddha iti pratipāditam idānīm anumānato pi siddha iti pratipādayann āha rūpādītyādi rūpādīndīvarādibhya ekāntena vibhidyate tena tasya vyavacchedāccaitrādeś ca turaṅgamaḥ kṣityādirūpagandhāder atyantaṃ vā vibhidyate ekānekavacobhedāccandranakṣatrabhedavat  indīvarādibhyo guṇo bhinna indīvarasya rūpādaya ityevaṃ tenendīvarādinā tasya rūpāder vyavacchedāt yathā caitrasya turaṅgama iti caitreṇa svāmyantarebhyo vyavacchidya p mānasturaṅgamas tato bhidyate tathāparaḥ prayogaḥ pratyekaṃ pṛthivyaptejovāyavo dravyāṇi rūparasagandhasparśebhyo bhinnānyekavacanabahuvacanaviṣayatvāt yathā candro nakṣatrāṇīti yathaiva hi candra ityekavacanaṃ nakṣatrāṇīti bahuvacanaṃ candranakṣatrāṇāṃ bhedanibandhanamupalabhyate tathātrāpi pṛthivītyekavacanaṃ rūparasagandhasparśā iti bahuvacanaṃ evaṃ jalādiṣvapi yojyam nakṣatrabhedās tu puṣyādayaḥ evaṃ guṇaguṇinor bhedaṃ prasādhyāvayavāvayavinor bhedaprasādhanāyāha vibhinnetyādi vibhinnakartṛśaktyāder bhinnau tantupaṭau tathā viruddhadharmayogena stambhakumbhādibhedavat  prayogaḥ ye bhinnakartṛkāryakālaparimāṇās te vibhinnāḥ yathā stambhakumbhādayaḥ vibhinnakartṛkāryakālaparimāṇāś ca vicāraviṣayāḥ nāsiddho hetur nāpyanaikāntikaḥ viruddhadharmādhyāsamātranibandhano hi bhāvānāṃ parasparato bhedaḥ yathā stambhādīnāṃ sacāvayavāvayavinorapyasti tathā hi tantūnāṃ yoṣitkartrī paṭasya kuvindaḥ śītāpanodādikāryasamarthaḥ paṭo na tantavaḥ prāgapi tantūnām upalabdheḥ pūrvakālabhāvitvaṃ paṭasyatu paścāt kuvindādivyāpārottarakālabhāvitvam paṭasyāyām avistarābhyāṃ yāvat pramāṇaṃ na tāvat pratyekaṃ tantūnām astīti bhinnaparimāṇatvamato nānaikāntikatā hetūnām iti bhāvaḥ evaṃ tāvad anumānato vayavāvayavinor bhedaṃ prasādhya pratyakṣato pi sādhayann āha sthūlārthetyādi sthūlārthāsambhave tu syānnaiva vṛkṣādidarśanam atīndriyatayāṇūnāṃ nacāṇuvacanaṃ bhavet sthūlavastuvyapekṣo hi susūkṣmo rthas tathocyate sthūlaikavastvabhāve tu kimapekṣāsya sūkṣmatā  yadi hyavayavī na syāt sarvāgrahaṇaprasaṅgaḥ paramāṇūnām atīndriyatvāt sthūlābhāve ṇur iti vyapadeśa eva na syāt kasmād ity āha sthūlavastuvyapekṣo hītyādi subodham nanu raktādirūpeṇa gṛhyante sphaṭikādayaḥ naca tadrūpatā teṣāṃ svapakṣakṣayasaṅgateḥ  p nanvityādinā pratividhatte yaduktaṃ sphaṭikādayaḥ svagataguṇānupalambhe pikevalāḥ samupalabhyanta iti tadasiddham tajjñānasyāyathārthatayā bhrāntatvenāviṣayatvāt tathā hi japākusumādyupadhāne raktādirūpeṇāsaneevanasphaṭika upalabhyate balākādayo pi dhavalāḥ santaḥ śyāmarūpā vīkṣyante na ca teṣāṃ tāttvikī tadrūpatā raktādirūpatāsti kasmātsvapakṣakṣayasaṃgateḥ yadi hi teṣāṃ tadrūpatā tāttvikī syāt tadā tadrūpāgrahaṇe pi teṣāṃ grahaṇam astīti yo yaṃ bhavatāmanantaroditaḥ pakṣas tasya kṣatiḥ syāt syād etallohitādirūpavyatiriktaḥ sphaṭikādirapyupalabhyata evetyāha tadrūpetyādi tadrūpavyatiriktaś ca nāparātmopalabhyate nacānyākāradhīvedyā yuktāste tiprasaṅgataḥ  nahi tasmāllohitādirūpādvyatirikto parātmā svabhāvaḥ sphaṭikādilakṣaṇodṛśyate raktādirūpasyaivopalambhāt atadrūpā api sphaṭikādayo raktādirūpeṇopalabhyanta iti cedāha nacetyādi ākāravaśena hi pratiniyatārthaviṣayatā jñānasyāvasthāpyate yadi cānyākārasyāpi jñānasyānyo viṣayaḥ syāt evaṃ sati rūpajñānamapi śabdādiviṣayaṃ syād viśeṣābhāvāt kiṃ ca bhavatu nāmānyākārasyāpi jñānasyānyo viṣayas tathāpi neṣṭasiddhir bhavata iti darśayann āha śuklādayas tatheti śuklādayas tathā vedyā ityevaṃ cāpi sambhavet tasmād bhrāntam idaṃ jñānaṃ kambupītādibuddhivat  tathā hi śuklādaya eva tadvyatiriktaguṇipadārtharahitas tathā raktādirūpeṇa vidyanta ityevam api sambhāvyate tataś ca na guṇisiddhiḥ cakāro vadhāraṇe bhinnakramaś ca śuklādaya ityasyānantaraṃ draṣṭavyaḥ bhrāntamidam iti ayathārthatvād iti śeṣaḥ yaccoktaṃ kañcukāntargate puṃsītyādi tadapi na pratyakṣaṃ sābhijalpatvād asphuṭākāratvāc ca kiṃ tarhyanumānikam etajjñānaṃ rūpādisaṃhatimātralakṣaṇapuruṣaviṣayam ityato nāvayavisiddhir iti darśayati kañceketyādi kañcukāntargate puṃsi na jñānaṃ tvānumānikam taddhetusanniveśasya kañcukasyopalambhanāt  p sa puruṣo rūpādipracayamātrātmako hetur yasya sanniveśasya sa tathoktaḥ taddhetuḥ sanniveśaḥ saṃsthānaviśeṣo yasya kañcukasya tat tathoktam etena kāryākhyaliṅgaviśṣajanitatvamanumānapratyayasyopadarśitaṃ bhavati yac coktaṃ rakte vāsasi vastradhīr iti tatrāha kaṣāyetyādi kaṣāyakuṅkumādibhyo vastre rūpāntarodayaḥ pūrvarūpavināśe hi vāsasaḥ kṣaṇikatvataḥ  tatra hi kṣaṇikatvād vāsasaḥ pūrvaśuklādirūpavināśe satyapūrvame va rūpādi sāmagryantarabalādupajāyate tasmiṃś ca gṛhīte paścād yathā samayāditabhedaṃ samudāyaviṣayaṃ vāso vāsa iti pratyakṣapṛṣṭhabhāvi sāṃvṛtaṃ paramārthato nirviṣayam eva pratyavamarśajñānamutpadyata ityasiddham asya pratyakṣatvam nāpyetad anumānaṃ pūrvapratyakṣagṛhītaviṣayatvād alaiṅgikatvāc ca tasmān na kiñcid abhibhūtaṃ rūpam asti syād etat yadyadṛṣṭaṃ śuklādirūpaṃ vāsaso nāstyeva tat kathaṃ dhautādyavasthāyāṃ punar upalabhyata ity āha punar ityādi punarjalādisāpekṣāt tasmād evopajāyate rūpādrūpāntaraṃ śuklaṃ lohādeḥ śyāmatādivat  yathāgnisamparkāt samupajātabhāsurādirūpasya lohādeḥ punaḥ śyāmādirūpotpattis tadvadrūpāntaramevopajāyate śuklādītyavirodhaḥ syād etat katham idam avagamyate rūpāntaramevopajāyate na punaḥ prāktanaṃ rūpam abhibhūtatvāt prāganupalabdhaṃ satpaścād abhibhavābhāvādupalabhyataityāha tādavasthya ityādi tādavasthye tu rūpasya nānyenābhibhavo bhavet prāktanānabhibhūtasya svarūpasyānuvartanāt  prayogaḥ yadaparityaktānabhibhūtasvabhāvaṃ na tasya pareṇābhibhavo sti yathā tasyaiva prāktanāvasthāyām aparityaktānabhibhūtasvabhāvaṃ ca rūpam abhibhavāvasthāyām iti vyāpakaviruddhopalabdhiḥ parityaktānabhibhūtasvabhāvatve ṅgīkriyamāṇe siddham asyānyatvam rūpādīndīvarādibhya ityādāvāha ṣaṣṭhītyādi ṣaṣṭhīvacanabhedādi vivakṣāmātrasambhavi tato na yuktā vastūnāṃ tat svarūpavyavasthitiḥ  p yadi hi yathāvastu ṣaṣṭhyādīnāṃ pravṛttiḥ siddhā syāt tadā bhavet tato vastusiddhiḥ yāvatā svatantrecchāmātrabhāvina ete na bāhyavastugatabhedādyapekṣiṇaḥ tat katham etebhyo vastusiddhiḥ tatra ṣaṣṭhī paṭasya rūpādaya iti paṭo rūpādaya iti vacanabhedaḥ ādigrahaṇādiha paṭe rūpādaya iti saptamī paṭasya bhāvaḥ paṭatvam iti taddhitotpattir ityādiparigrahaḥ tathāhītyādinānaikāntikameva samarthayate tathā hi bhinnaṃ naivānyaiḥ ṣaṇṇāmastitvam iṣyate teṣāṃ vargaś ca naivaikaḥ kaścid artho yupeyate  tathā hi ṣaṇṇāṃ padārthānām astitvaṃ teṣāṃ ca ṣaṇṇāṃ varga ityādāvasatyapi vāstave bhede ṣaṣṭhyādi bhavatyeva nahi bhavadbhiḥ ṣaṭpadārthavyatiriktamastitvādiṣyate upalakṣaṇam etat tathā dārāḥ sikatā ityādau satyapi bahuvacane nārthabhedaṃ paśyāmaḥ svasya bhāvaḥ svatvam iti na bhāvo nya iṣyate saṃjñāpaketyādinā parasyottaramāśaṅkate saṃjñāpakapramāṇasya viṣaye tattvam iṣyate ṣaṇṇāmastitvam iti cetsaḍbhyo nyas te prasajyate  saṃjñāpakapramāṇaviṣasya bhāvatattvaṃ sadupalambhakapramāṇaviṣayatvaṃ nāma dharmāntaraṃ ṣaṇṇām astitvam iṣyata ity arthaḥ ato nāsti vyabhicāra iti bhāvaḥ atrottaramāha saḍbhyo nyas te prasajyate padārtha iti śeṣaḥ saptamaḥ padārthaḥ prāpnoti tataś ca ṣaṭpadārthābhyupagamo hīyata iti bhāvaḥ iṣṭatvādadoṣa iti cet yadyevaṃ kathaṃ ṣaṭpadārthā iti proktamityāha ṣaḍeta iti ṣaḍete dharmiṇaḥ proktā dharmās tebhyo tirekiṇaḥ iṣtā eveti cetko yaṃ sambandhastasya tairmataḥ dravyeṣu niyamādyuktā na saṃyogo na cāparaḥ samavāyosti nānyaś ca sambandho ṅgīkṛtaḥ paraiḥ  dharmirūpā eva ye bhāvās te ṣaṭpadārthā iti proktāḥ dharmarūpās tu ṣaṭpadārthā vyatiriktā iṣṭā eva tathā hi padārthapraveśake granthaḥ  evaṃ dharmair vinā dharmiṇām eṣa nirdeśaḥ kṛta iti koyam ityādinottaram āha tasya astitvāder dharmasya tair iti ṣaḍbhir padārthaiḥ p kaḥ sambandho yena teṣām asau dharmo bhavati nahi sambandhamantareṇa dharmidharmabhāvo yukto tiprasaṅgāt evaṃ hi sarvasya sarvadhrmatvaṃ syāt nahi kaścit taiḥ saha sambandho sti tathā hi dvividha evas sambandhaḥ saṃyogalakṣaṇaḥ samavāyalakṣaṇaś ca tatra na tāvat saṃyogalakṣaṇas tasya guṇatvena dravyeṣveva niyatatvāt na ca samavāyātmakas tasya bhāvavadekatveneṣṭatvāt samavāyena ca samavāyātmake sambandhe sati dvitīyaḥ samavāyo ṅgīkṛtaḥ syāt vinaiva sambandhaṃ dharmadharmibhāvo bhaviṣyatīti cet prāha sambandhānupapattāvityādi sambandhānupapattau ca teṣāṃ dharmo bhavet katham tadutpādanamātrāccedanye pi syus tathāvidhāḥ  evaṃ hyatiprasaṅgaḥ syād ityuktam atha taiḥ ṣaḍbhiḥ padārthair dharmasyotpādanāt teṣām ayaṃ dharmaḥ sambandhītyucyate yadyevam anye pi tarhi jalādayas tadutpattilakṣaṇasambandhamātrād eva tathāvidhāḥ kuṇḍādisambandhinaḥ syuḥ bhaveyuḥ tataś ca saṃyogasamavāyākhyasambandhāntarakalpanā teṣu vyarthā syāt tasyāpyastitvam ityevaṃ vartate vyatirekiṇī vibhaktis tasya cānyasya bhāve niṣṭhā prasajyate  kiṃ ca bhavatu nāma ṣaṇām astitvaṃ nāma dharmāntaraṃ tathāpi vyabhicāra eva tathā hi tasyāpyastitvam astyeva vastutvāt tataś ca tatra vyatirekanibandhanā vibhaktiḥ kathaṃ bhavet atha tatrāpyaparamastitvamaṅgīkriyate tadānavasthā syāt iṣṭatvān nānavasthā bādhiketi cedāha anyetyādi anyadharmasamāveśe prāptā tatra ca dharmitā dravyāder api dharmitvam asmādeva ca saṃmatam  sarveṣām eva hyuttarottaradharmasamāveśād dharmitvaṃ syāt tataś ca ṣaḍete dharmiṇa eva proktā ityetannopapadyate ṣaṭpadārthavyatirekeṇānyeṣām api dharmiṇāṃ vidyamānatvād iti bhāvaḥ athāpi syāt ye dharmirūpa eva ta eva ṣaḍtvenāvadhāritāḥ ityetadapyasāram evaṃ hi guṇakarmasāmānyaviśeṣasamavāyānām anirdeśaḥ syāt nahyeṣāṃ dharmirūpatvam eva kiṃ tarhi dharmarūpatvam api dravyāśritatvād eṣām asmādeveti anyadharmasamāveśāt anyaḥ punar āha ṣaṇṇām astitvaṃ hi sadupalambhakapramāṇagamyatvam gamyatvaṃ ca ṣaṭ p padārthaviṣayaṃ vijñānaṃ tasmin sati sadvyavahārapravartanāt tathā jñānajanitaṃ jñeyatvam abhidhānajanitamabhidheyatvam iti ato vyatirekanibandhanā ṣaṣṭhī bhavatyeva nacāpyanavasthā nāpi ṣaṭpadārthāntaraprasaṅga iti tasyāpīdaṃ kalpanāmātram eva yadi hyarthakriyāsamarthapadārthātmakamātmatattvameṣāmastyeva tadā te rthakriyāsamarthāḥ padārthā eva bhedāntarapratikṣepamātrajijñāsāyāṃ teṣāmastitvamityevaṃ yadi vyatirekavibhaktyā vyapadiśyeraṃs tadā ko virodhaḥ tadavyatiriktam api hi svarūpaṃ buddhyā tato vakṛtya vyatiriktamivābhidhīyamānamavirodhyeva vācāmicchāmātravṛttitvād utpādyakathoparaciteṣu bāhulyasaundaryādidharmaparikalpanavad iti yatkiñcid etat vibhinnakartṛśaktyāder ityādāvāha pratyamebhyaścetyādi prathamebhyaś ca tantubhyaḥ paṭasya yadi sādhyate bhedaḥ sādhanavaiphalyaṃ durnivāraṃ tadā bhavet prāptāvasthāviśeṣā hi ye jātās tantavo pare viśiṣṭārthakriyāsaktāḥ prathamebhyo vilakṣaṇāḥ  yadi prathamāvasthābhāvibhyo samadhigatapaṭākhyānebhyastantubhyaḥ paṭasya bhedaḥ sādhyate tadā siddhaṃ sādhyate sarvabhāvānāṃ kṣaṇikatvena pūrvakebhyas tantubhyaḥ paṭaśabdavācyānāṃ tantūnāṃ tadvilakṣaṇapadārtharthatvāsambhave pyutpādasyāṅgīkaraṇāt atha paṭasamānakālabhāvino ye tantavas tebhyaḥ paṭasyānyatvaṃ prasādhyate tadā hetūnām asiddhateti darśayann āha eketyādi ekakāryopayogitvajñāpanāya pṛthakśrutau gauravāśaktivaiphalyadoṣatyāgābhivāñchayā sākalyenābhidhānena vyavahārasya lāghavam manyamānaiḥ kṛtā yeṣu vāgekā vyavahartṛbhiḥ tebhyaḥ samānakālastu paṭo naiva prasiddhyati vibhinnakartṛsāmarthyaparimāṇādidharmavān  yadi tadānīṃ tantuvyatiriktas tat samānakālabhāvī paṭaḥ prasiddho bhavet tadā tasya tantuvyapekṣayā vibhinnakartṛtvādayo dharmaḥ siddhyeyur yāvatā saevāyaṃ tantuvyatirekī p paṭo na siddhaḥ tadbhedasyaiva prasādhayituṃ prastutatvāt na ca paṭas tantava iti saṃjñāmātrād vastūnāṃ bhedaḥ prayojanāntaravaśenāpi saṃjñāntarasya niveśāt tathā hi kecit tantavo viśiṣṭāvasthāprāptāḥ śītāpanodanādyekārthakriyāsamarthā bhavanti nāpare ye yoṣitkartṛkāḥ tatraikārthakriyopayoginas tantūn viśiṣṭān pratipādayituṃ paṭa ityekā śrutir viniveśyate vyavahartṛbhir asāṅkaryeṇa vyavahārāyāsatyapyarthāntaratve kasmāt punar ekā śutir viniveśyata ity āha pṛthakśrutāvityādi pṛthakpṛthak pratyekaṃ śrutau abhidhāne sati gauravadoṣaḥ tathā hi tatra yāvantaḥ padārthā vivakṣitaikakāryasādhanayogyās tāvantaeva śabdāḥ prayoktavyā iti gauravadoṣaḥ nacāpyeṣām asādhāraṇaṃ rūpaṃ śakyaṃ nirdeṣṭumityaśaktidoṣaḥ utprekṣitasāmānyākāreṇa ca nirdeśe varamekayaiva śrutyā pratipādanaṃ na cāsya pṛthakpṛthakpratipādanaprayāsasya kiñcitphalamupalabhyata iti naiphalyadoṣaḥ sāmastyena tvabhidhāne kṛte sati vyavahāralāghavaṃ guṇaḥ samastavastuvivakṣāyāṃ jagattribhuvanaviśvādiśabdavad ekā vāgiti paṭa ityevaṃ vacanam ity arthaḥ kartā ca sāmarthyaparimāṇādidharmaśceti tau tathoktau tato vibhinnaśabdena viśeṣaṇasamāsaṃ kṛtvā matup kāryaḥ yaccoktaṃ sthūlārthāsambhava ityādi tatrāha anyonyābhisarā iti asiddhamaṇūnām atīndriyatvaṃ viśiṣṭāvasthāprapatānām indriyagrāhyatvāt yasya hi nityāḥ paramāṇava iti pakṣas taṃ pratyaṇūnāṃ viśeṣābhāvāt sarvadaivātīndriyatvaṃ syāt nāsmān prati anyonyābhisarā iti anyonyābhisarāścaivaṃ ye jātāḥ paramāṇavaḥ naivātīndriyatā teṣām anyānāṃ gocaratvataḥ  anyonyasahāyā ity arthaḥ nīlādir ityādinā tadevākṣagocaratvaṃ darśayati nīlādiḥ paramāṇūnām ākāraḥ kalpito nijaḥ nīlādipratibhāsā ca vedyate cakṣurādidhīḥ  nanu ca paurvāparyādidigbhedena paramāṇavo vasthitā iṣyante naca tena rūpeṇopalakṣyante tat katham eṣāṃ pratyakṣatetyāha paurvāparyavivekenetyādi paurvāparyavivekena yadyapyeṣām alakṣaṇam tathāpyadhyakṣatābādhā pānakādāviva sthitā  p adhyakṣatāyā abādhā adhyakṣatābādheti samāsaḥ asamastaṃ vaitat avidyamānabādhatvād abādhā pānakādiṣvivādhyakṣatāvasthitetyarthaḥ tathā hi pānake taptopalesūtahemādau ca miśre paramāṇava eva tathopalabhyante nahi tatrāvayavidravyam asti vijātīyānāṃ dravyārambhakatvāt nacāpi paramāṇuśodhyatibhyovayavibhede saṃyogo dṛśya upapadyate adṛṣṭāśrayatvāt yatra hyeko pi saṃyogī na dṛśyas tatra saṃyogo na dṛśyate yathā piśācaghaṭasaṃyogaḥ sūryamaṇḍalākāśadigdeśasaṃyogaś ca yatra punaḥ sarva eva saṃyogī paramāṇvātmako na dṛśyate tatra kathaṃ saṃyogastadāśrito dṛśyaḥ syāt yadyevaṃ sarvaprakāreṇāniścaye sati kathaṃ nāma pratyakṣatā teṣāṃ yuktimatītyāha sarveṣām ityādi sarveṣām eva vastūnāṃ sarvavyāvṛttirūpiṇām dṛṣṭāvapi tathaiveti na sarvākāraniścayaḥ  nahyaparadarśanānāṃ kvacid api vastuni pratyakṣeṇa gṛhīte pi sarvākāraniścayo sti yāvatā tu rūpeṇārthāntaravyāvṛttikṛtena na niścīyate tāvatā tat pratyakṣam iti vyavasthāpyate na sarvākāreṇa gṛthītasyāpo prakārāntarasya niścayānutpatter vyavahārāyogyatvenāgṛhītakalpatvāt tathaiveti yathā tadvastvanubhūtam nanu ca niraṃśatayā sarvātmanaiva pratyakṣeṇānubhūtatvād vastunaḥ kasmāt sarvātmanā niścayo na bhavatītyāha akalpanākṣagamye pītyādi akalpanākṣagamye pi niraṃśe rthasya lakṣaṇe yadbhedavyavasāye sti kāraṇaṃ sa pratīyate  akṣe bhavam akṣamindriyajñānam ity arthaḥ akalpanamavidyamānakalpanaṃ ca tadākṣaṃ ceti vigrahaḥ tena gamye pi nirvikalpendriyajñānagamye pītyarthaḥ yadbhedavyavasāya iti yasmād bhedo vyāvṛttir yadbhedas tatra vyavasāyo niścayas tasya kāraṇamabhyāsaḥ pratyāsattis tāratamyabuddhipāṭavaṃ cetyādi tarhyanubhavamātram eva niścayakāraṇaṃ kiṃtvabhyāsādayo pi tena yatra te santi tatra niścayaḥ prasūyata ity arthaḥ etac ca sarvaṃ paramāṇūnāṃ siddhiṃ bāhyasya cārthasya pratyakṣatvasiddhimabhyupagamyoktam yasya tu vijñānavādino na bāhyo rtho nīlādirūpatayā pratyakṣāsiddhaḥ svapnādau vināpi bāhyamarthaṃ tathāvidhanīlādipratibhāso palambhena saṃśayāt tasya ca nīlādi p pratibhāsopalambhena tasya ca nīlādirūpasyaikānekasvabhāvaśūnyatvena bhrāntajñānapratibhāsātmakatvāt nāpiparamāṇavaḥ siddhās teṣāṃ paurvāparyāvasthāyitayā digbhāgabhedinām ekatvāsiddheḥ taṃ prati kathaṃ nīlādirūpatayā paramāṇūnāṃ pratyakṣatvaṃ paurvāparyasyavānupalakṣaṇaṃ bhrāntinimittenārthāntarasamāropād iti śakyaṃ vaktum syād yedyavayavī na syāt tadā kathaṃ bahuṣu paramāṇuṣvekaḥ parvata iti vyavasāyo vyāpṛtākṣasya bhavatītyāha samānetyādi samānajvālāsambhūter yathā dīpena vibhramaḥ nairantaryasthitānekasūkṣmavittau tathaikadhā  yathāhi dīpādau nairantaryeṇa sadṛśāparāparajvālāpadārthasambhavāt satyapi bheda ekatvavibhramo bhavati tathā nairantaryeṇānekasūkṣmatarapadārthasaṃvedano yam ekatvavibhrama ityadoṣaḥ yadyevaṃ bhedenānupalakṣyamānāḥ katham aṇavaḥ pratyakṣāḥ sidhyantītyāha viveketyādi vivekālakṣaṇāt teṣāṃ no cet pratyakṣateṣyate dīpādau sā kathaṃ dṛṣṭā kiṃ veṣṭo vayavī tathā  yadi hi vivekenānavadhāryamāṇāṃ na pratyakṣamiṣyate tadā dīpādau pūrvāparavibhāgenānupalabhyamāṇo sā pratyakṣatā kathaṃ dṛṣṭā avayavī vāvayavavivekenāgṛhyamāṇo pi kiṃ tathā pratyakṣatveneṣṭa ityanaikāntikametat etāvadityādinā paraṃ codayituṃ śikṣayati etāvat tu bhaved atra katham eṣāṃ na niścaye nīlādiparamāṇūnām ākāra iti gamyate tadapyakāraṇaṃ yasmān naiva jñānamagocaram nacaikasthūlaviṣayaṃ sthaulyaikatvavirodhataḥ  eṣām iti paramāṇūnām tadapīti paramāṇūnāṃ vivekenālakṣaṇaṃ yat tadakāraṇam paramāṇugatanīlādyagrahaṇasyānyato pi niścayotpatteḥ tathāhīdaṃ jñānamaviṣayaṃ tāvad bahirarthavādinā satā naiveṣṭavyamanyathā hi vijñānamātratādarśanam eva syāt sa cāyaṃ rūpādiviṣayaḥ sthūlarūpatayāvabhāsamāna eko vā syād aneko vāeko pi bhavannārabdho vā syād avayavairanārabdho vā tatra na tāvad ubhayātmāpyayam eko yuktaḥ pratyakṣādivirodhāt p ko sau virodha ity āha sthūlasyaikasvabhāvatva ityādi sthūlasyakasvabhāvattve makṣikāpadamātrataḥ pidhāne pihitaṃ sarvamāsajyetāvibhāgataḥ rakte ca bhāga ekasmin sarvaṃ rajyeta raktavat viruddhadharmabhāve vā nānātvamanuṣajyate  yadi hi sthūlamekaṃ syāt tadaikadeśapidhāne sarvasya pidhānam ekadeśarāge ca sarvasya rāgaḥ prasajyeta pihitāpihitayo raktāraktayoś ca bhavan matenābhedāt nacaikasya parasparaviruddhadharmādhyāso yuktaḥ atiprasaṅgāt evaṃ hi viśvamekaṃ dravyaṃ syāt tataś ca sahotpādādiprasaṅgaḥ nacaikadeśapidhāne sarvaṃ pihitamīkṣyata iti pratyakṣavirodhaḥ tathānumānavirodho pi tathā hi yatparasparaviruddhadharmādhyāsitaṃ na tadekaṃ bhavati yathā gomahiṣam upalabhyamānānupalabhyamānarūpaṃ pihitādirūpeṇa ca viruddhadharmādhyāsitaṃ sthūlam iti vyāpakaviruddhopalabdhiḥ sarvasyaikatvaprasaṅgo bādhakaṃ pramāṇam udyotakarastvāha ekasmin bhedābhāvāt sarvaśabdaprayogānupapattir iti tadetannanu cetyādinā śaṅkate nanu caikasvabhāvatvāt sarvaśabdo tra kiṃkṛtaḥ sa hyanekārthaviṣayo nānātmāvayavī na ca  tathā hi sarvaśabdo nekārthaviṣayaḥ na cāvayavī nānātmeti tat kathaṃ sarvaśabdaprayogo yenocyate sarvaṃ pihitamāsajyata iti nanvityādinā pratividhatte nanu ye lokataḥ siddhā vāsodehanagādayaḥ ta evāvayavitvena bhavadbhir upavarṇitāḥ raktaṃ vāso khilaṃ sarvaṃ niḥśeṣaṃ nikhilaṃ tathā tatrecchāmātrasambhūtam iti sarve prayuñjate tathāvidhavivakṣāyām asmābhir api varṇyate sarvaṃ syād raktamityādi nirnibandhā hi vācakāḥ  ya eva hi loke vāsādehaprabhṛtayaḥ prasiddhās ta eva bhavadbhir avayavitvenāvakalpitāḥ p tatra ca loke sarvaikadeśaśabdayoḥ pravṛttiḥ prasiddhaiva tathā ca vaktāro bhavanti sarvaṃ vāso raktamityādeḥ tathāvidhāyāṃ ca vivakṣāyāṃ yeyaṃ loke pṛthutaradeśavakrāntivyavasthitaśāṭakādipadārthagataraktādipratipādanecchā tasyāṃ satyāmasmābhir api pratītimanusṛtya bhavato virodhapratipādanāya svarvādiśabdaprayogaḥ kriyate api ca bhavata evāyaṃ sthūlasyaikatvamabhyupagacchato doṣo nāsmākam nahyasmābhiḥ sthūlasyaikatvamiṣyate syād etan mamāpyadoṣa eva yasmād bhāktam upacaritametat tantvādivayaveṣu tat kāraṇatayā paṭādyabhidhānam tena sarvādiśabdaprayogo bhaviṣyatīti bhāktaṃ tadabhidhānaṃ ced vacobhedaḥ prasajyate naca buddher vibhedo sti gauṇamukhyatayeṣṭayoḥ  yadyevam vacobhedaḥ bahuvacanaṃ sarvadaiva prasajyate sarvāṇi vāsāṃsi raktānīti na ca bhavanto bahuṣvekavacanam icchanti athāpi syād avayavigatāṃ saṃkhyāmādāyāvayaveṣu vastrādiśabdo parityaktātmababhidheyagataliṅgasaṃkhya eva vartata iti tadapyayuktam iti darśayann āha nacetyādi yadi hi bhākto yaṃ vyapadeśaḥ syāt tadā gauṇamukhyārthaviṣayāyā buddher vibhedo vailakṣaṇyaṃ skhaladgatitvena prāpnoti naca bhedo sti tathā hi sarvaṃ vāso raktamityatra naivaṃ buddhiḥ pravartate na ca vastraṃ raktaṃ kiṃtu tat kāraṇabhūtās tantavo raktā iti cakārān na ca sarvaśabdavācyaṃ vāso yuṣmābhir iṣyate tasyaikatvāt tat kathaṃ tat saṃkhyāmādāya sarvasabdo vastradishabdarahitovayaveṣu vartateathavā buddherbhedo nānātvaṃ sosmin gauṇamukhyatveneṣṭayor na vidyate nahi tantuvastrayor bhinnaṃ rūpaṃ samupalabhyate rūparasādivat nacānupalabdhibhinnarūpayor gauṇamukhyabhāvaḥ sambhavati nanu cetyādinā śaṅkarasvāminaḥ parihāramāśaṅkate nanu cāvyāpyavṛttitvāt saṃyogasya na raktatā sarvasyāsajyate nāpi sarvamāvṛtamīkṣyate  sa hyāha rāga ucyate vāsasaḥ kaṣāyakuṅkumādidravyeṇa saṃyogaḥ saṃyogaś cāvyāpyavṛttis tato na rakta ekasmin sarvasya rāgo bhavati naca vastrādibhiḥ śarīraikadeśasyāvaraṇe sarvasyāvaraṇam iti tadetad ayuktam ityādarśayati nanu cānaṃśaka ityādi nanu cānaṃśake dravye kimavyāptaṃ vyavasthitam svarūpaṃ tadavasthāne bhedaḥ siddho ta eva vā  p bahudeśasthitistena naivaikasmin kṛtāspadā tataḥ siddhā paṭādīnām aṇubhyo nekarūpatā  yadi hi paṭādirekam eva dravyaṃ tadā kiṃ tatra niraṃśake dravye kaṣāyādibhiravyāptaṃ yenāvyāpyavṛttiḥ saṃyogaḥ syāt athāvyāptasvarūpasyāvasthānamaṅgīkriyate tadā tadavasthāne bhedo ta evasiddhaḥ vyāptāvyāptayor virodhenaikasvabhāvatvāyogāt nacaikasya pṛthutaradeśāvasthānaṃ yuktam anaṃśatvāt anyathā hi sarveṣām evodakajantuhastyādīnām ekatvenāviśeṣāt sthūlasūkṣmksmaādibhedo na prāpnoti alpabahutarāvayavārambhānārambhādikṛto viśeṣa iti cet avayavā eva tarhyalpabahutarās tathātathotpadyamānāḥ sthūlasūkṣmādivyavasthānibandhanaṃ santu kiṃ tadārabdhenāvayavinā tasyādṛṣṭasāmarthyāt sthūlasūkṣmādipyavayavālpabahutve vayavināṃ niraṃśatayā parasparaṃ kaścid viśeṣo sti yena sthūlasūkṣmādibhedo bhavet teṣām avayavālpabahutvagrahaṇakṛte viśeṣe vayavamātramevābhyupagataṃ syāt tatraiva sthūlādivyavahārāt tataścāṇumātram eva dṛśyatvenābhyupetaṃ syāt sthūlasūkṣmāvyatirekeṇānyasya dṛśyamānatvāt api cāvyāpyavṛttiḥ saṃyoga iti ko rthaḥ yadi sarvaṃ dravyaṃ na vyāpnotīyarthaḥ tadayuktam dravyasya sarvaśabdāviṣayatvābhyupagamāt athāśrayasyaikadeśe vartata iti tadapyayuktaṃ tasyaikadeśāsambhavāt tadārambhake vayave vartata iti cet yadyevam avayavānām eva raktatvād avayavirūpamaraktam iti raktāraktaṃ samaṃ dṛśyeta kiṃ ca yo pyasau tadārambhako vayavaḥ sa yadyavayavirūpas tadā tatrāpyekadeśavṛttitvaṃ saṃyogasyeti tulyaḥ paryanuyogaḥ athāṇurūpas tadātīndriyatvād aṇūnāṃ tadāśrito pi saṃyogo tīndriya eveti raktopalambho na syāt syān mataṃ yathā vyāptiraṅgulirūpasyāśrayopalabdhāvevopalabdhirucyate naivaṃ saṃyogasyāśrayopalabdhāvevopalabdhir iti tato sāvavyāpyavṛttir ucyata iti tadetad asamyak na hi saṃyogasyāśrayānupalabdhāvupalabdhirasti yathā ghaṭapiśācasaṃyogasya tataś ca rāgasyāpyadṛṣṭāśrayasyānupalabdher āśrayopalabdhāvevopalabdhir iti so pyevaṃ vyāpyavṛttir bhavet syād etat avayavāntareṣvarakteṣu samavetasya dravyasyopalabdhāv api na saṃyogātmakasya rāgasyopalabdhis tena nāsyāśrayopalabdhir iti tadapyayuktam evaṃ hi raktāraktasamavetasyāvayavina ekatvād rakte pyavayave rāgasya taddvāreṇānupalabdhiprasaṅgaḥ āśrayopalambhe pi tasyānupalambhāt na cāśrayopalambhād anyasaṃyogagrahaṇābhyupāyo sti tasmān naikarūpo p viṣayo yuktaḥ anekarūpo pi bhavanasāmarthyādaṇusañcayātmaka evāvabhidyate sambhavadavayavasyaikatvāyogāt ataḥ siddhā ghaṭādīnām aṇurūpatā tena nīlādi paramāṇūnām ākāra iti siddham anyasyaikarūpasya viṣayasyāsambhavāt yaccoktaṃ na cāṇu vacanaṃ bhaved iti tatrāha avijñātārthatattva ityādi avijñātārthatattvas tu piṇḍamekaṃ ca manyate lokas tatkalpitāpekṣaḥ paramāṇurihocyate  tatkalpitāpekṣa iti tasmin kalpite sūtre apekṣā yasyeti vigrahaḥ parihārāntaram āha nimittetyādi nimittanirapekṣā vā saṃjñeyaṃ tādṛśi sthitā saṅketānvayinī yadvannirvitte pīśvaraśrutiḥ  tādṛśīti anaṃśe pratighe yathā daridre pīśvaraśrutiḥ saṅketavaśād aiśvaryākhyaṃ nimittamantareṇa pravartate tadvadiyamapyaṇuśrutir ityadoṣaḥ evaṃ tāvat sāmānyenaivāvayavair ārabdhamānārabdhaṃ vā sthūlamekaṃ dravyaṃ na yujyata iti pratipāditam idānīṃ yenāvayavī prārabdha iṣyate tasya viśeṣeṇa dūṣaṇam āha eketyādi ekāvayavyanugatā naiva tantukarādayaḥ anekatvādyathāsiddhāḥ kaṭakuṭyakuṭādayaḥ yadi vābhimataṃ dravyaṃ nānekāvayavāśritam ekatvād aṇuvadvṛtter ayuktir bādhikā pramā  prayogaḥ yadanekaṃ na tadekadravyānugatam yathā kaṭakuḍyādayo bahavo naikadravyānugatāḥ aneke cāmī tantukarādaya iti vyāpakaviruddhopalabdheḥ athavā yadekaṃ tadekadravyāśritaṃ yathaikaḥ paramāṇuḥ ekaṃ cāvayavisaṃjñitaṃ dravyam iti vyāpakaviruddhopalabdhiprasaṅgaḥ prasaṅgasādhanaṃ caitat prayogadvaye pi viparyaye bādhakaṃ pramāṇam āha vṛtter ayuktir bādhikā prameti avayaveṣu yāvayavino vṛttis tasyā ayogaḥ pramāṇair aghaṭanaṃ tadatra bādhakaṃ pramāṇam kathaṃ punar ayoga ity āha taddhītyādi taddhyekavṛttibhājaiva rūpeṇāvayavāntare varteta yadi vānyena na prakārāntaraṃ yataḥ  p tatra tenaiva nānyatra vṛttir asyāvakalpate tena kroḍīkṛtatvena nānyathā tatra vṛttimat tadekaṃ dravyam ekavayavakroḍīkṛtaṃ yat tasya rūpaṃ tenaivāvayavāntareṣu vartate yadvānyeneti pakṣadvayaṃ nahi vastutastattvānyatvābhyāmanyatprakārāntaram asti tatra na tāvadādyaḥ pakṣas tenaivāvayavena tasya kroḍīkṛtatvāt kuto vayavāntare vartitum asyāvasaras tadānīm eva syāt anyathā hi yadyanyatrāpi varteta tadātrābhimate dravye tasya vṛtti sarvātmanā na bhavet nahi tasyāparaḥ svabhāvo sti yenānyatrāpi varteta ekatvahāniprasaṅgāt pramāṇaṃ racayannāha naivetyādi naiva dhātryantarakroḍamadhyās te hi yathā śiśuḥ ekakroḍīkṛtaṃ dravyaṃ nāśrayeta tathāparam  prayogaḥ yadekavastukroḍīkṛtaṃ vastu na tat tadānīm evānyatra vartate yathaikadhātrīkroḍīkṛtaḥ śiśur na dhātryantarakroḍamadhyāste ekāvayavakroḍīkṛtaṃ ca dravyam iti vyāpakaviruddhopalabdhiḥ dravyaṃ nāśrayeta tathāparam iti pramāṇaphalakathanam sādhyaviparyaye sya bādhakaṃ pramāṇam āha tat sambaddhasvabhāvasyeti tatsambaddhasvabhāvasya hyataddeśe pi vṛttitaḥ prāptaṃ tadekadeśatvamaikātmyaṃ cāvibhāgataḥ anyenaivātmanā vṛttau naiko nekavyavasthitaḥ siddhyet svabhāvabhedasya vastubhedātmakatvataḥ  abhimatāvayavasambaddhasvabhāvasya hi dravyasyātaddeśe pyavayavāntare yadi vṛttiḥ syāt tadā teṣām avayavānām ekadeśatā syāt tataścaikātmyamekasvabhāvatāvayavānāṃ prāptā kasmātavibhāgataḥ avibhaktarūpatayāvasthitatvāt anyathā hi vibhaktarūpāvasthitau satyāṃ naikadeśatvaṃ bhavet athānyena svabhāveneti dvitīyaḥ pakṣas tadaiko nekadravyavasthita iti na siddhyet svabhāvāntarasyānyatra vṛtteḥ svabhāvabhedātmakatvāc ca vastubhedasya udyotakarastvāha āśrayāśritadharmanirdeśamātram etat avayavyavayaveṣu pravartata iti āśritabhāvalakṣaṇā hi samavāyarūpā prāptirucyata iti tatrāha samavāyātmiketyādi p samavāyātmikā vṛttis tasya teṣviti cen nanu tasyām api vicāro yaṃ kopenaiva pradhāvati  tasyām apyevaṃrūpāyāṃ vṛttāvayavamanantaroditaḥ kimekāvayavasamavetenaiva svabhāvenāvayavāntareṣu vartate athānyeneti vicāraḥ kumatiracitadoṣajālamasahamānakopādivābhidhāvati evaṃ tāvat kṛtsnaikadeśavikalpamakṛtvā vṛttirapāstā sampratyupādāya prajñaptivihitena prakāreṇa vṛttiniṣedhamāha yadvetyādi yadvā sarvātmanā vṛttāvanekatvaṃ prasajyate ekadeśena cāniṣṭā naiko vā na kvacic ca saḥ  kadācit taddravyaṃ pratyekamavayaveṣu sarvātmanā vartate ekadeśena vā yadi sarvātmanā tadā yāvanto vayavās tāvantas tasyātmānaḥ prāpnuvanti  nahi pratyavayavaṃ tasya svabhāvābhede sati sarvātmanā vṛttir asti asaṃvidyamānenātmanā vṛttyasambhavāt tataś ca sarvātmanā vṛtter yugapadanekakuṇḍādivyavasthitakuvalayādivad anekatvamayavinaḥ prāpnoti athaikadeśeti pakṣas tadānavasthā syād ekadeśānām tathā hi yair ekadeśais taddravyamavayaveṣu vartate te pi tasyaikadeśā iti teṣvapyanena vartitavayam tathaivāpareṣvityaniṣṭhā athāpi syād yairasāvekadeśair avayaveṣu vartate te tasya svātmabhūtā eva nārthāntarabhūtās tadvyatirekeṇa cāpareṣām ekadeśānām abhāvādato nāniṣṭhā bhaviṣyatītyāśaṅkyāha naiko veti evaṃ hi satyeko vayavī na syād avayavapracayamātrarūpatvāt tasya tathāca sati dṛṣṭapāṇyādisamudāyamātrātmaka evāstāṃ vastu kimaparais tasya svātmabhūtairavayavaiḥ parikalpitaiḥ doṣāntaramapyāha na kvacic ca sa iti vṛttaḥ syād iti śeṣaḥ etaduktaṃ bhavati yadyekadeśāḥ pratyekāvayavinaḥ syus tadāvayave hyavayavī vṛttaḥ syāt yāvatā naikadeśāḥ pratyekamavayavinaḥ teṣām ekadeśatvahāniprasaṅgāt nacāparo vayavī svarūpeṇāsti tat katham avayaveṣvasau vṛtto nāma svātantryeṇetyādinā śaṅkarasvāminaḥ parihāram āśaṅkate svātantryeṇa prasaṅgena sādhanaṃ yat pravartate svayaṃ tadupalabdhau hi satyaṃ saṅgacchate na tu naca kārtsnyaikadeśābhyāṃ vṛttiḥ kvacana lakṣitā yasyā asambhavād dravyamasatsyād aparo pi ca  p dṛṣṭau vā kvacid etasyā dravyādāvanivāraṇam atha tasminnadṛṣṭau tu bhede praśnau na yujyate etāvat tu bhaved vācyaṃ vṛttir nāstīti tacca na yuktaṃ pratyakṣataḥ siddher ihedam iti buddhitaḥ pratyakṣaṃ na tadiṣṭaṃ ced bādhakaṃ kiñciducyatām rūpādicetaso pi syān naiva pratyakṣatānyathā  sa hyāha svātantryeṇa prasaṅgamukhena vā yat sādhanaṃ kriyate tat svayam upalabdhau satyāṃ saṃgacchate anyathā hyasiddhatā doṣaḥ syāt  naca bhavatā kvacid apyekasyānekasmin kārtsnyaikadeśābhyāṃ vṛttir upalabdhaiua yasyā vṛtterasambhavād avayavidravyamasat syāt sati sambhave paropi vā bhaved avayavo navayavī ceti atha kvacid evambhūtā vṛttir upalakṣitā bhavet tadā tadvadeva dravyādāvapisā bhaviṣyatītyapratiṣedhaḥ atha na dṛṣṭā sā vṛttis tadā kimekadeśenāhosvit sarvātmanetyevaṃ bhedapraśno na yujyate siddhe hi dharmiṇi viśeṣapratiṣedho yuktaḥ yadā tu dharmyevāsiddhas tadā tasyaiva pratiṣedhā jyāyān tenaitāvadeva vaktavyaṃ vṛttir eva nāstīti natu viśeṣapratiṣedhaḥ tac ca na yuktaṃ pratyakṣata evāvayaveṣvayavavino vṛttisiddheḥ kimbhūtātpratyakṣādityāha ihedam iti buddhita iti iha tantuṣvidaṃ vastrādītyevambhūtātpratyakṣād ity arthaḥ athāpi syāt pratyakṣatvamasyā buddher asiddham iti yadyevaṃ kiñcidatra bādhakaṃ pramāṇaṃ vaktavyam yato pratyakṣatā syāt athāsatyapi bādhake pramāṇe pratyakṣatvam asyā na bhaved evaṃ tarhi rūpādivijñānasyāpi bhavadīyasya pratyakṣatvaṃ na bhaved viśeṣābhāvāt tadatretyādinā pratividhatte tadatra vṛttir nāstīti prāgabhedena sādhitam ihetyasti naca jñānaṃ tadrūpāpratibhāsanāt  tadvyekavṛttibhājaivetyādinā prāk sāmānyenaivānekasminnekasya vṛttir apāstā yaccedam ucyate pratyakṣata eva vṛttiḥ siddhāihedam iti buddhita iti  tadapyalaukikam nahīha śṛṅge gauriha tantuṣu paṭa ityeva loke vikalpikāpi dhīḥ pravartate kiṃ tarhip iha gavi śṛṅgaṃ paṭe tantava iti nāpyadhyakṣacetasi tantvādisamavetaṃ tadvyatireki vastrādirūpamābhāsate naca vivekenāpratibhāsite satīdam iha vartata iti dhīr bhavet nahi kuṇḍādau vivekināmapratibhāsamāne payasi bhavati salilamiheti pratyayaḥ yaccoktaṃ naca kārtsnyaikadeśābhyāṃ vṛttiḥ kvacana lakṣiteti tatrāha kṛtsnaikadeśaśabdābhyām ityādi kṛtsnaikadeśaśabdābhyāmayaṃ cārthaḥ prakāśyate nairaṃśyenāsya kiṃ vṛttiḥ kiṃ vā tasyānyathaiva sā yathā pātrādisaṃsthasya śrīphalāder yathāthavā anekāsanasaṃsthasya caitrāder upalakṣitā  kṛtsnaśabdena hi yādṛśaṃ svarūpamanaṃśaṃ kiṃ tathaiva nairaṃśyena sarvāvayaveṣu tasya vṛttir yathā kvacid bhājanāvasthitasya śrīphalāder upalakṣitetyayam arthaḥ prakāśyate āhosvid anyathā yathānekapīṭhādhiśayitasya caitrāder upalakṣitetyayam ekadeśaśabdena prakāśyata iti yatkiñcidetat yadapyudyotakāreṇoktam ekasminnavayavini kṛtsnaikadeśaśabdapravṛttyasambhavādayukto yaṃ praśnaḥ kimekadeśena vartetātha kṛtsno vartata iti kṛtsnam iti khalvaśeṣābhidhānam ekadeśa iti cānekatve sati kasyacidabhidhānam tāvimau kṛtsnaikadeśaśabdāvekasminnavayavinyanupapannāviti tadapyanenaiva pratyuktam tathā ca loke kṛtsnaḥ padaḥ kuṇḍe vartate ekadeśena vetyevaṃ padādiṣu kṛtsnaikadeśaśabdapravṛttir dṛśyata eva naceyam upacariteti yuktam askhalad gatitvād iti prāgabhihitam etat evaṃ vāyuparyantaṃ caturvidhaṃ dravyam apāstam ātmākhyaṃ tu prāg evātmaparīkṣāyāṃ nirastam idānīm ākāśakāladiṅmanasāṃ pratiṣedhārtham āha samāśritā ityādi samāśritāḥ kvacicchabdā vināśitvādihetutaḥ ghaṭadīpādivat tac ca kila nyoma bhaviṣyati  tatrākāśākhyaṃ tāvad dravyaṃ pareṇa sādhyate astyākāśākhyaṃ dravyaṃ nityam ekaṃ bhuviśabdaliṅgaṃ śabdo sya guṇatvaliṅgam prayogaḥ ye ye vināśitvotpattimattvādidharmopetās te kvacid āśritāḥ yathā ghaṭadīpādayaḥ tathācāmī śabdāḥ tasmāt kvacidāśritari ebhir bhavitavyam yo sāvāśrayo mīṣāṃ sa sāmarthyādvyoma ākāśaṃ bhaviṣyati p tathā hyayaṃśabdo na pṛthivyādīnāṃ caturṇāṃ guṇo yuktaḥ pratyakṣatve satyakāraṇaguṇapūrvakatvāt ayāvad dravyabhāvitvāt āśrayādanyatropalabdheś ca yathoktadharmaviparītā hi sparśavatāṃ guṇā dṛṣṭāḥ pratyakṣatve satīti viśeṣaṇaṃ pākajaiḥ paramāṇugatair anekāntatvaparihārārtham bāhyendriyapratyakṣatvād ātmāntaragrāhyatvād ahaṅkāreṇa vibhaktagrahaṇāc ca nātmano guṇaḥ ātmaguṇānāṃ hi sukhādīnām etad vaiparītyadarśanāt śrotragrāhyatvāc ca na dekkālamanasām ataḥ pāriśeṣyād guṇo bhūtvākāśasya liṅgam taccākāśaṃ śabdaliṅgāviśeṣād viśeṣaliṅgābhāvād ekaṃ sarvatropalabhyamānaguṇatvāt vibhuguṇavattvāt anāśritatvāc ca dravyam akṛtakatvān nityam ityeṣā prakriyā pareṣām ādityādītyādinā kālasādhanamāha ādityādikriyādravyavyatirekanibandhanam parāparādivijñānaṃ ghaṭādipratyayo yathā valīpalitakārkaśyagatyādipratyayādidam yato vilakṣaṇaṃ hetuḥ sa ca kālaḥ kileṣyate  dravyaśabdena valīpalitādayo grahītavyāḥ paraḥ pitā aparaḥ putraḥ yugapat ciraṃ kṣipraṃ kriyate kṛtaṃ kariṣyate ceti yadetat parāprādijñānaṃ tadādityādikriyādravyavyatiriktapadārthanibandhanam alīpalitādipratyayavilakṣaṇatvāt ghaṭādipratyayavat yo hetur asya sa sāmarthyātkālaḥ tathā hi na tāvad deśakṛto yaṃ parāparādipratyayaḥ paradigbhāgāvasthite pi sthavire para iti jñānotpatteḥ tathāparadigbhāgāvasthāyinyapi putre para iti nāpi valīpalitādikṛtaḥ tat pratyayavilakṣaṇatvāt nāpi kriyākṛtaḥ tajjñānavilakṣaṇatvād eva tathā ca sūtram aparaṃ paraṃ yugapad ayugapacciraṃ kṣipram iti kālaliṅgānīti nityatvaikatvādayo dharmā ākāśavad evāsya boddhavyāḥ dikprasādhanārtham āha pūrvāparādibuddhibhya iti pūrvāparādibuddhibhyo digevamanumīyate krameṇa jñānajātyā ca manaso numitir mama cakṣurādivibhinnaṃ ca kāraṇaṃ samapekṣate krameṇa jātā rūpādipratipattī rathādivat  p mūrttaṃ darvyam avadhiṃ kṛtvā mūrteṣveva dravyeṣu tasmād idaṃ pūrveṇa dakṣiṇena paścimena uttareṇa pūrvadakṣiṇena dakṣiṇāpareṇa aparottareṇa uttarapūrveṇa adhastād upariṣṭād iti daśa pratyayā amī yato bhavanti sa digiti tathāca sūtram ita idam iti yatas taddiśo liṅgam iti yata ete viśeṣapratyayāḥ naca viśeṣapratyayā ākasmikā yuktāḥ naca paramparaṃ mūrtadravyavyapekṣā itaretarāśrayatvenobhayābhāvaprasaṅgāt tasmād anyanimittāsambhavād diśa etāni liṅgāni tasyāś ca diśaḥ kālavadekatvavibhutvādayo guṇā boddhavyāḥ ekatve pi diśaḥ kāryaviśeṣaṇāt prācyādibhedena nānātvam prayogaḥ yaditat pūrvaparādijñānaṃ tan mūrtadravyabhinnapadārthanibandhanam  tatpratyayavilakṣaṇatvāt sukhādijñānavad iti manaso liṅgam āha krameṇetyādi yugapad anekendriyārthasannikarṣasānnidhye pi krameṇa jñānotpattidarśanādād astīndriyārthavyatiriktaṃ kāraṇāntaraṃ yasya sannidhānāsannidhānābhyāṃ jñānasyotpattyanutpattī bhavata iti tasmāt krameṇa jñānajātyā jñānotpattyā manaso numitiḥ kriyate tathāca sūtram yugapajjñānānutpattir manaso liṅgam iti prayogaḥ yeyaṃ rūpādipratipattiḥ sā cakṣurādivyatiriktakāraṇāpekṣiṇī krameṇa jāyamānatvāt rathādivad iti upāttādītyādinā pratividhatte upāttādimahābhūtahetutvāṅgīkṛter dhvaniḥ siddhā evāśritāḥ śabdās teṣvityādyamasādhanam  yadi sāmānyenāśritatvamātrameṣāṃ sādhyate śabdānāṃ tadā siddhasādhyatā hetoḥ tathā hi śabdā upāttānupāttamahābhūtahetukā iṣyante teṣu ca bhūteṣu tatkāryatayā samāśritā eva tat pratibaddhātmalābhatayā kāryāṇāṃ kāraṇāśritatvāt upāttāni cittacaittaiḥ svīkṛtāni ādiśabdenānupāttamahābhūtahetukatvaparigrahaḥ teṣviti upāttādimahābhūteṣu itīti tasmād ity arthaḥ ādyam iti samāśritāḥ kvacicchabdā ityādinā yaduktaṃ tadasādhanaṃ siddhisādhyatādoṣād iti bhāvaḥ athāmūrtanityaikavibhudravyasamavetatvenāmīṣāmāśritatvaṃ viśiṣṭam eva sādhayitum iṣṭaṃ tadā sādhyānvitasya dṛṣṭāntasyābhāvād anaikāntikatā hetor ityetad darśayati eketyādi ekavyāpidhruvavyomasamavāyastu siddhyati naiṣāmanvayavaikalyād akramādyāptitas tathā  p naiṣām iti sidhyatīti pūrveṇa sambandhaḥ pratijñāyāścānumānavirodhitvam iti darśayati akramādyāptitastatheti yathoktaṃ nabhaḥsamavāyitvam eṣaṃ na siddhyatīti sambandhaḥ yadi hi nityaikanabhodravyasamavetā amī syuḥ tadā sakṛdutpannānekaśabdavadatatkālā api śabdā abhimata eva kāle syuḥ avikālakāraṇatvāt ekāśrayatvācca naca nityasya parāpekṣāstīti pratipāditam etat nacāpyanupakāriṇaḥ samavāyitvaṃ yuktam atiprasaṅgāt tadevamakramatvaprasaṅgaḥ ādiśabdena sarvapuruṣair grahaṇādidoṣaprasaṅgaś ca tathāhyākāśātmakam eva śrotraṃ nabhaścaikam eva tataś ca tat prāptānāṃ sarveṣām api śabdānāṃ śravaṇaṃ bhavet nahi nirvibhāgatvena tasyāyaṃ pratiniyamo yuktaḥ idam ātmīyaṃ śrotram idaṃ parakīyam iti syān matam tadīyādṛṣṭābhisaṃskṛtā yā karṇaśaṣkulī tat paricchinnasyaivākāśasya śrotratvam ata eva na mukhanāsikādivivarāntareṇa śabdopalambho jāyate tasyā eva ca karṇaśaṣkulyā upaghātād bādhiryādir vyavasthāpyata iti etad ayuktam eva niraṃśatayākāśasyaivaṃvidhavibhāgasyāyogāt naca parikalpitā avayavavibhāgā bhāvikavastuvibhāgasaṃsādhyām arthakriyāmāropavaśāt sampādayitum īśate nahi jalamanala ityupacaryamāṇaṃ jvalati dahati vā atha matamākāśasyasyaika deśa iti saṃyogasyāvyāpyavṛttitvamtvādu ucyata iti etad api pratyuktam eva kiṃ ca ghaṭakarṇaśaṣkulyādayo pyabhinnaikavyomasaṃsargitayā samānadeśā bhaveyuḥ yenaiva hi vyomasvabhāvenaikaḥ saṃyujyate tenaivāpare pīti tataścābhimatadeśabhāvina evāpare pi ghaṭādayaḥ syuḥ tat saṃyuktasvabhāvākāśasaṃyogitvāt taddeśāvasthitaghaṭādivat ata eva śabdānām apyekadeśatvaṃ bhavet tataś ca dūrāsannataradeśabhdeāvasthātipratītā yeyaṃ padārthānāṃ keṣāñcit sā virodhinī syādityevam ādayo doṣā bahavaḥ prasarpanti kālādiksādhanayor api sāmānyena siddhasādhyatā viśeṣeṇānvayāsiddhir hetoḥ pratijñāyāś cānumānabādheti darśayati viśiṣṭetyādi viśiṣṭasamayodbhūtamanaskāranibandhanam parāparādivijñānaṃ na kālān na diśaś ca tat niraṃśaikasvabhāvatvāt paurvāparyādyasambhavaḥ tayoḥ sambandhibhedāccedevaṃ tau niṣphalau nanu  viśiṣṭasamayaḥ paurvāparyādinotpanneṣvevārtheṣu pūrvāparādisaṅketaḥ tadudbhūto mana p skāraḥ ābhogaḥ sa nibandhanamasyeti tathoktam ata eva netaretarāśrayadoṣaḥ viśiṣṭapadārthasaṅketanibandhanatvādasya jñānasyeti ataḥ kāraṇamātre sādhye siddhasādhyatā viśeṣeṇa sādhane numānabādhā ananvayadoṣaś ca pūrvavad iti sūcayan hetośceṣṭaviparītasādhanād viruddhatetidarśayati niraṃśetyādi tayor iti dikkālayoḥ parāparādijñānasya niraṃśaikadikkālākhyapadārthanibandhanatvaṃ sādhayitum iṣṭaṃ tac ca na sidhyati tathā hi svākārānurūpaṃ pratyayamutpādayan viṣayo bhavati na ca niraṃśasya paurvāparyādivibhāgaḥ sambhavati yena tatkṛtaṃ paurvāparyādijñānaṃ bhavet ata iṣṭaviparītasādhanād viruddho hetuḥ sambandhibhedācced ityanena parasyottaramāśaṅkate atha matam dikkālasambandhino bhāvā bāhyādhyātmikāḥ pradīpaśarīrādayaḥ teṣāṃ paurvāparyādi vidyate tatas tayor api dikkālayoḥ sambandhigatametat paurvāparyādi nirdiśyate  tasmān na viruddhatā hetor iti bhāvaḥ atrottaramāha evaṃ tau niṣphalau nanviti evaṃ hi kalpyamāne tau dikkālau niṣphalu syātām tat sādhyābhimatasya kāryasya tair eva sambandhibhir niṣpāditatvāt tathā hi kālaḥ pūrvāparakṣaṇalavanimeṣakāṣṭhākalāmuhūrtāhorātrārddhamāsādipratyayaprasavahetuḥ dik ca pūrvottarādivyavasthāheturiṣyate ayaṃ ca bhedaḥ sakalastayor na svātmani vidyate bhedeṣu punar astīti vyarthaiva tat parikalpanā manaḥsādhanahetor api sāmānyena kāraṇamātre sādhye siddhasādhyateti darśayati cakṣurādītyādi cakṣurādyatiriktaṃ tu mano smābhir apīṣyate ṣaṇṇāmanantarodbhūtapratyayo yo hi tan manaḥ nitye tu manasi prāptāḥ pratyayāḥ yaugapadyataḥ tena hetur iha prokto bhavatīṣṭavighātakṛt  viśeṣeṇa tu nityaikamanassādhane nanvayaḥ pratijñāyā anumānabādhā viruddhatā ca hetor darśayati nitye tvityādi iṣṭavidhātakṛd iti cakṣurādivyatiriktānityakāraṇasāpekṣatvasādhanāt anyathā nityakāraṇatve satyavikalakāraṇatvāt kramotpattir viruddhyeta cetasām tāmeva ca viruddhatāṃ hetor upahāsapūrvakaṃ dṛḍhīkurvann āha saugatetyādi p saugatāparanirdiṣṭamanaḥsaṃsiddhyasiddhaye sākāramanyathāvṛttaṃ manye sūtram idaṃ kṛtam  etadevaṃ manye saugatatīrthikayor abhīṣṭasya manasaḥ siddhyasiddhyartham idaṃ yugapat jñānānutpattir manaso liṅgam iti sūtraṃ ekasmin pakṣe kārapraśleṣād iti samudāyārthaḥ avayavārthas tūcyate saugatāścāpare ca tīrthikāstair nirdiṣṭe ca te manasī ceti vigrahaḥ tayor yathākramaṃ saṃsiddhyasiddhī  saṃsiddhisahitā vāsiddhiḥ tadarthaṃ tannimittam kathaṃ punar ekaṃ sūtraṃ viruddhamarthadvayaṃ gamayatītyāha sākāramityādi sahakāreṇa vartata iti parakīyamano siddhyarthamaliṅgam iti praśliṣṭākāro nirdeśaḥ saugatamanassiddhaye nyathā bhavati anakāram ity arthaḥ sākāratvānakāratve katham ekasya siddhyata ity āha āvṛttam iti āvṛttis tatra nyāyyeti yāvat iti dravyapadārthaparīkṣā KAPITEL GUNAPADAARTHAPARIIKSAA guṇādīnāṃ niṣedham āha dravyāṇām ityādi dravyāṇāṃ pratiṣedhena sarva eva tadāśritāḥ guṇakarmādayo pāstā bhavantyeva tathā matāḥ  guṇakarmādayo viśeṣaparyantā dravyāṇāṃ pratiṣedhād evāpāstāḥ tadāśritatvād eṣām āśrayābhāve cāśritānāṃ paratantratayāvasthānupapatteḥ tathā matā iti tathā sākṣātpāramaparyeṇa vā dravyāśritatveneṣṭāḥ tathā hi guṇakarmaṇī sākṣād eva dravyāśritatvenābhīṣṭe tathā ca sūtram dravyāśrayyaguṇavān saṃyogavibhāgeṣvakāraṇamanapekṣa iti guṇalakṣaṇam ekadravyamaguṇaṃ saṃyogavighāgeṣvanapekṣaṃ kāraṇam iti karmalakṣaṇam ekadravyam iti ekadravyāśritam ity arthaḥ guṇās tu kecidanekadravyavartino bhavanti yathā saṃyogavibhāgādayaḥ sāmānyaviśeṣāś ca kecid dravyavṛttaya eva yathā pṛthivītvādayaḥ guṇatvakarmatvādayaś ca dravyasambaddhaguṇakarmapadārthavṛttayaḥ mahāsāmānyaṃ tu sattākhyaṃ dravyādipadārthatrayavṛtti tasmād dravye pratiṣiddhe satyayatnenaiva guṇādayo pi niṣiddhā bhavantīti pariśiṣṭapadārthaparīkṣāphalaṃ dravyaparīkṣāyām eva samāptam iti darśitambhavati samavāyapratiṣedhas tarhi pṛthagārabdhavya iti cedāha kva kasyetyādi p kva kasya samavāyaś ca sambandhinyapahastite viśeṣapratiṣedho yaṃ tathāpi punar ucyate  pañcapadārthavṛttirūpo hi samavāyo varṇyate dravyādau ca sambandhini pañcaprakāre pahastite kva kasya samavāyo naiva kasyacit kvacid ity arthaḥ sarveṣām āśrayāśritānāṃ pratiṣiddhatvāt tatra guṇānāṃ tāvad viśeṣapratiṣedha ucyate tatra rūparasagandhasparśāḥ saṭkhyāparimāṇāni pṛthaktvasaṃyogavibhāgau paratvāparatve buddhayaḥ sukhaduḥkhe icchādveṣau prayatnaś ca guṇāḥiti sūtram caśabdād gurutvadravatvasnehatvasaṃskāradharmādharmaśabdāś ca parigṛhyante tatra rūpaṃ cakṣur grāhyaṃ pṛthivyādakajvalanavṛtti raso rasanendriyagrāhyaḥ pṛthavyudakavṛttiḥ gandho ghrāṇagrāhyaḥ pṛthivīvṛttiḥ sparśastvagindriyagrāhyaḥ kṣityudakajvalanavāyuvṛttiḥ eṣāṃ caturṇām ādyānāṃ rūpādīnāṃ pratiṣedhamāha dravye mahatītyādi dravye mahati nīlādireka eva yadīṣyate randhrālokena tadvyaktau vyaktir dṛṣṭiś ca nāsya kim  mahatyena hi dravye samavetānām upalabdhilakṣaṇaprāptatvam ato mahatītyāhatatra ca dravye yadyekamevānavayavaṃ nīlādi caturvidhamiṣyate tadā sūkṣmeṇāpi kuñcikādivivaravartinā pradīpādyālokena tvapavarakādisthitapṛthutaraghaṭādidravyasamavetasya nīlādirūpasyābhivyaktau satyāṃ sakalasyaiva yāvad dravyavartino rūpāderabhivyaktirupalabdhiś ca prāpnoti niravayavatvāt nahyekasyāvayavāḥ santi yenaikadeśābhivyaktir bhavet randhrālokenetyupalakṣaṇam bhuva ekadeśe jalena gandhasyābhivyaktau pradeśāntarepyabhivyaktyupalabdhyoḥ prasaṅgaḥ  jvālāder āmraphalādeścaikadeśasya spṛṣṭāvāsvādane ca taddravyasamavāyinas tāvataḥ sparśasya rasasya copalabdhiḥ syāt syād etad bhavata eva sakalasya nīlāder upalabdhyabhivyaktī ity āha na cetyādi na ca deśavibhāgena sthito nīlādir iṣyate vyajyate yas tadā tena tasya bhedo ṇuśastataḥ  tadeti tasmin kāleteneti randhrālokenatasyeti nīlādeḥaṇuśaḥ svabhede ṅgīkriyamāṇe pṛthivyādiparamāṇudravyavad aṇuparimāṇayogitvena guṇavattvād dravyarūpataiva syāt na guṇatvam evambhūtānāṃ cāṇuśo bhinnānāṃ guṇa iti saṃjñākaraṇena p nāmni vivādaḥ na cāṇutve pyāśritatvād guṇatvaṃ yuktam sadasatorāśrayānupapatter atiprasaṅgāt tathā hyaviyavidravyamavayavadravyāśritam iti tadapi guṇaḥ syād iti bhāvaḥ tatraikadivyavahāraheturekatvādilakṣaṇā saṅkhyā sā punar ekadravyā cānekadravyā ca tatraikasaṅkhyaikadravyā anekadravyā tu dvitvādisaṅkhyā tatraikadravyāyāḥ salilādiparamāṇvādigatarūpādīnām iva nityatvaniṣpattayo boddhavyāḥ anekadravyāyās tu ekatvebhyo nekaviṣayabuddhisahitebhyo niṣpattirapekṣābuddhivināśād vināśaḥ kvacid āśrayavināśād iti iyaṃ ca dvividhāpi saṅkhyā kila pratyakṣata eva siddhā viśeṣabuddheś ca nimittāntarāpekṣatvād anumānatopīti paro manyate tatrāsyāḥ pratiṣedham āha atadrūpetyādi atadrūpaparāvṛttagajādivyatirekiṇī na saṅkhyā bhāsate jñāne dṛśyeṣṭā naiva sāsti tat  yeṣu hi samuccayādivyāvṛtteṣu gajādiṣu saṃjñā niveśitā na tadvyatirekeṇopalabdhir lakṣaṇaprāptā saṅkhyā khyātāstīti sā śaśaviṣāṇavad asadvyavahāraviṣayā tathāhyasau dṛśyatveneṣṭā tathā ca sūtram saṅkhyāparimāṇāni pṛthaktvaṃ saṃyogavibhāgau paratvāparatve karma ca rūpisamavāyāccākṣuṣāṇi iti nacāpi viśeṣabuddhitaḥ saṅkhyāsiddhir iti darśayann āha icchāracitetyādi icchāracitasaṅketamanaskārānvayaṃ tvidam ghaṭeṣvekādivijñānaṃ jñānādāviva vartate adravyatvān na saṅkhyāsti teṣu kācid vibhedinī tajjñānaṃ naiva yuktaṃ tu bhāktamaskhalitatvataḥ  yathā hyekaṃ jñānaṃ dve jñāne ityādau saṅkhyāmantareṇāpyekādibuddhir bhavatyevaṃ ghaṭādiṣvapyasahāyādiṣu padārtheṣveka ityādiḥ svecchayā yaḥ saṅketo vihitas tatra yo manaskāra ābhogas tadanvayamekādijñānaṃ bhaviṣyatītyanaikāntikam etat nahi teṣu jñānādiṣu saṅkhyāsti eṣām adravyatvāt saṅkhyāyāś ca guṇatvena dravyāśritatvāt atha mataṃ gauṇamidaṃ teṣu jñānamekamivaikaṃ sādharmyaṃ cātrāsahāyatvādi tatraha tajjñānam iti naiva hyetajjñānaṃ bhāktaṃ yuktamaskhalad gatitvād asya pratyayasya nahi yathā vāhīko gaur iti p skhalati pratyayaḥ gauriva gaur natu gaureva sāsnādyabhāvād iti na tathāyaṃskhalati ekam ivaikaṃ jñānādi natvekam eveti kiṃ tarhi yādṛśī ghaṭādiṣvaskalitā buddhir bhavati tādṛśī jñānādiṣvapi syād etan na sādṛśyāpekṣametajjñānamupavarṇyate kintu yat teṣām āśrayabhūtaṃ dravyaṃ tadgataikatvādikādekārthasamavāyitvād etadguṇakarmasamavāyādiṣvekādijñānaṃ bhavatīti tadetad āśaṅkayann āha taddravyetyādi taddravyasamavetāc ced ekatvāt parikalpyate guṇādiṣvekavijñānam ekārthasamavāyataḥ  atrottaram āha astunāmetyādi astunāmaivam ekatra jñāne vyāptidvyāhimatistu kam eteṣvapekṣate hetuṃ ṣaṭpadārthādikeṣu vā ekārthasamavāyāder gauṇo yaṃ pratyayo bhavan tathā ca skhalito yasmān māṇave nalabuddhivat  yadi hi tad dravyasamavetād ekatvāder etajjñānaṃ tadāstu nāmaikatra jñāne sukhādau caikātmadravyasamavāyinyekamekam iti jñānam dve trīṇi catvāri jñānānītyādijñānasya tu ko hetuḥ nahi tatraikātmagataṃ dvitvādyasti yaccaitad ucyate ṣaṭpadārthāḥ  sukhaduḥkhe  icchādveṣau  pañcavidhaṃ karma  sāmānyaṃ dvividhaṃ paramaparaṃ ca  eko bhāvaḥ  ekaḥ samavāya iti  tatra ko hetuḥ nahi tatraikārthasamavāyinī saṅkhyāsti  tasmād avyāpinītvādiyam api kalpanā na yuktā kiṃ caikārthasamavāyo nyo vā svamatiparikalpito hetur ucyate tathāpyekārthasamavāyāder ayaṃ bhavan pratyayo gauṇaḥ syāt dvastvantarābhāvāt tatas tu skhalitaḥ syād yathā māṇavake nalapratyayas tat pravṛttinimittābhāvāt  nacaivaṃ bhavati tasmāt pūrvoktadoṣānivṛttir eva gajādityādināviddhakarṇoktaṃ saṅkhyāsiddhaye pramāṇam āśaṅkate gajādipratyayebhyaś ca vailakṣaṇyāt prasādhyate saṅkhyābuddhis tadanyotthā nīlavastrādibuddhivat  sa hyāha saṅkhyāpratyayo gajaturaṅgasyandanādivyatiriktanibandhano gajādipratyayavilakṣaṇatvān nīlapaṭapratyayavad iti tadanyottheti tasmād gajaturagasyandanāder anyas tadanyas tata utthānaṃ yasyā iti vigrahaḥ p icchetyādinā pratividhatte icchāracitasaṅketamanaskārādyupāyataḥ tatreṣṭasiddhir buddhyādau saṅkhyaitenaiva vā bhavet  gajādivyatiriktasya saṅketamanaskārāder āntarasya nimittatveneṣṭatvāt siddhasādhyataiva ādiśabdena saṅketamaraṇādiparigrahaḥ atha saṅketābhogādivyatiriktapadārthanibandhanaṃ sādhayitum abhipretaṃ tadānaikāntikateti prasaṅgodbhāvanavyājena darśayati buddhyādau saṅkhyaitenaiva vā bhaved iti etenaiva tat pratyayavilakṣaṇatvād ityanena ekā buddhir dve buddhī pañca karmāṇītyādāvapi saṅkhyā bhavet prāpnoti tatrāpyekādibuddhes tat pratyayavilakṣaṇatvāt na ca bhavati  tasmād anaikāntika iti bhāvaḥ kiṃ ca yānekadravyā dvitvādisaṅkhyā tasyā ye yam ekatvebhyo nekabuddhisahitebhyo niṣpattir varṇyate bhavadbhiḥ sā nirnibandhaneti darśayati buddhyapekṣā cetyādi buddhyapekṣā ca saṅkhyāyā niṣpattir yadi varṇyate saṅketābhogamātreṇa tadbuddhiḥ kiṃ na saṃmatā  mātragrahaṇamekatva dvitvāditat sāmānyatat sambandhajñānavyavacchedārtham tadbuddhir iti saṅkhyeyeṣu dve trīṇi catvārītyādikā buddhiḥ saṅketādbhogamātreṇa kim na saṃmatā evaṃ hyadṛṣṭasāmarthyasya hetutvaṃ na kalpitaṃ syād anyathā hi hetūnām anavasthā bhavet tathāhyapekṣā buddhisadbhāve tadgatānvayavyatirekānuvidhānāt saiva kalpayituṃ yuktā anyathā hi harītakīṃ prāpya devatā virecayantītyapi kalpanīyaṃ bhavet nāpi samuccayādivyāvṛttapadārthavyatirekeṇopalabdhilakṣaṇaprāptābhimatādvitvādayo dṛśyante saṃgacchante vā  ekasyānekasmin vṛtteḥ pratiṣiddhatvāt sāmānyasamavāyayoś ca niṣetsyamānatvād iti bhāvaḥ nahadityādinā parimāṇapratiṣedham āha mahaddīrghādibhedena parimāṇaṃ yaducyate tadapyarthe tathā rūpabhdeād eva na kiṃ matam  parimāṇavyavahārakāraṇaṃ parimāṇaṃ taccaturvidhaṃ mahadaṇu dīrghaṃ hrasvam iti tatra mahaddvividhaṃ nityam anityaṃ ca nityamākāśakāladigātmasu paramamahattvaṃ anityaṃ tryaṇukādidravyeṣu tathāvapi dvividhaṃ nityam anityaṃ ca nityaṃ paramāṇu manaḥ suparima p ṇḍalalakṣaṇam anityaṃ dvyaṇuka eva kuvalāmalabilvādiṣu ca mahatsvapi tat prakarṣābhāvamapekṣya bhāktoyaṃ vyavahāraḥ yādṛśaṃ hyāmalake mahatparimāṇaṃ na tādṛśaṃ kuvala iti evam anyatrāpi yojyam atra tryaṇukādiṣu vartamānayor mahattvadīrghatvayor dvyaṇuke cāṇutvahrasvatvayoḥ ko viśeṣaḥucyate tatrāsti mahattvadīrghatvayoḥ parasparato viśeṣaḥ mahatsu dīrghamānīyatāṃ dīrgheṣu ca mahadānīyatām iti vyavahārabhedadarśanāt aṇutvahrasvatvayos tu viśeṣas taddarśināṃ yogināṃ pratyakṣa ityeṣā pareṣām prakriyā etac ca mahadādi rūpādibhyo rthāntaratvena siddhaṃ tat pratyayavilakṣaṇabuddhigrāhyatvāt sukhādivad iti paro manyate tatra yadi tāvad rūpādiviṣayendriyabuddhivilakṣaṇapratyakṣapratyayagrāhyatvād iti hetvartho bhipretas tadā hetor asiddhatā nahi tathātathāsthitarūpādipadārthavyatirekeṇa mahadādiparimāṇam indriyabuddhau pratibhāsamānam upalakṣyate atha aṇu mahadādītyevaṃ yā vikalpikā buddhiḥ sā tat pratyayavilakṣaṇā buddhir abhipretā evam apyanaikāntikatā hetor vipakṣe bādhakapramāṇābhāvāt nahyasyāḥ paramārthataḥ kiñcidapi grāhyam asti sābhijalpatvāt kevalaṃ teṣvevaṃ rūpādiṣvekadiṅmukhādipravṛtteṣu dṛṣṭeṣu tadvilakṣaṇebhyo rūpādibhyo bhedapratipādanāya kṛtasamayānurodhān mahadityadhyavasyantī jāyata iti nāto vastvantarasiddhiḥ ata eva cāsyā na rūpādivyatiriktamavaseyam astītyasiddhatāpi hetoḥ pratijñāyāś ca pratyakṣabādhā pratyakṣatveneṣṭasya mahadāde rūpatvādivyatirekeṇānupalambhāt tasmāt tadapi parimāṇam arthe rūpādāvekadiṅmukhādipravṛtte tasyārthasyātathodbhūtādbhedamāśritya kiṃ na tādātmyeneṣṭam evaṃ hyadṛṣṭāyuktapadārthakalpanā na kṛtā syād ityevakāreṇa darśayati tathāhyekadiṅmukhapravṛtte bhūyasi rūpādike dṛṣṭe spṛṣṭe vā dīrgham iti vyavaharanti tadapekṣayā cālpīyasi samutpanne hrasvam iti evaṃ mahadādiṣvapi yojyam rūpādiniṣedhavaccaikānekavikalpābhyāṃ mahadādiniṣedho vācyaḥ api ca sādhyābhāve pi hetor vṛttidarśanād anaikāntikā sphuṭatareti darśayann āha dīrghetyādi dīrghā prāsādamāleti mahatī vedyate yathā nahi tatra yathārūpaṃ parimāṇaṃ prakalpitam ekārthasamavāyena tathā cedvyapadiśyate na mahattvaṃ na dairghyaṃ ca dhāmasvasti vivakṣitam  p tathāhyasatyapi bhavatparikalpite mahattvādau prāsādamālādiṣu mahadādipratyayaprasūtiranubhūyate nacetthaṃ śakyaṃ vaktum yatraiva prāsādādiṣu mālākhyo guṇaḥ samavetas tatra mahattvādikam api tenaikārthasamavāyāvalāt tathā mahatītyevaṃ tanmālādi vyapadiśyata iti tadetad api svasamayaviruddham iti darśayann āha na mahattvam ityādi dhāmasviti prāsādeṣu vivakṣitam iti krośārdhakrośādi parimāṇam kasmān nāstītyāha prāsādaśceṣyata iti prāsādaśceṣyate yogo guṇaḥ so parimāṇavān na tasyāstyaparā mālā nopacārasya cāśrayaḥ  tathā hi bhavadbhiḥ prāsādaḥ saṃyogātmako guṇa iṣyate nāvayavidravyaṃ vijātīyadravyānarambhāt sa ca guṇaḥ parimāṇavān na bhavati nirguṇā guṇā iti samayāt tataś ca guṇānāṃ prāsādādīnāṃ mālākhyasyāparasya guṇasyābhāvāt prāsādamāletyetadeva na syāt kuto mahatī hrasvetyādi bhaviṣyati tathā hi mālā samkhyāsvabhāveṣṭā saṃkhyā ca guṇatvād dravyam evāśritāna guṇam yadāpyavayavisvabhāvā māleṣyate tathāpi dravyasya dravyamevāśrayo na guṇā iti na mālāyāḥ prāsādāśrayatvaṃ yuktam atha jātisvabhāvā mālāṅgīkriyate evam api jātessarvātmanā pratyāśrayaparisamāptatvād eko pi prāsādo māletyucyeta vṛkṣavat yathoktam geho yadyapi saṃyogas tanmālā kinnu tadbhavet jātiścedgeha eko pi māletyucyeta vṛkṣavat  iti ekā dīrghā mahatītyādivyapadeśānupapattiś ca tadavasthaiva mālāyām tadāśraye ca prāsādādāvekatvādiguṇābhāvāt kāṣṭhādiṣu ca vivakṣitadairghyādyasadbhāvāt bahvīṣu ca prāsādamālāsu mālāmāletyanugāmī vyapadeśo na syāt jāter ajātitaḥ yadāha  mālā bahutve tacchabdaḥ kathaṃ jāter ajātitaḥ iti ata upacārasyāśrayaḥ parigraho yadvāśrayo dhiṣṭhānaṃ na yuktam ity arthaḥ na cāpyayaṃ skhaladgatir mālādiṣu mahattvādipratyayaḥ tasmānnaupacāriko yuktaḥ nahi mukhyapratyayāviśiṣṭo gauṇo yukto tiprasaṅgāt yadāha mālādau ca mahattvādiriṣṭo yaścaupacārikaḥ mukhyāviśiṣṭavijñānagrāhyatvānnaupacārikaḥ  iti tatra idam asmāt pṛthag iti yadvaśāt saṃyuktam api dravyamapoddhriyate tadapoddhārakāraṇaṃ pṛthaktvaṃ nāma tacca ghaṭādibhyo rthāntaraṃ tat pratyayavilakṣaṇabuddhigrāhyatvād iti pūrvavat pa p rasyābhiprāyaḥ tadatrāpi parimāṇavadasiddhatvam anaikāntikatvaṃ ca hetor iti hṛdi kṛtvāha apoddhāretyādi apoddhāravyavahṛtiḥ pṛthaktvādyā tu kalpyate kāraṇāt sā vibhinnātmabhāvaniṣṭhā na kiṃ matā  tathāhyatrāpi rūpādibhyo vivekena nāparam arthāntaraṃ pṛthaktvaṃ nāma pratyakṣabuddhau pratibhāsata iti na siddham asya tat pratyayavilakṣaṇabuddhigrāhyatvam ata eva ca tasyopalabdhilakṣaṇaprāptatvenābhimatasyānulambhād asattvam eva na cāpi pṛthag iti vikalpapratyayavaśāt tasya siddhiḥ ta eva hi rūpādayo bhāvāḥ svasvabhāvasthiteḥ sarvabhāvānāṃ sajātīyavijātīyavyāvṛttātmatayāpekṣyamāṇāḥ pṛthag iti vyavahāranibandhanaṃ bhaviṣyantīti nāto vastvantarasiddhiḥ tasmādyeyam apoddhāravyavahṛtiḥ vyavahāraḥ pṛthaktvātkāraṇādvarṇyate sākimiti samānāsamānajātīyavibhinnasvabhāvaniṣṭhā na matā tanniṣṭhaiva yukteti bhāvaḥ etenānaikāntikatvaṃ hetor darśitam vibhinna ātmā svabhāvo yeṣāṃ te tathoktāḥ te ca te bhāvāś ca teṣu niṣṭhā parisamāptir yasyā iti vigrahaḥ sādhyavipakṣe pi hetor vṛttir dṛśyeteti darśayann āha parasparavibhinnā hītyādi parasparavibhinnā hi yathā buddhisukhādayaḥ pṛthagvācyās tadaṅgaṃ ca vinānyena tathāpare  nahi sukhādiṣu guṇeṣu pṛthaktvaṃ guṇo sti  nirguṇatvād guṇānām atha ca parasparavyāvṛttātmatayā te pṛthag iti vācyā bhavanti tasyāścāpoddhāravyavahṛteraṅgaṃ nimittatāṃ pratipadyante tathāpare pi ghaṭādayo dravyābhimatā vinānyena svavyatiriktena pṛthaktvanāmnā guṇena bhaviṣyantīti nacāpi teṣu bhākto yaṃ pratyayo mukhyapratyayāviśiṣṭatvād iti bhāvaḥ yadvā apoddhāravyavahṛtiṃ vibhinnātmapadārthanibandhanāṃ darśayan pratijñāyā anumānabādhāmāha parasparetyādi prayogaḥ ye parasparavyāvṛttātmānas te na svavyatiriktapṛthaktvasamāśrayāḥ  yathā sukhādayaḥ parasparavyāvṛttātmānaś ca ghaṭādaya iti svabhāvahetuḥ ekasyānekavṛttyasambhavaḥ  samavāyasya niṣetsyamānatvāt sambandhānupapattiḥsukhādiṣu tadvyavahārābhāvaprasaṅgaś ca bādhakaṃ pramāṇam tatra saṃyogavibhāgayor dūṣaṇārtham āha yāvityādi p yau saṃyogavibhāgau ca dravyeṣu niyatau paraiḥ saṃyuktādidhiyo hetū kalpitau tāvanarthakau  yathākramaṃ dravyeṣu saṃyuktavibhaktapratyayahetū aprāptaprāptānāṃ prāptyaprāptisvabhāvāvanyatarobhayakarmajau ca saṃyogavibhāgajau ca saṃyogavibhāgāviti paraprakriyā etac ca prakriyāmātram eva na tv anayor vastusattvasiddhau kiñcana pramāṇamastītyato narthakāvetau kalpitau paraiḥ prayogaḥ yasya na kiñcit sādhakaṃ pramāṇam asti na tat prekṣāvatāṃ sadvyavahāraviṣayo yathā vandhyāsutādi nāsti ca saṃyogavibhāgayoḥ sādhakaṃ pramāṇaṃ pareṣām iti vyāpakānupalabdheḥ bījodaketyādinodyotakaramatopadarśanāddhetor asiddhatāmāśaṅkate bījodakapṛthivyādi sarvadā kāryakārakam prasaktaṃ nirviśeṣatvāt saṃyogāsambhavena tu kṣetrabījajalādīni sāpekṣāṇīti gamyate svakāryakāraṇān nityaṃ daṇḍacakrodakādivat yastair apekṣyate bhāvaḥ sa saṃyogo bhaviṣyati saviśeṣaṇabhāvāc ca bhinna eveti gamyate saṃyukte āharetyukte saṃyogaṃ prekṣate yayoḥ tadanyaparihāreṇa te evāharati hyayam  sa hyāha yadi saṃyogo nārthāntaraṃ bhavet tadā kṣetrabījādayo nirviśiṣṭatvāt sarvadaivāṅkurādi kuryuḥ  na caivam tasmāt sarvadā kāryānārambhāt kṣetrādīnyaṅkurādikāryotpattau kāryāntarasāpekṣāṇi  yathā mṛpiṇḍadaṇḍasalilasūtrādayo ghaṭādikaraṇe kumbhakārādisāpekṣāḥ yo sāvapekṣyaḥ sa saṃyoga iti siddham kiṃ ca yo sau saṃyogo dravyayoḥ sa viśeṣaṇabhāvena pratīyamānatvāt tato rthāntaratvena pratyakṣata eva siddhaḥ tathā hi kaścit kenacitsaṃyukte dravye āharetyukte yayoreva dravyayoḥ saṃyogamupalabhate ta evāharati na dravyamātram anyathā yatkiñcidāharet etac ca sarvaṃ viparyayādvibhāgasādhane pi yojyam nirantaramidaṃ vastu sāntaraṃ cedamityayam buddhibhedaś ca kenaiṣa vidyate tau ca cediha  p api cāviśiṣṭe pi nirantaramidaṃ vastu sāntaramidam iti buddhibhedaḥ kathaṃ yujyate  yadyetau saṃyogavibhāgāviha vastunyarthāntarabhūtau na syātāṃ  nahiviśeṣapratyayo vastuviśeṣamantareṇa sambhavī bhavitum arhati  sarvadā sarvatra bhāvaprasaṅgāt yā ceyaṃ sāntare buddhir nairantaryāvasāyinī nirantare pi yā cānyā mithyābuddhiriyaṃ dvidhā mithyābuddhiś ca sarvaiva pradhānārthānukāriṇī pradhānaṃ ceha vaktavyaṃ taduktau tau ca siddhyataḥ  kiṃ ca yeyaṃ dūratarāvasthite pi dhavakhadirādau vidūradeśavartinaḥ puṃso niratantarāvasāyinī buddhirudayamāsādayati  yā ceyamīṣattaruśikharāvalagne balākādau nirantare pi sāntaratvamivāvasyantī jāyate nyā seyaṃ dvividhāpyatasmiṃs tathārūpeṇa pravṛttatvān mithyābuddhiḥ na ca mithyādhīr mukhyapadārthānubhavamantareṇa kvacid upajāyate nahyananubhūtagodarśanasya gavayapadārthadarśanād gaurayam iti vibhramo bhavati tasmād avaśyaṃ kaścin mukhyaḥ padārtho syā vibhramadhiyo nibandhanam abhidhānīyaḥ tasyābhidhāne ca tau saṃyogavibhāgau sidhyataḥ nahi tadvyatirekeṇānyad asyā buddher nibandhanamupapādayituṃ śakyate kuṇḍalīti matiśceyaṃ kinnimittopajāyate narakuṇḍalabhāvānno sarvadā tat prasaṅgataḥ anyatra dṛṣṭabhāvasya niṣedho nyatra yujyate saṃyogaś ca bhaved dṛṣṭaḥ sa kathaṃ pratiṣidhyate caitro kuṇḍala ityevaṃ tasmād astyeva vāstavaḥ yanniṣedhavidhānādi vibhāgena pravartate  apica kuṇḍalī devadatta iti matiriyamupajāyamānā kiṃnibandhanopajāyata itivacanīyam naca puruṣakuṇḍalabhāvamātrabhāvinī bhavitum arhati sarvadā tatra devadattakuṇḍalayos tasyāḥ sadbhāvaprasaṅgāt kiṃ ca yadeva kenacit kvacid upalabdhasattvaṃ tasyaivānyatra vidhipratiṣedhamukhena lokavyavahārapravṛttir dṛṣṭā yadi bhavatā saṃyogo na kadācid upalabdhas tat katham asya caitro kuṇḍalaḥ kuṇḍalī cetyevaṃvibhāgena vyavahāro bhavet tathāhyatra caitro kuṇḍalīnyanena na kuṇḍalaṃ pratiṣidhyate tasya deśakālabhedena sattvādhyā p sitamūrteḥ pratiṣeddhumaśakyatvāt  nāpi caitrasya  tat tulyayogakṣematvāt  tasmāccaitrasya kuṇḍalasaṃyogaḥ pratiṣidhyate tathā caitraḥ kuṇḍalītyanenāpi vidhivākyena caitrakuṇḍalayor nānyatarasya vidhānaṃ tayoḥ siddhatvāt pāriśeṣyāt saṃyogasyaivāpratītasya vidher jñāyate tasmād astyeva saṃyogādir vāstavo yadvaśāstraitraḥ kuṇḍalī na bhavatīyādiniṣedhavidhānādi pravibhaktam eva pratīyate ādiśabdena viśeṣaṇatvenopādānamityādi pūrvoktaparigrahaḥ ucyata ityādinā pratividhatte ucyate kṣaṇikatvena nāviśeṣā jalādayaḥ sattve py avyavadhānādi te pekṣante daśāntaram  yaduktamaviśeṣād bījādayaḥ sadaiva kāryaṃ kuryur iti  tasyāviśiṣṭatvaṃ bījādīnām asiddham  kṣaṇabhaṅgitayā sarvabhāvānāṃ viśiṣṭāvasthānām eva janakatvāt yaccoktaṃ kṣetrabījādītyādi tatrāpi sāmānyena sāpekṣatvamātre sādhye siddhasādhyateti darśayati sattve pītyādi iṣyanta evāsmābhir avyavadhānādyavasthāntaram apekṣā bījādayo ṅkurādikāryanirvartanasamarthā vidyamānatve pīti siddhasādhyatā tatrāvidyamānā vyavadhānādayo yatra deśāntare vasthāviśeṣe tat tathoktam ādiśabdena virodhipratyayapratighātādiparigrahaḥ yatrāvasthāntare vyavadhānaṃ dūradeśāvasthānaṃ virodhinā pratihatirityādikāryotpattipratibandhakaṃ nāstītyarthaḥ avasthāyāś ca svabhāvāvyatirekānnārthāntarabhūtasaṃyogasiddhiḥ atha bhavadabhimatasaṃyogākhyapadārthāntarasāpekṣatvaṃ sādhayitum iṣṭaṃ tadā tathāvidhena dharmeṇa hetor anvayāsiddher anaikāntikatā dṛṣṭāntasya ca sādhyavikalateti bhāvaḥ syād etat katham idam avagamyate vasthāntaraviśeṣasāpekṣāḥ kṣityādayo ṅkurādikāryaprasavahetavo na punar arthāntarabhūtasaṃyogasāpekṣā yena sāmānyena sāpekṣatvamātre sādhye siddhasādhyatā bhaved bhavata ityāśaṅkhyāha saṃyogamātretyādi saṃyogamātrasāpekṣā yadi tu syur jalādayaḥ yogānantaram eva syāt kāryam etena vā bhavet  yadi hi saṃyogamātrasāpekṣāḥ syus tadā prathamopanipāta eva kṣityādibhyo ṅkurādikāryodayaprasaṅgaḥ paścād vadavikalakāraṇatvāt atha prathamopanipāte na bhavati paścā p dapyanutpattiprasaṅgaḥ pūrvavadajanakāvasthāyāṃ vikalakāraṇatāyā nirviśiṣṭatvāt naca kṣityādīnām anupakāriṇi saṃyoge pekṣā yuktimatī  atiprasaṅgāt nacāpi saṃyogānāṃ kādācitkatvaṃ yuktaṃ tat kāraṇānāṃ kṣityādīnāṃ nityaṃ sannihitatvāt atha tatrāpi saṃyoge janye kṣityādīnāṃ karmādisāpekṣatvam iṣyate na tatrāpi tulyaparyanuyogatvāt tathā hi tadapi karma kasmān na janayatīti paryanuyoge kiṃ vaktavyaṃ syāt tatkāraṇanodanābhāvād iti cet tasyāpi kasmād abhāva iti nityakāraṇābhyupagame sarvatra tulyaḥ paryanuyogaḥ yasya tu sarvam evānityaṃ vastu tasyānāditvāddhetuparamparāyāḥ sarvabhāvānāṃ sakṛdutpattiprasaṅgo na bhavati pūrvapūrvakāraṇapratibaddhatvād uttareṣām teṣāṃ ca sarveṣāṃ yugapat kāraṇavaikalyenāsannidhānāt tasmād bhavata eva darśane ṅkurādikāryaprasavahetutvaṃ kṣityādīnāṃ sarvadā prasajyata iti na saṃyogārthāntarasāpekṣāḥ kṣityādaya iti siddham yaccoktaṃ saviśeṣaṇabhāvāccetyādi tatrāha prāptāvasthetyādi prāptāvasthāviśeṣe hi nairantaryeṇa jātitaḥ ye paśyatyāharatyeṣa vastunī te tathāvidhe  nahi saṃyuktapadārthāntarabhūtaḥ saṃyogaḥ pratipattur darśanapathamavatarati yena taddarśanādtta viśiṣṭe dravye āharati kiṃ tarhi prāgbhāvinī ye sāntarajātāvasthe tato viśiṣṭe ye nirantarotpannevastunī te eva saṃyuktaśabdavācye avasthāviśeṣe prasādhitatvāt saṃyogaśabdasya tena yatra tathāvidhaṃ vastunī saṃyogaśabdaviṣayabhāvāpanne paśyati  te evāharati nānye  na hi śabdenābodhite rthe śabdāt pravartate prekṣāvān yaccoktaṃ nirantaram ityādi  tatrāha vicchinnamityādi vicchinnamanyathā caiva jātam eti nimittatām sāntarānantarajñāne gehavindhyahimādrivat  vastvantaram eva tathotpadyamānaṃ buddhibhedanibandhanamato naikam etad iti samudāyārthaḥ tatra vicchinnaṃ yajjātaṃ vastu tat sāntarabuddher nimittatām etīti sambandhaḥ anyathā ceti avicchinnam yajjātam iti sambandhaḥ gehavindhyāhimādrivad iti anayor eva yathāyogam udāharaṇam na hyavicchedenotpannayoḥ svayaṃ saṃyogātmanor gehayoraparaḥ saṃyogo nirantarabuddher nibandhanam asti paramate pi  nāpi vicchedenotpannayos ta p yor eva vibhāgaḥ sāntarapratyayanimittam asti  nirguṇatvād guṇānām ityuktam etat nahi himavindhyayor eva vibhāgaḥ sāntarabuddher heturasti prāptipūrvikā hyāprāptir vibhāga iti samayāt yaccoktaṃ yā ceyaṃ sāntare buddhir ityādi  tatrāha mithyetyādi mithyābuddhir na sarvaiva pradhānārthānusāriṇī sādharmyanirapekṣāpi kācid antarupaplavāt anyatra gatacittasya dvicandrādimatir yathā avicchinnādijātaṃ vā pradhānam iha vidyate  sarvā mithyābuddhiḥ sādharmyagrahaṇād upajāyata ityasiddham etat kasyāścitsādharmyamanapekṣyāpīndriyavaiguṇyamātreṇotpattidarśanāt yathānyatragatavikalpacetaso pi puro vasthitaikacandrāvipatyadipratyayamātreṇa timiropapāditendriyavaiguṇyāccandradvayākārānusyūtā viśadatarapravibhāsinī kalpanākalaṅkānaṅkitaiva dhīrupajāyate anyatra gatacittasyetyanena nirvikalpatvaṃ dvicandradhiyo darśayati nahi nirvikalpacetasi sādharmyagrahaṇam asti tasya pūrvāparadṛṣṭapadārthaikatvādhyavasāyātmakatvena pūrvānubhūtārthābhijalpātmakatvāt athavā bhavatu nāma pūrvasyā mithyābuddheḥ pradhānārthānusāritvaṃ tathāpi neṣṭasiddhir bhavata iti darśayati avicchinnādijātaṃ vetyādi ādigrahaṇena vicchinnajātaṃ vastu gṛhyate tadeva hi vastu vicchinnam avicchinnaṃ copajāyamānamatajjātīyaparihāreṇa pravṛttyarthaṃ prathamataraṃ viniveśitavibhaktādyabhidhānatayā mukhyam astīti neṣṭasiddhir bhavataḥ yad uktaṃ kuṇḍalīti matiśceyam ityādi tatrāha kuṇḍalītyādi kuṇḍalīti matiśceyaṃ jātāvasthāviśeṣayoḥ caitrakuṇḍalayor eva saṃyoga iva jāyate  yathaiva hi saṃyogāścaitrakuṇḍalayor viśiṣṭāvasthāprāptau satyām upajāyatenahi sarvadā  tadvadiyam api kuṇḍalīti matiravasthāviśeṣanibandhanā bhavantīkimiti sarvadā bhavet jāto vasthāviśeṣo yayoścaitrakuṇḍalayos te tathokte yaccoktam anyatra dṛṣṭabhāvasyetyādi  tatrāha so vasthātiśaya iti so vasthātiśayastādṛgdṛṣṭo nyatra niṣidhyate caitre kuṇḍala ityādau na saṃyogastvadṛṣṭitaḥ  p yadavasthāviśeṣanibandhaneyaṃ matirupavarṇitā tasyopalabdhilakṣaṇaprāptasyānyasyāmavasthāyām anupalambhe sati pratiṣedho vidhīyate na tu bhavat parikalpitasya saṃyogasya tasya saṃyogipadārthavivekena kvacid api buddhāv apratibhāsanāt tasmān nāsiddhatā hetoḥ syād etat yadi nāma sādhakaṃ pramāṇaṃ saṃyogaṃ prati na jātam asmākaṃ bhavatāṃ tu kiṃ bādhakaṃ pramāṇam ity āha na parābhimatād ityādi na parābhimatādyogājjāyate yuktavastudhīḥ yuktabuddhitayā yadvat prāsādādiṣu yuktadhīḥ anekavastusadbhāve jāyamānatayāthavā vibhaktānekatantvādiviṣayā iva buddhayaḥ vibhāge pi yathāyogaṃ vācyametat pramādvayam ekasyānekavṛttiś ca na yukteti prabādhakam  prayogaḥ yā saṃyuktabuddhiḥ sā bhavat parikalpitasaṃyogānāspadavastuviśeṣamātrabhāvinī yathā saṃyuktau prāsādāvityādau saṃyuktabuddhiśceyaṃ caitraḥ kuṇḍalītyādāviti svabhāvahetuḥ athavā yānekavastusannipāte satyupajāyate sā bhavat parikalpitasaṃyogarahitānekavastuviṣayamātrabhāvinī yathā praviralāvasthitānekatantuviṣayāḥ pratyayās tathā ceyaṃ saṃyuktadhīr iti svabhāvahetuḥ yuktadhīr iti saṃyuktabuddhir ity arthaḥ etad eva pramāṇadvayaṃ vibhāgapratiṣedhe vācyam vibhaktabuddhitvād anekapadārthāsannidhānāyattodayatvād vā parābhimatavibhāgarahitapadārthaviśeṣamātranibandhanā meṣādiṣu vibhāgabuddhiḥ yathā dūratarāvasthitameṣadvayaviṣayā vindhyahimavad viṣayā vā dhīr iti atha kimatra sādhyaviparyaye hetor bādhakaṃ pramāṇaṃ yena hetor vipakṣe pracārāśaṅkā nivartata ity āha ekasyetyādi yathaikasyānekatra vṛttir na yuktā tathā taddhyekavṛttibhājaiva rūpeṇetyādināvayaviniṣedhe pratānitam iti neha punaḥ pratāyate paratvāpratvayor dūṣaṇam āha parāparetyādi parāparābhidhānādinimittaṃ yac ca kalpyate paratvam aparatvaṃ ca dikkālāvadhikaṃ na tat yathā nīlādirūpāṇi kramabhāvavyavasthiteḥ anyopādhiviveke pi tathocyante tathāpare  p idaṃ param idam aparam iti yato bhidhānapratyayau bhavatas tatparatvam aparatvaṃ ca yathākramaṃ parāparābhidhyānanimittaṃ siddham ādiśabdena pratyayo gṛhyate prayogaḥ yeyaṃ paramaparam iti saṃvitsā ghaṭādivyatiriktārthāntaranibandhanā tat pratyayavilakṣaṇatvāt sukhādibuddhivad iti tathā hyekasyāṃ diśi sthitayoḥ piṇḍayoḥ param aparam iti buddhipravṛttir na tāvadiyaṃ diṅnibandhanā nāpi kālanibandhanā ekasminnapi pravartamāne kāle vartamānayor aniyatadigdeśasaṃyuktayor yuvasthavirayor vibhāgena parāparabuddhipravṛttes tadaviśeṣe piviśeṣād iti bhāvaḥ nacānyadasyā buddher nibandhanam abhidhātuṃ pāryate tasmād yannibandhaneyaṃ tat paratvam aparatvam iti siddham dikkālāvadhikaṃ na taditi dikkālapradeśasaṃyuktasannikṛṣṭaviprakṛṣṭapadārthāvadhikaṃ na bhavatītyarthaḥ dikkālaśabdābhyāṃ hyupacārād dikkālapradeśasaṃyuktayor nirdeśaḥ tathā hyetat paratvam aparatvaṃ ca dvividham api dikkṛtaṃ kālakṛtaṃ ceti varṇitaṃ pareṇa tatra dikkṛtasyaivam utpattiḥ ekasyāṃ diśyavasthitayoḥ piṇḍayorekasya draṣṭuḥ saṃnikṛṣṭam avadhiṃ kṛtvaitasmād viprakṛṣṭo yam iti paratvādhāre buddhir utpadyate tatas tām apekṣya pareṇadikpradeśena saṃyogāt paratvam upajāyate viprakṛṣṭaṃ cāvadhiṃ kṛtvaitasmāt sannikṛṣṭo yam ityaparatvādhāre buddhir utpadyate tāmapekṣyāpareṇa dikpradeśena saṃyogād aparatvasyotpattiḥ kālakṛtayostvayam utpattikramaḥ tathā hi vartamānakālayor aniyatadigdeśasaṃyuktayor yuvasthavirayor madhye yasya valīpalitarūḍhaśmaśrutādinānumitamādityodayāstamayānāṃ bahutvaṃ tatraikasya draṣṭur yavānam avadhiṃ kṛtvā viprakṛṣṭā buddhir utpadyate tāmapekṣya pareṇa kālapradeśena saṃyogāt paratvasyotpattiḥ sthaviraṃ cāvadhiṃ kṛtvā yasyārūḍhaśmaśrutādinānumitamādityodayāstamayānām alpatvaṃ tatra yūni sannikṛṣṭabuddhir utpadyate tām apekṣyāpareṇa kālapradeśena saṃyogād aparasyotpattir iti tadetat paratvāparatvasādhanamanaikāntikaṃ sādhyaviparkṣe pi hetor vṛttir iti darśayati yathā nīlādirūpāṇītyādi bhāva utpādas tatsahitā vyavasthitiḥ krameṇa bhāvavyavasthitir iti vigrahaḥ etad uktaṃ bhavati yathā nīlādiṣu krameṇotpādāt kālopādheḥ krameṇa vyavasthā na guṇopādheḥ paraṃ nīlam aparaṃ nīlam iti parāparavyapadeśo bhavatyasatyapi paratvāparatvalakṣaṇe guṇe nirguṇatvād guṇānāṃ tathā ghaṭādiṣvapi kiṃ neṣyate etenaitaddarśayati yadyarthāntaranimittatvamātramiha sādhayitum iṣṭaṃ tadāanaikāntikatā hetoḥ sādhyaviparyaye pi tasya vṛtteḥ atha nityabhūtadikkālapadārthahetuko yo guṇaviśeṣas tannibandhanatvam asyā buddheḥ sādhayitumiṣṭaṃ tadā dṛṣṭāntābhāvaḥ pratijñāyāścānumānabādhā tathā hi śakyam idaṃ kartuṃ yā parāparabuddhiḥ sā paraparikalpitaguṇarahitārthamātrakṛtakramotpādavyavasthānibandhanā parāparabuddhitvāt yathā rūpādiṣu parāparabuddhiḥ parāparabuddhiśceyaṃ ghaṭādiṣviti svabhāvahetuḥ p nīlādiṣvekārthasamavāyād upacariteyaṃ paratvādibuddhirato naikāntikatā hetoḥ pāramparyeṇa nīlādiṣvapi paratvāder nimittabhāvopagamāt sādhyavikalatā ca dṛṣṭāntasyeti cen na prativihitametad askhaladgatitvānnaupacārikatvaṃ yuktam iti svāśraye pi tayor upalabdhyabhāvāc ca na tadbalena pratyayo yuktaḥ tatkuto rūpādiṣu tannibandhano bhaviṣyati sukhādiṣu vā pūrvottarakālabhāviṣu kiṃ kalpyeta nahi tatraikārthasamavāyo sti apica dikkālayoḥ pūrvaṃ pratiṣiddhatvenābhāvāt taddhetukayor api paratvāparatvayor abhāva iti kutastannimittatvāśaṅkā yena hetor anaikāntikatā bhavet nacāpi dikkālayor bhavataḥ pradeśāḥ santi yatsaṃyogād apekṣābuddhisahitāt paratvāder utpattiḥ syāt tayor ekātmatayā niravayavatvāt na copacarito vayavabhedo thakriyānurodhī yuktaḥ vastusvabhāvapratibaddhatvāt tasyāḥ upacaritasyācālīkatvād iti nānaikāntikatā parakīyasya ca hetoḥ pūrvavad asiddhatvaṃ vācyam saṅkhyetyādinā parakīyaṃ prastutasaṅkhyādiguṇapadārthasādhanamāśaṅkate saṅkhyāyogādayaḥ sarve na dravyāvyatirekiṇaḥ tadvyavacchedakatvena daṇḍādir iva cen matam teṣāṃ saṃvṛtisattvena varṇanādiṣṭasādhanam tattvānyatvena nirvācyaṃ naiva saṃvṛtisadyataḥ  sarva evāmī yathoktāḥ saṅkhyādayo guṇā na dravyādavyatirekiṇas tasya dravyasya teṣāṃ vyavacchedahetutvāt yo hi yadvyavacchedako nāsau tadavyatirekī yathā daṇḍādir devadattasyeti tadatra dravyādavyatirekitvaniṣedhamātre sādhye siddhasādhyatā doṣaḥ pratijñāyāḥ saṃvṛtisatāṃ sarveṣām avastutayā tattvānyatvābhyām avācyatayābhīṣṭatvāt athetyādinātrāviddhakarṇasyottaramāśaṅkate athānirvacanīyatvaṃ samūhāder niṣidhyata yasmānniyatadharmatvaṃ rūpaśabdarasādivat  sahyāha samūhasantānāvasthāviśeṣās tattvānyatvābhyām avacanīyā na bhavanti pratiniyatadharmayogitvād rūparasādivad iti p tadetanniḥsvabhāvatayetyādinā pratividhatte niḥsvabhāvatayā tasya tattvato mbarapadmavat na siddhā niyatā dharmāḥ kalpanāropitās tu te tathaivoktāvanekānto viyatpadmādibhir yataḥ abhedo vyatirekaś ca vastunyeva vyavasthitaḥ  yadi hi pāramārthikaniyatadharmatvaṃ hetur iṣṭatas tadā hetor asiddhatā nahi bauddhaṃ pratisantānādīnāṃ saṃvṛtisatāṃ pāramārthikaniyatadharmayogitvaṃ siddham atha sāmānyena hetus tadā viyatpadmādīnām apyabhāvatvāmūrtatvādayaḥ kalpitā niyatadharmāḥ santyevetyanaikāntikatā hetoḥ tathaivoktāviti sāmānyena vikalpitānupākhyavṛttidharmaparityāgenoktau satyām ity arthaḥ itaścānaikāntikatvam asya hetoḥ yasmād abhedo nanyatvaṃ  vyatireko nyatvam  etau vastunyeva vyavasthitau  nānyatra santānādayaś ca prajñaptisattvenāvastusantas tatkatham eṣāṃ vastunaḥ sakāśād bhedābhedau siddhyataḥ tadevaṃ pratyame prayoge saṅkhyādīnāṃ dravyādavyatirekapratiṣedhamātre sādhye siddhasādhyateti pratipāditam saṅkhyāder dravyato nyatvam evaṃ cet pratipādyate āśrayāsiddhatā hetoḥ saṅkhyādīnām asiddhitaḥ  athāpi syānnāvyatirekapratiṣedhamātraṃ sādhyate  kiṃ tarhidvau pratiṣedhau vidhimeva gamayata iti pratiṣedhadvayena dravyādvyatirekitvam eva sādhyataiti tadetat saṅkhyāder ityādināśaṅkhyāśrayāsiddhatetyādinā pratiṣedhati evam iti na dravyāvyatirekiṇaḥ kiṃ tarhivyatirekiṇa ity arthaḥ tadeva saṅkhyāder āśrayasyāsiddhatvaṃ darśayati samuccayādītyādinā samuccayādibhinnaṃ tu dravyam eva tathocyate svarūpādeva bhedaś ca vyāhataḥ sādhito bhavet  tathocyata iti eko dvau bahava ityevam ādiḥ syād etat dravyātmakasyāpi sataḥ saṅkhyāder bhedaḥ prasādhyata ity āha svarūpādevetyādi nahi vastutaḥ svarūpād bhedo sti tasya niḥsvabhāvatvaprasaṅgāt vyāhata iti parasparaviruddhaḥ bhedābhedayoḥ parasparaparihārasthitalakṣaṇatayā yugapadekatra viruddhatvāt evaṃ tāvat paratvāntā guṇāḥ p pratiṣiddhāḥ buddhyādayas tu prayatnāntā ātmāśritatvena tadguṇā iṣṭāḥ te cātmaniṣedhādeva niṣiddhā draṣṭavyāḥ nacaiṣāmātmāśrayo yuktaḥ  tathā hi utpattihetutayā cāmīṣāmātmāśrayo bhavetsthitihetutayā vā na tāvad utpattihetutayā  sarvadaivāvikalakāraṇatayā sukhādīnām utpattiprasaṅgāt na ca parair anādheyātiśayasya sahakārivyapekṣā kācid astīti śataśaścarcitam etat na cāpi nityasya kāryotpādanasāmarthyam asti tasya kramayaugapadyābhyāṃ vyāptatvāt nityasya ca kramayaugapadyābhyām arthakriyāvirodhasya pratipāditatvāt nāpi sthitihetutayā yuktaḥ  sthiteḥ sthātuvyatiricyamānarūpatvāt taddhetutve sthātṛhetutvamevoktaṃ syāt taccānantaram eva niṣiddham tasya ca sthātuḥ pariniṣṭhitātmasvarūpatvān na kaściddhetuḥ sambhavati tasya tatrakiñcitkaratvāt vyatireke pi sthiteḥ sthātus tena na kiñcitkṛtam arthāntarabhūtāyāḥ sthiteḥ karaṇāt tataścākiñcitkaraḥ kathaṃ tasyāśrayo bhavet nāpi tat sambandhinyāḥ sthiteḥ karaṇāt tasyāyam upakārako yuktas tatsambandhitvāsiddheḥ na cāpi sthitiṃ prati hetutvaṃ yuktam nityasya kvacid api sāmarthyānupapatter ityuktam kiñcāsau sthāpyamāno bhāvaḥ svayam astirasvabhāvo vā bhavet  sthirasvabhāvo vā yadyasthirarūpas tatkathaṃ pareṇa sthāpayituṃ śakyena tat svabhāvahāniprasaṅgāt atha sthirasvabhāvastathāpi sthāpako kiñcitkara eva svayam eva tat svabhāvatayā tasya sthitisiddheḥ kiṃ ca ye tāvan mūrtā bhāvās teṣām adhogamanapratibandhakatvena bhavennāmāśrayakalpanā  ye punar amī sukhādayas teṣām amūrtatayā nādhogamanam astīti kiṃkurvāṇas teṣām āśrayo bhavet sadasatoś ca nirāśaṃsatayānupākhyatvena cāśrayaṇānupapattir iti evaṃ sukhādīnām anyeṣāṃ ca yathāyogamāśritatvāsiddher na guṇo nāmāstīti bhāvaḥ kiṃ ca buddhirjñānasvabhāvāṅgīkṛtā paraiḥ yathoktam buddhirupalabdhir jñānam ityanarthāntaram iti tasyāścaivaṃrūpāyā api na svasaṃviditarūpam iṣṭaṃ paraiḥ kintu buddhyantaragamyatvam eva tathābhūtāyāś ca rūpādivat svato siddher buddhitvam evāyuktam iti pratipādayiṣyati sukhaduḥkhecchādveṣaprayatnānām apyajñānarūpatvam iṣṭam tad api pramāṇalakṣaṇaparīkṣāyāṃ niṣetsyate gurutvadravatvasnehānāṃ tu rūpādivat pratiṣedhau vidheya ityevam ālocyaiṣāṃ pratiṣedham akṛtvā saṃskārapratiṣedham āha vegākhya ityādi vegākhyo bhāvanāsaṃjñaḥ sthitasthāpakalakṣaṇaḥ saṃskāras trividhaḥ prokto nāsau saṃgacchate khilaḥ  p kṣaṇikatvāt padārthānāṃ na kācid vidyate kriyā yat prabandhasya hetuḥ syāt saṃskāro vegasaṃjñakaḥ  trividhaṃ saṃskāro vego bhāvanā sthitasthāpakaśceti tatra vegākhyaḥ pṛthivyaptejoḥvāyumanassu pañcasu mūrtimatsu dravyeṣu prayatnābhighātaviśeṣāpekṣātkarmaṇo jāyate sa ca niyatadikkriyāprabandhahetuḥ  sparśavaddravyasaṃyogavirodhī tathā hi śarādiṣu prayatnaviśeṣajanitakarmaviśeṣahetuka eva yadvaśād antarālaśirasyāpatanaṃ bhavatya evāsau niyatādikriyākārayonnīyamānasadbhāvatayā siddhaḥ śākhādau tu loṣṭābhighātajanitakarmajaḥ bhāvanāsaṃjñastvātmaguṇaḥ yo sau jñānajo jñānahetuścocyate  sa ca dṛṣṭaśrutānubhūteṣu smṛtipratyabhijñānakāryonnītasattvatayā siddhaḥ sthitasthāpakas tu mūrtimaddravyaguṇaḥ  yo hi ghaṇāvayavasanniveśaviśiṣṭaṃ kālāntarāvasthāyinaṃ svamāśrayaṃ prayatnenānyathākṛtaṃ pūrvavad yathāvasthitaṃ sthāpayati yathā cirakālasaṃveṣṭitasya tālapatrādeḥ prasāryāvamuktasya punas tathaivāvasthānam dhanuḥśākhāśṛṅgadantādiṣu vastrādiṣu ca bugnāvartiteṣu tasya kāryaṃ lakṣyata eva akhila iti trividho pi tatra vegākhyasya karmasambadhanākhyaṃ kāryam asiddham aśeṣapadārthajātavyāpinaḥ kṣaṇabhaṅgasya prasādhitatvāt tataś ca svabhāvapratilambhād ūrdhvaṃ sarvabhāvānām asattvān na kācit kriyāsti yasyāḥ kriyāyāḥ prabandhasya hetur asau bhavet atha svopādānadeśaparihāreṇa pratīyamāno bhāvānām utpāda eva kriyāprabandho bhipretas tathāpyanaikāntikatvam  yataḥ pūrvikā eva hetupratyayā bhāvānāṃ tathā tathotpadyamānānāṃ tathāvidhātmabhūtakriyāprabandhato numīyante na yathoktaḥ saṃskāraḥ tena saha kvacid apyanvayāsiddheḥ kiṃ ca yadi tathāvidhasaṃskārabalād apatanamiṣvādīnāṃ syāt tadā na kadācid api te pateyuḥ sarvatra pātapratibandhahetor vegasyāvasthitatvāt tataścāviśiṣṭākāśadeśaprasarpiṇo viśikhasyākasmād yadetat patanamupalabhyate tat katham upapadyate na ca mūrtimatāṃ satāṃ vāyvādīnāṃ saṃyogād upahataśaktitvād vegasya vināśāt patanam iti śakyaṃ vaktum arvāg eva patanaprasaṅgāt sarvatraiva vāyusaṃyogas tadvirodhī vidyata eva athāpi syād arvāgekāntabalīyastvād vegasya virodhinam api vāyusaṃyogaṃ pratividhyāsau vego nayati deśāntamiṣum iti yadyevaṃ parasmāt kena tasyābalīyastvaṃ yena sudūram api deśaṃ taṃ na nayet dṛśyate hi sarvatrāviśiṣṭavāyusaṃyogavatyākāśatale prasarpato pi śarasyāntarāle patanam naca vegasya paścādanyatvaṃ p śakyam vaktum  anyathotpattikāraṇābhāvāt sarvatraiva hi tat samavāyikāraṇamiṣvādi nirviśiṣṭam eva naca karmākhyaṃ kāraṇaṃ paścād viśiṣyata iti yuktam abhidhātum tasyāpi tulyaparyanuyogatvāt anyatve pi vā paścād vegasya pūrvakasya vināśakāraṇābhāvāt tādavasthyamevetyapāta eva syāccharasya naca vāyusaṃyogas tasya vināśakāraṇamarvāgeva patanaprasaṅgādityuktam etatsarvatra vāyoraviśeṣeṇa tat saṃyogasyāpyaviśiṣṭatvād iti yatkiñcidetat bhāvanākhyasya dūṣaṇam āha bhāvanākhyastvityādi bhāvanākhyastu saṃskāraścetaso vāsanātmakaḥ yukto nātmaguṇaścedaṃ yujyate tannirākṛteḥ  yadi hi smṛtyādikāryataḥ sāmānyena bhāvanāmātraṃ tadā siddhasādhyatā tathā hi pūrvānubhavāhitasāmarthyalakṣaṇā cetasaḥ svātmabhūtā bhāvanā smṛtyādiheturiṣyata eva yasyā vāsaneti prasiddhiḥ athātmaguṇasvabhāvā bhāvanā sādhayitum iṣṭā tadā kvacid api tathāvidhayā saha smṛtyādīnām anvayāsiddheranaikāntikatā hetoḥ pratijñāyāścānumānabādhā ātmanas tadādhārasya pūrvaṃ nirākṛtatvenāsattvāt tasyā apyasattvasiddhiḥ prayogaḥ ye yadāśritās te tasyābhāve sati nāvasthitimaśnuvate  yathā citraṃ kuḍyādyabhāve  āśritaścātmānaṃ saṃskāraḥ paramateneti vyāpakaviruddhopalabdher na ceṣṭāsiddhiḥ tasyātmanaḥ pūrvaṃ nirākṛtatvāt tasmāccetaso vāsanātmaka eva yuktaḥ saṃskāro nātmaguṇa iti pramāṇaphalametat ekasya pramāṇasiddhatvād aparasya viparyayād iti bhāvaḥ tṛtīyasyāpi dūṣaṇam sthitetyādi sthitasthāpakarūpastu na yuktaḥ kṣaṇabhaṅgataḥ sthitārthāsambhavād bhāve tādrūpyādeva saṃsthitiḥ  tathā hi yamasau padārthaṃ sthitaṃ sthāpayati kadācid asau svayamasthirasvabhāva eva  yadvā sthirasvabhāva eveti pakṣadvayam yadyasthirasvabhāvas tadā tasya kṣaṇād ūrdhvamabhāvāt kasyāsau sthāpako bhavet atha dvitīyaḥ pakṣas tadā bhāve sattve sthitānām arthānāṃ tādrūpyādeva apracyutasthitarūpatvāt sthitir iti kim akiñcitkareṇa sthāpakena parikalpiteneti pūrvavad dūṣaṇaṃ vācyam p athāpi syāt kṣaṇikatve pi sarvabhāvānām ekakṣaṇāvasthitau prabandhena cānuvṛttau tasya sāmarthyam ucyata ityatrāpyāha kṣaṇaṃ tvekamityādi kṣaṇaṃ tvekamavasthānaṃ svahetor eva jātitaḥ pūrvapūrvaprabhāvāc ca prabandhenānuvartanam  svahetor evaṃ niṣpadyamānā ekakṣaṇasthāyinaḥ sidhyanti tathāhyātmapratilambhalakṣaṇaivāmīṣāṃ sthitir ucyate  natu pratilabdhātmasattākānām uttarakālamātmarūpasandhāraṇalakṣaṇā  svayaṃ calātmana uttarakālamavasthānābhāvāt avasthāne vā kadācid apyanivṛttiprasaṅgaḥ pūrvavat paścād apyaviśiṣṭatvāt  atat svabhāvaprasaṅgāc ca pūrvapūrvakāraṇasāmarthyakṛtaścottarottarakāryaprasava iti prabandhe pi na saṃskārasya sāmarthyaṃ sidhyati akṣaṇikasya tarhi sthāpako sau bhavatvityāha nānyathetyādi nānyathodayavāneṣa kasyāsau sthāpakas tataḥ nacāsya dṛṣṭaṃ hetutvaṃ saṃskāro nyo pi vā bhavet utpannasyaiva ceṣṭo yaṃ vastrādeḥ sthāpako guṇaḥ guṇasaṃskāranāmaivaṃ sarvathāpi na sambhavī  yo hyakṣaṇikas tasyānyathātvāsambhavāt svata eva sthitir iti kiṃ kurvāṇas tasyāsau sthāpako bhavatītyuktam etat athāpi syāt mābhūdasau sthāpakaḥ kintu kṣaṇasyaivotpādako bhavatītyāha nacātyetyādi pramāṇādhīnā hi prameyasya tattvavyavasthitiḥ  na cāsya prasiddhakāraṇavyatirekeṇa vastrādiṣu pratyakṣānupalambhābhyāṃ cakṣurādivadvā kāryavyatirekato dṛṣṭam niścitaṃ hetutvam  yena tadvyavahāraḥ syāt athādṛṣṭasāmarthyasyāpi hetutvaṃ kalpyate tadā saṃskāraḥ  anyo pi vā śukabakādirutpatter heturbhavet kalpanīya iti śeṣaḥ na hyadṛṣṭaśaktitvena kaścid viśeṣo sti yenaikasminneva saṃskārātmanyapariniścitasāmarthye kalpanāparitoṣo bhavatāṃ syāt nacāpyayam utpādahetur iṣṭo bhavadbhiḥ api tūtpannasya sato vastrāder uttarakālaṃ sthāpako guṇa iṣyate tatra cākiñcitkaratvam asyeti pūrvam upavarṇitam abhyupagamya tūtpattihetutvaṃ dūṣaṇamidam abhihitam kadācit kaścit svasamayasīmānam apyatipatyaivaṃ kalpayed iti bhāvaḥ guṇasaṃskāranāmetyādinā pūrvamupasaṃharati p dharmādharmalakṣaṇaguṇadūṣaṇam āha mana ityādi manoyogātmanāṃ pūrvaṃ vistareṇa nibandhanāt paroktalakṣaṇopetaṃ nādṛṣṭamupapadyate  kartṛphaladāyyātmaguṇa ātmamanaḥsaṃyogajaḥ svakāryavirodhyadṛṣṭam tac ca dvividha dharmādharmabhedāt tatra dharmaḥ kartuḥ priyahitamokṣahetuḥ adharmastvapriyāhitapratyavāyahetur iti paroktādṛṣṭalakṣaṇam tadetad ātmano manasas tadyogasya ca tat kāraṇatvenābhimatasya pūrvaṃ niṣiddhatvāt kāraṇābhāvād evāsaditi siddham śabdastvākāśaguṇatayābhīṣṭaḥ sa prāgeva nirasto kramādyāpatita ityādineti na punar asya dūṣaṇam ucyate iti guṇapadārthaparīkṣā KAPITEL KARMAPADAARTHAPARIIKSAAkarmapadārthadūṣaṇārtham āha kṣaṇetyādi kṣaṇakṣayiṣu bhāveṣu karmotkṣepādyasambhavi jātadeśe cyutereva tadanyaprāptyasambhavāt  utkṣepaṇamapakṣepaṇamākuñcanaṃ prasāraṇaṃ gamanam iti karmāṇīti sūtram tatrotkṣepaṇamūrdbhādhaḥpradeśābhyāṃ saṃyogavibhāgakāraṇaṃ yat karmotpadyate yathā śarīrāvayave tat sambaddhe vā mūrtimati dravye loṣṭādāvūrdhvadigbhāgopādhibhir ākāśapradeśādyaiḥ saṃyogakāraṇamadhodigbhāgāvacchinnaiś ca vibhāgakāraṇaṃ prayatnādivaśād yatkarmopajāyate tadutkṣepaṇamucyate etad viparītaṃ saṃyogavibhāgakāraṇaṃ karmāvakṣepaṇaṃ ṛjudravyasya kuṭilatvaheturākuñcanam  yathoktam ṛjuno bāhvādidravyasya ye grāvayavā aṅgulyādayas teṣāṃ svasaṃyogibhir ākāśādair vibhāge sati mūlapradeśaiścāṃśādibhiḥ saṃyoge sati yena karmaṇāvayavī bāhvādilakṣaṇaḥ kuṭilaḥ samutpadyate tadākuñcanam iti etad viparyayeṇa tu saṃyogavibhāgotpattau yena karmaṇāvayavī ṛjuḥ sampadyatetat prasāraṇam yadaniyatādikpradeśair ghaṭādibhiḥ saṃyogavibhāgakāraṇaṃ tadgamanam utkṣepaṇādikaṃ catuḥprakāraṃ karma niyatadigdeśair ākāśair āśādibhiḥ saṃyogavibhāgakāraṇam gamanaṃ tu aniyatadigbhiḥ sarvatodikkaiḥ pradeśaiḥ saṃyogavibhāgau karoti ata eva pañcaiva karmāṇi sambhavanti bhramaṇasyandarecanādīnāṃ gamana evāntarbhāvāt etac ca pañcavidham api karma mūrtimadravyavṛttisaṃyogavibhāgakāryonnītasattvatayā siddham sarvasyaiva saṃyogavibhāgaviśeṣaḥ p sādhāraṇaṃ kāryamataḥ kāryataḥ siddhir asya tathā pratyakṣato pi yathoktam saṅkhyāparimāṇāni pṛthaktvaṃ saṃyogavighāgau paratvāparatve karma ca rūpisamavāyāccākṣuṣāṇīti tadeṣā saṅkṣepāt paraprakriyoktā tadatra saṃyogavibhāgayoḥ pūrvaṃ niṣiddhatvāt kāryasiddham atha nairantaryeṇotpādādimātralakṣaṇau saṃyogavibhāgau tat kāryatayā hetutvenocyate  evam apyanaikāntikatā hetoḥ tathāvidhena karmaṇā tayoḥ kvacid apyanvayāsiddheḥ sādhyaviparyayeṇa ca hetor vyāpter viruddhatāpi kāraṇamātrāstitve ca sādhye siddhasādhyatā  vāyvādīnāṃ tathāvidhasaṃyogavibhāgakāraṇatvenābhīṣṭatvāt viśeṣaṃ ca sādhye pratijñāyā apyanumānabādhā tathā hi kriyāsamāveśo bhavan padārthasya kṣaṇikasya vāaksaṇikasya vā na tāvat kṣaṇikasya tasya janmadeśa eva cyuteḥ nāśāddeśāntaraprāptyasambhavāt prayogaḥ yo yatra deśe cyavate na sa taduttarakālaṃ tadanyadeśamāpnoti yathā pradīpādiḥ janmadeśa eva cyavante ca sarve bhāvā vivakṣitā iti vyāpakaviruddhopalabdhiḥ nānaikāntikatā hetor iti darśayann āha janmetyādi janmātiriktakālaṃ hi kriyākālaṃ pare jaguḥ iṣṭāśutaranāśeṣu dīpādiṣvapi vastuṣu  iṣṭa āśutaro vināśo yeṣāṃ te tathā pradīpāder api hi śīghratarakālavināśitayābhīṣṭasyāpi janmottarakālabhāvinyeva kriyā  ṣaṭkṣaṇasthāyitvenāsyākṣaṇikatvāt katham ityādi tathāhītyādi tathā hi kāraṇāśleṣaḥ sāmānyasyābhivyañjanam svāvayave tataḥ karma vibhāgas tadanantaram saṃyogasya vināśaś ca tato dravyasya saṃkṣayaḥ ṣaṭkṣaṇasthāyitaiveṣṭā dīpādāv api vastuni  tathā hi svakāraṇasambandhakālas tāvat prathamaṃ bhavati tataḥ paścāt svasāmānyābhivyaktikālas tato vayavakarmakālas tadanantaram avayavavibhāgakālas tataḥ svārambhakāvayavasaṃyogavināśas tato dravyavināśaiti ṣaṭkṣaṇasthāyitaiva dīpāder api vastuno bhīṣṭā ataḥ kṣaṇikasya kasyacid gatimataḥ padārthasyābhāvāt sarveṣām eva kriyāvatāṃ janmottarakālabhāvinyeva kriyā nāpyasiddhatā hetor anyasya kṣaṇikatvāyogāt p athāpi syād yadi nāma kṣaṇikatā bhāvānām asmābhir iṣyate tathāpyamīṣāṃ janmakālabhāvinyeva kriyā kasmān na bhavatītyāha paścimetyādi paścimāgrimadeśābhyāṃ viśleṣāśleṣasambhave gantāparo vā sarvaś ca karmādhāraḥ prakalpitaḥ yo janaḥ kṣaṇamadhyās te naiva jātu calātmakaḥ tasyāṇvantaramātre pi deśasaṃkrāntyasambhavaḥ  yasya hi pāścāttyadeśaviśleṣaḥ sambhavati  purovartinā deśenāśleṣaḥ sa gantā bhavatyaparo vā prasāraṇādyādhāraḥ  natvanyo yathākāśādi nacaikakṣaṇamātrabhāvina iyān parilambo sti yena pūrvadeśaparihārapūrvakamaparadeśamākramet sattākāla evāstamayavaśīkṛtatvād aparyāpto deśāntaramākramitum tasmājjanmakālabhāvinyapi kriyā na yuktā nāpi pūrvottarayoḥ koṭyos tadānīṃ tasyānupākhyatvāt ato yaḥ kṣaṇam api nāste tasyāstāṃ tāvad vidūrataradeśāntarāvakramaṇanāsambhavaḥ apitu paramāṇumātrapadeśasaṃkramaṇam api nāstīti kutaḥ kṣaṇikasya kriyā nāpyakṣaṇikasyeti darśayati sthairye tvityādi sthairye tu vastunaḥ sarve durghaṭā gamanādayaḥ sutarām eva sarvāsu daśāsvasyāviśeṣataḥ  ekarūpaṃ hi sadā vastvakṣaṇikam ucyate  tasya sutarām eva kriyāsamāveśo na sambhavati  ākāśavat sarvadā nirviśiṣṭatvāt prayogaḥ yat sarvadā nirviśiṣṭaṃ na tasya kriyā sambhavati  yathākāśasyanirviśiṣṭaṃ cākṣaṇikābhimataṃ sarvadā vastviti vyāpakaviruddhopalabdhiḥ syād etad yadi nāmāviśiṣṭamakṣaṇikaṃ vastu  tathāpi prakṛtyaiva tasya gantrādirūpatvāt kriyāvattvaṃ bhaviṣyatītyato naikāntikatā hetor ityāśaṅkhyāha yadītyādi yadi gantrādirūpaṃ tat prakṛtyā gamanādayaḥ sadā syuḥ kṣaṇamapyevaṃ nāvatiṣṭheta niścalam yasmād gatyādyasattve pi prāpnuvantyasya te ghruvam atyaktapūrvarūpatvād gatyādyudayakālavat  yadi hyamī devadattādayaḥ kṣaṇikatvenābhimatāḥ prakṛtyā gamanotkṣepaṇādiyoginas tadā p na kadācid api niścalamavatiṣṭheran  sarvadā gantrādirūpatvāt tataścāsya devadattāder gatyādimato gatyādyasattve pi niścalāvasthāyām api  te gamanādayaḥ prāpnuvanti gatyādyutpattikāla ivātyaktapūrvarūpatvāt athāgantrādirūpaṃ tat prakṛtyāgamanādayaḥ sadā syuḥ kṣaṇamapyekaṃ naiva praspandavadbhavet yasmād gatyādibhāve pi niścalātmakam eva tat atyaktapūrvarūpatvān niścalātmakakālavat  athaitad doṣabhayād agantrādirūpatvam asyāṅgīkriyate tathāsatyagamanādayaḥ sarvadā syurekarūpatvād ākāśavat ādiśabdād utkṣepaṇādiparigrahaḥ tataś ca gatyādibhāve pi tasya niścalatvam eva prāpnoti  aparityaktāgatyādirūpatvād yathā niścalāvasthāyām praspandaḥ karma so syāstīti praspandavat niścalātmakakālavad iti saptamyantādvatiḥ athāpi syāt naivāsyaikarūpatā  kiṃ tarhigantragantṛrūpatayorbhayarūpatvād ato yathoktadoṣaprasaṅgaḥ  hetoścāsiddhatetyāśaṅkyāha yadi tvityādi yadi tu syād agantāyam ekadā cānyathā punaḥ parasparavibhinnātmasaṃgater bhinnatā bhavet  ekadā ceti cakāro vibhinnakramaḥ  punar ityasyānantaraṃ darṣṭavyaḥ punaś ca anyathetyarthaḥ evaṃ hi gantṛtvāgantṛtvādiviruddhadharmādhyāsādekatvahāniprasaṅgaḥ ata eva tasya kṣaṇikatvaṃ siddham iti darśayann āha atyantabhinnāv ityādi atyantabhinnāvātmānau tāviti vyavasīyate viruddhadharmavṛttitvāc calaniścalavastuvat  tāviti calācalāvasthābhāvinau calaniścalavastuvad iti latāparvatādivad ity arthaḥ evaṃ tāvad anumānabādhāṃ pratijñāyāḥ pratipādya pratyakṣabādhām api pratipādayann āha dṛśyatvetyādi dṛśyatvābhimataṃ karma na vastuvyatireki ca dṛśyate sopi naivāsya sattā yuktyanupātinī  p yadupalabdhilakṣaṇaprāptaṃ sannopalabhyate tat prekṣāvatāmasadvyavahāramavatarati  yathā kasmiṃścit pradeśe paṭo nupalabhyamānaḥ  nopalabhyate ca rūpādivastuvyatirekeṇa karmeti svabhāvānupalabdhiḥ nahi rūpādes tathā deśāntarāvaṣṭambhenotpadyamānasya vyatirekeṇa kvacid indriyajñāne pratibhāsamānamālakṣyate karma yā ceyam utkṣepaṇamavakṣepaṇam iti jalpānuṣaṅgiṇī dhīrupajāyate sā sābhijalpatvān na pratyakṣaṃ nacāpyeṣā karmapadārthānubhavabhāvinī yuktā rūpāder eva tathātathotpadyamānasya darśanāt yathāsaṅketaṃ teṣvevādhyavasāyena vṛtteḥ etaccānantaram eva pratipāditaṃ nityānityayor gatyādyabhāvād iti ato siddhametad uktaṃ pratyakṣata eva karma siddham iti yathoktam evārtham upasaṃharann āha asthire vetyādi asthire vā sthire vaivaṃ gatyādīnām asambhavaḥ prāktanāparadeśābhyāṃ vibhāgaprāptyayogataḥ  evam iti anantaroktābhyāṃ pratyakṣānumānābhyāṃ nirākṛtatvāt vibhāgaprāptyayogata iti prāktanena vibhāgāyogāt aparadeśena prāptyayogād iti yathākramaṃ sambandhaḥ yadyevaṃ kathaṃ tarhi gativyavahāro loke bhavatītyāha deśāntaretyādi deśāntaropalabdhes tu nairantaryeṇa janmanaḥ samānāparavastūnāṃ gatibhrāntiḥ pradīpavat  samānāparavastūnām iti samānāni ca tānyaparāṇi ceti samasya tāni ca vastūni ceti vigrahaḥ kāryaḥ teṣāṃ samānāparavastūnāṃ yannairantaryeṇa svopādānakāraṇadeśaparihāreṇa janma sadbhāvaḥ tasya janmana upalabdheḥ kāraṇāt sa evāyaṃ gacchatītiyathā pradīpasya kenacinnīyamānasya deśāntaraṃ gacchatīti buddhihetutvaṃ bhavati  nahi pradipaḥ sa eva deśāntaramākrāmati tasya ṣaṭkṣaṇasthāyitvenābhimatatvāt bhāvasvabhāva eva hi pūrvāparakoṭiśūnyo janmetyabhidhīyate tena tasyopalabdhir yujyata eva athavā janmana iti pañcamyantam etat nairantaryeṇotpādāt samānāparavastūnāṃ deśāntaropalabdher iti sambandhaḥ iti karmapadārthaparīkṣā KAPITEL SAAMAANYAPARIIKSAA p dravyādiṣvityādinā sāmānyaviśeṣadūṣaṇam ārabhate dravyādiṣu niṣiddheṣu jātayo pi nirākṛtāḥ padārthatrayavṛttā hi sarvās tāḥ parikalpitāḥ  jātaya iti sāmānyāni tāś ca dravyaguṇakarmātmakapadārthatrayāśritatvāt tannirākaranād evāpāstāḥ nahyāśrayamantareṇāśritānāṃ kvacid avasthitir asti  anāśritatvaprasaṅgāt jātigrahaṇamupalakṣaṇam viśeṣā apyantyadravyavṛttitvād āśritā eveṣṭāḥ ataste pyāśrayanirākaraṇād evāpāstāḥ tathāpi punar viśeṣeṇa dūṣaṇaṃ vaktukāmo nirjñātasvarūpasyāśakyadūṣaṇatvāt sāmānyaviśeṣayos tāvat svarūpaṃ darśayann āha tatretyādi tatreyaṃ dvividhā jātiḥ parair abhyupagamyate sāmānyam eva sattākhyaṃ samasteṣvanuvṛttitaḥ dravyatvādi tu sāmānyaṃ sadviśeṣo bhidhīyate svāśrayeṣvanuvṛttasya cetaso hetubhāvataḥ vijātibhyaś ca sarvebhyaḥ svāśrayasya viśeṣaṇāt vyāvṛttibuddhihetutvaṃ teṣām eva tataḥ sthitam  tatra sāmānyaṃ dvividhaṃ paramaparaṃ ca paraṃ sattākhyaṃ  tac ca samasteṣu triṣu dravyaguṇakarmasvanuvṛttipratyayasyaiva kāraṇatvāt sāmānyam eva na viśeṣaḥ aparaṃ tu dravyatvakarmatvādilakṣaṇaṃ tac ca svāśrayeṣu dravyādiṣvanuvṛttipratyayahetutvāt sāmānyam ity ucyate svāśrayasya ca vijātīyebhyo vyāvṛttipratyayahetutayā viśeṣaṇāt sāmānyam api sadviśeṣa ityabhidhīyate tathā hi guṇādiṣvadravyamaguṇa ityādikā yeyaṃ vyāvṛttabuddhirudayamāsādayati tāṃ prati hetutvam eṣām eva guṇatvadravyatvādīnāṃ vyavasthitaṃ nānyasya na hyadravyatvādikamaparam asti apekṣābhedāccaikasya sāmānyaviśeṣabhāvo na virudhyata eveti bhāvaḥ pareṣāṃ viśeṣāṇāṃ lakṣaṇam āha viśeṣā evetyādi viśeṣā eva kecit tu vyāvṛttereva hetavaḥ nityadravyasthitā ye ntyā viśeṣā iti varṇitāḥ  kecid viśeṣā eveṣyante na sāmānyāni vyāvṛttereva vyāvṛttipratyayasyaiva hetutvād ity arthaḥ p ke punas ta ity āha nityetyādi tathācoktam nityadravyavṛttayo ntyā viśeṣā iti nityadravyavṛttaya iti paramāṇvākāśakālādigātmamanaḥsu vṛtteḥ paramāṇūnāṃ jagadvināśārambhakoṭibhūtatvāt muktātmanāṃ muktamanasāṃ casaṃsāraparyantarūpatvād antatvam atasteṣu bhavā antyā ityucyante teṣu sphuṭataramālakṣyamāṇatvāt vṛttis tu punareṣāṃ sarvasminneva paramāṇvādau nitye dravye ata eva nityadravyavṛttayo ntyā ityubhayorupādānam tatra parasparamatyantavyāvṛttabuddhihetutvāt svāśrayamanyato viśeṣayantīti viśeṣā ucyante kutaḥ punar amī siddhā ity āha yadbalādityādi yadbalātparamāṇvādau jāyante yogināṃ dhiyaḥ vilakṣaṇo yametasmād iti pratyekamāśritāḥ  yathā hyasmadādīnāṃ gavādiṣvākṛtiguṇakriyāvayavasaṃyoganimitto śvādibuddhivyāvṛttaḥ pratyayo dṛṣṭaḥ tadyathā gauḥ śuklaḥ śīghragatiḥ pīnakakudo mahāghaṇṭa iti yathākramam tathāsmadviśiṣṭānāṃ yogināṃ nityeṣu tulyākṛtiguṇakriyeṣu paramāṇuṣu muktātmanaḥsu cānyanimittāsambhavādyadbalāt pratyekaṃ vilakṣaṇo yam iti pratyayavyāvṛttir deśakālaviprakarṣadṛṣṭe ca sa evāyāmiti pratyabhijñānaṃ yato bhavati te yogināṃ viśeṣapratyayonnītasattvā antyā viśeṣāḥ siddhāḥ  te ca yathāsvaṃ pratyekamāśrayamāśritāḥ yogināṃ pratyakṣata eva siddhāḥ atha jātayaḥ kathaṃ siddhā ity āha pratyakṣata ityādi pratyakṣataḥ prasiddhās tu sattvagotvādi jātayaḥ akṣavyāpārasadbhāve sadādipratyayodayāt  yadgatānvayavyatirekānuvidhāyi yadbhavati tat tato bhavatīti vyavasthāpyate dravyādiṣu ca sadādipratyayaprasūtirakṣagatānvayavyatirekāvanuvidadhatī kimitīndriyajanyatāvyapadeśaṃ nāśnuvīta  tadanyendriyajñānavat  anyathātiprasaṅgaḥ syāt anumānato pi sattvamāsāṃ pratipādayann āha anumānetyādi anumānabalenāpi sattvamāsāṃ pratīyate viśeṣapratyayo yena nimittāntarabhāvikaḥ  viśeṣapratyaya iti dravyādivastuvilakṣaṇākāraḥ pratyayaḥ nimittāntarabhāvikaḥ p nimittāntarād bhāva utpādaḥ so syāstīti kṛtvā prayogaḥ yadvastvākāravilakṣaṇo yaḥ sa tadvyatiriktanimittāntarabhāvī yathā vastracarmakambaleṣu raktādipratyayaḥ tathā cāyaṃ dravyādiṣu sadādipratyaya iti svabhāvahetuṃ manyate paraḥ enam eva pramāṇārthaṃ gavādītyādinā bhāviviktādiracitapramāṇopanyāsenadarśayati gavādiśabdaprajñānaviśeṣā gogajādiṣu samayākṛtipiṇḍādivyatiriktārthahetavaḥ gavādiviṣayatve hi sati tacchabdabuddhitaḥ anyatvāt tadyathaiṣveva savatsāṅkuśadhīdhvanī śaśaśṛṅgādivijñānair vyabhicārād viśeṣaṇam tat svarūpābhidhānaṃ ca vaidharmyeṇa nidarśanam gavādiṣvanuvṛttaṃ ca vijñānaṃ piṇḍato nyataḥ viśeṣakatvānnīlādivijñānam iva jāyate gotattvārthāntara gotvaṃ bhinnadhīviṣayatvataḥ rūpasparśādivat tasyetyukteścaiva turaṅgavat  tatra bhāviviktaḥ prāha gavāśvamahiṣavarāhamātaṅgādiṣu gavādyabhidhānaprajñānaviśeṣāḥ samayākṛtipiṇḍādivyatiriktasvarūpānurūpasaṃsarginimittāntaranibandhanā ityavaghoṣaṇā gavādiviṣayatve sati piṇḍādisvarūpābhidhānaprajñānavyatiritābhidhānajñānatvāt teṣveva gavādiṣu savatsā gaurbhārākrānto mahiṣaḥ saśalyo varāhaḥsāṅkuśo mātaṅga ityādyabhidhānaprajñānaviśeṣavat vaidharmyeṇa piṇḍādisvarūpābhidhānaprajñānaviśeṣāḥ yāni ca tāni nimittāntarāṇi tāni gotvādīnīti siddham tatrābhidhānam śabdaḥ  prajñānam pratyayo jñānam ity arthaḥ abhidhānaprajñānānyeva viśeṣā iti viśeṣaṇasamāsaḥ samayaḥ saṅketaḥ  ākṛtiḥ saṃsthānaṃ  piṇḍo dravyam  ādiśabdena rūpādiparigrahaḥ  ebhyo vyatiriktaṃ svarūpaṃ yeṣāṃ svābhidhānapratyayaṃ pratyanurūpāṇām upādhitvāt saṃsargiṇāṃ nimittāntarāṇāṃ tāni nibandhanaṃ yeṣām iti vigrahaḥ athavā samayādivyatiriktāni ca tāni sadādipratyayābhidhānaṃ pratisvarūpānurūpasaṃsargīṇi ceti vigrahaḥ kāryaḥ śeṣaṃ pūrvavat avaghoṣaṇeti pratijñā śaśaviṣāṇādipratyayair p vyabhicāraśaṅkyā tat parihārārthaṃ gavādiviṣayatve satīti viśeṣaṇam piṇḍādisvarūpābhidhānaprajñānavyatirikte abhidhānaprajñāne yeṣāṃ tadbhāvas tattvam iti vigrahaḥ vaidharmyeṇa piṇḍādisvarūpābhidhānaprajñānaviśeṣā iti tatra hi piṇḍādivyatiriktanimittāntaranibandhanatvābhāve hetor api yathoktasyābhāvāt udyotakarastvāha gavādiṣvanuvṛttipratyayaḥ piṇḍādivyatiriktānnimittādbhavati  viśeṣakatvān nīlādipratyayavat tathā goto rthāntaraṃ gotvaṃ bhinnapratyayaviṣayatvād rūpasparśādivat tasyeti ca vyapadeśaviṣayatvādyathā caitrasyāśva iti caitrādvyatirekeṇa vyapadiśyamāna iti tadetad darśayati gavādiṣvityādi subodham asāram ityādinā pratividhatte asāraṃ tadidaṃ kāryaṃ prakriyāmātravarṇanam na tu tajjñāpakaṃ kiñcit pramāṇam iha vidyate akṣavyāpārasadbhāvān nahyanantarabhāvinaḥ sadādipratyayāsiddhāḥ saṅketābhogatas tu te  yaduktamakṣavyāpārasadbhāvāt sadādipratyayānām akṣāśritatvam iti tatra yadi sākṣād akṣavyāpārāntarabhāvitvād iti hetvartho bhipretas tadāhetur asiddhaḥ  savikalpatvena saṅketābhogasmaraṇādivyavahitatvāt na caitacchakyaṃ vaktum  ekam anugāminam antareṇa kathaṃ parasparavyāvṛttātmāno bhāvāḥ pāramparyeṇāpyabhinnākārapratyayanibandhanaṃ yujyanta ityāśaṅkyāha yathetyādi yathā dhātryabhayādīnāṃ nānāroganivartane pratyekaṃ saha vā śaktir nānātve pyupalabhyate na teṣu vidyate kiñcit sāmānyaṃ tatra śaktimat cirakṣiprādibhedena rogaśāntyupalambhataḥ sāmānye tiśayaḥ kaścinnahi kṣetrādibhedataḥ ekarūpatayā nityaṃ dhātryādes tu sa vidyate evamatyantabhede pi kecinniyataśaktitaḥ tulyapratyavamarśāder hetutvaṃ yānti nāpare  yathā hyāmalakyādayaḥ parasparamatyantavibhinnamūrtayo pi pratyekaṃ samuditā vā nānā p vidhavyādhivyāvartanasāmarthyādhyāsitā bhavantyantareṇāpyanugāminam nahitatra sāmānyam eva tathāvidhāmarthakriyāṃ sampādayatīti yuktaṃ vaktum yatas teṣu vividhārthakriyāsampādanayogyaṃ na sāmānyamasti yadi syāt tadā yeyaṃ kvacit kadācit kāsāñciddhātryādīnāṃ cirakṣiprarogādyupaśamanasāmarthyopalabdhiḥ sā na syāt sāmānyasyaikarūpatvāt naca kṣetrakṣīrāvasekādisaṃskāraviśeṣavaśād āsāditātiśayaṃ sāmānyamevaitāmarthakriyāṃ vicitrāṃ sampādayatīti yuktam tasya nityatayā parair anādheyavikārasya kṣetrādibhedato pi nātiśayaḥ kaścid ekarūpatvāt dhātryādīnāṃ tvanityānāṃ so tiśayaḥ kṣetrādibhedato bhidyata ityatasta eva rogādyupaśamanasāmarthyopetāḥ tataś ca tadvadevānye pi ghaṭādayo bhāvāḥ svahetupratyayebhyas tathotpatteḥ prakṛtyaivaikākārapratyavamarśādihetavo bhaviṣyantītyadoṣaḥ tulyapratyavamarśāder ityādiśabdena salilasaṃdhāraṇādyarthakryāsāmarthyaparigrahaḥ kathaṃ punaḥ saṅketābhogādivyavahitatvam eṣāṃ sidhyatītyāha kāryetyādi kāryamātropayogitvavivakṣāyāṃ ca sacchruteḥ samayaḥ kriyate teṣu yadvānyasyā yathāruci vāhadohādirūpeṇa kāryabhedopayogini gavādiśrutisaṅketaḥ kriyate vyavahartṛbhiḥ tat saṅketamanaskārāt sadādipratyayā ime jāyamānās tu lakṣyante nākṣavyāpṛtyanantaram  nahyagṛhītasamayānāṃ sadādipratyayaprasūtiranyathā saṅketakaraṇavaiyarthyaṃ syāt tasmād yasminnekākāraparāmarśavyavasthitārthakriyāsāmarthyamātrapratipāditamevābhedaṃ parāmṛśya saditi śrutiṃ viniveśayanti samayakṛtaḥtasminsadādipratyayaḥ yadvānyasyā iti vastvityasyāḥ śruteḥ evaṃ gavādiviśeṣaśruter api vāhādisāmarthyaviśeṣajijñāsāyāṃ samayaḥ kriyata iti yojyam tataś ca saṅketottarakālaṃ vyavahārakāle gavādiṣu dṛṣṭeṣvapi pūrvakṛtasaṇGketābhogas tatastannāmasmaraṇaṃ tataḥ paścāt sadādipratyayodaya iti sphuṭataramālakṣyata eva kvacidatyabhyāsata āśutarotpādādamīṣāṃ kramo nāvadhāryate mandābhyāsās tu sphuṭataradhārayantyeva tadityupasaṃharati tat tasmāt tadevaṃ samayābhogādivyavahitatvāt sākṣād anutpatteḥ pratyakṣatvam eṣāmasiddham  na cāpi pāramparyeṇotpadyamānasya pratyakṣatvaṃ nyāyyamatiprasaṅgād iti bhāvaḥ p itaś ca smārtatvād anyasmṛtivat pratyakṣatvamayuktaṃ sadādipratyayasyeti darśayann āha ajalpetyādi ajalpākāramevādau vijñānaṃ tu prajāyate tatas tu samayābhogas tasmāt smārtaṃ tato pi te  svalakṣaṇe saṅketasyākaraṇād dṛṣṭvā ca vikalpanāt prathamataraṃ vastusvalakṣaṇaviṣayatayābhilāpasaṃsargaviveki vijñānamakṣāśritamupajāyate tataḥ paścāt tasminneva paridṛṣṭe vastuni samayābhogas tadanantaraṃ yathāsamayaṃ paridṛṣṭārthaviṣayās tadavyadyavasāyitayā sadādipratyayās tamevārthaṃ paridṛṣṭamabhilapantaḥ samutpadyamānāḥ katham iva smārtatāṃ nāsādayeyuḥ tato pīti yathā paridṛṣṭāvyadyavasāyāt ta iti sadādipratyayāḥ kutaḥ punar ayam utpattikramo vijñānānām ālakṣita ity āha anyatretyādi anyatra gatacittasya vastumātropalambhanam sarvopādhivivekena tata eva pravartate  yatas te sadādipratyayā amunā krameṇopajāyante tata evānyatra viṣayāntare gatacittasya vyāsaktamanasaḥ puro vasthitaṃ vastu paśyataḥ saṃmukhībhūtavastusaṅketamanaskārādyapravṛtteḥ prathamataraḥ sarvopādhiviviktavastumātradarśanaṃ pravartate anyathā hi yadi sarvam eva sābhijalpaṃ vijñānaṃ syāt tadā puro vasthitam vastu sarvopādhiśūnyamanyatra gatamanāḥ kathamīkṣeta na hyekasmin kāle yugapad abhilāpadvayaṃ saṃvedyate tadevaṃ sākṣād akṣagatānvayavyatirekānuvidhāyitvam asiddham tatra yaduktaṃ gavādītyādi tatrāha hetāvityādi hetāvādye pi vaiphalyaṃ samayābhogabhāvitā teṣām iṣṭaiva saṃsargī so nvayavyatirekavat  yadi sāmānyenānurūpasaṃsarginimittāntaramātranibandhanatvam eṣāṃ prasādhyate tadā siddhasādhyatā  yato gavādisaṅketābhoga eva gavādipratyayavyapadeśānām anurūpasambandhī tathā hi tasmin sati bhavanti vijātīyamanaskāre asati ca na bhavanti ataḥ sa evānvayavyatirekavān hetureṣāṃ siddhaḥ  tadgatānvayavyatirekasyaivānuvidhānāt ato vaiphalyaṃ hetuprayogaprayāsasya p tasya pakṣābahirbhāve sādhyaśūnyaṃ nidarśanam naivaṃ taddhetavaḥ sākṣād bāhyavatsāṅkuśādayaḥ nābhidhānavikalpānāṃ vṛttirasti svalakṣaṇe sarvaṃ vāggocarātītamūrtiryena svalakṣaṇam  athainaṃ saṅketamanaskāraṃ pakṣa evāntarbhāvya tadvyatiriktanityaikānugāmisāmānyākhyasaṃsarginibandhanatvam eṣāṃ sādhyate tadā dṛṣṭāntasya sādhyavikalatā  na hyevambhūtena kvacidanvayaḥ siddhaḥ ye cāmī vatsāṅkuśādayaḥ savatsādyabhidhānaprajñānahetutvena varṇitāste pi taddhetutvena na siddhāḥ na hyeṣāmāsāditasvalakṣaṇabhāvānāṃ sākṣādabhidhānaprajñānahetutvam asti sarvāvāgvikalpagocarātītarūpatvāt svalakṣaṇasyetyataḥ sādhyavikalatā dṛṣṭāntasya pāramparyeṇa tu hetutvakalpanāyām atiprasaṅgaḥ syāt sarvasyaiva sarvatra pāramaparyeṇopayogasya vidyamānatvāt yadyevaṃ kathaṃ tarhi loko ṅkuśādi bāhyam eva taddhetutvenādhyavasyatītyāha antarmātretyādi antarmātrāsamārūḍhaṃ sāṃvṛtaṃ tvavalambya te bahīrūpādhyavasitaṃ pravartante ṅkuśādikam  yattāvad aṅkuśādiprajñaptyupādānaṃ svalakṣaṇaṃ na tadvikalpaiḥ spṛśyata ityuktam yat tu sāṃvṛtaṃ tatkalpanāśilpinirmitātmarūpatayāntarmātrārūḍham eva nabāhyaṃ dṛśyavikalpayos tu vivekenānabhijñatayā jano bāhyam iva tamākāraṃ manyamāno bāhyam eva vastvabhidhāvatīti nāto bāhyarūpatāsiddhir aṅkuśādīnām aṅkuśādikamityavalambyetyanena pūrvakeṇa sambandhanīyam antarmātrāsamārūḍhaṃ bahīrūpatayādhyavasitaṃ sāṃvṛtamaṅkuśādikamālambya bāhye pravartanta ity arthaḥ antarmātrā buddhiḥ yac ca gavādiviṣayatve satīti viśeṣaṇaṃ tadapyayuktam eva vyavacchedyābhāvād iti darśayann āha kriyetyādi kriyāguṇavyapadeśābhāvo hetuś ca varṇyate abhāvapratyayasyeti viśeṣaṇam anarthakam tadapyayuktaṃ hetutve vastutā śaktito pi ca abhāvapratyayaḥ prāptaḥ sattādiṣvaviśeṣataḥ  p abhāvapratyayasyāpi kriyāguṇavyapadeśābhāva eva hetutvena bhavadbhir varṇyate tadapyayuktam iti kriyādyabhāvasya hetutvopavarṇanam tathā hi kāryotpādanasāmarthyam eva hetutvam ucyate tac ca sāmarthyaṃ vastvādhāram eva tallakṣaṇatvād vastunaḥ yadi cābhāvo pi tathāvidhasāmarthyādhyāsito bhavet tadā katham iva vastutvaṃ nāsādayet etāvanmātranibandhanatvād vastunaḥ tataścābhāvarūpatām eva vijahyāt vastusvabhāvapracyutirūpatvād abhāvasya apica yadi kriyāguṇavyapadeśābhāvo bhāvapratyayahetuḥ syāt tadā sattādiṣvapyabhāvapratyayaḥ prāptastatrāpi śaśaviṣāṇādivat kriyāguṇavyapadeśābhāvāviśeṣāt hetuścāsiddha iti darśayann āha vailakṣaṇyam iti vailakṣaṇyam asiddhaṃ ca piṇḍākṛtyādibuddhitaḥ tajjñānānām asiddho pi hetureṣa bhavatyataḥ  nahi gavādipratyayānāṃ piṇḍādivyatiriktam arthāntaramadhyavaseyam asti yena tat pratyayānyavatmeṣāṃ bhavet pratijñāyāścānumānabādheti darśayann āha anvayītyādi anvayī pratyayo yasmācchabdavyaktyavabhāsavān varṇākṛtyakṣarākāraśūnyā jātistu varṇyate  etaduktaṃ bhavati anugāmipratyayānāṃ piṇḍādivyatiriktaṃ nimittamālambanabhūtameva bhavadbhiḥ sisādhayiṣitam taccāyuktam tasyāpratibhāsanāttadvilakṣaṇavarṇākṛtyādipratibhāsanāc ca tathā hi bhavadbhir varṇākṛtyakṣarākāraśūnyameva varṇyate gotvādisāmānyam vijñānaṃ ca varṇādipratibhāsānugatamanubhūyate tat katham asya varṇādiśūnyamālambanaṃ bhavet na hyanyākārasya vijñānasyānyadālambanaṃ yuktamatiprasaṅgāt prayogaḥ yo yadvilakṣaṇārthapratibhāsaḥ pratyayaḥ sa tadgrāhako na bhavati tadyathā śabdajñānaṃ na rūpagrāhakaṃ jātivilakṣaṇādipratibhāsaścānvayīpratyaya iti vyāpakaviruddhopalabdheḥ śabdavyaktyavabhāsavān iti śabdo gaurityādivyapadeśaḥ vyaktiḥ varṇasaṃsthānātmikā tayor avabhāsaḥ so syāstīti tadvān akṣarāṇi gakāraukāravisarjanīyādīni śaṅkarasvāmī tvāha sāmānyam api nīlatvādi nīlādyākāram eva anyathā hi nīla p ityevamanuvṛttipratyayo na syāt tataś ca hetor asiddhatvannānumānabādheti tadatrāha sāmānyasyāpītyādi sāmānyasyāpi nīlādirūpatve guṇato sya kaḥ bhedo nānugataścaiko nīlādirupalakṣyate bhāsamāno pi cedeṣa na vivekena lakṣyate tat kathaṃ dhīdhvanī vyaktau vartete tadbalena tau niścayātmaka evāyaṃ sāmānyapratyayaḥ paraiḥ iṣṭaścāgrahaṇaṃ prāpte yuktaṃ nānupalakṣaṇam  evaṃ sati guṇānnīlāder nīlatvādisāmānyasya viśeṣo na prāpnoti ākārābhedāt syānmataṃ guṇo hi nīlādiranugato na bhavati sāmānyaṃ tu bhinnadeśakālavyaktyanugāmītyata ākārabhedo stītyāha nānugataścaika ityādi nahi nīlādiguṇavyatiriktamaparaṃ nīlatvādi nīlādyākārānugatamanugāmi pratibhāsānamālakṣyate  adhyakṣata ekasyaiva nīlāder asādhāraṇasya pratibhāsanāt nāpi vikalpacetasi nīlatvādi dvitīyaṃ pratibhāsate  yathādṛṣṭasyaiva tenādhyavasāyāt syād etadyathā bhavatāṃ kṣaṇikatvaṃ bhāsamānam api nopalakṣyate vivekena mandais tathedam api sāmānyam iti tadapyayuktam evaṃ hi taddarśanabalād bhinnāsvapi vyaktiṣvabhinnau dhīdhvanī bhavata iti yadetad varṇitaṃ tannopapadyate nahi viśeṣaṇānupalakṣaṇe viśeṣye dhīrupajāyate yathā daṇḍānupalakṣaṇe daṇḍīti pratyayo na bhavati tadvadatrāpi syāt  tathā hi svataḥśabdapratyayagocarātivṛttā bhedā bhavadbhir upavarṇyante tāṃś ca bhedān svato buddhiśabdaviṣayavyativṛttaśarīrān sāmānyadarśanabalena pratiyanpratipattā kathaṃ tasmaivānupalakṣako nāma apica yasyāvikalpakameva pratyakṣaṃ tasyaitadyuktaṃ vaktuṃ pratibhāsamānam api nopalakṣyata iti niścayapratyayavyāpāratvād upalakṣaṇasya yasya tu bhavataḥ sarvam eva savikalpakaṃ pratyakṣam iti pakṣas tasyāyuktamanupalakṣaṇamagrahaṇaprasaṅgāt iyam eva hi niścayānāṃ svārthapratipattir yattānniścayanaṃ taccenna niścinvanti na gṛhṇantītyeva prāptam abhyupetyāpi nīlādivyatiriktārthāntarasiddhiṃ neṣṭasiddhir bhavatām abhimatasādhyārthasyānumānabādhitatvāt tena vyāptyasiddher iti darśayann āha siddhe pītyādi siddhe pyanyanimittatve na sāmānyaṃ prasiddhyati anugāmyekamadhrauvyaviviktaṃ ca kramodayāt  p adhrauvyaviviktam iti anityatvaviviktaṃ nityam iti yāvat kasmān na siddhyatītikramodayāt gavādyabhidhānapratyayānām iti śeṣaḥ yadā hi tathāvidhasāmānyadharmahetukatvameṣāmabhaviṣyat tadā krameṇāmī nodapatsyanta avikalakāraṇatvādyugapadevotpadyeran yugapad utpadyamānānekapadārthavat  nahi pauranupakāryasya kācid apekṣāsti samprati hetoḥ siddhimabhyupagamya vyabhicāramāha padārthaśabda iti padārthaśabdaḥ kaṃ hetumaparaṃ ṣaṭsvapekṣate astīti pratyayo yaś ca sattādiṣvanuvartate  nahi padārthatvaṃ nāma ṣaṭsu padārtheṣvaparam asti yena padārthaḥ padārtha ityanugāmī pratyayo bhavet tathā sāmānyaviśeṣasamavāyeṣu na sattāsti yenāstīti teṣu pratyayaḥ syāt dravyaguṇakarmasveva sattāyāḥ sthitatvāt dravyādiṣu tu sāmānyanibandhana eva vyapadeśaḥ pareṣām abhīṣṭa iti na tena vyabhicāraścodyate syād etat tatrāpi sattādisadupalambhakapramāṇaviṣayatvaṃ dharmo sti tenānyanimitto yamatrāpi vyapadeśa ityavyabhicāra evetyāha anyadharmetyādi anyadharmanimittaścet tatrāpyastyastitāmatiḥ tadanyadharmahetutve niṣṭhāsakteradharmitā vyabhicārī tato heturamībhirayamiṣyate naca sarvopasaṃhārādvyāptirasya prasādhitā  anyadharmanimittatve pyabhyupagamyamāne vyabhicāradoṣas tadavastha eva yasmāttatrāpyasmin dharme tyevāstitāmatiḥ asti saddharma iti tatrāpyanyadharmābhyupagame navasthāprasaṅgaḥ syāt anyeṣām api dharmāntarāśrayatvād dharmitvaprasaṅgaś ca tataś ca ṣaḍeva padārthā dharmiṇa iti ṣaṭsaṅkhyāniyamo na syāt athānavasthābhayāddharmāntaraṃ nāśrīyate tadāmībhiḥ padārtheṣu sattādau dharme vā pravṛttaiḥ pratyayair vyabhicāritā hetoḥ mābhūdvāsya sādhāraṇānaikāntikatā saṃdigdhavyatirekitā tu kena parihriyata ityetad āha naca sarvopasaṃhārād ityādi sarvasmin dharmiṇi hetoḥ sādhyena vyāptipradarśanaṃ sarvopasaṃhāraḥ syād etadvyāptiratra yuktaiveti nimittāntarābhāve hi tadvastupratyayavailakṣaṇyaṃ katham upapadyeta nahyekaviṣayāṇāṃ bahūnām api pratyayānāṃ vailakṣaṇyam asti yadi syāt tadā rūparasādipratyayānām p api nānāviṣayo na siddhyet pratyayabhedakṛtatvād viṣayabhedavyavasthānasyeti tadapyayuktam nahi sāmānyapratyayo vastusvalakṣaṇaviṣayaḥ paramārthato yuktaḥ āviṣṭābhilāpena pratyayena svalakṣaṇasyāviṣayīkāraṇāt kintu yato yatas tasyaikasyāpi vastuno vyāvṛttis tannibandhanās tatra yathāsaṅketābhyāsaṃ tadvastvanubhavadvārā yato vikalpā vācakāś ca viśvakalpā yadi pravarterannasatyapi sāmānye tadā ko virodha ityato vyāptyabhāva ucyate yaccoktaṃ gavādiṣvanuvṛttaṃ cetyādi tatrāha tadanantaram ityādi tadanantaram uddiṣṭam anenaiva nirākṛtam sāmānyasādhanaṃ tasminniṣṭasiddhyādayaḥ samāḥ  anenaiveti samanantaroktahetudūṣaṇenaiva tatrāpi tulyadoṣatvāt tathāhīṣṭasiddhyādayo trāpi samānāḥ ādiśabdena sādhyaśūnyatā dṛṣṭāntasya hetor asiddhir vyabhicāraścetyādi parigṛhyate prakārāntareṇāpi vyabhicāramāha pācakādiṣvityādi pācakādiṣu ca jñānaṃ viśiṣṭamupajāyate abhāve bhāvabuddhiś ca vinaikenānugāminā icchāracitarūpeṣu naṣṭājāteṣu vā tataḥ anaikāntikatā hetoḥ sarvair ebhir yathoditaiḥ  nahi tatraikamanugāmi nimittaṃ pācakatvapāṭhakatvādikam asti yena pācakaḥ pāṭhaka ityanuvṛttipratyayo bhavet tathā prāgabhāvādiṣu caturṣvabhāvo bhāva iti katham anuvṛttapratyayo bhavet nahyatrāpi sāmānyam asti tasya vastvāśritatvāt icchāracitarūpeṣu candrāpīḍādiṣu nabhastalopakalpitadhavanagṛhādiṣu naṣṭājāteṣu ca mahāsammataśaṅkhaprabhṛtiṣu buddhirvinaikenānugāminā kathaṃ bhavet nahi tatrāpi sāmānyam asti vyaktyāśritatvāt tasya na pācakādītyādinā pācakādiṣu jñānaṃ samarthayate na pācakādibuddhīnām asti kiñcinnibandhanam karmāsti cet prativyakti nanu tadbhidyate tathā bhinneṣvanvayino satve na yuktānvayinī matiḥ ityekamiṣṭaṃ sāmānyaṃ sarvavyaktyanuvṛttimat p karmanvayadaridraṃ ca yadi hetuḥ prakalpyate tadā vyaktaya evāsyāḥ kimitīṣṭā na hetavaḥ pācakādimatir na syāt tatra coparatakriye na sadāsannidhānaṃ hi karmeṣṭaṃ jātivat paraiḥ atītānāgataṃ karma nimittīkṛtya teṣu cet pācakādiṣu dhīśabdau  tan na heturasattvataḥ  nahi pācakādiṣu karmanibandhanā buddhir iti yuktaṃ vaktum tasyāpi karmaṇaḥ prativyaktivadbhedābhyupagamāt bhinneṣu hi vinaikenānugāminānvayī pratyayo nopapadyata iti kṛtvā sāmānyaṃ sarvavyaktyanugataṃ parikalpyate bhavadbhiḥ yadi cānvayaśūnyam api karmābhinnābhidhānapratyayahetuḥ syāt tadā ko vyaktiṣu pradveṣo yena tāḥ parihṛtya sāmānyaṃ taddhetutvena kalpyate kiṃ ca yadi karmanibandhanaḥ pācakādiṣu pratyayaḥ syāt tadā parataḥ kriye pākamakurvati pācaka iti pratyayo na syāt nahi jātivadbhavadbhiḥ sadā sannihitaṃ karmābhīṣṭaṃ  yenoparatakriye pi pratyayaḥ syāt nahi yo yannibandhanaḥ sa tadabhāve bhavitum arhati  atiprasaṅgāt  evaṃ hi sarvaḥ sarvanibandhanaṃ syāt nacāpyatītānāgataṃ karma tat pratyayanibandhanaṃ yuktaṃ  tasyātītāder asattvāt  asataś ca hetubhāvānupapatteḥ śaṅkarasvāmī prāha pācakādyanuvṛttipratyayas tat karmajātisambaddhayā kriyayā yogas tasmād bhavati  tenoparatakriye pi kriyayā dhruvanimittasyopalakṣaṇāt pācakādipratyaya ityavaseyam iti tadetad darśayati kriyetyādi kriyātvajātisambandhakriyāyogān matir yadi naṣṭakriye pi ca tayā dhurvahetūpalakṣaṇāt  tayeti kriyayā dhruvanimittaṃ kriyātvajātiḥ na tvityādinā pratividhatte na tu naṣṭakriye tatra lakṣitāpi na vidyate gṛhyate yā dhruvā jātiḥ svādhāravinivṛttitaḥ  svasyā ādhāraḥ kriyātvajāteḥ saiva kriyā nahi jāter āśrayagrahaṇamantareṇa kevalāyā grahaṇamavasthitir vāsti  anāśritatvaprasaṅgāt p syād etat ekadā jāter lakṣitatvād uparate pi karmaṇi tadādhāre pravartata eva tannibandhanapratyaya ity āha daṇḍetyādi daṇḍādgadādijātīnām ekadā na hi lakṣaṇe tadviyoge pi daṇḍyādimatis teṣu pravartate athāpi pācakatvādijātiranyaiva vartate sadyojāte pi tadyogāt pācakādimatir bhavet sadādimativanno cet tadā sā samavāyinī paścādapi na sā tatra tathā syād aviśeṣataḥ tat sambaddhasvabhāvasya vaiguṇyān na tayorasau samavāyas tathā paścāt tādātmye ca kathaṃ bhavet  evaṃ hyatiprasaṅgaḥ syāt nahi daṇḍādijātīnām ekadā lakṣitatvāt parityaktadaṇḍeṣvapi teṣu devadattādiṣu daṇḍī kuṇḍalītyādimatir bhavet naca pācakatvādijātiratrāpyastīti yuktaṃ  sadyojāter pi jāter vidyamānatvāt pācakādibuddhiprasaṅgaḥ syāt syād etad yathā sattānibandhanāpi saditi matir bhavantī na sarvadā bhavatitathā jātirapyāśrayaviśeṣasamavāyinī bhavantī na sarvadā bhaviṣyanti tenasadyojātāvasthāyāṃ jātir naiva samavāyinī bhaviṣyati samavāyinītyupalakṣaṇam  nābhivyaktetyapi jñeyam evaṃ tarhi na kadācid api sā tat samavāyinī prāpnoti tathā hi prathamataraṃ tayor jātidravyayos tatsambaddhasvabhāvavaiguṇyān nasamavāyo jāteḥ paścādapi tadvaiguṇyaṃ tadavasthameveti kathaṃ sā samaveyāt nahi dravyaṃ bhavatāṃ matena kṣaṇikaṃ yena paścād viśiṣṭatā tasya bhavet tatheti samavāyinī tayor iti jātidravyayoḥ tādātmya iti aparityaktaprāktanaviguṇarūpatve athāpi dravyamanityamaṅgīkriyate tadāpi doṣa iti darśayann āha yadi nāmetyādi yadi nāmādhruvā vyaktir lābhetātiśayaṃ tadā jātes tu viguṇaṃ rūpaṃ na kadācinnivartate  yadi nāmādhruvatayā vyaktir atiśayaṃ paścāllabhate  jātes tu dhruvatvāt prāgvtpaścād api tat samavāyaviguṇaṃ rūpam asti  katham iva paścād api samavāyinī bhavet na cāpi paścāt kālabhāvidravyasamavāyāviguṇarūpaiva jātiḥ sarvadāvasthiteti śakyaṃ vaktum dravya p syāpi nityatvaprasaṅgāt  tat sambaddhasvabhāvāyā jāteḥ sadāvasthitatvāt nahi dvitīyasambandhyabhāve tat sambaddhasvabhāvāvaiguṇyaṃ yuktam pacanādītyādinodyotakaravihitaṃ parihāramāśaṅkate pacanādikriyāyāś ca pradhānaṃ sādhanaṃ matam pācakādīti taccāsti prādhānyaṃ pācakāntare  sa hyāha hetvarthāparijñānādidamucyate yathā pācakādiśabdā anuvṛttāś ca bhavanti  naca pācakatvaṃ nāma sāmānyamasti  tathā gavādiṣvanuvṛttipratyayā iti yasmād viśeṣapratyayānāmanākasmikatvādityasya hetor ayam arthaḥ piṇḍapratyayavyatiriktapratyayasya nimittāntarād utpāda iti na punaḥ sarvo nuvṛttipratyayaḥ sāmānyād eva bhavatīti evaṃ sati pacanakriyāyā yat pradhānaṃ sādhanaṃ tat pācakaśabdenocyate tac ca prādhanyaṃ pācakāntare pyastīti na doṣa iti tadetat prādhānyam ityādinā pratividhatte prādhānyaṃ kimidaṃ nāma na śaktirasamanvayāt dravyakriyāguṇātmādi nāta evāvakalpyate  kimidaṃ prādhānyaṃ nāma yadi śaktiḥ tadayuktam tasyāḥ pratyādhāraniyatāyā vyaktyantarāsamanvayāt nāpi dravyādīnām ātmā svabhāvaḥ svātantryamata evāsamanvayāt ādiśabdena ṣaṭpadārthavyatirikta iṣṭo dharmo gṛhyate yat punar uktaṃ nimittāntarād utpāda ityasyāyam artha iti tatra prativihitameva sāmānyena kiñcinnimittāntaram astīti sādhane siddhasādhyatā saṅketamanaskārasya nimittatveneṣṭatvāt viśeṣeṇa tvanvayavaikalyaṃ vyabhicāraś ca pācakādipratyayair iti tadityādinopasaṃharati tadvijātīyaviśleṣirūpamātrāvasāyinī saṅketabhedasāpekṣā pācakādiṣu śemuṣī yathāsaṅketamevātaḥ śabdā buddhaya eva ca vibhāge na pravartante vinaikenānugāminā  tat tasmāt yadyato nimittantaraṃ nirūpyamāṇaṃ pācakādidhiyo nopapadyate tasmāt vijātīyasya vyavacchinnavastumātrādhyavasāyinī yathāsamayaṃ pācakaḥ pācaka ityevam ākārānugatā bhinneṣvapi vastuṣvabhedena pācakādiṣu śemuṣī dhīrupajāyate  p sarvatra vijātīyavyavacchedasya vidyamānatvāt yat evaṃ gavādiṣvapi yathāsaṅketamabhinnākāravyavasāyinaḥ pratyayāḥ śabdāś ca pravartiṣyante vināpi sāmānyamityanaikāntikatā hetoḥ tathā cetyādinābhāve bhāvabuddhiścetyetat samarthayate tathā cābhāvavijñānaṃ nābhāveṣu virudhyate dhvanir vānugato narthasaṅketānugamāttayoḥ  idam eva hi sāmānyapratyayasya nibandhanaṃ vyāpi yaduta saṅketābhogaḥ  anyathā hyabhāveṣvabhāva ityanugataḥ pratyayo dhvaniś ca kena na virudhyeta na hyatra jātir asti vastusamavāyinītvāt tasya kasmān na virudhyata ityatra kāraṇam āha anarthasaṅketānugamāt tayor iti avidyamāno jātyādirartho yasmin saṅkete sa tathoktaḥ tasmād anugamāt anvayāt tayoḥ dhvanivijñānayoḥ śabdajñānayoḥ saṅketamātrānvayavyatirekānuvidhāyitvād iti yāvat ghaṭasyetyādinā śaṅarasvāmina uttaramāśaṅkate ghaṭasya prāgabhāvo yaṃ ghaṭapradhvaṃsa ityayam tadvastūpādhikāneva dhīrabhāvān prapadyate upādhigatasāmānyavaśād evānuvṛttatā tasyāḥ sarvatra cennaivaṃ vailakṣaṇyātadāśrayāt ghaṭa ityādikā buddhis tebhyo yuktānugāminī nābhāvo bhāva ityeṣā tanmatis tu vilakṣaṇā nahi sattāvaśād buddhir gauraś ca iti ceṣyate ekamevānyathā kalpyaṃ sāmānyaṃ sarvasādhanam  sa hyāha na hi teṣvabhāveṣvanupādhikāḥ pratyayā dṛśyante  kiṃ tarhighaṭasya prāgabhāvaḥ ghaṭasya pradhvaṃsābhāvaḥ ityevaṃ sarvatrābhāvapratyayo vastūpādhikānevābhāvānavalambate tasmāt sarvatraiva tasyā dhiya upādhigatasāmānyavaśād evānuvṛttiteti nāsti vyabhicāra iti tasyā iti dhiyaḥ prakṛtatvāt sambandhaḥ naivamityādinā pratividhatte vailakṣaṇyasahito tadāśraya iti vigrahaḥ samāhāradvandvo vā vailakṣaṇyādatadāśrayāc ca naiva yuktam ity arthaḥ tatra vailakṣaṇyād ityasya tāvad vistareṇa samarthanam āha ghaṭa ityādi p na hyekopādhinibandhanā bhinnākārā buddhayo yuktāḥ ekanaiva sarvasāmānyakāryasādhanād anekasāmānyakalpanāvaiyarthyaprasaṅgāt tasmād ghaṭatvādisāmānyavaśād ghaṭa ityādikā dhiyo bhavantu abhāva ityādikās tu katham ivātyantavilakṣaṇās tannibandhanā yujyeran nahi sattāvaśādgotvādidhīr bhavet bhāviviktas tv āha nahi sarvatra nimittānurūpaḥ pratyaya ity arthaḥ tathā hi gajaturagadhavakhadirādisamavāyinī bahutvasaṅkhyā senāvanādibuddhīnāṃ nimittaṃ pānakakāñjikādibuddhīnāṃ vijātīyadravyasaṃyogo nimittam anyathāhi bahavaḥ saṃyuktā iti ca pratyayaḥ syād iti tadetan na nimittetyādināśaṅkya yadyevam ityādinā pratividhatte na nimittānurūpā cet sarvasmin buddhiriṣyate yatas senādibuddhīnāṃ saṅkhyādīṣṭaṃ nibandhanam yadyevamiyameṣveva bhedeṣviṣṭā na kiṃ matiḥ icchāracitasaṅketabhedābhogānusāriṇī  iyam iti sāmānyadhīḥ saṅketasya bhedo viśeṣaḥ kaḥ punar atrātiśayo yenaivamucyata ity āha bhedetyādi bhedajñāne satīcchā hi saṅketakaraṇe tataḥ tatkṛtistacchrutiścāsyā ābhogas tanmatistataḥ anvayavyatirekābhyām idam eva viniścitam samarthaṃ kāraṇaṃ tasyāmanyeṣām anavasthitiḥ  anvayavyatirekasamadhigamyaḥ kāryakāraṇabhāvaḥ  sa ca sāmānyadhiyaṃ pratīcchāracitasaṅketābhogamātrasya niścitaḥ tathā hi prathamataraṃ tāvad bhedaviṣayamanubhavajñānam utpadyate tasminnutpanne saṅketakaraṇecchā jāyate tataścecchātas tasya saṅketasya kṛtiḥ karaṇam tatas tasyaiva vyavahārakāle śrutiḥ śravaṇam asyāś ca śruteḥ sakāśād uttarakālamābhogo yathā śrutasaṅketaviṣayaḥ tataścābhogāt teṣveva bhedeṣu tadadhyavasāyena pravṛtter ghaṭa ityādikā matir udayamāsādayati āgopālametāvan mātram evāsyāṃ buddhau kāraṇatvena niścitam aparidṛṣṭasāmarthyasya tu sāmānyasya kāraṇatvopakalpane tiprasaṅgaḥ syāt tadapi kalpayitvāparamapyadṛṣṭasāmarthyena tulyatvāt kimiti na kalpyeta p tatraivopacayamāha anurūpo hītyādi anurūpo hi saṃsargī syād ityanyārthakalpanā vailakṣaṇye tu buddhīnām iyadevāśritaṃ varam sāmarthyaniyamo hyatra kalpanīyo varaṃ sa ca anvayavyatirekābhyāṃ kalpito jñātaśaktiṣu  tathā hi bhavadbhiḥ sāmānyabuddhīnām anurūpamālambanākhyaṃ hetuṃ nirūpayadbhiḥ bhedanyarbudhasya sāmānyamupakalpitam yadi ca tadapi kalpitaṃ sāmānyamanyākārā api buddhīrjanayati tadā varamiyadeva yadeva yathopavarṇitaṃ dṛṣṭasāmarthyaṃ kalpitaṃ bhavet evaṃ hyadṛṣṭārthakalpanā na kṛtā syāt api ca katham abhinnaṃ sāmānyaṃ vilakṣaṇā buddhīr janayatīti pṛṣṭena satā vaktavyam idam avaśyaṃ yaduta śaktipratiniyamo yaṃ padārthānāṃ yadekam api sadanekākārapratyayopajananāyālam iti yadyevaṃ  jñātaśaktiṣu niścitasāmarthyeṣu bhedādiṣveva sāmarthyaniyāmakam iti na kalpyeta evaṃ hi nānubhavaviruddhamanuṣṭhitaṃ syāt syād etat sāmānyasyāpyanvayavyatirekābhyāṃ sāmarthyaṃ niścitam evetyāha anvayetyādi anvayānuvidhānaṃ ca sāmānyeṣu na vidyate sadāsattvān na nityānāṃ vyatirekastu sambhavī  sadā sadādipratyayānām asattvādanutpatter naiṣāṃ tadgatānvayānuvidhāyitvaṃ yuktam yadi hyete sāmānyānuvidhāyinaḥ syus tadā sarvadā sāmānyasyāvasthitatvāt kimiti sadā na bhaveyuḥ nahi sāmānyasya kācid apekṣāsti parais tasyānupādheyaviśeṣatvād ato na tadgatānvayānuvidhānam eṣām nāpi vyatirekānuvidhānam tathā hi yadāmī sadādipratyayā notpadyante tadā tatra sāmānyābhāvaḥ kāraṇam iti na śakyaṃ vaktum nityānāṃ sadāvasthāyitayā vyatirekāsambhavāt ato nāpi tadgatavyatirekānuvidhānam eṣām asti yataścaivaṃ nimittāntarābhyupagame sāmānyādidhiyāṃ doṣas tasmādyatparair ucyate guṇatvādireva sāmānyaviśeṣo guṇādiṣvadravyākarmādipratyayahetuḥ sāmānyeṣu ca sattādiṣu sāmānyamityanugatapratyayasyānekārthasamavāyo nimittam iti tadapāstaṃ bhavatītyetad āha adravyādītyādi p adravyādidhiyo hetur na guṇatvādi yuktimat anekasamavāyaś ca na sāmānyadhiyas tataḥ  atiprasaṅgaścāsyām api kalpanāyām iti darśayann āha aneketyādi anekasamavāyaś ca saṅkhyādiṣvapi vidyate sāmānyeṣviva teṣu syuḥ sāmānyam iti buddhayaḥ  yadyanekārthasamavāyaḥ sāmānyeṣu sāmānyadhiyo nibandhanaṃ syāt tadā saṅkhyāsaṃyogavibhāgāvayavidravyādiṣvanekadravyāśritatvam astīti teṣvapi sāmānyam iti dhiyaḥ syur nimittāviśeṣāt ekabuddhihetutvam api sattādīnāṃ sadādyākāreṇa svātmaniyatatvān na sāmānyāntaramāskandati tataś ca tadbalenāpi na sāmānyeṣu sāmānyaṃ sāmānyamityanugataḥ pratyaya upapadyate tataścāsambaddham idaṃ kumārilenoktam tasmād ekasya bhinneṣu yā vṛttis tannibandhanaḥ sāmānyaśabdaḥ sattādāvekadhīkaraṇena vā  iti evaṃ tāvad vailakṣaṇyādityetad vyākhyātam atadāśrayādityetad vyācikhyāsurāha ghaṭatvādi cetyādi ghaṭatvādi ca sāmānyaṃ ghaṭādāveva vartate nābhāveṣvasya vṛttis tu tasmāt teṣu kathaṃ nu dhīḥ nāśrayāntaravṛttāddhi yuktāvanyatra dhīdhvanī hastitvādiva karkādāvatraikārthāśrayo pi na rasaḥ śīto guruśceti syād ekārthāśrayān matiḥ ihāyam api naivāsti nābhāvo vartate kvacit  ghaṭādiṣveva sāmānyaṃ samavetaṃ nābhāveṣu tasyāvastutvāt tat kathaṃ teṣvabhāveṣu tasmād ghaṭatvāder anyasamavāyinaḥ sāmānyānukārānugataḥ pratyayo bhavet nahi gajatvadi karkādiṣvekākārapratyayanibandhanaṃ bhavati nanu cānyatra samavetādapyanyatra pratyayo dṛṣṭas tadyathā madhuro rasaḥ snigdhaḥ śīto guruśceti atrāha ekārthāśrayo pi neti yatraiva hi dravye mādhuryaṃ samavetaṃ tatraiva śītatvādayo pītyekārthasamavāyabalād atra bhavati sāmānādhikaraṇyam na tu punar abhāvo ghaṭatvādisāmānyaiḥ saha kvacid apyekasmin dravye samavaiti nīrūpasya kvacid api samavāyāyogāt viśeṣaṇetyādinātrodyotakarasya parihāram āśaṅkate p viśeṣaṇaviśeṣyatvasambandho pyasti cediha sambandhāntarasadbhāve nanu cāsau prakalpyate tayor āsattimāśritya viśeṣaṇaviśeṣyatā kalpyate tadabhāve tu sānimittā na siddhyati  sa hyāha ghaṭavādīnāṃ sāmānyānāṃ ghaṭādibhiḥ samavāyalakṣaṇaḥ sambandhaḥ abhāvānāṃ tu viśeṣaṇaviśeṣyabhāvalakṣaṇas tataś ca sāmānyābhāvayor ekārthasambandho trāpi vyapadeśaheturastyeveti tadatra pratividhānam āha sambandhāntaretyādi sambandhāntaropajanito hi bhāvānāṃ parasparaṃ viśeṣaṇaviśeṣyabhāvaḥ tadyathā daṇḍadevadattayo rājapuruṣayoś ca saṃyogasvasvamibhāvādikaṃ sambandhamāśritya viśeṣaṇaviśeṣyatā tasya tu sambandhāntarasya viśeṣaṇaviśeṣyabhāvaṃ prati nimittabhūtasyābhāve sā viśeṣaṇaviśeṣyatā katham iva bhavet anyathā hyatiprasaṅgaḥ syāt evaṃ hi sarvaṃ sarvasya viśeṣaṇaṃ bhavet katham idānīṃ ghaṭasya prāgabhāva ityādiviśeṣaṇaviśeṣyabhāvo loke sambandhamantareṇa pratīta ity āha ghaṭasyetyādi ghaṭasya prāgabhāvo yam ityādi vacanaṃ punaḥ kalpanāmātranirmāṇaṃ kalpitaṃ śūratādivat viśeṣaṇaviśeṣyatvaṃ yatra vastusamāśrayam sambandhāntarasadbhāvas tathāvaśyaṃ prakalpyate  prāgabhūtvābhavatītyetan mātrārthajijñāsāyāṃ buddhiriyaṃ kalpikā bhāvād arthāntarabhūtam iva sambandhena prāgabhāvamupadarśayantī prasūyate tadabhiprāyavaśād atra viśeṣaṇaviśeṣyabhāvaḥ natu vāstavaḥ yathā kalpanāśilpighaṭitasya śūratvādayo dharmā viśeṣaṇatvenopādīyante yatra tu bhavadbhir vastusamāśrayo viśeṣaṇaviśeṣyabhāvo gṛhītas tatrāvaśyaṃ sambandhāntaramanveṣvaṇīyamanyathā vyavasthāniyamo na syāt apicāyaṃ na navonaścodyānurūpa eva parihāraḥ śaṅkarasvāminokta iti darśayannāha abhāvo bhāva ityādi abhāvo bhāva ityeva jñānamatrāvacoditam upādhisthaṃ ca sāmānyaṃ svāśrayeṣveva vartate  p yadidaṃ ghaṭābhāve paṭābhāve śaśaviṣāṇādyabhāve vābhāvo bhāva ityanugāmijñānaṃ pravṛttaṃ tatrāsmābhir asatyapi sāmānye nugatapratyayadarśanādvyarthānyatrāpi sāmānyakalpaneti coditam na tu sajātīyānāṃ bahūnāṃ ghaṭādīnāṃ ye prāgabhāvādayas tatra yajjñānaṃtatra yadi nāmaivaṃ tataḥ kimityāha upādhisthaṃ cetyādi ghaṭādyupādhigataṃ yatsāmānyaṃ ghaṭatvādi tatsvāśrayeṣveva ghaṭādiṣu vartate nāśrayāntare paṭādau tat kathaṃ vijātīyapaṭādigataprāgabhāvādau tasmāt pratyayaḥ syād iti bhāvaḥ sarvatraikamanugāmi sāmānyamastīti cedāha nacetyādi na cānuyāyi teṣviṣṭamanyatsattvaṃ yadīṣyate na ṣaḍarthātirekeṇa jāyante bhāvabuddhayaḥ  nahi sakalapaṭādivijātīyānekapadārthavyāpyaparaṃ sāmānyamasti yato sau pratyayo bhavet syān mataṃ sattākhyaṃ mahāsāmānyam asti tadbalād abhāvapratyayo bhaviṣyatīti tadayuktam vyabhicārāt tathā hi ṣaṭpadārthavyatirekeṇāparasya pratisaṃkhyānirodhādeḥ padārthasyābhāva iti bhavatāmabhāvabuddhayo yāḥ samudācaranti tathotpadyakathāracitānāṃ kapiñjalādīnām abhāvaḥ paramārthata iti matayas tāsu katamad upādhigataṃ sāmānyaṃ yattāsāṃ nimittaṃ syāt na hyeṣāṃ pratisaṅkhyānirodhādīnāṃ sattvam asti bhavan matena etenaitad api pratyuktaṃ yaduktaṃ kumārilena nanu ca prāgabhāvādau sāmānyaṃ vastu neṣyate sattaiva hyatra sāmānyamanutpattyādirūpatā  iti anutpattyādirūpatā anutpādādiviśiṣṭatetyarthaḥ atrāpi hyayam eva doṣaḥ nahi matāntarīyānāṃ padārthānām utpādyakathārthānāṃ ca sattāsti yenatadabhāvapratītiḥ syāt tadadhyavasāyivikalpasattā tatra bahirarthaśūnyā pratīyata iti cet yadyevaṃ nityaikasattārahito vikalpamātrātmaka eva sakalaśabdārthaḥ kiṃ neṣyate anyathā hi nityaikasattādirūpasāmānyābhyupagame sattāpuruṣatvādīnāṃ sarvatra svabhede niratiśayatvāt kathaṃ bhinnarūpā pratītiḥ syād iti codyaṃ duṣparihāram eva syād iti idānīm icchāracitarūpeṣu naṣṭājāteṣu caitat samarthanam āha icchāracitetyādi icchāracitarūpādāvarthe jātir na vidyate vyakter asambhavād eva sthitā tadvyabhicāritā atītānupajāteṣu nityasāmānyagocaram jñānaṃ cet kevalaṃ cedaṃ sāmānyaṃ gṛhyate na tu  p kevalasyopalambhe vā na vyaktīnām idaṃ bhavet sāmānyaṃ na ca tadvyaṅkyaṃ vindhyasyeva himālayaḥ notpattipāratantryeṇa pratibaddhaṃ hi tāsvidam na jñānapāratantryaṃ ca nityatvāt kevalāgrahāt svāśrayendriyayogādi vyapekṣāyā asambhavāt tat sadaivopalabhyeta yadi vā na kadācana svātmani jñānajanane yogyaṃ vāyogyam eva vā yadyekadā tadā rūpaṃ sarvadaiva hi tadbhavet tasya yogyamayogyaṃ vā rūpaṃ yatprakṛtisthitam taddhrauvyādaprakampyaṃ hi ko nāma calayiṣyati  icchāyā racitaṃ rūpaṃ svabhāvo yasya sa tathoktaḥ sa ādir yasyeti vigrahaḥ ādiśabdena naṣṭājātaparigrahaḥ nahi tatra kalpitādiṣu sāmānyam asti yena tannibandhanā teṣu matiḥ syāt syād etanmābhūt kalpiteṣu sāmānyam atītājāte tu tannibandhanā buddhir bhaviṣyatīti tadetan mithyā na hyāśritānām ayaṃ dharmo yadāśrayamantareṇāpi tathāpi doṣa eva kevalasya sāmānyasya grahaṇānabhyupagamāt tathācoktam svāśrayendriyasannikarṣāpekṣapratipattikaṃ sāmānyam iti kevalasya sāmānyasya grahaṇe sāmānyadhiyo vyaktivyavasāyo na prāpnoti vyaktes tadānīm abhāvāt vyaktīnām idaṃ sāmānyam iti sambaddhaś ca na syāt nibandhanābhāvāt tathā hi nibandhanaṃ bhavat sambandhasya tadvyaṅgyatvaṃ vā sāmānyasya bhavet tajjanyatā vā tadgrahaṇāpekṣagrahaṇatā vā tatra na tāvat tābhir vyaṅgyatvāt tat sambaddhaṃ sāmānyaṃ nityatayā parair anupakāryasya viśeṣābhāvād vyaṅgyatvānupapatteḥ yo hi yasyānupakārakaḥ sa tasyābhivyañjako na bhavati yathā vindhyasya himavān tathā ca vyaktayaḥ sāmānyasyeti vyāpakaviruddhopalabdheḥ anupakārakasyāpi vyañjakatve tiprasaṅgaḥ sarvaḥ sarvasya vyañjakaḥ syāt ata eva nityatayā tasyābhyupagatatvāt tāsu notpattipāratantryam iti tasya yuktam kevalasyāpi grahaṇān nāpi tajjñānapāratantryam iti trayāṇām api pakṣāṇām asambhavaḥ tataś ca yadidam ucyate svāśrayendriyasannikarṣāpekṣapratipattikaṃ sāmānyam iti tadayuktam āśrayasyaivāyogāt kuta p stadgatendriyasannikarṣādyapekṣatā bhaviṣyati ādigrahaṇenātmamanaḥsannikarṣādiparigrahaḥ nityatayā parair anupādheyaviśeṣatvān nāpyasya kvacid apekṣāsti tataś ca yadi tatsvaviṣayajñānotpādanasamarthaṃ tadā sarvadaiva tajjanayet  athāsamarthaṃ tadā na kadāpi janayet nahi tasya tadrūpaṃ samartham asamarthaṃvā tat kvacidanyathākartumīśate nityatvahāniprasaṅgāt  yathoktam tasya śaktiraśaktir vā yā svabhāvena saṃsthitā nityatvād acikitsyasya kastāṃ kṣapayituṃ kṣama  iti yaccoktam gotaścārthāntaraṃ gotvam ityādi tasya pācakādibhir anaikānta iti darśayati gota ityādi gotaścārthātnaraṃ gotvaṃ bhinnadhīviṣayatvataḥ rūpasparśādivat tasyetyukteścaitraturaṅgavat ityasmin vyabhicāroktiḥ pācakatvādibhis tathā anayā ca diśānye pi sarve dūṣyāḥ kuhetavaḥ  tathā hi pācakādibhyaḥ pācakatvāder asatyapyarthāntarabhāve pācakaḥ pācaka iti bhinnadhīviṣayatvaṃ bhavatyeva devadattasya pācakatvam iti ca vyatirekavibhaktir bhavatītyataḥ sādhāraṇānaikāntikatā hetoḥ anye pi kuhetava iti kumārilagaditāḥ tatrāmī tena kuhetava uktāḥ gopiṇḍabhedeṣu yā gobuddhiriyamekagotvanibandhanā gavābhāsatvādekākāratvāc ca ekagopiṇḍaviṣayabuddhivat athavā yeyaṃ gobuddhiḥ sā sābaleyān na bhavati yadvā tadvyatiriktārthālambanā tadabhāve pi bhāvāt yathā ghaṭe pārthivabuddhiḥ sarvagatatvaṃ kathaṃ tasya siddham iti ced ucyate yeyaṃ gomatiḥ sā pratyekasamavetārthaviṣayā pratipiṇḍaṃ kṛtsnarūpapadārthākāratvāt pratyekavyaktiviṣayabuddhivat ekatvam api siddham eva tathāhi yadyapi sāmānyaṃ pratyekaṃ sarvātmanā parisamāptam tathāpi tadekam eva ekākārabuddhigrāhyatvāt yathā naṭyukteṣu brāhmaṇādinivartanam na caitacchakyaṃ vaktum bhinneṣu yo yam abhinnākārapratyayaḥ sa bhrāntastena tadbalād vastutattvavyavasthānamasaṅgatam iti yato nāsya kāraṇaduṣṭatāsti nāpi bādhakapratyayodbhavas tasmān mithyātvanibandhanābhāvād ayuktam etad iti āha ca  piṇḍābhedeṣu gobuddhirekagotvanibandhanā gavābhāsaikarūpābhyām ekagopiṇḍabuddhivat na sābaleyād gobuddhis p to nyālambanāpi vā tadabhāve pi sadbhāvād ghaṭe pārthivabuddhivat pratyekasamavetārthaviṣayā vātha gomatiḥ pratyekaṃ kṛtsnarūpatvāt pratyekavyaktibuddhivat pratyekasamavetāpi jātir ekaikabuddhitaḥ naṭyukteṣviva vākyeṣu brāhmaṇādinivartanam naikarūpāmatir gotve mithyā vaktuṃ ca śakyate nātra kāraṇadoṣo sti bādhakapratyayo pi vā  iti tadatra prathame sādhane tāvat sādhyavikalam udāharaṇam ekasya gotvasyāsiddhes tannibandhanatvam ekagobuddher apyasiddham eva atha sāmānyenaikanibandhanatvaṃ sādhyate tadā siddhasādhyatā vijātīyavyavacchedena kalpitaikagovyāvṛttinibandhanatvasyeṣṭatvāt na sābaleyād gobuddhirityatrāpi sākṣāt tadutpattiniṣedhe sādhye siddhasādhyatā  tasyasvalakṣaṇānubahvasaṅkemanaskārādivyavahitatvāt atha paramparayāpi tato na bhavatīti sādhyate tadā pratijñāyā anubhavabādhā dṛṣṭāntasya ca sādhyavikalatā anyālambanatve pi sādhye yadi sannihite sābaleye gaurayam iti yā buddhir utpadyate sā tato nyālambaneti sādhyate tadātrāpyanubhavavirodhaḥ tathā hi sā sannihitapiṇḍādhyavasāyenaiva vartate dṛṣṭāntasya ca sādhyavikalatā atha tadasannidhāne yā bāhuleyādisannidhau tathā pravṛttā buddhiḥ sā tato nyālambaneti sādhyate tadā siddhasādhyatā yadi tu sākṣād vastusadālambaneti sādhyate tadānaikāntikatā na hyasya kiñcitparamārthato vastu sadālambanam astīti pratipāditatvāt yac ca pratyekaparisamāptārthaviṣayatvasādhanam tatrāpi sāmānyena sādhye siddhasādhyatā pratipadārthamatadrūpaparāvṛttavasturūpādhyavasāyena pravṛttatvāt atha nityaikapratyekaparisamāptavastubhūtasāmānyākhyapadārthaviṣayatvaṃ sādhyate tadā dṛṣṭāntasya sādhyavikalatā hetoścānaikāntikatā tathāvidhenadharmeṇa kvacid apyanvayāsiddheḥ ekasya ca sarvātmanā bahuṣu parisamāptatve sarveṣāṃ vyaktibhedānāṃ parasparamekarūpatāpattiḥ ekavyaktipariniṣṭhitasvabhāvasāmānyapadārthasaṃspṛṣṭatvād ekavyaktirūpatvāt sāmānyasya vānekatvāpattir yuktapadanekavastuparisamāptātmarūpatvāt dūradeśāvasthitānekabhājanagatabilvādiphalavad ityanumānabādhā tena yaduktam na cātra bādhakaḥ pratyayo stīti tadasiddham pūrvaṃ coktatvād vakṣyamāṇatvāc ca bādhakasya yaccaikatvasādhanaṃ jāteḥ tatrāpi jāteḥ pratyekasamavetāyā asiddhatvād ekabuddhigrāhyatvamasiddhamithyāśrayāsiddho hetuḥ brāhmaṇādinivartanaṃ ca paramārthato naikamavastutvād iti sādhyavikalam udāharaṇam kālpanike caikatve sādhye siddhasādhyatā kalpitasyāpoharūpatveneṣṭatvāt yaccāpyucyate na cātra kāraṇadoṣo stīti tadapyasiddhameva anāderavidyāvāsanālakṣaṇasya p kāraṇadoṣasya vidyamānatvāt tadevam anayā diśā kuhetavo mī dūṣyāḥ evaṃ tāvad vistareṇa paroktasāmānyasādhanānāṃ dūṣaṇamabhidhāya sāmānyasya bādhakaṃ pramāṇam abhidhātukāma āha apicetyādi apicānekavṛttitvaṃ sāmānyasya yaducyate tatra keyaṃ matā vṛttiḥ sthitiḥ kiṃ vyaktireva vā svarūpāpracyutistāvasthitirasya svabhāvataḥ nādhārastatkṛtau śakto yena sthāpakatā bhavet gamanapratibandho pi na tasya badarādivat vidyate niṣkriyatvena nādhāro taḥ prakalpyate sthitistatsamavāyaścen na tathaiva vicāryate so bhīṣṭo yutasiddhānām āśrayāśrayitātmakaḥ  avaśyaṃ sāmānyasya bhedeṣu vṛttireṣṭavyā anyathā kathaṃ teṣu pratiniyamenaikākārā buddhis tannibandhanā setsyati tatra ca vṛttirasya bhavantī sthitilakṣaṇā vā bhavet tadabhivyaktilakṣaṇā vā sthitir api dvidhā svabhāvāpracyutilakṣaṇā vā yadvādhogatipratibandhalakṣaṇā tatra na tāvad ādyā nītyatvāt svata eva svabhāvāpracyuteḥ siddhatvāt nāpi dvitīyā amūrttasarvagatatvābhyāṃ niṣkriyatayādhogamanāsambhavādato na tat pratibandhakatvasādhāraṇaṃ yuktam bhedeṣu yaḥ sāmānyasya samavāyaḥ sā sthitirityetadapyanuttaram eva tasyaiva samavāyasya vicāryamāṇatvāt tathā hi apṛthaksiddhānām āśrayāśrayibhāvalakṣaṇaḥ sambandhaḥ samavāya ucyate taccāśritatvaṃ sāmānyasya tat pratibaddhasthititayā vā bhavet tadabhivyaṅgitayā vetīdam eva nirūpayitumārabdham nahi parasparāsaṅkīrṇātmanāmakiñcitkaram arthāntaraṃ samavāyo yukto tiprasaṅgāt evaṃ hi sarvaḥ sarvasya samavāyaḥ syāt tathā hi parasparavyāvṛttaśarīrān bhāvānyaḥ saṃśleṣayati sa samavāyaḥ kalpitaḥ na cārthāntarasadbhāve pi svātmani vyavasthitāḥ parasparasvabhāvamanvāviśanti svarūpahāniprasaṅgāt tasya cārthāntarasya samavāya iti nāmakaraṇe na vivāda ityayuktam arthāntaraṃ sthitir iti syād ityādinā sāmānyaṃ pratyādhārakalpanāyā atyantāsambaddhatāṃ darśayati p syād ādhāro jalādīnāṃ gamanapratibandhakaḥ agatīnāṃ kimādhāraiḥ sāmānyānāṃ prakalpitaḥ svajñānotpattiyogyatve kimabhivyaktikāraṇaiḥ svajñānotpattyayogyatve kimabhivyaktikāraṇaiḥ hyaḥ samarthaḥ samarthātmā vyañjakaiḥ kriyate yadi bhāvo sthiro bhavedevaṃ dīpavyaṅgyaghaṭādivat  agatīnām iti gatirahitānām amūrtasarvagatatvābhyāṃ gaterabhāvāt tadabhivyaktilakṣaṇāpi sthirirayuktā tathā hi tadviṣayajñānotpādanam eva tasyābhivyaktir na tu svabhāvaparipoṣaṇalakṣaṇā nityasya svabhāvānyathākranāsambhavāt tataś ca tasya yadi svata eva jñānotpādanasāmarthyaṃ tadā kimityabhivyaktikāraṇamapekṣate athāsāmarthyaṃ tadā parair anādheyaviṣayatvān na tadapekṣā yuktimatī parair ādheyaviśeṣatve cāṅgīkriyamāṇe satyanityatvaprasaṅgaḥ tataś ca vyaktivadevāsādhāraṇatvān na sāmānyaṃ syāt bhāva iti bhavato smād abhidhānapratyayāviti kṛtvā kṛtsnā eva sāmānyapadārtha ucyate prayogaḥ yasya yasmin vṛttinibandhanaṃ na kiñcid asti na tat tasmin vartate yathā vindhye himavān nāsti ca sāmānyasya bhedeṣu vṛttinibandhanaṃ kiñcid itivyāpakānupalabdhiḥ ghaṭādītyādinā dūṣaṇāntaramapyāha ghaṭādijātibhedāś ca svāśrayeṣveva bhāvinaḥ sarvatra vṛttibhājo vā bhaveyuḥ parajātivat  ghaṭavādijātibhedādi ghaṭatvapārthivatvādayaḥ sarvagatatvena varṇyamānāḥ kadācit svāśrayamātravyāpitayā varṇyeran yad vā vyaktiśūnye pi deśe sarvatra bhāvād iti pakṣadvayam parajātivad iti mahāviṣayatayā sattā pare tyabhidhīyate iyaṃ ca mahāviṣayatvamātrasāmyenaiva dṛṣṭāntīkṛtā natu vyaktyantarālavartideśavyāpitayā tasyā api taddharmāpratīteḥ tatra prathame pakṣe doṣamāha tatretyādi tatra deśāntare vastuprādurbhāve kathaṃ nu te dṛśyante vṛttibhājo vā tasminniti na gamyate  p ghaṭādivyaktiśūnye deśe ghaṭādivastuprādurbhāve sati te jātibhedā ghaṭatvādayaḥ kathaṃ tatra ghaṭādau dṛśyante vartante ceti na gamyate nāvabudhyataiti yāvat kathamityāha nahītyādi na hi tena sahotpannā nityatvān nāpyavasthitāḥ tatra prāgavibhutvena nacāyāntyanyato kriyāḥ  tathā hi yadi ghaṭādinā vyaktibedena sahotpannās te bhaveyuḥ prāg vā tatrāvasthitāḥ syur anyato vā deśāntarād āgaccheyus tadā tatra dṛśyeran varteran vā yāvatā na teṣām utpādo nityatvāt nāpi prāgavasthānaṃ sarvavyāpitvāt nāpyanyadeśādāgamanamakriyatvāt tat kathaṃ teṣu teṣāṃ vṛttir upalabdhir vā bhavet prayogaḥ ye yatra notpannā nāpi prāgavasthāyino nāpi paścād anyato deśādāgatimantas te tatra nopalabhyante nāpi vartante yathā śaśaśirasi tadviṣāṇam tathāca sāmānyaṃ tacchūnyadeśotpādavati ghaṭādike vastunīti vyāpakānupalabdhiḥ na cāyam anaikāntiko hetuḥ tatra vṛttyupalambhayoḥ prakārāntarābhāvāt dvitīye pi pakṣe doṣamāha svāśrayetyādi svāśrayendriyayogāder ekasmiṃstadgrahe sati sarvatraivopalabhyeraṃstatsvarūpāvibhāgataḥ  svāśrayendriyasaṃyogādeḥ upalambhahetoḥ ādiśabdenātmamanaḥsannikarṣādiparigrahaḥ ekasmin vyaktibhede teṣāṃ jātibhedānāṃ grahaṇe sati sarvatraiva vijātīye pi vyaktibhede ntarāle copalabhyeran teṣāṃ yathāsvamekarūpatayā pratyekaṃ gṛhītarūpāvyatirekāt etad eva spaṣṭayann āha jñātādityādi jñātādavyatiriktaṃ cet tasyāpi grahaṇaṃ bhavet tadvadeva na vā tasya grahaṇaṃ bheda eva vā  tathā hi dṛṣṭavyaktisamavetasāmānyarūpād vijñātādavyatiriktaṃ ced vyaktyantarālavarti sāmānyarūpaṃ tadā tasyāpi grahaṇaṃ bhavet gṛhītād abhinnatvāt gṛhītasvarūpavat atha tasya grahaṇaṃ na bhavati tathāsatyagṛhītarūpāvyatirekāt tad dṛṣṭavyaktisamavāyino pi grahaṇaṃ na syāt athobhayarūpatāṅgikriyata tadā svabhāvabhedaprasaṅgaḥ parasparaviruddhadharmādhyāsāt p na hyanyonyapratyanīkagrahaṇāgrahaṇadharmādhyāsitam api sadekam iti yuktamabhidhātuṃ svacchacetasaḥ atiprasaṅgāt evaṃ hi viśvam ekam eva dravyaṃ syāt tataś ca sahotpādavināśādiprasaṅgaḥ anyathaikam iti nāmamātram eva syāt naca nāmni vivādaḥ tadevaṃ sarvaprakāreṇa jātimabhidūṣya prayogaṃ racayann āha nānyetyādi nānyakalpitajātibhyo vṛkṣādipratyayā ime kramitvānugamādibhyaḥ pācakādidhiyo yathā nityasyājanakatvaṃ ca bādhakaṃ sampratīyate saṃyogadūṣaṇe sarvaṃ yadevoktaṃ prabādhakam  ye kramitvānugāmitvavastutvotpattimattvādidharmopetās te paraparikalpitanityaikasarvagatasāmānyato na bhavanti yathā pācakādipratyayāḥ tathācāmī vṛkṣādipratyayā iti viruddhavyāptopalabdhiḥ nityatābhāvaviruddhānityatābhāvena kramitvāder vyāptatvāt nityasya ca kramākramābhyām arthakriyāvirodhān nānaikāntikatā hetoḥ dṛṣṭāntasya ca sādhyāvikalatāyāḥ pūrvaṃ vistareṇa prasādhitatvānnāsiddho dṛṣṭāntaḥ bādhakāntaram apyāha saṃyogetyādi tatra saṃyogadūṣaṇe bādhakamuktam ekasyānekavṛttiś ca na yukteti prabādhakamityanena yathācānekatraikasya vṛttir na yuktā tathāvayavidūṣaṇe taddhyekavṛttibhājetyādinā pradarśitā evam ityādinopasaṃharati evam ekāntato bhinnajātireṣā nirākṛtā jaiminīyābhyupetā tu syād vāde pratiṣetsyate yair vaiśeṣikādibhir vyaktito jātir ekāntabhinneṣṭā teṣām idaṃ dūṣaṇam uktam ye punar abhinnām ubhayarūpāṃ ca jātim icchanti jainajaiminīyasāṅkhyādayaḥ tadupavarṇitā jātiḥ prastāvāt syād vāde niṣetsyate iha tu vaiśeṣikanaiyāyikopakalpitāyā jāteḥ prastutatvān na dūṣyate prastāvābhāvād iti bhāvaḥ iti sāmānyaparīkṣā KAPITEL VICESAPARIIKSAA p viśeṣadūṣaṇam āha ye punar ityādi ye punaḥ kalpitā ete viśeṣā antya bhāvinaḥ nityadravyavyapohena te pyasambhavitāḥ kṣaṇāḥ  yattāvannityadravyavṛttitvamantyadravyabhāvitvaṃ ca viśeṣāṇāṃ lakṣaṇam uktaṃtadasambhavadoṣaduṣṭatvād alakṣaṇam eva nahi nityaṃ kiñciddravyam asti tasya pūrvaṃ dravyaparīkṣāyāṃ vyapoḍhatvāt tat kathaṃ tadvṛttittvam eṣāṃ siddhyet yadapi yogināṃ viśeṣapratyayabalāt sattvam eṣāṃ sādhyate tatrāpyanaikāntikateti darśayati aṇvākāśadigādīnām ityādi aṇvākāśadigādīnām asaṅkīrṇaṃ yadā sthitam svarūpaṃ ca tadaitasmād vailakṣaṇyopalakṣaṇam miśrībhūtāparātmano bhaveyur yadi te punaḥ nānyabhāve pyavibhrāntaṃ vailakṣaṇyopalaṣaṇam kathaṃ teṣu viśeṣeṣu vailakṣaṇyopalakṣaṇam svata eveti cennaivamaṇvādāvapi kiṃ matam  tathā aṇvādīnāṃ rūpaṃ svasvabhāvāvasthānāt parasparamasaṅkīrṇaṃ vābhavet miśrībhūtaṃ vā yadyādyaḥ kalpas tadā svata evāsaṅkīrṇavastūpalambhāt teṣu yogināṃ parasparavailakṣaṇyabuddhir bhaviṣyatīti vyarthā viśeṣāntarakalpanā atha dvitīyaḥ pakṣas tadā katham iva viśeṣākhyapadārthāntarasannidhāne pi teṣu parasparavyatibhinnasvabhāveṣu vilakṣaṇaṃ jñānaṃ yoginām abhrāntamutpadyate bhrāntam eva tat syād atismiṃstathāvṛttatvāt tataścāyogina eva syuḥ bhrāntajñānasaṃsargitvād iti bhāvaḥ kiṃ ca yadi viśeṣākhyapadārthāntaramantareṇa vilakṣaṇā dhīr na jāyate tat kathaṃ teṣveva viśeṣeṣu vilakṣaṇā dhīr bhavati nahi teṣvapare viśeṣāḥ santyanavasthāprasaṅgāt nityadravyavṛttayo ntyā iti cābhyupagamahāniprasaṅgāc ca viśeṣeṣvapi vṛtteḥ ataḥ svata evaiṣāṃ parasparavailakṣaṇyam atihetutvam aṅgīkriyate tadā paramāṇvādīnām api taddhetutvaṃ svata evāstu ko hyatra teṣu pradveṣo yena teṣāṃ svata eva parasparavyāvṛttamūrtinām api satāṃ paramāṇvādīnāṃ parasparavailakṣaṇyajñānotpattihetutvaṃ neṣyate viśeṣāṇāṃ tviṣyata iti nātra kiñcit kāraṇamutpaśyāmo nyatra jāḍyāt p svata evetyādinā praśastamateratrottaramāśaṅkate svata evāśucitvaṃ hi śvamāṃsāder yathā sthitam tadyogādapareṣāṃ tu tathehāpi yadīṣyate yathā prakāśako dīpo ghaṭādeś ca svataḥ sthitaḥ tat prakāśātmatāyāṃ ca niyato yam idaṃ tathā  sa hyāha yathā śvamāṃsādīnāṃ svata evāśucitvaṃ tadyogāccānyeṣāṃ tathehāpi tādāmtyādantyeṣu viśeṣeṣu svata eva vyāvṛttipratyayahetutvaṃ  tadyogāt paramāṇuṣu kiñcātadātmakeṣvapyanyanimittaḥ pratyayo bhavatyeva  yathā ghaṭādiṣu pradīpāt natu pradīpeṣu dhaṭādibhya iti niyato yam iti ghaṭādiḥ idaṃ tatheti vailakṣaṇyopalakṣaṇaṃ viśeṣebhya evāṇvādīnāṃ viśeṣāṇāṃ svata evetyarthaḥ nanu cetyādinā pratividhatte nanu cāśucibhāvo  yaṃ sāṃvṛto na tu tāttvikaḥ tat svayaṃ parato vāyaṃ kathaṃ nāma bhaviṣyati athavā bhāvikatve pi śvamāṃsādivaśādime jāyante śucayo bhāvā naiva nityā ajanmataḥ pradīpādiprabhāvāc ca jñānotpādasvarūpatām labhante kṣaṇikā hyarthāḥ kalaśābharaṇādayaḥ na vivādāspadībhūtaviśeṣabalabhāvinī vailakṣaṇyamatis teṣu kramotpatteḥ sukhādivat  aśuitvaṃ hi nāma bhāvānāṃ kalpanoparacitaṃ  na pāramārthikamanavasthitatvāt tathā hi yadeva dravyaṃ kasyacicchrotriyāder aśucitvenābhāti tadevānyasya kauṭikādeḥ śucitvena na caikasya parasparapratyanīkarūpasampāto yukta ekatvahāniprasaṅgāt athā bhavatu bhāvikamaśucitvaṃ bhāvānāṃ tathāpi nedaṃ dṛṣṭāntena samam tathā hi śvamāṃsādikāśucidravyasamparkādannādayo bhāvāḥ parityaktapūrvaśucisvabhāvā anya evāśucayo jāyante ato yuktam eṣāṃ paropādhikam aśucitvam natvevaṃ kiñcit paramāṇvādiṣu nibandhanam asti yenaiṣāṃ paropādhikaṃ vailakṣaṇyaṃ bhavet tathā nityatvād evājanmato nutpatteḥ p evaṃ pradīpadṛṣṭānte pi ghaṭādīnāṃ jñānotpattihetutvaṃ paropādhikaṃ yojyam netyādinā viśeṣāṇāṃ bādhakaṃ pramāṇam āha tasyāpi pūrvavat svarūpaṃ pratibandhaś ca vācyaḥ iti viśeṣaparīkṣā KAPITEL  SAMAVAAYAPADAARTHAPARIIKSAAsamavāyadūṣaṇārtham āha tantuṣvityādi tantuṣveva paṭo mīṣu vīraṇeṣu kaṭaḥ punaḥ ityādīhamater bhāvāt samavāyo vagamyate  ayutāsiddhānām ādhāryādhārabhūtānām ihabuddhihetur yaḥ sambandhaḥ sa samavāyaḥ sa cāyam iha tantuṣu paṭa ityādīhabuddhiviśeṣato dravyādibhyo rthāntaratvenāvagamyate yathāhi sattādravyatvādīnāṃ svādhāreṣvātmānurūpapratyayakartṛtvāt svāśrayādibhyaḥ parasparataścārthāntarabhāvas tathā samavāyasyāpi pañcasu padārtheṣu iha tantuṣu paṭaḥ iha dravye guṇakarmaṇī iha dravyaguṇakarmasu sattā iha dravye dravyatvam iha guṇeṣu guṇatvam iha karmaṇi karmatvam iha dravyeṣvantyā viśeṣā ityādipratyayadarśanāt pañcabhyaḥ padarthebhyo rthāntaratvaṃgamyate prayogaḥ yo yeṣu yadākāravilakṣaṇaḥ pratyayaḥ sa tadarthāntaranibandhanaḥ yathā devadatte daṇḍīti pratyayaḥ tathācāyaṃ pañcasu padārtheṣvihapratyaya iti svabhāvahetuṃ manyate pratibandhamasya darśayann āha tasyābhāva ityādi tasyābhāve sa cetkiṃ hi mater asyā nibandhanam na viśeṣamatir dṛṣṭā nimittāntaravarjitā ihabuddhyaviśeṣāc ca yogavan na vibhidyate sarvasmin bhāvavatveṣa eka eva pratīyate kāraṇānupalabdheś ca nityo bhāvavadeva saḥ na hyasya kāraṇaṃ kiñcit pramāṇenopalabhyate  nibandhanamantareṇa bhavato nityaṃ sattādiprasaṅgo bādhakaṃ pramāṇam evaṃ tāvad vaiśeṣikāṇāṃ matena ihabuddhiliṅgānumeyāḥ samavāyaḥ naiyāyikamatena tu ihabuddhipratyakṣagamya eva tathā hi te akṣavyāpāre satīha tantuṣu paṭa ityādipratyayotpatteḥ pratyakṣatvamācakṣate sa cāyaṃ samāvāyo yathā saṃyogaḥ sambandheṣu bhinnas tathā nāyaṃ p bhidyate kiṃ tarhibhāvavat sattāvat talliṅgāviśeṣād viśeṣaliṅgābhāvāt sarvatraika eva samavāyaḥ yogavad iti vaidharmyadṛṣṭāntaḥ akāraṇatvāc ca bhāvavadeva nityaḥ siddhaḥ akāraṇatvaṃ ca pramāṇataḥ kāraṇānupalabdheḥ siddham tadetad ityādinā dūṣaṇamārabhate tadetad ihavijñānaṃ pareṣām eva vartate svasiddhāntānurāgeṇa na dṛṣṭaṃ laukikaṃ tu tat  tadanena hetor āśrayasiddhatām āha iha tantuṣu paṭa ityādikā hi dhiyaḥ svasiddhāntānurāgopakalpitā eva natu loke tathotpadyamānāḥ saṃvedyanta ityataḥ sādhyadharmī na siddhaḥ nānātvetyādinā tāmeva dharmyasiddhiṃ samarthayate nānātvalakṣaṇe hi syād ādhārādheyabhūtayoḥ idam atreti vijñānaṃ kuṇḍādau śrīphalādivat naiva tantupaṭādīnāṃ nānātvenopalakṣaṇam vidyate yena teṣu syur idam atreti buddhayaḥ  yayor hi nānātvamupalakṣitaṃ bhavet tayor evādhārādheyabhāve satīhabuddhirudbhavanti loke dṛṣṭā yatheha  kuṇḍe śrīphalānīti  naca tantupaṭayor nānātvamupalakṣitaṃ vidyate  ca tat kathaṃ tatrehabuddhir bhavet syād etad yadi nāmāsmābhiḥ siddhāntabalād upakalpiteyam ihamatis tathāpyasyā bhavadbhir nibandhanaṃ vaktavyam ity āha svecchetyādi svecchayā racite vāsmin kalpiteṣviva vastuṣu na kāraṇaniyogo yaṃ paraṃ pratyupapadyate  yo hi yatkāraṇam eva necchati sa kathaṃ kāryaṃ svayam upakalpya tatkāraṇaṃ paryanuyujyate ātmaiva hi bhavatā paryanuyoktavyaḥ yenedaṃ kāryamupakalpitamitamicchāvaśāt  naivecchānāṃ vastusvabhāvānurodhaḥ tathā hi bhavadupakalpitasyāpi hi vastunaḥ kaiścidanyathāpi kalpayituṃ śakyatvāt apica na kevalam iha tantuṣu paṭa ityādikā dhiyo loke na siddhāḥ kintu tadviparītā eva prasiddhā iti darśayann āha vṛkṣa ityādi  p vṛkṣe śākhāḥ śilāścāga ityeṣā laukikī matiḥ agākhyapariśiṣṭāṅganairantaryopalambhanāt tau punas tāsviti jñānaṃ lokātikrāntamucyate ghaṭe rūpaṃ kriyādīti tādātmyaṃ tvavagacchati rūpakumbhādiśabdā hi sarvāvasthābhidhāyakāḥ tadviśeṣābhidhānāya tathā te viniveśitāḥ tānāścityaiṣu vijñānaṃ tenākāreṇa vartate samavāyān na bhedasya sarveṣām apyanīkṣaṇāt  vṛkṣe śākhāḥ parvate śilā ityevaṃ loke dṛśyate natu śākhāyāṃ vṛkṣaḥ śilāsu parvata iti sāpi ca vṛkṣe śākhetyādikā matir na samavāyavaśāt kintu agākhyāni yāni pariśiṣṭāni vivakṣitaśākhāśilāvyatiriktānyadhovyavasthitāni skandhādīnyaṅgāni teṣāṃ nairantyopalambhāt agaśabdenātra na gacchantīti kṛtvā taravo girayaścābhipretāḥ tāviti agavṛkṣau tāsviti śilāśākhāsu yattarhīdamiha ghaṭe rūparasagandhasparśāścalanaṃ cetyādi loke prasiddhaṃ jñānaṃ tasya samavāyaṃ muktvā ko nyo viṣaya ity āha ghaṭa ityādi tādāmtyam ghaṭasvabhāvaṃ rūpaṃ na ghaṭādyātmakam ity arthaḥ bahuṣu rūpādiṣu sādhāraṇaśaktiviśeṣapratipādanecchayā tadanyarūpādivyavacchedena ghaṭādiśruter niveśaḥ rūpādiśrutis tu pratyekamasādhāraṇacakṣur vijñānādikāryanirvartanasāmarthyadyotanāya niveśitetyato ghaṭādiśrutī rūpādibhedānakṣipatīti sāmānādhikaraṇyābhāvād vaiyadhikaraṇyenaiva tādātmyaṃ pratipādyate ubhayos tu kimarthaṃ prayoga ity āha rūpakumbhetyādi rūpādiṣabdā hi sarvāvasthasya rūpāder vācakāḥ tathā hi yathā ghaṭātmanāvasthitarūpādi rūpādītyucyate tathā paṭādyātmanāvasthitam api tataś ca kevalebhyo rūpādiśabdebhyo na viśeṣaḥ pratīyate kimavasthā rūpādaya iti ghaṭe rūpādaya ityevaṃ tu prayoge ghaṭātmakās ta iti paṭādivyavacchedena pratīyante tathā ghaṭaśabdo pi sarvāvasthaṃ ghaṭaṃ brūte śuklaṃ pītaṃ calaṃ niścalamityādikam ataḥ kevalān na viśeṣapratītiḥ ghaṭe śuklaṃ rūpam ityādiprayoge tu tadanyarūpādivyavacchedena pratipattir bhavati tataś ca tasyaivambhūtasya viśeṣasyābhidhānāya yathā tathā ghaṭe rūpam iti te niveśitāḥ p śabdā iti śeṣaḥ tān śabdānāśrityaiṣu ghaṭādiṣu tenākāreṇa ghaṭe rūpam ityādinā pravartate jñānaṃ natu samavāyamāśritya vartata iti sambandhaḥ atra kāraṇam āha bhedasyetyādi nahi samavāyaghaṭarūpādīnāṃ sarveṣāṃ parasparato bheda upalabhyate yeneyaṃ samavāyanibandhanā buddhir bhavet etena hetor anaikāntikatvaṃ pratijñāyāścānumānādibādhitatvam uktam yaccoktam ihabuddhyaviśeṣād ityādi tatrāha yadyeka ityādi yadyekaḥ samavāyaḥ syāt sarveṣveva ca vastuṣu kapālādiṣvapi jñānaṃ paṭādīti prasajyate gajādiṣvapi gotvādi samastītyanuṣajyate tato gavādirūpatvam amīṣāṃ śāvaleyavat paṭatantuṣu yo stīti samavāyāt pratīyate asti cāsau kapāleṣu tasyeti na tatheti kim nāśritaḥ sa kapāle cen nanu tantuṣvapīṣyate āśritaḥ samavāyena sa kapāle pi nāsti kim tantor yaḥ samavāyo hi paṭasyetyabhidhīyate sa ghaṭasya kapāleṣu taddhīranavadhir bhavet  yadyekastrailokye samavāyaḥ syāt tadā kapāleṣupaṭa ityādayo pi dhiyaḥ prasūyeran aśvādiṣu ca gotvādir vidyata ityevaṃ syāt tataś ca sāvaleyādibhedavad gajādiṣvapi gavādipratyayo bhavet tathā hi tantuṣu paṭa iti yat samavāyabalāt pratītir upavarṇitā sa samavāyas tasya paṭasya kapālādiṣvapyastīti tathā pratyayo na bhavatīti etad api mithyā yatas tantuṣvapi paṭa āśrita iti yat samavāyabalād upavarṇyate sa samavāyaḥ kapāleṣu kiṃ nāsti yena tatra tantuṣviva paṭo stīti tadbuddhir na bhavet kintu ya eva tantau paṭasya samavāya iti nirdiśyate sa eva paṭasya samavāyaḥ kapāleṣu tat kathaṃ saṅkaro na syāt tat tasmāt dhīranavadhiḥ avadhirahitā bhavet tataś ca dravyaguṇakarmaṇāṃ dravyatvaguṇatvakarmatvādiviśeṣaṇaiḥ sambandhasyaikatvāt pañcapadārthavibhāgo na syāt p evam ityādinā gajādiṣu gavādibuddhiprasaṅgaṃ samarthayate evaṃ yaś ca gajatvādisamavāyo gajādiṣu gotvādijātibhedānāṃ sa eva svāśrayeṣvapi  ādhāretyādinātra praśastamater uttaramāśaṅkate ādhārādheyaniyamaḥ sa caikatve pi vidyate dravyeṣviva hi tajjātikarmasveva ca karmatā  sa hyāha yadyapyekaḥ samavāyastathāpi pañcapadārthasaṅkaro na bhavati ādhārādheyaniyamāt tathā hi dravyeṣveva dravyatvaṃ guṇeṣveva guṇatvaṃ karmasveva karmatvam ityevaṃ dravyatvādīnāṃ pratiniyatādhārāvacchedena pratipattir upajāyate yadyevaṃ tarhi samavāyaḥ pratipadārthaṃ bhinnaḥ prāpnotītyāha ihetyādi iheti samavāyotthavijñānānvayadarśanāt sarvatra samavāyo yam eka eveti gamyate dravyatvādinimittānāṃ vyatirekasya darśanāt dhiyāṃ dravyādijātīnāṃ niyamastvavasīyate  iheti samavāyanimittasya pratyayasya sarvatrābhinnakāratayānvayadarśanāt sarvatraikaḥ samavāya iti gamyate satyapi caikatve dravyatvādinimittānāṃ dhiyāṃ pratiniyatādhārāvacchedenotpatteḥ vyatirekasyānanvayalakṣaṇasya darśanād dravyatvādijātīnāṃ vyatirekovijñāyate tena pañcapadārthasaṅkaro na bhavati kathaṃ punaḥ sambandhāviśeṣe pyamīṣāmādhārādheyapratiniyamo yujyata ity āha tadyathetyādi tadyathā kuṇḍadadhnoś ca saṃyogaikye pi dṛśyate ādhārādheyaniyamas tatheha niyamo mataḥ vyaṅyavyañjakasāmarthyabhedād dravyādijātiṣu samavāyaikabhāve pi naiva cet sa virudhyate  yathāhi kuṇḍadadhnoḥ saṃyogaikatve pi bhavatyāśrayāśrayipratiniyamaḥ tathā dravyatvādīnāṃ samavāyaikatve pi vyaṅgyavyañjakaśaktibhedādādhārādheyapratiniyama iti sa ityādhārādheyaniyamaḥ p ādhārādheya ityādi pratividhatte ādhārādheyaniyamo natvekatve sya durghaṭaḥ dravyatvaṃ dravya eveṣṭaṃ kathaṃ tat samavāyataḥ tasyāsau samavāyaś ca guṇādiṣvapi vidyate guṇajātyādisambandhād eka eva hyayaṃ tayoḥ  na hyasmākaṃ rūpatvādīnāṃ rūpādiṣvādheyaniyamaḥ siddhaḥ kintu bhavatām eva sa ca sarvatra samavāyamekamevābhyupagacchatāṃ durghaṭa ityādiprasaṅgāpādānaṃ kriyate tathā hi dravya eva dravyatvam ityevaṃ yo niyama iṣyate sa samavāyabalād eva tasya ca dravyatvāder yaḥ samavāyaḥ sa eva guṇādiṣvapyasti  guṇatvādijātyā teṣāṃ sambandhatvāt yadi nāma sambandhas tathāpi sa eva tatra samavāyo stīti katham avastīyata ity āha eke evetyādi tayor iti dravyaguṇatvādijātyoḥ tataścābhinnanimittatvāt tatsaṅkaraprasaṅgo durnivāra iti bhāvaḥ anyathā guṇajātyādibhinna eva bhavedayam yogibhedāt prativyakti yathā yogo vibhidyate  anyatheti yadi dravye dravyatvasya yaḥ samavāyaḥ sa eva guṇādiṣu guṇatvādīnāṃ na bhavet tadā saṃyogavat pratyādhāraṃ samavāyo bhidyate yaccoktaṃ dravyatvādinimittānām ityādi tatrāha dravyatvādītyādi dravyatvādinimittānāṃ vyatireko na yujyate dhiyāṃ nimittasadbhāvād atastanniyamo pi na  na hyavikale nimitte sati kāryasya vyatireko bhāvo yukto tat kāryatvaprasaṅgāt tataśca dhiyāṃ vyatirekāyogāt tasyāpyādhārādheyabhāvasya niyamo na yuktaḥ nanu dravya eva dravyatvamāśritaṃ sthitamityādivyapadeśato niyamo bhaviṣyatītyāha tadāśritatvetyādi tadāśritatvasthānādi tasmād evābhidhīyate samavāyād ataścaitan na yuktaṃ tanniyāmakam  tasmād eva hi samavāyādāśritatvādivyavasthānam upavarṇyate bhavadbhiḥ tasya ca sarvatrāviśiṣṭatve katham eṣa niyamo yokṣyate tasmād etad apyāśritatvādi na tasyādhārādheyabhāvasya niyāmakaṃ yuktam  ādhārādheyabhāvena sahaikayogakṣamatvādeṣām p vyaṅgavyañjakaśaktipratiniyamāt tarhi niyamo bhaviṣyatītyāha vyaṅgasyetyādi vyaṅgyavyañjakasāmarthyabhedo pi samavāyataḥ nānyatas tu sa nityānām utpādānupapattitaḥ  dravyatvādisāmānyavyañjakatvaṃ dravyādīnāṃ yaducyate tat samavāyabalādeva tathā hi yata eva dravyatvaṃ dravye samavetaṃ tata eva tena tadvyajyata ity ucyate anyata iti saugatopavarṇitāt jñānotpādanayogyasvabhāvotpādanāt yasmānnityānām api sattādīnāṃ samavāya iṣṭaḥ sa na nityānām utpattir yuktā etad eva na hītyādinā samarthayate nahi dīpādisadbhāvāj jāyante yādṛśā ime vijñānajanane yogyā ghaṭādyā jātayas tathā  yaścāpi dadhikuṇḍasaṃyogo dṛṣṭāntatvenoktaḥ  so pyasmākam asiddha iti darśayati kuṇḍadadhnorityādi kuṇḍadadhnoś ca saṃyoga ekaḥ pūrvaṃ nirākṛtaḥ na cāsau niyatas tasmād yujyatetiprasaṅgataḥ  pūrvam iti saṃyogapadārthadūṣaṇe bhavatu nāma saṃyoga ekaḥ  tatrāpi tulya eva prasaṅga iti darśayati na cāsāvityādi tasmād iti saṃyogāt dadhni kuṇḍamityādibuddhiprasaṅgo tiprasaṅgaḥ saṃyogasya nimittasya nirviśiṣṭatvāt yaccoktaṃ kāraṇānupalabdher nityaḥ samavāya iti tatrāha nityatvenetyādi nityatvenāsya sarve pi nityāḥ prāptāḥ ghaṭādayaḥ ādhāreṣu sadā teṣāṃ samavāyo na saṃsthiteḥ  yadi hi samavāyo nityaḥ syāt tadā ghaṭādīnām api nityatvaprasaṅgaḥ svādhāreṣu teṣāṃ sarvadāvasthānāt tathā hi samavāyāstitvād evaiṣāṃ svādhāreṣvavasthānamiṣyate  sa ca samavāyo nitya iti kimiti sadāmī na saṃṭiṣṭheran svārambhaketyādinā parasyottaram āśaṅkate svārambhakavibhāgād vā yadi vā tadvināśataḥ te naśyanti kriyādyādīva yogāderiti cen na tat svādhāraissamavāyo hi teṣām api sadā mataḥ teṣāṃ vināśabhāve tu niyatāsyāpi nāśitā  p syād etat ghaṭādīnāṃ ye svārambhakāvayavās teṣāṃ vibhāgād vināśād vā ghaṭādīnāṃ vināśaḥ yathā ghaṭasyodveṣṭanapākāvasthayoḥ kriyādayaḥ sparśavad dravyasaṃyogādibhyo vinaśyanti yathoktam sparśavad dravyasaṃyogāt karmaṇo nāśaḥ kāryavirodhi ca karmeti tathā buddher buddhyantarād vināśaḥ śabdasya śabdāntarād iti paraprakriyā tena satyapi samavāye vasthitihetau sahakārikāraṇāntarābhāvād virodhipratyayopanipātāc ca na nityatvaprasaṅgo ghaṭādīnām iti parasya bhāvaḥ na tadityādīnāṃ svārambhakeṣvavayavāntareṣu samavāyaḥ sarvadāstyeveti kuto vināśo vibhāgo vā na kevalaṃ tadārabdhānāṃ dravyāṇāṃ kriyādīnāṃ cetyapiśabdena darśayati yadi tu svārambhakāṇām avayavānāṃ vināśo bhyupagamyeta tadā niyatam asya samavāyasyāpi vināśaḥ prāpnoti kasmād ity āha sambandhino nivṛttau hītyādi sambandhino nivṛttau hi sambandho stīti durghaṭam nahi saṃyuktanāśe pi saṃyogo nopatiṣṭhate yathā saṃyogabhāve tu saṃyuktānām avasthitiḥ samavāyasya sadbhāve tathā syāt samavāyinām  etad eva ghaṭayann āha nahītyādi tataś ca vinaṣṭasambandhitvān naṣṭasaṃyogisaṃyogavad anityaḥ samavāyaḥ prāpnotītyuktaṃ bhavati sambandhināṃ vā sthitiḥ prāpnoti avinaṣṭasambandhatvāt anuparatasaṃyogadravyadvayavat anyathā tat sambandhasvabhāvahānirubhayeṣām api prasajyeta ekasambandhanāśe pītyādinā paraḥ pratyavatiṣṭhate ekasambandhināśe pi samavāyo vatiṣṭhate anyasambandhisadbhāvād yogo no cen na bhedataḥ  evaṃ manyate yadi prathame hetau vinaṣṭāśeṣasambandhitvād iti hetvartho bhipretaḥ tadā pakṣaikadeśāsiddhatā hetoḥ na hyaśeṣāṇāṃ sambandhināṃ vināśaḥ kvacid asti pralaye pi paramāṇvādīnām avaśiṣyamāṇatvāt atha yathākathañcidvinaṣṭasambandhitvasambandhamadhikṛtya hetur ucyate tadānaikāntikatā yadi nāmaikaḥ sambandhī kvacid vinaṣṭas tathāpyaparasambandhinibandhanāvasthitir asya bhaviṣyati yadyevaṃ saṃyogasyāpyanayā nityā nityatvaṃ prāpno p tītyāśaṅkya paraḥ pratividhatte na bhedata iti saṃyogo hi pratisaṃyogi bhidyate tenāsyānityatvaṃ yuktaṃ samavāyas tu iha pratyayanibandhanasyābhinnatvād eka eva jagati tenāsyānityatvamayuktamanyatrāpi sambandhyantare tasyopalabhyamānatvāt yadyevam ityādinā pratividhatte yadyevaṃ ye vinaśyanti ghaṭādyāḥ samavāyinaḥ teṣāṃ vṛttyātmako yo sau samavāyaḥ prakalpitaḥ sa eva vyavatiṣṭheta kiṃ sambandhyantarasthiteḥ athānya eva saṃyoga bahutādivat nādyas tallakṣaṇasyaiva samavāyasya saṃsthitau pūrvavat te sthitā eva prāpnuvanti ghaṭādayaḥ na teṣām anavathāne teṣāṃ vṛttyātmakaḥ kvacit samavāyo vatiṣṭheta saṃjñāmātreṇa vā tathā ataḥ prāgapi sadbhāvān na te vṛttāḥ syurāśraye paścādiva tathā hyeṣā vṛttis teṣām avastutaḥ  tathā hi ye te vinaśyanti ghaṭādayaḥ svakāraṇādisamavāyinas teṣāṃ svakāraṇeṣu vṛttyātmako yo sau samavāyaḥ kalpitaḥ sa eva kiṃ teṣu vinaṣṭeṣu sambandhyantareṣvasti āhosvidanya eva yathā saṃyogo bahutvaṃ vā pratisaṃyogi bhidyate ādiśabdād vibhāgādiparigrahaḥ tatra yadyādyaḥ pakṣas tadā prāgavasthāvadapracyutapravṛttitvād avasthitā eva ghaṭādayaḥ prāpnuvanti teṣāṃ vā ghaṭādīnām anavasthāne navasthitapravṛttitvān nāvasthitiḥ samavāyasya prāpnoti anyathā na vṛttyātmakaḥ syāt tathābhūtasya ca svatantrasyānupakāriṇo vṛttiḥ samavāya iti vā nāmakaraṇesaṃjñāmātram eva syāt na tu vastutathābhāvas tatheti tadvṛttyātmaka ityevaṃ tataḥ saṃjñāmātrānvayo doṣastaṃ darśayati ata ityādi prāgapi sambandhināśāt avinaṣṭasambandhyavasthāyām apītyarthaḥ te ghaṭādayaḥ svāśraye vṛttās tasya samavāyasya bhāvāt sadbhāvabalān na sidhyeyuḥ paścādiha vinaṣṭasamavāyikāraṇavat paramārthato vṛttyabhāvāt tathāhītyādinā hetvarthaṃ darśayati athānya eva saṃyogavibhāgabahutādivat sambandhyantarasadbhāve samavāyo vatiṣṭhate  p saṃyogādivad evaṃ hi nanvasya bahutā bhavet evamādyasya sadbhāve bahu syād asamañjasam  athānya eveti dvitīyaḥ pakṣas tadā saṃyogādivat samavāyabahutvaṃ prāpnoti tataś ca na samavāyo bhedanityasyābhyupetasya hāniḥ evamādītyādiśabdena kāraṇavaiphalyaṃ anekasūtravirodhaḥ pratyakṣādivirodhaḥ sarvapadārthānām akramotpattirityādidoṣāntaraparigrahaḥ tathā hi svakāraṇasamavāyaḥ sattāsamavāyo vā janmocyate samavāyaś ca nitya iti na kvacid api kāryajanmani kāraṇānāṃ sāmarthyam iti kāraṇavaiphalyam tathā anyatarakarmaja ubhayakarmajaḥ saṃyogajaś ca saṃyogaḥ indriyārthasannikarṣotpannaṃ jñānam ityādijanmapratipādakasūtravirodhaḥ tathā pratyakṣādipratītikāraṇāni cakṣurādīni virudhyante tathā samavāyalakṣaṇasya janmano nityatayā na kramostīti kramotpattir dṛṣṭabhāvānāṃ virudhyate tataś ca yugapajjñānānutpattir manaso liṅgam iti svasiddhāntavyāhatiḥ nityatvāc ca janmano nupakāryopakārakabhūtaṃ jagaditi vyarthaṃ śāstrapraṇayanamityādibahutaramasamañjasamālūnaviśīrṇaṃ syāt iti samavāyapadārthaparīkṣā KAPITEL ABDAARTHAPARIIKSAAAD TS p  āropitākāraśabdapratyayagocaraDDtvasamarthanārthaṃ  prastāvam āracayann āha yadītyādiyadi nopādhayaḥ kecid vidyante  pāramārthikāḥ   daṇḍī śuklaś calaty asti gaur ihetyādi dhīdhvanī  TS  syātāṃ kiṃviṣayāv etau nānimittau ca tau matau sarvasminn avibhāgena tayor vṛttir asambhavī TS vastv eva hi paramārthataḥ śabdapratyayagrāhyam ataḥ śabdaiḥ sākṣād vidhiniṣedhābhyāṃ vastusvabhāvapratipādanād vidhir eva śabdārtha iti vidhiśabdārthavādināṃ darśanamapohavādināṃ tu na paramārthataḥ śabdānāṃ kiñcid vācyaṃ vastusvarūpam astisarva eva hi śabdapratyayo bhrāntaḥ bhinneṣv artheṣv abhedākārādhyavasāyena pravṛtteḥyatra tu pāramparyeṇa vastupratibandhaḥ tatrārthāsaṃvādo bhrāntatve pīti darśanamtatra yat tad āropitaṃ vikalpadhiyārtheṣv abhinnaṃ rūpam tad anyavyāvṛttapadārthānubhavabalāyātatvāt svayaṃ cānyavyāvṛttatayā prakhyānād bhrāntaiś cānyavyāvṛttārthena sahaikyenādhyavasitatvād anyāpoḍhapadārthādhigatiphalatvāc ca p anyāpoḍha ity ucyatetenāpohaḥ śabdārtha iti prasiddhamtatra vidhivādinaś codayanti yadi bhavatāṃ dravyaguṇakarmasāmānyaviśeṣasamavāyalakṣaṇā upādhayo viśeṣaṇāni śabdapratyayaṃ prati nimittāni paramārthato na santi tat kathaṃ loke daṇḍītyabhidhānapratyayāḥ pravartante dravyādyupādhinimittāḥtathā hi daṇḍī viṣāṇītyādidhīdhvanī loke dravyopādhikau prasiddhau śuklaḥ kṛṣṇa iti guṇopādhikau calati bhramatīti karmanimittau asti vidyata iti sattāpravṛttinimittakau gaur aśvo hastīti sāmānyaviśeṣopādhī iha tantuṣu paṭa iti samavāyabalāttatraiṣāṃ dravyādīnām abhāve daṇḍītyādidhīdhvanī nirviṣayau p syātām itiādigrahaṇaṃ pratyekam abhisambadhyatetena pratyekaṃ chatrī  viṣāṇītyādisamānajātīyadhīdhvanīnāṃ grahaṇaṃ bhavatiantyās tu viśeṣā yoginām eva grāhyā iti na teṣām ādiśabdena parigrahaḥna cānimittāv etau yuktau sarvatrāviśeṣeṇa sarvadā tayor vṛttiprasaṅgātna cāvibhāgena tayoḥ pravṛttir astitasmāt santi dravyādaya iti paraḥprayogaḥ ye parasparam asaṅkīrṇapravṛttayaḥ te sanimittāḥ yathā śrotrādipratyayāḥasaṅkīrṇapravṛttayaś ca daṇḍītyādiśabdapratyayā iti svabhāvahetuḥanimittatve sarvatrāviśeṣeṇa pravṛttiprasaṅgo bādhakaṃ pramāṇamad TS ucyata ityādinā pratividhatte ucyate viṣayo mīṣāṃ dhīdhvanīnāṃ na kaścana antarmātrāniviṣṭaṃ tu bījam eṣāṃ nibandhanam TS tatra yadi mukhyato bāhyena viṣayabhūtena sanimittatvam eṣāṃ sādhayitum iṣṭam tadānaikāntikatā hetoḥ sādhyaviparyaye bādhakapramāṇābhāvātatha yena kenacin nimittena sanimittatvam iṣyate tadā siddhasādhyatātathā hi asmābhir iṣyata evaiṣām antarjalpavāsanāprabodho nimittam na tu viṣayabhūtaṃ bhrāntatvena pūrvasya śābdapratyayasya nirviṣayatvātantarmātrāniviṣṭam iti vijñānasanniviṣṭaṃ vāsaneti yāvatad TS etad  evāgamena  saṃspandayann āha yasya yasyetyādiyasya yasya hi śabdasya yo yo viṣaya ucyate sa sa saṃghaṭate naiva vastūnāṃ sā hi dharmatā TS yo yo viṣaya iti svalakṣaṇasāmānyādiḥsā hi dharmatetisā prakṛtiḥ sarvavākpathātītatvaṃ vastūnāṃ svabhāva iti yāvatyathoktam  yena yena hi nāmnā vai yo yo dharmo bhilapyate na sa saṃvidyate tatra dharmāṇāṃ sā hi dharmatā FF itip p atha śābdapratyayasya bhrāntatvatvāviṣayatvayoḥ kiṃ pramāṇam iti cet uktam atra pramāṇam asmābhir yad bhinneṣv abhedādhyavasāyena pravṛtteḥ sarvaṃ evāyaṃ śābdapratyayo bhrānta ititathā hi yo tasmiṃs tad iti pratyayaḥ sa bhrāntaḥ yathā marīcikāyāṃ jalapratyayaḥtathā cāyaṃ bhinneṣv artheṣv abhedādhyavasāyī śābdapratyaya iti svabhāvahetuḥna ca sāmānyaṃ vastubhūtaṃ grāhyam asyāsti yenāsiddhatā hetor iti syāt tasya pūrvaṃ vistareṇa nirastatvātbhavatu vā sāmānyaṃ tathāpi tasya bhedebhyo rthāntaratve bhinneṣvabhedādhyavasāyo bhrāntir evana hy anyenānye samānā yuktās tadvanto nāma syuḥ anarthāntaratve pi sāmānyasya sarvam eva viśvamekam eva vastu paramārthata iti tatra sāmānyasya pratyayo bhrāntireva nahyekavastuviṣayaḥ sāmānyapratyayaḥ bhedagrahaṇapuraḥsaratvāt tasya bhrāntatve ca siddhe nirviṣayatvam api siddham svākārārpaṇena janakasya kasyacidarthasyālambanalakṣaṇaprāptasyābhāvāt athavā anyathā nirviṣayatvaṃ sādhyate yatraiva hi kṛtasamayā dhvanayaḥ sa eva teṣām artho yukto nānyo tiprasaṅgāt na ca kvacidvastunyeṣāṃ paramārthataḥ samayaḥ samastītyato nirviṣayā dhīdhvanayaḥ prayogaḥ ye yatra bhāvataḥ kṛtasamayā na bhavanti na te paramārthatastam abhidadhati yathā sāsnādimati piṇḍe śvaśabdo kṛtasamayaḥ na bhavanti ca bhāvataḥ kṛtasamayāḥ sarvasmin vastuni sarve dhvanaya iti vyāpakānupalabdheḥ kṛtasamayatvenābhidhāyakatvasya vyāptatvāt tasya cehābhāvaḥ nacāyam asiddho hetur ityādarśayann āha yata ityādi yataḥ svalakṣaṇaṃ jātis tadyogo jātimāṃs tathā buddhyākāro na śabdārthe ghaṭāmañcati tattvataḥ  tathā hi gṛhītasamayaṃ vastu śabdārthatvena vyavasthāpyamānaṃ kadācit svalakṣaṇaṃ vā vyavasthāpyate jātir vā tadyogo vā tayā jātyā yogaḥ sambandhaḥ yadvā jātimān padārthabuddher vā ākāra iti vikalpāḥ tatra sarveṣveva samayāsambhavān na yuktaṃ śabdārthatvam tattvata ityanena sāṃvṛtasya śabdārthasyāpratiṣedhaṃ darśayati tena svavacanavyāghāto na bhavati anyathā hi pratijñāyāḥ svavacanavirodhaḥ syāt tathā hyetān svalakṣaṇādīn śabdenāpratipādya na śakyamaśabdārthatvam eṣāṃ pratipādayitum tat pratipipādayiṣayā ca śabdena svalakṣaṇadīnupadarśayatā śabdārthatvameṣām abhyupetaṃ syāt punaś ca tadeva pratijñayā pratiṣiddham iti svavacanavyāghātaḥ etena yaduktamudyotakareṇa avācakatve śa p bdānāṃ pratijñāhetvor vyāghāta iti tadapi pratyuktaṃ bhavati nahi sarvathā śabdārthāpavādo smābhiḥ kriyate tasyāgopālam api pratītatvāt kintu tāttvikatvaṃ dharmo yaḥ parais tatrāropyo tasya niṣedhaḥ kriyate na tu dharmiṇaḥ tatra svalakṣaṇe tāvat saṅketasambhavopadarśanād aśabdārthatvaṃ pratipādayann āha tatretyādi tatra svalakṣaṇaṃ tāvan na śabdaiḥ pratipādyate saṅketavyavahārāptakālavyāptiviyogataḥ  na śabdaiḥ pratipādyata iti tatra saṅketābhāvāditi bhāvaḥ kathaṃ saṅketābhāva ity āha saṅketetyādi saṅketavyavahārābhyām āptaḥ prāpto yaḥ kālas tasya vyāptir vyāpanaṃ tayā viyogāt kāraṇāt na tatra svalakṣaṇe samaya iti śeṣaḥ etad uktaṃ bhavati samayo hi vyavahārārthaṃ kriyate na vyasanitayā tena yasyaiva saṅketavyavahārāptakālavyāpakatvam asti tatraiva samayo vyavahartṇāṃ yukto nānyatra na ca svalakṣaṇasya saṅketavyavahārāptakālavyāpakatvam asti tasmān na tatra samaya iti kasmāt punaḥ svalakṣaṇasya saṅketavyavahārāptakālavyāpakatvaṃ na sambhavatīty āha vyaktyātmāna ityādi vyaktyātmano nuyantyeti na paraspararūpataḥ deśakālakriyāśaktipratibhāsādibhedataḥ tasmāt saṅketadṛṣṭo rtho vyavahāre na dṛśyate nacāgṛhītasaṅketo bodhyetānya iva dhvaneḥ sāvaleyādayo hi vyaktibhedā deśādibhedena parasparato tyantavyāvṛttamūrttayo naite parasparamanvāviśantitatraikatra kṛtasamayasya puṃso nyair vyavahāro na syātpratibhāsādītyādiśabdena varṇasaṃsthānāvasthāviśeṣādiparigrahaḥvyavahāro na dṛśyata ititena tatra samayābhāvān nāsiddhatā hetor iti bhāvaḥna cāpy anaikāntikatvam iti darśayann āha na cāgṛhītetyādigṛhītaḥ saṅketo yatra sa tathā na gṛhītasaṅketo gṛhītasaṅketaḥanya iveti vijātīyārthavatdhvaner iti śabdātetad uktaṃ bhavati yady agṛhītasaṅketam arthaṃ śabdaḥ pratipādayet tadā gośabdo py aśvaṃ pratipādayetsaṅketakaraṇānarthakyaṃ ca syāttasmād atiprasaṅgāpattir bādhakaṃ pramāṇam iti siddhā vyāptiḥayam eva cākṛtasamayatvād iti hetur ācāryadignāgena  na jātiśabdo p bhedānāṃ vācaka ānantyādGG ity anena nirdiṣṭaḥtathā hi ānantyād ity anena samayāsambhava eva darśitaḥtena yad uddyotakareṇoktam  yadi śabdān pakṣayasi tadānantyād ity asya vastudharmatvād vyadhikaraṇo hetuḥatha bhedā eva pakṣīkriyante tadā nānvayī na vyatirekī dṛṣṭānto stīty ahetur ānantyamHH iti tat pratyuktaṃ bhavatipunaḥ sa evāha  yasya nirviśeṣaṇā bhedāḥ śabdair abhidhīyante tasyāyaṃ doṣaḥ asmākaṃ tu sattādiviśeṣaṇāni dravyaguṇakarmāṇy abhidhīyantetathā hi yatra yatra sattādikaṃ sāmānyaṃ paśyati tatra tatra sadādiśabdaṃ prayuṅkteekam eva ca sattādikaṃ sāmānyam ataḥ sāmānyopalakṣiteṣu bhedeṣu samayakriyāsambhavād akāraṇam ānantyamII ititad etad asamyakna hi sattādikaṃ vastubhūtaṃ sāmānyaṃ tebhyo bhinnam abhinnaṃ vāstīti prasādhitam etatbhavatu vā sāmānyaṃ tathāpy ekasmin bhede nekasāmānyasambhavād asāṅkatyeṇa sadādiśabdaprayojanaṃ na syātna ca śabdenānupadarśya sattādikaṃ tena sattādinā bhedān param upalakṣayituṃ samayakāraḥ śaknuyātna cākṛtasamayeṣu sattādiśabdapravṛttir astitataścetaretarāśrayadoṣaḥ syātathāpi syāt svayam eva pratipattā vyavahāropalambhād anvayavyatirekābhyāṃ sadādiśabdaiḥ samayaṃ pratipadyata ititad etad asamyakna hy anantarabhedaviṣayaṃ niḥśeṣaṃ kaścid vyavahāramupalabhateekadā sattādim atsu bhedeṣv asakṛdvyavahāram upalabhyādṛṣṭeṣv api tajjātīyeṣu tācchabdyaṃ pratipadyata iti cet na adṛṣṭatvātna hy adṛṣṭeṣv atītānāgatabhedabhinneṣv ananteṣu bhedeṣu samayaḥ sambhavati atiprasaṅgātvikalpabuddhyā vyāhṛtya teṣu pratipadyata eveti cet evaṃ tarhi vikalpasamāropitārthaviṣaya eva śabdasanniveśanaṃ na paramārthato bhedeṣv iti prāptam tathā hy atītānāgatayor asattvenāsannihitatvāt tatra vikalpabuddhir bhavantī nirviṣayaiveti tayā vyāhṛtamasadeva tataś ca tatra bhavan samayaḥ kathaṃ paramārthato vastubhūto bhaved ityalaṃ bahunā sapakṣe bhāvānnāpi hetor viruddhateti siddhaṃ svalakṣaṇāviṣayatvaṃ śabdānām syād etad ye himācalādayo bhāvās teṣāṃ sthiraikarūpatvān na deśakālabhedādibhedaḥ sambhavatyataḥ saṅketavyavahārāptakālavyāpakatvāt teṣu samayaḥ sambhavatītyataḥ pakṣaikadeśāsiddhatā hetor ity ata āha himācalādaya ityādi himācalādayo ye pi deśakālādyabhedinaḥ dṛṣṭāsteṣv aṇavo bhinnāḥ kṣaṇikāś ca prasādhitāḥ  p ādiśabdena malayādiparigrahaḥ ete hyanekāṇupracayasvabhāvāḥ ato naiṣāmaśeṣāvayavaparigraheṇa samayaḥ samasti prasādhitodayānantaravināśāś ca tenaiteṣvapi samayakālaparidṛṣṭasya svabhāvasya na vyavahārakāleṣvanvayo stīti nāsiddhatā hetoḥ evaṃ tāvatsvalakṣaṇe vyavahārānupapatteḥ samayavaiyarthyaprasaṅgān na samayaḥ sambhavatīti pratipāditam sāmpratamaśakyakriyatvād eva na sambhavatīti pratipādayann āha aśakyamityādi aśakyaṃ samayasyāsya jāte jāte ca kalpanam nājāte samayo yukto bhāviko śvaviṣāṇavat upanāpijāte gṛhītānāṃ pūrvaṃ vācāmanusmṛtau kriyate samayas tatra cirātīte kathaṃ nu tat sarva eva bhāvāḥ pūrvaṃ prasādhitodayānantarāpavargās teṣu samayaḥ kriyamāṇaḥ kadācidanutpanneṣu vā kriyeta utpanneṣu vā tatra na tāvad anutpanneṣu paramārthna samayo yuktaḥ asataḥ tenājāte pi putrādau samayadarśanān na dṛṣṭavirodhaḥ tasya vikalpanirmitārthaviṣayatvenābhāvikatvāt aśvaviṣāṇavad iti saptamyantād vatiḥ nāpyutpanne samayo yuktaḥ tathā hi tasminn anubhavotpattau satyāṃ tat pūrvake ca nāmabhedasmaraṇe sati samayaḥ kāryo nānyathātiprasaṅgāt tataś ca nāmabhedasmaraṇakāle kṣaṇadhvaṃsitayā ciraniruddhaṃ svalakṣaṇamiti  nājātavajjāte pi bhāvikaḥ samayaḥ samasti samayakriyākāle dvayor apy asannihitatvāt tathā hy anubhavāvasthāyām api tāvat tat kāraṇatayā svalakṣaṇaṃ kṣaṇikaṃ na sannihitasattākaṃ bhavati kiṃ punar anubhavottarakālabhāvinām abhedābhogasmaraṇotpādakāle bhaviṣyati athāpi syāt tajjātīye tat sāmarthyabalopajāte samayakriyākālabhāvini kṣaṇe samayaḥ kariṣyata iti ata āha yaścāpītyādi yaścāpi tatsajātīyas tadbalena tadāparaḥ na tatra samayābhogaḥ sādṛśyaṃ ca vikalpitam  yadyapi samayakriyākāle sannihitaṃ kṣaṇāntaram asti tathāpi tatra samayābhogāsambhavān na samayo yuktaḥ na hyaśvamupalabhya tannāmasmaraṇopakramapūrvakaṃ samayaṃ kurvāṇas tatkāla p sannihite gavādāvābhogāviṣayīkṛte śva iti samayaṃ samayakṛtkaścitkaroti athāpi syāt sarveṣāṃ svalakṣaṇānāṃ sādṛśyam asti tenaikatvamadhyavasāyasamayaḥ kariṣyata ity āha sādṛśyaṃ ca vikalpitam iti vikalpabuddhisamāropitaṃ hi sādṛśyaṃ tasya ca dhvanibhiḥ pratipādanaṃ sati svalakṣaṇamavācyam eva syāt tadevaṃ na svalakṣaṇe samayaḥ sambhavati nāpi śabdasvalakṣaṇasya tathā hi samayakāraḥ smṛtyupasthāpitam eva nāmabhedamarthe yojayati na ca smṛtirbhāvato nubhūtam evābhilāpamupasthāpayituṃ śaknoti tasya ciraniruddhatvāt yaccoccārayati tasya pūrvamananubhūtatvān na tatra smṛtiḥ nacāviṣayīkṛtastayā samupasthāpayituṃ śakyaḥ ataḥ smṛtyupasthāpitamanusandhīyamānaṃ vikalpanirmitatvenāsvalakṣaṇam eveti na svalakṣaṇasya samayaḥ tasmād avyapadeśyaṃ svalakṣaṇam iti siddham atraiva svalakṣaṇāvācyatvasiddhyaiḥ pramāṇāntaram āha uṣṇādītyādi uṣṇādipratipattir yā nāmādidhvanibhāvinī vispaṣṭābhāsate naiṣā tadarthendriyabuddhivat  yathā hyuṣṇādyarthaviṣayendriyabuddhiḥ sphuṭapratibhāsā vedyate na tathoṣṇādiśabdabhāvinī na hyupahatanayanarasanaghrāṇādayo mātuliṅgādiśabdaśravaṇāt tadrūparasādyanubhāvino bhavanti yathānupahatanayanādaya indriyadhiyānubhavantaḥ yathoktam anyathaivāgnisambandhād dāhaṃ dagdho bhimanyate anyathā dāhaśabdena dāhārthaḥ samprakāśate  iti tadarthendriyabuddhivad iti vaidharmodāharaṇam tadarthā cāsāvindriyabuddhiśceti vigrahaḥ yadi nāma sā tathā na bhavati tathāpi kimiti śabdasya svalakṣaṇamartho na bhavatītyāha na sa tasyetyādi na sa tasya ca śabdasya yukto yogo na tatkṛte pratyaye sati bhātyartho rūpabodhe tathā rasaḥ  prayogaḥ yo hi tatkṛte pratyaye na pratibhāsate na sa tasyārthaḥ yathā rūpajanite pratyaye rasaḥ na pratibhāsate ca śabde pratyaye svalakṣaṇam iti sthāpakānupalabdhiḥ atra cātiprasaṅgo bādhakaṃ pramāṇam tathā hi śabdasya tadviṣayajñānajanakatvam eva tadvācakatvam ucyate nānyatnaca yadvijñānaṃ yadākāraśūnyaṃ tat tadviṣayaṃ yuktam atiprasaṅgāt p na caikasya rūpadvayam asti spaṣṭāspaṣṭaṃ  yenāspaṣṭaṃ vastugatam eva rūpaṃ śabdair abhidhīyata iti syāt ekasya dvitvavirodhāt bhinnasamayasthāyināṃ ca parasparaviruddhasvabhāvapratipādanāt naiyāyikās tu bruvate vyaktyākṛtijātayastu padārtha iti padasyārthaḥ padārthaḥ śabdārtha iti yāvat tatra vyaktiśabdena dravyaguṇaviśeṣakarmāṇyabhidhīyante tathāca sūtraṃ vyaktir guṇaviśeṣāśrayo mūrtir iti asyārtho vārtikakāramatena tāvad ucyate viśeṣyata iti viśeṣaḥ guṇebhyo viśeṣo guṇaviśeṣaḥ karmābhidhīyate dvitīyaścātra guṇaviśeṣaṇaśabda ekaśeṣaṃ kṛtvā nirdiṣṭaḥ tena guṇapadārtho gṛhyate  guṇāś ca te viśeṣāśceti guṇaviśeṣāḥ viśeṣagrahaṇamākṛtinirāsārtham tathā hyākṛtiḥ saṃyogaviśeṣaḥ svasvabhāvāt saṃyogaś ca guṇapadārthāntargataḥ tataścāsati viśeṣagrahaṇe ākṛter api grahaṇaṃ syāt naca tasyā vyaktāvantarbhāva iṣyata pṛthakśabdena tasyā upādānāt āśrayaśabdena dravyamabhidhīyate teṣāṃ guṇaviśeṣāṇām āśrayas tadāśrayo dravyamity arthaḥ sūtre tacchabdalopaṃ kṛtvā nirdeśaḥ kṛtaḥ evaṃ vigrahaḥ kartavyaḥ guṇaviśeṣāś ca guṇaviśeṣāśceti guṇaviśeṣāḥ guṇaviśeṣāś ca tadāśrayaśceti guṇaviśeṣāśrayaḥ samāhāradvandvaścāyam lokāśrayatvāl liṅgasyeti napuṃsakaliṅgānirdeśaḥ tenāyam artho bhavati yo yaṃ guṇaviśeṣāśrayaḥ sā vyaktiścocyate mūrtiśceti tatra yadā dravye mūrtiśabdas tadādhikaraṇasādhano draṣṭavyaḥ mūrcchantyasminnavayavā iti mūrtiḥ yadā tu rūpādiṣu tadā kartṛsādhanaḥ mūrcchanti dravye samavayantīti rūpādayo mūrtiḥ vyaktiśabdas tu dravye karmasādhano rūpādiṣu karaṇasādhanaḥ bhāṣyakāramatena tu yathāśruti sūtrārthaḥ guṇaviśeṣāṇām āśrayo dravyameva vyaktir mūrtiśceti tasyeṣṭam yathoktam guṇaviśeṣāṇāṃ rūparasagandhasparśānāṃ gurutvadravatvaghanatvasaṃskārāṇām avyāpinaś ca parimāṇaviśeṣasyāśrayo yathāsambhavaṃ taddravyaṃ mūrtimūrcchitāvayavatvavaditi ākṛtiśabdena prāṇyavayavānāṃ pāṇyādīnāṃ tadavayavānāṃ cāṅgulyādīnāṃ saṃyogo bhidhīyate tathāca sūtram ākṛtir jātiliṅgākhyā iti asya bhāṣyam yayā jātir jātiliṅgāni cākhyāyante tāmākṛtiṃ vidyāt  sā ca nānyā sattvāvayavānāṃ tadavayavānāṃ ca niyatād vyūhāt iti vyūhaśabdena saṃyogaviśeṣa ucyate niyatagrahaṇena kṛtrimasaṃyoganirāsaḥ tatra jātiliṅgāni prāṇyavayavāḥ śiraḥpāṇyādayaḥ tair hi gotvādilakṣaṇā jātir liṅgyate ākṛtyā tu kadācit sākṣāj jātir vyajyate yadā p śiraḥpāṇyādisaṃniveśadarśanād gotvaṃ vyajyate kadācijjātiliṅgāni yadā viṣaṇādibhir avayavaiḥ pṛthakpṛthaksvāvayavasanniveśābhivyaktair gotvādir vyajyate tena jātes talliṅgānāṃ ca prakhyāpikā bhavatyākṛtiḥ jātiśabdenābhinnābhidhānapratyayaprasavanimittaṃ sāmānyākhyaṃ vastūcyate tathāca sūtraṃ samānaprasavātmikā jātiriti samānapratyayotpattikāraṇaṃjātir ity arthaḥ tatra vyakyākṛtyor etenaiva svalakṣaṇasya śabdārthatvanirākaraṇena śabdārthatvanirākaraṇaṃ boddhavyam iti darśayann āha etenaivetyādi etenaiva prakāreṇa vyaktyākṛtyor nirākṛtiḥ svalakṣaṇātmataiveṣṭā tayor api yataḥ paraiḥ  jātes tu paścān nirākaraṇaṃ bhaviṣyatītyabhiprāyaḥ nirākṛtir iti śabdārthatveneti śeṣaḥ kasmād ity āha svalakṣaṇātmataivetyādi tayor iti vyaktyākṛtyoḥ tena yathā svalakṣaṇasyākṛtasamayatvādaśabdārthatvaṃ tathā tayor apītyato kṛtasamayatvādityasya hetor nāsiddhir nāpyanaikāntikateti bhāvaḥ kiṃ ca vyaktir dravyaguṇaviśeṣakarmalakṣaṇā ākṛtiś ca saṃyogātmikā ete ca dravyādayaḥ prāgeva pratiṣiddhā ityato pi śabdārthatvamanayor asadbhāvān na yuktam iti darśayati dravyādītyādi dravyādiyogayoḥ prāktu pratiṣedhābhidhānataḥ na tātvikī tayor yuktā śabdārthatvavyavasthitiḥ  evaṃ tāvat svalakṣaṇe samayāsambhavaṃ pratipādya jātyādiṣu triṣu samayāsambhavaṃ pratipādayann āha jātisambandhayor ityādi jātisambandhayoḥ pūrvaṃ vyāsataḥ pratiṣedhanāt nānāntarāḥ prakalpyante śabdārthās trividhāḥ pare  anantarā iti svalakṣaṇamuktā jātis tadyogo jātimāniti jātitadyogayorabhāvāt tadvato pyasambhava eva  tat kṛtatvāt tadvyapadeśasya  tadvataś ca svalakṣaṇātmakatvāt tat pakṣabhāvī doṣaḥ samāna eveti bhāvaḥ jātiḥ padārtha iti vājākātyāyanaḥ  dravyam iti vyāḍiḥ ubhayaṃ pāṇiniḥ tadapyanenaiva nirastam jāter ayogāddravyasya ca svalakṣaṇātmakatvāt tat pakṣabhāvidoṣānivṛtteḥ upasaṃharann āha tadvyaktyākṛtītyādi p tadvyaktyākṛtijātīnāṃ padārthatvaṃ yaducyate tadasambhavī sarvāsām api nīrūpatā yataḥ  taditi tasmāt nīrūpateti niḥsvabhāvatā buddhyākāraś ca buddhistho nārthabuddhyantarānugaḥ nābhipretārthakārī ca so pi vācyo na tattvataḥ  buddhyākāro hi tādātmyena buddhāvevāvasthita iti nāsau tadbuddhisvarūpavat pratipādyamarthaṃ buddhyantaraṃ vānugacchati tataś ca saṅketavyavahārāptakālāvyāpakatvāt svalakṣaṇavan na tatrāpi samayaḥ sambhavati bhavatu vā tasya vyavahārakālānvayas tathāpi na tatra samayo vyavahartṇāṃ yuktaḥ tathā hi api nāmetaḥ śabdād arthakriyārthī pumān arthakriyākṣamānarthān vijñāya pravartiṣyate teṣviti manyamānair vyavahartṛbhir abhidhāyakāni yojyante na vyasanitayā na cāsau vikalpabuddhyākāro bhipretaṃ śītāpanodādikāryaṃ tadarthinaḥ sampādayitumalam tadanubhavotpattāvapi tadabhāvāt tena tatrā samayābhāvān nāsiddho kṛtasamayatvād iti hetuḥ syād etat astyarthadayo pare śabdārthāḥ santi tataś ca tatra samayasambhavād asiddhataiva hetor ityata āha ye nye nyathaivetyādi ye nye nyathaiva śabdārthamastyarthādīn pracakṣate nirastā eva te pyetais tathāpi punar ucyate  etair iti svalakṣaṇādiśabdārthapratiṣedhaiḥ teṣāṃ svalakṣaṇādiṣvevāntarbhāvād iti bhāvaḥ ke punas te styarthādaya iti darśayann āha astyartha ityādi astyarthaḥ sarvaśabdānām iti pratyāyyalakṣaṇam apūrvadevatāsvargaiḥ samamāhur gavādiṣu  itiśabdo bhinnakramaḥ astyartha ityasyānantaraṃ sambadhyate tenāyam artho bhavati astyartha iti yadetat pratīyate tat sarvaśabdānāṃ pratyāyyasyābhidheyasya lakṣaṇam  śabdārthasya lakṣaṇam iti yāvat tena gavādiṣvartheṣu viṣayabhūteṣu yadgavādiśabdapratyāyyaṃ tadapūrvadevatāsvargais tulyamityāhuḥ apūrvādiśabdārthais tattulyamityevam āhur ity arthaḥ yathaiva hyapūrvādiśabdā nārthākāraviśeṣaṃ buddhiṣu sanniveśayanti kevalaṃtatraitāvat pratīyate santi p ke pyarthā yeṣvapūrvādayaḥ śabdāḥ prayujyanta iti tathā dṛṣṭārtheṣvapi gavādiśabdeṣu tulyam yatas tebhyo pyevaṃ pratīyate asti ko pyartho gavādiśabdābhidheyo gotvādisāmānyasambaddho veti yastu tatrākāraviśeṣaparigrahaḥ keṣāñcid upajāyate sa teṣāṃ siddhāntabalāt ādiśabdenopāttāṭśabdārthāndarśayann āha samudāya ityādi samudāyo bhidheyo vāpyavikalpasamuccayaḥ asatyo vāpi saṃsargaḥ śabdārthaḥ kaiściducyate  kecid brāhmaṇādiśabdais tapojātiśrutādisamudāyo vinā vikalpasamuccayābhyām abhidhīyata ityāhur yathā vanādiśabdair dhavādaya iti tathā hi vanamityukte dhavo vā khadiro vā palāśo veti na vikalpena pratītir bhavati nāpi dhavaś ca khadiraś ca palāśaśceti samuccayena apitu sāmānyena pratīyante dhavādayaḥ tathā brāhmaṇa ityukte tapo vā jātir vā śrutaṃ vā tapaś ca jātiś ca śrutaṃ ceti na pratipattir bhavati api tu sākalyena sambandhyantaravyavacchinnās tapaḥprabhṛtayaḥ saṃhatāḥ pratīyanta iti tatra bahuṣvaniyataikasamudāyibhedāvadhāraṇaṃ vikalpaḥ ekatra yugapad abhisambadhyamānasya niyatasyānekasya svarūpabhedāvadhāraṇaṃ samuccayaḥ avidyamānau vikalpasamuccayau yasya sa tathoktaḥ anye tu dravyatvādibhir anirddhāritarūpair yaḥ sambandho dravyādīnāṃ sa śabdārthaḥ sa ca sambandhināṃ śabdārthatvenāsatyatvādasatya ity ucyate yadvā tapaḥśrutādīnāṃ mecakavarṇavadaikyena bhāsanādeṣāmeva parasparamasatyaḥ saṃsargaḥ tathāhyete pratyekaṃ samuditā vā na svena rūpeṇopalabhyante kintvalātacakravadeṣāṃ samūhaḥ svarūpamutkramyāvabhāsata iti asatyopādhi yat satyaṃ tadvā śabdanibandhanam śabdo vāpyabhijalpatvam āgato yāti vācyatām  anye tvāhuḥ yadastyopādhi satyaṃ sa śabdārtha iti tatra śabdārthatvenāsatyā upādhayo viśeṣā valayāṅgulīyakādayo yasya satyasya sarvabhedānuyāyinaḥ suvarṇādes sāmānyātmanaḥ tat satyamasatyopādhi śabdanibandhanam iti śabdapravṛttinimittamabhidheyam ity arthaḥ anye tubruvate śabda evābhijalpatvam āgataḥ śabdārtha iti tatra ko sāvabhijalpa ity āha so yam ityādi p so yam ityabhisambandhād rūpamekīkṛtaṃ yadā śabdasyārthena taṃ śabdam abhijalpaṃ pracakṣate  śabda evārtha ityevaṃ śabde rthasya niveśanaṃ so yam ityabhisambandhaḥ tasmāt kāraṇād yadā śabdasyārthena sahaikīkṛtaṃ rūpaṃ bhavati taṃ svīkṛtārthākāraṃ śabdam abhijalpyam ityāhuḥ anye tu buddhyārūḍham evākāraṃ bāhyavastuviṣayaṃ bāhyavastutayā gṛhītaṃ buddhirūpatvenāvirbhāvitaṃ śabdārthamāhuḥ taddarśayati yo vetyādi yo vārtho buddhiviṣayo bāhyavastunibandhanaḥ sa bāhyaṃ vastviti jñātaḥ śabdārthaḥ kaiścid iṣyate  buddhiviṣaya iti buddhau viparivartamānaḥ buddhistha iti yāvat bāhyavastunibandhana iti sadasadbāhyaṃ vastu nibandhanamakṣaracihnasthānīyaṃ svarūpamupadarśayituṃ prakamyate yasya sa bāhyavastunibandhanaḥ bāhyaṃ vastvitijñāta iti buddhirūpatvenāvirbhāvito bāhyatayādhyavasita ity arthaḥ tathā hi yāvad buddhirūpamartheṣvapratyastaṃ buddhirūpameveti tattvabhāvanayā gṛhyate  tāvat tasya śabdārthatvaṃ nāvasīyate tatra kriyāviśeṣasambandhābhāvāt na hi gāmānaya dadhi khādetyādikāḥ kriyās tādṛśi buddhirūpe sambhavanti kriyāyogasambhavī cārthaḥ śabdair abhidhīyate ato buddhirūpatayā gṛhīto sau na śabdārthaḥ yadā tu bāhyavastuni pratyasto bhavati tadā tasmin pratipattā bāhyatayā viparyastaṃ kriyāsādhanasāmarthyaṃ tasya manyata iti bhavati śabdārthaḥ nanu cāpohavādipakṣādasya ko viśeṣaḥtathā hi apohavādināpi buddhyākāro bāhyarūpatayā gṛhītaḥ śabdārtha iti bhāṣyata eva  yathoktam tadrūpāropagatyānyavyāvṛttyadhigateḥ punaḥ śabdārthp rthaḥ sa eveti vacane na virudhyate  iti naitadasti ayaṃ hi buddhyākāravādī bāhye vastunyabhrāntaṃ saviṣayaṃ dravyādiṣu pāramārthikeṣvadhyastaṃ buddhyākāraṃ paramārthataḥ śabdārthamicchati nanu nirālambanaṃ bhinneṣvabhedādhyavasāyena pravṛtter bhrāntamitaretarabhedanibandhanam icchati yadi tu yathāsmābhirucyate sarvo mithyāvabhāso yam artheṣvekātmanā grahaḥ itaretarabhedo sya bījaṃ saṃjñā yadarthikā  iti tadā siddhasādhyatā tathā ca vakṣyati itaretarabhedo sya bījaṃ cet pakṣa eṣa naḥ iti  na cāpohavādinā paramārthataḥ kiñcid vācyaṃ buddhyākāro nyo vā śabdānāmi p ṣyate tathā hi ya eva śābde pratyaye vyavasīyamānatayā pratibhāsate sa śabdārthaḥ naca buddhyākāraḥ śābdapratyayena vyavasīyate  kiṃ tarhibāhyamevārthakriyākāri vastu nacāpi tena bāhyaṃ paramārthato vyavasīyate  yathātattvamanadhyavasāyāt  yathāvyavasāyamatattvāt ataḥ samāropita eva śabdārthaḥ yacca samāropitaṃ tan na kiñcid iti na kiñcidbhāvato bhidhīyate śabdaiḥ yat punar uktam śabdārtho rthaḥ saḥ eveti tat samāropitamevārtham abhisandhāya buddhyākāravādinā tu buddhyākāraḥ paramārthato vācya iṣyata iti mahānviśeṣaḥ anye tvāhur abhyāsāt pratibhāhetuḥ śabdo na tu bāhyārthapratyāyaka ititadetat darśayati abhyāsād ityādi abhyāsāt pratibhāhetuḥ sarvaḥ śabdaḥ samāsataḥ bālānāṃ ca tiraścāṃ ca yathārthapratipādane  śabdasya kvacid viṣaye punaḥ punaḥ pravṛttidarśanamabhyāsaḥ niyatasādhanāvacchinnakriyāpratipattyanukūlā prajñā pratibhā sā prayogadarśanāvṛttisahitena śabdena janyate prativākyaṃ pratipuruṣaṃ ca sā bhidyate sa tu tasyā aparimāṇo bhedaḥ śabdavyavahārasyānantyān na śakyate vidhātumityata āha bālānāṃ ca tiraścāṃ cetyādi yathaiva hyaṅkuśābhighātādayo hastyādīnām arthapratipattau kriyamāṇāyāṃ pratibhāmātropasaṃhārahetavo bhavanti na tvarthaṃ sākṣāt pratipādayanti anyathā hi kathaṃ parasparaparāhatāḥ pravacanabhedā utpādyakathāprabandhāś ca svavikalpoparacitapadārthabhedadyotakāḥ syur iti tatretyādinā pratividhatte tatrāstyartho bhidheyo yaṃ kiṃ svalakṣaṇamiṣyate jātir yogo tha yadvānyat buddher vā pratibimbakam ete svadoṣāḥ pūrvoktā astyarthe kevale pi ca pratipādye na bhedena vyavahāro vakalpate  yadyastyarthaḥ pūrvoditasvalakṣaṇādisvabhāva iṣyate tadā pūrvoditadoṣaprasaṅgaḥ kiñcānirdhāritarūpaviśeṣatvād astyarthasya tasmin kevale śabdaiḥ pratipadyamāne gaurgavayo gaja ityādibhedena vyavahāro na syāt tasya śabdair apratipāditatvāt p gotvetyādinā parasyottaramāśaṅkate gotvaśabdaviśiṣṭārthasattāmātragater bhavet viṣāṇākṛtinīlādibhedākhyātestu tanmatam  syād etat gotvaśabdābhyāṃ viśiṣṭasyārthasattāmātrasya sāvaleyatvādibhedarahitasya gośabdādgateḥ pratīteḥ kāranāt bhedena vyavahāro bhaviṣyatīti yadyevaṃ kathaṃ tarhi śabdārthatvamastyarthamātrasya mataṃ yāvatā gavādiviśeṣaḥ pratipādyo styevetyāśaṅkya paraḥ parihāram āha viṣāṇākṛtītyādi viṣāṇāder viśeṣasya śabdākhyāter apratīteḥ kāraṇāt tadyuktam asti kaścid arthaḥ pratyāyya iti na tu gotvādigotvādiśabdayor viśeṣaṇabhūtayor apratīter ityadoṣaḥ nanvevam ityādinā pratividhatte nanvevaṃ tadvato rthasya bhedānāṃ cābhidhā bhavet tadbhāve tatra doṣaś ca nānyo styarthaś ca dṛśyate  yadā gotvādinā viśiṣṭārthamātram ucyate iti mataṃ  tadā tadvato rthasyābhidhānamaṅgīkṛtaṃ syāt tatra ca jātes tat samavāyasya ca niṣedhāt tadvato rthasyāsambhava iti pūrvokto doṣaḥ kiṃ ca tadvato rthasya svalakṣaṇātmakatvād aśakyasamayatvam anyavahāryatvamaspaṣṭāvabhāsaprasaṅgaś ca pūrvavadāpadyate eva svalakṣaṇādivyatirekeṇānya evāstyartha iti cedāha nānyo styarthaś ca dṛśyata iti svalakṣaṇādivyatirekeṇānyo styartho nirūpyamāṇo na buddher gocaratāmavatarati samudāyābhidhānapakṣe doṣamāha samudāyābhidhāne pītyādi samudāyābhidhāne pi jātibhedābhidā sphuṭā tapojātikriyādīnāṃ sāmastyenābhidhānataḥ  samudāyābhidhānapakṣe sphuṭataram eva jāter bhedānāṃ ca tapaḥprabhṛtīnāmabhidhānamaṅgīkṛtam iti pratyekābhidhānapakṣabhāvino doṣāḥ samudāyābhidhāne sarve yugapat prāpnuvanti asatyo vāpītyādipakṣadvaye doṣamāha nirddhāritetyādi nirddhāritasvarūpāṇāṃ dravyādīnāṃ tu yogataḥ sambandho yac ca sāmānyaṃ satyaṃ tadvāritaṃ purā bhedajātyādirūpeṇa śabdārthānupapattitaḥ arthenaikīkṛtaṃ rūpaṃ na śabdasyopapadyate  p jalpo buddhistha evāyaṃ bāhyayogavibhedataḥ tataḥ ko bheda etasya truṭipakṣād anantarāt buddhyākāro pi śabdārthaḥ prāgeva vinivāritaḥ jñānādavyatiriktasya vyāpakatvaviyogataḥ  pūrvaṃ ṣaṭpadārthaparīkṣāyāṃ saṃyogasamavāyalakṣaṇasya vāritatvāt sāmānyasya ca triguṇātmakasya satyasyāvyatiriktasya sāṅkhyaparīkṣāyāṃ vyatiriktasyāpi ṣaṭpadārthaparīkṣāyāṃ nirastatvān nāsatyasaṃyogo nāpyasatyopādhisāmānyaṃ vācyam abhijalpapakṣe pyāha yadi śabdasya kaścid arthaḥ sambhavet tadā tena sahaikīkaraṇaṃ bhavet yāvatā svalakṣaṇādirūpasya śabdārthasyāsambhavaḥ pūrvaṃ pratipāditas tatkathaṃ tenaikīkaraṇaṃ bhavet apicāyamabhijalpo buddhistha eva tathā hi bāhyayoḥ śabdārthayor bhinnendriyagrāhyatvādibhyo bhedasya siddhes tayor aikyāpādanamayuktam eva bhāvikam ato buddhisthayor eva śabdārthayor ekabuddhigatatvād ekīkaraṇaṃ yuktam tathāhyupagṛhītābhidheyākarastirobhūtaśabdasvabhāvo buddhau viparivartamānaḥ śabdātmā svarūpānugatamarthavibhāgenāntaḥsanniveśayannabhijalpa ucyate sa ca buddher ātmagata evākāro yukto na bāhyas tasyaikāntena parasparaṃ viviktasvabhāvatvāt tataś ca buddhiśabdārthapakṣādanantaroktād asya ko bhedaḥ naiva kaścit ubhayatrāpi bauddha evārthaḥ etāvanmātraṃ tu bhidyate śabdārthāvekīkṛtāv iti doṣas tu samāna eva jñānādavyatiriktaṃ ca katham arthāntaraṃ vrajediti tadeva darśayati buddhyākāro pītyādi pratibhāpakṣe doṣamāha pratibhāpi ca śabdārtho bāhyārthaviṣayā yadi ekātmaniyate bāhye vicitrāḥ pratibhāḥ katham atha nirviṣayā etā vāsanāmātrabhāvataḥ pratipattiḥ pravṛttir vā bāhyārtheṣu kathaṃ bhavet bāhyarūpādhimokṣeṇa svākāre yadi te mate śabdārtho tāttvikaḥ prāptas tathā bhrāntyā pravartanāt nirbījā na ca sā yuktā sarvatraiva prasaṅgataḥ itaretarabhedo sya bījaṃ cetpakṣa eṣa naḥ  p yadi pratibhā paramārthato bāhyārthaviṣayā tadaikatra vastuni śabdādau viruddhasamayāvasthāyināṃ vicitrāḥ pratibhā na prāpnuvanti ekasyānekasvabhāvasambhavāt atha nirviṣayās tadārthe pravṛttipratipattī na prāpnutaḥ atadviṣayatvācchabdasya atha svapratibhāse narthe rthādhyavasāyena bhrāntyā te pravṛttipratipattībhavatas tadā bhrāntaḥ śabdārthaḥ prāpnoti tasyāś ca bhrānter bījaṃ kāraṇaṃ vaktavyam anyathā nirbījā bhrāntir bhavantī sarvataḥ sarvadaiva syāt atha bhāvānāṃ parasparato bheda eva bījamasyā abhyupagamyate tadāsmatpakṣameva bhavān sādhayatīti siddhasādhyatā sāmprataṃ sarveṣveva pakṣeṣu samānaṃ dūṣaṇam āha yadi vetyādi yadi vā sarvamevedaṃ kṣaṇikaṃ syān na vā tathā kṣaṇikatve nvayāyogaḥ kramijñānaṃ ca nānyathā  sarvam etat svalakṣaṇajātyādi kṣaṇikaṃ vāsyād akṣaṇikaṃ vā tatrādye pakṣe saṅketakāladṛṣṭasya vyavahārakāle nvayāsambhavān na tatra samayaḥ akṣaṇikapakṣe ca nākramāt kramiṇo bhāva iti śabdārthaviṣayasya kramijñānasyābhāvaprasaṅgaḥ anyatheti akṣaṇikatve anye tvāhuḥ arthavivakṣāṃ śabdo numāpayatīti yathoktam anumānaṃ vivakṣāyāḥ śabdād anyan na vidyata iti atrāha etenaivetyādi etenaiva vivakṣāpi śabdagamyā nirākṛtā śabdārthāsambhave hītthaṃ kva vivakṣā kva vā śrutiḥ  yadi pāramārthato vivakṣā pāramārthikaśabdārthaviṣayeṣyate tadasiddham svalakṣaṇādeḥ śabdārthasya kasyacid asambhavāt ato na kvacid arthe paramārthato vivakṣāsti anvayino rthasyābhāvāt nāpi tat pratipādakaḥ śabdo sti tadāha kva vā śrutir iti śrutiḥ śabdaḥ vivakṣāyāṃ ca pratipādyāyāṃ śruteḥ śabdād bahirarthe pravṛttir na prāpnoti tasyācoditatvād arthāntaravat atha mataṃ yo vivakṣāviparivartī rūpādir artho yaś ca bāhyas tayoḥ sārūpyamastyataḥ sārūpyādacodite bāhye pravṛttir bhaviṣyati yamalakavad ityata āha sārūpyād iti sārūpyāc ca śruter vṛttiḥ kathaṃ vā śabdacodite sārūpyādyamalakavannāmādyetena dūṣitam  p evaṃ sati sarvadā bāhye pravṛttir na prāpnoti kadācid vivakṣāparivartinyapicodite pravṛttir bhavet yathā yamalakyor iva yo pi vaibhāṣikaḥ śabdaviṣayaṃ nāmākhyaṃ nimittākhyaṃ cārthacihnarūpaṃ viprayuktaṃ saṃskāramicchati tadapyetenaiva dūṣitaṃ draṣṭavyam tathā hi tannāmādi yadi kṣaṇikaṃ tadānvayāyogaḥ akṣaṇikatve kramijñānānupapattiḥ bāhye ca pravṛttyabhāvaprasaṅgaḥ sārūpyācca na sarvadeti sarvaṃ yathoktaṃ dūṣaṇamakhaṇḍamevāvatarati athavā eteneti yathāsambhavaṃ svalakṣaṇādidūṣaṇena tathāhyatrāpyevaṃ vaktavyam aśakyasamayo hyātmā nāmādīnām ananyabhāk tathā mato na vācyatvaṃ kathañcidupapadyate  iti yaduktaṃ vivakṣāsamārūḍhārthadyotakatve śabdānāṃ bāhye pravṛttir na prāpnoti atra parasyottaramāśaṅkayann āha vivakṣetyādi vivakṣānumitiśliṣṭamākāraṃ bāhyabhāvataḥ vyavasyatoḥ pravṛttiścet tadevāsman mataṃ punaḥ  vivakṣā ca vaktṛsantānavartinī tasyā eva vivakṣāyā anumitiś ca śrotṛsantānagateti vivakṣānumitī tābhyāṃ śliṣṭaḥ sambaddhaḥ tat pratibhāsītyarthaḥ tamākāraṃ bāhyatayā vyavasyator vaktṛśrotroratra bāhye pravṛttir bhaviṣyati etad uktaṃ bhavati paramārthataḥ svapratibhāsānubhave pi vaktur evamadhyavasāyo bhavati mayāsmai bāhya evārthaḥ pratipādyate śroturapyevaṃ bhavati mamāyaṃ bāhyam eva pratipādayatīti atastaimirikadvayadvicandradarśanavad ayaṃ sarvaḥ śābdo vyavahāra iti yadyevam asmatpakṣa eva patito sīti siddhasādhyatā pūrvaṃ pratibhādvāreṇāgatatvād ityataḥ punar ity āha tadevamakṛtasamayatvādityasya hetor nāsiddhateti pratipāditam anaikāntikatvaviruddhatve tu pūrvam eva niraste tasmāt siddhā yathoktāpohakṛtaḥ śabdā iti atra paro pohaśabdaśravaṇācchalitamatiraviditavivakṣitāpohasvarūpaḥ pratijñāyāḥ pratītyādivorodhamutpādayann āha nanvanyāpohakṛcchabdo yuṣmābhiḥ katham ucyata iti nanvanyāpohakṛcchabdo yuṣmābhiḥ katham ucyate niṣedhamātraṃ naiveha pratibhāse vagamyate kiṃtu gaurgavayo hastī vṛkṣaścetyādiśabdataḥ vidhirūpāvasāyena matiḥ śābdī pravartate  p anyāpohakṛcchabda ityatretiśabdo dhyāhāryaḥ anyāpohakṛcchabda ityevaṃ katham abhidhīyata ity arthaḥ kasmānnābhidheyamityāha niṣedhamātram ityādi niṣedhamātram eva kilānyāpoho bhipretaḥ naceha śābde pratibhāse niṣedhamātraṃ gamyate kiṃ tarhi vasturūpādhyavasāyenaiva śābdī dhīḥ pravartamānā samālakṣyate naca śābde jñāne yo na pratyavabhāsate sa śabdānāṃ yukto tiprasaṅgāt tasmāt pratītivirodhaḥ pratijñāyāḥ yadi gaurityādinā ślokatrayeṇa bhāmahasya matena pratītyādibādhāmudbhāvayati yadi gauritiśabdo yaṃ bhavedanyanirākṛtau janako gavi gobuddher dṛśyatāmaparo dhvaniḥ  yadi gośabdo nyavyavacchedapratipādanaparas tadā tasya tatraiva caritārthatvāt sāsnādimati padārthe gośabdāt pratītir na prāpnoti tataś ca sāsnādimat padārthaviṣayāyā gobuddher janako paro dhvaniranveṣaṇīyaḥ syāt syād etad ekenaiva gośabdena buddhidvayasya janyamānatvānnāparo dhvanir mṛgyata ity āha na tvityādi na tu jñānaphalāḥ śabdā na caikasya phaladvayam apavādavidhijñānaṃ phalam ekasya vā katham  vidhiviṣayaṃ pratiṣedhaviṣayaṃ ca jñānaṃ phalaṃ yeṣāṃ te tathoktāḥ tataḥ kimityāha na caikasyetyādi na hyekasya vidhikāriṇaḥ pratiṣedhakāriṇo vā śabdasya yugapad vijñānadvayalakṣaṇaṃ phalam upalabhyata iti śeṣaḥ nacāpi parasparaviruddhamapavādavidhijñānaṃ phalaṃ yuktam prāgityādinopacayahetumāha prāgagauriti vijñānaṃ gośabdaśrāviṇo bhavet yenāgoḥ pratiṣedhāya pravṛtto gauriti dhvaniḥ  yadi ca gośabdenāgonivṛttir mukhyataḥ pratipādyate tadā gośabdaśravaṇānantaraṃ prathamataramagaur ity eṣā śrotuḥ pratipattir bhavet yatraiva hy avyavadhānena śabdāt pratyaya upajāyate sa eva śabdārtho vyavasthāpyate na cāvyavadhānenāgovyavacchede matir upajāyate ato gobuddhyanutpattiprasaṅgāt prathamataramagopratītiprasaṅgāc ca nāpohaḥ śabdārtha iti p agonivṛttirityādinā kumārilamatena pratijñādoṣamudbhāvayati agonivṛttiḥ sāmānyaṃ vācyaṃ yairurarīkṛtam vācyaṃ vastveva tairuktametayā hi girā sphuṭam  sa hyevam apohalakṣaṇaṃ sāmānyaṃ vācyatvenābhidhīyamānaṃ kadācit paryudāsalakṣaṇaṃ vābhidhīyate prasajyalakṣaṇaṃ vā tatra prathame pakṣe siddhasādhyatā pratijñādoṣaḥ tathāhyasmābhir gotvākhyaṃ sāmānyaṃ gośabdena vācyamityevam iṣyate bhavatā cāgonivṛttilakṣaṇaṃ sāmānyaṃ gośabdenocyata iti bruvatā tadeva śabdāntareṇābhidhīyata iti kevalaṃ nāmni vivādaḥ atha kathaṃ tadeva śabdāntareṇābhihitamityāha bhāvāntarātmaka ityādi bhāvāntarātmako bhāvo yena sarvo vyavasthitaḥ tatrāśvādinivṛttātmābhāvaḥ saka iti kathyatām  yena yasmāt prāgabhāvādilakṣaṇaścaturvidhaḥ sarva evābhāvo bhāvāntarātmako vyavasthitaḥ yaccoktam kṣīre dadhyādi yannāsti prāgabhāvaḥ sa kathyate nāstitā payaso dadhni pradhvaṃsābhāvalakṣaṇam gavi hyaśvādyabhāvaś ca so nyonyābhāva ucyate śiraso vayavā nimnā vṛddhikāṭhinyavarjitāḥ śaśaśṛṅgādirūpeṇarūpena so tyantābhāva ucyate na cāvastuta ete syur bhedās tenāsya vastutā  iti etena kṣīrādaya eva ca dadhyādirūpeṇāvidyamānāḥ prāgabhāvādivyapadeśabhāja iti darśitaṃ bhavati tatraivamabhāvasya bhāvāntarātmakatve sthite sati ko yaṃ bhavadbhiraśvādinivṛttisvabhāvo bhāvo bhipreta iti kathyatām syān matam kimatra kathyate gavādisvalakṣaṇātmaivāsāvityata āha neṣṭa ityādi neṣṭo sādhāraṇātmā vo viśeṣo nirvikalpanāt tathā ca śābaleyādirasāmānyaprasaṅgataḥ tasmāt sarveṣu yadrūpaṃ pratyekaṃ pariniṣṭhitam gobuddhistannimittā syāṣti tat  yo sāvasādhāraṇo viśeṣaḥ so śvādinivṛttyātmā neṣṭo bhavatāṃ kasmād ity āha nirvikalpanāt tatra sarvavikalpapratyayastamayāt vikalpajñānagocaraḥ sāmānyameveṣyate  p asādhāraṇastvarthaḥ sarvavikalpānām agocaraḥ yathoktam svasaṃvedyamanirdeśyaṃ rūpamindriyagocara iti  viśeṣātmakatve kāraṇamasādhāraṇātmakatā  asādhāraṇātmatayā yo viśeṣa ity arthaḥ  evam aviśeṣeṇoktam sāmprataṃ viśeṣeṇainamevārthamāha tathācetyādi yathaiva bhavatām asādhāraṇo viśeṣo śvādinivṛttyātmā gośabdābhidheyo neṣṭas tathaiva śābaleyādiśabdavācyatayā neṣṭo śvādinivṛttyātmā bhāva ityatrāpyanuvartate kasmād ity āha asāmānyaprasaṅgata iti yadīṣyeta tadā sāmānyaṃ śabdavācyaṃ na syāt tasyānanvayāt yata evamaśvādinivṛttyātmā bhāvo sādhāraṇo na ghaṭate tasmāt sarveṣu sajātīyeṣu śābaleyādipiṇḍeṣu yat pratyekaṃ parisamāptaṃ tannibandhanā gobuddhiḥ tac ca gotvākhyam eva sāmānyam tasyāgo pohaśabdenābhidhānāt kevalaṃ nāmāntaram ityataḥ siddhasādhyatā pratijñādoṣaḥ atha prasajyalakṣaṇamiti pakṣas tatrāha niṣedhamātrarūpaścetyādi niṣedhamātrarūpaś ca śabdārthau yadi kalpyate abhāvaśabdavācyā syācchūnyatānyaprakārikā  abhāvaśabdavācyeti ago pohalakṣaṇo ṇābhāvavācakaḥ śabdo bhāvaśabdas tadvācyā bahirarthaśusunyatā syāt  vasturūpāpahnavat anyaprakāriketi pūrvaṃ vijñānamātravādopanyāsakāle bhavadbhirupanyastā nirastā cāsmābhiḥ punar apyatra śabdārthacintāprastāve saivāpohavyājenābhihitā pratītisiddhasyārthasyāpavādāt tataś ca ko doṣa ity āha tasyāṃ cetyādi tasyāṃ cāśvādibuddhīnām ātmāṃśagrahaṇaṃ bhavet tatrānyāpohavācyatvaṃ mudhaivābhyupagamyate  tasyām śūnyatāyāṃ vācyāyāṃ śābdīnām aśvādibuddhīnām ātmāṃśagrahaṇaṃ prāpnoti bāhyavastusvarūpāgrahāt evaṃ ca sati ko doṣa ity āha tatretyādi tatraivaṃ sthite sati apohasya vācyatvaṃ mudhaivābhyupagataṃ syāt buddhyākārasyānapekṣitabāhyārthāvalambanasya vidhirūpasyaiva śabdārthatvāpatteḥ tataścābhyupagamabādhā pratijñāyā iti bhāvaḥ etadeva darśayati sāmānyam ityādi sāmānyaṃ vasturūpaṃ hi buddhyākāro bhaviṣyati śabdārthaprakalpitaḥ  p buddhyākāra eva vasturūpaṃ sāmānyaṃ śabdārtho bhaviṣyatīti sambandhaḥ syād etad anālambanāpi sā buddhir vijātīyagavādibuddhibhyo vyāvṛttarūpā pravartate tenāpohakalpanā yuktaivetyata āha vasturūpetyādi vasturūpā ca sā buddhiḥ śabdārtheṣūpajāyate teṣu vastveva kalpyeta vācyaṃ buddhyanapohakam  vasturūpeti vidhirūpāvasāyinī sā buddhiriti anālambanāśvādibuddhiḥ śabdārtheṣviti aśvādiṣvadhyavasiteṣu vastveveti aśvādipiṇḍādhyavasāyibuddhyātmakam avadhāraṇaphalaṃ darśayati buddhyanapohakam iti avidyamāno poho yatra vācye buddhyātmake vastuni tat tathoktam buddher anapohakam buddhyantarāpoharahitam ity arthaḥ athavā apohata ityapohakaṃ nāpohakamanapohakaṃ buddher anapohakaṃ buddhyanapohakam iti samāsaḥ etad uktaṃ bhavati yadyapi buddhir buddhyantarād vyavacchinnā tathāpi sā na buddhyantaravyavacchedāvasāyinī jāyate kiṃ tarhiaśvādiṣvartheṣu vidhirūpāvasāyinī tena vastveva vidhirūpaṃ vācyaṃ kalpeta yuktimat nāpohaḥ buddhyantarasya buddhyantarānapohakatvāt kiṃ ca yo yaṃ bhavadbhirapohaḥ padārthatvena kalpitaḥ sa vākyādapoddhṛtya kalpitasya padasyārtha iṣṭo vākyārthastu pratibhālakṣaṇa eva yathoktam apoddhāre padasyāyaṃ vākyādartho vivecitaḥ vākyārthaḥ pratibhākhyo yaṃ tenādāvupajanyate  iti atrocyate asatyapītyādi asatyapi ca vākyārthaḥ pratibhālakṣaṇo yathā padārtho pi tathaiva syāt kimapohaḥ prakalpyate  yathā bāhye rthe śabdavācyatvenāsatyapi vākyārtho bhavadbhiḥ pratibhālakṣaṇa eva varṇyate nāpohalakṣaṇas tathā padārtho pi vākyārthavat pratibhālakṣaṇa eva syād ityapohaḥ padārthatayā kimiti kalpyate dvayor api padavākyārthayor vidhirūpatvamevāstviti bhāvaḥ syād etat pratibhāyāḥ pratibhāntarād vijātīyād vyavacchedo stītyato pohaḥ kalpyata ity āha buddhyantarād ityādi buddhyantarādvyavacchedo na ca buddhau pratīyate svarūpotpādamātrāc ca vidhirūpāvasāyinī  p yadyapyasau na pratīyate tathāpyastyeveti cedāha svarūpotpādetyādi yadyapi buddher buddhyantarādvyāvṛttir asti tathāpi tasyāṃ na śabdavyāpāro sti tathā hi śabdādiyaṃ buddhirutpadyamānā na svarūpotpādavyatirekeṇānyaṃ buddhyantaravyavacchedalakṣaṇaṃ śabdādavasīyamānamaṃśaṃ bibhratī lakṣyate kiṃtarhividhirūpāvasāyinyevotpadyata ity arthaḥ na ca śabdādavasīyamāno vastvaṃśaḥ śabdārtho yukto tiprasaṅgāt tasmāt pratītibādhitatvaṃ pratijñāyā iti bhāvaḥ punar api prasaṅgāpādanena pratītyādibādhitatvam eva darśayann āha bhinnetyādi bhinnasāmānyavacanā viśeṣavacanāś ca ye sarve bhaveyuḥ paryāyā yadyapohasya vācyatā  ye hi bhinnasāmānyavacanā gavāśvādayo ye ca viśeṣavacanāḥ śābaleyādayas te sarve bhavatāṃ paryāyāḥ prāpnuvantyarthabhedābhāvāt vṛkṣapādapādiśabdavat kasmāt punar arthabhedo na sambhavatītyāha saṃsṛṣṭetyādi saṃsṛṣṭaikatvanānātvavikalparahitohi saḥ avastutvādapohānāṃ naiva bhedo pi vidyate  vastunyeva hi saṃsṛṣṭatvaikatvanānātvavikalpāḥ sambhavanti nāvastuni apohānāṃ cāvastutvān na parasparaṃ saṃsṛṣṭatvādivikalpo yuktaḥ tat katham eṣāṃ parasparaṃ bhedaḥ siddhyati atha bhedas teṣām abhyupagamyate tathā sati niyamena vastutvamāpadyata iti darśayati yadi vetyādi yadi vā bhidyamānatvād vastu sādhāraṇāṃśavat avastutve tvanānātvāt paryāyatvān na mucyate  vastviti sādhyanirdeśaḥ prayogaḥ ye parasparaṃ vibhidyante te vastu yathā svalakṣaṇāni parasparaṃ vibhidyante cāpohā iti svabhāvahetuḥ tataś ca vastutve sati vidhireva śabdārtha iti siddham etena cānumānabādhitatvaṃ pratijñāyā uktaṃ bhavati athāvastutvamabhyupagamyate pohānāṃ tadā nānātvābhāvāt pūrvavat paryāyatvaprasaṅga ityekānta eṣaḥ atra paro bauddhasya parihāramāśaṅkate nanu cetyādi p nanu cāśvādibhedena bhedo pohasya setsyati yathoktam apohyabhedād bhinnārthāḥ svārthabhedagatau jaḍā iti tataś ca svato bhedābhāve pyapohyasyāśvāder bhedādapohasyāgavādivyāvṛttirūpasya bhede siddhe na paryāyatvaṃ bhaviṣyati na viśeṣa ityādinā paro dūṣaṇam āha na viśeṣaḥ svatas tasya parataścopajāyate  svato na tasyāpohasya viśeṣo nānātvam asti abhāvaikarasatvāt parato pyasau bhavan kālpanikaḥ syān na pāramārthikaḥ na hi svato sato bhedasya parataḥ sambhavo yuktaḥ kasmān na yukta ity āha saṃsargiṇa ityādi saṃsargiṇo pi hyādhārā yaṃ na bhindanti rūpataḥ apohyairbahiraṅgais sa bhidyetetyatikalpanā  tathā hi saṃsargiṇaḥ sambandhinaḥ śābaleyādayaḥ ādhārā antaraṅgā api santo yam apohaṃ rūpataḥ svabhāvato bhettumaśaktāḥ bahuṣvapi śābaleyādiṣvekasyāgovyavacchedalakṣaṇasyāpohasya pravṛtter iṣṭatvāt sa kathaṃ bahiraṅgabhūtair apohyairaśvādibhir bhidyeta na hi yasyāntaraṅgo pyartho na bhedakas tasya bahiraṅgo bhaviṣyati bahiraṅgatvahāniprasaṅgāt tasmād atiśayavatī kalpaneyam ityupahasati evaṃ tarhyantaraṅgā evādhārāḥ saṃsargiṇo bhedakā na bhaviṣyantīti cedāha tathaivetyādi tathaivādhārabhedenāpyasya bhedo na yujyate na ih sambandhibhedena bhedo vastunyapīṣyate kimutāvastvasaṃsṛṣṭamavyāvṛttaṃ nivartate ata evāviśeṣāṃśaṃ yaddhimatyanirūpitam  asyeti apohasya kasmān na yujyata ity āha na hītyādi āstāṃ tāvadyadavastu sambandhibhedān na bhidyata iti tasya niḥsvabhāvatvāt vastunyapi hi yāvat sambandhibhedād bhedo nopalabhyata eva tathā hi devadattādikam ekaṃ vastu yugapat krameṇa vānekairāsanādibhiḥ sambandhyamānamanāsāditabhedamevopalabhyate kiṃ punar yadanyavyāvṛtti p rūpamavastu avastutvād eva ca kvacid asaṃsṛṣṭam asambadhām anyataś ca vijātīyād avyāvṛttamavastutvād eva ata evānadhigataviśeṣāṃśaṃ tat tādṛśaṃ sambandhibhedādapi katham iva bhedam aśnuvīta kiñca bhavatu nāma sambandhibhedād bhedas tathāpi vastubhūtasāmānyānabhyupagame bhavatāṃ sa evāpohāśrayaḥ sambandhī na siddhyati yasya bhedāt tadbhedo vakalpyata iti darśayati na cāprasiddhetyādi na cāprasiddhasārūpyamapohaviṣayātmanā śaktaḥ kaścid api jñātuṃ gavādīnaṭaḥ  yadi hi gavādīnāṃ vastubhūtaṃ sārūpyaṃ prasiddhaṃ bhavet tadāśvādyapohāśrayatvameṣām aviśeṣeṇa siddhyennānyathā tataścāpohaviṣayatvam eṣāmicchatāvaśyaṃ sārūpyamaṅgīkartavyam tadeva sāmānyaṃ vastubhūtaṃ śabdavācyaṃ bhaviṣyatītyapohakalpanā nirarthakaiveti bhāvaḥ viṣayaśabdo trāśrayavacanaḥ jalaviṣayā matsyā iti yathā yairapohyabhedena bhedaḥ kalpyate teṣāṃ so pi vastubhūtasāmānyamantareṇa na siddhyatīti darśayati apohyānapītyādi apohyānapi cāśvādīnekadharmānvayādṛte na nirūpayituṃ śaktis tadapoho na siddhyati  yadi hyaśvādīnām ekaḥ kaścit sarvavyaktisādhāraṇo dharmo nugāmī syāt tadā te sarve gavādiśabdair aviśeṣeṇāpohyeran nānyathā viśeṣāparijñānāt sādhāraṇadharmābhyupagame cāpohakalpanāvaiyarthyam tat tasmāt apoho na siddhyati api cāpohaḥ śabdaliṅgābhyām eva pratipādyata iti bhavadbhiriṣyate tayoś ca śabdaliṅgayor vastubhūtasāmānyamantareṇa pravṛttir na yuktā tataś ca kenāpohaḥ pratipādyatām ityetad darśayati na cānvayetyādi na cānvayavinirmuktā pravṛttiḥ śabdaliṅgayoḥ tābhyāṃ ca na vināpoho na cāsādhāraṇe nvayaḥ  anvayavinirmukteti anvayamantareṇetyarthaḥ tābhyām iti śabdaliṅgābhyāṃ vinā nāpohaḥ gamyata iti śeṣaḥ svalakṣaṇenaivānvayaṃ kṛtvā śabdaliṅgayoḥ pravṛttiḥ kariṣyata iti cedāha na cāsādhāraṇe nvaya iti  svalakṣaṇamasādhāraṇamananya p bhāk tat kathaṃ tenānvayo bhavet tadevam appohakalpanāyāṃ śabdaliṅgayoḥ pravṛttireva na prāpnoti bhavatu vā pravṛttis tathāpyanayoḥ prāmāṇyamabhyupagataṃ hīyata iti darśayati apohaścetyādi apohaścāpyaniṣpannaḥ sāhacaryaṃ kva kathyatām tasminnadṛśyamāne ca na tayoḥ syāt pramāṇatā  pratipādyārthāvyabhicāre sati śabdaliṅgayoḥ prāmāṇyaṃ syāt pratipādyaścārtho pohastvayeṣyate sa cābhāvarūpatvādaniṣpanno niḥsvabhāvataḥ tataś ca sāhacaryamavyabhicāritvaṃ kva kasmin viṣaye kathyatāṃ śabdaliṅgayoḥ kiṃ tena kathiteneti cedāha tasminnityādi tasminniti tayor iti śabdaliṅgayoḥ avisaṃvādalakṣaṇatvāt prāmāṇyasyeti bhāvaḥ athāpi syād vijātīyādarśanamātreṇaiva śabdaliṅge agṛhītasāhacarye etat svamarthaṃ gamiṣyata ity āha na cādarśanamātreṇetyādi na cādarśanamātreṇa tābhyāṃ pratyāyanaṃ bhavet sarvatraiva hyadṛṣṭatvāt pratyayo na viśiṣyate  mātragrahaṇamanvayadṛṣṭivyavacchedārtham kasmān na bhaved ity āha sarvatraivetyādi sarvatra sajātīye vijātīye svārthe ca tataścāyaṃ svārtho yaṃ parārtha ityevaṃ pratyayo jñānaṃ na viśiṣyeta svārtham api na gamayet tatrāpyadṛṣṭatvāt parārthavad iti yāvat kvacitpratyāyya iti pāṭhaḥ tatra pratyāyyo bhidheyo rtho na viśiṣyate na bhidyata ity arthaḥ tadevaṃ śabdaliṅgayoḥ pravṛttiprāmāṇyābhyupagamahāniprasaṅgānnāpohaḥ śabdārtho yuktaḥ yaduktaṃ na cāprasiddhasārūpyam ityādi tatra parasyottaramāśaṅkate athāsatyapītyādi athāsatyapi sārūpye syād apohasya kalpanā gavāśvayor ayaṃ kasmādago poho na kalpyate  yadi sārūpyamantareṇa śābaleyādiṣvagopohasya kalpanā syāt tadā gavāśvayor api kasmān na prakalpyeta aviśeṣāt gavāśvaprabhṛtīni cetyasya lakṣaṇasya vismṛtatvād vipreṇa gavāśvayor ityuktam p tamevāviśeṣaṃ darśayati śābaleyāccetyādi śābaleyāc ca bhinnatvaṃ bāhuleyāśvayoḥ samam sāmānyaṃ nānyadiṣṭaṃ cetkvāgo pohaḥ pravartatām  kvāgo pohaḥ pravartatām iti yathaiva śābaleyād vailakṣaṇyādaśve na pravartate tathā bāhuleyasyāpi tatovailakṣaṇyam astīti tatrāpi na pravarteta evaṃ śābaleyādiṣvapi yojyam sarvatra vailakṣaṇyāviśeṣāt api ca yadā svalakṣaṇādiṣu samayāsambhavān na śabdārthatvaṃ yuktaṃ tathāpohe pīti darśayann āha indriyair ityādi indriyair nāpyago pohaḥ prathamaṃ vyavasīyate nānyatra śabdavṛttiś ca kiṃ dṛṣṭvā sa prayujyatām  svayaṃ niścitārtho hi samayakṛtsamayaṃ karoti nacāpohaḥ kenacid indriyair vyavasīyate prathamam vyavahārakālāt pūrvam saṃjñāsaṃjñisambandhakāla ity arthaḥ tasyāvastutvād indriyāṇāṃ ca vastuviṣayatvāditi bhāvaḥ syād etad anyavyāvṛtta svalakṣaṇamupalabhya śabdaḥ prayokṣyata ityata āha nānyatretyādi anyāpohād anyatra svalakṣaṇa ity arthaḥ mābhūd indriyair apohasya vyavasāyo numānena bhaviṣyatīti cedāha pūrvoktenetyādi pūrvoktena prabandhena nānumāpyatra vidyate sambandhānubhavo pyasya tena naivopapadyate  tatra pūrvoktaḥ prabandhaḥ na cānvayavinirmuktā pravṛttiḥ śabdaliṅgayorityādiḥ sambandhānubhavo pīti śabdena saheti śeṣaḥ na kevalaṃ pūrvoktāśvaścavailakṣaṇyādir nopapadyata ityapiśabdena darśayati teneti tasmāt tadevamakṛtasamayatvādityasya hetor anaikāntikatvaṃ pratipāditam akṛtasamayatve pyapohe śabdapravṛttyabhyupagamāt punar apyapohe saṅketāsambhavaṃ pratipādayann āha agośabdābhidheyatvam ityādi agośabdābhidheyatvaṃ bhavatāṃ ca kathaṃ punaḥ na dṛṣṭo yatra gośabdaḥ sambandhānubhavakṣaṇe  idaṃ hi bhavān vaktumarhati katham aśvādīnām agośabdābhidheyatvam gośabdānabhi p dheyatvaṃ bhavadbhir avagamyata iti bauddha āha na dṛṣṭo yatretyādi sambandhānubhavakṣaṇa iti saṅketapratipattivelāyām ity arthaḥ ekasmād ityādinā paro dūṣaṇamāha ekasmān na hi gopiṇḍādyadanyat sarvameva tat bhaved apohyamityetan na sāmānyasya vācyatā  yadi hi yadeva saṅketānubhavavelāyām upalabdhaṃ tato nyatra gośabdapravṛttirneṣyate tadaikasmāt saṅketena viṣayīkṛtācchābaleyādikād gopiṇḍātsakāśād yadanyad bāhuleyādi tadapi gośabdenāpohyaṃ bhavet tataś ca sāmānyaṃ vācyam ityetan na siddhyet itaścetaretarāśrayadoṣaprasaṅgādapohe saṅketo śakyakriyā iti darśayann āha siddhaścetyādi siddhaścāgaurapohyeta goniṣedhātmakaś ca saḥ tatra gaureva vaktavyo naṭā yaḥ pratiṣidhyate sa cedagonivṛttyātmā bhaved anyonyasaṃśrayaḥ siddhaścedgaurapohārthaṃ vṛthāpohaprakalpanam  agovyavacchedena gopratipattiḥ  sacāgaur goniṣedhātmā tataścāgaur ityatrottarapadārtho vaktavyo yo na gaurgaurityatra naṭā pratiṣidhyeta na hyanirjñātasvarūpasya niṣedhaḥ śakyate kartum athāpi syāt kimatra vaktavyam agonivṛttyātmāsau gaurityata āha sa cetyādi sa iti gauḥ tathāhyagonivṛttisvabhāvatvād goragopratipattidvāreṇaiva pratītiḥ agoś ca gopratiṣedhātmakatvād gopratipattidvārikaiva pratītir iti sphuṭataramavataratītaretarāśrayatvam  athāpi syād agośabdena yo gaur niṣedhyate sa vidhirūpa eva siddho pohārtham agovyavacchedalakṣaṇāpohasiddhyarthaṃ tenetarāśrayatvaṃ na bhaviṣyatītyatāaha siddhaścedityādi yadyevaṃ sarvasya śabdasyāpoho rtha ityevam apohakalpanaṃ vṛthā vidhirūpasya śabdārthasya bhāvāt tasmān na kaścid vidhirūpaḥ śabdārthaḥ siddho ṅgīkartavyas tadanaṅgīkaraṇe cetaretarāśrayadoṣo durnivāraḥ tadevetaretarāśrayatvam upasaṃharann āha gavyasiddha ityādi gavyasiddhe tvagaur nāsti tadabhāve tu gauḥ kutaḥ nādhārādheyavṛttyādisambandhaścāpyabhāvayoḥ  p tadabhāva iti gaurabhāve ācāryadiṅnāgena viśeṣyaviśeṣaṇabhāvasamarthanārtham uktam nīlotpalādiśabdā arthāntaranivṛttiviśiṣṭānarthānāhurityādi tadetadayuktam iti darśayann āha nādhārādheyatyādi yasya hi yena saha kaścid vāstavaḥ sambandhaḥ siddho bhavet tat tena viśiṣṭam iti yuktaṃ vaktum  na ca nīlotpalayor anīlotpalavyavacchedarūpatvenābhāvarūpayor ādhārādheyādisambandhaḥ sambhavati nīrūpatvāt ādigrahaṇena saṃyogasamavāyaikārthasamavāyādisambandhagrahaṇam na cāsati vāstave sambandhe tadviśiṣṭasya pratipattir yuktātiprasaṅgāt athāpi syānnaivāsmākam anīlādivyāvṛttyā viśiṣṭo nutpalādivyavacchedo bhimato yato yaṃ doṣaḥ syāt kiṃ tarhianīlāntpalābhyāṃ vyāvṛttaṃ vastveva tathā vyavasthitam tadarthāntaranivṛttyā viśiṣṭaṃ śabdenocyata ityayam artho trābhipreta ityata āha na cāsādhāraṇaṃ vastvityādi na cāsādhāraṇaṃ vastu gamyate pohavattayā kathaṃ vā parikalpyeta sambandho vastvavastunoḥ  svalakṣaṇasyāvācyatvāt tatpakṣabhāvidoṣaprasaṅgācceti bhāvaḥ gamyatāṃ nāmāsādhāraṇaṃ vastu tathāpi tasyānyavyāvṛttyā viśiṣṭatvaṃ nasiddhyatīti darśayati kathaṃ vetyādi avastu apohaḥ asādhāraṇaṃ tu vastu na cāvastuvastunoḥ sambandho yukto vastudvayādhāratvāt tasya api ca bhavatu nāma sambandhas tathāpi viśeṣaṇatvamapohasya na yuktam iti darśayati svarūpetyādi svarūpasattvamātreṇa na syāt kiñcid viśeṣaṇam svabuddhyā rajyate yena viśeṣyaṃ tadviśeṣaṇam  nahi sattāmātreṇotpalādīnāṃ nīlādi viśeṣaṇaṃ bhavati kiṃ tarhijñātaṃ sadyatsvākārānuraktayā buddhyā viśeṣyaṃ rañjayati tadviśeṣaṇamucyate nacāpohe yaṃ prakāraḥ sambhavatīti darśayati na cāpītyādi na cāpyaśvādiśabdebhyo jāyate pohabhodhanam viśeṣyabuddhiriṣṭeha na cājñātaviśeṣaṇā  na hyaśvādibuddhyāpoho vyavasīyate kiṃ tarhivastveva tataścāpohasya bodhāsa p mbhavān na tena svabuddhyā rajyate śvādiḥ syād etad ajñāto pyapoho viśeṣaṇaṃ bhaviṣyatītyāha viśeṣyetyādi na hyagṛhītaviśeṣaṇā viśeṣye buddhir bhavati na jñātaṃ viśeṣaṇaṃ yasyāḥ sā tathoktā bhavatu nāmāpohabodhanam tathāpi vastuni tadākārabuddhyabhāvāt tasya tadviśeṣaṇamayuktam iti darśayann āha na cānyarūpam ityādi na cānyarūpamanyādṛkkuryājjñānaṃ viśeṣaṇam kathaṃ cānyādṛśe jñāne taducyeta viśeṣaṇam  sarvam eva hi viśeṣaṇaṃ svākārānurūpaṃ viśeṣye buddhiṃ janayaddṛṣṭam na tvanyādṛśaṃ viśeṣaṇamanyādṛśīṃ buddhiṃ viśeṣye janayati na hi nīlamutpale raktam iti pratyayamutpādayati daṇḍo vā kuṇḍalīti na cātrāśvādiṣvabhāvānuraktā śābdī buddhirupajāyate kiṃ tarhibhāvākārādhyavasāyinī syād etad anyādṛśam api jñānaṃ janayad viśeṣaṇam ucyata ity āha kathaṃ cānyādṛśa ityādi anyādṛśe viśeṣaṇānanurūpe yadi syāt ko doṣa ity āha athānyathetyādi athānyathā viśeṣe pi syād viśeṣaṇakalpanā tathā sati hi yat kiñcit prapadyeta viśeṣaṇam  atha yadi bhavato viśeṣaṇānanurūpatayānyathā vyavasthite pi viśeṣe syād  viśeṣaṇakalpanā tathā sati sarvam eva nīlādi sarvasya viśeṣaṇaṃ syāt tataścāvyavasthā syāt  atha syād apohenāpi svabuddhyā viśeṣyaṃ vastu rajyata ity āha abhāvagamyetyādi abhāvagamyarūpe ca na viśeṣye sti vastutā viśeṣitamapohena vastu vācyaṃ na te styataḥ  abhāvo pohaḥ tenāpohena tādrūpyādgamyam abhāvagamyam abhāvagamyaṃ rūpaṃ svabhāvo yasya vastunas tat tathoktam yadyabhāvarūpeṇa vastunaḥ pratītiḥ syāt tadā tasya vastutvam eva na syāt  bhāvābhāvayor virodhāt prakṛtamupasaṃharann āha viśeṣitamityādi syād etad anyavyāvṛtta eva vastuni śabdaliṅgayoḥ pravṛttir dṛśyate nāpoharahite tenā p pohaḥ śabdaliṅgābhyāṃ pratipādyata ityabhidhīyate natu prasajyamātrapratipādanāt tena yathoktaḥ sarvaḥ pratītyādivirodho na bhaviṣyatītyāśaṅkyāha yadyapītyādi yadyapyapohanirmukte na vṛttiḥ śabdaliṅgayoḥ yuktās tathāpi bodhas tu jñātuṃ vastvalambate  yadi nāma tadvastvanyato vyāvṛttaṃ tathāpi tatrotpadyamānaḥ śabdaliṅgodbhavo bodho nyavyāvṛttiṃ satīm api nāvalambate kiṃ tarhivastvaṃśamevābhidhāvati tatraivānurāgāt ya evāṃśo vastunaḥ śābdena laiṅgikena vā pratyayenāvasīyate sa eva tasya viṣayo nānavasīyamānaḥ sannapi nahi mālatīśabdasya gandhādayo vidyamānatayā vācyā vyavasthāpyante  na cāpyetad yuktam yadanyavyāvṛtte vastuni śabdaliṅgayoḥ pravṛttirityetad darśayati na cetyādi na cāsādhāraṇaṃ vastu buddhau viparivartate na cāpi nirvikalpatvāt tasya yuktādhigamyatā  anyavyāvṛttaṃ hi vastu bhavadbhavatāṃ matena svalakṣaṇamasādhāraṇameva bhavet naca tacchabdaliṅgajāyāṃ buddhau viparivartata iti bhavatāṃ matam tasya nirvikalpabuddhigrāhyatvāt śabdaliṅgajabuddheś ca sāmānyalakṣaṇaviṣayatvāt athāpi svalakṣaṇaviṣayatvamasyā abhyupagamyate tadapi yuktyā na saṅgacchata iti darśayann āha na cāpītyādi na hyasādhāraṇaṃ vastu śabdaliṅgajapratyayādhigamyaṃ tatra sarvavikalpānāmpratyastamayāt tathā hi vikalpo jātyādiviśeṣaṇasaṃsparśenaiva pravartate naca śuddhavastuparigraheṇa athāpi syācchabdenāgamyamānamapyasādhāraṇaṃ vastu vyāvṛttyā viśiṣṭamity ucyata ity āha śabdenāgamyamānaṃ cetyādi śabdenāgamyamānaṃ ca viśeṣyam iti sāhasam tena sāmānyameṣṭavyaṃ viṣayo buddhiśabdayoḥ prakārāntareṇa sāmānyasya vastutvaṃ sādhayann āha yadetyādi yadā cāśabdavācyatvaṃ na vyaktīnām apohyatā tadāpohyeta sāmānyaṃ tasyāpohāc ca vastutā  p vyaktīnām iti asādhāraṇavasturūpāṇām avācyatvānnāpohyatā anuktasya nirākartumaśakyatvāt apohyeta sāmānyam iti tasya vācyatvād iti bhāvaḥ syād etad yadi nāma sāmānyamapohyeta tathāpi kathaṃ tasya vastutvaṃ sidhyatītyata āha nāpohyatvam ityādi nāpohyatvamabhāvānām abhāvābhāvavarjanāt vyakto pohāntarāpohas tasmāt sāmānyavastutaḥ  abhāvānām iti apohānāṃ yadi bhaved vastutvam eva syāt atropapattimāha abhāvābhāvavarjanād iti abhāvānām abhāvarūpatyāgād ity arthaḥ etad uktaṃ bhavati yadyapohānām apohyatvaṃ bhavet tadaiṣāmabhāvarūpatvaṃ pratiṣiddhaṃ bhavet tat pratiṣedhe ca bhavatyabhāvairabhāvarūpatvaṃ tyaktaṃ syāt tataścābhāvānām apohalakṣaṇānām abhāvarūpatyāgād vastutvam eva bhaved ityeka anye tvāhuḥ abhāvābhāvavarjanād iti abhāvānām abhāvābhāvād ity arthaḥ na hyabhāvasvabhāvā apohā apohya yujyante vastuviṣayatvāt pratiṣedhasyeti yāvat tasmād vyaktaḥ sphuṭo pohāntare ścādāvapohāntarasya gavāder apoho bhavan sāmānyabhūtasyaiveti niścīyate ataḥ siddhamapohyatvād vastutvaṃ sāmānyasyeti apicāpohānāṃ parasparato vailakṣaṇyaṃ vā syād availakṣaṇyaṃ vā tatrādye pakṣe tāvad doṣamāha abhāvasya cetyādi abhāvasya ca yo bhāvaḥ sa cet tasmād vilakṣaṇaḥ bhāva eva bhavenno ced gauragauraste prasajyate  abhāvasya agośabdābhidheyasya abhāvo yo gośabdābhidheyo rthaḥ sa cet tasmāt pūrvoktād abhāvād vilakṣaṇo nya ity arthaḥ tadānīṃ bhāva eva bhavet abhāvanivṛttimātrarūpatvād bhāvasya no ced vilakṣaṇas tadā gaurapyagorbhavataḥ prasajyate tadavailakṣaṇyena tādātmyapratipatteḥ syād etad gavāśvādiśabdaiḥ svalakṣaṇānyeva parasparato vyāvṛttānyapohyantenābhāvaḥ tenāpohyatvena teṣāṃ vastutvaprasaṅgāpādānaṃ nāniṣṭamityata āha yadyapītyādi yadyapyanyeṣu śabdeṣu vastunaḥ syād apohyatā sacchabdasya tvabhāvākhyān nāpohyaṃ bhinnamiṣyate  p yadyapi sacchabdād anyeṣu gavādiṣabdeṣu vastunaḥ parvatāder apohyatā sidhyati sacchabdasya svabhāvākhyād apohyānnānyadapohyam asti abhāva evāpohya ity arthaḥ  asadvyavahāravyavacchedena sacchabdasya pravṛttatvāt tataś ca ko doṣa ity āha tatrāsato pītyādi tatrāsato pi bhāvatvam iti kleśo mahānbhavet tadasiddho na sattāsti na vā sattā prasiddhyati  pūrvavad abhāvābhāvavarjanād asato pohe vastutvam eva syāt tataścāpohavādino bhyupagamādiviruddhamasato pi vastutvaṃ prasaktam api mahadbata kaṣṭam āpatitam astvabhāvasyāpi vastutvam iti cedāha tadasiddhāv ityādi tasyābhāvasyāsiddhau satyāṃ na sattā kasyacid bhāvasya siddhyet abhāvavyavacchedena tasya bhavan matena sthitalakṣaṇatvāt tasya cābhāvasyāpohyatve sati vastutvaprasaṅgena svarūpāsiddher asattāpi na siddhyati tasyāḥ sattāvyavacchedarūpatvāt sattāyāś ca yathoktena prakāreṇāyogāt yat pūrvamuktam apohyaiḥ sa bahiḥsaṃsthair bhidyetetyādi yaccoktam avastutvād apohānāṃ naiva bheda ityādi tatra kecid bauddhāḥ parihāramāhuḥ na khalvapohyabhedādādhārabhedād vāpohānāṃ bhedo pi tvanādikālapravṛttavicitravitattvārthavikalpavāsanābhedānvayais tattvato nirviṣayair api bhinnaviṣayālambibhir iva pratyayair bhinneṣvartheṣu bāhyeṣu bhinna ivārthātmāna ivāsvabhāvā apyapohāḥ samāropyante te ca tathā taiḥ samāropitā bhinnāḥ santaś ca pratibhāsante tena vāsanābhedād bhedaḥ sadrūpatā cāpohānāṃ bhaviṣyatītyatrāha na cāpītyādi na cāpi vāsanābhedād bhedaḥ sadrūpatāpi vā apohānāṃ prakalpyeta na hyavastuni sā matā  na hyavastuni vāsanetyevaṃ manyate nirviṣayo na kaścit pratyayo stīti nirloḍitametad vijñānavādavicāre tataś ca vitathārthānāṃ vikalpānām ayogāt tadāhitāpi vāsanā kuto bhaviṣyati avastunīti ālambanabhūte vastunyasati nirviṣayavijñānāyogena vāsanādhāyakavijñānābhāvāt kuto vāsanetyarthaḥ tataś ca vāsanābhāvāt kuto vāsanākṛto pohānāṃ bhedaḥ sadrūpatā vā bhaviṣyatīti bhāvaḥ evaṃ tāvad vācyābhimatamapohaṃ nirākṛtya vācakābhimatam api nirākartum āha bhavadbhir ityādi p bhavadbhiḥ śabdabhedo pi tannimitto na labhyante na hyāsādhāraṇaḥ śabdo vācakaḥ prāgadṛṣṭitaḥ tatra śabdāntarāpohaṃ sāmānye parikalpite tathaivāvasturūpatvācchabdabhedo na kalpyate vācakānāṃ yathā naiva vācyavācakayor mithaḥ na cāpyapohyabhedena bhedo stītyupapāditam  śabdānāṃ bhinnasāmānyavacanānāṃ viśeṣavacanānāṃ ca parasparato bhedaḥ śabdabhedaḥ tannimitta iti sa vāsanābhedo vācyāpohabhedo vā nimittaṃ kāraṇamasyeti tannimittaḥ nanu pratyakṣata eva śabdānāṃ kāraṇabhedād viruddhadharmādhyāsāc ca bhedaḥ prasiddha evetyāha na hyasādhāraṇa ityādi vācakaṃ hi śabdam adhikṛtyaitaducyate na ca śrotrajñānāvaseyoḥ yaḥ svalakṣaṇātmāsādhāraṇaśabdo vācakaḥ kasmād ity āha prāgadṛṣṭita iti yo hi vyavahārakālāvasthāyī śabdaḥ sa vyavahārakālāt prāk saṅketakāle na dṛṣṭaḥ yo dṛṣṭas tasya ciraniruddhatvān na tena vyavahāraḥ na ca saṅketakāle yo na dṛṣṭas tena vyavahāro yukto tiprasaṅgāt tasmān na svalakṣaṇasya vācakatvam bhavatām api cātra vivāda eva yathoktam nārthaśabdaviśeṣasya vācyavācakateṣyate tasya pūrvam adṛṣṭatvāt sāmānyaṃ tūpadekṣyate  iti tasmād vācakaṃ śabdamadhikṛtyābhidhānād adoṣaḥ tatraivam avasthite sati śabdāntarāpohaḥ śabdasāmānyaṃ vācakaṃ yadi kalpyate yathārthāntarāpoho rthasāmānyaṃ tadā tathaiva pūrvoktena vidhinā saṃsṛṣṭaikatvanānātvetyādinoktena vācyāpohānām iva śabdāpohānām api parasparato bhedo na ghaṭate nīrūpatvāt yathāca vācakānāṃ parasparato bhedo na saṅgacchate evaṃ vācyavācakayor api mithaḥ parasparato bhedo na kalpyate niḥsvabhāvatvāt syād etad apohyabhedena bhedo bhaviṣyatītyata āha na cāpītyādi yathā cāpohyabhedād api bhedo na vikalpyate tathā na viśeṣaḥ svatastasyetyādinā pratipāditam tadevaṃ pratijñāyāḥ pratītyabhyupetabādhā pratipāditā sāmprataṃ vācyavācakatvābhāvaprasaṅgāpādanābhyupetabādhādidoṣaṃ pratipipādayiṣuḥ pramāṇayann āha na gamyetyādi na gamyagamakatvaṃ syād avastutvād apohayoḥ bhavatpakṣe yathā loke khapuṣpaśaśaśṛṅgayoḥ  p ye avastunī na tayor gamyagamakatvam asti yathā khapuṣpaśaśaśṛṅgayoḥ avastunī ca vācyavācakāpohau bhavetām iti vyāpakaviruddhopalabdheḥ nanu ca meghābhāvād vṛṣṭyabhāvapratīter anaikāntikatā hetor ity āha vṛṣṭimeghāsator ityādi vṛṣṭimeghāsator dṛṣṭvā yadyanaikāntikaṃ vadet vastvastvevātra matpakṣe bhavatpakṣe pyadaḥ kutaḥ  vṛṣṭimeghayor asatī asattve abhāvāviti yāvat bhāvapradhānatvān nirdeśasya tayor dṛṣṭvā gamyagamakamityadhikṛtam yadyanaikāntikamavastutvād iti hetuṃ vaded bauddhastadapyayuktam yasmāt tadviviktākāśālokātmakaṃ vastu matpakṣe trāpi vṛṣṭimeghābhāvaprayoge styeva abhāvasya vastutvapratipādanāt bhavatas tu bauddhasya pakṣe ado pi etadvṛṣṭimeghābhāvayor gamyagamakatvaṃ kutaḥ naiva apiśabdo bhinnakramaḥ ada ityasyānantaraṃ sambadhyate tenāyam artho bhavati na kevalāmapohayor vivādāspadībhūtayor gamyagamakatvaṃ bhavato na yuktam etad api vṛṣṭimeghābhāvayor gamyagamakatvaṃ na yujyata eveti kiñca yadetad bhavadbhir anvayopasarjanayor vyatirekapradhānayoḥ śabdaliṅgayoḥ svaviṣayapratipādakatvaṃ varṇyate yac ca adṛṣṭEranyaśabdārthe svārthasyāṃśe pi darśanāt śruteḥ sambandhasaukaryaṃ na cāsti vyabhicāritetyādi varṇitam tadapohābhyupagame na yuktamityetat pratipādayann āha vidhirūpaścetyādi vidhirūpaśca śabdārtho yena nābhyupagamyate na bhaved vyatireko pi tasya tat pūrvako hyasau tatpūrvaka iti vidheḥ pūrvakaḥ vidher nivṛttilakṣaṇatvād vyatirekasyeti bhāvaḥ kiṃ ca nīlotpalādiśabdānāṃ viśeṣaṇaviśeṣyabhāvaḥ sāmānādhikaraṇyaṃ ca yadetallokapratītaṃ tasyāpahnavo pohavādo prāpnoti yaccedamucyate viśeṣaṇaviśeṣyatvasāmānādhikaraṇyasamarthanārtham apohyabhedād bhinnārthāḥ svārthabhedagatau jaḍāḥ ekatrābhikāryatvād viśeṣaṇaviśeṣyakāḥ tanmātrākāṅkṣaṇād bhedaḥ svasāmānyena nojjhitaḥ nopāttaḥ saṃśayotpatteḥ sāmye caikārthatā tayoḥ  iti tadetannopapadyata iti darśayann āha apohamātravācyatvam ityādi p apohamātravācyatvaṃ yadihābhyupagamyate nīlotpalādiśabdeṣu śabdalārthābhidhāyiṣu viśeṣaṇaviśeṣyatvasāmānādhikaraṇyayoḥ na siddhir na hyanilatvavyudāse nutpalacyutiḥ nāpi tatretaras tasmān na viśeṣyaviśeṣaṇe śabdayor nāpi te syātām abhidheyānapekṣayoḥ  pūrvamarthayor eva viśeṣyaviśeṣaṇabhāvo nirastaḥ idānīṃ śabdayor api nirasyata iti na punaruktatā tatra parasparaṃ vyavacchedakabhāvo viśeṣaṇaviśeṣyabhāvaḥ sa ca vākya eva vyavasthāpyate yathā nīlamutpalam iti tathā vyadhikaraṇayor api bhavati yathā rājñaḥ puruṣa ityādau bhinnanimittaprayuktayos tvekasminnarthe vṛttiḥ sāmānādhikaraṇyam tac ca nīlotpalam ityādau vṛttāveva vyavasthāpyate tatra nīlotpalādiśabdeṣu śabalārthābhidhāyiṣu yadetat sāmānādhikaraṇyādi tasya na siddhiḥ śabalorthaḥ citraḥ yathoktam na hi tat kevalaṃ nīlaṃ ca kevalam utpalam samudāyābhidheyatvāt iti kasmāt siddhir na bhavatītyāha na hītyādi yasmād anīlatvavyudāso nutpalavyudāso nāsti tatra anutpalatyuktau itaraḥ nīlavyudāsaḥ kvacid itareti strīliṅgasya pāṭhaḥ sa cyutiśabdāpekṣayā draṣṭavyaḥ itarā anīlacyutir ity arthaḥ nānayoḥ parasparamādhārādheyasambandho sti nīrūpatvād iti yāvat nacāsati sambandhe viśeṣyaviśeṣaṇabhāvo yukto tiprasaṅgād ityuktam etena yuṣman mate śabalārthābhidhāyitvam eva nāsti sarveṣām abhāvavācitvādityuktaṃ bhavati tasmān na viśeṣyaviśeṣaṇe yukte syād etan mābhūdarthayor viśeṣyaviśeṣaṇabhāvas tadvācakayos tu śabdayoḥ kimiti na bhavatītyata āha śabdayor ityādi abhidheyadvāreṇaiva hi tadabhidhāyinoḥ śabdayor viśeṣyaviśeṣaṇabhāva upacaryate abhidheye ca tasyāsambhave satyabhidhāne pi kutas tadāropaḥ sāmānādhikaraṇyaṃ dūṣayannāha sāmānādhikaraṇyaṃ ceti sāmānādhikaraṇyaṃ ca na bhinnatvādapohayoḥ arthataścet tadiṣyeta kīdṛśyādheyatā tayoḥ  ekasminnarthe vṛttau satyāṃ sāmānādhikaraṇyaṃ bhavati na ca nīlotpalaśabdayoreka p sminnarthe vṛttiḥ sambhavati tadvācyayor anīlānutpalavyavacchedalakṣaṇayor apohayor bhinnatvāt tathā hi bhavadbhirevoktamapohyabhedād bhinnārthā iti prayogaḥ na nīlotpalādiśabdāḥ sāmānādhikaraṇyavyavahāraviṣayāḥ bhinnaviṣayatvāt ghaṭapaṭādiśabdavat athāpi syād yatraiva hyanutpalavyudāso vartate tatraivānīlavyudāso pi sthita ityato nīlotpalaśabdavācyayor apohayor ekasminnarthe vṛtter arthadvārakaṃ sāmānādhikaraṇyaṃ śabdayor api nirdiśyata ityata āha arthataścetyādi taditi sāmānādhikaraṇyam tayor iti anīlānutpalavyudāsayoḥ naiva kācid vāstavī tayor ādheyatā sambhavati nīrūpasya kvacid avasthānāsambhavāt yathā vandhyāputrasyeti bhāvaḥ kiñca bhavatu nāma nīlotpalādiṣvartheṣu tayor ādheyatā tathāpi sā vidyamānāpi satī na śabdaiḥ pratipādyata iti darśayati na cetyādi na cāsādhāraṇaṃ vastu gamyate nyac ca nāsti te agamyamānamaikārthyaṃ śabdayoḥ kvopayujyate  yasmāt tadeva tāvad asādhāraṇaṃ nīlotpalādi vastu na śabdena gamyate tatra sarvavikalpānāṃ pratyastamayādityuktam tataś ca tasminnādhārabhūte vastunyajñāte tadadhikaraṇayor apohayos tadādheyatā kathaṃ grahītuṃ śakyate dharmigrahaṇanāntarīyakatvād dharmagrahaṇasyeti bhāvaḥ athāpi syād asādhāraṇārthavyatirekeṇa tayor anyadevādhikaraṇamastyato yam adoṣa ityata āha anyaccetyādi ta iti tava syād etadyadi nāmaikārthyaṃ na gamyate tathāpi vastusthityāvasthitamevetyāha agamyamānamityādi aikārthyam iti sāmānādhikaraṇyam kvopayujyata ity arthaḥ sato pyajñātasya śābde vyavahāre naṅgatvāt athāpi syāt yadi vyāvṛttimātraṃ śabdenocyeta tadāyaṃ doṣaḥ syāt yāvatā vyāvṛttimadvastu vācyam ato vyāvṛttidvayopādhikayoḥ śabdayor ekasminnapohavati vastuni vṛtteḥ sāmānādhikaraṇyam astyevetyata āha athetyādi athāpyapohavad vastu vācyamityabhidhīyate tathāpi paratantratvād vyāptiḥ śabdena durlabhā  tatrāpīti apohavati vastuni vācyatvenāṅgīkriyamāṇe nīlādibhedānām utpalādīnāṃ nīlādiśabdair vyāptirākṣepo durlabhaḥ kiṃ kāraṇamparatantratvānnīlādiśabdasya  p sa hi vyāvṛttyupasarjanaṃ tadvantamarthamāha na sākṣāt tataś ca sākṣādanabhidhānāt tadgatabhedākṣepo nāsti yathā madhuraśabdena śuklādeḥ yadyapi vastusthityā śuklādīnāṃa madhurādibhedatvam asti tathāpi śabdasya sākṣādabhihitārthagatasyaiva bhedasyākṣepasāmarthyaṃ na tu pāratantryeṇābhihitārthagatasyeti bhāvaḥ  tataś ca nīlādiśabdena tadgatabhedānākṣepād utpalādīnām atadbhedatvaṃ syāt atadbhedatve ca sāmānādhikaraṇyaṃ na prāpnoti tena jātiman mātrapakṣe yo doṣa ukto bhavatā tadvato na bādhakaḥ śabdo svatantratvād iti sa vyāvṛttimanmātrapakṣe pi tulya iti darśitaṃ bhavati tathā hi jātimanmātre śabdārthe sacchabdo jātisvarūpopasarjanaṃ dravyamāha na sākṣād iti tadgataghaṭādibhedānākṣepādatadbhedatve sāmānādhikaraṇyābhāvaprasaṅga uktaḥ sa vyāvṛttimanmātrapakṣe pi samānaḥ tatrāpi hi sacchabdo vyāvṛttyupasarjanaṃ dravyam āha na sākṣād iti tadgatabhedānākṣepo trāpi samāna eva ko hyatra viśeṣo jātir vyāvṛttir jātimānvyāvṛttimān iti doṣāntaram āha liṅgetyādi liṅgasaṅkhyādisambandho na cāpohasya vidyate vyakteścāvyapadeśyatvāt tadvāreṇāpi nāstyasau  liṅgāni strītvapuṃstvanapuṃsakāni saṅkhyā ekatvadvitvabahutvāni ādigrahaṇena kriyākālādisambandhaparigrahaḥ ebhiḥ sambandho nāstyapekṣasya avastutvāt eṣāṃ ca vastudharmatvāt na liṅgādiviviktaḥ padārthaḥ śakyaḥ śabdenābhidhātum ataḥ pratītibādhāprasaṅgaḥ pratijñāyā iti bhāvaḥ athāpi syād vyāvṛttyādhārabhūtāyā vyakter vastutvālliṅgādisambandho sti etadvāreṇāpohasyāpi vyavasthāpyata ity āha vyakteścetyādi sā hi vyaktir nirvikalpatvālliṅgasaṅkhyādisambandhena vyapadeṣṭuṃ na pāryate tataḥ kathamapohe tadvāreṇa tadvyavasthā siddhyet avyāpitvaṃ cāpohaśabdārthavyavasthayor darśayann āha ākhyāteṣvityādi ākhyāteṣu ca nānyasya nivṛttiḥ sampratīyate na paryudādarūpaṃ hi niṣedhyaṃ tatra vidyate  ākhyāteṣu tiṅanteṣu pacati gacchatītyevam ādiṣu kriyāpradhāneṣu śabdeṣunānyavyavacchedo gamyate kasmād ity āha na paryudāsarūpaṃ hītyādi yathā subanteṣu p ghaṭādiśabdeṣu niṣpannarūpamaghaṭādikaṃ paryudāsarūpaṃ niṣedhyamasti na tathā pacatītyādiṣu pratiyogino niṣpannasya kasyacid apratīteḥ syād etan mābhūt paryudāsarūpaṃ niṣedhyaṃ na pacatītyevamādi prasajyarūpaṃ pacatītyāder niṣedhyaṃ bhaviṣyatītyāha na neti hītyādi na neti hyucyamāne pi niṣedhasya niṣedhanam pacatītyaniṣiddhaṃ tu svarūpeṇaiva tiṣṭhati sādhyatvapratyayaścātra tathā bhūtādirūpaṇam niṣpannatvād apohasya nirnimittaṃ prasajyate  na ca pacatītyevam ucyamāne pi prasajyapratiṣedhasya niṣedhanamevoktaṃ syāt tataś ca ko doṣa ity āha pacatītyaniṣiddham ityādi pratiṣedhadvayasya vidher viṣayatvāt pacatītyetat svarūpeṇaiva vidhyātmanaiva tiṣṭhatīti vidhir eva śabdārthaḥ syāt kiñca atra pacatītyādau sādhyatvaṃ pratīyate yasyāḥ kriyāyāḥ kecid avayavā niṣpannāḥ kecid aniṣpannāḥ sā pūrvāparībhūtāvayavā kriyā sādhyatvapratyayaviṣayā tathābhūd bhaviṣyatītyādau bhūtādikālaviśeṣapratītir asti nacāpohasya sādhyatvādisambhavaḥ niṣpannatvād abhāvaikarasatvena tasmād apohaśabdārthapakṣe sādhyatvapratyayo bhūtādipratyayaś ca nirnimittaḥ prāpnotīti pratītibādhā bhūtādirūpaṇam iti bhūtādīnām avadhāraṇaṃ pratyaya iti yāvat punar apyavyāpinaṃ darśayan pratītibādhāmeva darśayati vidhyādāvityādi vidhyādāvartharāśau ca nānyāpohanirūpaṇam naṭaścāpi naṭā yuktāvapohaḥ kīdṛśo bhavet cādīnām api naṭyogo naivāstītyanapohanam vākyārthe nyanivṛttiś ca vyapadeṣṭuṃ na śakyate ananyāpohaśabdādau vācyaṃ na ca nirūpyate prameyajñeyaśabdāder apohyaṃ kuta eva tu  ādiśabdena nimintraṇāmantraṇādīnāṃ grahaṇam anyāpohasya anyavyavacchedasya na nirūpaṇam upalambho sti na paryudārūpaṃ hi niṣedhyaṃ tatra vidyata ityetat pūrvoktamevātra kāraṇam iti bhāvaḥ na na pacati devadatta iti naṭo pareṇa naṭā yoge sati p kīdṛśo poho bhavet naiva kiñcit pratiṣedhadvaye vidhereva saṃsparśanāt apica cādīnāṃ nipātopasargakarmapravacanīyānāṃ padatvam iṣṭam nacaiṣāṃ naṭā sambandho styasattvavacanatvāt tathā hi yathā ghaṭādiśabdānām aghaṭa ityādau naṭā sambandhe satyarthāntarasya paṭādeḥ parigrahāt tadvyavacchedena naṭā rahitasya ghaṭaśabdasyārtho vakalpyate na tathā cādīnāṃ nacetyādi naṭā sambandho sti nacāsabandhyamānasya naṭāpohanaṃ yuktam ataścādiṣvanapohanam apohābhāva ity arthaḥ kiñca vākyārthaḥ kalmāṣavarṇavacchavalaikarūpa iṣyate atas tatrānyanivṛttir vyapadeṣṭuṃ na śakyate niṣpannarūpasya pratiyogino pratīteḥ yā cātra caitra gāmānayetyādāvacaitrādivyavacchedarūpānyanivṛttiravayavaparigraheṇa varṇyate sā padārtha eva syān na vākyārthaḥ tasyānavayavasyetthaṃ vivektumaśakyatvādityavyāpinī śabdārthavyavasthā api ca nānyāpoho nanyāpoha ityādau śabde vidhirūpādanyadvācyaṃ na nirūpyate nopalabhyata ity arthaḥ tathā hi nāpoharūpamātraṃ vācyaṃ gamyate pratiṣedhadvayena vidher evāvasayāt ādiśabdenānanyavyāvṛttirananyavyavaccheda ityādiparyāyagrahaṇam nanu ca naṭāścāpi naṭā yuktāvityanenaiva gatatvāt punar uktam etat satyam etat kiṃtvanyāpohaḥ śabdārtha ityevaṃ vādinā svavacanenaiva vidhiriṣṭa iti jñāpanārthaṃ punar ucyate tathā hyanyāpohaśabdasyānanyāpohaśabdārtho vyavacchedyaḥ sa ca vidher nānyo lakṣyate ye ca prameyajñeyābhidheyādayaḥ śabdās teṣāṃ na kiñcidapohyam asti sarvasyaiva prameyatvādisvabhāvatvāt tathā hi yannāma kiñcid vyavacchedyameṣāṃ kalpyate tat sarvaṃ vyavacchedākāreṇālambyamānaṃ jñeyādisvabhāvamevāvatiṣṭhate nahyaviṣayīkṛtaṃ vyavacchettuṃ śakyate tataścaiṣām apohyārthābhāvād avyāpinī vyavasthā nanu hetumukhe nirdiṣṭam ajñeyaṃ kalpitaṃ kṛtvā tadvyavacchedena jñeye numānam iti tat katham avyāpitvaṃ śabdārthavyavasthāyā ity āha apohyetyādi apohyakalpanāyāṃ ca varaṃ vastveva kalpitam jñānākāraniṣedhāc ca nāntarārtho bhidhīyate nacāpyapohyatā tasmān nāpohasteṣu siddhyati evam ityādiśabdānāṃ na cāpohyaṃ nirūpyate  yadi jñeyam api sarvaṃ jñeyatvenāpohyam asya kalpyate tadā varaṃ vastveva vidhirūpam eva p śabdārthatvena vikalpitaṃ bhavedyadadhyavasīyate lokena evaṃ hyadṛṣṭāropo dṛṣṭārthāpalāpaś ca na kṛtaḥ syād iti bhāvaḥ ata eva varam ityuktam ye tvāhur vikalpapratibimbakam eva sarvaśabdānām arthas tadeva cābhidhīyatevyavacchidyata iti cocyata iti tān pratīdamāha jñānākāraniṣedhāccetyādi nirākārā buddhir ākāravān bāhye rthaḥ sa ca bahirdeśasambandho vispaṣṭamupalabhyata ityevam asmābhir jñānākāro niṣiddhaḥ tasmād āntarasya buddhyārūḍhasyākārasyāsattvāt tadabhidhāyakatvaṃ śabdānām ayuktam nāpi tasyāntarasyārthasyāpohyatvaṃ yuktam asattvād eva teṣviti prameyādiśabdeṣu ye ca evam ittham ityādayaḥ śabdās teṣām api na kiñcid apohyamupalabhyate  kasyacit pratiyoginaḥ paryudāsarūpasyābhāvāt athāpi syāt naivam ityādi prasajyarūpaṃ niṣedhyaṃ bhavatīti naitad astyuktam atra tathā hi atrāpi na naivam iti nirdeśe niṣedhasya niṣedhanam evam ityaniṣiddhaṃ tu svarūpeṇaiva tiṣṭhatīti saiva pūrvoktā nītiravatarati etat sarvaṃ kumāriloktam upanyastam sāmprataṃ sarvaśabdasyetyādinodyotakāroktam apohadūṣaṇam āśaṅkate sarvaśabdasya kaścārtho vyavacchedyaḥ prakalpyate nāsarvanāma kiñciddhi bhavedyasya nirākriyā ekādyasarvamiti cedarthāpohaḥ prasajyate aṅgānāṃ pratiṣiddhatvād aniṣṭeścāṅginaḥ pṛthak evaṃ samūhaśabdārthe samudāyivyapohataḥ anyāniṣṭeś ca sarve pi prāpnuvanti nirarthakāḥ dvyādiśabdā iheṣṭāś ca ye samuccayagocarāḥ ekādipratiṣedhena na bhaveyus tathāvidhāḥ nāgaur iti ca yo pohā gośabdasyārtha ucyate sa kiṃ bhāvo thavābhāvo bhāvo gaurvāthavāpyagauḥ gauścennāsti vivādo yam arthastu vidhilakṣaṇaḥ agaurgośabdavācyaścedatiśabdārthakauśalam abhāvo pi na yukto yaṃ praiṣādīnām asambhavāt na hi gośabdataḥ kaścid abhāvaṃ pratipadyate  p sa hyāha apohaḥ śabdārtha ityayuktam etat avyāpakatvāt yatra dvairāśyaṃ bhavati tadetarapratiṣedhāditaratpratīyate yathā gaur itipade gauḥ pratīyamāno gaur niṣedhyamānaḥ na punaḥ sarvapade etad asti na hyasarvaṃ nāma kiñcid asti yat sarvaśabdena nivartyeta atha manyase ekādyasarvaṃ tatsarvaśabdena nivartyata iti tan na svārthāpavādadoṣaprasaṅgāt evaṃ hyekādivyudāsena pravartamānaḥ sarvaśabdo ṅgapratiṣedhādaṅgavyatiriktasyāṅgino nabhyupagamād anarthakaḥ syāt aṅgaśabdenaikadeśa ucyate evaṃ sarve samudāyaśabdā ekadeśapratiṣedharūpeṇa pravartamānāḥ samudāyivyatiriktasyānyasya samudāyasyānabhyupagamād anarthakāḥ prāpnuvanti dvyādiśabdānāṃ ca viṣayasamuccayatvād ekādipratiṣedhe pratiṣidhyamānānamārthānām asamuccayatvād anarthakatvam taddarśayati na bhaveyus tathāvidhāiti iṣṭās te samuccayagocarās tathāvidhā na bhaveyur ity arthaḥ yaścāyam ago poho gaur na bhavatīti gośabdasyārthaḥ sa kiṃ bhāvo thābhāvaḥ yadi bhāvaḥ sa kiṃ gaurarthāgauriti yadi gauḥ nāsti vivādaḥ athāgauḥ gośabdasyāgaurartha ityatiśabdārthakauśalam athābhāvaḥ tan na yuktam praiṣasampratipattyoraviṣayatvāt na hi śabdaśravaṇād abhāve praiṣaḥ sampratipattiś ca bhavet tadetad darśayati abhāvo pi na yukto yam ityādi praiṣaṇaṃ praiṣaḥ pratipādakena śroturarthe viniyogaḥ so yaṃ pratipādakadharmaḥ sampratipattiḥ śrotṛdharmaḥ ādiśabdena bhāvadharmāḥ sarve vāhadohādayo gṛhyante api ca śabdārthaḥ pratītyā pratīyate na ca gośabdādabhāvaṃ kaścit pratipadyate kiṃ ca kriyārūpatvād apohasya viṣayo vaktavyaḥ tatrāgaur na bhavatītyayam apohaḥ kiṃ goviṣayo thāgoviṣayaḥ yadi gaurviṣayaḥ kathaṃ gorgavyevābhāvaḥ athāgaur viṣayaḥ katham anyaviṣayād apohād anyatra pratipattiḥ nahi khadire cchidyamāne palāśe chidā bhavati athāgor gavi pratiṣedho gaur agaur na bhavatīti kenāgotvaṃ prasaktaṃ yat pratiṣidhyata iti tadatra prathamau vikalpāvatyasambaddhāv iti matvā tṛtīyameva darśayann āha nāgaur gaurityādi nāgaur gaur iti śabdārthaḥ kasmāccāpoha iṣyate kena hyagotvamāsaktaṃ gaur yenaitadapohyate agaurapoho yaścāyaṃ gavi śabdārtha ucyate sa kiṃ gorvyatirikto vāvyatirikta upeyate  p vibhinno pyāśrito vā syād athavā syād anāśritaḥ āśritatve guṇaḥ prāpto na dravyavacanaṃ tataḥ ato gaur itiśabdena guṇamātrābhidhānataḥ sāmānādhikaraṇyaṃ syān na gaurgacchati tiṣṭhati athānāśrita evāyaṃ yadyarthas tasya ko bhavet yenāsau pratiṣedhāya gaur iti vyapadiśyate atha cāvyatirikto yam anyāpohastvayeṣyate gaurevāyam ataḥ prāptaḥ kimuktam adhikaṃ tataḥ  caśabdaḥ samuccaye kasmān na bhavatā gaur ityetasya nāgaurityeṣo pohalakṣaṇaḥ śabdārtha ucyata iti vākyārthaḥ kasmāt punar na vaktavyā ity āha kenetyādi itaścāyukto poho vikalpānupapatteḥ tathā hi yo yam agorapoho gavi sa kiṃ govyatiriktaḥāhosvidavyatiriktaḥyadyatiriktaḥ sa kimāśrito thānāśritaḥ yadyaśritas tadāśritatvād guṇaḥ prāptaḥ tataś ca gośabdena guṇa evābhidhīyate nāgaur iti gaus tiṣṭhati gaur gacchatīti sāmānādhikaraṇyaṃ na prāpnoti athānāśritas tadā kenārthenāgorapoha iti ṣaṣṭhī syāt athāvyatiritas tadā gaurevāsāviti na kiñcit kṛtaṃ bhavati pratibhāvamapoho yam eko neko pivā bhavet yadyeko nekagoyukto gotvameva bhavedasau anekatve pi cānantyaṃ piṇḍavatsamprayujyate tena bhedavadevāsya vācyatā nopayujyate  ayaṃ cāpohaḥ prativastveko neko veti vaktavyam yadyekas tadānekagodravyasambandhī gotvam evāsau bhavet athānekas tataḥ piṇḍavadānantyādākhyānānupapatter avācya eva syāt anyāpohaś ca kiṃ vācyaḥ kiṃ vāvācyo yam iṣyate vācyo pi vidhirūpeṇa yadi vānyaniṣedhataḥ vidhyātmanāsya vācyatve tyājyamekāntadarśanam sarvatrānyanirāso yaṃ śabdārtha iti varṇitam  p athāpohavyudāsena yadyapoho bhidhīyate tatra tatraivamicchāyām anavasthā bhavet tataḥ athāpyavācya evāyaṃ yadyapohastvayeṣyate tenānyāpohakṛcchabda iti bhādhyeta te vacaḥ  kiñcedaṃ tāvat praṣṭavyo bhavati bhavān kimapoho vācyo thāvācya iti vācyatve vidhirūpeṇa vā vācyaḥ syād anyavyāvṛttyā vā tatra yadi vidhirūpeṇa tadā naikāntikaḥ śabdārtho nyāpohaḥ śabdārtha iti athānyavyāvṛttyeti pakṣas tadā tasyāpyanyavyavacchedasyāpareṇānyavyavacchedarūpeṇābhidhānaṃ tasyāpyapareṇetyavyavasthā syāt athāvācyas tadānyaśabdārthāpohaṃ śabdaḥ karotīti vyāhanyeta etat sarvamudyotakareṇoktam upanyastam tatrācāryadignāgenoktam sarvatrābhedād āśrayasyānucchedāt kṛtsnārthaparisamāpteś ca yathākramaṃ jātidharmāekatvanityatvapratyekaparisamāptilakṣaṇā apoha evāvatiṣṭhate tasmād guṇotkarṣādāntarāpoha eva śabdārthaḥ sādhuriti etadāśaṅkya kumārila upasaṃharannāha api caikatvetyādi api caikatvanityatvapratyekasamavāyinaḥ nirupākhyeṣvapoheṣu kurvatostatra kaḥ paraḥ tasmād yeṣveva śabdeṣu naṭyogas teṣu kevalam bhaved anyanivṛttyaṃśaḥ svātmaivānyatra gamyate  yeṣveva śabdeṣu naṭyoga iti abhakṣyo grāmasūka ityādiṣu svātmaiveti svarūpam eva vidhilakṣaṇam anyatreti naṭrahite evaṃ yathāpradhānaṃ paramatamāśaṅkya anyāpohāparijñānād ityādinā samādhānamārabhate anyāpohāparijñānād evam ete kudṛṣṭayaḥ svayaṃ tuṣṭā durātmāno nāśayanti parānapi tathā hi dvividho pohaḥ paryudāsaniṣedhataḥ dvividhaḥ paryudāso pi buddhyātmārthātmabhedataḥ  paryudāsaniṣedhata iti paryudāsānniṣedhāc ca paryudāsalakṣaṇaḥ prasajyapratiṣedhaśceti p yāvat buddhyātmārthātmabhedata iti buddhyātmmabhedārthātmabhedād ity arthaḥ tatra buddhyātmā buddhipratibhāso rtheṣvanugataikarūpatvenādhyavasitaḥ arthātmā arthasvabhāvo vijātīyavyāvṛttyarthasvalakṣaṇam ity arthaḥ anayor bhedo vibhāga iti samāsaḥ tatra buddhyātmanaḥ svarūpaṃ darśayann āha eketyādi ekapratyavamarśasya ya uktā hetavaḥ purā abhayādisamā arthāḥ prakṛtyaivānyabhedinaḥ tānupāśritya yajjñāte bhātyarthapratibimbakam kalpake rthātmatābhāve pyarthā ityeva niścitam  pureti pūrvaṃ sāmānyaparīkṣāyāṃ yathā dhātryabhayādīnāmtiyādinoktāḥ tatroktam yathā harītakyādayo bahavo ntareṇāpi sāmānyamekaṃ jvarādiśamanalakṣaṇaṃ kāryaṃ kurvanti tathā sāvaleyādayo pyarthāḥ satyapi bhede prakṛtyaikākārapratyavamarśasya hetavo bhaviṣyantyantareṇāpi vastubhūtaṃ sāmānyam iti abhayādisamā iti harītakyāditulyāḥ ekārthakāritayā sāmyam tānupāśrityeti tānabhayādisamānarthānāśritya hetukṛtya tadanubhavabalena yadutpannaṃ vikalpakaṃ jñānaṃ tatra yadarthākāratayārthapratibimbakam arthābhāso bhāti tādātmyena tatrānyāpoha ityeṣā saṃjñokteti sambandhaḥ  kalpaka iti vikalpake savikalpa iti yāvat etac ca jñāna ityanena samānādhikaraṇam arthātmatābhāve pīti bāhyārthātmatāyā abhāve pi niścitam iti adhyavasitam atha kathaṃ tasyāpoha ityeṣa vyapadeśa ity āha pratibhāsāntarād ityādi pratibhāsāntarād bhedād anyavyāvṛttavatutaḥ prātpihetutayāśliṣṭavastudvārā gater api vijātīyaparāvṛttaṃ tatphalaṃ yat svalakṣaṇam tasminnadhyavasāyād vā tādātmyenāsya viplutaiḥ tatrānyapoha ityeṣā saṃjñoktā sanibandhanā  caturbhir nimittair apoha iti tasyākhyā vikalpāntarāropitapratibhāsāntarād bhedena svayaṃ pratibhāsanānmukhyataḥ apohyata ityapoho nyasmād apoho nyāpoha iti vyu p tpatteḥ upacārāt tu tribhiḥ kāraṇe kāryadharmāropād vā yatadāha anyavyāvṛtta vastunaḥ prātihetutayeti kārye vā kāraṇadharmopacārāt taddarśayati aśliṣṭavastudvārā gater apīti aśliṣṭam anyāsambaddham anyato vyāvṛttam iti yāvat tadeva vastudvāramupāyaḥ tadanubhavabalena tathāvidhavikalpotpatteḥ vijātīyāpohapadārthena sahaikyena bhrāntaiḥ pratipattṛbhiradhyavasitatvācceti caturthaṃ kāraṇam taddarśayati vijātīyetyādi asyeti vikalpabuddhyārūḍhasyārthapratibimbasya sanibandhaneti saha nibandhanena pratibhāsāntarād bhedādinoktena caturvidhena vartata iti sanibandhanā arthātmanopohasya svarūpaṃ darśayann āha svalakṣaṇe pītyādi svalakṣaṇe pi taddhetāvanyaviśleṣabhāvataḥ  anyāpoha ityeṣā saṃjñoktā sanibandhaneti prakṛtena sambandhaḥ tatra nibandhanamāha anyaviśleṣabhāvata iti anyasmād vijātīyādviśleṣo vyāvṛttis tasya bhāvāt vijātīyaviśleṣasya vidyamānatvād iti yāvat etena mukhyata eva svalakṣaṇe nyāpohavyapadeśa ityuktaṃ bhavati prasajyapratiṣedhalakṣaṇasyāpohasya svarūpaṃ darśayati prasajyetyādi prasajyapratiṣedhaś ca gaurgaur na bhavatyayam ativispaṣṭa evāyam anyāpoho vagamyate  tadevaṃ trividhamapohaḥ pratipādya prakṛte śabdārthatve yojayann āha tatrāyam ityādi tatrāyaṃ prathamaḥ śabdair apohaḥ pratipādyate bāhyārthādhyavasāyinyā buddheḥ śabdātsamudbhavāt  prathama iti yathoktārthapratibimbātmā tatra kāraṇam āha bāhyārthādhyavasāyinyā ityādi yadeva hi śābde jñāne pratibhāsate sa eva śabdārtho yuktaḥ na cātra prasajyapratiṣedhādhyavasāyo sti na cāpīndriyajñānavastvalakṣaṇapratibhāsaḥ kiṃ tarhibāhyārthādhyavasāyinī kevalaṃ śābdī buddhir upajāyate tena tadevārthapratibimbakaṃ śābde jñāne sākṣāt tadātmatayā pratibhāsanācchabdārtho yukto nānya iti bhāvaḥ yaścāpi śabdasyārthena saha vācyavācakabhāvalakṣaṇaḥ sambandhaḥ prasiddho nāsau kāryakāraṇabhāvād anyo vatiṣṭhate apitu kāryakāraṇabhāvātmaka eveti darśayati tadrūpapratibimbasyetyādi  p tadrūpapratibimbasya dhiyaḥ śabdāc ca janmani vācyavācakabhāvo yaṃ jāto hetuphalātmakaḥ  tat adhyavasitabahirbhāvatvalakṣaṇaṃ rūpam svabhāvo yasya tat tathoktam  tadrūpaṃ ca tat pratibimbaṃ ceti samāsaḥ tasya tadrūpapratibimbasya dhiyaḥ sambandhinaḥ śabdājjanmanyutpāde sati sa vācyavācakalakṣaṇo nirūpyamāṇaḥ kāryakāraṇabhāvātmaka eva jātaḥ tathā hi śabdapratibimbasya janakatvādvācaka ucyate tac ca pratibimbaṃ śabdena janyamānatvād vācyam tena yaduktam niṣedhamātraṃ naivehaṃ śābde jñāne vabhāsate iti tadasaṃgatam niṣedhamātrasya śabdārthatvānabhyupagamād iti bhāvaḥ evaṃ tāvat pratibimbalakṣaṇo pohaḥ sākṣācchabdairupajanyamānatvān mukhyaḥ śabdārtha iti darśitam śeṣayor apyapohayor gauṇaṃ śabdārthatvam upavarṇyamānamaviruddham eveti darśayann āha sākṣād ityādi sākṣādākāra etasminnevaṃ ca pratipādite prasajyapratiṣedho pi sāmarthyena pratīyate na tadātmā parātmeti sambandhe sati vastubhiḥ vyāvṛttavastvadhigamo pyarthādeva bhavatyataḥ tenāyam api śabdasya svārtha ityupacaryate na tu sākṣādayaṃ śābdo dvividho poha ucyate  evaṃ ceti janyatvena kasmāt punaḥ sāmarthyena prasajyapratiṣedhaḥ pratīyata iti darśayann āha na tadātmeti  tasya gavādipratibimbasyātmā yaḥ parasyāśvādipratibimbasyātmā svabhāvo na bhavatīti kṛtvā evaṃ prasajyalakṣaṇāpohasya nāntarīyakatayā pratīter gauṇaṃ śabdārthatvaṃ pratipādya svalakṣaṇasyāpi pratipādayann āha sambandhe satītyādi tatra sambandhaḥ śabdasya vastuni pāramparyeṇa kāryakāraṇalakṣaṇaḥ pratibandhaḥ prathamaṃ yathāsthitavastvanubhavas tato vivakṣā tatas tālvādiparispandastataḥ śabda ityevaṃ paramparayā yadā śabdasya vastubhir bāhyair agnādibhiḥ sambandhaḥ syāt tadā tasmin sambandhe sati vijātīyavyāvṛttasyāpi vastuno rthāpattito dhigamo bhavati ato dvividho pi svalakṣaṇātmā apiśabdātprasajyātmā ca p ācāryadiṅnāgasyopari yadudyotakareṇoktam yadi śabdasyāpoho bhidheyo rthastadābhidheyārthavyatirekeṇāsya svārtho vaktavyaḥ atha sa evāsya svārthastathāpi vyāhatam etad anyaśabdārthāpohaṃ hi svārthe kurvatī śrutirabhidhatta ity ucyata iti asya hi vākyasyāyam arthas tadānīṃ bhavati abhidadhānābhidhatta iti tadetad vākyārthāparijñānād uktam iti darśayann ācāryīyavākyāvirodhampratipādayati arthāntarasyetyādi arthāntaravyavacchedaṃ kurvatī śrutir ucyate abhidhatta iti svārthamityetad avirodhi tat  svalakṣaṇam api hi śabdasyopacārātsvārtha iti pratipāditamatastamin svalakṣaṇātmake svārthe rthāntaravyavacchedaṃ pratibimbāntarad vyāvṛttaṃ pratibibmātmakam apohaṃ kurvatī janayantī śrutir abhidhatta ity ucyate ityetad ācāryīyaṃ vacanam avirodhī bāhyārthetyādinaitad evācāryīyaṃ vacanam ācaṣṭe bāhyārthādhyavasāyena pravṛttaṃ pratibimbakam utpādayati yeneyaṃ tenāhetyapadiśyate natu svalakṣaṇātmānaṃ spṛśetyeṣā vibhedinam tanmātrāṃśātirekeṇa nāstyasyā abhidhākriyā  ayam ācāryasyābhiprāyaḥ na śabdasya bāhyārthādhyavasāyivikalpapratibimbotpādavyatirekeṇānyo bāhyābhidhānavyāpāraḥ sambhavati nirvyāpāratvāt sarvadharmāṇām ato bāhyārthādhyavasāyena pravṛttivikalpapratibimbaṃ janayantī śrutiḥ svārtham abhidhatta ity ucyata iti natu vibheditaṃ sajātīyavijātīyavyāvṛttaṃ svalakṣaṇam eṣāṃ spṛśati  akiñcitkaratvāt tanmātrāṃśātirekeṇeti tathāvidhapratibimbajanakatvavyatirekeṇa nāparā śruter abhidhākriyāstītyarthaḥ evam apohasya svarūpam abhidhāya sāmprataṃ paroktāni dūṣaṇānyuddhartum ārabhate tatra yaduktaṃ yadi gaur iti śabdaścedityādi  tatrāha tasya cetyādi tasya ca pratibimbasya gatāvevānugamyate sāmarthyād anyaviśleṣo nāstyānyātmakatā yataḥ  gobuddhim eva hi śabdo janayati anyaviśleṣas tu sāmārthyād gamyate natu śabdāt tasya gopratibimbasya pratibhāsāntarātmarahitatvāt anyathā niyatarūpasya tasya prati p pattir eva na syāt tenāparo dhvanir gobuddher janako na mṛgyate tenaiva gośabdena gobuddher janyamānatvāt nanu jñānaphalāḥ śabdā ityādāvāha divābhojanetyādi divābhojanavākyāder ivāsyāpi phaladvayam sākṣāt sāmarthyato yasmān nānvayo vyatirekavān  yathāhi divā na bhuṅkte pīno devadatta ityasya vākyasya sākṣād divābhojanapratiṣedhaḥ svārthābhidhānaṃ gamyastu rātribhojanavidhiḥ na sākṣāt tadvad gaurityāder anvayapratipādakasya śabdasyānvayajñānaṃ sākṣātphalam vyatirekagatis tu sāmarthyāt atra kāraṇamāha yasmād ityādi yasmād anvayo vidher avyatirekavān nāsti kiṃ tarhivijātīyavyavacchedāvyabhicāryeva nahi vijātīyād avyāvṛttasya kasyacit sambhavo sti tenaikasya śabdasya phaladvayamaviruddham eva kasmād ity āha nābhimukhyenetyādi nābhimukhyena kurute yasmācchabda idaṃ dvayam svārthābhidhānamanyasya vinivṛttiṃ ca vastutaḥ  yadi sākṣādekasya śabdasya vidhir niṣedhajñānalakṣaṇaṃ phaladvayaṃ yugapad abhipretaṃ bhavet tadā syād virodhaḥ  yadi tu divābhojanavākyavad ekaṃ sākṣātaparaṃ sāmarthyalabhyaṃ phalamitīṣṭaṃ tadā na virodhaḥ yaccoktaṃ prāgagaur iti vijñānamityādi tadapi nirastam anabhyupagamāt na hyagopratiṣedhamābhimukhyena gośabdaḥ karotītyupagatam asmābhiḥ kiṃ tarhisāmarthyād iti pratipāditam yaduktam agonivṛttiḥ sāmānyamityādi tatrāha tādṛśa ityādi tādṛśaḥ pratibhāsaś ca sāmānyaṃ gotvam iṣyate sarvatra śābaleyādau samānatvāvasāyataḥ  tādṛśa iti bāhyarūpatayādhyasto buddhyārūḍhaḥ atropapattimāha sarvatretyādi sarvatra śābaleyādau gaurgaur iti samarūpatayāvasānāt teṣāṃ tat sāmānyamity ucyate bāhyavasturūpatvam api tasya bhrāntapratipattṛvaśād vyavahriyate na paramārthata iti darśayati vastvityadhyavasāyācceti p vastvityādhyavasāyāc ca vastvityapi taducyate jhaṭitvyeva hi tajjñānaṃ bhrāntaṃ jātaṃ svabījataḥ  nanu yadi kadācinmukhyavastubhūtaṃ sāmānyaṃ bāhyavastvāśritamupalabdhaṃ bhavet tadā sādharmyadarśanāt tatra sāmānyaṃ bhrāntir bhavet yāvatā mukhyārthāsambhave saiva bhavatāṃ sāmānyabhrāntir anupapannety āśaṅkyāha jhaṭity eva hītyādi jhaṭiti sāmānyadarśanādyanapekṣya  ādijñānādivadantarupaplavād etajjātaṃ jñānam nahi sarvā bhrāntayaḥ sādharmyadarśanād eva bhavanti kiṃ tarhiantarupaplavād apīty adoṣaḥ tena siddhasādhyatādoṣo na bhavatīti darśayann āha sa evetyādi sa eva ca tadākāraśabdārtho poha ucyate sāmānyaṃ vasturūpaṃ ca tathā bhrāntyāvasāyataḥ  sa eva buddhyākāro bāhyatayādhyasto poha iti śabdārtha iti bāhyavastubhūtaṃ sāmānyam iti cocyate atra kāraṇam āha tathā bhrāntyāvasāyata iti sāmānyarūpatvena vasturūpatvena cāvasāyāt śabdārthatvāpoharūpatvayoḥ prāgeva kāraṇamuktam bāhyārthādhyavasāyinyā buddheḥ śabdātmasamudbhavāt pratibhāsāntarād bhedāt ityādinā  kasmāt punaḥ paramārthataḥ sāmānyaṃ tan na bhavatītyāha sāmānyetyādi sāmānyavasturūpatvaṃ na yuktaṃ tvasya bhāvikam buddher ananyarūpaṃ hi yāyādarthāntaraṃ katham  paramārthato hi buddher avyatirikto sau tat katham arthāntaraṃ vrajet yenārthānāṃ tat sāmānyaṃ bhāvato bhavet yathoktaṃ jñānādavyatiriktaṃ ca katham arthāntaraṃ vrajet iti tasmāt siddhasādhyatādoṣo na bhavati na hi bhavadbhir buddhyākāro gotvākhyaṃ sāmānyamavasturūpam iṣṭam kiṃ tarhibāhyaśābaleyādigatam ekamanugāmi pāramārthikaṃ gotvādisāmānyamupakalpitamato na siddhasādhyateti bhāvaḥ yaccoktam niṣedhamātrarūpaścetyādi tasyānabhyupagatatvād eva na doṣaḥ yaccedamuktam tasyāṃ cāśvādibuddhīnām ityādi tatrāha yadyapītyādi yadyapyavyatirikto yamākāro buddhirūpataḥ tathāpi bāhyarūpatvaṃ bhāntais tasyāvasīyate  p subodham yaccoktam śabdārtho rthānapekṣa iti tatrāha tasyetyādi tasya nārthānapekṣatvaṃ pāramparyāt tadāgateḥ tenātmanā ca vastutvaṃ naivāstītyupapāditam  yatra hi pāramparyād vastuni pratibandho sti tasya bhrāntasyāpi sato vikalpasya maṇiprabhāyāṃ maṇibuddhivan na bāhyārthānapekṣatvamasti ato siddhaṃ bāhyārthānapekṣatvam yaduktam vasturūpā ca sā buddhiḥ ityādi tatrāha tenetyādi yadyapi vasturūpā sā buddhis tathāpi tasyās tena bāhyātmanā buddhyantarātmanā ca vastutvaṃ nāstītyupapāditam na tadātmā parātmā ityādinā tena buddher buddhyantarāpoho na gamyata ityasiddhaṃ sāmarthyena gamyamānatvād iti bhāvaḥ asaty api ca bāhyārthe ityatrāha pratibimbātmaka ityādi pratibimbātmako pohaḥ padād apy upajāyate pratibhākhyo jhaṭityeva padārtho py ayam eva naḥ yathaiva hi pratibimbātmakapratibhākhyo poho bāhyārtho smābhirupavarṇitas tathaiva padārthe pi yasmāt padādapi pratibimbātmako poha utpadyata eva tenāsmākam ayameva pratibimbātmako pohaḥ padārtho pi mato na kevalaṃ bāhyārtha ityapiśabdaḥ tena vipratipatter bhāvānnopālambho yukta iti bhāvaḥ buddhyantarād vyavacchedo naca buddheḥ pratīyata ityatrāha svarūpotpādamātrāddhītyādi svarūpotpādamātrāddhi nānyamaṃśaṃ bibharti sā buddhyantarād vyavacchedas tena buddheḥ pratīyate  yata eva hi svarūpotpādamātād anyamaṃśaṃ sā buddhir na bibharti tata eva svasvabhāvavyavasthitatvād buddher buddhyantarādvyavacchedaḥ pratīyate anyathā hyanyasya rūpaṃ bibhratī kathaṃ tato vyavacchinnā pratīyate teneti svavyatiriktapadārthasvarūpānavadhāraṇena bhinnasāmānyavacanā ityādāvāha yathaivetyādi yathaivāvidyamānasya na bhedaḥ pāramārthikaḥ abhedo pi tathaiveti tena paryāyatā bhavet  p yathaiva hyapohasya niḥsvabhāvatvād avidyamānarūpasya parasparato bhedo nāstītyucyate tathaivābhedo pīti tat katham abhinnārthābhāve paryāyatvaprasañjanaṃ kriyate etad eva spaṣṭīkurvannāha abhedo hyekarūpatvād iti abhedo hyekarūpatvaṃ nīrūpeṣu ca tat kutaḥ ekatve rthasya paryāyāḥ prāpnuvanti ca vācakāḥ  yadi nāma nīrūpeṣvekarūpatvaṃ nāsti tathāpi kimiti paryāyatā na bhaved iti cedāha ekatve rthasyetyādi  syād etadyadi nāma nīrūpeṣvekarūpatvaṃ bhāvato nāsti tathāpi kālpanikamasti tena paryāyatāprasañjanaṃ yuktam evetyata āha rūpābhāve pītyādi rūpābhāve pi caikatvaṃ kalpanānirmitaṃ yathā vibhedo pi tathaiveti kutaḥ paryāyatā tataḥ  rūpābhāve pīti svabhāvābhāve pītyarthaḥ yadyevaṃ paryāyāparyāyavyavasthā kathaṃ śabdānām prasiddhetyāha bhāvatastvityādi bhāvatastu na paryāyā nāparyāyāś ca vācakāḥ nahyekaṃ bāhyameteṣām anekaṃ ceti varṇitam  yadi hi paramārthato bhinnam abhinnaṃ vā kiñcid vācyaṃ vastu śabdānāṃ syāttadāparyāyatā paryāyatā vā bhavet yāvatā svalakṣaṇaṃ jātis tadyogo jātimaṃstathetyādinā varṇitaṃ yathaiṣāṃna kiñcid vācyamastīti kathaṃ sā tarhi paryāyādivyavasthetyāha kiṃtvityādi kiṃtvaneko pi yadyekakaryakārī ya īkṣyate tatraikadharmāropeṇa śrutirekā niveśyate  tatrāntareṇāpi sāmānyaṃ sāmānyaśabdatvavyavasthāyā idaṃ nibandhanam yadbahūnām ekārthakriyākāritvam prakṛtyaiva hi kecid bhāvā bahavo pyekārthakriyākāriṇo bhavanti teṣām ekārthakriyāsāmarthyapratipādanāya vyavahartṛbhir lāghavārthamekarūpādhyāropeṇaikā śrutir niveśyate yathā bahuṣu rūpādiṣu madhūdakādyāharaṇalakṣaṇaikārthakriyāsamartheṣu ghaṭa ityeṣā śrutir niveśyate kathaṃ punar ekenānugāminā vinā bahuṣvekā śrutir yujyata ity āha locanādāvityādi p locanādau yathā rūpavijñānaikaphale kvacit kaścidyadi śrutiṃ kuryād vinaikenānugāminā  icchāmātrapratibaddho hi śabdānām artheṣu niyogaḥ tathā hi cakṣurūpālokamanaskāreṣu rūpavijñānaikaphaleṣu yadi kaścid icchāvaśād vināpyekenānugāmitā sāmānyena ityādikāṃ śrutiṃ niveśayet tat kiṃ tasya kaścit pratiroddhā bhavet nahi teṣu locanādiṣvekaṃ cakṣur vijñānajanakatvaṃ nāma sāmānyam asti yataḥ sāmānyaviśeṣasamavāyā api bhavadbhiścakṣur vijñānajanakā iṣyante teṣu na sāmānyasamavāyo sti niḥsāmānyatvāt sāmānyasya samavāyasya ca dvitīyasamavāyābhāvāt nanu ca ghaṭādierkakāryakārī katham ucyate yāvatā tat kāryamudakadhāraṇādi tadgrāhakaṃ ca vijñānaṃ svalakṣaṇabhedād bhidyata evetyata āha ghaṭādīnāṃ cetyādi ghaṭādīnāṃ ca yat kāryaṃ jalāder dhāraṇādikam yacca tadviṣayaṃ jñānaṃ bhinnaṃ yadyapi taddvayam ekapratyavamarśasya hetutvād ekamucyate jñānaṃ tathāpi taddhetubhāvād arthā abhedinaḥ  yadyapi svalakṣaṇabhedāt tat kāryaṃ bhidyate tathāpi jñānākhyaṃ tāvat kāryamekārthādhyavasāyhiparāmarśajñānaheutayaikamity ucyate tasya ca jñānasya hetubhāvād arthā api madhūdakādyāharaṇādilakṣaṇā ghaṭādivyaktilakṣaṇāścābhedina ityucyante tad darśayati tathāpi taddhetubhāvād arthā abhedinā iti ucyata iti prakṛtaṃ vacanapariṇāmād bahuvacanāntaṃ sambadhyate apiśabdo bhinnakramo rthā ityanantaraṃ sambadhyate tenaikārthakriyākāritvam upapadyata eva nanu caivam anavasthā prāpnoti tathā hi yo sau pratyavamarśapratyayastasyāpi svalakṣaṇabhedena bhidyamānatvād ekatvam asiddham tataś ca tasyāpyekatvasiddhaye paramekākārapratyavamarśakāryamanusarato navasthā syāt tataścānavasthitaikakāryatayā na kvacid ekaśrutiniveśaḥ siddhyet naitad asti nahi pratyavamarśapratyayasyaikakāryatayaikatvam ucyate kiṃ tarhiekārthādhyavasāyitayā tena nānavasthā bhaviṣyati svata eva sarveṣāṃ pratyavamarśapratyayānām ekārthādhyavasāyitvasya siddhatvāt tenāyam artho bhavati ekākārapratyavamarśahetutvāt jñānākhyaṃ kāryamekamity ucyate taddhetubhāvāccārthā api ghaṭādaya ekatvavyavapadeśabhāja iti p tena vināpi sāmānyaṃ vastubhūtaṃ sāmānyavacanā ghaṭādayaḥ siddhyantīti nigamayannāha tatretyādi tatra sāmānyavacanā uktāḥ śabdā ghaṭādayaḥ vijātīyavyavacchinnapratibimbaikahetavaḥ  ekasminnapi vastunyantareṇāpi sāmānyaviśeṣamasaṅkīrṇānekaśabdapravṛttir bhavatyeveti darśayann āha tathetyādi tathānekārthakāritvād eko naika ivcoyate atatkāryaparāvṛttibāhulyaparikalpitaḥ  kaścid eko pi samprakṛtyaiva sāmagryantarāntaḥpātavaśād anekārthakriyākārī bhavati tatrāntareṇāpi vastubhūtasāmānyādidharmabhedamatat kāryapadārthabhedabāhulyād anekadharmasamāropād anekā śritir niveśyate atrodāharaṇam āha yathetyādi yathā sapratighaṃ rūpaṃ sanidarśanam ityapi prayatnānantarajñāto yathā vā śrāvaṇo dhvaniḥ  svadeśe parasyotpattipratibandhakāritvād rūpaṃ sapratighamity ucyate nidarśanam cakṣur vijñānaṃ tajjanakatvāt saha tena vartata iti sanidarśanam dvitīyam apy udāharaṇam āha prayatnetyādi yathāhi dhvanireko pi sanprayatnāntarajñānaphalatayā prayatnānantaraṃ jñāta ity ucyate śrotrajñānaphalatvāc ca śrāvaṇaḥ śravaṇaṃ hi śrutiḥ śrotrajñānamiti yāvat tat pratibhāsitayā tatra bhavaḥ śrāvaṇaḥ yadvā śravaṇena gṛhyata iti śrāvaṇaḥ evam atat kāryabhedenaikasminnapyanekā śrutir niveśyata iti darśitam  idānīmatatkāraṇabhedenāpi kvacit śrutir niveśyata iti darśayati atatkāraṇabhedenetyāha atatkāraṇabhedena kvacicchabdo niveśyate prayatnottho yathāśabdo bhrāmaraṃ vā yathā madhu  bhrāmaram iti bhramakṛtam  kṣudrādikṛtān madhuno vyāvṛttam evam atatkāryakāraṇapadārthabhedād ekasmin vastuni śrutibhedo darśitaḥ idānīṃ tat kāryakāraṇapadārthavyavacchedamātrapratipādanecchayāntareṇāpi sāmānyaṃ śruter bhedaniveśanaṃ darśayannāha tat kāryetyādi p tat kāryahetuviśleṣāt kvacicchrutirihocyate aśrāvaṇaṃ yathā rūpaṃ vidyuddvāyatnajā yathā  tau pūrvoktau kāryahetū yeṣāṃ te tathoktāḥ tebhyo viśleṣo vyāvṛttiḥ kā punar asau śrutir ity āha aśrāvaṇamityādi śrotrajñānaphalaśabdavyavacchedenāśrāvaṇaṃ rūpam ity ucyate tathā prayatnakāraṇaghaṭādipadārthavyavacchedena vidyudaprayatnajetyabhidhīyate evam antareṇāpi sāmānyādikaṃ vastubhūtaṃ vyāvṛttikṛtam eva śabdānāṃ bhedena niveśanam iti pratipādya paryāyatvaprasaṅgābhāvaṃ darśayann āha ityādinetyādi ityādinā prabhedena vibhinnārthanibandhanāḥ vyāvṛttayaḥ prakalpyante tanniṣṭhāḥ śrutayas tathā yathāsaṅketamevāto saṅkīrṇārthābhidhāyinaḥ śabdā vivekato vṛttāḥ paryāyā na bhavanti naḥ  ādigrahaṇenāvasthāviśeṣavācakā bālādiśabdā nairātmyādiśabdāś ca gṛhyante vibhinnārthanibandhanā iti vibhinnas tatas tato vyāvṛtto rtho nibandhanaṃ yāsāṃ vyāvṛttīnāṃ tās tathoktāḥ tatheti vyāvṛttivat tanniṣṭhā iti vyāvṛttārthaniṣṭhāḥ praṇālikayā tathāvidhapadārthādhigatihetutvāt śrutaya iti śabdāḥ syād etat mābhūt paryāyatvam eṣām arthabhedasya parikalpitatvāt sāmānyaviśeṣavācitvavyavasthā tu vinā sāmānyaviśeṣābhyāṃ katham eṣāṃ siddhyatītyata āha bahvalpetyādi bahvalpaviṣayatvena tat saṅketānumānataḥ sāmānyabhedavācyatvam apyeṣāṃ na virudhyate  vṛkṣaśabdo hi sarveṣveva dhavakhadirapalāśādiṣvavṛkṣavyavacchedamātrānumānaṃ pratibimbakaṃ janayati tenāsya bahuviśayatvāt sāmānyaṃ vācyam ucyate dhavādiśabdasya tu khadirādivyāvṛttiḥ katipayapādapāvasāyivikalpotpādakatvād viśeṣo vācya ucyate nanu cāpohyabhedenetyādāvāha tāścetyādi p tāśca vyāvṛttayo rthānā kalpanāmātranirmitāḥ nāpohyādhārabhedena bhidyante paramārthataḥ  yadi hi pāramārthiko pohyabhedenādhārabhedenāpohabhedo bhīṣṭaḥ syāt tadaitad dūṣaṇaṃ syāt yāvatā kalpanayā sajātīyavijātīyapadārthabhedanibandhanā vyāvṛttayo bhinnāḥ kalpyante na paramārthataḥ tāś ca kalpanāvaśād vyatiriktā eva vastuno bhāsante na paramārthata iti darśayati tāsāṃ hītyādi tāsāṃ hi bāhyarūpatvaṃ kalpitaṃ tan na vāstavam bhedābhedau ca tattvena vastunyeva vyavasthitau  kasmād vāstavaṃ bhavatītyāha bhedābhedau cetyādi paramārthatas tu vikalpā eva bhidyanta iti darśayati svabījāneketyādi svabījānekaviśliṣṭavastusaṅketaśaktitaḥ vikalpās tu vibhidyante tadrūpādhyavasāyinaḥ naikātmatāṃ prapadyante na bhidyante ca khaṇḍaśaḥ svalakṣaṇātmakā arthā vikalpaḥ plavate tvasau  svabījam vātādivikalpavāsanā anekasmād viśliṣṭaṃ vastu ca saṅketaśceti vigrahaḥ teṣāṃ śaktiḥ sāmarthyam tato vijātīyānekapadārthavyāvṛttavatuvyavasāyino vikalpā bhidyante natvarthāḥ tathā hi vṛkṣatvādisāmanyarūpeṇa naikātmatāṃ dhavādayaḥ pratipadyante nāpi kṣaṇikātmakādidharmabhedena khaṇḍaśo bhidyante kevalaṃ vikalpa eva tathā plavate natvarthaḥ yathoktam saṃsṛjyante na bhidyante svato rthāḥ pāramārthikāḥ rūpamekamanekaṃ ca teṣu buddher upaplavaḥ  iti yaccoktam navāprasiddhasārūpyānityādi tatrāha ekadharmānvayāsatve pītyādi ekadharmānvayāsattve pyapohyāpohagocarāḥ vailakṣaṇyena gamyante bhinnapratyavamarśataḥ  apohyaścāpohagocarāśceti vigrahaḥ tatrāpohyā aśvādayaḥ gośabdasya tadapohena pravṛttatvāt apohagocarāḥ śābaleyādayaḥ tadviṣayatvād agopohasya tena yadyapye p kasya sāmānyarūpasyānvayo nāsti tathāpyabhinnapratyavamarśahetavo ye te prasiddhasārūpyā bhavanti ye tu viparītās te viparītā iti syād etat tasyaikapratyavamarśasya hetavo ntareṇa sāmānyamekaṃ katham arthā bhinnāḥ siddhyantītyata āha ekapratyavamarśe hītyādi ekapratyavamarśe hi kecid evopayoginaḥ prakṛtyā bhedavattve pi nānya ityupapāditam  pratipāditametat sāmānyaparīkṣāyām yathā dhātryādayo ntareṇāpi sāmānyamekārthakriyākāriṇo bhavanti tathaiva pratyavamarśahetavo bhinnā api bhāvāḥ kecid eva bhaviṣyantīti nacānvayavinirmuktetyādāvāha atadrūpetyādi atadrūpaparāvṛttaṃ vastumātraṃ svalakṣaṇam yatnena kriyamāṇo yam anvayo na virudhyate  yadyapi sāmānyaṃ vastubhūtaṃ nāsti tathāpi vijātīyavyāvṛttasvalakṣaṇamātreṇaivānvayaḥ kriyamāṇo na virudhyate katham ity āha yasminnityādi yasminnadhūmato bhinnaṃ vidyate hi svalakṣaṇam tasminnanagnito yasti parāvṛttaṃ svalakṣaṇam yathā mahānase ceha vidyate dhūmabhedi tat tasmād anagnito bhinnaṃ vidyate tra svalakṣaṇam  yasminniti pradeśe iha ca vidyate svalakṣaṇamadhūmato bhedīti pakṣadharmopadarśanam tasmād ityādinā pramāṇaphalopadarśanam yadi vāyadva vayavapañcakam api svalakṣaṇenānvaye kriyamāṇe śayyokyo padarśanam iti darśayati  idaṃ ca kāryahetāvuktam svabhāvahetāvāha asata ityādi asato naraśṛṅgāder yac ca bhinnaṃ svalakṣaṇam buddhidīpādivatsarvaṃ vyāvṛttaṃ tat sthirādapi asadrūpaṃ tathā cedaṃ na śabdādisvalakṣaṇam itthaṃ nirdiṣṭabhedena bhavatyevānvayo munā  p yadasato vyāvṛttaṃ svalakṣaṇamatādrūpyāt tat sarvaṃ sthirādapi vyāvṛttaṃ  yathā buddhidīpādayaḥ tathācedaṃ śabdādisvalakṣaṇam asadrūpaṃ na bhavatīti ato munā nyāyena viśeṣāsaṃsparśāt svalakṣaṇenānvayaḥ kriyamāṇo na virudhyate ayaṃ ca sattvādityasya hetor anvayo darśitaḥ yadyevaṃ svalakṣaṇenaivānvayaḥ katham idānīṃ sāmānyalakṣaṇaviṣayamanumānaṃsidhyatītyata āha avivakṣitabhedaṃ cetyādi avivakṣitabhedaṃ ca tadeva parikīrtitam sāmānyalakṣaṇatvena nāniṣṭer aparaṃ punaḥ  tadeva hi svalakṣaṇamavivakṣitabhedaṃ sāmānyalakṣaṇam ityuktam sāmānyena bhedāparāmarśena  lakṣyate vyavasīyata iti sāmānyalakṣaṇam nāparaṃ punar iti tīrthikābhimatam  tasyāniṣṭatvāt yathoktam tasyaiva svapararūpābhyāṃ gater meyadvayaṃ matam  iti tathāparamuktam athadrūpaparāvṛttavastumātrasamāśrayāt sāmānyaviṣayaṃ proktaṃ liṅgaṃ bhedāpratiṣṭhiteḥ  iti tena sāhacaryam api liṅgaśabdayoḥ svalakṣaṇenaiva kathyate nacāpyadarśanamātreṇāsmābhir vipakṣe liṅgasyābhāvo vasīyate kiṃ tarhianupalambhaviśeṣād iti bhāvaḥ yaccoktaṃ sābaleyā bhinnatvam ityādi  tatrāha śabalāpatyata ityādi śabalāpatyato bhede bāhuleyāśvayoḥ same turaṅgaparihāreṇa gotvaṃ kiṃ tatra vartate  idaṃ hi bhavān vaktumarhati  sābaleyāc ca bāhuleyāc ca tulye pi bhede sati kimiti turaṅgamaparihāreṇa gotvaṃ tatraiva sābaleyādau vartate nāśva iti syād etat kimatra vaktavyaṃ tasya hi gotvasyābhivyaktau sābaleyādireva samartho nāśvādiratas tatraiva tadvartate nānyatra nacāyaṃ paryanuyogo yujyate kasmāt tasyābhivyaktau sa eva sābaleyādiḥ samartho bhavati  itiyato vastusvabhāpratiniyamo yaṃ  nahi vastūnāṃ svabhāvaḥ paryanuyogam arhati teṣāṃ svahetuparamparākṛtatvāt svabhāvabhedapratiniyamasyeti atrāha tasyavyaktāvityādi tatra vyaktau samarthātmā sa eveti yadīṣyate tulyapratyavamarśe pi sa śakto na turaṅgamaḥ  p tasyeti gotvasya sa eveti sāvaleyādir na punaraśvaḥ yadyevaṃ satyapi bhede sāmānyamantareṇāpi tulyapratyavamarśotpādane sāvaleyādireva śakto na turaṅgama ityayam asmatpakṣo na virudhyata eva tataś ca kiṃ jātam ity āha tādṛgityādi tādṛkpratyavamarśaś ca vidyate yatra vastuni tatrābhāve pi gojāter ago pohaḥ pravartate  yatra sābaleyādau vastuni tādṛk gaurgauriti  pratyavamarśaḥ pratyayo jāyate tatraivāsatyam api gojāto vastubhūtāyām agopohaḥ pratibimbātmā pravartate yaccoktamindriyair ityādi tadasiddham iti darśayann āha agobhinnaṃ cetyādi agobhinnaṃ ca yadvastu tadakṣair vyavasīyate pratibimbaṃ tadadhyastaṃ svasaṃvittyāvagamyate idaṃ dṛṣṭvā ca lokena śabdas tatra prayujyate sambandhānubhavo pyasya vyaktaṃ tenopapadyate  tatra svalakṣaṇātmā tāvad apoha indriyair avagamyata eva yat svārthapratibimbātmāpohaḥ sa paramārthato buddhisvabhāvatvāt svasaṃvedanapratyakṣata eva siddhaḥ cakāro nuktārthasamuccaye tena prasajyātmāpi sāmarthyāt pratīyata eva na tadātmā parātmeti darśitaṃ bhavati tenedam eva svalakṣaṇādirūpamapohaṃ dṛṣṭvā śabdo lokena prayujyate  natu sāmānyaṃ vastubhūtaṃ  tasyāsattvādapratibhāsanāc ca yadeva ca dṛṣṭvā lokena śabdaḥ prayujyate tenaiva tasya sambandho vagamyate nānyenātiprasaṅgāt yaduktam agośabdābhidheyatvaṃ ca kathaṃ punariti atrāha tādṛgityādi tādṛkpratyavamarśaś ca yatra naivāsti vastuni agośabdābhidheyatvaṃ vispaṣṭaṃ tatra gamyate  yaccoktaṃ siddhaścāgaurapohyetetyādi tatrāha gāvo gāvaścetyādi gāvo gāvaś ca saṃsiddhā bhinnapratyavamarśataḥ śabdas tu kevalo siddho yatheṣṭaṃ samprayujyate na hyanyagrahaṇaṃ vastu bhinnaṃ vittāvapekṣate anyonyāśrayadoṣo yaṃ tasmād asminnirāspadaḥ  p svata eva hi gavādayo bhāvā bhinnapratyavamarśaṃ janayanto vibhāgena samyaṅniścitāḥ teṣu vyavahārārthaṃ vyavahartṛbhir yatheṣṭaṃ śabdo siddhaḥ prayujyate tathā hi yadi bhinnavastusvarūpaṃ pratipattyarthamanyapadārthagrahaṇam apekṣyate tadā syād itaretarāśrayadoṣaḥ yāvatānyagrahaṇamantareṇaiva bhinnaṃ vastu saṃvedyate tasmin bhinnākārapratyavamarśahetutayā vibhāgena siddhe sati gaur gaur iti ca yatheṣṭaṃ saṅketaḥ kriyata iti katham itaretarāśrayatvaṃ bhavet  vittāviti vittyartham yaccoktaṃ nādhārādheyavṛttyādiititatrāha avedyabāhyatattvāpītyādi avedyabāhyatattvāpi prakṛṣṭopaplavādiyam svollekhaṃ bāhyarūpeṇa śabdadhīradhyavasyati etāvat kriyate śabdair nārthaṃ śabdāḥ spṛśantyapi nāpohena viśiṣṭaś ca kaścid artho bhidhīyate  nahi paramārthena kaścid apohena viśiṣṭo rthaḥ śabdair abhidhīyate yataḥ pratipāditametat yathā na kiñcidapi śabdair vastu saṃspṛśyate kvacid apisāmagryabhāvād iti tathā hi śābdī buddhirabāhyārthaviṣayāpi satī svollekhaṃ svākāraṃ bāhyārthatayādhyavasyantī jāyate na paramārthato vastusvabhāvaṃ spṛśati yathātattvamanadhyavasāyāt yadyevaṃ katham ācāryeṇoktaṃ nīlotpalādiśabdā arthāntaranivṛttiviśiṣṭānarthānāhurityata āha arthāntaretyādi arthāntaranivṛttyāhur viśiṣṭāniti yatpunaḥ proktaṃ lakṣaṇakāreṇa tatrārtho yaṃ vivakṣitaḥ ko sāvartho vivakṣita ity āha anyānyatvenetyādi anyānyatvena ye bhāvā hetunā karaṇena vā viśiṣṭā bhinnajātīyair asaṅkīrṇā viniścitāḥ vṛkṣādīnāhatāndhvānas tadbhāvādhyavasāyinaḥ jñānasyotpādanādetajjātyādeḥ pratiṣedhanam  dvividho hyartho bāhyo buddhyārūḍhaś ca tatra bāhye na paramārthato bhidhānaṃ śabdaiḥ kevalaṃ tadapyavasāyivikalpotpādādupacārād uktaṃ śabdo rthānāheti upacārasya ca p prayojanam jātyabhidhānanirākaraṇam iti samudāyārthaḥ avayavārthastūcyate anyānyatveneti anyasmād anyatvaṃ vyāvṛttiḥ tenānyānyatvena hetunā karaṇena vā vṛkṣādayo bhāvā viśiṣṭā niścitāḥ anyato vyāvṛttā niścitā iti yāvat etenārthāntaranivṛttiviśiṣṭānityatra pade nivṛttyeti tṛtīyārtho vyākhyātaḥ dhvāna iti śabdaḥ yastu buddhyārūḍho rthas tasya mukhyata eva śabdair abhidhānam iti darśayati buddhāvityādi buddhau ye vā vivartante tānāhābhyantarānayam nivṛttyā ca viśiṣṭatvamuktameṣāmanantaram  ayam iti dhvānaḥ athārthāntaranivṛttiviśiṣṭatvaṃ katham eṣāṃ yojanīyam ity āha nivṛttyā cetyādi  anantaram iti anyānyatvenetyādinā teṣām api buddhasamārūḍhānām arthānām anyatovyāvṛttatayā pratipādanāt nanu yadi na kaścid eva vastvaṃśaḥ śabdena pratipādyate tat katham uktam ācāryeṇārthāntaranivṛttyā kaścid eva vastuno bhāgo gamyata ityata āha arthāntaraparāvṛttetyādi arthāntaraparāvṛttyā gamyate tasya vastunaḥ kaścid bhāga ti proktaṃ tadeva pratibimbakam  nanu buddhidharmatvāt pratibimbasya kathaṃ vastubhāgatvam upapadyata ityata āha arthāntaraparāvṛttyetyādi arthāntaraparāvṛttavastudarśanasaṃśrayāt āgates tatra cāropāt tasya bhāgo padiśyate  arthāntaraparāvṛttavastudarśanadvārāyātatvāt tatrārthāntaraparāvṛtte vastuni bhrāntais tādātmyenāropitatvāt tadeva pratibimbakamupacārād vastuno bhāga iti vyapadiśyate atrāpyarthāntaraparāvṛttyeti tṛtīyārthaṃ yojayann āha hetvartha ityādi hetvarthaḥ karaṇārthaś ca pūrvavat tena vātmanā yadi vastu vijātīyān na syād bhinnaṃ na tat tathā  pūrvavad iti yathārthāntaranivṛttiviśiṣṭānāhetyatrānyānyatvenetyādinā darśitaṃ tathātrāpi yojanīyam ity arthaḥ athavā sarvatraivetthambhūtalakṣaṇā tṛtīyeyam iti darśa p yati tena vātmaneti nanu bādhāntaranivṛttir bāhyavastugato dharmaḥ sā kathaṃ pratibimbādhigame hetubhāvaṃ karaṇabhāvaṃ vā pratipadyata ityatrāha yadi vastu vijātīyādityādi yadi hi vijātīyāt padārthād vyāvṛttaṃ vastu na syāt tadā na tat pratibimbātmakaṃ tathā vijātīyaparāvṛttavastvātmanā vyavasīyeta tasmad arthāntaraparāvṛtter hetubhāvaḥ karaṇabhāvaś ca yujyata iti bhāvaḥ nacānyarūpamanyādṛkkuryāj jñānaṃ viśeṣaṇam ityādāvāha agonivṛttiranyatvam ityādi agonivṛttiranyatvaṃ tasya cātmagataiva sā bhedoktāvapyabhāvastu kevalo na nivartate tadviśeṣaṇabhāve pi vastudhīr na vihīyate kalpanānirmitaṃ cedamabhede pi viśeṣaṇam sopakṛṣya tato dharmaḥ sthāpito bhedavāniva yena daṇḍādivat tasya jāyate hi viśeṣaṇam  yadi hyanyavyāvṛttir bhāvarūpā vastuno viśeṣaṇatvenābhipretā syāt tadaitat sarvaṃ dūṣaṇamupapadyate yāvatā vastusvarūpaivānyanivṛttir viśeṣaṇatvenopādīyate tena viśeṣaṇānurūpaiva viśeṣyabuddhir bhavatyeva tathā hi agonivṛttir yā gaor abhidhīyate sāśvādibhyo gor yadanyatvaṃ tatsvabhāvaiva nānyā tataś ca yadyapyasau vyatirekeṇāgonivṛttir gorityabhidhīyate bhedāntarapratikṣepamātrajijñāsāyāṃ tathāpi paramārthatas tasya gorātmagataiva sā yathānyatvam nahyanyatvaṃ nāmānyasmād vastuno nyat apitu tadeva anyathā tad vastu tato nyasminna siddhyet tat tasmāt viśeṣaṇabhāve pyanyavyāvṛtter viśeṣye vastudhīr bhavatyeva syād etad vyatiriktam eva hi viśeṣyād viśeṣaṇaṃ loke prasiddham yathā daṇḍaḥ puruṣasya vyāvṛttiścāvyatiriktā vastunaḥ tat katham asau tasya viśeṣaṇaṃ yujyata ity āha kalpanetyādi nahi paramārthena na kiñcit kasyacid viśeṣaṇaṃ yuktam anupakārakasya viśeṣaṇatvāyogāt upakārakatve cāṅgīkriyamāṇe kāryakāle kāraṇasyānavasthānādayugapatkālabhāvinor na viśeṣaṇaviśeṣyabhāvo yuktaḥ yugapatkālabhāvitvetu tadānīṃ sarvātmanā pariniṣpatter na parasparamupakāro stīti na yukto viśeṣaṇaviśeṣyabhāvaḥ  tat tasmāt sarvabhāvānāṃ svasvabhāvasthitatvenāyaḥśalākākalpatvāt kevalaṃ kalpanāyāmīṣāṃ p miśrīkaraṇam tena paramārthato yadyapi vyāvṛttobhedas tathāpi kalpanāracitaṃ bhedamāśritya viśeṣyaviśeṣaṇabhāvo bhaviṣyati yaccoktam yadā dhīśabdavācyatvān na vyaktīnām apohyateityādi tatrāha pratibhāsaścetyādi pratibhāsaśca śabdārtha ityāhus tattvacintakāḥ dṛśyakalpāvibhāgajño loko bāhyaṃ tu manyate tasyāto dhyavasāyena vyaktīnām eva vācyatā tattvataś ca na śabdānāṃ vācyamastīti sādhitam  vyaktīnām avācyatvādityasiddham tathā hi yadvyaktīnām avācyatvamasmābhir varṇitaṃ tatparamārthacintāyāmna punaḥ saṃvṛttyāpi saṃvṛtyā tu vyaktīnām eva vācyatvam avicāraramaṇīyatayā prasiddhamtiyasiddho hetuḥ dṛśyaḥ bāhyaḥ svalakṣaṇātmā kalpḥ vikalpyo vikalpajñānaparivartī pratibhāsaḥ atha pāramārthikamavācyatvaṃ hetutvenopādīyate tadāpohyatvam api vyaktīnāṃ paramārthato neṣṭam ityataḥ siddhasādhyateti darśayati tattvataścetyādi itthamityādinā hetor asiddhatām eva nigamayati itthaṃ ca śabdavācyatvād vyaktīnām astyapohyatā sāmānyasya tu nāpoho na cāpohe pi vastutā  yaccoktam tadāpohyo na sāmānyaṃ tasyāpohāc ca vastutā iti tatrāpyapohyatvādityasya hetor asiddhatvam anaikāntikatvaṃ ceti darśayati sāmānyasyetyādinā apoha iti vyaktīnām evāpohasya pratipāditatvāt na cāpohe pi vastuteti sādhyaviparyaye hetor bādhakapramāṇābhāvād iti bhāvaḥ yaccoktam nāpohyatvamabhāvānāmityādi tatrāha nābhāva ityādi nābhāvo pohyate hyevaṃ nābhāvo bhāva ityayam bhāvastu na tadātmeti tasyeṣṭaivamapohyatā  abhāvo nābhāva ityevam abhāvo nāpohyate yenābhāvarūpatāyāstyāgaḥ syāt kiṃ tarhibhāvo yaḥ sa vidhirūpatvād abhāvarūpavivekenāvasthita iti sāmarthyād apohyatvaṃ tasyābhāvasyeṣṭam p etad eva spaṣṭīkurvann āha yo nāmetyādi yo nāma na yadātmā hi sa tasyāpoha ucyate na bhāvo bhāvarūpaś ca tadapohe na vastutā  tadapoha iti tasyābhāvasyaivamapohe sati na vastutā prāpnoti atrobhayapakṣaprasiddhodāharaṇopadarśanenānaikāntikatām eva sphuṭayann āha prakṛtīśādijanyatvam ityādi prakṛtīśādijanyatvaṃ vastūnāṃ neti codite prakṛtīśādijanyatvaṃ nahi vastu prasiddhyati  tathā hi prakṛtīśvarakālādikṛtaṃ bhāvānāṃ bhavadbhir mīmāṃsakair api neṣyata eva tasya ca pratiṣedhe satyapi yathā na vastutvamāpadyate tathāpohyatve pyabhāvasya vastutvāpattir na bhaviṣyatītyanekāntaḥ yaduktam tatrāsato pi vastutvam iti kleśo mahān bhavet iti tadapyanenaivānaikāntatvapratipādanena prativihitam iti darśayati nāto sato pītyādi nāto sato pi bhāvatvam iti kleśo na kaścana tasya siddhau ca sattāsti sā cāsattā prasidhyati  tadasiddhau na sattāsti nacāsatsa prasiddhyatītyatrāha tasya siddhau ca sattāstītyādi tasyābhāvasya yathoktena prakāreṇa siddhau satyām api bhāvasya sattā siddhyatyeva tasya svasvabhāvavyavasthitatvāt yā cābhāvasya yathoktena prakāreṇa siddhiḥ saivāsatteti prasiddhyati etac ca pratisamādhānasya samānatvād iti kṛtvātraiva prativihitam idānīṃ yathānukramameva pratisamādhānam āha tatra yaduktamabhāvasya cayo bhāva ityādi tatrāha agota ityādi agoto vinivṛttiś ca gaur vilakṣaṇa iṣyate bhāva eva tato nāyaṃ gaurgor me prasajyate  bhāva eva sa cedityetannāniṣṭatvāpādamiṣṭatvāt tathā hi agorūpādeśvāder gorbhāvaviśeṣarūpa eva vilakṣaṇa iṣyate nābhātmā  tena bhāva eva bhavet agotaś ca gor vailakṣaṇyeṣṭatvād agor na gotvaprasaṅgaḥ p yaccoktam na hyavastuni sā matā iti tadasiddhamanaikāntikaṃ ceti darśayannāha avastuviṣaye pyastītyādi avastuviṣaye pyasti cetomātravinirmitā vicitrakalpanābhedaraciteṣviva vāsanā tataś ca vāsanābhedād bhedaḥ sadrūpatāpi ca prakalpyate hyapohānāṃ kalpanāraciteṣviva  avastuviṣayaṃ ceto nāstītyetad asiddham tathā hi utpādyakatvalpaviṣayasamudbhūtavasvākārasamāropeṇa pravartataeva cetaḥ tacānāgatasajātīyavikalpotpattaye nantaracetasi vāsanāmādhatta eva yataḥ punar api santānaparipākavaśāt prabodhakaṃ pratyayamāsādya tathāvidham eva cetaḥ samupajāyate tadvadapohānām api parasparato bhedaḥ sadrūpatā ca kalpanāvaśād bhaviṣyatītyanaikāntikatā avayavārthastu subodhatvān na vibhaktaḥ yaccoktaṃ bhavadbhiḥ śabdabhedo pi tannimitto na labhyataiti tatrāha yādṛśa ityādi yādṛśo rthāntarāpoho vācyo yaṃ pratipāditaḥ śabdāntaravyapoho pi tādṛgevāvagamyatām  yādṛśa iti pratibibātmā tasya ca pratibimbāntarād bhedaḥ sphuṭataram eva saṃvedyata iti ato vistareṇa yaduktaṃ tat sarvamasaṅgatam iti bhāvaḥ na gamyagamakatvaṃ syād ityādiprayoge pratividhānam āha vastvityādi vastvityadhyavasāyatvān nāvastutvamapohayoḥ prasiddhaṃ sāṃvṛte mārge tāttvike tviṣṭasādhanam  yadyavastutvād iti sāmānyenopādīyate tadā heturasiddhaḥ yataḥ pratibimbātmanorvācyavācakāpohayor bāhyavastutvena bhrāntair adhyavasitatvāt sāṃvṛtaṃ vastutvamastyeva atha pāramārthikamavastutvam āśritya hetur abhidhīyate tadā siddhasādhyatā nahi paramārthato smābhiḥ kiñcid vācyaṃ vācakaṃ ceṣyate etad eva darśayati na vācyam ityādi na vācyaṃ vācakaṃ vāpi paramārthena kiñcana kṣaṇabhaṅgiṣu bhāveṣu vyāpakatvaviyogataḥ  p vyāpakatvaviyogata iti kṣaṇikatvena saṅketavyavahārāptakālavyāpakatvābhāvāt svalakṣaṇasyetyarthaḥ syād etannāsmābhis tāttviko vācyavācakabhāvo niṣidhyate kiṃ tarhitāttvikīmapohayor avastutām āśritya sāṃvṛtam eva gamyagamakatvaṃ niṣidhyate na bhāvikam tena na hetor asiddhatā nāpi siddhasādhyatā pratijñādoṣo bhaviṣyati dvayor api sāṃvṛtatve tāttvikatve cāśrīyamāṇe syād etad doṣadvayam ityata āha tadgamyagamakatvaṃ cetyādi tadgamyagamakatvaṃ cet sāṃvṛtaṃ pratiṣidhyate tāttvikīṃ samupāśritya vinivṛttyor avastutām tathāpi vyabhicāritvaṃ durvāram anuṣajyate vikalpaparacitair arthaiḥ śabdais tadvācakair api  evaṃ sati hetor anaikāntikatā kalpanāraciteṣu mahāśvetādiṣvartheṣu tadvācakeṣu ca śabdeṣu paramārthato vastutvābhāve pi sāṃvṛtasya vācyavācakabhāvasya darśanāt taddarśayati vikalparacitair ityādi syād etat tatrāpi mahāśvetādiṣu sāmānyaṃ vācyaṃ vācakaṃ ca paramārthato styeva tato na tair vyabhicāra ityāśaṅkyāha na hītyādi na hi teṣvasti sāmānyaṃ vācyaṃ tasya ca vācakam na vācakatvaṃ śabdasya kṣaṇabhaṅgi svalakṣaṇam  sāmānyaparīkṣāyāṃ sāmānyasya vistareṇa nirastatvān na teṣu sāmānyaṃ vācyaṃ vācakaṃ cāstītyanaikāntikatā hetoḥ tasyeti sāmānyasya vācakam ityatrāpi sāmānyamiti prakṛtena sambadhyate syād etadyadyapi tatra vastubhūtaṃ nāsti vācyaṃ vācakaṃ tu mahāśvetādiśabdasvalakṣaṇamastyevetyata āha na vācakatvaṃ śabdasyetyādi sarvapadārthavyāpinaḥ kṣaṇabhaṅgasya pratipāditatvān na śabdasvalakṣaṇasya vācakatvaṃ  kṣaṇabhaṅgitvena tasya saṅketāsambhavāt vyavahārakālānanvayācceti pratipāditam tasmād ityādinopasaṃharati tasmāt taddvayameṣṭavyaṃ pratibimbādi sāṃvṛtam teṣu tadvyabhicāritvaṃ durnivāram avasthitam  dvayam iti vācyaṃ vācakaṃ ca pratibimbādītyādiśabdena nirākārajñānābhyupa p game pi svagatamanyatkiñcit pratiniyatamanarthe rthādhyavasāyirūpasya vijñānasyāvaśyamaṅgīkartavyam iti darśayati teṣviti taditi tasmāt tasya vā hetor vyabhicāritvam vidhirūpaś ca śabdārtho yena nābhyupagamyateityatrāha vidhirūpaścetyādi vidhirūpaś ca śabdārtho yena nābhyupagamyate tadābhaṃ jāyate cetaḥ śabdād arthāvasāyi hi svārthābhidhāne śabdānām arthād anyanivartanam tadyogo vyatireko pi mama tat pūrvako hyasau  na hyasmābhiḥ sarvathāvidhirūpaḥ śabdārtho nābhyupagamyate yenaitad bhavatāniṣṭaprasaṅgāpādanaṃ kriyate yāvatā śabdād arthādhyavasāyinaścetasaḥ samutpādāt sāṃvṛto vidhirūpaḥ śabdārtho bhīṣyata eva  tattvatas tu na kiñcid vācyam asti śabdānām iti vidhirūpas tāttviko niṣidhyate tena sāṃvṛtasya vidhirūpasya śabdārthasyeṣṭatvāt svārthābhidhāne vidhirūpe satyanyavyatirekasya sāmarthyād adhigater vidhipūrvako vyatireko yujyata eva syād etad yadi vidhirūpaḥ śabdārtho bhyupagamyate kathaṃ tarhi hetumukhe lakṣaṇakāreṇāsambhavo vidher ityuktamityata āha asambhava ityādi asambhavo vidher uktaḥ sāmānyāderasambhavāt śabdānāṃ ca vikalpānāṃ vastuno viṣayatvataḥ  sāmānyalakṣaṇāder vācyasya vācakasya ca paramārthato sambhavācchabdānāṃvikalpānāṃ ca vastutaḥ paramārthato viṣayāsambhavāt paramārthamāśritya vidher asambhava ukta ācāryeṇetyavirodhaḥ apohamātravācyatvamityādāvāha nīlotpalādītyādi nīlotpalādiśabdebhya eka evāvasīyate anīlānutpalādibhyo vyāvṛttaṃ pratibimbakam  ekamevānīlānutpalavyāvṛttam arthākāramaubhayārūpaṃ pratibimbakaṃ nīlotpalaśabdo vadati nābhāvamātram ataḥ sabalārthābhidhāyitvamadhyavasāyavaśānnīlotpalādiśabdānām astyeveti tadanurodhāt sāmānādhikaraṇyamupapadyata eva  p yaduktam athānyāpohavad vastu vācyamityabhidhīyateiti atrāha natvanyāpohavad ityādi natvānyāpohavad vastu vācyamasmābhir iṣyate vyāvṛttād anyato bhāvān nānyād vyāvṛttirasti naḥ tat pāratantryadoṣoyaṃ jātāviva na saṃgataḥ avadātam iti prokte śabdasyārthe pṛthaktvataḥ viśeṣaṇaviśeṣyatvasāmānādhikaraṇyayoḥ tasmād apohe śabdārthe vyavasthā na virudhyate  yadi hi vyāvṛttād vyāvṛttir nāmānyā bhavet tadā syāt tadvat pakṣoditadoṣaprasaṅgaḥ yāvatānyato vyāvṛttād bhāvānnāsmākam anyā vyāvṛttirasti api tu vyāvṛtta eva bhāvo bhedāntarapratikṣepamātrajijñāsāyāṃ tathābhidhīyate tena yathājātau prādhānyena vācyāyāṃ pāratantryeṇa tadvato bhidhānāt tadgatabhedānākṣepāt tena saha sāmānādhikaraṇyāder abhāvaprasaṅga uktaḥtadvad apohapakṣe nāvatarati vyatiriktānyāpohavato nābhidhānāt  taddarśayati tat pāratantryadoṣoyam ityādi taditi tasmāt avadātam iti prokta iti viśuddhādhiyācāryādiṅnāgena prokte pohalakṣaṇe śabdārthe atra kāraṇamāha apṛthaktvata iti tasyānyāpohalakṣaṇasya śabdārthasyānyāpoḍhāt padārthād apṛthaktvād avyatirekād iti yāvat viśeṣaṇaviśeṣyetyādi subodham yathā ca na virudhyate sāmānādhikaraṇyādi tathā darśayann āha kevalād ityādi kevalānnīlaśabdāder viśiṣṭaṃ pratibimbakam kokilotpalabhṛṅgādau plavamānaṃ pravartate pikāñjanādyapohena viśiṣṭaviṣayaṃ punaḥ tadindīvaraśabdena sthāpyate pariniścitam sāmānādhikaraṇyādirevam asmin na bādhitaḥ parapakṣe tu sarveṣāṃ tadvyavasthātidurghaṭā  tathā hi nīlam ityukte pītādivyāvṛttānyapadārthavyavasāyibhramarakokilāñjanādiṣu saṃśayyamānarūpaṃ vikalpapratibimbakamudeti taccotpalaśabdena kikilādibhyo p vyavacchedyānutpalavyāvṛttavastuviṣaye vyavasthāpyamānaṃ pariniścitātmakaṃ pratīyate tena parasparaṃ yathoktabuddhipratibimbakāpekṣayā vyavacchedyavyavacchekabhāvānnīlotpalaśabdayor viśeṣyaviśeṣaṇabhāvo na virudhyate dvābhyāṃ vānīlānutpalavyāvṛttaikapratibimbātmakavastupratipādanādekārthavṛttitayā sāmānādhikaraṇyaṃ ca bhavatīti samudāyārthaḥ avayavārthastūcyate plavamānam iti alabhamānapratiṣṭhaṃ saṃśayarūpamiti yāvat pikaśabdaḥ kokilaparyāyaḥ śeṣaṃ subodham syād etad asmatpakṣe pi sāmānādhikaraṇyādiraviruddha evetyata āha parapakṣe tvityādi tadvyavastheti tasya sāmānādhikaraṇyāder vyavasthā tadvyavasthā kathaṃ durghaṭetyāha tathāhītyādi tathāhyekena śabdena sarvathoktaṃ svalakṣaṇam tathācābhihite tasmin kasmād bhedāntare matiḥ yadarthamaparaḥ śabdaḥ prayujyetātra vastutaḥ sarvathābhihite no cet tadanekaṃ prasajyate  vidhiśabdārthavādipakṣe nīlādiśabdenaivaikenotpalādisvalakṣaṇe bhihite kimutpalamāhosvidañjanam ityevam ajñānaṃ viśeṣāntare na prāpnoti sarvātmanātasya vastunaḥ pratipāditatvāt ekasyaikadaikapratipattrapekṣayā jñātājñātatvavirodhāt taddarśayati kasmād bhedāntare matiriti amatirajñānam kutsitā yā matir amatiḥ saṃśayo viparyāsaśceti yāvat tataś ca saṃśayaviparyāsābhāvād utpalādiśabdāntaraprayogākāṅkṣā prayoktuś ca na prāpnotīti darśayati yadarthamityādi yadartham iti yasyā amater nivṛttyartham ity arthaḥ athāpi syāt tadvastvekadeśenābhihitaṃ na sarvātmanā tena svabhāvāntarābhidhānāyāparaḥ śabdo nveṣyata evetyata āha sarvathetyādi na hyekasya vastuna ekadeśāḥ santi yenaikadeśenābhidhānaṃ syāt ekatvānekatvayoḥ parasparaparihārasthitalakṣaṇatvāt tataś ca yāvantaścaikadeśās tāvantyeva kevalaṃ bhavatā vastūni pratipāditānīti naikamanekaṃ siddhyet syād etan na nīlaśabdena dravyamabhidhīyate kiṃ tarhinīlākhyo guṇas tatsamavetā vā nīlatvajātiḥ utpalaśabdenāpyutpalajātirevocyate na dravyaṃ tena bhinnārthābhidhānād utpalaśabdāntarākāṅkṣā yujyata evetyata āha nīlajātir ityādi  p nīlajātir guṇo vāpi nīlaśabdena cedgataḥ anyendīvarajātis tu vyavaseyotpalaśruteḥ evaṃ sati tayor bhedād bakulotpalaśabdavat sāmānādhikaraṇyādi sutarāṃ nipapadyate  anyendīvarajātiristviti anyā cāsāvindīvarajātiśceti samāsaḥ vyavaseyeti vyavasātavyā utpalaśruter iti pañcamyantam asmin pakṣe sutarāmeva sāmānādhikaraṇyamanupapannaṃ bakulotpalaśabdayor ivaikasminnarthe nīlotpalaśabdayor vṛttyabhāvāt nahi bhavati bakulamutpalam iti syād etat nīlaśabdo yadyapi jātiguṇaviśeṣavacanaḥ tathāpi taddvāreṇa nīlaguṇatajjātibhyāṃ sambaddhaṃ dravyam api tenābhidhīyate tathotpalaśabdenāpi jātidvāreṇa tadeva dravyamabhidhīyata iti atas tayor ekārthavṛttisambhavāt sāmānādhikaraṇyaṃ bhaviṣyati na bakulotpalaśabdayor ityata āha guṇatajjātītyādi guṇatajjātisambaddhaṃ dravyaṃ cet pratipādyate nīlaśabdena yadyevaṃ vyarthā syād utpalaśrutiḥ tābhyāṃ yadeva sambaddhaṃ tadevotpalajātimat nīlaśrutyaiva tatroktaṃ vyarthā nīlotpalaśrutiḥ  guṇaś ca nīlākhyaḥ tajjātiś ca nīlatvākhyeti guṇatajjātī tābhyāṃ sambaddham iti vigrahaḥ vyarthā syād utpalaśrutir iti nīlaśabdenaiva tasya dravyasya pratipāditatvāt etad eva darśayati tābhyām ityādi tābhyām iti guṇatajjātibhyā syād etat yadyapi nīlaśabdena guṇatajjātimaddravyamabhidhīyate tathāpi tasya nīlaśabdasyānekārthavṛttidarśanāt pratipattur utpalārthe niścitarūpāna buddhir upajāyate kikilāder api nīlatvāt ato rthāntarasaṃśayavyavacchedād utpalaśruteḥ prayogaḥ sārthaka eveti tadasamyak prakṛtarthānabhijñātayābhidhānāt vidhiśabdārthapakṣe hi sāmānādhikaraṇyādi nopapadyata ityetad atra prakṛtam yadi cotpalaśabdaḥ saṃśayavyavacchedāyaiva vyāpriyate na dravyapratipattaye natarhi vidhiḥ śabdārthaḥ syāt utpalaśabdena bhrāntisamāropitākāravyavacchedamātrasyaiva pratipādanāt parasparaviruddhaṃ cedamabhidhīyate nīlaśabdenotpalādikaṃ dravyamabhidhīyate atha ca pratipattus tatra niścayo na jāyata iti p nahi yatra saṃśayo jāyate sa śabdārtho yukto tiprasaṅgāt nāpi niścayena viṣayīkṛte vastuni saṃśayo vakāśaṃ labhate niścayāropamanasor bādyabādhakabhāvāt syād etat yadyapi nīlotpalaśabdayor ekasminnarthe vṛttir nāsti tadarthayostu guṇajātyorekasmin dravye vṛttir astīti ato rthadvārakamanayoḥ sāmānādhikaraṇyaṃ bhaviṣyatīti tadetad ayuktamatiprasaṅgāt evaṃ hi rūparasaśabdayor api sāmānādhikaraṇyaṃ syāt tadarthayo rūparasayorekasmin pṛthivyādidravye vṛtteḥ kiṃ ca nīlamutpalamityekārthaviṣayā buddhir na prāpnoti ekadravyasamavetayorguṇajātyor dvābhyāṃ pṛthakpṛthagabdhidhānāt na caikārthaviṣayajñānānutpāde śabdayoḥ sāmānādhikaraṇyamastītyalaṃ bahunā syād etat na yadeva nīlaguṇatajjātibhyāṃ sambaddhaṃ vastu tadevotpalaśabdenocyate kiṃ tarhianyadeva tenotpalaśrutir vyarthā na bhaviṣyatītyata āha guṇatajjātisambaddhādityādi guṇatajjātisambaddhādanyadutpalajātimat yadi bhinnāśraye syātāṃ punar nīlotpalaśrutī  yadītyavacchedaḥ bhinnāśraye syātām iti vyadhikaraṇe syātāsmity arthaḥ athāpi syāt yadyapi tadeva dravyaṃ nīlaśabdenocyate utpalaśabdenāpi tadeva tathāpi nīlaśabdo notpalajātisambandhirūpeṇa dravyamabhidhatte kiṃ tarhinīlaguṇatajjātisambandhirūpeṇaiva tenotpalajātisambandhirūpatvamasyābhidhātumutpalaśrutiḥ pravartamānā nānarthikā bhaviṣyatīti tadetad āśaṅkya pariharati athotpalatvetyādi athotpalatvasambandhirūpatvena na codayet guṇatajjātisambaddhaṃ dravyaṃ nīlam iti dhvaniḥ  atha nīlam iti dhvanirutpalatvasambandhirūpatvena guṇatajjātisambaddhaṃ dravyaṃ na codayed iti sambandhaḥ syānnāmotpalatāyogirūpatvamatadātmakam utpalatvena sambaddhaṃ tvābhyāṃ sambaddham eva tat nīlaśrutyā ca tat proktaṃ śābdyātra viṣayīkṛtam buddhyā sarvātmanā nāṃśais tadanartho tpalaśrutiḥ  p tadetat samyak na hi nīlaguṇatajjātisambandhirūpatvāt anyadevotpalajātisambandhirūpaṃ  yena nīlotpalādisambandhirūpatvābhidhāne dravyasyotpalajātisambandhirūpatvābhidhānaṃ na bhavet yāvataikasmāt dravyādayor api sambandharūpatvayor avyatirekatadvāttayorapyekatvamevetyayuktamekarūpābhidhāne pararūpānabhidhānaṃ kiñcābhyupagamyocyate bhavatu nāmotpalatva sambandhirūpatvam nīlavajjātisambandhirūpatvāt anyato  yathāpyutpalaśrutiranarthaka eva tathā hi yattadanaṃśaṃ vastūtpalajātyā sambaddhaṃ tadevābhyāṃ nīlaguṇatā jātibhyāṃ sambaddhyate nānyat taccāṃśatvāt sarvātmanā nīlaśrutyaivābhihitaṃ śābdyā ca buddhyā vyavasāyātmikayā viṣayīkṛtā iti kimaparamanabhihitamasya svarūpamasti yadabhidhānāyotpala śrutiḥ sārthikā bhavet udyotakarastvāha niraṃśevastuni sarvātmanā viṣayīkṛtaṃ nāṃśenetyeṣa vikalpo nāvatārati  sarvaśabdasyānekārthaviṣayatvāt  ekaśabdasya cāvayave vṛttitvāt iti tadetad āśaṃkya pariharati na cet ityādi na cedbhedavinirmukte kārtsnyabhedavikalpanam na vākyārthaparijñānā idam hyatra vivakṣitaṃ prathamenaivaśabden sarvathā tatprakāśitam nātmā kaścidparityakto yādṛśaṃ tat tathoditam  bhedavinirmukta iti niravayave vastuni ity arthaḥ kārtsnya bhedavikalpanam iti sarvātmanā viṣayīkṛtam vyaikadeśenetyevaṃ kārstnyabhedābhyāṃ vikalpanaṃ tadetat vākyārthā parijñānāt uktam tathā hi prathamenaiva nīlaśabdena sarvātmanā tatprakāśitamityasyāyamartho vivakṣitaḥ  yādṛśaṃ tadvastu tādṛśamevābhihitaṃ   na tasya kaścitsvabhāvastyakto yadabhidhānāyotpalaśrutirvyāpriyeta  niraṃśatvāt tasya vastuna ityato vākchalametat  evaṃ yathācotpalaśrutiranarthiko tathānyeṣāmapyanityādiśabdānāṃ prayogo narthakaḥ prāpnoti  sati prayoge paryāyatvam eva syāt tarupādapādiśabdavadityatideśaṃ kurvannāha etenaivetyādi etenaiva prakāreṇa nānyeṣāmapyudīraṇam saphalaṃ tatra śabdānām uktau paryāyatā dhruvam  p udīraṇamiti prayogaḥ uktāviti uccāraṇe taduktam anyathaikena śabdena vyāpta ekatra vastuni buddhyā vā nānyaviṣaya iti paryāyatā bhavediti syādetat bhavatpakṣe pyekena śabdenābhihite vastuni bhedāntare saṃśayaviparyāsābhāvaprasaṅgaḥ   śabdāntarāpravṛttiprasaṅgaś ca kasmān na bhavatītyata āha asmākaṃ tvityādi asmākāṃ tu na śabdena bāhyārthaḥ pratipādyate śabdān na jāti vijñānaṃ bāhyārthaviṣayaṃ matam yataḥ sarvātmanā tābhyāṃ viṣayīkaraṇātparam śabdajñānāntaraṃ tatra paryāyatvaṃ prayāsyati  tābhyām iti śabdajñānābhyām param iti uttarakālam  atha sāṃvṛte śabdārthe kasmād eṣa sāmānādhikaraṇyābhāvo doṣo na bhavatītyata āha pratibimbaṃ tvityādi pratibimbaṃ tu śabdena krameṇaivopajanyate ekatvena ca tadbhāti bāhyatvena ca vibhramāt sāmānādhikaraṇyādi pratibimbānurodhataḥ paramārthena śabdās tu matā nirviṣayā ime  nīlaśabdena hi prathamataramanīlapadārthavyāvṛttamutpalādiṣu plavamānarūpatayā teṣām apratikṣepakamadhyavasitabāhyarūpaṃ vikalpapratibimbakam upajanyate punar utpalaśrutyā tadevānutpalavyāvṛttamāropitabāhyaikavastusvarūpamupajanyate tadevaṃ krameṇānīlānutpalavyāvṛttamadhyavasitabāhyaikarūpaṃ bhrāntaṃ vikalpapratibimbakam upajanyata iti tadanurodhāt sāṃvṛtaṃ sāmānādhikaraṇyādi yujyata eva paramārthatas tu kasmān na yujyata ity āha paramārthenetyādi yaduktam liṅgasaṅkhyādisambandho na cāpohasya vidyata iti atrāha liṅgasaṅkhyādītyādi liṅgasaṅkhyādiyogas tu vyaktīnām api nāstyayam icchāracitasaṅketanimitto nahi vāstavaḥ  vastudharmatvameṣāṃ liṅgasaṅkhyādīnām asiddham svatantrecchāviracitasaṅketamātrabhā p vitvāt vyaktīnām apītyāpiśabdādapohasyāpi prayogaḥ yo yadanvayavyatirekau nānuvidhatte nāsau taddharmaḥ yathā śītatvamagneḥ nānuvidhatte ca liṅgasaṅkhyādi vastuto nvayavyatirekāviti vyāpakānupalabdhiḥ nacāyamasiddho heturiti darśayann āha taṭastaṭītyādi taṭastaṭī taṭaṃ ceti nairūpyaṃ na ca vastunaḥ śabalābhāsatāprāpteḥ sarveṣāṃ tatra cetasām  yadi hi liṅgaṃ vastugato dharmaḥ syāt tadaikasmiṃs taṭākhye vastuni taṭastaṭī taṭamiti liṅgatrayayogiśabdapravṛtter ekasya vastunastrairūpyaprasaṅgaḥ syāt nacaikasya strīpunnapuṃsakākhyaṃ svabhāvatrayaṃ yuktam ekatvahāniprasaṅgāt viruddhadharmādhyāsitasyāpyekatve sarvaṃ viśvamekameva vastu syāt tataś ca sahotpattivināśaprasaṅgaḥ kiṃ ca sarvasyaivaikaśabdena śabdāntareṇa vā liṅgatrayapratipattidarśanāt tadviṣayāṇāṃ sarvacetasāṃ mecakādiratnavacchabalābhāsatāprasaṅgaḥ athāpi syāt satyapi liṅgatrayayogitve sarvavastūnāṃ yadeva rūpaṃ vaktumiṣṭaṃ pratipādakena tanmātrāvabhāsānyeva vivakṣāvaśāccetāṃsi bhaviṣyantīti na śabalābhāsānītyata āha vivakṣānugatatve vetyādi vivakṣānugatatve vā na syus tadviṣayāṇi te tadvaśādekarūpāṇi naikarūpaṃ ca vastu tat  vivakṣānugatatve vā cetasām iti śeṣaḥ yadi hi vivakṣāvaśād ekarūpāṇi cetāṃsi bhavantītyaṅgīkriyate tadā tānicetāṃsi tryātmakavastuviṣayāṇi na prāpnuvanti tadākāraśūnyatvāt  cakṣur vijñānavacchabdaviṣayam tadvaśād iti vivakṣāvaśāt yo pi manyate saṃstyānaprasavasthitiṣu yathoktastrīpunnapuṃsakatvavyavastheti tasyāpi na yuktam ityādarśayann āha sthitītyādi sthitiprasavasaṃstyānasaṃśrayā liṅgasaṃsthitiḥ yadi syādavibhāgena viliṅgatvaṃ prasajyate  liṅgasaṃsthitir yadi syād ityatra chedaḥ yadi hi sthityādyāśrayā liṅgasthitir liṅgavyavasthā tadā taṭaśṛṅkhalādivat sarvapadārtheṣvavibhāgena trīṇi liṅgāni prāpnuvanti sarvatra taṭādivat sthityāder vidyamānatvāt anyathā taṭastaṭītaṭamityādāvapi liṅgatrayaṃ na syāt  viśeṣābhāvāt tasmād ativyāpitā lakṣaṇadoṣaḥ p vyabhicāradarśanāccāvyāpiteti darśayann āha abhāva ityādi abhāvo nirupākhyatvaṃ tucchateti yaducyate tatra sthityādisambandhaḥ ko sastu parikalpyate  asatyapi hi sthityādike śaśaviṣāṇādiṣvasadrūpeṣvabhāvo nirupākhyatvaṃ tucchatetyādibhiḥ śabdair liṅgatrayapratipattidarśanād avyāpinīyaṃ liṅgavyavasthā utpādaḥ prasavaścaiṣāṃ nāśaḥ saṃstyānamiṣyate ātmarūpaṃ tu bhāvānāṃ sthitirityabhidhīyate tatrotpāde na nāśo sti tatkimutpattirucyate nātmākārā sthitiścāsti tat kathaṃ janam gīyate saṃstyāne na dvayaṃ cānyat tatkathaṃ vyapadiśyate tirobhāvaś ca nāśaś ca tirobhāvanam ityapi sthitau sthitiḥ svabhāvaś ca hetunā kena vocyate athāvibhaktamevaiṣāṃ rūpaṃ syād ekaliṅgatā  itaścāvyāpinī teṣveva sthityādiṣu pratyekaṃ liṅgatrayayogiśabdapravṛttidarśanāt tathā hi prasava utpāda ucyate saṃstyānaṃ vināśaḥ ātmasvarūpaṃ tu sthitiḥ tatra prasave sthitisaṃstyānayor abhāvāt katham utpāde utpattir jametyādeḥ strīnapuṃsakaliṅgasya pravṛttir bhavet tathā saṃstyāne sthitiprasavayor abhāvāt kathaṃ tirobhāvo vināśastirobhāvanam ityādibhiḥ śabdair vyapadiśyeta apiśabdena saṃstyānamityapi svaśabdena kathaṃ vyapadiśyata iti darśayati tathā sthitau saṃstyānaprasavayor asambhavāt sthitisvabhāvaścetyādibhiḥ śabdaiḥ sā sthitiḥ kena hetunocyata iti vācyam athāpi syādeṣāṃ sthityādīnāṃ parasparamavibhaktarūpatvāt pratyekam eṣu liṅgatrayayogyatā bhaviṣyatītyata āha athāvibhaktam ityādi  yadi hyeṣāṃ parasparamavibhaktaṃ rūpaṃ syāt tadaikam eva paramārthato liṅgaṃ syān na liṅgatrayam anyastvāha sāmānyaviśeṣāḥ strītvādayo gotvādaya iveti taṃ pratyāha gotvādaya ivetyādi gotvādaya ivaite pi yadi strītvādayo matāḥ sāmānyasya nirāsena te pāstā eva tādṛāḥ  p pūrvaṃ sāmānyaparīkṣāyāṃ sāmānyaviśeṣāṇāṃ nirastatvāt tadrūpāṇāṃ strītvādīnām asambhavād asambhavīlakṣaṇam  kiṃ ca teṣveva sāmānyaviśeṣeṣvantareṇāpyaparaṃ sāmānyaviśeṣaṃ jātirbhāvaḥsāmānyamityādi strīpunnampusakaliṅgasya śabdasya pravṛttidarśanād avyāpitā ca lakṣaṇasyeti darśayati jātirbhāva ityādi jātirbhāvaś ca sāmānyamiti vā teṣu saṃmatam na sāmānyāni yujyante sāmānyeṣvaparāṇi hi  na sāmānyāni yujyante sāmānyeṣvaparāṇīti niḥsāmānyāni sāmānyānīti siddhāntāt etac ca vaiśeṣikasiddhāntāśrayeṇoktam yadā tu sāmānyeṣvaparāṇi sāmānyanīṣyante vaiyākaraṇaiḥ  yathoktam arthajātyabhidhāne pi sarve jātyabhidhāyinaḥ vyāpāralakṣaṇā yasmāt padārthāḥ samavasthitāḥ nahi śāstrāntaraparidṛṣṭā jātivyavasthā niyogato vaiyākaraṇair abhyupetavyā pratyayābhidhānānvayavyāpārakāryonnīyamānarūpā hi jātayo nahi tāsāmiyattā kācit ato yaccoditakāryadarśanāt sāmānyādhārā jātiḥ satī jātaya ityasyāḥ śruter nibandhanam iti vyāpāralakṣaṇā iti abhidhānapratyayavyāpārato vyavasthitalakṣaṇā ity arthaḥ tadānantaroktam eva dūṣaṇaṃ sāmānyasya nirāsena te pāstā eva tādṛśā iti  idaṃ ca sādhāraṇaṃ dūṣaṇam āha abhāva ityādi abhāvo nirupākhyatvaṃ tucchatetyādi vā katham sāmāyikyeva tenaiṣā liṅgatritayasaṃsthitiḥ  nahyasatsu śaśaviṣāṇādiṣu jātirasti vastudharmatvāt tasyetyatas teṣvabhāvādiśabdaprayogo na prāpnoti tasmād avyāpinī liṅgavyavasthā tenecchāracitasaṅketamātrabhāvinyeveyaṃ liṅgatritayavyavastheti siddham saṅkhyāyā api vastugatānvayavyatirekānuvidhānābhāvaṃ darśayannāha saṅkhyāpītyādi saṅkhyāpi sāmāyikyeṣu kalpyate hi vivakṣayā bhedābhedavivekepi dārādivipinādivat  saṅkhyāpi sāmāyikyeva na vāstavī dārādiṣvasatyapi vāstave bhede vivakṣāvaśe p nopakalpitatvāt ato nāsiddho hetuḥ tathā hi bahutvaikatvādisaṅkhyā na vastugatabhedābhedalakṣaṇā dārāḥ sikatā varṣā ityādāvasatyapi vastuto bhede bahutvasaṅkhyā parivartate tathā vanaṃ tribhuvanaṃ jagat ṣaṇṇagarītyādiṣvasatyapyabhede rthasyaikatvasaṅkhyā vyapadiśyata iti ato nāsiddhatā hetoḥ nāpyanaikāntikaḥ sarvasya sarvadharmatvaprasaṅgāt sapakṣe bhāvāc ca na viruddhaḥ nanvityādinā kumārilamatena hetor asiddhatāmāśaṅkate nanu vyaktau ca jātau ca dārādiścetyaprayujyate vyakteravayavānāṃ vā saṃkhyāmādāya vartate vanaśabdaḥ punar vyaktīrjātisaṅkhyāviśeṣitaḥ bahvīrāhāthavā jātiṃ bahuvyaktisamāśritām  sahyāha dārādiśabdaḥ kadācijjātau prasajyate kadācid vyaktau tatra yadā jātau tadā vyaktigatāṃ saṅkhyāmādāya vartate vyaktayaś ca bahvyo yoṣitaḥ yadā vyaktua prayujyate tadā tadvyaktyavayavānāṃ pāṇipādādīnāṃ bahutvasaṅkhyāmādāya vartate vanaśabdena tvāmrakhadirapalāśādivilakṣaṇavyaktayas tat samavetavṛkṣatvajātigatasaṅkhyāviśiṣṭāḥ pratipādyante tena vanam ityekavacanaṃ bhavati jātigataikasaṅkhyāviśiṣṭadravyābhidhānāt athavā dhavādivyaktisamāśritā jātir eva vanaśabdenocyate tenaikavacanaṃ bhavati jāter ekatvād iti  nanvityādinā pratividhatte nanu caitena vidhinā sarvam ekaṃ vaco hatam nānyatrāsti vivakṣā cetsaivāstvasya nibandhanam  etena yathoktena vidhinā sarvam vṛkṣa ityādyekavacanam hatam utsannaṃ syāt sarvatraivāsya nyāyasya tulyatvāt  tathā hyatrāpi śakyam evaṃ vaktum tatra vyaktau ca jātau ca vṛkṣādiścet prayujyata ityādi  atha matam anyatra vṛkṣādau vyakter avayavānāṃ ca saṅkhyāvivakṣā nāstīti yadyevaṃ na tarhi vastugatānvayādyanuvidhāyinī saṅkhyā vivakṣāyā evānvayavyatirekānuvidhānāt  tataś ca saiva vivakṣā dārā ityādiṣvasya bahuvacanasya nibandhanam astu bhedābhāvepyekam api vastu bahutvena vivakṣyata ityato nāsiddhatā hetoḥ p yaccoktam vanaśabdo jātisaṅkhyāviśeṣitā vyaktīrāheti tatrāha jāter ityādi jāterapi na saṅkhyāsti bhāve vā tadviśeṣitāḥ kathaṃ sambaddhasambandhādyadi sambandhato pi vā  nahi jāteḥ saṅkhyāsti dravyasamāśritatvāt tasyāḥ atheyaṃ vaiśeṣikaprakriyā nāśrīyate tadā bhāve vā saṅkhyāyāstayā kathaṃ vā dhavādivyaktayo viśeṣitāḥ siddhyanti syād etat sambandhasambandhāt tat sambandhād vā siddhyanti tathā hi yadā jāter vyatirekiṇī saṅkhyā tadaikatvasaṅkhyāsambaddhayā jātyā dhavādivyaktīnāṃ sambandhāt pāramparyeṇa tayā dhavādivyaktayo viśeṣyante yadā tu jāter vyatiriktaiva saṅkhyā tadā sākṣād eva sambandhāt tayā viśeshanta ityato jātisaṅkhyāviśeṣitāḥ sidhyanti  yadyevam ityādinā pratividhatte yadyevam abhidhīyeta vanam eko pi pādapaḥ bahavo pi hi kathyante sambandhād eva so sti ca  yadi sambandhasambandhātsambandhato vā dhavādivyaktiṣu vanaśabdasya pravṛttistadaiko pi pādapo vanam ityevamucyeta pravṛttinimittasya vidyamānatvāt tathā hi bahavo pi dhavādayo jātisaṅkhyāsambandhād eva vanam ityucyante nānyataḥ sa ca sambandha ekamasminnapi pādape stīti kimiti na tathocyeta  athavā jātiṃ bahuvyaktisamāśritām ityatrāha bahuvyaktyāśritetyādi bahuvyaktyāśritā yā ca saivaikastyām api sthitā tannimittasya tulyatvāt tatrāpi vanadhīr bhavet  asminn api hi pakṣe ekasyāpi taror vanam ityabhidhānaṃ syāt tathā hi yenāsau vanaśabdena jātir bahuvyaktyāśritābhidhīyate saivaikasyām api dhavādivyaktau vyavasthitā tataś ca tasyā vanadhiyo nimittasya sarvatra tulyatvād tatraikatrāpi pādape kimiti vanadhīr na bhavet anvayavyatirekābhyām ityādinā hetutvam upasaṃharati anvayavyatirekābhyām ekādivacasas tataḥ niyamo yaṃ vivakṣāto nārthāt tadvyabhicārataḥ  tadvyabhicārata iti tasyārthasya vyabhicārāt p liṅgasaṅkhyādisambandho na cāpohasya vidyata ityatrādigrahaṇena yaḥ kriyākālādisambandho nirdiṣṭas tatrāha kriyetyādi kriyākālādiyogo pi pūrvam eva nirākṛtaḥ tasmāt sāṅketikā ete na vyaktiṣvapi bhāvinaḥ  pūrvam eva karmakālādipadārthaniṣedhe kriyādiyogasya nirākṛtatvād ayuktameṣām api vastudharmatvam saṅkete bhavāḥ sāṅketikāḥ bhavatu vā vastudharmatvam eṣām tathāpi pratibimbalakṣaṇasyāpohasya bhrāntair bāhyavyaktirūpatvenāvasitatvād adhyavasāyavaśād vyaktidvārako liṅgasaṅkhyādisambandho bhaviṣyati tena yaduktam vyakteścāvyapadeśatvāt taddvūreṇāpi sāstyasauiti tadanaikāntikaṃ saṃvṛtipakṣe cāsiddham iti darśayati vyaktirūpāvasāyenetyādi vyaktirūpāvasāyena yadi vāpoha ucyate talliṅgādyabhisambandho vyaktidvāro sya vidyate apoha ucyata iti śabdeneti śeṣaḥ taditi tasmāt asyeti apohasya ākhyāteṣu na cānyasya ityādāvāha abhiprete niveśārtham ityādi abhiprete niveśārthaṃ buddheḥ śabdaḥ prayujyate anabhīiṣṭavyudāso taḥ sāmarthyenaiva siddhyati  ākhyāteṣvanyanivṛttir na sampratīyata ityasiddham tathā hi jijñāsite kasmiṃścidarthe śrotur buddher niveśāya śabdaḥ prayujyate vyavahartṛbhir na vyasanitayā tenābhīṣṭārthapratipattau sāmarthyād anabhīṣṭavyavacchedaḥ pratīyata eva abhīṣṭānabhīṣṭayor anyonyavyavacchedarūpatvāt sarvam evābhīṣṭam iti cedāha sarvam evetyādi sarvam eva nacābhīṣṭaṃ sarvārthāniyamāptitaḥ tat pacatyādiśabdānāṃ vinivartyaṃ parisphuṭam  yadi sarvamevābhīṣṭaṃ syāt tadā pratiniyataḥ śabdārtho na prāpnoti  tataś ca yā kasyacid arthaparihāreṇa śrotuḥ kvacid arthe śabdāt pravṛttiḥ sā na prāpnoti tasmāt sarvam evābhīṣṭam ityetad ayuktam tasmāt pacatītyādiśabdānām anabhīṣṭavyavacchedaḥ sāmarthyāt tatsphuṭataram avagamyata eva p tathāhītyādinā tameva sāmarthyagamyamanabhīṣṭavyavacchedaṃ darśayati tathā hi pacatītyukte nodāsīno vatiṣṭate bhuṅkte dīvyati vā neti gamyate nyanivartanam audāsīnyamataścaivam astyanyac ca kriyāntaram paryudāsātmakāpohyaṃ niyataṃ yadyadiṣyate  tasmāt pacatītyetasyaudāsīnyamanyac ca bhuṅte dīvyati cetyādikriyāntaraparyudāsātmakramapohyamasti  tena  yaduktam paryudāsarūpaṃ hi niṣedhyaṃ tana na vidyata iti tadasiddham paryudāsātmakāpohyam iti paryudāsātmakaṃ ca tadapohyaṃ ceti vigrahaḥ niyataṃ yadyadīṣyata iti tasya tasyaudāsīnyādiparyudāsātmakamapohyam astīti sambandhaḥ yaccoktaṃ pacatītyaniṣiddhaṃ tu svarūpeṇaiva tiṣṭhatīti tatra svavacanavyāghātaṃ parasya pratipādayann āha pacatītyādi pacatītyaniṣiddhaṃ tu svarūpeṇaiva tiṣṭhati ityetac ca bhavadvākyaṃ parasparaparāhatam anyarūpaniṣedho yaṃ svarūpeṇaiva tiṣṭhati ityanyathā nirarthaṃ syāt prayuktamavadhāraṇam  kathaṃ punar etat parasparāhatam ity āha anyarūpaniṣedho yam ityādi pacatītyetasyārthasvarūpeṇaiva tiṣṭhatītyanenāvadhāraṇenācaritarūpaṃ darśayatā pacatītyetasyānyarūpaniṣedhenātmasthitir iti darśitaṃ bhavati anyathā svarūpeṇaivetyetad evāvadhāraṇaṃ bhavatprayuktamanarthakaṃ syāt vyavacchedyābhāvāt yaduktam sādhyatvapratyayaścātretyādi  tatrāha niṣpannatvam ityādi niṣpannatvamapohasya nirupākhyasya kīdṛśam gaganendrīvarādīnāṃ niṣpattir nahi kācana vastvityadhyavasāyāccet sopākhyātvena bhātyasau tataḥ kiṃ tulyadharmatvaṃ vastubhiścāsya gamyate  yadyapoho bhavatā nirupākhyasvabhāvatayā gṛhītas tatkatham ucyate niṣpannatvād iti nahyākāśotpalādīnāṃ kācid asti niṣpattiḥ sarvopākhyāvirahalakṣaṇatvāt teṣāṃ syāde p tadyadyapyasau nirupākhyaḥ paramārthatas tathāpi bhrāntaiḥ pratipattṛbhir bāhyavasturūpatayā vyavasitatvād asāvapohaḥ sopākhyatvena bhātīti  atrāha tataḥ kimiti yadi nāmāsau sopākhyatvena bhāti tathāpi kimatra prakṛtārthānukūlaṃ jātam iti atra para āha tulyadharmatvaṃ vastubhiścāsya gamyata iti tena  yathā vastu niṣpannarūpaṃ pratīyate tathāpoho pi vastubhistulyadharmatayā khyāto niṣpanna iva pratīyata iti siddhaṃ niṣpannatvād iti vacanam yadyevaṃ bhavataiva sādhyatvapratyayasya bhūtādipratyayasya ca nimittamupadarśitam iti  naca vaktavyam etannirnimittaṃ prasajyata iti tadetad darśayann āhasādhyatvapratyayas tasmād ityādi sādhyatvapratyayastasmāt tathābhūtādirūpaṇam vastubhis tulyarūpatvāt tannimittaṃ prasajyate  tannimittam iti vastubhistulyadharmatvāvasāyanimittam yaduktam vidhyādāvartharāśau ca nānyāpohanirūpaṇamiti tatrāha vidhyādāvityādi vidhyādāvartharāśau ca nāstitādi niṣidhyate sāmarthyān na tu śabdena yadeva na vivakṣitam  vidhyāderarthasya niṣedhādivyāvṛttatayāvasthitatvāt tatpratipattau sāmarthyād avivakṣitaṃ nāstitādi niṣidhyata ityastyevātrāpyanyāpohanirūpaṇam naṭaścāpi naṭā yuktāvityatrāha naṭaścāpītyādi naṭaścāpi naṭā yuktāv apohas tādṛśo bhavet taccatuṣṭayasadbhāve yādṛśaḥ sampratīyate naṭā yoge naṭo hyartho gamyate kasyacid vidhiḥ tṛtīyena naṭā tasya virahaḥ pratipādyate niṣedhāyāparas tasya turīyoḥ yaḥ prayujyate tasmin vivakṣite tena jñāpyate nyanivartanam  taccatuṣṭayasadbhāva iti nañcatuṣṭayasadbhāve kīdṛśo sau pratīyata ity āha naṭā yoga ityādi arthaśabdo vidhiśabdena sambandhanīyaḥ tasya viraha iti p tasya vidher niṣedhaḥ niṣedhāyāparastasyeti tṛtīyānaṭpratipāditasya vidhirahitasya niṣedhāyetyarthaḥ turīya iti caturthaḥ caturasthayatāvādyakṣaralopaścetyanena pūraṇārthaṃ yatpratyayavidhānāt tasmin vivakṣita iti tasmiṃścaturthe naṭi prayukte ity arthaḥ teneti caturthena naṭā jñāpyate nyanivartanam iti tṛtīyanaṭpratipāditaniṣedhavivekena vidhirūpasyārthapratibimbakasya pratipādanāt etad evodāharaṇena sphuṭīkurvannāha nāsau na pacatītyādi nāsau na pacatītyukte gamyate pacatīti hi audāsīnyādiyogaś ca tṛtīyena hi gamyate turye tu tadvivikto sau pacatītyavasīyate tenātra vidhivākyena samamanyanivartanam  tadvivikto sāviti audāsinyādiviviktaḥ vidhivākyena samamanyanivartanam iti yathā pacatītyādau vidhivākye sāmarthyādaudāsīnyavinivṛttir iṣyate tathā dvitīye pi naṭīti siddhamatrāpyasya nivartanam sparṣṭārthaṃ tu nañcatuṣṭayodāharaṇam cādīnām api naṭyogo naivāstītyatrāha samuccayādir ityādi samuccayādir yaścārthaḥ kaściccāder abhīpsitaḥ tadanyasya vikalpāder bhavet tena vyapohanam ādiśabdena vāśabdasya vikalpo rthaḥ apiśabdasya padārthasambhāvanānvavasargādayaḥ  tuśabdasya viśeṣaṇam  ekakārasyāvadhāraṇam ityāder grahaṇam tadanyasyeti tasmāt samuccayāder anyasya tena cādinā vākyārthe nyanivṛttiś ca vyapadeṣṭuṃ na śakyata ity atrāha vākyārtha ityādi vākyārthe nyanivṛttiś ca sujñātaiva tathā hyasau padārthā eva sahitāḥ kecid vākyārtha ucyate teṣāṃ ca ye vijātīyās te pohyāḥ suparisphuṭāḥ vākyārthasyāpi te caiva tebhyo nyo naiva so sti hi  sahitā iti parasparaṃ kāryakāraṇabhāvena sambaddhā ity arthaḥ teṣām iti padārthānāṃ nanu padārtho nyo nyastuvākyārthaḥ  tat katham ucyate ya eva padārthānāma p pohyā vākyārthasyāpi ta evetyata āha tebhyo nyo naiva so stīti nahi padārthavyatirikto niravayavaḥ śabalātmā vā kalmāṣavarṇaprakhyo vākyārtho sti  upalabdhilakṣaṇaprāptasya tādṛśasyānupalabdher iti bhāvaḥ etad evodāharaṇena sphuṭayann āha caitretyādi caitra gāmānayetyādivākyārthe dhigate sati kartṛkarmāntarādīnām apoho gamyate rthataḥ  nahyasmin vākye caitrādipadārthavyatirekeṇa buddhāvanyo rthaḥ prativartate caitre hyarthagate ca sāmarthyād acaitrādivyavacchedo gamyate anyathā yadyanyakartrādivyavacchedo nābhīṣṭaḥ syāt tadā caitrādīnām upādānamanarthakam eva syāt tataś ca na kiñcit kaścidvyāhared iti nirīham eva jagat syāt ananyāpohaśabdādau vācyaṃ na ca nirūpyata ityatrāha ananyāpohetyādi ananyapohaśabdādau na vidhir vyavasīyate parair abhimataḥ pūrvaṃ jātyādeḥ pratiṣedhanāt  nahyatra bhavadabhimato jātyādilakṣaṇo vidhirūpaḥ śabdārthaḥ paramārthato vasīyate tasya jātyādeḥ pūrvam sāmānyaparīkṣādau vistareṇa niṣiddhatvāt kiṃ tarhyavasīyata ityatrāha kintvityādi kintu vidhyavasāyyasmād vikalpo jāyate dhvaneḥ paścād apohaśabdārthaniṣedhe jāyate matiḥ  yadyapohaśabdārthaniṣedhe matir jāyata itīṣyate  na tarhyapohaśabdārtho bhyupagantavyaḥ  tasya niṣiddhatvād ityata āha sa tvasaṃvādakastādṛg iti sa tvasaṃvādakas tādṛgvastusambandhahānitaḥ na śābdāḥ pratyayāḥ sarve bhūtārthādhyavasāyinaḥ  sa iti ananyāpohaśabdādiḥ asaṃvādaka iti na saṃvadatītyasaṃvādakaḥ  na vidyata vā samvādo styetyasaṃvādakaḥ  kasmātvastusambandhahānitaḥ tathābhūtavastusambandhābhāvāt pūrvaṃ hi jātyādilakṣaṇasya śabdārthasya vastuno niṣiddhatvāt yadyevaṃ kathaṃ tarhyananyāpohaśabdādibhyo pohaśabdārthaniṣedhe matir jāyataityāha na p śābdā iti vitathavikalpābhyāsavāsanāprabhavatayā hi kecana śābdāḥ pratyayā asadbhūtārthābhiniveśino jāyanta eveti na tadvaśād vastūnāṃ sadasattā siddhyati yaduktaṃ prameyajñeyaśabdāderityādi  tatrāha prameyetyādi prameyajñeyaśabdādau kasyāpohyaṃ na vidyate nahyasau kevalo kāṇḍe prekṣavadbhiḥ prayujyate  kasya prameyādiśabdasyāpohyaṃ nāstītyabhidhīyate  yadi tāvad avākyasthaṃ kevalaṃ padāntarasambandharahitaṃ prameyādiśabdamāśrityocyate tadā siddhasādhyatā  kevalasya prayogābhāvād eva nirarthakatvāt taddarśayati nahyasau kevalo kāṇḍa iti kevala iti anyaśabdarahitaḥ akāṇḍa iti prastāvam antareṇa yataḥ śrotṛjanānugrahāya prekṣāvadhiḥ śabdaḥ prayujyate  na vyasanitayā nacakevalena satā śrotur ekasmin sandehaviparyāsanivṛttilakṣaṇo nugrahaḥ kṛto bhavet tathā hi yadi śrotuḥ kvacid arthe samutpannau saṃśayaviparyāsau nivartyaṃ niḥsandigdhaṃ pratyayamutpādayet pratipādakaḥ evaṃ tenānyānugrahaḥ kṛto bhavet naca kevalena prayuktena tathānugrahaḥ śakyate vaktum tasmāt saṃśayādinivṛtane niścayotpādane ca śruter anugrahāt śabdaprayogasāphalyam iti vākyārthasyavāsya prayoga iti darśayati kintvityādi kintvārekaviparyāsasambhave sati kasyacit kvacit tadvinivṛttyarthaṃ dhīmadbhiḥ sa prayujyate niḥsandehaviparyāsapratyayotpādanādataḥ tenaiva taiḥ prayuktena sāphalyamanubhūyate  ārekaḥ saṃśayaḥ kasyaciditi śrotuḥ kvacid iti arthe tadvinivṛttyartham iti tayor ārekaviparyāsayor vinivṛttyartham teneti jñeyādipadena tair iti prekṣāvadbhiḥ atha vākyastham eva jñeyādiśabdamadhikṛtyocyate  tadasiddham iti darśayati yattatreti yat tatra jaḍacetobhir āśaṅkāspadamiṣyate tadeva kṣipyate tena viphaloccāraṇānyathā kiñciddhyaśaṅkamāno sau kimarthaṃ paripṛcchati atatsaṃskārakaṃ śabdaṃ bruvan vā svasthadhīḥ katham  p tatra hi vākyasthena prameyādiśabdena yadeva jaḍacetobhiḥ mandamatibhir āśaṅkyate tadeva nivartyata ityato siddhametat prameyādiśabdānāṃ nivarttya nāstīti anyatheti yadi jaḍadhībhir āśaṅkitaṃ na nivartayed ity arthaḥ syād etat na hi śrotrā kiñcicchaṅkitam ity āha kiñciddhītyādi yadi hi śrotā na kvacid arthe saṃśete tat kimiti parasmād upadeśamapekṣate niścayārthaṃ hi paraṃ pṛcchati  anyathonmattaḥ syāt syād etat yadi nāma śrotur āśaṅkāsthānam asti tathāpi tacchabdena na nivarttyata evetyāha atat saṃskārakam ityādi tasya śrotur ajñānādinivṛttilakṣaṇasaṃskāraḥ tat saṃskāraḥ na vidyata tat saṃskāro yasmin śabda iti tadatat saṃskārakaṃ  śeṣād vibhāṣeti kap bruvanniti pratipādakaḥ svasthadhīḥ katham iti unmattaka eva syād ity arthaḥ śrotṛsaṃskārāyaiva śabdānāṃ prayogāt atra kasmin vākye kiṃ tanmūḍhamater āśaṅkāsthānaṃ yannivartyata ity āha cakṣur jñānādivijñeyam ityādi cakṣurjñānādivijñeyaṃ rūpādīti yaduycate tenāropitametaddhi kenacit pratiṣidhyate  teneti cakṣur jñānādivijñeyaṃ rūpādītyanena vākyena kiṃ tadāropitam ity āha na cakṣurāśritenaivetyādi na cakṣurāśritenaiva rūpaṃ nīlādi vedyate kintu śrotrāśritenāpi nityenaikena cetasā  śrotrāśritenāpi nityena cetasā nīlādirūpaṃ vedyata ityevaṃ yanmandadhiyāsamāropitaṃ taccakṣur vijñānavijñeyaṃ rūpam ityanena vākyena niṣidhyate cakṣurāśritavijñānavijñeyam eva rūpaṃ na śrotrādivijñānavijñeyam ity arthaḥ kṣaṇakatvādirūpeṇa viKiṃjñeyā iti vibhrame sarvajñajñānavijñeyā dharmāścaite bhavanti kim abhāvā api kiṃ jñeyā na jñānaṃ janayanti ye ityādivibhramodbhūtau vijñeyapadamucyate  evaṃ sarvadharmāḥ kiṃ kṣaṇikatvādirūpeṇa vijñeyā  āhosvin na  kiṃ vā sarvajñacetasā grāhyāutāho naabhāvā hi sarvopākhyāvirahalakṣaṇā ye jñānam api na jana p yanti te kiṃ vijñeyā iti saṃśayodbhūtau satyāmidam ucyate kṣaṇikatvādirūpeṇa jñeyāḥ sarvadharmāḥ  te ca sarvajñajñānavijñeyā abhāvā vijñeyāiti atra yadakṣaṇikatvādinā jñeyatvādirūpamāropitaṃ dharmeṣu tannivartyate kathaṃ tadvacanamātreṇa nivartayituṃ śakyata ityetad āha tādṛgityādi tādṛgjñeyatvamasteṣāṃ kṣaṇikatvādisādhanāt jñeyo bhāve pi saṃvṛttyā sthāpanādamunātmanā  tādṛgiti kṣaṇikatvādirūpeṇa tasya pramāṇasiddhatvāt athābhāvasya kathaṃ jñeyatvaṃ siddham ityata āha jñeya ityādi amunātmaneti abhāvarūpeṇa avastūnām api kathañcid buddhyā vyavasthāpanād asti jñeyatvam anyathā tatra vyavahāra eva na syād iti bhāvaḥ nanu ca kim anityatvena śabdāḥ prameyā āhosvin neti prastāve prameyā iti prayoge tatra yaḥ prakaraṇānabhijñas tasyāpi pratipattuḥ prameyā iti kevalaśabdaśravaṇāt plavamānarūpā śabdādiṣu buddhirupajāyata eva  tadyadi kevalasyaśabdasyārtho nāstyeva tat katham arthapratipattir bhavatītyata āha prameyajñeyetyādi prameyajñeyaśabdādeḥ pratipattinimittatām itthaṃ vākyasthitasyaiva dṛṣṭvā kālāntareṣvapi kevalasyopalambhe yā pratītirupajāyate plavamānārthabhedeṣu sā tadvākyānusārataḥ ghaṭādibhyo pi śabdebhyaḥ sāstyeva ca tathāvidhā tasmād ghaṭādiśabdena jñeyādidhvanayaḥ samāḥ  ayamatra samudāyārthaḥ naiva kevalaśabdaśravaṇād arthapratipattir asti kiṃtu vākyeṣūpalabdhasyārthavataḥ śabdasya sādṛśyenāpahṛtabuddheḥ kevalaśabdaśravaṇād arthapratipattyabhimānaḥ tathā hi yeṣveva vākyeṣu prameyaśabdamupalabdhavān śrotā tadartheṣveva sā buddhir apratiṣṭitārthā plavamānarūpā samupajāyate tac ca ghaṭādiśabdānām api tulyam tathā hi kiṃ ghaṭenodakamānayānyutāñjalineti prastāve ghaṭeneti prayoge prastāvānabhijñasya yāvatsu vākyeṣu ghaṭeneti prayogo dṛṣṭas tāvatāmartheṣvākāṅkṣāvatī pūrvavākyānusārād eva pratipattir bhavati  tasmād yathārthavādiśabdā viśiṣṭārthavacanās tathā prameyādiśabdā apīti darśayati tasmād ityādi p yaduktam apohyakalpanāyāṃ cetyādi tatrāha apohyetyādi apohyakalpanāyāṃ ca varaṃ vastveva kalpitam ityetad vyāhataṃ proktaṃ niyamenānyavarjanāt vastveva kalpyate tatra yadeva hi vivakṣitam kṣepo vivakṣitasyāto na tu sarvaṃ vivakṣitam  vastvetyādi vastveva hyadhyavasāyavaśācchabdārthatvena kalpitamasmābhir yadeva hi vivakṣitaṃ  nāvastu tena tat pratītau sāmarthyād avivakṣitasyākṣepo vyāvṛttiravagamyata eveti nāvyāpinī śabdārthavyavasthā  yadeva ca mūḍhamaterāśaṅkāsthānaṃ tadevādhikṛtyoktam ācāryeṇa ajñeyaṃ kalpitam kṛtvā tadvyavacchedena jñeye numānamiti jñānākāraniṣedhāccetyādāvāha jñānākāretyādi jñānākāraniṣedhas tu svavedyatvān na śakyate vidyate hi nirālambamāropakamanekadhā jñānasyātmagataḥ kaścinniyataḥ pratigocaram avaśyābhyupagantavyaḥ svabhāvaś ca sa eva ca asmābhirukta ākāraḥ pratibimbaṃ tadābhatā ullekhaḥ pratibhāsaś ca saṃjñābhedastvakāraṇam  na śakyata iti kartum iti śeṣaḥ kathaṃ svasaṃvedyatvaṃ siddhaṃ jñānākārasyetyāha vidyate hītyādi svapnādiṣvarthamantareṇāpi nirālambanamāgṛhītārthākāramāropakaṃ jñānamāgopālam atisphuṭam eva svasaṃvedanapratyakṣasiddham naca deśakālāntarāvasthito rthastena rūpeṇa saṃvedyata iti yuktaṃ vaktuṃ tasya tadrūpābhāvāt na cānyena rūpeṇānyasya saṃvedanaṃ yuktam atiprasaṅgāt kiñcāvaśyaṃ tadbhavadbhir jñānasyātmagataḥ kaścid viśeṣo rthakṛto bhyupagantavyo yena bodharūpatāsāmpye pi prativiṣayaṃ nīlasyaiva saṃvedanaṃ na pītyasyeti vibhāgena vibhajyate jñānam tadabhyupagame ca sāmarthyāt sākāram eva jñānamabhyupagataṃ syāt ākāravyatirekeṇānyasya svabhāvaviśeṣatvenāvadhārayitum aśakyatvāt ato bhavatā svabhāvaviśeṣa iti sa eva śabdāntareṇokteḥ asmābhistvākāra ullekha ityādinā śabdeneti kevalaṃ nāmni vivādaḥ evam ityādiśabdānām ityādāvāha evam ityādiśabdānām ityādi p evam ityādiśabdānāṃ naivam ityādi vidyate apohyam iti vispaṣṭaṃ prakārāntaralakṣaṇam  evam etannaivam iti prakārāntaram āropitam evam ityādiśabdair vyavacchidyamānaṃ sphuṭataram avasīyata eveti nāvyāpitā śabdārthavyavasthāyāḥ evaṃ kumārilenoktaṃ dūṣaṇaṃ prativihitam  idānīm udyotakaroktaṃ pratividhīyate tatra yaduktaṃ sarvaśabdasya kaścārtho vyavacchedyaḥ prakalpyate iti tatrā vyavahāropanīte cetyādi vyavahāropanīte ca sarvaśabde pi vidyate vyudāsyaṃ tasya cārtho yamanyāpoho bhidhitsitaḥ  atrāpi jñāyādipadavat kevalasya sarvaśabdasyāprayogād vākyasthasyaiva nityaṃ prayoga iti yadeva mūḍhamater āśaṅkāsthānaṃ tadeva nivartyamasti abhidhitsita iti abhidhātum iṣtaḥ ko sāvartho bhidhātum iṣṭa ity āha sarve dharmā ityādi sarva dharmā nirātmānaḥ sarve vā puruṣā gatāḥ sāmastyaṃ gamyate tatra kaścid aṃśastvapohyate ko sāvaṃśp pohyata ity āha kecid eveti kecid eva nirātmano bāhyā dṛṣṭā ghaṭādayaḥ gamanaṃ kasyaciccaivaṃ bhrāntis tadvinivartate  ekādyasarvam iti cedityādāvāha sarvāṅgapratiṣedhaścetyādi sarvāṅgapratiṣedhaśca naiva tasmin vivakṣitaḥ svārthāpohaprasaṅgo yaṃ tasmād ajñatayocyate  yadi hi sarvasyāṅgasya pratiṣedhaḥ tasmin vyavahāropanīte vākyasthe sarvaśabde vivakṣitaḥ syāt tadā svārthāpohaḥ prasajyate yāvatā yadeva mūḍhadhiyā śaṅkitaṃ tadeva niṣidhyata iti kutaḥ svārthāpavāditvadoṣaprasaṅgaḥ evaṃ hyādiśabdeṣvapi vācyam yaccoktam kimbhāvo thavābhāva ityādi  tatrāha na bhāva ityādi na bhāvo nāpi cābhāvo pṛthagekatvalakṣaṇaḥ nāśritānāśrito poho naikānekaś ca vastutaḥ  p kasmād bhāvo na bhavatītyāha tathāsau nāstītyādi tathāsau nāsti tattvena yathāsau vyavasīyate tan na bhāvo na cābhāvo vastutvenāvasāyataḥ  bāhyarūpatayāsau bhrāntair avasīyate na cāsau tathāvasthita ityato bāhyarūpatvābhāvān na bhāvaḥ athābhāvaḥ kasmān na bhavatītyāha na cābhāvo vastutvenāvasāyata iti bāhyarūpatayā darśitatvān naikāntenābhāva ityapi śakyaṃ vaktum atha pṛthaktvaikatvādilakṣaṇaḥ kasmān na bhavatītyāha bhedābhedādaya ityādi bhedābhedādayaḥ sarve vastusatpariniṣṭhitāḥ niḥsvabhāvaśca śabdārthas tasmād ete nirāspadāḥ  bhedābhedādayaḥ vyatirekāvyatirekādayaḥ ādiśabdenāśritatvādayo gṛhyante nahi vastugatā eva dharmās tat katham apohekalpanāśilpighaṭitavigrahe pratiṣṭhāṃ labheran yaccoktam kriyārūpatvād apohasya viṣayo vaktavya iti  tadasiddham  śabdavācyasyāpohasya pratibimbātmakatvāt tac ca pratibimbakamadhyavasitabāhyavasturūpatvān na pratiṣedhamātram ata eva kiṃ goviṣayo thāgoviṣaya ityasya vikalpadvayasyānupapattiḥ goviṣayatvenaiva tasya vidhirūpatayāpyavasīyamānatvāt yaccoktam kena hyagotvam āsaktaṃ goryenaitadapohyata iti tatrāha anyārthavinivṛttiṃ cetyādi anyārthavinivṛttiṃ ca sākṣācchabdaḥ karoti naḥ kṛte svārthābhidhāne tu sāmarthyāt sāvagamyate na tadātmā parātmeti vistareṇopapāditam parapakṣānabhijñena tasmād etad ihocyate kena hyagotvam āsaktaṃ goryenaitadapohyate iti naivābhimukhyena śabdenaitad apohyate  yadi hi pradhānenānyanivṛttimevaśabdaḥ pratipādayet tadaitat syāt yāvatārthapratibimbakam eva yathoktaṃ prathamataraḥ karoti  tadgatau ca sāmarthyād eva nivartanaṃ gamyata iti siddhāntānabhijñatayā yatkiñcidabhihitam etad itisaṃkṣepārthaḥ śeṣaḥ subodham p vyatirekādivikalpaḥ pūrvameva nirastaḥ yaduktam kimayam apoho vācya ityādi  tatrāha katam enetyādi katham ena ca śabdena vācyatvaṃ paripṛcchyate apohasya kimetena yadi vā kiṃ ghaṭādinā śabdārthaḥ kimapoho vā vidhirveti nirūpaṇe apoha iti bhātyetadyat tadevaṃ pratīyate pratibimbaṃ hi śabdārtha iti sākṣād iyaṃ matiḥ ghaṭavṛkṣādiśabdāś ca tadeva pratibimbakam bruvanti jananāt sākṣād arthād anyatkṣipanti tu tasmān na vidhidoṣo sti nāniṣṭā ca prasajyate avācyapakṣadoṣas tu tadanaṅgīkṛter na naḥ  tatrānyāpohavācyatvavikalpo yadyanyopohaśabdamadhikṛtyādhikriyate tadā vidhirūpeṇaivāsau tena śabdena vācya ityabhyupagamān nāniṣṭāpattir yuktā tathā hi kiṃ vidhiḥ śabdārtha āhosvid anyāpoha iti prastāve nyāpohaḥ śabdārtha ityukte pratipattur yathoktapratibimbalakṣaṇānyapohādhyavasāyī pratyayaḥ samupajāyate arthāt tu vidhirūpaśabdārthaniṣedhaḥ atha ghaṭādiśabdam adhikṛtya tatrāpi yathoktapratibimbalakṣaṇāpohaḥ sākṣād ghaṭādiśabdair upajanyamānatvād vidhirūpeṇa ca taiḥ pratipādyate sāmarthyāt tvanyanivṛtter adhigama iti nāniṣṭāpattiḥ na cāpyavyavasthādoṣaḥ sāmarthyād anyanivṛtter gamyamānatvād anuvācyatayāvācyapakṣasyānaṅgīkṛtatvād eva na tat pakṣabhāvidoṣodayāvakāśa iti darśayati avācyapakṣadoṣastviti api caikatvanityatvetyādāvāha ekatvetyādi ekatvanityatādiś ca kalpito na tu tāttvikaḥ tadatra hāsakaraṇaṃ mahāvidvatsūcakam  yadi hi pāramārthikamekatvādyupavarṇanaṃ kṛtaṃ syāt tadā hāsyakāraṇam evasyād bhavataḥ yadāhi bhrāntipratipattyanurodhena kālpanikametad ācāryeṇopavarṇitaṃ tadā katham iva hā p syakāraṇam avatarati viduṣaḥ kiṃtu bhavāneva vivakṣitam artham avijñāya dūṣayan viduṣām atīva hāsyāspadamupajāyate tasmād yeṣveva śabdeṣu naṭyoga ityādāvāha avadhāraṇasāmarthyād ityādi avadhāraṇasāmarthyād anyāpoho pi gamyate svātmaiva gamyate yatra viphalo niyamo nyathā  na kevalaṃ yatra naṭyogas tatrānyanivṛttyaṃśo vagamyate  yatrāpi hi naṭyogo nāsti tatrāpi gamyata eveti svavācaivaitad bhavatā pratipāditaṃ svātmaiva gamyata ityavadhāraṇaṃ kurvatā anyathā cāvadhāraṇavaiyarthyam eva syāt yasmād yatra svātmaiva gamyate tatrāvadhāraṇasāmarthyād anyāpoho pi gamyata iti sphuṭataram evāvasīyate yasya tarhītyādinā paro pohaśabdārthavyavasthāyā avyāpitām evodbhāvayati yasya tarhi na bāhyo rtho pyanyathāvṛtta iṣyate vandhyāsutādiśabdasya tena kvāpoha ucyate  tathā hi yasya vandhyāsutādiśabdasya bāhyasutādikaṃ vastvanyavyāvṛttam apohāśrayo nāstyeva  tasya kimadhiṣṭhāno paho vācya ucyate  avaśyaṃ hi vastunādhiṣṭhānabhūtenāpohasya bhavitavyam  tasyānyāpoḍhapadārthāvyatirekāt rūpābhāvād ityādinā pratividhatte rūpābhāvād abhāvānāṃ śabdā jātyādivācakāḥ nāśaṅkyā eva siddhās te nirbhāsasyaiva sūcakāḥ  vandhyāsutādīnām abhāvānāṃ rūpasya kasyacit svabhāvasyābhāvān na tadviṣayāḥ śabdā jātyādivācakatvenāśaṅkyāḥ  vastuvṛttīnāṃ hi śabdānāṃ kiṃrūpamabhidheyamāhosvit pratibimbakam iti śaṅkā syāt  abhāvaś ca vastuvivekalakṣaṇa eveti tadvṛttīnāṃ śabdānāṃ katham iva vastuviṣayatvāśaṅkā bhavet ato nirviṣayatvaṃ sphuṭataram eva tavaccaśabdānāṃ pratibimbakamātrotpādād avasīyata evetyasthānamāṅkāyāḥ etad eva darśayati arthetyādi arthaśūnyābhijalpotthavāsanāmātranirmitam pratibimbaṃ yadābhāti tacchabdaiḥ pratipādyate  śabdair iti vandhyāsutādiśabdaiḥ p ye punar vastuviṣayāḥ śabdās teṣāṃ pratibimbakamātravācakatvasiddhau pramāṇayann āha tanmātretyādi tanmātradyotakaśceme sākṣācchabdāḥ sasaṃśayāḥ saṅketasavyapekṣatvāt kalpitārthābhidhānavat  ye saṅketasavyapekṣās te rthaśūnyābhijalpāhitavāsanāmātranirmitavikalpapratibimbakamātrāvadyotakāḥ  yathā vandhyāputrādiśabdāḥ kalpitārthābhidhāyinaḥ  saṅketasavyapekṣāś ca sasaṃśayā vivādāspadībhūtā ghaṭādayaḥ śabdā iti svabhāvahetuḥ evaṃ svapakṣaṃ prasādhya parapakṣaniṣedhāya pramāṇayann āha paropagatetyādi paropagatabhedādividhānapratipādakāḥ na caite dhvanayas tasmāt tadvadeveti gamyatām  bhedaḥ svalakṣaṇam  ādiśabdena jātyādiparigrahaḥ tasmād iti saṅketasāpekṣatvāt tadvadeveti kalpitārthābhidhānavat dvayor api hetvor anaikāntikatāṃ pariharann āha saṅketāsambhava ityādi saṅketāsambhavo hyatra bhedādau sādhitaḥ purā vaiphalyaṃ ca na taddhetutvoḥ sandigdhavyatirekitā  aśakyasamayatvād ananyabhāktvācceti pūrvaṃ svalakṣaṇādau saṅketāsambhavasya saṅketavaiphalyasya ca prasādhitatvāt tat tasmāt hetvor dvayor na sandigdhavipakṣavyatirekiteti nanvityādinā paraḥ prathame hetāvanaikāntikatām udbhāvayati nanu cāpohapakṣe pi kathaṃ saṅketasambhavaḥ sāphalyaṃ ca kathaṃ tasya na dvayoḥ sa hi siddhyati vaktṛuśrotror na hi jñānaṃ vedyate tat parasparam saṅkete na ca taddṛṣṭaṃ vyavahāre samīkṣyate  yathāhi svalakṣaṇādau saṅketāsambhavo vaiphalyaṃ ca tathāpohapakṣe pi samānam  tataścākṛtasamayatvāt tanmātradyotakatvam api śabdānāṃ na yuktam ityanaikāntikatā hetoḥ sāphalyaṃ ca katham iti sambhavatīti śeṣaḥ tasyeti saṅketasya kathaṃ punas tatra saṅketāsambhava ity āha na dvayoḥ sa hi siddhyatīti hiśabdo hetau yasmā p tpratibimbātmako pohaḥ saṅketaviṣayor dvayor vaktṛśrotror eko na siddhyati kasmād ity āha na hi jñānam ityādi pratyātmasaṃvedanīyam evārvāgdarśanānāṃ jñānam na hyanyadīyajñānam aparo paradarśanaḥ saṃvedayate jñānād avyatiriktaś ca paramārthataḥ pratibimbātmakalakṣaṇāpohaḥ tataś ca vaktṛśrotror dvayor api kasyacid ekasya saṅketaviṣayasyārthasyāsiddheḥ kutra saṅketaḥ kriyate gṛhyate vā na hyasiddhe vastuni vaktā saṅketaṃ kartumīśāno pi śrotā gṛhītumatiprasaṅgāt tathā hi śrotā yatpratipadyate svavijñānārūḍham arthapratibimbakaṃ na tadvakrā saṃvedyate yac ca vaktā saṃvedyate na tacchrotrā svasya svasyaivāvabhāsasya vedanāt ānarthakyaṃ ca pratipādayann āha saṅkete na cetyādi yat saṅketakāle pratibimbakamanubhūtaṃ śrotrā vaktā vā na tadvyavahārakāle nubhūyate tasya kṣaṇakṣayitvena ciraniruddhatvāt yac ca vyavahārakāle nubhūyate na tat saṅketakāle dṛṣṭam anyasyaiva tadānīm anubhūyamānatvāt nacānyatra saṅketādanyatra vyavahāro yukto tiprasaṅgād iti svasya svasyetyādinā pratividhatte svasya svasyābhāsasya vedane pi sa vartate bāhyārthādhyavasāye yadvayor api samo yataḥ  nahi paramārthato jñānākāro pi śabdānāṃ vācyatayābhīṣṭā yena tatra saṅketāsambhavaścodyate yataḥ sarva evāyaṃ śābdo vyavahāraḥ svapratibhāsānurodhena taimirikadvayadvicandradarśanavadbhrānta iṣyate kevalam arthaśūnyābhijalpavāsanāprabodhācchabdebhyo rthāvasāyivikalpamātrotpādāt tat pratibimbakaṃ śabdānāṃ vācyamityabhidhīyate jananāt natvabhidheyatayā tatra yadyapi svasya svasyaivabhāsasya vaktṛśrotṛbhyāṃ paramārthataḥ saṃvedanaṃ tathāpi taimirikadvayasyeva bhrantibījasya tulyatvād dvayor api vaktṛśrotror bāhyārthādhyavasāyastulya eva tathāpi vaktur ayam abhimāno vartate yamevāham arthaṃ pratipādye tamevāyaṃ pratipadyata iti evaṃ śrotur api yojyam ekārthādhyavasāyitvaṃ katham anayor vaktṛśrotroḥ parasparaṃ viditam iti cet yadi nāma paramārthato na viditam tathāpi bhrāntibījasya tulyatvād astyeva paramārthataḥ svapratibhāsānurodhena taimirikadvayavad bhrānta evāyaṃ vyavahāra iti niveditam etat tenaikārthādhyavasāyavaśāt saṅketakaraṇam upapadyata eva p atra dṛṣṭāntamāha timiropahatākṣo hītyādi timiropahatākṣo hi yathā prāha śaśidvayam svasamāya tathā sarvā śābdī vyavahṛtir matā  svasamāyeti ātmatulyāyāparasmai taimirikāyetyarthaḥ nacāpyānarthakyaṃ saṅketasyeti darśayati vyāpakatvaṃ ceti vyāpakatvaṃ ca tasyedam iṣṭamādhyavasāyikam mithyāvabhāsino hyete pratyayāḥ śabdanirmitāḥ  saṅketavyavahārāptakālavyāpakatvaṃ ca vaktṛśrotṛbhyām adhyavasitārthapratibimbakasyāvasāyavaśād eveṣṭaṃ na paramārthataḥ vyāvahārakāle pi vaktṛśrotroḥ pūrvāparakāladṛṣṭayor arthayor aikayābhimānāt atha paramārthataḥ kasmānneṣṭam ity āha mithyāvabhāsina ityādi iti śabdārthaparīkṣā KAPITEL PRATYAKSALAKSANAPARIIKSAAtatra pramāṇe svarūpaphalagocarasaṅkhyāsu pareṣāṃ vipratipattiścaturvidhā tannirākaraṇena spaṣṭaṃ pramāṇalakṣaṇamādarśayituṃ spaṣalakṣaṇasaṃyuktapramādvitayaniścitam ityetat samarthanārtham āha pratyakṣam ityādi pratyakṣamanumānaṃ ca yadupādhiprasiddhaye parairuktaṃ na tat siddham evaṃlakṣaṇakaṃ hi tat  upādhiprasiddhaya iti guṇadravyakriyājātisamavāyādyupādhiprasiddhaye parair iti vaiśeṣikādibhiḥ evam iti vakṣyamāṇam tatra savikalpakamajñānasvabhāvaṃ vā cakṣurādhikaṃ pratyakṣaṃ pramāṇam iti pratyakṣasvarūpavipratipattiḥ tannirākaraṇena tallakṣaṇam āha pratyakṣam kalpanāpoḍhabhrāntam iti pratyakṣaṃ kalpanāpoḍhabhrāntam abhilāpinī pratītiḥ kalpanā klṛptihetutvādyātmikā na tu  tatra jñānasya kalpanāpoḍhatvam abhrāntatvaṃ cānūdya pratyakṣatvaṃ vidhīyate sarvatraiva lakṣyasya vidhīyamānatvāt yathā yaḥ kampate so śvattha iti lakṣyamatra pratyakṣam tallakṣaṇasyaiva prastutatvāt natu kalpanāpoḍhābhrāntalakṣaṇaṃ prakṛtaṃ yena tadvidhīyata iti syāt p kalpanāpratiṣedhāc ca jñānasya sāmarthyalabdhatvāt avatsā dhenurānīyatām iti yathā vatsapratiṣedhena godhenoḥ ityato jñānam iti noktam kā punar atra kalpanābhipretā yadapoḍhaṃ jñānaṃ pratyakṣam ity āha abhilāpinī pratītiḥ kalpaneti atha yasyāṃ klṛptihetutvādyātmikāyāṃ śaṅkarasvāmiprabhṛtayo vistareṇa doṣamuktavantaḥ sāpi kiṃ gṛhītavyā uta netyāha klṛptihetutvādyātmikā natviti gṛhyata iti śeṣaḥ tena tadāśrayeṇa yo doṣāḥ pareṇoktās te tat pakṣānaṅgīkārādeva nāvatarantītyuktam bhavati klṛptirvyapadeśas taddhetutvaṃ jātyādīnām iti boddhavyam yato jātyādiviśeṣamantareṇa na vyapadeśo sti ādiśabdena śabdasaṃsargacittaudārikasūkṣmatāhetū vitarkavicārau tathā grāhyagrāhakakalpenetyavamādi grahītavyam abhilāpo vācakaḥ śabdaḥ sa ca sāmānyākāraḥ sa vidyate yasyāḥ pratibhāsataḥ sā tathoktā kutaḥ punar īdṛśī pratītiḥ siddhetyāha śabdārthetyādi śabdārthaghaṭanāyogyā vṛkṣa ityādirūpataḥ yā vācām aprayoge pi sābhilāpeva jāyate  vṛkṣa ityādirūpato yā vācām aprayoge pīti sambandhaḥ yadi vā pūrveṇa śabdārthaghaṭanāyogyā vṛkṣa ityādirūpata iti sambandhaḥ anena pratyakṣata eva kalpanāyāḥ siddhimādarśayati sarvaprāṇabhṛtāmanusiddhatvād vikalpasya tathāhyābālamasāvitikartavyatāhetutayā siddhaiveti darśayati atītetyādi atītabhavanāmārthabhāvanāvāsanānvayāt sadyojāto pi yadyogāditikartavyatāpaṭuḥ  atīto bhavaḥ atītaṃ janma tatra nāmārthabhāvanā śabdārthābhyāsaḥ tenāhitā yā vāsanā sāmarthyaṃ tasyā anvayaḥ anugamo yato bālasyāpyasti tenāhbilāpinī pratītis tasyāpi bhavatyeva yasyāḥ kalpanāyā yogāt itikartavyatāyāṃ smitaruditastanapānapraharṣādilakṣaṇāyāṃ paṭuḥ caturo bhavati ato nayā kāryabhūtayā yathoktā kalpanā bālasyāpyanumīyata eva yathoktam itikartavyatā loke sarvaśabdavyapāśrayā yāṃ pūrvāhitasaṃskāro bālo pi pratipadyata  iti sā punaḥ sanmūrchitākṣarākāradhvaniviśiṣṭamantarmātrāviparivartinam arthaṃ bahirivādarśayantī teṣāṃ samupajāyate yayā paścāt saṅketagrahaṇakuśalā bhavanti p cintetyādinā bhūyaḥ pratyakṣataḥ kalpanāsiddhimāha cintotprekṣādikāle ca vispaṣṭaṃ yā pravedyate anuviddheva sā śabdair apahnotuṃ na śakyate  tasyāścetyādinā śābdavyavahārākhyakāryaliṅgito pi siddhimāha tasyāścādhyavasāyena bhrāntā śabdārthayoḥ sthitiḥ anyāyogād asattve syāḥ sedṛśyapi na sambhavet  yatas tāttvikī śabdārthavyavasthā pūrvaniṣiddhā bhrānteti ca vyavasthāpitā yadi cāsyāḥ kalpanāyā asattvaṃ syāt tadā sā śabdārthavyavasthā īdṛśyapi bhrāntāpi na sambhavet tadabhiprāyavaśāt tasyāvyavasthānāt anyeṣāṃ ca svalakṣaṇādīnāṃ bāhyānāṃ vācyatvenāyogasya pratipāditatvāt nanu cānye pi na kevalam abhilāpinī pratītiṃ kalpanāṃ varṇayanti kintu jātiguṇakriyādisambandhayogyām api sā kasmān na gṛhyata ity āha jātyādītyādi jātyādiyojanāyogyāmapyanye kalpanāṃ viduḥ sā jātyāder apāstatvād adṛṣṭeś ca na saṅgatā  adṛṣṭeśceti jātyāder iti sambandhaḥ ayaṃ cābhyupagamya jātyādīn parihāra uktaḥ jātyādīnām ityādinā tadevādṛṣṭatvaṃ samarthayate jātyādīnām adṛṣṭatvāt tadyogāpratibhāsanāt kṣīrodakādivaccārthe ghaṭanā ghaṭate katham  kṣīrodakādivacceti yathā kṣīrodakāder miśrībhūtasya vivekenāpratibhāsanān na ghaṭanā śakyate kartuṃ tadvajjātyādīnāṃ sattve pi vivekenāśrayād apratibhāsanān na śakyate tadāśrayeṇa sahetyarthaḥ  yadi tarhi jātyādiyojanā kalpanā na yuktaiva tat kathaṃ lakṣaṇakāreṇoktaṃ nāma jātyādiyojanā kalpaneti āha heyetyādi heyopādeyaviṣayakathanāya dvayoktitaḥ parāparaprasiddheyaṃ kalpanā dvividhoditā tatra heyā jātyādiyojanā paraprasiddhā kalpanā upādeyā svaprasiddho nāmayojanākalpanā iti darśanāya dviprakārāpi kalpanā nirdiṣṭā katham avagamyata ity āha p dvayoktitaḥ yasmānnāma ca jātyādayaś ca nāmajātyādayas teṣāṃ yojanetyevaṃ vargadvayam uktam  anyathā nāmādiyojanā yadivā jātyādiyojanetyeva vācyaṃ syāt  nacedaṃ parigaṇanam  ādiśabdavaiphalyaprasaṅgāt nanu ca kalpanā tadvirahapratipādanameva prakṛtaṃ  pratyakṣādhikārāt  nārthadharmavirahapratipādanam nāmajātyādīnāṃ ca yā yojanā tadvadbhiḥ sārthagato dharmaḥ na jñānasyatataścāprastutābhidhāyitvaṃ lakṣaṇakārasyeti codyamāśaṅkyāha nāmādiyojanā ceyam iti nāmādiyojanā ceyaṃ svanimittamanantaram ākṣipya vartate yena tena nāprastutābhidhā  anantaram avyavahitaṃ nimittaṃ yat tasyāḥ kāraṇam tat punar āviṣṭābhilāpā pratītiḥ sā ca vastudvayānusandhānākārotpattitas tathā yojaneti vyapadiśyate naiva tu kaścit kaṃścidyojayati nirvyāpāratvāt sarvadharmāṇām tasyākṣepo dvābhyāṃ prakārābhyām tābhyāṃ yojanā yato bhavati sā tathoktā gamakatvād vaiyadhikaraṇye pi ca bahuvrīhiḥ kāraṇe kāryopacārād vā upacārasya ca prayojanaṃ tadanyakāraṇebhyo viśiṣṭakāryakāriṇaḥ svabhāvakhyāpanam athavā yojyate nayeti yojanā nāmajātyādīnāṃ yojaneti samāsaṃ kṛtvābhilāpinyeva kalpanā nirdiṣṭetyadoṣa iti darśayati nāmajātyādaya ityādi nāmajātyādayaḥ sarve yojyante vānayeti sā tathoktā kalpanā proktā pratītir abhilāpinī  yadvetyādinā parihārāntaram āha yadvā svamatasiddhaiva kevalā kalpanoditā sarvatra nāmnā yukto rtha ucyata iti yojanāt  yadyevaṃ katham ayam ācāryīyo vṛttigrantho nīyate tadyathā yadṛcchāśabdeṣu nāmnā viśiṣṭo rtha ucyate ḍittha iti jātiśabdeṣujātyā gaur iti guṇaśabdeṣu guṇena śukla iti kriyāśabdeṣu kriyayā pācaka itidravyaśabdeṣu dravyeṇa daṇḍī viṣāṇīti anena hi granthena jātyādiviśeṣaṇayuktasyāpyarthasyocyamānatvaṃ pṛthakprakāśitam ityata āha sarvatretyādi sarvatreti jātyādiśabdeṣvapi etad uktaṃ bhavati yathā p yadṛcchāśabdeṣu prayujyamāneṣu nāmnā viśiṣṭo rtha ucyate evaṃ jātyādiśabdeṣu gaurityādiṣu nāmnā viśiṣṭo rtha ucyate ityetat sarvatra granthe yojanīyamiti kathaṃ tarhi jātyā guṇena kriyayā dravyeṇa vetyetadaparaṃ tṛtīyāntaṃ yojanīyam ity āha tair ityādi taistu karaṇavibhaktyā sāphalyamanubhūyate nāmno jātyādibhiḥ seyam ityartho dhyavatiṣṭhate  jātyā karaṇabhūtayā nāmnā viśiṣṭo rtha ucyate gaur iti tathā guṇādibhiḥ ityevaṃ tair jātyādibhiḥ karaṇavibhaktyā sambandhātsāphalyamanubhūyate yadyevaṃ nāmajātyādiyojanetyatra sūtre kathaṃ sambandhaḥ kārya ity āha nāmno jātyādibhir iti yojaneti śeṣaḥ seyam iti anena samāsārthalabhyāṃ kalpanām eva nirdiśati jātyādibhir yojanā jātyādiyojanā nāmno jātyādiyojanā seyaṃ nāmajātyādiyojanetyeyaṃ samāsārtho dhyavatiṣṭhata iti yāvat yadyevaṃ yadṛcchāśabdeṣu jātyādīnāṃ pravṛttinimittānām abhāvād avyāpinī vyavasthā bhaved ityāśaṅkyāha yadṛcchāśabdavācyāyā iti yadṛcchāśabdavācyāyā jāteḥ sadbhāvato na ca avyāptir asya mantavyā prasiddhes tu pṛthakśrutiḥ  etad uktaṃ bhavati ye pyete ḍitthādayaḥ śabdā yadṛcchāśabdatvena pratītāste pi janmanaḥ prabhṛtyāmaraṇakṣaṇādanuvartamānāḥ pratikṣaṇabhedabhinnamasādharaṇabhedena vastu gamayitum aśaktāḥ kālaprakarṣamaryādāvacchinnavastusamavetāṃ jātimabhidheyatvenopādadate anyathā hi bālādyavasthābhedaparicchinnavastubhāgaviṣayatayā nirūḍhāḥ kathaṃ vṛdddhādyavasthopahitabhedam api vastu pratipādayeyuḥ yeṣām api na kṣaṇiko dehaḥ kiṃ tarhikālāntarāvasthāyīti darśanam teṣām api yathākālapacīyamānāvayavasambandhādavayavāpacayād vānyadanyaddravyamavasthābhedeṣviti siddham pariṇatidarśane pi yadavasthābhedasambaddhaṃ vastu tacchabdavācyatayā pratijñātaṃ tataścāvasthāntaraṃ samāśrayeta tadeva vastu tena śabdena nābhidhīyeta  yathā payasi viniścitābhidhānaśaktiḥ kṣīraśabdo na dadhni pravartate  tathā śarīre pi nāvasthāntare pravarteteti jātiravaśyābhyupagantavyā athavā mā bhūd vastubhūtā jātis tathāpi nāvyāpinī vyavasthā tathā hi ta eva bhedā avi p vakṣitabhedāḥ sāmānyamiti sarvatra jātiśabdair upādīyanta iti yadṛcchāśabdā jātiśabdebhyaḥ pṛthaglakṣaṇakāreṇa nirdiṣṭā ity āha prasiddhestviti gavādayo hi śabdā loke jātiśabdatayā pratītāḥ citrāṅgadādayastu saṃjñāśabdatveneti pṛthagvacanam nanvityādinā paraścodayati nanvanyāpohavācyatvāj jātiśabdastu kevalaḥ vivakṣāparatantratvād vivakṣāśabda eva vā  satyamityādinā pratividhatte satyaṃ lokānuvṛttyedam uktaṃ nyāyavidedṛśam iyāneva hi śabdo smin vyavahārapathaṃ gataḥ  iyāneva hīti pañcaprakāraḥ saṃjñājātiguṇakriyādravyaśabdabhedena nanu yadi svamatasiddhaiva kalpanābhipretā kimarthaṃ tarhi anye tvarthaśūnyaiḥ śabdair eva viśiṣṭo rtha ucyate ityanena granthena pṛthaksvamatasiddhā kalpanā paścād upavarṇitācāryeṇetyāha te tu jātyādaya iti te tu jātyādayo neha lokavadvyatirekiṇaḥ ityetat pratipattyartham anye tvityādivarṇitam  etad uktaṃ bhavati na sāvaleyādivyaktivyatiriktā jātyādayaḥ pāramārthikāḥ santi sāṃvṛtās ta ityasyārthasya pratipādanārtham uktam idaṃ lakṣaṇakāreṇa  natu pṛthagaparāṃ kalpanāṃ darśayitum iti anya iti bauddhāḥ arthaśūnyair iti jātyādinirapekṣair apohamātragocaraiḥ śabdaiḥ ityācāryagranthasyārthaḥ na kevalam asmābhir abhilāpinī pratītiḥ kalpanābhyupagatā parair apyavaśyābhyupagantavyā anyathā jagadavyavahāryam eva syād iti darśayann āha jātyādiyojanā ye pīti jātyādiyojanāṃ ye pi kalpanāṃ samupāśritāḥ tairabhyupeyā niyataṃ pratītir abhilāpinī anyathā yojanābhāvād yuktayoriva bhāvayoḥ svātantryeṇa paricchedāt kalpanā naiva kalpyate evaṃ vā vyavahāryaṃ syāt sarvaṃ viśvam idaṃ tataḥ jātyādirūpasaṃsṛṣṭaṃ vyavahāryamidaṃ matam  p jātyādiyojanā śabdayojanāvyabhicāriṇī evaṃ cocyata ityetat phalavaj jāyate vacaḥ  jātiguṇakriyādravyayojanāyām api kalpanāyāṃ parair abhyupagatāyāṃ nāmayojanaiva kalpanā tathā hi tatra jātyādivyavacchinnaṃ vastu nāmnaiva viśiṣṭaṃ gṛhyate anyathā hi svātantryeṇānekapadārthagrahaṇavadyojanābhāvāt kathaṃ kalpanā bhavet  tataś ca mūkam eva jagat syāt ata eva ca daṇḍayuktaṃ puruṣaṃ paśyannapi na tāvad daṇḍīti yojayati yāvan na nāmabhedaṃ smarati yata eva śabdayojanayā sarvā yojanāvyāptā  ata eva cācāryīyaṃ jātyā viśiṣṭo rtha ucyate gaur ityādiṣu yaducyata iti vacanaṃ tat saphalaṃ bhavet anyathā vinā nāmnā katham ucyata iti syāt abhidhānakriyāyāḥ śabdadharmatvāt tasmād ityādinā kalpanāsiddhim upasaṃharati tasmāt samastasiddhāntasaṃsthitānāṃ pravādinām avivādādayatnena sādhyeyaṃ kalpanā mayā  lakṣaṇakārasya kalpanāṃ siddhirūpāṃ nirdiśato bhiprāyam āha etad āgūryeti etadāgūrya sakalaṃ nāmajātyādivarṇanam matayoḥ svānyayor ittham upādānamihākarot tebhyo smākam iyāneva bheda ityevam abruvan anye tvityādikaṃ vākyam anantaramado jagau  heyopādeyaviṣayakathanaṃ jātyādiyojanāṃ vinā nāmayojanāṃ vinā bhāvinītyādi pūrvopavarṇitam nāmajātyādivarṇanam iti akarod iti sambandhaḥ svānyayos tu matayorupādānaṃ heyopādeyaviṣayakanāya nyāyamukhagranthas tarhi kathaṃneya ity āha evam ityādi evaṃ nyāyamukhagrantho vyākhyātavyo diśānayā jñānam ityabhisambandhāt pratītis tatra coditā  tatrāyaṃ nyāyamukhagranthaḥ yat jñānamartharūpādau viśeṣaṇābhidhāyakābhedopacāreṇāvikalpaka tadakṣamakṣaṃ prati vartata iti pratyakṣam viśeṣaṇaṃ jātyādi abhidhāyakaṃ nāma tayor abhedopacāro jātyādimadbhiḥ saṃjñinā ca abhedopacāragrahaṇam upalakṣaṇam p yatrāpi bhedena grahaṇam asti gotvam asyedaṃ nāmeti tatrāpi kalpaneṣyata eva nanu cānupratītiḥ kalpaneti noktaṃ tat kathaṃ yathoktakalpanā labhyata ity āha jñānamityabhisambandhād iti etad uktaṃ bhavati kalpanāvaiparītyena jñānam eva pratyakṣatvena darśayatā jñānadharmatvaṃ kalpanāyā darśitam tathācāyam artho bhavati yajjñānaṃ nāmādyabhedopacāreṇāvikalpakaṃ tat prathyakṣaṃ yat tu jñānaṃ tathāvikalpakaṃ tat kalpanātmakatvān na pratyakṣam iti sāmarthyād abhilāpinī pratītiḥ kalpaneti pratyakṣavaiparītyena sidhyati evaṃ parāparamataṅgraho darśita iti yadvā svamatopavarṇanam eva kevalamācāryeṇa kṛtam ityādarśayati yadvetyādi yadvā viśeṣaṇaṃ bhedo yenānyāpohakṛcchrutiḥ jātyādīnāṃ vyavacchedamanena ca karotyayam  bhedo viśeṣaṇaṃ vyāvṛttir ity arthaḥ tasyābhidhāyakaṃ  na jātyādīnāṃ  tasyābhedopacāra iti vigrahaḥ nanu ca yadi pratītir abhilāpinī kalpanā  sā dharmiṇī  naca dharmyantare dharmyantarasya prasaṅgo yena tanniṣedhas taddharmatayā kriyata ityasambandhābhidhānam  tathā yadi pratyakṣaṃ kalpanāpoḍham  kathaṃtvaṃ tat pratyakṣaśabdenocyata iti  anabhidheyārthaḥ kila kalpanāpoḍhārtha iti manvānāḥ pare bhargabhāradvājaprabhṛtaścodayanti  etac ca sarvaṃ parihṛtam eveti yojanayann āha evaṃ pratītirūpā cetyādi evaṃ pratītirūpā ca yadevaṃ kalpanā matā tādātmyapratiṣedhaś ca pratyakṣasyopavarṇyate tadādhyakṣādiśabdena vācyatve pi na bādhyate kalpanāviraho dhyakṣe na hi sā śabdavācyatā anyathā rūpagandhādeḥ sāvikalpakatā bhavet ato nāspadamevedaṃ yadāhuḥ kudhiyaḥ pare yadi pratyakṣaśabdena pratyakṣam abhidhīyate kathaṃ tat kalpanāpoḍham ayuktaṃ gamyate katham  tādātmyapratiṣedha iti yatraiṣā kalpanā nāsti tat pratyakṣamityanena granthena lakṣaṇakāras tādātmyapratiṣedhaṃ karoti evambhūtaṃ kalpanātmakaṃ yajjñānaṃ na bhavatītyarthaḥ p natvādheyaniṣedham iti prathamaṃ tāvad acodyam dvitīyamapyacodyam eva  yato nānabhidheyārthaḥ kalpanāpoḍhārtho varṇitaḥ kiṃ tarhiavikalpakārthaḥ avikalpakam api jñānaṃ yadyapyabhidhīyate śabdenādhyavasāyānurodhāt tathāpi rūpādivan na vikalpakatāṃ yāsyastīti yatkiñcid etat syād etat bhavatvevaṃ yathopavarṇitā kalpanā kalpanāpoḍhaṃ tu kathaṃ siddham ity āha pratyakṣam ityādi pratyakṣaṃ kalpanāpoḍhaṃ vedyate tiparisphuṭam anyatrāsaktamanasāpyakṣair nīlādivedanāt  anena svasaṃvittyā pratyakṣataḥ kalpanāvirahaḥ siddha ityādarśayati syād etad asāveva viṣayāntaravyāsakto vikalpaḥ purasthaṃ nīlādi pratipadyata ity āha nāsāvevetyādi nāsāveva vikalpo hi tamarthaṃ pratipadyate atītādyabhidhātyāgāt tannāmaghaṭanāptitaḥ  yadi hi sa eva vikalpas tamarthaṃ pratipadyeta tadātītādyarthābhidhānatyāgena tasyaiva nīlāder nāma yojayet ekatrābhilāpadvayasaṃsargāpratīter atītādyabhidhātyāgādityuktam tasyābhimukhībhūtasya nāma tannāma tasya ghaṭanā yojanā tasyā āptiḥ prātiḥ prasaṅga iti yāvat syān matam anya eva tarhi vikalpas tadā tamarthaṃ pratipadyata ityevaṃ kasmān na vijñāyata ity āha tadā tannāmetyādi tadā tannāmasaṃsargī vikalpo styaparo na ca dṛśyasyāpratisaṃvitter aniṣṭeś ca dvayoḥ sakṛt  anena yathākramaṃ  pratyakṣavirodham abhyupagamavirodhaṃ ca sakṛdvikalpadvayapratijñāyām āha dvayor iti vikalpayor iti śeṣaḥ vikalpayetyādinopasaṃharati vikalpakamato jñānasahabhāvyanubhūyate tasmād indriyavijñānamakalpanamidaṃ sphuṭam vikalpasahabhāvitvam asiddham iti kadācit paro brūtād atas tadāśaṅkayann āha krameṇetyādi  p krameṇaivopajāyante vijñānānīti cen matam sakṛdbhāvābhimānas tu śīghravṛtter alātavat  yadi krameṇopajayante kathaṃ yugapat pravedyanta ity āha sakṛdbhāvābhimānastviti alāta ivālātavat yathālāte śīghrabhramaṇāt sakṛccakrākārā pratītis taddarśanānāṃ ghaṭānādevaṃ jñānāṃ śīghrotpattitaḥ sakṛdbhāvābhimāna iti athavā alātaśabdena viṣayiṇī jñāne viṣayopacārāt tadviṣayāṇi jñānānyucyante pūrvavadvatiḥ neti pūrvapakṣaṃ pratikṣipati na tadābhimukhībhūtabhāvanām ānuṣaṅgavān vikalpo vidyate dṛśya ityevoktaṃ nṇā  evaṃ manyate na sakṛdbhāvaprasādhanamatra prakṛtam  kiṃ tarhidhiyaḥ kalpanāvirahaḥ sa cānyatra gatacittasyāpyabhimukhībhūtapadārthānubhavakāle tannāmasaṃsargiṇo vikalpasyopalabdhilakṣaṇaprāptasyānupalabdhyā sidhyatīti nātra kiñciddūṣaṇam uktam tathā hi yadi nāma krameṇa jñāne saṃvedyeta natu vikalpaḥ saṃvedyata iti na prakṛtasya vyāghātaḥ na cāyaṃ sakṛdbhāvābhimāno pi bhrānta ityādarśayann āha bhrāntirityādi bhrāntis tadabhimānaś ca tadvyaktaṃ ca nirantaram tadeva cārthavijṇyānayaugapadyamataḥ sphuṭam  bhranatir neti prakṛtaṃ sambandhanīyam tadabhimāna iti tasya sakṛdbhāvasyābhimāna iti vigrahaḥ bādhakapramāṇavaśād vibhrāntivyavasthānaṃ nacātra bādhakam asti yena bhrāntiḥ syāt kathaṃ nāstītyāha tadvyaktaṃ ca nirantaram iti tadityabhimukhībhūtārthasaṃvedanaṃ nirantaraviṣayāntarāsaktacittasamakālaṃspaṣṭam ānubhūyate tadeva cidṛśamarthavijñānaṃ pratyakṣamucyata iti kuto bhrāntiḥ na kevalaṃ sakṛdbhāvaś ca bhrāntatvavyavasthāṃ prati na kiñcitsādhakam asti pratyuta bādhakam astīti darśayann āha nartakītyādi nartakīdṛṣṭyavasthādāvakhilaṃ vedyate sakṛt bahubhir vyavadhāne pi bhrāntiḥ sā cāścodāśuvṛttitaḥ latātālādibuddhīnām atyarthaṃ laghuvarttanam sakṛdbhāvābhimāno taḥ kimatrāpi na vartate  p śuddhe ca mānase kalpe vyavasīyeta na kramaḥ alpā ca sarvabuddhīnām āśuvṛttiścirāsthiteḥ ataḥ sarvatra viṣaye na kramagrahaṇaṃ bhavet sakṛdgrahaṇabhāsas tu bhavecchabdādibodhavat  ekaikā dhīḥ pañcabhir dhībhir vyavadhīyamānāpi nartakīdarśanādyavasthāyām avyavahiteva pratibhāti tathā hi yadaiva nartakīmutpaśyati tadaiva gītādiśabdaṃ śṛṇoti karpūrādirasamāsvādayati nāsikāpuṭavinyastakusumāmodaṃ jighrati vyajanānīlādisparśaṃ  ca spṛśati vastrābharaṇādidānādi ca cintayati tataś ca yadi bahubhir vyavadhāne pi buddhīnāṃ sakṛdbhāvabhrāntirāśūtpattibalād upajāyate  tadā latā tālaḥ saro rasa ityevamādāveikaikajñānavyavadhānād varṇaśrutīnām atyarthaṃ laghuvartanam astīti sakṛdvarṇapratibhāsaḥprāpnoti tataś ca saro rasa ityādau śabde śrūyamāṇe śrutibhedo rthapratītibhedaś ca na syāt  kinca buddher vijātīyacakṣurādivijñānāvyavahite nānāvidyārthacintārūpe vikalpe samutpadyamāne śīghravṛttir astīti na kramavyavasāyaḥ prāpnoti sarvāsāṃ ca buddhīnāṃ kṣaṇikatvena cirānavasthānād āśuvṛttirastīti kasyacid arthasya na kramavatī pratītiḥ syāt śabdādibodhavad iti nartakīprekṣāvasthāyāṃ śabdādisaṃvedanavat yaścāyam alātavad iti dṛṣṭāntaḥ sa sādhyavikala iti darśayann āha alāte pītyādi alāte pi sakṛdbhrāntiścakrābhāsā pravartate na dṛśāṃ pratisandhānād vispaṣṭaṃ pratibhāsanāt tathā hi pratisandhānaṃ smṛtyaiva kriyate natu darśanena vyatītasya viṣayasyānavagrahāt yaścāsyā viṣayo nāsau vinaṣṭatvāt parisphuṭaḥ tataḥ parisphuṭo nāyaṃ cakrābhāsaḥ prasajyate  yato neyaṃ mānasī bhrāntiḥ kramavartinī darśanāni ghaṭayantī samupajāyatekiṃ tarhisakṛdekaivendriyajā cakrākārā bhrāntiḥ sāmagrīviśeṣabalād utpadyate  vispaṣṭapratibhāsatvāt nahi vikalpānubaddhasya spaṣṭapratibhāsitvaṃ yuktam tathā hi ghaṭanā p kriyamāṇā spṛtyaiva kriyate  nendriyajñānena  tasya vastusannidhānabalabhāvino tītārthagrahaṇasāmarthyāt yaścāsyāḥ smṛter viṣayo nāsau parisphuṭaḥ  kasmāt  vinaṣṭatvāt tasmād aspaṣṭābhatvaprasaṅgānneyaṃ mānasī bhrāntiḥ kiṃ tarhi  indriyajā  iti sādhyavikalo dṛṣṭāntaḥ evaṃ pratyakṣato dhiyaḥ kalpanāvirahaṃ pratipādya sāmpratamanumānataḥ pratipādayati yadi cetyādi yadi cāpyasya bhāvasya yadrūpasthitikāraṇam na vidyate na tattvena sa vyavasthāpyate budhaiḥ avidyamānasāsnādir yathā karko gavātmanā viśeṣaṇaviśiṣṭārthaṃ grahaṇaṃ na ca vidyate savikalpakabhāvasya sthiter ākṣe nibandhanam vipakṣaḥ śābaleyādiranyathātiprasajyate nacāprasiddhatā hetor jātyādeḥ pratiṣedhataḥ bhedena cāparicchedān nacāstyevaṃ viśeṣaṇam  prayogaḥ yasya yadrūpaṃ vyavasthitau nimittaṃ nāsti na tat tathā prekṣāvadbhir vyavahartṛbhir vyavasthāpyate  tadyathā avidyamānagoprajñaptinimittabhūtakakudādisamudāyaḥ karko gotvena nāsti ca pratyakṣasya nīlādyasādhāraṇaviṣayabalenotpadyamānasya savikalpakabhāvavyavasthitau viśeṣaṇaviśiṣṭārthagrahaṇaṃ nimittam iti karaṇānupalabdhiḥ vaidharmyeṇa śābaleyabāhuleyādayaḥ sarvathā sarvasya vyavasthānaprasaṅgo vyavasthāpayituścāprekṣāpūrvakāritāprasaṅgo bādhakaṃ pramāṇam iti saṃkṣepārthaḥ karkaḥ śuklo śvaḥ jātyāder iti viśeṣasyeti śeṣaḥ santu nāma vastubhūtā jātyādayas tathāpi nāsiddhateti darśayann āha bhedena cāparicchedād iti  viśeṣyatvenābhimatād rūpāder ityadhyāhāryam yadi nāma bhedenāparicchedo jātas tathāpi viśeṣaṇaṃ kasmān na bhavatītyāha na cāstyevam iti bhedenāparicchinnam tasmād viśeṣaṇaviśeṣitārthagrahaṇaṃ na vidyata ityasya hetor nāsiddhatā syād etanmābhūjjātyādikaṃ viśeṣaṇaṃ śabdasvarūpam eva tu viśeṣaṇaṃ bhaviṣyatītyāha nāmāpītyādi p nāmāpi vācakaṃ naiva yacchabdasya svalakṣaṇam svalakṣaṇasya vācyatvavācakatve hi dūṣite adhyāropitamevāto vācyavācakamiṣyate anāropitam arthaṃ ca pratyakṣaṃ pratipadyate svalakṣaṇasya sadbhāve sadbhāvāt tadabhāvataḥ vyavadhānādi bhāve ca tasyāpi vyatirekataḥ  nahi svalakṣaṇe saṅketaḥ nāpi śabdasvalakṣaṇe tayor vyavahārakāle nanvayāt naca svalakṣaṇavyatirekeṇānyacchabdasvarūpam asti nacāsaṅketito rthaḥ śabdena yojyate tiprasaṅgāt nāpi śabdayojanam antareṇa vikalpaḥ tasmād adhyāropita eva vācyavācakabhāvo na pāramārthikaḥ syād etad āropitam evārthaṃ tarhi pratyakṣaṃ pratipadyamānaṃ savikalpakaṃ bhaviṣyatītyāha anāropitam ityādi tadabhāvata iti tasyāpi vyatirekata iti sambandhaḥ tasya svalakṣaṇasyābhāvāt tasyāpi pratyakṣasya vyatirekato bhāvād iti yāvat kadā svalakṣaṇasyābhāva ity āha vyavadhānādīti ādiśabdena deśakālaviprakarṣādiḥ aśakyasamaya ityādinā pramāṇāntaram apyāha aśakyasamayo hyātmā nīlādīnām ananyabhāk teṣām ataś ca saṃvittir nābhijalpānuṣaṅgiṇī  nīlādīnām ātmā svabhāvaḥ  aśakyasamayaḥ aśakyasaṅketaḥ katham iti praśne kāraṇam āha ananyabhāgiti ananyabhāk asādhāraṇaḥ vyavahārakālāpratyupasthāyīti yāvat vyavahārārthatvāt samayasyeti nātra śabdasaṅketaḥ kiñca viṣayīkṛte cāyaṃ samayo bhavati nāviṣayīkṛte  na tāvad anutpannaṃ pratyakṣaṃ nīlādyātmānaṃ viṣayīkaroti  utpannaṃ cābhilāpamādāya yojayet utpattikāle bhilāpagrahaṇakāle ca kṣaṇikatvān na viṣayeṇāpi pratyakṣaṃ viṣayīti kena kutra yojanam ityato pyaśakyasamayo nīlādīnām ātmā teṣām iti nīlādīnām nābhijalpānuṣaṅgiṇīti nāviṣṭābhilāpā tatra prayogaḥ yadyatrāgṛhītasamarthaṃ na tat tatra savikalpakaṃ bhavati tadyathā cakṣur vijñānaṃ gandhe agṛhītasamayaṃ ca pratyakṣaṃ nīlādyātmanīti vyāpakaviruddhopalambhaḥ p nanvityādinā prathame hetau sumater digambarasya matenāsiddhatāmāśaṅkatenanu nāmādiktaṃ mābhūt tasya grāhyaṃ viśeṣaṇam tathāpyasiddhatā hetor naiva vyāvartate yataḥ arthāntaravyavacchinnarūpeṇāgrahaṇaṃ yadi arthamātragraho vā syād agraho vā ghaṭe yathā ghaṭāntaravyavacchinnarūpeṇāgrahaṇaṃ yadi ghaṭamātragraho vā syād agraho vā ghatasya vai  sa hi sāmānyaviśeṣātmakatvenobhayarūpaṃ sarvaṃ vastu varṇayati sāmānyaṃ ca dvirūpam viśeṣeṇāvicchinnaṃ yathā gotvādi  anavacchinnaṃ yathā sattāvastutvādi tatra yadanavacchinnam ekarūpaṃ tadālocanāmātrasya nirvikalpakapratyakṣasya gocaraḥ itaratpunaḥ savikalpakasyetyeṣā tasya prakriyā kumārilastu ālocanājñānaṃ nirvikalpakaṃ vyaktisvalakṣaṇaviṣayaṃ varṇayati sāmānyaviṣayaṃ tu savikalpakaṃ pratyakṣam tatra sumatiḥ kumārilādyabhimatālocanāmātrapratyakṣavicāraṇārthamāha tadvādīdaṃ praṣṭavyaḥ kiṃ tadindriyasya puraḥsthitamarthamātraṃ svena rūpeṇārthāntarāsambhavināviśiṣṭaṃ gṛhyateneti yadyasau brūyānneti atrocyate arthāntaravyavacchinnarūpeṇāgrahaṇaṃ yadi vivakṣitādarthādyadarthāntaraṃ  tato vyavacchinnam tatrāvidyamānaṃ vivakṣitārthastham rūpaṃsvabhāvaḥ  tena viśiṣṭasya yadi tasyārthasyāgrahaṇam iṣyate tadā tadarthamātragraho vā syāt yat tadarthamātram arthāntarāsambhavi svabhāvarahitaṃ tasyaiva grahaṇaṃ syāt atha tadapi na gṛhyate  tadā  agraho vā agrahaṇam eva syāt ghaṭe yatheti nidarśanam uktaṃ tacchlokāntareṇa vyācaṣṭe ghaṭāntaretyādi avadhīkṛtaghaṭāsambhavinā rūpeṇa yadi tasya ghaṭasyāgrahaṇaṃ tadā ghaṭamātragraho vā syāt kenacidrājatatāmrādinā viśeṣeṇāviśiṣṭasya ghaṭamātrasya grahaṇaṃ syāt ghaṭamātrasyāpi grahaṇaṃ na bhavati tadā kasyacidapyabhimatasyāpi na grahaṇaṃ syād ityagraho vā ghaṭasya vai evam atrāpi dārṣṭāntike viśeṣāgrahaṇe rthamātragrahaṇaṃ na grahaṇaṃ vā syād ityekāntaḥ atha pūrvakaḥ pakṣaḥ atrāha grāhyāntaretyādi grāhyāntaravyavacchinnaṃ bhāvena grāhi cenmatam savikalpakavijñānaṃ bhaved vṛkṣādibodhavat  p yadi paratrāsambhavinā svarūpeṇa viśiṣṭārthagrāhīndriyajñānamabhipretaṃ tadā savikalpakaṃ prāpnoti  kenacidrūpeṇa viśiṣṭārthagrāhitvāt  vṛkṣoyamityādibodhavat syān matam nārthamātraṃ nāma kiñcidasti yat svarūpeṇa viśiṣya gṛhyate kiṃ tarhiyat tadviśiṣṭaṃ rūpaṃ tava mama viśeṣābhimataṃ tadevāsti gṛhyateceti  ata āha viśeṣo spaṣṭasāmānyo naca kaścana vidyata iti viśeṣo spṛṣṭasāmānyo na ca kaścana vidyate grahaṇe cet tadaspaṣṭaṃ vibhāvatvān na gṛhyate  atra mātraṃ nāma sāmānyamucyate  yat tat sattetyākhyāyate  tannirapekṣo nakaścid viśeṣo vidyate yo gṛhyeta tatra etat syāt tvanmatyā yadyapi tadasti sāmānyaṃ  grahaṇakāle tu tan na spṛśyata ity āha grahaṇe cet tadaspaṣṭaṃ vibhāvatvān na gṛhyata iti grahaṇakāle yadi tat sāmānyaṃ sattākhyaṃ indriyajñānena na spṛśyate viśeṣamātram eva gṛhyate tadā tadviśeṣamātraṃ gṛhyamāṇaṃ bhāvarahitaṃ sattākhyasvabhāvaravikalaṃ niḥsvabhāvaṃ prāptam iti nendriyajñānagrāhyaṃ syāt vibhāvatvāt vigatabhāvatvāt viyatpuṣpavad iti viśiṣṭaviṣayo bodhaḥ kalpanā neti sāhasam na viśeṣaṇasambandhād ṛte vaiśiṣṭyasambhavaḥ  tasmād viśiṣṭaviṣayo bodho tha ca kalpanā nāstīti sāhasametad bhavatāṃ pramāṇabādhitamabhyupagacchatāmityupasaṃhāraḥ atraivopapattimāha na viśeṣaṇetyādi nahi daṇḍasambandhamantareṇa tadvān bhavati  tadvad viśiṣṭo pi viśeṣasambandhamantareṇa na yukta iti bhāvaḥ tasmād yadviśeṣaṇasambandhagrahaṇaṃ tat savikalpakam iti prayogaḥ vivādasapadībhūtaṃ viśiṣṭaviṣayaṃ jñānaṃ savikalpakaṃ  viśiṣṭaviṣayatvāt  paṭo yam ityādijñānavad iti sajātīyetyādinā pratividhatte sajātīyavijātīyavyāvṛttārthagrahān mataḥ viśiṣṭaviṣayo bodho na viśeṣaṇasaṅgate  yadatra yadi vyatiriktaviśeṣaṇasambandhātiti viśiṣṭaviṣayatvād iti hetvarthaḥ  tadā na siddho hetuḥ  tathā hi na bauddhasya viśeṣaṇaṃ nāma kiñcidasti yena tatsa p mbandhagrahaṇād viśiṣṭaviṣayo bodhaḥ syāt  kiṃ tarhi sajātīyavijātīyebhyovyāvṛttasyārthamātrasya grahāt grahaṇān mato viśiṣṭaviṣayo bodhaḥ kathaṃ tarhi viśiṣtatvam asya vaiśiṣṭyamasyetyādi vyapadeśo vyatirekīvetyāha bheda ityādi bhedo vaiśiṣṭyamuktaṃ hi na viśeṣaṇasaṅgatiḥ bhinnam ityapi tadvācā nānuviddhaṃ pratīyate  bhedaḥ sajātīyavijātīyebhyo vyāvṛttiḥ sā ca nānyā vyāvṛttād bhāvāt bhāva eva hi bhedāntarapratikṣepeṇa tanmātrajijñāsāyāṃ tathocyate syād etat yadi vijātīyasajātīyebhyo bhinnasya vastuno grahaṇaṃ niyamena tarhi savikalpakaṃ grahaṇaṃ prāptaṃ bhinnametad ityevamākārapravṛttatvāt  anyathā kathaṃ tadviṣayaṃ syād yadyanyākārapravṛttaṃ bhavet  nahyanyākārapravṛttaṃ tadviṣayaṃ yuktam atiprasaṅgād ityāśaṅkyāha bhinnam ityapi tadityādi kathaṃ tarhi bhinnam ityabhidhīyata ity āha svabhāvāparetyādi svabhāvāparaniḥśeṣapadārthavyatirekiṇi gṛhīte sati tasmiṃs tu vikalpo jāyate tathā  svabhāvād apare ye niḥśeṣāḥ padārthās tebhyo vyatirekiṇi vyāvṛtte gṛhīte satyasādhāraṇanīlādyākārapratibhāsanāt paścād bhedādhyavasāyī śabdākārānusmṛto bhinnam ityabhilapannutpadyate vikalpaḥ nacedastvabhilāpasvabhāvaṃ tat saṃsṛṣṭātmatattvaṃ vā yena bhinnamityabhinnamiti nāmnā saṃyojyagrahaṇe sati gṛhītaṃ syāt tasmād asiddha eva hetuḥ atha vyāvṛttivaśād viśiṣṭa iti kṛtvā viśiṣṭaviṣayatvād iti hetvarthaḥ nārthāntaraviśeṣaṇasambandhāt tadāpi svato naikāntiko hetur iti darśayann āha viśeṣaṇetyādi viśeṣaṇānavacchinnaṃ paraiḥ sāmānyamiṣyate nirvikalpakavijñānagrāhyaṃ tatrāpyataḥ samam  dvirūpaṃ hi sāmānyaṃ viśeṣaṇāvacchinnarūpamanavacchinnarūpaṃ ca tatra yadanavacchinnarūpaṃ tannirvikalpakavijñānagrāhyam iṣṭam tatrāpi sāmānye ata etad vikalpakavijñānagrāhyatvaṃ tulyam p katham ity āha viśeṣāddhītyādi viśeṣāddhi viśiṣṭaṃ tat sāmānyamavagamyate tadgrāhakamataḥ prāptaṃ vijñānaṃ savikalpakam  yaddhyasmād viśeṣād viśiṣṭam vyāvṛttaṃ  tat sāmānyaṃ pratīyate anyathā sāmānyam eva na syāt tato yadi na vyāvarteta tataścāsyāpi sāmānyasya viśeṣād vyāvṛttasya grāhakaṃ vijñānaṃ savikalpakaṃ prāpnoti  viśiṣṭaviṣayatvāt na ca bhavati tvanmatena tasmāt svato naikānta iti atra kila tenaiva sumatinā svayam āśaṅkya sāmānyena hetor anaikāntikatvaṃ parihṛtaṃ tadevādarśayati nirviśeṣamityādi nirviśeṣaṃ gṛhītaśced bhedaḥ sāmānyamucyate tato viśeṣāt sāmānyaviśiṣṭatvaṃ na yujyate  nahi sāmānyaṃ kiñcid asti viśeṣebhyo vyatiriktasvarūpaṃ  yat svarūpeṇa viśiṣṭaṃ gṛhyamāṇaṃ savikalpakavijñānagocaraḥ syāt kintu nirviśeṣaṃ gṛhītā bhedā eva sāmānyamityucyante pratiniyatasvarūpanirapekṣāḥ pratīyamānāḥ sāmānyaśabdābhidheyā iti yāvat tataś ca kutas tasmād viśeṣāt sāmānyasya viśiṣṭatvam yena tadgrāhakasya savikalpanā bhavet kathaṃ tarhi sāmānyaviśeṣayor asaṅkīrṇā vyavasthetyāha vaiṣamyetyādi vaiṣamyasamabhāvena jñāyamānā ime kila prakalpayanti sāmānyaviśeṣasthitimātmani  eta eva hi bhedāḥ samaviṣamatayā samprajñāyamānā yathākramaṃ sāmānyaviśeṣābhidhānābhidheyatām anubhūya sāmānyaviśeṣavyavahārayor viṣayabhedaṃ prakalpayanti vaiṣamyasamabhāvo yam ityādinā pratividhatte vaiṣamyasamabhāvo yaṃ pravibhakto yadīṣyate sāmānyasya viśiṣṭatvaṃ tadavasthaṃ viśeṣataḥ athāvibhakta evāyam asaṅkīrṇā sthitiḥ katham anyonyāparihāreṇa sthiter gatyantaraṃ naca  pravibhakta iti amiśraḥ anyadeva sāmānyamanya eva viśeṣa iti yāvat p sāmānyasya viśeṣato viśiṣṭatvamityupalakṣaṇam tathā viśeṣasyāpi sāmānyato viśiṣṭatvam eva dvayor api parasparasvabhāvavivekena pravibhaktatvāt asaṅkīrṇā sthitir iti amiśrībhūtā yathoktaṃ tenaiva sumatinā sattādisāmānyasvabhāvānuviddha eva viśeṣaḥ sākṣāt kriyate nānyathā  tato viśiṣṭaviṣayatvam eva viśeṣyasya yuktaṃ rūpam  sāmānyaṃ punar aśeṣanirapekṣaṃ sākṣātkartuṃ śakyata ityaviruddhamasyāvikalpaviṣayatvam iti iyam asaṅkīrṇā sthir na syāt na pravibhakto nāpravibhakta iṣyata iti cedāha anyonyetyādi anyonyāparihārasthitilakṣaṇānām ekasvabhāvaniṣedhasyāparavidhināntarīyakatvān na rāśyantaram asti api ca nirviśeṣaṃ gṛhītā bhedā iti parasparavyāhatam iti darśayann āha viśeṣātmātirekeṇetyādi viśeṣātmātirekeṇa nāparaṃ bhedalakṣaṇam tadrūpāsparśane teṣu grahaṇaṃ katham ucyate tadrūpasparśane cāpi bhedāntaravibhedinaḥ gṛhītā iti vijñānaṃ prāptameṣu vikalpakam  bhedebhyo hi nānyo viśeṣaḥ tasya ca viśeṣasya sāmānyagrāhiṇā jñānenāsaṃsparśe kathaṃ bhedās tena gṛhītā bhaveyuḥ agṛhītasvabhāvāvyatirekāttepyagṛhītā eveti bhāvaḥ atha gṛhītā iti matam  tadā tadrūpasaṃsparśane bhedarūpasaṃsparśane grahaṇegṛhītāvyatirekād gṛhītasvabhāvavad viśeṣo pi gṛhīta eveti  eṣu bhedeṣu yat sāmānyaviṣayatvenābhimataṃ jñānaṃ tadvikalpakaṃ prāptam kiṃ ca mābhūnnāma sāmānyasya viśeṣāvyatirekāt tato viśiṣṭatvaṃ tathāpiśaśaviṣāṇāder nirūpākhyāt tasya viśiṣṭatvam astyeveti vikalpajñānagrāhyaṃ syāt  naca bhavati  tasmād anaikāntikatvam eveti darśayann āha nirupākhyāccetyādi nirupākhyāc ca sāmānyaṃ viśeṣaṃ sampratīyate ato vikalpakajñānagrāhyaṃ tadapi te bhavet nāsatastadviśiṣṭaṃ cet kimidānīṃ tadātmakam no cet tathāpi vaiśiṣṭyaṃ tasmād asya na kiṃ matam  syād etat sāmānyasyābhāvato na viśeṣaḥ nāpi sādṛśyam tathā hi p yan na kiñcitso bhāvaḥ kalpyate  tac ca tādṛśaṃ sāmānyato naiva viśiṣṭaṃ nāpi samaṃ  bhāvatvaprasaṅgāt tathā hi yadi tacchūnyaṃ sāmānyato viśiṣṭaṃ syāt tadapi vastveva syāt nahyavastuno viśeṣākhyasvabhāvaḥ sambhavati  na ca viśeṣākhyaṃ svabhāvamantareṇa viśiṣṭaṃ śakyaṃ vaktum nāpi samaṃ vastutvaprasaṅgāt nahyavastunaḥ kenacit samānaṃ rūpaṃ bhavati naca samānarūpamantareṇa samaṃ yuktam atiprasaṅgāt tasmāt sāmānyasya śūnyam avadhiṃ kṛtvā na samatvaṃ viśiṣṭatvaṃ vā yuktam tathā hi yo yamavadhiṃ kṛtvā samo viśiṣṭo vā bhavati tena so pyavadhiḥ samo viṣamaś ca dṛśyate yadi hi so vadhis tena samo viṣamo vā na dṛśyeta  itaropyavadhimān samo viṣamovā na dṛśyeta kiṃ ca nābhāvo nāma kaścid bhāvavyatirikto sti bhāva eva tu bhāvāntaraṃ na bhavatītyabhāva akhyāyate  tat kuto sya vaiśiṣṭyamityetat sarvaṃ sumatinoktam āgūryāha atadātmakamevedam ityādi atadātmakam evedaṃ vaiśiṣṭyaṃ vastuno pi hi nāsadrūpaṃ ca sāmānyaṃ tadviśiṣṭaṃ na te katham tasmāt svalakṣaṇe jñānaṃ yatkiñcit sampravartate vākpathātītaviṣayaṃ sarvaṃ tannirvikalpakam  vastuno pi hi sakāśād yadavastuno viśiṣṭatvaṃ tat khalu nānyat kiñcit kiṃ tarhitattvaniṣedhaḥ  atadātmatvam eva  lakṣaṇabheda iti yāvat taccāsato pi śaśaviṣāṇādeḥ sakāśāt sāmānyasya tulyam eva tathā hi asacchaśaviṣāṇādi sarvārthakriyāvirahalakṣaṇaṃ  sāmānyaṃ tu na tatheṣṭam iti vispaṣṭam asya tato vaiśiṣṭyam tataścāsato pi sakāśād vaiśiṣṭyaṃ syān na ca vastutvaprasaṅgo sata iti yatkiñcid etat yaduktam nābhāvo nāmānya evetyādi tatra tena svabhāṣitasyaivārtho na vivecitaḥ tathā hi bhāva eva tu bhāvāntaraṃ na bhavatītyukte bhāvāntarāt tasya viśeṣa ukto bhavati  tato vyāvṛttisaṅkīrtanāt tadetadhyānyavijṛmbhitam ityalaṃ prasaṅgena tasmād ityādinā pramāṇaphalopasaṃhāraḥ asti hyālocanājñānam ityādinā kaumārilamatopadarśanena yasya yadrūpavyavasthitau nimittaṃ nāstītyādau prayoge hetoḥ pakṣaikadeśāsiddhatvamāśaṅkatep asti hyālocanājñānamādyaṃ cennirvikalpakam bālamūkādivijñānasadṛśaṃ śuddhavastujam na viśeṣo na sāmānyaṃ tadānīmanubhūyate tayorādhārabhūtā tu vyaktirevāvasīyate tataḥ paraṃ punar vastu dharmair jātyādibhiryayā buddhyāvasīyate sāpi pratyakṣatvena saṃmatā  tathā hi sarvaṃ pratyakṣaṃ  pakṣīkṛtaṃ tatra ca sarvatra pratyakṣākhye dharmiṇi savikalpakavyavasthitau nāsti ca viśeṣaṇaviśiṣṭārthagrahaṇaṃ nimittam ityasya hetor asiddhiḥ  ālocanājñānavyatirekeṇānyatra pratyakṣe sāmānyādiviśeṣaṇaviśeṣṭārthagrahaṇasya vidyamānatvāt athālocanājñānam eva pratyakṣīkṛtya hetur abhidhīyate tadā siddhasādhyateti manyate paraḥ bālamūkādivijñānasadṛśam iti bālavijñānasadṛśaṃ mūkādivijñānasadṛśam ādiśabdena saṃmūrchitaparigrahaḥ abhilāpaviśeṣarahitatvamātreṇa sāmyam śuddhatvaṃ punar vastunaḥ sāmānyadvayaviviktatvāt tadeva dvitīyena ślokena spaṣṭayati na viśeṣa ityādi viśeṣa iti avāntarasāmānyaṃ gotvādi sāmānyam iti mahāsāmānyaṃ vastutvādi tayorādhārabhūteti anena śuddhaṃ vastu darśitam tataḥ paramityādinā tāmeva pakṣaikadeśāsiddhatāṃ hetor abhivyanakti tataḥparam iti śuddhavastugrahaṇottarakālaṃ yayā buddhyā vastu vyavasīyate jātyādibhir viśeṣaṇaiḥ viśeṣaṇaviśiṣṭārthagrahaṇaṃ darśayati  anena cānadhigatārthādhigantṛtvaṃ hetoś cāsiddhatoktā bhavati punaḥ punar vikalpe pi yāvānadhigamo bhavet tat sambandhānusāreṇa sarvaṃ pratyakṣamiṣyate  punaḥ punariti tṛtīyādau kṣaṇe yāvāniti anadhigatārthādhiganteti śeṣaḥ tatsambandhānusāreṇeti tasyākṣasya sambandhānusāreṇa syād etat yadi prathamato kṣavyāpārakāle sakalajātyādidharmasamanvitaṃ vastu na bhāsate  tat tarhyuttarakālam api na bhāsetāviśeṣād ity āha na hipraviṣṭamātrāṇām ityādi p na hi praviṣṭamātrāṇām uṣṇād garbhagṛhādiṣu arthā na pratibhāntīti gamyante nendriyaiḥ punaḥ  uṣṇāditi prabhāsvarāt praviṣṭamātrāṇām iti yojyam gamyante nendriyair iti api tu gamyanta eveti kākā darśayati evaṃ dṛṣṭāntaṃ prasādhya dārṣṭāntikaṃ upasaṃharann āha yathetyādi yathā svābhāsamātreṇa pūrvaṃ jñātvā svarūpataḥ paścāt tatra vibuddhyante tathā jātyādidharmataḥ  yathā garbhagṛhe ābhāsamātraṃ gṛhītvā paścād viśeṣato nīlam ityādinā jānāti  evaṃ svarūpataḥ pūrvaṃ jñātvā paścāj jātyādidharmataḥ pratyakṣavān bhaviṣyatītyadoṣaḥ  evaṃ tarhi yadyālocanājñānād ūrdhvaṃ punaḥ punar yāvānadhigamas tasya prāṃānyaṃ tadālocanājñānena yadi kaścid ālocya paścāddakṣiṇī nimīlya jātyādidharmato vikalpayati tadāsyāpūrvādhigamo stīti tasyāpi pratyakṣatā syād ity āha yadi tvityādi yadi tvālocya saṃmīlya netre kaścid vikalpayet na syāt pratyakṣatā tasya sambandhānanusārataḥ  ālocyeti ālocanājñāne jñātvā netre iti saṃmīlyeti sambandhaḥ sambandhānanusārata iti akṣasambandhadvāreṇānutpatteḥ yathoktaṃ tenaiva kumārilena evaṃ samāne pi vikalpamātre yatrākṣasambandhaphalānusāraḥ pratyakṣatā tasya  tathā ca loke vināpyado lakṣaṇataḥ prasiddham  iti tadityādinā pratividhatte tadayuktaṃ yadi jñānaṃ tat pravṛttaṃ svalakṣaṇe nāviṣṭābhilāpaṃ taj jātyādigrahaṇe pi hi tathācāvācyamevedaṃ sādhitaṃ prāk svalakṣaṇam tasmin vṛttaṃ ca vijñānaṃ niyataṃ nirvikalpakam  jātyādigrahaṇe pītyapiśabdo bhyupagame ekadā tāvajjātyādīnāṃ nirastatvān na santyeva ta iti kutas tadgrahaṇe prāmāṇyam  santu nāma tathāpi tadgrahaṇe ālocanājñānavad uttarakālabhāvināṃ jñānāṃ svalakṣaṇaviṣayatvādavikalpataiva jātyādīnāṃ svalakṣaṇadavyatirekasyābhyupagatatvād iti bhāvaḥ prayogaḥ yat svalakṣaṇagrāhi tadavika p lpakaṃ  yathālocanājñānam  svalakṣaṇagrāhi cottarapratyakṣatvenābhimataṃjñānam iti svabhāvahetuḥ prasaṅgasādhanaṃ cedaṃ  nacānaikāntikatā hetoḥ yato vācyam evedaṃ svalakṣaṇam iti prāganyāpohe prasādhitam nāpi viruddhatā sapakṣe bhāvāt syād etat jātimātraviṣayatvād asiddho hetur ity āha jātimātretyādi jātimātragrahe tu syād ekāntena vibhinnatā viśeṣaṇasya naitac ca parair iṣṭaṃ yathoditam  ekāntena vibhinnatā viśeṣaṇasyeti viśeṣyād iti śeṣaḥ naitac ca parair iṣṭam iti ekāntena viśeṣaṇaviśeṣyayor vibhinnatvam kathaṃ neṣṭam ity āha yathoditam iti tenaiveti śeṣaḥ kiṃ tadityāha yadītyādi yadi hyekāntato bhinnaṃ viśeṣyāt syād viśeṣaṇam svānurūpāṃ tadā buddhiṃ viśeṣye janayet katham  paryāyeṇa bhedasyāpyabhyupagatatvād ekāntata ity āha tathā hi bhinnābhinnasvabhāvā jātyādayas tasyeṣṭā naikāntato bhinnā nāpyabhinnāḥ tathācāha buddhibhedān na caikatvaṃ rūpādīnāṃ prasajyate ekānekatvam iṣṭaṃ vā sattārūpādibhedata  iti punaścoktam sthitaṃ naiva hi jātyādeḥ paratvaṃ vyaktito hi na  iti paratvam iti anyatvam svānurūpām iti viśeṣaṇasvarūpoparaktām yato viśeṣaṇoparaktaṃ viśeṣyaṃ grāhayad viśeṣaṇam ucyate anyathā viśeṣaṇatvasyānupapannatvād iti bhāvaḥ yathoktam svabuddhyā yena rajyeta viśeṣyaṃ tadviśeṣaṇam  iti athāpi syāt svasāmānyalakṣaṇaviṣayatvenobhayaviṣayatvāt kevalasvalakṣaṇamātraviṣayatvam asiddham evottareṣāṃ jñānānām ity āha svasāmānyātmanor ityādi svasāmānyātmanor yuktaṃ jñānaṃ caikaṃ na vedakam savikalpānyathābhāve prāktanāparavinna hi  svalakṣaṇasāmānyalakṣaṇayor naika jñānaṃ vedakaṃ yuktam tathā hi tadekaṃ jñānaṃ savikalpakaṃ vā syād avikalpakaṃ vā tatra savikalpakabhāve savikalpakatve sati prāktanasya pūrvoktasya svalakṣaṇasya vit vedanaṃ  na prāpnoti anyathābhāva iti nirvikalpakapakṣe aparasyeti sāmānyātmanaḥ  vit vittir na syāt p evaṃ tāvat svalakṣaṇaviṣayatva itareṣāṃ jñānānām avikalpatā prāpnotīti sādhitam idānīṃ bhavatu nāma savikalpakatvaṃ tathāpi gṛhītagrāhitvān na teṣāṃ prāmāṇyaṃ yuktam iti pratipādayann āha ekāntenetyādi ekāntenānyatābhāvāj jātyādyādyena cedgatam vijñātārthādhigantṛtvāt smārttajñānasamaṃ param  tathā hi jātyāder vyaktito naivānyatvam ekānteneṣṭam yathoktam sthitaṃ naiva hi jātyādeḥ paratvaṃ vyaktito hi na  iti tataścādyenaivālocanājñānena jātyādi gṛhītam iti smārttajñānavad adhigatārthādhigantṛtvāt paraṃ jātyādidharmaniścayajñānamapramāṇam eva yuktam iti prayogaḥ yadgṛhītagrāhi jñānaṃ na tat pramāṇaṃ yathā smṛtiḥ gṛhītagrāhī ca pratyakṣapṛṣṭhabhāvī vikalpa iti vyāpakaviruddhopalabdhiḥ tadatra yadi samāropaviṣayavyavacchedena gṛhītam iti hetvarthas tadā hetor asiddhatā atha yathākathañcid gṛhītatvād iti hetvarthas tadānumānenānekānta iti darśayann āha saṃmugdhetyādi saṃmugdhānekasāmānyarūpeṇādhigame sati naiva jenniścitaṃ vastu niścayas tūttarottaraḥ samāropavyavacchedaviṣayatvādyathānumā samāropavyavacchedāviṣayo niścayas tathā  tathā hi prathamaṃ saṃmugdharūpeṇālocanājñānenādhigataṃ nahi niścitarūpeṇa  uttarottaras tu niścayaḥ pramāṇaṃ  samāropavyavacchedaviṣayatvād anumānavat yathā pratyakṣeṇa gṛhīte śabdādau dharmiṇi kṛtakatvādinānityatvaniścayo bhavan pramāṇaṃ bhavati tathā samāropavyavacchedaviṣayo niścayo bhaviṣyati tathā hi bhavatāmātrāvivādaḥ samāropavyavacchedaviṣayo niścaya iti yathoktam niścayāropamanasor bādhyabādhakabhāvataḥ samāropaviveke sya pravṛttir iti gamyate  iti netyādinā pratividhatte na samāropavicchedaviṣayatvena mānatā anumāyāḥ pramāṇatvaprasaṅgena smṛter api pratyakṣānantarodbhūtasamāropaṇavāraṇāt iṣṭaṃ tu laiṅgikaṃ jñānaṃ pramāṇaṃ na tadasti te  p gauḥśuklaścalatītyādau pratyakṣānantaraṃ na hi samāropo tra vijñāne vedyate yanniṣidhyate  pravṛttasamāropavyavacchedenānumānasya prāmāṇyaṃ na tu punaḥ samāropaviṣayavyavacchedamātreṇa smṛter api prāmāṇyaprasaṅgāt naca tat pratyakṣasamanantarabhāvino gauḥ śuklaścalatītyāder vikalpasya pravṛttasamāropanivāraṇam asti antarā samāropasyānutpannatvāt  katham anutpannatvam iti cedāha gaur ityādi nahi vikalpo saṃviditi utpadyata ityupalabdhilakṣaṇaprāptasyānupalabdhyā siddhamanutpannatvaṃ samāropasya evaṃ tāvad etat sarvaṃ jātyādikamabhyugamyoktam  idānīṃ jātyādayaḥ paramārthato na santyeva kutas tadviṣayatayā pratyakṣasya savikalpatā bhaviṣyatīti darśayann āha tattvetyādi tattvānyatvobhayātmānaḥ santi jātyādayo na ca yadvikalpakavijñānaṃ pratyakṣatvaṃ prayāsyati anvayāsatvato bhedād bhedenāpratibhāsanāt anyonyaparihāreṇa sthiteścānyatva tattvayoḥ  vyaktibhyo hi jātyādayaḥ kadācid avytiriktā vyatiriktā vā vyatiriktāvyatiriktatvenobhayātmāno vā na tāvadādyaḥ pakṣaḥ anvayāsatvataḥ anvayābhāvāt anekavastvanugataṃ hi rūpaṃ sāmānyamucyate na caivaṃ vyaktayaḥ parasparamanvāviśanti  yena tā eva sāmānyaṃ bhaveyuḥ anvāveśe vā viśvam ekam eva rūpaṃ jātam iti sāmānyasyaivābhāvaprasaṅgaḥanekādhāratvāt tasya nāpi dvitīyaḥ pakṣaḥ bhedād bhedenāpratibhāsanāt bhedād iti vyakteḥ nacāpratibhāsamānaṃ pratyakṣībhavati yathoktam vyaktayo nānuyantyanyadanuyāyi na bhāsate jñānādavyatiriktaṃ ca katham arthāntaraṃ vrajet  iti nāpi tṛtīyaḥ pakṣaḥ anyonyaparihāreṇa sthiter anyatvatattvayoḥ pakṣayoḥ yauhi parasparaparihāreṇa sthitalakṣaṇau tayor ya ekaḥ pratiṣedhaḥ so paravidhināntarīyakaḥ parasparaparihāreṇa vānyatvatattve vyavasthite anyatarasvabhāvavyavacchedenānyatarasya paricchedāt tasmānnāsti tṛtīyarāśisambandhaḥ nanu ca yadyavikalpaṃ pratyakṣaṃ kathaṃ tena vyavahāraḥ  tathā hi idaṃ sukhasādhanamidaṃ p duḥkhasyeti yadi niścinoti tadā tayoḥ prāptiparihārāya pravartate kiṃ ca anumānānumeyavyavahārābhāvaś ca prāpnoti tathā hi anumānakāle vaśyaṃ dharmī dharmo vā pramāṇāntareṇa niścito gṛhītavyaḥ sa ca na pratyakṣeṇāniścayātmakena niścito gṛhītuṃ śakyate nāpyanumānena  anavasthādoṣāt nacānyatpramāṇāntaramastīti sarvavyavahārocchedaḥ prāpnoti tasmād anumānādivyavahārapravṛttito liṅgādanumānabādhiteyam avikalpakapratijñeti yaścodayettaṃ pratyāha avikalpam apītyādi avikalpam api jñānaṃ vikalpotpattiśaktimat niḥśeṣavyavahārāṅgaṃ taddvāreṇa bhavatyataḥ taddvāreṇetivikalpadvāreṇāvikalpakam api niścayahetutvena sakalavyavahārāṅgaṃ bhavatitathā hi pratyakṣaṃ kalpanāpoḍham api sajātīyavijātīyavyāvṛttam analādikam arthaṃ tadākāranirbhāsotpattitaḥ paricchindad utpadyatetac ca niyatarūpavyavasthitavastugrāhitvād vijātīyavyāvṛttavastvākārānugatatvān na tatraiva vastuni vidhipratiṣedhāvāvirbhāvayati analo yaṃ nāsau kusumastabakādiḥ ititayoś ca vikalpayoḥ pāramparyeṇa vastuni pratibandhād asaṃvāditve pi na prāmāṇyam iṣṭam dṛśyavikalpayor ekatvādhyavasāyena pravṛtter PVSV anadhigatavasturūpādhigamābhāvātata eva vikalpadvayahetutvāt tṛtīyaprakārābhāvasūcanāyāpi nimittatāṃ pratipadyatetathā hi yad yatra kvacit pravṛttaṃ tattatpratibhāsitvāt tat paricchinatti tadanyasya tatrānupalambhāt tatas tad vyavacchinattisarvabhāvānāṃ ca dṛśyatadanyatvena dvairāśye vyavasthāpanāt prakārāntarābhāvaṃ ca sūcayatiyady evaṃ pratyekṣeṇaiva p śabdādau dharmiṇi gṛhītatvād anityatvādeḥ tatrānumānavikalpaḥ pravartamānaḥ pramāṇaṃ na prāpnotinaiṣa doṣaḥpratyakṣam utpannam api yatrāṃśe vasāyaṃ janayati sa evāṃśo vyavahārayogyo gṛhīta ity abhidhīyate yatra nu bhrāntinimittavaśāt samāropapravṛtter na vyavasāyaṃ janayitum īśam sa vyavahārāyogyatvād gṛhīto py agṛhītaprakhya iti tatrānumānasya pravṛttasamāropavyavacchedāya pravartamānasya prāmāṇyaṃ bhavati na punaḥ pratyakṣānantarabhāvivikalpasya tasya pravṛttasamāropavyavacchedābhāvāt kiṃ punaḥ kāraṇaṃ sarvato bhinne vasturūpe anubhavotpattāvapi tathaiva na  smārto niścayo bhavatiJJ ucyate  kāraṇāntarāpekṣatvātKK   na hy anubhūta ity eva niścayo bhavatiLL tasyābhyāsārthitvapāṭavādikāraṇāntarāpekṣatvāt  yathā janakādhyāpakāviśeṣe pi pitaram āyāntaṃ dṛṣṭvā pitā me āgacchati nopādhyāya itiMM niścinoti  p atra bhāviviktādayo vikalpotpādadvāreṇāpi vyavahārāṅgatvaṃ vighaṭayanto yat pramāṇayanti taddarśayati nāvikalpam ityādi nāvikalpaṃ vikalpe cecchaktaṃca śaktaṃ viṣayabhedataḥ akalpatvāc ca rūpādijñānavaccakṣurādivat nendriyavijñānaṃ savikalpakamanovijñānakāraṇaṃ bhinnaviṣayatvād rūpasparśādijñānavat nirvikalpakatvāc ca  cakṣurādivad iti viṣayabhedata ityatra hetau dṛṣṭāntau rūpādijñānavad iti akalpatvād ityatra tu cakṣurādivad iti tadatretyādinā dūṣaṇam āha tadatra na virodho sti vikalpena sahānayoḥ nacāpi viṣayo bhinnas tadarthādhyavasāyataḥ  ubhayor api hetvor anaikāntikatā  sādhyaviparyayeṇa saha hetor virodhānupadarśanāt anayor iti hetvoḥ nacāpi viṣayo bhinna ityanena satyapi saviṣayatve vikalpasya viṣayabhedata ityasya hetor asiddhatāmāha paramārthatastu nirviṣayo vikalpas tadāpi sutarāmasiddhateti darśayann āha vastutastvityādi vastutastu nirālambo vikalpaḥ sampravartate tasyāsti viṣayo naiva yo vibhidyeta kaścana rūpaśabdādītyādinā rūpādijñānavad ityasya dṛṣṭāntasya sādhyavikalatām āha rūpaśabdādibuddhīnām astyevānyonyahetutā tato prasiddhasādhyo yaṃ dṛṣṭāntaḥ samudīritaḥ  rūpaśabdādijñānāṃ parasparasamanantarapratyayabhāvena kāraṇatvasya vidyamānatvāt punar api viṣayabhedata ityasya hetor vipakṣe sadbhāvopadarśanenānaikāntikatām āha agnidhūmādītyādi agnidhūmādibuddhīnāṃ kāryakāraṇabhāvataḥ vyabhicāro pi vispaṣṭametasminnupalabhyate  etasminniti viṣayabhedata ityata hetau yathāgnyādiliṅgibuddher dhūmādiliṅgabuddhir viṣayabhede pi kāraṇaṃ tathātrāpi bhaviṣyatīti hetor anaikāntikatvam p evaṃ kalpanāpoḍhatvaṃ pratyakṣasya prasādhyābhrāntagrahaṇe prayojanam āha keśoṇḍraketyādi keśoṇḍrakādivijñānanivṛttyartham idaṃ kṛtam abhrāntagrahaṇaṃ taddhi bhrāntatvānneṣyate pramā  abhrāntamatrāvisaṃvāditvena draṣṭavyam natu yathāvasthitālambanākāratayā anyathā hi yogācāramatenālambanāsiddher ubhayanayasamāśrayeṇeṣṭasya pratyakṣalakṣaṇasyāvyāpitā syāt avisaṃvāditvaṃ cābhimatārthakriyāsamarthārthaprāpaṇaśaktikatvam natu prāpaṇam eva pratibandhādisambhavāt yadyevam abhrāntagrahaṇamevāstu  kiṃ kalpanāpoḍhagrahaṇeneti cet na anumānavikalpasyāpi pratyakṣatvaprasaṅgāt mānasaṃ tadapītyeka iti mānasaṃ tadapītyeke naitad indriyabhāvataḥ bhāvāt tadvikṛtāvasya vikṛteścopalambhataḥ sarpādibhrāntivaccedam anaṣṭe pyakṣaviplave nivarteta manobhrānteḥ spaṣṭaṃ ca pratibhāsanāt  na tadarthamabhrāntagrahaṇaṃ yuktaṃ kartum iti teṣām abhiprāyaḥ nanu ca bhavatu nāma mānasam tathāpyabhrāntagrahaṇaṃ kartavyam eva  nahyanenendriyajñānasyaiva pratyakṣalakṣaṇaṃ kartumārabdham  kiṃ tarhimānasasyāpi yogijñānādeḥ  tatra ca svapnāntikasyāpi nirvikalpakatvam ast spaṣṭapratibhāsitvāt  natvabhrāntatvam iti tannivṛttyarthamabhrāntagrahaṇaṃ yuktam eva satyam etat kiṃtvindriyabhrāntir api sambhavatyato yam ayukta eṣāṃ pakṣa itīndriyajatvapratipādanāyāha naitad ityādi indriyabhāve sati bhāvādindriyajeyaṃ keśoṇḍrakādibuddhiḥ kiṃ ca yadi manobhrāntiḥ syāt tato manobhrānter eva kāraṇānnivartetānivṛtte pyakṣaviplave sarpādibhrāntivad iti dṛṣṭāntaḥ spaṣṭapratibhāsā ca na prāpnotītyayam aparaḥ prasaṅgaḥ nahi vikalpānuviddhasya spaṣṭārthapratibhāsitā sāmānyollekhenaiva tasya pravṛtteḥ tadbhāvetyādinā parakīyaṃ dūṣaṇam āśaṅkate tadbhāvābhāvitā sākṣād asiddhā vyabhicāriṇī pāramparyeṇa sā tasyāṃ smṛtibuddhau samanvayāt  p tadvikāravikāritvaṃ pāramparyodbhaveṣyapi kāryeṣu dṛśyate loke vyaktaṃ vegasarādiṣu mānasyo bhrāntayaḥ sarvā nivartante vicārataḥ ityasmin vyabhicāritvaṃ bhāvasāmānyabuddhibhiḥ vastusvalakṣaṇe naitāḥ pravartante svabhāvataḥ evaṃ tadvinivṛttiścet tulyaṃ candradvayādiṣu na sattāvinivṛttiścet samaṃ sāmānyabuddhiṣu naceśvarādibhrāntīnāṃ tanmatābhiniveśinām yuktikoṭiśrave pyasti nivṛttiḥ pratyuta svayam naitā yuktaya ityevaṃ te vadanti jaḍāḥ punaḥ  atra yadi sākṣāt tadbhāvabhāvitvaṃ hetus tadānyatarāsiddhatā hetoḥ  nahiparasya sākṣād indriyād utpattirbhrānteḥ siddhā  tasyā eva sādhyatvāt atha sāmānyena tadbhāvabhāvitvaṃ hetus tadānaikāntikatā smṛtibuddhau vipakṣabhūtāyām api tadbhāvabhāvitvasya samaṃdhayāpāramparyadvidyamānatvāt yacca tadvikāravikāritvaṃ tadapi sākṣād asiddham  pāramparyeṇāpyupādīyamānamanaikāntikameva yato ścāyāṃ gardabhena jātasya vegasarasya kalalādyavasthāvyavadhāne pi gardabharūpānukāreṇa tadvikāritvasya paścād darśanādato nāsmāt sākṣād utpattiḥ sidhyati  mānasī ca bhrāntir vicārān nivartata ityatrāpyanaikāntikatvaṃ bhāvasāmānyabuddhibhiḥ nahi bhavatāṃ yuktyā sāmānyābhāvamavagacchatām api bhāveṣu ghaṭādiṣu bhāva iti vā sāmānyam iti vā sāmānyākāro vikalpo nivartate  atha manyase nivartanta eva yuktyā vicārayataḥ sāmānyabuddhayaḥ svalakṣaṇenaitāḥ pravartanta ityanenākāreṇeti tadaitad apyanuttaram candradvayādibuddhayo pi yuktyā vicārayataḥ svalakṣaṇe naitāḥ pravartanta ityanenākāreṇa nivartanta eva na ca tāvatā mānasyo bhavanti sattā tāsāṃ na nivartata iti cet tattulyaṃ sāmānyabuddhibhiḥ nahi tāsām api svabhāvo nivartate tadbhāvabhāvitetyādinā pratividhatte tadbhāvabhāvitā sākṣān na siddhābhrāntacetasā vyavadhānaṃ na siddhaṃ hi na hi tadvedyate ntarā  p apyarthāsaktacitto pi dvicandrādi samīkṣate avicchinnamato nāsti pāramparyasamudbhavaḥ bhāvasāmānyabuddhīnāṃ pratisaṃhārasambhave nivṛttiḥ sambhavatyeva svecchayeśamater api  nāsiddhā api tu siddhaiva  kasmātabhrāntenaikacandracetasā vyavadhānāsiddheḥ tasyopalabhyasyāntarāle nupalabhyamanatvāt etad evānyārthetyādinā spaṣṭīkurute avicchinnaṃ dvicandrādīti sambandhanīyam ata eva tadvikāravikāritvasyāpyavyabhicāraḥ nahi tadapi vyavahitaṃ  yena vegasarādibhir vyabhicāraḥ syāt bhāvasāmānyabuddhīnām api yadecchayā saṃhāraṃ kurute tadā nivṛttir astyeva natu keśoṇḍrakādibuddhīnām icchayā saṃhāraḥ sambhavatīti nānaikāntikatāindriyajñānasyāpi cakṣuṣīcchayā nimīlite nivṛttir icchāvaśāt sambhavatīti cet nahi samanantaramicchānivṛttau nivartate cakṣur vijñānam kiṃ tarhicakṣur nimīlanaṃ tāvadicchāvaśād bhavati tato nivṛtte cakṣuṣi tajjñānaṃ nivartate mānasī tu bhrāntiḥ sākṣādicchāvaśān nivartata iti na samānam itthaṃ caitad avaseyam yataḥ praṇihite cakṣuṣi draṣṭumaniṣyamāṇo pyartho dṛśyata evāto necchāyāścakṣurādijñāne sākṣāt sāmarthyam pītaśaṅkhādibuddhīnāṃ vibhrame pi pramāṇatām arthakriyāvisaṃvādādapare sampracakṣate  kecit tu svayūthyā evābhrāntagrahaṇaṃ necchanti bhrāntasyāpi pītaśaṅkhādijñānasya pratyakṣatvāt tathā hi na tadanumānamaliṅgajatvāt pramāṇaṃ cāvisaṃvāditvāt ata evācāryadiṅnāgena lakṣaṇe na kṛtamabhrāntagrahaṇam bhrāntiḥ saṃvṛttiḥ sājñānamanumānetyādinā pratyakṣābhāsanirdeśādisaṃvādikalpanāpoḍhamityevaṃvidhamiṣṭamācāryasya lakṣaṇam sataimiram iti tu timiraśabdo yam ajñānaparyāyaḥ timiraghnaṃ ca mandānām iti yathā timire bhavaṃ taimiraṃ visaṃvādakam ity arthaḥ tannetyādinā pratividhatte tannādhyavasitākārapratirūpā na vidyate tatrāpyarthakriyāvāptiranyathātiprasajyate keśādipratibhāse ca jñāne saṃvādibhāvataḥ ālokāder atas tasya durnivārā pramāṇatā  p prāmāṇyaṃ hi bhaddvābhyām ākārābhyāṃ bhavati yathāpratibhāsamavisaṃvādādyathādhyavasāyāṃ vā tatreha na yathāpratibhāsamavisaṃvādaḥ pītasya pratibhāsanāt tasya yathābhūtasyāprāpteḥ nāpi yathādhyavasāyamavisaṃvādaḥ pītasyaiva viśiṣṭārthakriyākāritvenādhyavasāyāt  na ca tadrūpārthakriyāprāptir asti na cānadhyavasitārthāvisaṃvādenāpi prāmāṇyam atiprasaṅgāt keśādijñāne pi hyanadhyavasitālokādiprāpteḥ atha manyase yadyapi varṇo dhyavasito na prāpyate saṃsthānaṃ tu prāpyata evetyata āha na varṇetyādi na varṇavyatiriktaṃ ca saṃsthānamupapadyate bhāsamānasya varṇasya na ca saṃvāda iṣyate  subodham yadyākāramityādinopacayam āha yadyākāramanādṛtya prāmāṇyaṃ ca prakalpyate arthakriyāvisaṃvādāt tadrūpo hyarthaniścayaḥ ityādigaditaṃ sarvaṃ kathaṃ na vyāhataṃ bhavet vāsanāpākahetūtthastasmāt saṃvādasambhavaḥ  naiva hyarthakriyāvisaṃvāditvamātreṇākāramanapekṣya prāmāṇyaṃ  kalpanīyam viṣayākārasyāprāmāṇyaprasaṅgāt tadrūpa iti jñānasthābhāsarūpaḥ ādiśabdena yathā yathā hyarthasyākāraḥ śubhrāditvena sanniviśate tadrūpaḥsa viṣayaḥ pramīyata ityādikam ācāryīyaṃ vacanaṃ virudhyata iti darśayati arthakriyāsaṃvādas tu pūrvārthānubhavavāsanāparipākād eva pramāṇāntarād bhavatīty avaseyam pītaśaṅkhajñānasya vāsanāparipākahetuḥ śukla eva śaṅkhas tadādhipatyenatat paripākāt vāsanāparipākahetutaḥ samutthānaṃ yasyāvisaṃvādasya sa tathoktaḥ sukhādīnāṃ kathaṃ saṃvedanapratyakṣatetyāha mānasetyādi mānasendriyavijñānanirvikalpatvasādhane yo nyāyaḥ sa sukhādīnām avikalpatvasādhakaḥ  yo nyāya iti aśakyasamayatvādiḥ mānasasya yady api nokto nyāyastathāpi p ya indriyajñāne nyāyo śakyasamayatvaṃ sa tasyāpi tulya eva yadvā yogijñānam iha mānasaṃ  tac ca vakṣyamāṇam siddhāntaprasiddhatvān mānasasyātra na lakṣaṇaṃ kṛtaṃ pramāṇenābādhitatvam ācāryeṇaiva pratipāditam iti na pratipādyata iti bhāvaḥ avedakatā ityādinā vaiśeṣikamatamāśaṅkate avedakāḥ parasyāpi svavidbhājaḥ kathaṃ nu te ekārthāśritavijñānavedyāstvete bhavanti cet  na kevalaṃ svasaṃvedanā na bhavanti  bāhyasyāpyarthasyāvedakāḥ na jñānasvabhāvā iti yāvat ekasminnātmani samavetena tu jñānena vedyanta iti teṣāṃ siddhāntaḥ nairantaryetyādinā pratividhatte nairantaryapravṛtte hi bāhyavastūpalambhane sukhādi vedyate kasmāt tasmin kāle nirantaram mānasenaiva yadvedyamiṣyate cetasā na ca tat kāle tasya sadbhāvaḥ kramajanmopavarṇanāt janmaiva yaugapadyena neṣyate na punaḥ sthitiḥ iti cen na sthitis tasya kṣaṇabhaṅgaprasādhanāt āśuvṛtteḥ sakṛdbhranatir iti cet sāpyapākṛtā vispaṣṭapratibhāso hi na syāt smaraṇagocare śātāśātādirūpā ca sā bhrāntir yadi kalpyate tadā prāptā sukhādīnāṃ sattā tanmātralakṣaṇā yadā ca yogino nyeṣām adhyakṣeṇa sukhādikam vidanti tulyānubhavāt tadūtte pi syurāturāḥ svasminnapi hi duḥkhasya sattaivānubhavo na te kiṃ tu tadviṣayaṃ jñānaṃ taccāsti parasantatau paraduḥkhānumāne ca tulyametat tathā hi tat anumānaṃ saviṣayaṃ varṇyate na tvagocaram  anena pratijñāyāḥ pratyakṣaviruddhatām āha yadā bāhyavastvavalambanajñānasamakālaṃ sukhādayo nubhūyante  tadā katamenaikārthāśrayiṇā jñānenavedyeran  na tāvat tenaiva bāhyā p lambane na cakṣurādijñānena  tasya bāhyālambanatvāt  antaḥsaṃvedyamānatvācca sukhādīnāṃ mānasenaiva cetasā vedyatveneṣṭatvāt  naca tasminkāle mānasasya cetasaḥ sambhavaḥ  krameṇaiva jñānātyutpadyanta ityabhyupagamyate  athāpi syājjanmaiva jñānānāṃ krameṇābhyupagataṃ na sthitir iti etaccāsamyak sarvajanmināṃ kṣaṇikatvasya prasādhitatvāt āśu vṛttyā sakṛdbhrāntir api yā sāpāstaiva pūrvam kiñca āhlādaparitāpirūpeṇa spaṣṭaḥ pratibhāso na prāpnoti  vikalpaviṣayatve sati sukhādīnāṃ mānasenaiva cetasā vedyatvenābhyupagamāt tasya ca savikalpakatvāt na ca vikalpānubaddhasya sparṣṭārthapratibhāsitā asmābhistu svaviṣayānantaraviṣayasahakāriṇendriyajñānena janitasyaiva pratyakṣatvenābhyupetatvāt api ca grāhyatve sati sukhādīnāṃ vicchinnapratibhāsitā syānnīlādivat na ca jñānādvicchinnasya śātādirūpasyopalabdhiḥ jñānābhedena śatādirūpasya grahaṇaṃ bhrāntir iti cet evaṃ tarhi siddhā sukhādīnāṃ sattā svasaṃvidrūpā śātādirūpamātralakṣaṇatvāt sukhādīnām tadrūpatā cej jñānasya siddhā  siddhā jñānasvabhāvāḥ sukhādayaḥ vyatiriktānāṃ tvasiddhatvād bhrāntyasiddheḥ śātetyanukūlā  tadviparītā tvaśātā  ādiśabdenopekṣā gṛhyate yadi ca svasantānotpattilakṣaṇaiva sukhādīnāṃ sattā sa eva teṣām anubhava iti nābhyupagamyate kiṃtu tadviṣayajñānotpattis tadā yogināṃ parakīyaṃ sukhādi gṛhṇatāṃ tadanubhavināmiva tulyāturāvasthā syāt bhinnasantānavartitvān na tulyāvastheti na vaktavyam nahi svasantānavartitvaṃ teṣām anugamo bhyupagataḥ kiṃ tarhitadviṣayajñānotpattiḥ sā ca parasantānagrāhiṇām apyastīti samānaḥ prasaṅgaḥ athobhayamanubhave sukhādīnāṃ kāraṇamaṅgīkriyate tadā svasantānavartitvenānubhave siddhaṃ sukhādīnām ātmasaṃvedanam evaṃ hi svasantānavartitvaṃ nimittaṃ parasantānavartibhyaś ca viśeṣakaṃ bhavati yadi svasaṃvid rūpā bhavanti yeṣāṃ tarhi na yoginaḥ siddhā mīmāṃsakādīnāṃ teṣāṃ kathaṃ taiḥ prasaṅga ity āha paretyādi nahi bauddhānām iva pareṣāṃ nirviṣayaṃ paramārthato numānam tataś ca paraduḥkhānumāne tulyo nubhave numātur api syāt sukhādītyeva gamyante sukhaduḥkhādayo na tu jñānamityeva gamyante tan na jñānaṃ ghaṭādivat  p śaṅkarasvāmyāha na jñānasvabhāvāḥ sukhādayaḥ jñānamityavyapadeśyatvāt  ghaṭādivad iti yadyevamityādinā dūṣaṇam āha yadyevaṃ samayānyatve jñānamityapi no gatiḥ cetasyasti tataḥ prāptā tatrāpyajñānatā tadā  yadi saṅketānyatvena svabhāvānyatvaṃ syāt evaṃ sati yadā jñāne pi kaścidajñānam iti samayaṃ kuryāt tadā jñānam ityapi cetasi vyapadeśo nāstīti prāptā jñāne pyajñānatā bhāvataḥ vyaktaṃ prakāśarūpatvānno cedevaṃ prasajyate sukhaduḥkhādike tulyaṃ tac ca sarvamidaṃ na kim bhutārthabhāvanodbhūtaṃ kalpanābhrāntivarjitam vakṣyāmo yogivijñānaṃ sādhanaīr vimalair alam  atha prakāśātmakaṃ jñānaṃ spaṣṭamanubhūyata iti nājñānatā syād evaṃ sati sukhādiṣvapi sarvametat samānam hetuścānenaiva vyabhicārīti na kiñcid etat vakṣyāma iti sarvajñasiddhau pramāṇaphalavipratipattinirākaraṇāyāha viṣayetyādi viṣayādhigatiścātra pramāṇaphalamiṣyate svavittir vā pramāṇaṃ tu sārūpyaṃ yogyatāpi vā  bāhye the prameye viṣayādhigamaḥ pramāṇaphalaṃ sārūpyaṃ tu pramāṇam svasaṃvittāvapi satyāṃ yathākāram asya prathanāt jñānātmani tu prameye svasaṃvittiḥ phalam  yogyatā pramāṇam savyāpārapratītatām upādāya jñānasyaiva sā tādṛśī yogyatā yena tadevātmānaṃ vedayate na ghaṭādaya iti yogyatayā karaṇabhūtayaivātmaprakāśakaṃ lakṣyate jñānamiti yogyatāyāḥ svasaṃvedane prāmāṇyam taduktam tatrāpyanubhayātmatvāt te yogyāḥ svātmasaṃvidaḥ iti sā yogyatā mānamātmā meyaḥ phalaṃ svavit  iti chedana ityādinā kaumārilacodyamāśaṅkate chedane khadiraprāpte palāśe na chidā yathā tathaiva paraśor loke chidayā naikateti cet  p bhinnapramāṇaphalavādinaṃ prati bauddhenoktam yadi pramāṇaphalayor bhedo bhyupagamyate tadā bhinnaviṣayatvaṃ syāt pramāṇaphalayoḥ na caitad yuktam nahi paraścādike chedane svadiraprāpte sati palāśe chedo bhavati tasmāt pramāṇaphalayor ekaviṣayatvād abheda iti atroktaṃ kumārilena viṣayaikatvam icchaṃs tu yaḥ pramāṇaṃ phalaṃ vadet sādhyasādhanayor bhedo laukikās tena bādhitaḥ chedane khadiraprāpte na palāśe chidā yathā tathaiva paraśor loke chidayā saha naikatā  iti chedyate neneti chedanam netyādinottaram āha na vyavasthāśrayatvena sādhyasādhanasaṃsthitiḥ nirākāre tu vijñāne sā saṃsthā na hi yujyate  nīlāspadaṃ saṃvedanaṃ na pītasyeti viṣayāvagativyavasthāyā arthasārūpyameva nibandhanaṃ nānyad iti vyavasthāpakatvabhāvena sādhyasādhanavyavasthā notpadyotpādakabhāvena  yasmān na pāramārthikaḥ kartṛkaraṇādibhāvo sti  kṣaṇikatvena nirvyāpāratvāt sarvadharmāṇām  jñānaṃ hi viṣayākāramutpadyamānaṃ viṣayaṃ paricchindadiva savyāpāramivābhāti ayamevārthaprāpaṇavyāpāro jñānasya na tvavinābhāvitvamātram na hi bījādyavinābhāvino ṅkurādayo na bhavanti yena jñānam eva pramāṇaṃ syāt tasmāt sākāram eva jñānaṃ pramāṇaṃ na nirākāram iti vyavasthayā pramāṇyena pradarśyate vyavasthā ca tat pṛṣṭhalabdhena vikalpena veditavyā ata utprekṣita ityādinā lokaprasiddhyabādhāmāha ata utprekṣito bhedo vidyate dhanurādivat utpādyotpādakatvena vyavastheyaṃ tu neṣyate  dhanurādivad iti dhanur vidyati dhanuṣā vidhyati dhanuṣo niḥsṛtya śaro vidyatīti yaccaikasya dhanuṣaḥ kartṛtvādayaḥ kalpitā na virudhyante tathehāpīti viśliṣyamāṇasandhau ca dārvādau paraśucchidā praviśannucyate tena tatraikatvamavasthitam  paraśunā ca vṛkṣādeśchidā nirūpyamāṇā chedyadravyānupraveśalakṣaṇaivāvatiṣṭhate sa cānupraveśaḥ paraśorātmagata eva dharma iti paramārthataśchidayāsahaikatvam iti nāsti virodhaḥ p vyavasthāyām ityādinaitaddarśayati vyavasthāyāṃ tu jātāyāṃ kalpyatāmanyathāpi hi utpādyotpādakatvena saṃsthānavidhirucyate  yathā kumārilena paricchedaphalatvetyādinā granthenotpādyotpādakabhāvena pramāṇaphalavyavasthākṛtā tathāsmākam apyavirodhinyeva yathoktamācāryeṇa tatrāpi hi pratyakṣatvopacāro viruddhaścakṣurādiṣu tat kāraṇeṣviti etāvat tu brūmaḥ avaśyamādau vyavasthādvāreṇaiva sādhyasādhanasaṃsthā kartavyā na hy avyavasthāpya saṃvidbhedaṃ viṣayabhedena niyamena pravṛttir yuktā saṃvidbhedavyavasthāyāś ca sārūpyam eva nibandhanam iti sāmarthyāevāyātaṃ sārūpyasya sādhakatamatvaṃ sārūpyād eva ca jñānasya pravartakatvam pravartakasya ca pramāṇatvaṃ pravṛttikāmena nirūpyate na vyasanitayā yathoktam arthakriyārthaṃ hi sarvaḥ pramāṇamapramāṇaṃ cānveṣate prekṣāvāniti yato yenaivāṃśena pravartakatvaṃ jñānasya bhavati sa eva darśanīyaḥ na cotpādyotpādakabhāvena pramāṇaphalavyavasthāyāṃ pravartakāṃśaḥ sārūpyaṃ gamyate  tataś ca niṣphalamevotpādadvāreṇa pramāṇavyavasthānaṃ syāt ata evācāryeṇaitaddvāreṇa pramāṇavyavasthānaṃ na pravṛttyaṅgam iti matvaivopacāra āśritaḥ tasmājjātāyāṃ tu vyavasthāyāṃ sānyathāpyutpādyotpādakabhāvena kalpyatām tathāpyadoṣa eveti paricchedetyādinā tadeva kaumārilaṃ phalavyavasthānaṃ darśayati paricchedaphalatvena vṛttasyānantarasya hi kāraṇatvaṃ mataṃ jñāne pramāṇe tu phalaṃ param svasaṃvittiphalatvaṃ cenniṣedhānnaiva yujyate māne ca viṣayākāre bhinnārthatvaṃ prasajyate vṛttasyeti pravṛttasya cakṣurāder ity arthaḥ phalaṃ param iti hānopādānāpekṣābuddhilakṣaṇam idam aparamuktaṃ kumārilenaiva svasaṃvedanasya niṣedhāt tasya pramāṇaphalatvamayuktam viṣayākārasya ca prāmāṇye sati pramāṇaphalayor bhinnaviṣayatvaṃ prasajyate tathā hi viṣayākāro bāhyaviṣayaḥ svasaṃvedanaṃ tu jñānasvarūpaviṣayam iti  p sarvetyādinā pratividhatte sarvāvittaprasaṅgena sā niṣeddhuṃ na śakyate bhinnārthatvam na cehāsti svavidapyarthavinmatā  apratyakṣopalambhāya nārthadṛṣṭiḥ prasidhyati iti sarvārthāpratyakṣatvaprasaṅgān na śakyate svasaṃvittir niṣeddhum nāpi bhinnaviṣayatvaprasaṅgo yuktaḥ  yataḥ svasaṃvittirapyarthasaṃvittir iṣṭātat  kāryatvāt natu tanmayatvena svasaṃvittis tu tādrūpyād iti na virodhaḥ svātiriktetyādinā śaṅkarasvāmī pramāṇayati svātiriktakriyākāri pramāṇaṃ kārakatvataḥ kāsyādivaccedvaiphalyamanyaddhyapi phalaṃ matam uktanyāyena vāsyāder anyad asti phalaṃ na ca kārakatvaṃ ca no siddhaṃ janakatvavivakṣayā sthāpakatvavivakṣāyāṃ na virodho sti kaścana tenānaikāntiko hetur virodhāpratipādanāt  ātmavyatiriktakriyākāri pramāṇaṃ kārakatvād vāsyādivad iti vaiphalyam ityādinā kathitam hiśabdo hetau vāsyādivad iti ca sādhyavikalo dṛṣṭāntaśchidayā sahaikatvasya pratipāditatvāt kārakatvād iti ca janyajanakatvavivakṣāyām asiddho hetuḥ sthāpakatvenaiveṣṭatvāt sādhanasya sthāpakatvavivakṣāyām apyanaikāntiko virodhābhāvāt sāmānyavivakṣāyām anaikāntika eva  virodhasyānupadarśitatvāt nanu ca yadi viṣayākāraṃ jñānaṃ syāt tadā bhaved viṣayasārūpyasya prāmāṇyam  yāvatā grāhyaviṣayasamānākāraṃ samānasvabhāvaṃ jñānam upapadyate naiva tathā grāhyāj jātyantaratvād rūparasayor ivetyāha grāhyetyādi grāhyasādhāraṇākāraṃ tasmāj jātyantaratvataḥ rasarūpādivaj jñānaṃ naiva cedupapadyate nyāyānusaraṇe sarvasmasmābhirupavarṇitam idam anyac ca vispaṣṭaṃ grāhyagrāhavivecane  p vijñānavādanyāyānusāribhir asmābhir etad iṣṭam eveti na kiñcit kṣīyate tathā hi yatkiñcid idam aspaṣṭaṃ bhavatā grāhyadūṣaṇam abhihitam idaṃ tu spaṣṭaṃ gāhyavivecanāya sādhanamabhidhīyate smābhiḥ grāhye graho bhiniveśas tasya vivecanamapanayanam kiṃ tvaspaṣṭaṃ sādhanam ity āha sarvetyādi sarvātmanā hi sārūpye jñānam ajñānatāṃ vrajet sāmyaṃ kenacid aṃśena sarvaṃ syāt sarvavedakam  yāvadbhyo vijātīyebhyo vyāvṛttāvadbhya eva jñānapītīdaṃ sarvātmanā sārūpyam  katipayapadārthavyāvṛttitastvaṃśena sārūpyam kathaṃ tarhyarthasārūpyasya prāmāṇyamuktam ity āha kintvityādi kintu bāhyārthasadbhāvavāde sārūpyasambhavaḥ dhruvamabhyupagantavya ityarthaṃ sa prakāśitaḥ nirbhāsijñānapakṣe hi grāhyād bhede pi cetasaḥ pratibimbasya tādrūpyād bhāktaṃ syād api vedanam yena tviṣṭaṃ na vijñānam arthasārūpyabhājanam tasyāyam api naivāsti prakāro bāhyavedane  sa iti sārūpyasambhava ākāro vā nirbhāso viṣayasārūpyaṃ  tadyasyāsti tannirbhāsi grāhyād iti bāhyādarthāt pratibimbasyeti jñānākārasya tādrūpyād iti viṣayasārūpyāt bhāktam iti upacaritam vedanam iti arthasyeti śeṣaḥ bhājanam āśrayaḥ viṣayavipratipattis tu sāmānyasya vastubhūtasya nirākaraṇād vastuviṣayatveneṣṭasya pratyakṣasya nānyaḥ svalakṣaṇād viṣayo stīti sāmarthyād upadarśitatvān na pṛthaṅnirākṛtā ye tvāhurayuktam evedaṃ pratyakṣalakṣaṇam  lakṣaṇaṃ hi pramāṇasya praṇīyate api nāma tena rūpeṇopalakṣya pramāṇaṃ tataḥ pareṣāṃ pravṛttiḥ  syād iti na tu vyasanitayā  na ca kalpanāpoḍhatvādinopalakṣitasyāpi pravartakatvaṃ nivartakatvaṃ vā samasti loka iti  tadasamyak nahi svecchayā vastūnāṃ svabhāvavyavasthānaṃ kartuṃ labhyaṃ yenānyathā praṇīyeta lakṣaṇam  api tu yathāvasthitam eva vastusvarūpamanūdya prasi p ddhasvabhāvaviśeṣapratipipādayiṣayā lakṣaṇaṃ praṇayanti tadvidaḥ  yathā pṛthivyāḥ khaṣkhaṭatvaṃKaratvaṃ anyathā hyasambhavitādoṣeṇa duṣṭaṃ syāt naca pratyakṣasya kalpanāpoḍhābhrāntatvābhyāmanyallakṣaṇamupalakṣakam asti tathā hi tadavaśyabhrāntamaṅgīkartavyaṃ pramāṇatvāt kalpanāpoḍhaṃ ca sākṣāt svalakṣaṇaviṣayatvāt svalakṣaṇasya cāśakyasamayatvena tat saṃvitter anabhijalpatvasya prasādhitatvāt ato nyāyānuyātameva lakṣaṇam eva tadācakṣate kuśalāḥ na cāpyato lakṣaṇāt prekṣāvatāṃ pravṛttinivṛttī na bhavataḥ tathā hi ghaṭotkṣepaṇasāmānyasaṅkhyādijñānasya pratyabhijñāpratyayasyaca tathā pītaśaṅkhādijñānasya paraiḥ pratyakṣatvenopakalpitasya yathāyogaṃ savikalpakatvena bhrāntatvena vā pratyakṣatvamavadhārya tadviṣayatvenopakalpitasya saṅkhyāder vastutvābhiniveśānnivartante yac ca nirdeśyaṃ nīlādi svalakṣaṇaṃ tadeva vastvityavasāya tatra pravartante yathā ca nirvikalpasyāpi pratyakṣasya pravartakatvaṃ tathā prāguktam eva yadyevaṃ kalpanāpoḍhatvam evaikaṃ lakṣaṇaṃ kartuṃ yuktaṃ natvabhrāntam iti tathā hi pravṛtteḥ prāgyadeva siddhaṃ rūpaṃ tadeva pravṛttikāmānāṃ lakṣaṇatvena praṇetuṃ yuktaṃ nāprasiddham asattulyatvāt tasya nacābhrāntatvaniścayo rthakriyāsaṃvādāt prāgasti na hyarvāgdarśanāsztatkāryādhigamamantareṇa yathārthatāṃ jñānasya jñātumīśate teṣāṃ nityaṃ padārthaśakteḥ kāryānumeyatvāt  yathopadarśitārthaprāpaṇasāmarthyalakṣaṇatvāc ca yathārthatāyāḥ na cottarakālaṃ yathārthatāvadhāraṇe pi sāphalyam asti tataḥ punar apravṛtteḥ tadetad acodyam tathā hi keśoṇḍrakādibuddhīnām api prāmāṇyaprasaṅgān mābhūd ativyāpitā lakṣaṇadoṣa ityato vaśyakaraṇīyamabhrāntagrahaṇam ityuktam yaścāpi pravṛtteḥ prāganiścayaheturarvāgdarśitvam ucyate  so pyanaikānta eva ko hyatra pratibandho yadarvāg darśibhir na kvacit sāmarthyaṃ niścitavyam iti evaṃ hi na kiñcittairniśceyam iti prāptam tataścācetanatvam eva teṣām āyātam yāvatā paśuśiśavo pyabhyāsabalād udbhūtabhūtajñānavāsanāvṛttayaḥ sukhasya sādhanametad etad asukhasyeti pravṛtteḥ prāgapi niścitya prapātādi pariharantaḥ stanādi copādadānāḥ saṃdṛśyanta eva tathāhyabhūtam api bhāvayatāṃ kāmaśokabhayādyupaplutacetasāmanapekṣitasādharmyādismṛter abhyāsasya sphuṭapratibhāsasya jñānotpādanasāmarthyam upalabhyata eva  yatra tu punar nābhyāsas tatra teṣāṃ kāryānumeyaiva śaktir na tu sarvatra etena dhūmādiliṅganiścayo pi vyākhyātaḥ yatas tatrāpi tadadetatkāryasya dhūmādeḥ prakṛtyā parasparamatyantaviviktasvabhāvatvāt  tadvivekaniścayasya cābhyāsādihetutvāl liṅganiścayasambhavād ato nānumānapratikṣepaḥ p natvādyāyāṃ pravṛttau satyām abhyāsaḥ sidhyati  yāvatā saiva kathaṃ bhavatīti vaktavyam ucyate saṃśayāt saṃśayahetoḥ pratyakṣasya kathaṃ tatra prāmāṇyam iti cet niścayahetor api kathaṃ prāmāṇyam avasāyotpādanād arthinas tatra pravartanād iti cet tadetat saṃśayahetor api tulyam yadyapi tatra pratīyamānārthitārthakāraviparīto vyavasāyaḥ  tathāpi na tenākāreṇa tasya pratyakṣasya pravartakatvam  tathāvasitasyānarthitatvāt  nāpi nivartakatvaṃ  pratīyamānaprārthitārthādhyavasāyahetutvenārthinaḥ pravartanāt  anyathā hi saṃśayahetoḥ pratyakṣād arthī na pravarteta nāpi nivarteteti praptaṃ  na caivaṃ bhavati api tv arthinām asambhāvitānarthodayānām arthitayāpravṛtter eva balīyastvam anena cāṃśena niścayahetoḥ pratyakṣād asya na kaścid viśeṣaḥ yatra tvekāntena pratīyamānārthaviparītākārāvasāyahetutvameva avasāyānutpādakatvaṃ vā tatra tasya sarvārthārthino pravartanād aprāmāṇyameveti yuktaṃ vaktuṃ nānyatretyalam iti pratyakṣalakṣaṇaparīkṣā KAPITEL ANUMAANAPARIIKSAAanumānasyedānīṃ lakṣaṇam āha svaparetyādisvaparārthavibhāgena tvanumānaṃ dvidheṣyate svārthaṃ trirūpato liṅgād anumeyārthadarśanam trirūpaliṅgavacanaṃ parārthaṃ punar ucyate ekaikadvidvirūpo rtho liṅgābhāsas tato mataḥ anumānaṃ svārthaparārthabhedena dvividham tatra svārthaṃ yat trirūpāl liṅgāt pakṣadharmatvaṃ sapakṣe sattvaṃ vikaṣāc ca sarvato vyāvṛttir ityevaṃlakṣaṇād anumeyārthaviṣayaṃ jñānaṃ tadātmakaṃ boddhavyam  parārthaṃ tu yathoktatrirūpaliṅgaprakāśakavacanātmakaṃ draṣṭavyam athānumānābhāsasya kiṃ lakṣaṇaṃ noktam ity āha ekaiketyādi nityaḥ śabdaḥ kṛtakatvān mūrtatvād aprameyatvādityekaikarūpo yathākramaṃ pakṣadharmatvasapakṣasattvavipakṣavyāvṛttimātrasya vidyamānatvāt  tatra dvidvirūpo yathā dhvaniranityaścākṣuṣatvāc chrāvaṇatvād amūrtatvād iti yathākramaṃ pakṣasattvasapakṣasattvavipakṣavyāvṛttimātrābhāvāt taduktam kṛtaktavād dhvanir nityo mūttatvād aprameyataḥ amūttaśrāvaṇatvābhyam anityaścākṣuṣatvataḥ  iti p anyathetyādinā pātrasvāmimatam āśaṅkate anyathānupapannatve nanu dṛṣṭā suhetutā nāsati tryaṃśakasyāpi tasmān klībāstrilakṣaṇāḥ sa hy āha anyathānupapannatva eva hetur na tu punas trilakṣaṇaḥtathā hy asatyanyathānupapannatve tryaṃśakasyāpi tat putratvāder na dṛṣṭā suhetutā tasmāt klībāḥ asaktāḥ  trilakṣaṇā hetava iti anyatheti sādhyena vinānupapannatvaṃ  hetoḥ sādhya eva sattvam ity arthaḥ anyathetyādinā savistaramanvayavyatirekasaṃdarśanenānyathānupapannatvaikalakṣaṇaṃ hetuṃ samarthayate anyathānupapannatvaṃ yasyāsau hetur iṣyate ekalakṣaṇakaḥ so rthaś catur lakṣaṇako na vā ekaṃ lakṣaṇam anyathānupapannatvaṃ yasyāsti sa ekalakṣaṇaḥsa eva laukikaiḥ parīkṣakair vā hetur iṣyate nānyaḥarthāpattyā tu pakṣadharmatvādi trayam anenaivākṣipyata iti caturlakṣaṇako pi vā bhavatu na vā caturlakṣaṇo yasmāt kvacid ekalakṣaṇo dvilakṣaṇastrilakṣaṇo pi vā nyāyyaḥ  yasmād anyathānupapattir ekaṃ lakṣaṇaṃ tenaikalakṣaṇa iti vyapadiśyate anyathānupapattisahitāṃ sajātīyasiddhatāṃ vijātīyavyāvṛttiṃ cābhisamīkṣya dvilakṣaṇaḥ anyathānupapannatvaṃ sajātīyavṛttiḥ sādhyavipakṣāc ca vyāvṛttir iti trilakṣaṇaḥ  na tu pakṣadharmatvādilakṣaṇadharmatrayayogāt trilakṣaṇahetur iṣyate tasya samyagjñānaṃ prati hetutvānupapatteḥ athavā prādhānyād anyathānupapattināmadheyenaivaikalakṣaṇavyapadeśo na tupakṣadharmatvādibhis teṣām aprādhānyād akiñcikaratvād vetyetad darśayann āha yathetyādi yathā loke triputraḥ sannekaputraka ucyate tasyaikasya suputratvāt tathehapi ca dṛśyatām  nanu cāvinābhāvasambandhāt trirūpasyaiva sahetutā yuktetyāha avinetyādi avinābhāvasambandhas trirūpeṣu na jātucit anyathāsambhavaikāṅgahetuṣvevopalabhyate  anyathāsambhava ekamaṅgaṃ yeṣāṃ te tathoktās te ca te hetavaścetyanyathāsambhavaikāṅgahetavaḥ p anyathetyādi yathoktamevārthaṃ nigamayati anyathānupapannatvaṃ yasya tasyaiva hetutā dṛṣṭāntau dvāvapi stāṃ vā mā vā tau hi na kāraṇam nānyathānupapannatvaṃ yatra tatra trayeṇa kim anyathānupapannatvaṃ yatra tatra trayeṇa kim dṛṣṭāntāv iti sādharmyavaidharmyalakṣaṇau na kāraṇam iti sādhyapratipatteḥ anyathānupapannatvaṃ yatretyasyānantaraṃ nānyathānupapannetyasyārddhasya pāṭhaḥ kartavyaḥ  trirūpe vinābhāvasambandhābhāvaṃ darśayann āha sa śyāma ityādi sa śyāmas tasya putratvād dṛṣṭā śyāmā yathetare iti trilakṣaṇo hetur na niścityai pravartate tatraiketyādinaikalakṣaṇasyaiva hetoḥ sāmarthyaṃ darśayaty udāharaṇaprapañcena tatraikalakṣaṇo hetur dṛṣṭāntadvayavarjitaḥ kathañcidupalabhyatvād bhāvābhāvau sadātmakau  bhāvābhāvau kathañcitsadātmakau kathañcid upalabhyatvāt atra na sādharmyavaidharmyadṛṣṭāntau bahirbhūtau prayogātmakāvarthātmakau vā vidyete bhāvābhāvātmkasya sarvapādārtharāśeḥ pakṣīkṛtatvāt tadvyatiriktasya cānyasyābhāvāt pakṣadharmasyānyathānupapannatvād avyatirekāccaikalakṣaṇa evāyam kathañcid iti jñeyatvādinā kenacit paryāyeṇetyarthaḥ sadātmakatvād iti atrāpi kathañcid iti sambandhanīyam tenāyam artho bhavati kathañcidupalabhyatvāt kathañcit sadātmakāv iti idānīṃ dvilakṣaṇasya hetor udāharaṇāny āha candratvenāpadiṣṭatvān nācandraḥ śaśalāñchanaḥ iti dvilakṣaṇo hetur ayaṃ cāpara ucyate patatkīṭakṛteyaṃ me vedanetyavasīyate patatkīṭakasaṃsparśapratilabdhodayatvataḥ cakṣū rūpagrahe kārye sadātiśayaśaktimat tasmin vyāpāryamāṇatvād yadi vā tasya darśanāt  p kathañcidasadātmāno yadi vātmaghaṭādayaḥ kathañcinnopalabhyatvāt kharasambandhiśṛṅgavat kathañcana sadātmānaḥ śaśaśṛṅgādayo pi ca kathañcidupalabhyatvād yathaivātmaghaṭādayaḥ tvadīyo vāpi tatrāsti veśmanītyavagamyate bhāvatkapitṛśabdasya śravaṇādiha sadmani anyathānupapattyaiva śabdadīpādivastuṣu apakṣadharmabhāve pi dṛṣṭā jñāpakatāpi ca tenaikalakṣaṇo hetuḥ prādhānyād gamako stu naḥ pakṣadharmādibhis tvanyaiḥ kiṃ vyarthaiḥ parikalpitaiḥ  nācandraḥ śaśī candraḥ śaśīti vā pakṣaḥ loke sampradāyaprasiddhacandravyapadeśāc candratvenāpadiṣṭatvād iti vā hetuḥ  vaidharmyeṇa loṣṭādi ayaṃ cāparo dvilakṣaṇa ucyate patatkīṭakakṛteyaṃ mama vedanā patatkīṭakasaṃsparśapratilabdhodayatvāt patataḥ kīṭakasya pataṅgasya sparśena pratilabdha udaya utpādo yayetyarthaḥ sāmānyavivakṣā cātrānyapadārthe draṣṭavyā tena ṭāb na bhavati vidyamānarūpagrahaṇasādhakatamaśaktikaṃ cakṣuḥ anupahatatve sati rūpādidṛkṣāyāṃ prekṣāpūrvakāriṇā karaṇatvena vyāpāryamāṇatvāt rūpaparicchedanadarśanād vā vaidharmyeṇa śrotrādi tasyeti rūpasya atra triṣvapi hetuṣvasatyāṣu sādharmyadṛṣṭāntābhāvād dvirūpatvam ātmaghaṭādayaḥ kathañcidasadātmānaḥ kathañcid anupalabhyamānatvāt kharaviṣāṇavat atra vaidharmyadṛṣṭānto na vidyate ghaṭādiḥ sarvo bhāvātmako rāśiḥ kathañcidasadātmakatvena pratijñātaḥ abhāvaś ca sādharmyadṛṣṭāntatvenopanyastaḥ na ca bhāvābhāvavyatiriktaṃ tṛtīyam asti yatra sādhyavyavacchedapūrvakaḥ sādhanavyavacchedo nirdiśyeta  kharaviṣāṇādayo vā kathañcitsadātmakāḥ kathañcidupalabhyamānatvād ātmaghaṭādivat atrāpi pūrvakayaiva yuktyā vaidharmyadṛṣṭāntābhāvo yojanīyaḥ pratipadyamānatvadīyapitṛkam idaṃ gṛhaṃ śrūyamāṇatvadīyapitṛkasvaratvāt atra kila sādharmyadṛṣṭānto nāstīti dvirūpatā tathā śabdadīpādīnāṃ dhūmādiliṅgavajjñāpakatvaṃ dṛṣṭamasatyapi pakṣadharmatve na hi śabdadīpādayo ghaṭādyarthagatā dharmāḥ athaca pratīyate śabdādeḥ sakāśād artha iti vipakṣābhāvo nyathānupapannatvaṃ ceti dvirūpo hetuḥ  p tadityādinā pratividhatte tad idaṃ lakṣaṇaṃ hetoḥ kiṃ sāmānyena gamyate jijñāsitaviśeṣe vā dharmiṇy atha nidarśane tatra sādhyenāvinābhāvitvaṃ hetoḥ sāmānyena vā syād dharmiviśeṣaparigrahād viśeṣeṇa vā syāt dharmiviśeṣaparigrahād viśeṣe pi jijñāsitaviśeṣasādhyadharmiṇi vā syād dṛṣṭāntadharmiṇi vetīyantaḥ pakṣāḥ sambhāvyante tatra prathame pakṣe doṣam āha sāmānyenetyādi sāmānyena gate tasminnevaṃ cetsādhyadharmiṇi hetoḥ sattvaṃ prakāśyeta na vivakṣitasiddhibhāk na hy avinābhāvitvamātreṇaiva vinā pakṣadharmatvaṃ śabde dharmiṇi cākṣuṣatvam anityatvasya gamakaṃ dṛṣṭam ityayuktaḥ prathamaḥ pakṣaḥ na vivakṣitasiddhibhāgiti sādhyadharmiṇi na vivakṣitāṃ siddhiṃ bhajed ity arthaḥ katham ity āha tadyatheti tad yathā cākṣuṣatvasya nāśenāvyabhicāritā sāmānyena gatā tac ca dhvanau tasya na sādhanam tasya dharmiṇi sadbhāvaḥ khyāpyate cet tathā sati saiva trirūpatāyātā bhavatām api darśane  tacceti cākṣuṣatvam tasyeti nāśasya sādhanam gamakam atha mābhūdyathoktadoṣa iti tasya hetoḥ sādhyadharmiṇi sadbhāva āśrīyate evaṃ sati tadeva trirūpatvaṃ hetulakṣaṇamasmadīyaṃ bhavaddarśane pi jātam katham ity āha anyathetyādi anyathānupapattya dihi vyatirekānvayau gatau tasya dharmiṇi sadbhāvāt pakṣadharmatvasaṃśayaḥ  anvayaḥ sapakṣe sattvaṃ vyatirekaḥ vipakṣāsattvam saṃśrayaṇaṃ saṃśrayaḥ parigraha iti yāvat p ācāryair ityanena tanmatāvirodhaṃ pratipādayati ācāryair api nirdiṣṭamīdṛksaṃkṣepalakṣaṇam grāhyadharmas tadaṃśena vyāpto hetur itīdṛśam  grāhyadharma iti grāhyasya sādhyadharmiṇo dharmaḥ pakṣadharma iti yāvat atheti dvitīyaṃ pakṣamāha athedaṃ lakṣaṇaṃ hetor dharmiṇyevāvagamyate yataḥ pramāṇān nāsiddhiḥ sādhyasyāpi tato na tu sādhyasyāpratipattau hi hetor api na niścayaḥ ato nirarthako hetur anyataḥ sādhyasiddhitaḥ anyonyāśrayadoṣaśca hetoḥ sādhyasya niścaye dvayor anyatarāsiddhāvanyasyāviniścaye  atha sādhyadharmiṇyeva sādhyāvinābhāvitvaṃ hetor yat tadeva hetulakṣaṇaṃ yathāha  vināsādhyād adṛṣṭasya dṛṣṭānte hetuteṣyate parair mayā punar dharmiṇyasambhūṣnor vināmutā NNarthāpatteś ca śābaryā bhaikṣavāścānumānataḥ anyadevānumānaṃ no narasiṃhavadiṣyate dharmiṇīti sādhyadharmiṇiamunā sādhyadharmeṇa vinā sādhyadharmiṇyasambhavanaśīlasyetyarthaḥ evaṃ tarhi yata eva pramāṇāddhetuḥ sādhyāvinābhūtaḥ sādhyadharmiṇi siddhas tata eva sādhyam api siddham iti vyartho hetuḥ atha sādhyaṃ na siddhaṃ tadā hetur api na siddha eva yasmāt sādhyadharmiṇi sādhyāvinābhāvitā hetulakṣaṇam taccāvinābhāvitvaṃ sādhyāsiddhau na siddhamityasiddho hetuḥ ubhayasiddhināntarīyakatvād avinābhāvitvasya  anyataḥ pramāṇāt sādhyasiddhau hetuḥ siddha iti cet kiṃ tadānīṃ hetunā sādhyasya siddhatvāt hetoḥ sakāśāt sādhyasya niścaye kartavye nyonyanyāśrayadoṣaś ca syāt katham ity āha dvayor ityādi hetusiddhipūrvikā sādhyasiddhiḥ tadarthatvāddhetoḥ hetoś ca sādhyavinābhāvalakṣaṇasya sādhyasiddhipūrvikā siddhir iti vyaktam itaretarāśrayatvam tṛtīyapakṣam āha nidarśane pīti nidarśane pi tatsiddhau na syād dharmiṇi sādhyadhīḥ na hi sarvopasaṃhārāt tasya vyāptir viniścitā  p nidarśane sādhyadharmivyatirikte dṛṣṭāntadharmiṇītyarthaḥ tat siddhāviti hetusiddhau etad uktaṃ bhavati yadi sādhyadharmivyatirekeṇānyatraiva dṛṣṭāntadharmiṇi hetor avinābhāvitvam iṣyate natu sarvopasaṃhāreṇa saha sādhyadharmiṇā tat kathaṃ sādhyadharmiṇi hetoḥ sakāśāt sādhyapratipattiḥ syāt  kathañca na syād ity āha nahītyādi yo pītyādinā sāmpratam udāharaṇāni dūṣayate yo pyayaṃ hetur atroktaṃ kathañcidupalambhataḥ iti nāstyeva viṣayaḥ sandigdho syeti niṣphalaḥ  yo yaṃ kathañcidupalambhata iti hetur uktaḥ asau niṣphalaḥ sandigdhasya viṣayasyābhāvāt siddhasādhyatvād iti yāvat na hi siddho viṣayo hetor iṣyate kiṃ tarhisaṃdigdhaḥ tathā hi saṃdigdhe hetuvacanāt vyastavat siddho pi hetor anāśraya eva  siddhatvāt sādhyasyeti atha syāt saṃdigdha eva hetor atrāpi viṣayo stīti  ata āha bhāvasyetyādi bhāvasya hi tadātmatvaṃ sarvaireva viniścitam kathañcit tasya sādhyatvaṃ kimittham abhidhīyate  kathañcitsadātmakatvaṃ bhāvasya sarvair yadā niścitam eva tadā bhavatā kimitthamabhidhīyate kathañcit sadātmako bhāva iti tadātmatvam iti sadātmatvam bhāvasyetyupalakṣaṇabhāvasyāpi kathañcit prameyādirūpeṇa sadātmatvaṃ niścitam eveti vyartho hetuḥ atha sāṅkhyādīnām asiddhamataḥ sādhyata ity āha sarvetyādi sarvabhāvaikyavāde pi vikārātmādibhedataḥ kenacid viśadātmatvamātmanā samprakāśyate sarvabhāvagataṃ ye pi niḥsvabhāvatvamāśritāḥ te pi tattvata ityādi viśeṣaṇamupāśritāḥ  sarvabhāvānāmaikyavādaḥ sāṅkhyīyo yasmin vāde sthitastair eva sāṅkhyaiḥ kenacid ātmanā svabhāvena tadātmatvaṃ samprakāśyata eva katham ity āha vikārātmādibhedata iti vikārātmā vikārasvabhāvaḥ ādiśabdena prakṛtir asaṅkīrṇā sukhaduḥkhādisvabhāvā p puruṣāś ca parasparataḥ prakṛteś ca bhinnā gṛhyante ye pīti mādhyamikāḥ te pi tattvata iti saviśeṣaṇaṃ sarvabhāvānāṃ nissvabhāvatvamāśritāḥ  natu sarvathā darśanasamutpādādīnām abhyupagamāc ca tattvata iti nyāyataḥ ādiśabdātparamārthata ityāder grahaṇam avaśyaṃ caitad abhyupagantavyaṃ sarvair eva bhāvasya kathañcit sadātmatvaṃ niścitam iti kathañcidupalabhyamanyathā nahi sidhyati vyavahārasya sādhyatve prasiddhaṃ syān nidarśanam  anyathaivamaniṣyamāṇe kathañcidupalabhyamānatvād ityayaṃ hetur api na sidhyati pūrvaṃ siddhasādhyatā hetudoṣa uktaḥ idānīṃ tvasiddhatoktā atha vyavahāraḥ sādhyate  tadā yatra pūrvaṃ vyavahāraḥ kṛtas tatprasiddhaṃ nidarśanaṃ sambhavatīti trirūpa eva syāt anyathā nidarśanābhāve sopi vyavahāro na siddhyet dvitīyaprayoge dūṣaṇam āha candretyādi candratvenāpadiṣṭatvaṃ sapakṣe pyanuvartate kvacin māṇavake yadvā karpūrarajatādike  māṇavaka iti puruṣe nanu ca yadi candraprasādhanāya trirūpo hetuḥ sambhavati kathaṃ tarhi yo candratvaṃ śaśini pratijānīte taṃ prati candratvasādhanāya lokasya bruvato numānābhāva ācāryeṇokto yatrāpyasādhāraṇatvād anumānābhāve śabdaprasiddhena viruddhenārthenāpohyate yathācandraḥ śaśī sattvāditi nāsau pakṣa ityetena granthenetyāśaṅkhyāha candratvasādhana iti candratvasādhane hetāvasādhāraṇatā bhavet prasiddhivyatireke ca vasturūpasamāśraye  vasturūpasamāśraya iti vastusadasattānurodhini sādhane atrāsādhāraṇatoktā natu prasiddhilakṣaṇe hetau tasyecchānurodhitvād astyevānvayaḥ yasmād asau vipratipannaḥ sarvapratītyapalāpī na śakyate prasiddhilakṣaṇena candratvaṃ pratipādayitum na cānyalliṅgam asti vastubalapravṛttaṃ yena candratvaṃ śaśini pratipādyeta candrādivyapadeśasyecchāmātrānurodhitvenāvastudharmatvād iti taṃ pratyadṛṣṭāntakamanumānam uktam  yathoktam candratāṃ  p śaśino nicchan kāṃ pratītiṃ sa vāñchati iti taṃ pratyadṛṣṭāntaṃ tadasādhāraṇaṃ matam  iti acandrasādhana iti kvacitpāṭhaḥ tatraivam iti sambandhaḥ pūrvapakṣavādinā ya ukto candraḥ śaśī sattvād iti hetus tasminnacandrasādhanhetau pūrvapakṣavādinā prokte sati candratvasādhanāya taṃ prati pravṛttasyottarapakṣavādino sādhāraṇatānumānābhāve kāraṇamācāryeṇoditaṃ yatrāpyasādhāraṇatvād anumānābhāvaityādinā prasiddhivyatiriktaṃ vastubalapravṛttaṃ liṅgamāśrityeti tṛtīye pi hetāvāha patadityādi patatkīṭakṛtatvasya na viśeṣaḥ samīkṣyate patatkīṭakasaṃsparśapratilabdhodayasya ca  na viśeṣaḥ samīkṣyata iti hetupratijñayoḥ pratijñārthaikadeśo hetur iti yāvat tathā hi atra viśiṣṭakīṭahetutvaṃ vedanāyāḥ sādhyatveneṣṭam tadeva ca śabdāntareṇa hetunoktam iti na viśeṣo hetupratijñayoḥ atha matam yadā patata ityetad viśeṣaṇaṃ nopādīyate pratilabdhodayatvād ityeva tu sāmānyaṃ heturucyate tadā na pratijñārthaikadeśatetyāha patata ityādi patato syeti kāryaṃ hi dhruvaṃ hetor viśeṣaṇam anyathā vyabhicāritvaṃ durnivāraṃ prasajyate  kīṭāntarakṛtayā vedanayā vyabhicāro mā bhūd iti viśeṣaṇaṃ kāryam kāryatāvyavahāras tu tasya vismaraṇe sati yadi sādhyastrirūpaḥ syāt pūrvasiddhanidarśanāt  atha kāryakāraṇavyavahāro vismṛtaṃ prati sādhyate  tathāsati trirūpo hetuḥ syād agnidhūmādeḥ prasiddhakāryakāraṇasya dṛṣṭāntatvena vidyamānatvsāt cakṣūrūpetyādāvāha cakṣuṣa ityādi cakṣuṣo dharmirūpasya sattā tāvadaniścitā tasyāś ca sādhanaṃ yuktaṃ nāsiddhyādiprasaṅgataḥ  tasyāś ca sādhanaṃ yuktaṃ neti chedaḥ asiddhyādītyādiśabdena vyabhicāravirodhayor grahaṇam sattāyāṃ sādhyāyāṃ sarvo hetur doṣatrayaṃ nātivartate tathā hi bhāve dharme hetāvasiddhatā  ubhayadharme naikāntikatā abhāvadharme viruddhatā yathoktam p nāsiddher bhāvadharmo sti vyabhicāryubhayāśrayaḥ dharmo viruddho bhāvaś ca sā sattā sādhyate katham  iti atha cakṣuṣi dharmiṇi cakṣur vijñānotpādanaśaktiḥ sādhyate tadāpi śaktiḥ sattetyādeḥ paryāyatvāt tatsādhane sattāsādhanaprasaṅgaḥ vyatireke pi tasyā atīndriyatvenāsiddhatvād āśrayāsiddho hetuḥ syāt evaṃ rūpagrahaṇād ityayam apyapakṣadharmatvād asiddho draṣṭavyaḥ kathaṃ tarhi bhavatām api cakṣurādīndriyasiddhir ity āha kintvityādi kintu rūpādibhāve pi cakṣur jñānaṃ na jāyate kadācittena tanmātraṃ na hetur iti gamyate  kadācid iti nimīlitalocanāvasthāyām na hyasmābhir āhatya cakṣurādīdantayā sādhyate  apitu jñānaṃ keṣucidrūpādiṣu satsvanvayavyatirekāvanubhavaddṛśyate tasya kāraṇāntarāpekṣitā tanmātrāsambhavitā ca sādhyata iti tadeva jñānaṃ dharmīti nāsiddhyādidoṣaḥyat tatkāraṇāntaraṃ taccakṣur iti vyavahriyate siddhāntāśrayas tu bhedavyavahāraḥ syād etat bhavatu yathoktayā nītyā vijñānasya dharmitvam  tathāpi dvirūpa eva hetur ity āha svahetviti svahetuniyatodbhūtiraṅgurādiś ca vidyate tasmin dṛṣṭānta evaṃ ca vailakṣaṇyamatisphuṭam  svahetuniyatā hetupratibaddhā  udbhūtir yasyāsau sa tathoktaḥ evambhūtāḥ svakāraṇāyattajanmāno ṅkurādayaḥ kādācitkā dṛṣṭāntatvena sambhavantīti yāvat  evaṃ ca prayogaḥ kāryaḥ ye yat sannidhāne kādācitkās te na tanmātrasambhavinaḥ  kāraṇāntarasavyapekṣakāś ca tadyathā satsvapi kṣityādiṣu bījasannidhānāsannidhānābhyām anvayavyatirekiṇo ṅkurādayaḥ  satsvapi rūpādiṣu kādācitkaṃ cakṣur jñānaṃ nimīlitānimīlitāvasthāyām iti vyāpakaviruddhopalabdhiḥ pratiṣedhe vidhau tu svabhāvahetuḥ kathañcid ityādāvāha kathañciditi kathañcid asadātmatvasādhane ca ghaṭādiṣu pūrvavaddhetuvaiphalyam asiddhiś ca dṛśyate  atrāpi siddhasādhyatā kenacitprakāreṇa ghaṭādīnām asattvasya siddhatvāt atha na p siddham  anupalabhyamānatvād ityayaṃ hetur api na sidhyatītyasiddho hetur itipūrvavad vācyaṃ dūṣaṇaṃ yathā sadātmatvasādhane hetāvuktam yaduktaṃ vipakṣābhāvād vaidharmyadṛṣṭānto nāstītyatrāha asti cetyādi asti cātrāpi vispaṣṭaṃ vaidharmyeṇa nidarśanam tadeva teṣāṃ svaṃ rūpaṃ prayāti hi vipakṣatām kathañcana sadātmatvasādhanepi nirātmasu iṣṭasiddhir asiddhiś ca vaidharmāptis tathaiva ca  yena rūpeṇopalabhyante ghaṭādayas tena rūpeṇa sadātmatvaṃ teṣām iṣṭam eva yadā tadā sa eva svabhāvas teṣāṃ vaidharmyadṛṣṭānto bhavedeva  tasmin svabhāve nupalabhyamānatvasya hetor nivṛttatvāt evaṃ kathañcanetyatrāpi prayoge tulyā iṣṭasiddhādayaḥ nirātmasviti abhāveṣu vaidharmyāptir iti vaidharmyasya sādhyanivṛttilakṣaṇasya sādhanābhāvenāptir vyāptiḥ tathaiveti svabhāvasya vaidharmyasambhavena tvadītyetyādāvāha pitṛśabdetyādi pitṛśabdaśruteryāpi veśmanaḥ pratipādyate pitṛsambandhitā tatra vyakto hetustrilakṣaṇaḥ kvacid vipratisambaddhaḥ svaraḥ prāgupalakṣitaḥ tasyānanubhave pūrvaṃ durdharā hetvasiddhatā tasyeti pitṛsambaddhasyānyatra kvacit pradeśe nanubhave satyasiddho hetuḥ syāt yasmin nityādinā tad eva trairūpyam ādarśayati yasmin prāgupalabdhaś ca nopalabdhaś ca yatra saḥ anvayo vyatireko vā vispaṣṭaṃ tatra dṛśyate śabdas tu jñāpayatyarthaṃ naiva bāhyaṃ kathañcana anyathāsambhavābhāvād vilakṣāgamakastvasau tasyāṃ ca pratipādyāyāṃ vailakṣaṇyamatisphuṭam vivakṣāsaṃmukhībhāve na hi śabdaḥ prayujyate dīpastu jñāpako naiva nīlāder liṅgabhāvataḥ jñānotpādanayogyasya jananāt tu tathocyate  p jñāpake liṅgarūpe ca pakṣadharmādi cintyate anyathā cakṣurādīnāṃ kasmād etan na codyate anyathānupapattyāpi cākṣuṣatvaṃ na sādhakam pakṣadharmaviyogena klībās tenaikalakṣaṇaḥ ekarūpatayoktānāṃ dvairūpyaṃ copalakṣitam dvirūpatvena coktānāṃ trairūpyaṃ pakṣadharmataḥ anyathānupapattyaiva cākṣepāditi cen na tat śabdādāvanyathāpīṣṭe cākṣuṣatve tha nāstyasau  śabdasya bāhyārthāpekṣayānyathānupapannatvam asiddham iti taṃ pratyaliṅgatvam icchāmātravṛttitvāt tasya  atha buddhiparivartinām artham apekṣya  tadā trailakṣaṇyam asty eva dhūmasyeva  yato vivakṣāyā asammukhībhāve śabdasyāprayogāt tatkāryatvād bhūmavajjātavedase gamaka iṣṭa eva  natu vācakarūpeṇa pradīpastu liṅgadvāreṇa dhūmavan na jñāpaka iṣṭaḥ kiṃ tarhivijñānajananayogyaghaṭādyutpādanena jñāpako rūḍho natu liṅgatveneti tasya liṅgabhūtasya pakṣadharmatvādicintā na yuktaiva anyathā cakṣurādīnām api pakṣadharmatvādi codanīyaṃ syāt anyathetyādi prakṛtārthopasaṃhāraḥ yataś cākṣuṣatvam anityatvāvinābhāvyapi śabde tadanityatvaṃ na sādhayati yataścāvaśyaṃ sarvatra pakṣadharmatvamāśrayaṇīyam  ataḥ pakṣadharmatvāśrayaṇādekarūpatayoktānāṃ dvairūpyamāvaśyakaṃ dvirūpatayā coktānāṃ  trairūpyaṃ tata eva pakṣadharmata ityekalakṣaṇā eva klībā hetavaḥ na caitad vaktavyam anyathānupapattyaiva pakṣadharmatvam antareṇāpyanyathānupapannatvam astīti svayam evoktam anyathānupapattyaiva śabdādivastuṣv apakṣadharmabhāve pi dṛṣṭā jñāpakatāpi ceti cākṣuṣatve cānityatvānyathānupapanne pyasau pakṣadharmo nāstītyanekānta eva  yad uktaṃ sa śyāmas tatputratvād ity eṣa trilakṣaṇe pi na niścityai pravartata ity atrāha tat putretyādi tatputratvādihetūnāṃ sandigdhavyatirekataḥ na trailakṣaṇyasadbhāvo vijātīyāvirodhataḥ  p tatputraś ca bhaviṣyati na ca śyāma iti nātra kaścid virodha iti saṃdigdhavipakṣavyāvṛttikatvān nāyaṃ trilakṣaṇa ityasiddho dṛṣṭāntaḥ syād etat astyeva virodhaḥ kāraṇābhede sati yadi kāryaṃ bhidyeta nirhetukaṃ syād ity āha karmetyādi karmāhārādihetūnāṃ sarvathāpi viśeṣataḥ sambhāvyate nyathābhāvas tatputratve pi tasya hi nāyaṃ svabhāvaḥ kāryaṃ vā dṛśyasyādṛṣṭir eva vā naca tadvyatiriktasya bhavatyavyabhicāritā  śubhādikarmaviśeṣād uṣṇaśītādyāhārāvasthābhedāc cānyathābhāvo gaurāditvaṃ sambhāvyata iti kuto virodhaḥ  kāraṇabhedasya siddhatvāt api ca tat putratvād iti nāyaṃ svabhāvahetur yathā kṛtakatvaṃ  nahi kṛtakatvasyānyat tattvam asti muktvānityatvam nanvevaṃ tatputratvasyānyaḥ svabhāvonāsti yataḥ pañcopādānaskaṃdhātmakasya kañcid apekṣya tatputra iti vyapadeśonatu śyāmatvasya nāpi kāryahetuḥ kāryakāraṇabhāvāsiddheḥ nāpyanupalabdhir vidhiviṣayatvāt virodhābhāvāc ca na śyāmetaravarṇābhāvasiddhiḥ nacaitad vyatiriktaṃ liṅgam astyanyatra pratibandhābhāvāt naca pratibandhamantareṇa gamakatvam atiprasaṅgāt tasmān nāyaṃ hetur nāpi trilakṣaṇa iti kuto vyabhicāraḥ  dṛśyasyādṛṣṭirupalabdhilakṣaṇaprāptānupalabdhiḥ nanu cetyādināvyāpitāṃ lakṣaṇadoṣam āha nanu cāvyabhicāritvam anyeṣām api dṛśyate kumudānāṃ vikāsasya vṛddhiś ca jaladher yathā liṅgaṃ candrodayo dṛṣṭa ātapasya ca bhāvataḥ chāyāyāḥ parabhāgeṣu sadbhāvaḥ sampratīyate tamasyulmukadṛṣṭau ca dhūma ārāt pratīyate kṛttikodayaścāpi rohiṇyāsattikalpanā  yathā candrodayāt kumudavikāsasamudravṛddhyoranumānam ādigrahaṇāt sūryodayāt padmavikāśasya  atapasadbhāvāt parvatādiṣu parabhāge cchāyānumitiḥ evaṃ dūrāt tamasyulmukamarddhadagdhakāṣṭhakhaṇḍakaṃ dṛṣṭvā dhūmapratītiḥ  tathā kṛttikānakṣatrodayādrohiṇīnakṣatrasyāsa p nnatvaṃ pratīyate yato śvinīmārabhya yathāpāṭhaṃ krameṇaiva nakṣatrāṇām udaya iti prasiddham  na cāsya sarvasya hetutrayāntarbhāvo stīti tat kumucyate na tadvyatiriktasyabhavatyavyabhicāriteti atrottaram āha tadatretyādi tadatra hetudharmasya tādṛśo numitair matāḥ jātās tadekakālās te sarve bodhādayo pare kāryātkāraṇasaṃsiddhir iyam evaṃvidhānataḥ sambandhānupapattau ca sarvasyāpi gatir bhavet  yasmāt kāraṇāt te bodhādayaḥ kumudavikāśādayo jātāḥ utpannāḥ kiṃviśiṣṭāḥtadekakālāḥ taiścandrodayātapolmukair ekakālās tādṛśasya hetudharmasya hetuviśeṣasyānumitair matāḥetad uktaṃ bhavati yadeva kāraṇaṃ candrodayādīnāṃ kumudabodhādisamānakālotpannānāṃ tadeva kumudabodhādiṣu sahakārikāraṇatāṃ pratipadyata iti te candrodayādayas tathābhūtaṃ svakāraṇamanumāpayanto rthān samānakālabhāvīnyapi kumudabodhādīnyanumāpayanti natu sākṣādityevaṃvidhi kāryahetāvevāntarbhavatīti avaśyaṃ caitad boddhavyam yadi punar apratibandhād eva gamayanti tadā yatkiñcid gamayeyur apratibaddhatvenāviśiṣṭatvāt tasmād atrāpi pratibandho vācyaḥ sa ca yathoktakāryakāraṇabhāvalakṣaṇa eva bhavati rohiṇyāsattyā tarhi kṛtakodayasya kaḥ pratibandha ity āha prabhañjanetyādi prabhañjanaviśeṣaś ca kṛttikodayakāraṇam yaḥ sa eva hi santatyā rohiṇyāsattikāraṇam hetudharmapratītiś ca tat pratītirato matā tat pratītiḥ svatantrāsti na tu kācid ihāparā  prabhañjano vāyuḥ atrāpyekasāmagryadhīnatvāddhetudharmānumānam iti yathoktam ekasāmagryadhīnatvaṃ svarūpādessato gatiḥ hetudharmānumānena dhūmendhanavikāravat  iti atha pratibimbād bimbasya yā gatis tasyā na kvacid antarbhāvo styavastutvātpratibimbasya tasmād avyāpi lakṣaṇam ityāśaṅkyāha liṅgāccetyādi p liṅgāc ca pratibimbākhyād anumānaṃ pravartate yadbimbaviṣayaṃ yuktaṃ tatrānyat kāryaliṅgajāt  sahaikatretyādinā codakābhiprāyamāśaṅkate sahaikatra dvayāsattvān na vastupratibimbakam tat kathaṃ kāryatā tasya yuktā cetpāramārthikī  avastutve hetuḥ sahaikatra dvayāsattvād iti yatraiva pradeśe ādarśarūpaṃ dṛśyate pratibimbakaṃ ca tatraiva na caikatra pradeśe rūpādvayāsti sahabhāvaḥ  sapratighatvāt  ataḥ sahaikatra dvayo rūpayoḥ sattvaṃ na prāpnoti tasmād bhrāntiriyam athavā sahaikatra dvayāsattvād iti katam asya dvayasyaādarśatalasya candrapratibimbakaṃ dṛśyate kūpa ivodakam anyatra deśe ādarśatalaṃ bavati  anyatraivāntargathaṃ candrapratibimbakaṃ druśate kūpa ivodakaṃanyatra cotpadyamānaṃ kimityanyatropalabhyate ato nāstyeva kiñcid vastubhūtaṃ pratibimbakaṃ nāma sāmānyās tu tasyās tādṛśaḥ prabhāvo yaṃ tathā taddarśanam acintyā hi dharmāṇāṃ śaktiprabhedā iti mūrtetyādinā pariharati mūrtasya pratibimbasya yadyapyasya na vastutā tadābhāsaṃ tu vijñānaṃ kenāvastu bhaviṣyati tasyaiva cātra liṅgatvaṃ kāryaṃ ceṣṭaṃ tadeva hi bimbādhipatyādetaddhi nirālambaṃ pravartate  jñānamevātra tathābhūtaṃ kāryaṃ liṅgamabhipretaṃ natu bāhyaṃ pratibimbākhyaṃ vastu katham uktaṃ trirūpaliṅgavacanaṃ parārthaṃ punar ucyata iti  yāvatā pakṣanigamopanayavacanamapyanyaiḥ parārthamanumānaṃ kīrtitam etad eva darśayann āha pratijñetyādi pratijñādivaco pyanyaiḥ parārtham iti varṇyate asādhanāṅgabhūtatvāt pratijñānupayoginī  asādhanetyādinā pratividhatte siddhiḥ sādhanaṃ  prameyādhigatir iti yāvat  tasyāṅgabhūtam kāraṇam tasyapratiṣedho sādhanāṅgabhūtatvam tasmād asādhanāṅgabhūtatvād anupayoginī na prayoktavyetyarthaḥ anupayiginī akāraṇabhūtetivyākhyāne pratijñārthaikadeśaḥ syāt p katham asādhanāṅgam ity āha asambandhādityādi asambandhān na sākṣāddhi sā yuktārthopapādikā asaktasūcanān nāpi pāramparyeṇa yujyate sādhyasādhanadharmasya viṣayasyopadarśanāt dṛṣṭāntapadavattveṣa sādhanāṅgaṃ yadīṣyate abhyanujñādivākyena nanvatra vyabhicāritā niṣphalaṃ ca tadā yatra viṣayasyopadarśanam  asaktasaṃsūcakatvaṃ tu sādhyasyaivābhidhānāt etad uktaṃ bhavati śabdānām arthena saha sambandhābhāvān na tāvat sākṣād upayujyate  nāpi hetuvacanavat pāramparyeṇa  saktāsaṃsūcakatvād iti yathoktam tat pakṣavacanaṃ cakrur abhiprāyanivedane prāpaṇaṃ saṃśayotpattes tataḥ sākṣān na sādhanam sādhyasyaivābhidhānena pāramparyeṇa nāpyalam  iti kecin manyante sādhyasādhanadharmayor viṣayopadarśanārtham anavayavabhūtāpi satī dṛṣṭāntapadavat pratijñā prayoktavyeti yato rūpadvayaṃ śeṣaṃ dṛṣṭaṃ tena pradarśyate iti vacanāt dṛṣṭāntapadaṃ pṛthaganavayavabhūtam api pakṣadharmavyatiriktarūpadvayapradarśanārtham eva prayujyata iti tān pratyāha dṛṣṭāntetyādi abhyanujñāvākyam evaṃ kuru śabdam anityaṃ sādhayeti ādiśabdenājñābhyarthanāvākyaṃ gṛhyate evambhūtasyāpi vākyasya prayoganirdeśārthaṃ nirdeśaḥ syāt nahyebhir api vinākāṇḍa eva sādhanasya pravṛttiḥ sambhavatīti niṣphalam iti vināpi tena sādhyapratīteḥ tathā hi yat kṛtakaṃ tat sarvam anityaṃ kṛtakaś ca śabda ityetāvanmātre prokte nityaḥ śabda iti pratītir bhavatyantareṇāpi pratijñāvacanam sapakṣādivyavasthā cet kathaṃ pakṣāprayogaḥ nātastrairūpyam apyasti tadapekṣānibandhanam  sapakṣādivyavasthā tarhi katham tathā hi sādhyadharmasāmānyena  samāno rthaḥ sapakṣa ity ucyate tadabhāvaḥ prasādhitaścāsapakṣa iti asati hi pratijñānirdeśe tadapekṣānibandhanaṃ sapakṣāśrayanibandhanaṃ trairūpyam api nāstīti sarvamālūnavistīkīrṇaṃ syād iti netyādinā pratividhatte p na sādhanābhidhānesti sapakṣādivikalpanā śāstre tu pravibhajyante vyavahārāya te tathā  tathāhyavyutpannasapakṣādivyavahāro bhaṭādir api yatra dhūmas tatra vahnir dhūmaścātretyetāvanmātram ukto vadhāritānvayavyatirekaḥ sapakṣādivyavahāramantareṇaiva vahnimpratipadyata eva tasmān na sādhanakāle sapakṣādivyavasthāsti kutra tarhi sapakṣādivyavahāra ity āha śāstre tviti yadi vā sādhanābhidhānakāle pi tadvyavasthā kriyamāṇā na virodhinīti pratipādayati prakṛtetyādi prakṛtārthāśrayā sāpi yadi vā na virudhyate na vādyakāṇḍa evāha parasyāpi hi sādhanam  yadyapi sādhanābhidhānakāle pratijñāprayogo nāsti tathāpi prakṛtam arthaṃ sādhyadharmiṇaṃ samāśritya sā vyavasthā kriyamāṇā na virudhyata eva nacaitad vaktavyaṃ sādhanakāle prakṛta evārtho nāstīti  yato na akāṇḍa eva aprastāva eva  parasyāpi pratijñāprayogavādinaḥ vādī sādhanam āha bhavatu nāma jijñāsitaviśeṣo dharmī prakṛtaḥ tathāpi sā kriyamāṇā vyavasthā prakṛtaṃ dharmiṇam āśritya kathaṃ kartavyetyāha jijñāsiteti jijñāsitaviśeṣe hi vartanāt pakṣadharmatā sapakṣas tat samānatvād vipakṣas tadabhāvataḥ  subodham udāharaṇāpekṣas tathetyupasaṃhāro na tatheti vā sādhyasyopanaya ityupanayalakṣaṇam tatropanayavacanaṃ na sādhanam uktahetvarthaprakāśakatvāt dvitīyahetuvacanavadityācāryadignāgapādaiḥ pramāṇite bhāviviktādayo hetvasiddhyartham āhuḥ na khalu pakṣadharmatvaṃ pratijñānantarabhāvinā hetuvacanena prakāśyate kāraṇamātrābhidhānāt anityaḥ śabdo bhavati kṛtakatvāt tatpunaḥ kṛtakatvaṃ kiṃ śabde sti nāstīti ceti  tasyāstitvamupanayat pratīyate athavā pratibimbanārtham upanayanaṃ pūrvaṃ hi hetuvacanena nirviśeṣaṃ kṛtakatvaṃ śabde nirdiṣṭaṃ  tena dṛṣṭānte pradarśitasādhyāvinābhāvitvān na kṛtakatvasyopanayena pratibimbanamuṣanasāmupanayat darśyate tathā ca kṛtakaḥ śabda iti  tasmād viśeṣadyotanān na punar uktateti atrāha pratijñetyādi p pratijñānabhidhāne ca kāraṇānabhidhānataḥ kartavyopanayasyoktir na sadbhāvaprasiddhaye prāgukte bhāvamātre ca paścād vyāpteḥ prakāśanāt vivakṣitārthasaṃsiddher viphalaṃ pratibimbakam  sadbhāvaprasiddhaya iti hetor dharmiṇīti śeṣaḥ ayamatrārthaḥ pratijñāprayogasya yathoktayā nītyā niṣiddhatvāt tatsamanantarabhāvikṛtakatvādikāraṇābhidhānaṃ nāstyeva tataś ca kāraṇābhidhānapūrvasyopanayasyoktir na kartavyaiva athopanayasyoktiḥ pakṣadharmatvaprasādhanāya kriyate tadā kāraṇābhidhānasya phalamanyadvaktavyam tatraitat syāt kāraṇatvapratipādanam eva phalam iti tan na tenaiva tāvat pratipādanaṃ ko rtho yato nyathāpi sādhyasiddhir bhavatyevetidarśitam eva tasmāt pakṣadharmatvapratipādanaṃ muktvā nānyatphalaṃ śakyate hetuvacanasya vaktum tadā prathamatas tenaiva hetuvacanena pakṣadharmatve pratipādite tat pratipādanāyopanayanamupādīyamānaṃ sphuṭataram eva punar uktatāṃ prakāśayatīti kuto siddhatā hetoḥ pratibimbanam api vyartham eva  yatas tasmin pakṣadharmamātre hetuvacanena prāgukte sati sādhyadharmeṇa ca tasya vyāptau kathitāyāṃ vivakṣitārthasaṃsiddher ucyamānaṃ sphuṭataram eva punaruktāmāvahatīti kuto trāpyasiddhatā hetoḥ tatra hetvapadeśāt pratijñāyāḥ punar vacanaṃ nigamanam iti nigamanalakṣaṇam tasmād anitya ityādau tasmād ityanena hetoḥ sāmarthyam udāharaṇapratisiddhamapadiśya yat pratijñārthaṃ punar vacanaṃ kriyate tannigamanam nigamyante nena pratijñāhetūdaharaṇopanayā ekārthatayā samarthyante sambadhyanta iti nigamanam tatra pratijñāprayoga eva tāvannāsti kutas tadanuvādātmakasya nigamanasyetyato nigamanaṃ na sādhanāvayavaḥ tatrācāryādiṅnāgapādair uktam nigamanaṃ punar uktatvād eva na sādhanam iti atrodyotakarādayaḥ prāhuḥ na paunaruktyamatra  yasmāt sādhyanirdeśaḥ  pratijñā nigamanaṃ tu siddhanirdeśaḥ na ca nigamanena vinā sidhir asti tathā hi tena vinā tadanyāvayavoktāvapi śaṅkā na nivartate kimanityaḥ śabda iti atas tadāśaṅkanivṛttyarthaṃ vācyaṃ nigamanaṃ pṛthag iti tadatrāha trirūpetyādi trirūpyahetunirdeśasāmarthyād eva siddhitaḥ na viparyayaśaṅkāsti vyarthaṃ nigamanaṃ tataḥ  p anityatvena pradarśitāvinābhāvi kṛtakatvaṃ yadā śabde dharmiṇi niścitaṃ kutas tatra viparyayasya nityatvasya śaṅkā  nahi jvalajjvalanajvālākalāpaparigate pariniścitātmani bhūtatve śaityāśaṅkā kartuṃ yuktā svasthacetasaḥ nāpi nigamanād vacanamātrānniryuktikāt tu sā vinivartate aviddhakarṇastvāha viprakīrṇaiś ca vacanairnekārthaḥ pratipādyate tena sambandhasiddhyarthaṃ vācyaṃ nigamanaṃ pṛthak iti atrāha sambaddhair iti sambaddhaireva vacanaiko rthaḥ pratipādyate nātaḥ sambandhasiddhyarthaṃ vācyaṃ nigamanaṃ pṛthak  hetoḥ sādhyena tādātmyatadutpattilakṣaṇe sambandhe pratipādite rthadvāreṇa sambaddhaireva pakṣadharmānvayavyatirekavacanair eko rthaḥ sāmarthyād yathāsamīhitaḥ pratipādyata iti yadyapi viprakīrṇāni vacanāni  tathāpi sambaddhānyevaikārthopasaṃhāreṇetina tat sambandhasiddhaye pṛthagnigamanaṃ vācyam dvaividhyamanumānasya kecid eva pracakṣate viśeṣadṛṣṭasāmānyaparidṛṣṭatvabhedataḥ kecid iti kumārilādayaḥ te hi dvividhamanumānaṃ viśeṣatodṛṣṭaṃ sāmānyatodṛṣṭaṃ ceti varṇayanti tatra viśeṣatodṛṣṭaṃ katarad ity āha pratyakṣetyādi pratyakṣadṛṣṭasambandhaṃ yayor eva viśeṣayoḥ gomayendhanataddeśaviśeṣādimatiḥ kṛtā taddeśasthena tenaiva gatvā kālāntare pi tam yadāgniṃ budhyate tasya pūrvabodhātpunaḥ punaḥ sandihyamānasadbhāvavastubodhāt pramāṇatā viśeṣadṛṣṭam etac ca likhitaṃ vindhyavāsinā agnidhūmāntaratve tu vācye sāmānyatomitau sāmānyadṛṣṭam ekāntād gantetyāditya ucyate  V anumānapariccheda  ayam arthaḥ pūrvaṃ kaścit kvacit pradeśaviśeṣe vahnidhūmaviśeṣau pratyakṣeṇagṛhītvā kālāntareṇa dūraṃ gato vā yadā punaḥpunas tam eva dhūmaviśeṣaṃ dṛṣṭvā tam eva vahniṃ pūrvaṃ pari p gṛhītamanumimīte tadviśeṣatodṛṣṭamanumānam  pūrvapratyakṣagṛhītaviśeṣaviṣayatvāt naca gṛhītagrāhitvād aprāmaṇam  yataḥ kiṃ vahnirāste parinivṛtto veti sandehavinivṛtter adhikāyā vidyamānatvāt iti piṇḍārthaḥ avayavārthas tūcyate pratyakṣadṛṣṭasambandham iti kaḥ sambandhaḥ atrocyate śabarasvāminānumānalakṣaṇam uktam anumānaṃ jñānasambandhasyaikadeśadarśanād ekadeśāntare sannikṛṣṭe buddhiḥ taddvividhaṃ pratyakṣadṛṣṭasambandhaṃ sāmānyatodṛṣṭasambandhaṃ ca pratyakṣadṛṣṭasambandho yathā dhūmākṛtidarśanād agnyākṛter vijñānam sāmānyatodṛṣṭaṃ yathā devadattasya gatipūrvikāṃ deśāntaraprāptimupalabhyādityasya gatismaraṇam iti tatra kumārila etat pratyakṣatodṛṣṭasambandhamanumānaṃ vyācikhyāsur āha pratyakṣetyādi pratyakṣe dṛṣṭasambandhamanumānam evaṃ pratyakṣata iti sambandhaḥ yataḥ pūrvasminn anantaraśloke evaṃ pracakṣata iti prakṛtam yayor iti yayor evāgnidhūmaviśeṣayor viṣayabhūtayor gomayendhanaviśeṣabuddhiḥ kṛtā utpāditā puruṣeṇa gomayendhanaprabhavāvetāvagnidhūmāviti  tathā parvatādideśaviśeṣamatiḥ kṛtā etat parvatādideśaviśeṣasthāvetāvagnidhūmāv iti  gomayamindhanaṃ yayor agnidhūmayos tau gomayendhanau sa deśo yayos tau taddeśaugomayendhanau ca tau taddeśau ceti vigrahaḥ tāv eva viśeṣau tāvādī yeṣāṃ sarjasaralasallakīvanaprabhṛtīnāṃ vahnyādiviśeṣāntarāṇāṃ tāni gomayendhanataddeśaviśeṣādīni teṣu matir iti saptamītiyogavibhāgāt samāsaḥ sā evambhūtā pratyakṣā matir yena pramātrā kṛtā utpāditā sa taddeśasthena tenaiva dhūmādinā liṅgena tamevāgniṃ kālāntareṇa yadā budhyate punaḥ punar iti sambandhaḥ tadā tasya bodhasya pūrvabodhāt pratyakṣātmakāt pramāṇatā pramāṇāntaratetyarthaḥ athavā pūrvabodhāt kāraṇāttameva vahniṃ budhyata iti sambandhaḥ kimāste vahnirāhosvinnivṛtta ityevaṃ sandihyamānaḥ sadbhāvo yasya vastunas tattathā tac ca tadvastu ceti tattathā tasya bodha iti vigrahaḥ  etac ca yathoktaṃ pratyakṣadṛṣṭasambandhamanumānaṃ viśeṣato dṛṣṭam anumānam ityevaṃ vindhyavāsinā gaditam sāmānyato dṛṣṭam āha agnidhūmetyādi tatredaṃ codyaṃ bhavati nanu cāgnyantare dhūmāntare ca sāmānyadharmasamaśrayeṇa yadānumitiḥ kriyate tadā sāmānyatodṛṣṭamanumānamagnidhūmayor asty eva kim iti bhāṣyakāreṇāgnidhūmādau buddhau viparivartamānatvena pratyāsannāvutsṛjyāditya eva sāmānyatodṛṣṭāv udāhṛta ity etac codyam āśaṅkya kumārilā bhāṣyakārābhiprāyaṃ varṇayann āha agnidhūmāntara iti p sāmānyato numitau sāmānyatodṛṣṭānumāne udāharaṇatvenāgnidhūmāntaratve vācye yadbhāṣyakāreṇādityodāharaṇaṃ kṛtaṃ tat sarvakālamādityagater apratyakṣatvādekāntena atrādityagatau sāmānyatodṛṣṭam evānumānaṃ sambhavati na viśeṣatodṛṣṭam iti manyamānenāsaṅkīrṇaṃ viṣayaṃ darśayitum āditya evodāharaṇatvenocyate na punar agnidhūmayoḥ sāmānyatodṛṣṭasyaivānumānasyābhāvād iti tadatretyādinā dūṣaṇam āha tadatra kṣaṇabhaṅgasya vyāpinaḥ pratipādanāt prāktanasyaiva tenaiva nānumānasya sambhavaḥ kalpitaṃ cet tadekatvaṃ prabandhaikyavivakṣayā na tasyāvasthitiḥ kācid vastutvaṃ naca bhāvikam  vyāpina iti agnidhūmādisakalapadārthavyāpakasya satyapi kṣaṇikatve prabandhaikatvād ekatvam iti cedāha kalpitam iti tadā kalpitamekatvaṃ na pāramārthikaṃ paramārthatas tu na kasyacid avasthitiḥ tataś ca taddeśasthena tenaivetyetan na yujyate nāpi kalpitasya vastutvaṃ  tataś ca sandihyamānasadbhāvavastubodhādityasambaddhaṃ syāt athāpi syāt kalpanāsamāropitamevaikyam āśritya viśeṣato dṛṣṭamākhyātam nabhāvikam ity āha nacetyādi na ca nirviṣayaṃ jñānaṃ yuṣmābhir anumanyate vikalpitārthatāyāṃ ca vyaktaṃ nirviṣayaṃ bhavet  syād etad yadyapi vyaktir vināśinī jātistvanapāyinī vidyate  tataś ca bhāvikam ekatvaṃ bhaviṣyati  naca nirviṣayatvam ity āha vyaktirūpetyādi vyaktirūpasya nāśe pi tiṣṭhatyevākṛtis tayoḥ yadi na kṣaṇabhaṅgāpter bhāve tasyā api dhruvam pratyakṣadṛṣṭaḥ sambandho yayor eva viśeṣayoḥ ityayaṃ niyamaścokto yuṣmābhiḥ kena hetunā dṛṣṭvaikadānumānena tasyaiva hyanumā punaḥ pramāṇaṃ neṣyate kasmāt ko viśeṣo hi pūrvake  p vijñātārthādhigantṛtvān na pramāṇam idaṃ yadi smārtavat prāktano pyetat samānaṃ kiṃ na vīkṣyate antarālapravṛttasya sandehasya nivartanāt ādhikyaṃ tatra cedetad atrāpi sadṛśaṃ na kim tasmāt kimasti nāstīti sandehavinivṛttikṛt sa eveti nirākāṅkṣam etat sāmānyadarśanam  ākṛtiḥ jātiḥ yadītyabhyupagame jātivyaktyoḥ pareṇaikyasyeṣṭatvāt kuto vyaktivināśe jāter avasthānaṃ sambhavati anyathā bhinnayogakṣematvād ekāntena tayor bhedo bhyupagantavyaḥ syāt bhāva iti ayam abhyupagamavāda eva ekadā tāvajjātir vistareṇa nirastaiveti kutas tasyāḥ sattvam bhāve pi sattve pi tasyā api kṣaṇabhaṅgaḥ prāpnoti vyāpinaḥ kṣaṇabhaṅgasya prasādhanāt api ca yadānumānaparicchinnaṃ punar api tata eva liṅgāt tameva vahniṃ paricchinatti  tadāpi viśeṣato dṛṣṭaṃ kiṃ na varṇitam  yena pratyakṣato dṛṣṭa iti viśeṣaṇamiṣṭam adhigatārthādhigantṛtvād iti cet na pratyakṣadṛṣṭe pi tat tulyam antarālavartisandehanivartanamadhikaṃ pratyakṣadṛṣṭe stīti cenna anumānadṛṣṭe pi samānam ādhikyam tasmāt sarvatraiva sāmānyato dṛṣṭam eva kṣaṇakṣayiṣu bhāveṣvanumānaṃ na viśeṣato dṛṣṭaṃ nāma na pramāṇam iti prāhur anumānaṃ tu kecana vivakṣāmarpayanto pi vāgbhirābhiḥ kudṛṣṭayaḥ  kecid iti bārhaspatyādayaḥ ābhir iti nānumānaṃ pramāṇam ityevaṃrūpābhiḥ anena svavacanavirodham āha tathā hi vacanaliṅgād vivakṣā pratīyata iti manyamānena parasmai svābhiprāyanivedanāya vyāharatā darśitamanumānasya prāmāṇyam naca tat pramāṇamiti bruvatā tadeva pratiṣiddhamitītaretaravyāghātaḥ etac ca dūṣaṇaṃ paścād vyaktīkariṣyate trirūpaliṅgapūrvatvāt svārthaṃ mānaṃ na yujyate iṣṭaghātakṛtā janyaṃ mithyājñānaṃ yathā kila bhāvād anumāne pi na cānumitikāraṇam dvairūpyam iva liṅgasya trairūpyaṃ nāstyato numā  p anumānavirodhasya viruddhānāṃ ca sādhane sarvatra sambhavāt kiñca viruddhāvyabhicāriṇaḥ tatra tāvac cārvākāḥ pramāṇayanti svārthānumānam pramāṇaṃ na bhavati  trirūpaliṅgapūrvatvān mithyājñānavat parārthāścakṣurādayaḥ saṅghātatvācchayanāsanādyaṅgavad ityetasyeṣṭavighātakṛtaḥ kila trirūpatvān mithyājñānametaj janyaṃ trirūpaliṅgajam iti na ca trairūpyamanumitikāraṇam ananumāne pi bhāvād dvairūpyavat api ca sarvatra sādhane numānavirodhaḥ sambhavati tadyathā vivakṣitasādhyadharmo dharmiviśeṣaṇaṃ na bhavati etat samudāyaikadeśatvād dharmisvarūpavat anena hi sarvamanumānaṃ niranumānīkṛtam sarvatra cānumāne kṛte viśeṣaviruddhānāṃ sambhavas tadyathā anityaḥ śabdaḥ kṛtakatvād ghaṭavad iti kṛte kaścid viśeṣaviruddham udbhāvayet yathāyaṃ hetur anityatvaṃ sādhayati tathākāśaguṇatvābhāvamapītyevamādi sarvatra ca viruddhāvyabhicārī sambhavati tadyathā anityaḥ śabdaḥ kṛtakatvād ghaṭavad iti kṛte kaścid viruddhāvyabhicāriṇam āha nityaḥ śabdaḥ śrāvaṇatvācchabdatvavad iti evam ādistattvaṭīkāyām udāharaṇaprapañco draṣṭavyaḥ tathā bhartṛharir āha avasthādeśakālānāṃ bhedād bhinnāsu śaktiṣu bhāvānam anumānena prasiddhir atidurlabhā vijñātaśakter apyasya tāṃ tamarthakriyāṃ prati viśiṣṭadravyasambandhe sā śaktiḥ pratibadhyate yatnenānumito pyarthaḥ kuśalair anumātṛbhiḥ abhiyuktatarair anyathaivopapādyate  avasthādeśakālabhedena padārthānāṃ śaktayo bhinnāḥ ato na śakyate numānāt tadbhāvaniścayaḥ kartum  na hyevaṃ śakyate numānāt pratyetum devadatto bhārodvahanasamartho na bhavati  devadattatvād bālāvasthadevadattavad iti  atra hyavasthābhedena śaktibhedasambhavād vyabhicāraḥ tathā deśabhedenāmalakīkharjūrādīnāṃ rasavīryavipākabhedo dṛśyate tatranaivaṃ śakyate kartum sarvāmalakī kaṣāyaphalā  anubhūyamānāmalakīvaditi tathā kālabhedena kūpodakādīnāṃ śītoṣṇādibhedaḥ sambhavati  tatra sarvāāpaḥ śītā iti p na śakyate niścayaḥ kartum ityevam ādi avasthādeśakālānām iti bhedād ityetadapekṣya ṣaṣṭhī bhāvānām iti prasiddhyapekṣayā tathā tṛṇādiṣu niścitadahanasāmarthyasyāgner abhrapaṭale tat sāmarthyaṃ pratihanyate  na ca tatraivamanumātuṃ śakyate abhrapaṭalamagninā dahyate pārthivattvāt tṛṇādivad iti tathānyenānyathā pratipādito rthaḥ punar abhiyuktatareṇānyenānyathā pratipādyata ityaniṣṭā parārthamanumānaṃ tu na mānaṃ vaktrapekṣayā anuvādān na tenāsau svayam arthaṃ prapadyate śrotṛvyapekṣayāpyetat svārthamevopapadyate śrotradarśanamūlāyāḥ ko viśeṣo hi saṃvidaḥ na parārthānumānatvaṃ vacasaḥ śrotrapekṣayā śrotṛsantānavijñānahetutvajñāpakatvataḥ yathendriyasya sākṣāc ca nānumeyaprakāśanam tasmād asyāvinābhāvasambandhajñānavan na tat athocyate parārthatvaṃ paravyāvṛttyapekṣayā tadapyayuktaṃ svārthepi parārthatvaprasaṅgataḥ  anyaḥ punar āha parārtham anumānaṃ vaktrapekṣayānuvādatvān na pramāṇam śrotrapekṣayā tu svārtham eva  ko hi viśeṣaḥ śrotradvāreṇa tamarthaṃ pratipadyate darśanadvāreṇa ceti yathā darśanendriyasya vyāpāre sati parārthavyapadeśo na bhavati evaṃ śrotrendriyavyāpāre pi mābhūd iti darśanam cakṣurindriyaṃ dṛśyate neneti kṛtvā saṃvida iti jñānasya tathā na śrotrapekṣayā vacanasya parārthānumānatvam  śrotṛsantānavartijñānahetutvāt  jñāpakatvād vā  indriyavad iti śrotṛsantānavijñānahetutvaṃ ca jñāpakatvaṃ ceti dvandvena hetudvayanirdeśaḥ yathendriyasyeti dṛṣṭāntanirdeśaḥ ayamaparaḥ prayogaḥ na parārthānumānatvaṃ vacanasya śrotrapekṣayāsākṣādanumeyāprakāśakatvāt  avinābhāvasambandhajñānavat tasmād iti sākṣādanumeyāprakāśakatvāt yasmāt sākṣādanumeyāprakāśakatvaṃ tasmān na śrotrapekṣayā vacasaḥ prāmāṇyamavinābhāvasambandhajñānavad iti vākyārthaḥ avinābhāvaḥ sādhyena sādhanasya  sa eva sambandhaḥ sādhyena yasya liṅgasyatasya jñānam iti vigrahaḥ atha paravyāpārāpekṣayā taducyate parārtha iti tathā p  pyayuktaṃ svārthe pi parārthatvaprasaṅgāt  āpekṣikatvāt paratvasya  pārācāravat trirūpaliṅgetyādinā pratividhatte trirūpaliṅgapūrvatvaṃ nanu saṃvādilakṣaṇam tallakṣaṇaṃ ca mānatvaṃ tat kiṃ tasmānniṣidhyate  tatra prathame prayoge trirūpaliṅgapūrvatvād ityasya hetor viruddhatām āha saṃvādilakṣaṇam iti saṃvāditvam anena lakṣyata iti kṛtvā yatastrirūpaliṅgajaṃ yajjñānaṃ tat pāramparyeṇa vastuni pratibaddhamato visaṃvādakaṃ pratyakṣavat yathāha liṅgaliṅgidhiyorevaṃ pāramparyeṇa vastuni pratibandhāt tadābhāsaśūnyayor apyavañcanam  iti tallakṣaṇaṃ ceti avisaṃvādalakṣaṇam yathāha pramāṇamavisaṃvādijñānam iti nahi pratyakṣe pi tat pramāṇavādinānyat pramāṇavyavasthānibandhanaṃ śakyamādarśayitum anyatrāvisaṃvādāt sa ca trirūpaliṅgajanye stīti kimiti tasmāttrirūpaliṅgapūrvatvād avisaṃvāditvahetoḥ prāmāṇyaṃ niṣidhyate etena sādhyasādhanayor arthato virodha uktaḥ tathā hi yatra trirūpaliṅgapūrvatvaṃ tatrāvisaṃvāditvaṃ yatrāvisaṃvāditvaṃ tatra prāmāṇyaṃ prāmāṇyāprāmāṇyayoś ca parasparaparihārasthitalakṣaṇo virodha iti sāmarthyād viruddho hetur nirdiṣṭaḥ mithyājñānam ityādinā dṛṣṭāntasya sādhyavikalatām āha mithyājñānaṃ samānaṃ ca pūrvapakṣavyapekṣayā iṣṭaghātakṛtā janyaṃ jñānamuktaṃ na vastutaḥ vastusthityā hi tajjñānam avisaṃvādi niścitam vādīṣṭaviparītasya pramāṇamata eva tat ato viruddhatā hetor dṛṣṭānte cāpyasādhyatā etenaiva prakāreṇa dvitīye hetvasiddhatā  yato vādīṣṭaviparītasādhanāt tadapi pramāṇam eva anyathā hi sādhyāntaramapekṣya sarvadaiva sarvasya yadyaprāmāṇyaṃ vyavasthāpyeta pratyakṣe pi prasaṅgaḥ syāt pūrvapakṣāpekṣayā tu tanmithyājñānam uktam na vastusthityā pūrvasya prathamavādinaḥ pakṣaḥ  pūrvapakṣaḥ tasya vyāpekṣeti vigrahaḥyo hyanādheyātiśayaikaparādārthatvaṃ cakṣurādīnām icchati p tadabhiprāyāpekṣayā mithyājñānamucyate anityānekavijñānādihetutvena cakṣurādīnāṃ siddhatvāt viruddhateti trirūpaliṅgapūrvatvasyāpramāṇe kvacid apyabhāvāt pramāṇe tu tatraiveṣṭavighātakṛtā janye jñāne bhāvāt nanu ca lokāyataṃ prati viruddhasādhane kartavye dṛṣṭānto na siddha eva nahīṣṭavighātakṛjjanyaṃ jñānaṃ pramāṇam icchati paraḥ  nacānyatarāsiddho dṛṣṭānto bhavati ya eva tūbhayaniścitavācī sa eva sādhanadūṣaṇam iti nyāyayāt ucyate yadyapipareṇātra prāmāṇyaṃ neṣṭaṃ vācā tathāpyasaṃvāditvaṃ tvaśakyāpahnavatvādiṣṭam eva tadicchatāṃ sāmarthyāt prāmāṇyam api tena vastusthityābhyupagantavyam iti vastubalaprakṛtyā viruddha udbhāvyate na parābhyupagamānurodhena  athavā viruddhahetusaṃsūcanād viruddhaḥ tatra viruddho hetuḥ yadavisaṃvādi tat pramāṇaṃ yathā pratyakṣaṃ  saṃvādi ca trirūpaliṅgajanyaṃ jñānam iti svabhāvahetuḥ nacāsiddho niḥsvabhāvatvānihetutvaprasaṅgāt  pratyakṣāprāmāṇyaprasaṅgānnaikāntikaḥ asādhyateti nātra sādhyamastītyasādhyastadbhāvo sādhyatā sādhyavikalateti yāvat dvitīya iti na ca trairūpya ityādau hetvasiddhateti ananumāne kvacid apyabhāvāt etenaiveti trirūpaliṅgetyādinā nyāyena anumānavirodhasyetyādau parihāram āha yattādātmyetyādi yattādātmyatadutpattyā sambandhaṃ pariniścitam tadeva sādhanaṃ prāhuḥ siddhaye nyāyavādinaḥ anumānavirodhādirīdṛśe sti na sādhane naiva taddhyātmahetubhyāṃ vinā sambhavati kvacit parasparaviruddhau ca dharmau naikatra vastuni yujyete sambhavo nāto viruddhāvyabhicāriṇaḥ  īdṛśa iti tādātmyatadutpattipratibaddhe ātmahetubhyām iti svabhāvena kāraṇena ca vinā yathākramaṃ talliṅgaṃ na bhavati niḥsvabhāvatvanirhetutvaprasaṅgāt yaduktam vivakṣitaḥ sādhyadharmo na dharmiviśeṣaṇam iti tatra yadi sādhyadharmo na dharmiviśeṣaṇaṃ tadā samudāya eva nāstīti tataścaitat samudāyaikadeśatvādityasiddhau hetuḥ syāt yaccoktam sarvatrānumāne viśeṣaviruddhānāṃ sambhava iti tadayuktam yataḥ sādhyaviparyayasādhanād viruddha iṣyate naca viśeṣaḥ sādhayitumiṣṭaḥ vastubalapravṛttā p numāne viṣaye na viruddhāvyabhicārī ca sambhavati ekasmin dharmiṇi parasparaviruddhadharmadvayaprasaṅgāt taduktamavasthādeśakālānām ityādi tatrāha abhyastetyādi abhyastalakṣaṇānāṃ ca samyagliṅgaviniścaye anumāvṛttiranyā tu nānumetyabhidhīyate  avasthādeśakālānāṃ bhedād bhinnāsu śaktiṣu bhāvānām anumānena nātaḥ siddhiḥ sudurlabhā OO TS   yatnenānumito pyarthaḥ kuśalair anumātṛbhiḥ nānyathā sādhyate so nyair abhiyuktatarair api PP TS  supariniścitaṃ liṅgaṃ gamakam iṣyate na saṃdigdham  nahi dhūmo bāṣpādirūpeṇasandihyamāno vahner niścāyako bhavati liṅganiścaya eva katham iti cet abhyāsāt yathā maṇirūpādiṣu tadvidām tathā hi vivecayanty eva bāṣpādibhyo dhūmādīnabhyas tatatsvalakṣaṇāḥ athavivecya pravṛttāścaite prāpnuvantyeva vahnim tasmādyataḥ suvivecitaṃ liṅgaṃ na vyabhicarati  tenāvasthādibhedabhinnānāṃsiddhir na durlabhā nāpi suvivecitālliṅgāt pariniścito rtho nyathā śakyate kartum nahi dhūmāt supariniścitād anumitasya vahner anyathābhāvaḥ śakyate kartum  ekasya viruddhasvabhāvadvayāyogāt yaccoktam na devadatto bhārodvahanasamartha ityādi  yaccābhrapaṭalaṃ vahninā dahyata iti  talliṅgameva na bhavati  trairūpyābhāvāt nahyadarśanamātreṇa vipakṣāddhetor vyāvṛttiḥ śakyate kartum yadāha nacādarśanamātreṇa vipakṣād vyatirekitā iti kiṃ tarhi tādātmyatadutpattisambandhaniyamād avinābhāvaniyamaḥ yadāha kāryakāraṇabhāvād vā svabhāvād vā niyāmakāt avinābhāvaniyamo darśanān na na darśanāt  iti nacātra tādātmyatadutpattisambandho sti syād etat supariniścitaṃ liṅgaṃ na vyabhicaratītyetad eva kuto nahyatra yuktir astītyāha nahi svabhāva ityādi na hi svabhāvaḥ kāryaṃ vā svabhāvāt kāraṇādṛte bhedānimittatāprāptes te vināsti na cānumā  dvividham eva hi liṅgaṃ yaduta svabhāvaḥ kāryam iti anupalabdhes tu svabhāve nta p rbhāvaḥ naca svabhāvakāraṇākhyena liṅginā vinā tayor liṅgayoḥ sambhavo sti  yena vyabhicāraḥ syāt  kasmān na sambhava ity āha bhedānimittatāprāpteḥ bhedaścānimittatā ca tayoḥ prāptiḥ svabhāvahetor bhedo svabhāvatā prāpnoti  kāryahetor animittatvaṃ nirhetukatvaṃ prāpnoti naca svabhāvakāryavyatirekeṇānyaliṅgamiṣṭamanyatrāpratibandhād avinābhāvāyogāt te vineti svabhāvakārye dvivacanāntam etat yaduktaṃ parārtham anumānaṃ tu mānam iti tatrāha trirūpaliṅgetyādi trirūpaliṅgavacasaḥ saktasaṃsūcakatvataḥ yatparārthānumānatvam uktaṃ tacchrotrapekṣayā gauṇaṃ sāṅketikaṃ caivam anumānatvamāśritam saktasaṃsūcakatvena tena nātiprasajyate nānumānaṃ pramāṇaṃ ced viphalā vyāhatis tava na kaścid api vādo hi vivakṣāṃ pratipadyate  vacanasya yat parārthānumānatvamuktaṃ tacchrotrapekṣayā tena vaktrapekṣābhāvī doṣo na bhavati śrotrapekṣayāpi trirūpaliṅgasūcanād upacāreṇānumānakāraṇatvāt samayād vānumānatvam uktam saktasaṃsūcaka evānumānasaṃjñāniveśāt tenendriyasyāvinābhāvitvasambandhajñānasya ca parārthānumānatvaprasaṅgād atiprasaṅgo na bhavati tayoḥ  saktasaṃsūcakatvābhāvāt ata eva darśanamūlayoḥ saṃvidaḥ sakāśād asyā viśeṣaḥ tathā hi darśanajñānena sākṣād dhūmāder liṅgasya pratītir na tu śrotrajñānena tena hi śabda eva sākṣād gṛhyate naca śabdo dhūmavad bāhyasyārthasya liṅgaṃ vivakṣāpratibaddhasya bāhyena sambandhāsiddheḥ kevalaṃ tasya dhūmāder liṅgasya saṃsūcakatvena saṅketavaśāt tathādhyavasāyivikalpotpatter bāhyārthāpekṣayā parārtham iti varṇyate vivakṣāyāṃ tu gamyāyāṃ śrotrapekṣayā svārtham eva bhavati tathā hi tat kāryatvād dhūmavivakṣāyāṃ gamaka iṣyate na vācakatvena tato jñānāpratīteḥ viphalā vyāhṛtir iti nānumānaṃ pramāṇam ityeṣā tathā hi na kaścit pratipādyas tadvacanād vivakṣāṃ pratipadyate anena svavacanavirodhamāha etac ca pūrvaṃ varṇitam eva purandaras tv āha lokaprasiddhamanumānaṃ cārvākair apīṣyata eva  yat tu kaścillaukikaṃ mārgamatikramyānumānam ucyate tanniṣidhyata iti etadāśaṅkya dūṣayann āha laukikam ityādi p laukikaṃ liṅgamiṣṭaṃ cen na tvanyaiḥ parikalpitam nanu loko pi kāryāder hetvādīnavagacchati tattvatas tu tadevoktaṃ nyāyavādibhir apyalam tallaukikābhyanujñāte kiṃ tyaktaṃ bhavati svayam  nanu loko pīti hetvādīnavagacchatīti sambandhaḥ kāryāder ityādiśabdāt svabhāvagrahaṇam evaṃ hetvādīnityatrāpi svabhāvagrahaṇam eva bahuvacanaṃ tu vyaktibhedāt yadeva liṅgaṃ tādātmyatadutpattipratibaddhāllokārthaṃ pratipadyate tadevoktaṃ liṅgamasmābhiḥ  tadabhyanujñāne kiṃ tyaktaṃ syād yasyānumānatvaniṣedhobhavet athāpi syānnaivāsmākaṃ kiñcid anumānamiṣṭaṃ kiṃtu pareṇa tat pramāṇam iṣṭaṃ tadabhyupagamān mama viphalā vyāhṛtir na bhavatīti atrāha apramāṇenetyādi apramāṇena caitena paraḥ kiṃ pratipadyate apramāṇakṛtaścāsau pratyayaḥ kīdṛśo bhavet  kutaścāyaṃ niścayo jātaḥ pareṇa tat pramāṇamabhyupagatam iti nahi parābhyupagamaḥ pratyakṣaḥ  na cānyat tava pramāṇam asti  yena niścayaḥ syāt bhavatu nāma niścayaḥ tathāpi tenāpramāṇena parābhyupagatena kimiti paraḥ pratipadyate  na vai vyasanametat athāpi syād yathā ripuhastādācchidya khaḍgaṃ tenaiva sa eva ripur nipātyate evaṃ pareṇa yat pramānatvenābhyupagataṃ tadeva gṛhītvā paro nirākriyata ityāśaṅkyāha apramāṇakṛta iti etaduktaṃ bhavati yadi mohāt pareṇāpramāṇam eva pramāṇam iti kṛtvā saṃgṛhītaṃ kathaṃ tenāpramāṇena parasya samyagjñānotpādanaṃ śakyate kartuṃ samyagjñānaphalatvāt pramāṇasya nahi mohāt khaḍga iti kṛtvā gṛhītena yenakenacicchedakena paraśchettuṃ śakyata iti na samāno dṛṣṭāntaḥ aviddhakarṇas tatvaṭīkāyām āha nanu vā pramāṇena kimiti paraḥ pratipādyate  ubhayasiddhaṃ hi pratipādakaṃ bhavatīti tadevad ayuktam yasmād vacanātmakamanumānaṃ naca vaktuḥ pramāṇam  atha ca vaktā tena paraṃ pratipādayati  parapratipādanārthatvāt prayāsasya nāvaśyamubhayasiddhena prayojanam iti tadāśaṅkate anumānam ityādinā anumānaṃ pramāṇaṃ ceccakrur na vacanātmakam prakāśayati tenāyaṃ yathā tadvadidaṃ bhavet  p ajñātārthāprakāśatvād apramāṇaṃ tadiṣyate nāśaktasūcakatvena tāvakīnaṃ tathā nanu  ayam iti vaktā teneti vacanātmakena ajñātetyādinā dūṣaṇam āha nahi vacanasya vaktrapekṣayā saṃsūcanād aprāmāṇyam iṣṭaṃ  kiṃ tarhiajñātārthāprakāśanāt saktasūcakatvamasyāstyeva tvadīyaṃ tvanumānaṃ na saktasaṃsūcakamityasamānametat anyathā hyubhayasiddham eva bhavet tasmānnyāyād anapetaṃ pramāṇaṃ sarveṣāṃ yuktaṃ pratyakṣavad iti nyāyyam ity anumānaparīkṣā KAPITEL  PRAMAANANTARAPARIIKSAAidānīṃ pramāṇadvitayaniyamasādhanārthaṃ saṅkhyāvipratipattikaraṇārtham āha nanvityādi nanu śabdapramāṇādipramāṇāntarasambhavāt nirdiṣṭaṃ lakṣaṇaṃ kasmād dvayor eva pramāṇayoḥ  anenāvyāpitāṃ pramāṇalakṣaṇasya doṣaṃ pramādvitayaniścitamityatra dvitayāvadhāraṇavaiphalyaṃ cāha ucyata ityādinā pariharati ucyate na dvayād anyatpramāṇamupapadyate pramāṇalakṣaṇāyogād yoge cāntargamādiha  antargamād iheti asminneva pramāṇadvaye etad uktaṃ bhavati pramāṇadvayādanyasya pramāṇalakṣaṇamavisaṃvāditvaṃ nāstyeva  sati cātraivāntarbhāvāt pṛthaṅnocyate pramāṇāntaram iti  tatra kathamanyeṣām aprāmāṇyaṃ prāmāṇye vā katham ihāntarbhāva ityetad dvayaṃ pratipādayati  atra śabdopamārthāpattyabhāvayuktyanupalabdhisambhavaitihyapratibhākhyātipramāṇāntarāṇi parair abhyupagatāni tatra śabdamadhikṛtyāha śabdajñānād ityādi śabdajñānāt parokṣārthajñānaṃ śābdaṃ pare jaguḥ taccākartṛkato vākyāt tathā pratyayinoditāt idaṃ ca kila nādhyakṣaṃ parokṣaviṣayatvataḥ nānumānaṃ ca ghaṭate tallakṣaṇaviyogataḥ  p dharmī dharmaviśiṣṭo hi liṅgityetat suniścitam na bhaved anumānaṃ ca yāvat tadviṣayaṃ na tat  tatra śabarasvāmī śabdalakṣaṇamāha śabdajñānād asannikṛṣṭe rthajñānaṃ śabdam iti śabdasvalakṣaṇagrahaṇād uttarakālaṃ parokṣe rthe yadutpadyate jñānaṃ tacchabdādāgatam iti kṛtvā śābdapramāṇam tac ca dvividham apauruṣeyaśabdajanitaṃ pratyayitapuruṣavākyajaṃ ca etac ca pratyakṣād bhinnaṃ parokṣaviṣayatvāt nāpyanumānaṃ trairūpyābhāvāt tathā hi sādhyadharmaviśiṣṭo dharmī anumeya iṣyate na kevalo nāpi dharmamātram  yāvac ca taddharmitvena dharmiviṣayaṃ liṅgaṃ nāvadhāryate na tāvad anumānasya pravṛttiḥ sambhavati  yāvat pakṣadharmatvāvadhāraṇā na bhavati na tāvad anumānam iti yāvat saiva pakṣadharmatvāvadhāraṇa kiṃ na bhavatītyāha yaśceti yaś cātra kalpyate dharmī prameyo sya sa eva ca nacānavadhṛte tasmiṃs taddharmatvāvadhāraṇā  yaścātra śābde kalpyate vṛkṣādidharmī sa eva prameyas tasyaiva pratipādyatvāt dharmyevātra prameyo na dharmaviśiṣṭo dharmīti yāvat tasmin dharmiṇi anavadhṛte aniścite kathaṃ tad dharmatvaṃ niścīyate prāk sa cetpakṣadharmatvād gṛhītaḥ kiṃ tataḥ param pakṣadharmādibhir jñātair yena syād anumānatā  kiṃ ca yadi cāsau dharmī pakṣadharmatvaniścayāt prāgjñātas tadā niṣphalaḥ pakṣadharmatvādiniścaye prayatnaḥ dharmipratipattyartho hi sarvaḥ prayāsaḥsa cet pratipannaḥ kimidānīṃ pakṣadharmatvādinirūpaṇaprayāsena  abhyupagamya caitad abhihitam naca śabdo vṛkṣāder dharmiṇo dharmaḥ  vaktṛdeśe vadhāryamāṇatvāt evaṃ tāvat pakṣadharmatvābhāvaḥ pratipāditaḥ  idānīm anvayābhāvaṃ pratipādayann āha anvayo nacetyādi anvayo na ca śabdasya prameyeṇa nirūpyate vyāpāreṇa hi sarveṣām anvetṛtvaṃ pratīyate  nirūpyata iti niścīyate vyāpāreṇeti sadbhāvena sattayeti yāvat etaduktaṃ bhavati vidyamānasyaivānvetṛtvaṃ nāvidyamānasyeti p etad eva darśayann āha yatretyādi yatra dhūmo sti tatrāgner astitvenānvayaḥ sphuṭam natvevaṃ yatra śabdo sti tatrārtho stīti niścitam  yatra dhūmas tatrāvaśyaṃ yato vahnirityato sau vahniranvetā bhavati  dhūmasyanatvevaṃ śabdasyārthenānvayaḥ kathaṃ nāstīti pratipādayann āha na tāvad iti na tāvat tatra deśe sau na tat kāle ca gamyate bhavennityavibhutvāccet sarvaśabdeṣu tat samam tena sarvatra dṛṣṭatvād vyatirekasya cāgateḥ sarvaśabdair aśeṣārthapratipattiḥ prasajyate  na tāvat tatra śabdākrānte deśe rthasya sadbhāvaḥ tathā hi piṇḍakharjūrādiśabdo nyatra pāṭaliputrādau śrūyate  naca tatra deśe piṇḍakharjūrādirasti  tathā nāpi śabdakāle rtho vaśyaṃ sambhavati dilīpamahāsammatādiśabdā vartamānās tadarthastu bhūto bhaviṣyaṃśceti kuto rthaiḥ śabdasyānvetṛtvam atha matam nityatvācchabdānāṃ sarvakālam avasthiter arthena saha na bhinnakālatā  nāpi bhinnadeśatā  vyāpitvāt sarvadeśeṣvavasthiteḥ ato nityavibhutvād bhaved anvayaḥ śabdānām iti tatra sarvaśabdeṣu tannityavibhutvaṃ tulyam iti kṛtvā pratiniyatena śabdena pratiniyatārthābhidhānaṃ na prāpnoti kiṃ tarhiyena kenacicchabdena sarvasyaivārthasyābhidhānaṃ syāt  tenārthena saha sarvatra deśe kāle vā sarvaśabdasya dṛṣṭatvāt vyatirekaḥ sādhyābhāve sādhanābhāvaḥ tasya agateriti anupalambhāt nityavibhutvād eva tasmād ananumānatvaṃ śābde pratyakṣavad bhavet trairūpyarahitatvena tādṛgviṣayavarjanāt  tasmād ityupasaṃhṛtya pramāṇaṃ darśayati ananumānatvaṃ śābda iti sādhyanirdeśaḥ trairūpyarahitatveneti hetuḥ pratyakṣavad iti dṛṣṭāntaḥ tādṛgviṣayavarjanād iti hetusamarthanam yādṛśo dhūmādiliṅgajasyānumānasya viṣayo dharmaviśiṣṭo dharmī tena tādṛśā viṣayeṇa varjanāt rahitatvād iti yāvat bhavatu nāma trairūpyarahitatvād anumānād anyatvaṃ prāmāṇyaṃ tvasya śabdasya katham ity āha agnihotretyādi p agnihotrādivacanād akampajñānajanmataḥ tat pramāṇatvam apyasya nirākartuṃ na pāryate  saṃśayaviparyāsarahitatvād akampaṃ niścalam bādhakapramāṇābhāvāt pramāṇaṃ pratyakṣādivad iti yāvat tathā cāha śabarasvāmī na ca svargakāmo yajetetyato vacanāt sandigdhamavagamyate bhavati svargo na vā bhavatīti na ca niścitamavagamyamānam idaṃ mithyā syāt  yo hi janitvā pradhvaṃsate naitad evam iti sa mithyāpratyayaḥ nacaiṣa deśāntare kālāntare puruṣāntare viparyeti  tasmād avitathaḥ yat tu laukikaṃ vacanaṃ taccetpratyayitāt puruṣādindriyaviṣayaṃ  vā tadavitatham eva athāpratyayitādatīndriyaviṣayaṃ vā tatpuruṣabuddhiprabhavamapramāṇam aśakyaṃ hi puruṣamātreṇa jñātum iti tatretyādinā taccākartṛkato vākyādityetasmin prathame śābde lakṣaṇe sambhavitāṃ lakṣaṇadoṣam āha tatrākartṛkavākyasya sambhavārthāvasaṅgatau tasmād asambhavi proktaṃ prathamaṃ śābdalakṣaṇam  akartṛkasya hi vākyasya sambhavo nāstyeva  vyāpinaḥ kṣaṇabhaṅgasya sādhitatvāt vakṣyamāṇayuktyā vā satyapi vā sambhave na tasyārthavattvaṃ sambhavati  ato kartṛkādvacanāt parokṣo rtho yaṃ jñāta ityasyāsambhavād asambhavi pramāṇalakṣaṇam kathaṃ punar akartṛkaṃ vākyaṃ nāstītyāha śaktetyādi śaktāśaktasvabhāvasya sarvadā hyanuvartanāt tadā tadbhāvivijñānaṃ bhaven no vā kadācana  tatrākartṛkaṃ vākyaṃ śaktaṃ vā syāt jñānajanane  kadācid aśaktaṃ veti pakṣadvayam  prathame pakṣe tasya śaktasya svabhāvasyānuvartanānnityaṃ tadbhāvivijñānamprāpnoti tatra prayogaḥ yadapratibaddhasāmarthyaṃ yasmin kartavye  tat karotyeva yathāntyā kāraṇasāmagrī apratibaddhasāmarthyaṃ cākartṛkaṃ vākyaṃ jñānajanane sarvakālam iti svabhāvahetuḥ athavā yadavikalakāraṇaṃ tadbhavatyeva yathāvikalakāraṇo ṅkuraḥ avikalakāraṇaṃ cāpauruṣeyavākyabhāvivijñānam iti svabhāvahetuḥ dvitīye pi pakṣe tasyāśaktasya svabhāvasya sarvakālamanuvartanāc ca na kadācit tadbhāvi vijñānaṃ syāt  yathā vikalakāraṇo ṅkuraḥ p katham arthavattvaṃ na saṅgacchata ity āha dveṣetyādi dveṣyamohādayo doṣā yathā mithyātvahetavaḥ kṛpāprajñādayo pyevaṃ jñātāḥ satyatvahetavaḥ tadāśrayanarābhāve na tayor api sambhavaḥ ānarthyakyamataḥ prāptaṃ vacasyyapuruṣāśraye  dvābhyāṃ prakārābhyām arthavattā bhavati aviparītārtatvena viparītārthatvena vā  tṛtīyarāśyabhāvāt tasyāś ca buddher dviprakārāyā apyarthavattāyā guṇadoṣau kāraṇam ityanvayavyatirekābhyāṃ niścitam tathā hi yathā rāgādidoṣaparītapuruṣo mṛṣāvādī dṛṣṭas tathā kṛpādiguṇayuktaḥ satyavāgdṛṣṭaḥ tayoś ca guṇadoṣayoḥ samyaktvamithyātvahetvorāśrayaḥ puruṣaḥ  tataś ca puruṣanivṛttau guṇadoṣanivṛttiḥ guṇadoṣanivṛttau samyaktvamithyātvayor apyabhāvaḥ  tadabhāve prakārāntarāsāmbhavād ānarthakyam apauruṣeye vacasi prāptam  kāraṇābhāvāt nahi kāraṇamantareṇa kāryasya sambhavo yuktaḥ  nirhetutvaprasaṅgāt tataś ca deśakāladravyādiniyamo na syāt prasaṅgasādhanam etad draṣṭavyam anyathā hi svātantryeṇa sādhane dṛṣṭavirodhaḥ syāt tathā hi agnihotraṃ juhuyāt svargakāmaḥ ityādivākyād arthapratītir bhavantyupalabhyata eva  naca dṛṣṭamapohnotuṃ śakyate nacākartṛkatvamubhayasiddham ityasiddhaś ca hetuḥ syāt prasaṅgasādhane tu dvayam apy aduṣṭam tathā hi yady apauruṣeyatvamabhyupagamyate vedasya tadānarthakyam abhyupagantavyam arthavattvahetoḥ puruṣasyābhāvāt nacānarthakyam  ataḥ syāt pauruṣeya eveti prasaṅgena pradarśyate etad eva prasaṅgasādhanaṃ samarthayituṃ dṛṣṭavirodhābhāvaṃ pratipādayannāśaṅkāpūrvakam āha arthetyādi arthapratītito no cedeṣā vyākhyānato bhavet svatantro hi pumān dṛṣṭo vyācakṣāṇo rthamicchayā bhūtārthadyotane śaktiḥ prakṛtyaiva sthitāsya cet ajñātasamayasyāpi bhaved arthagatis tataḥ prakṛtyā dīpako dīpo na saṅketamapekṣate samayāntarabhāve ca tasmād arthāntare gatiḥ  p nahi saṅketabhāve pi dīpo gandharasādikam prakāśayati vijñātuṃ sā śaktir na ca śakyate  no cediti ānarthakyam iti sambandhaḥ tataś ca dṛṣṭavirodhaḥ pratijñāyā iti bhāvaḥ satyaṃ syād dṛṣṭavirodho yadi vedādevārthapratītirupadeśamantareṇopajāyate yāvataivārthapratītir vyākhyātuḥ sakāśāt samayavaśād bhavet na vedāt kevalāt samayanirapekṣāt tathā hi vedārthaṃ mīmāṃsakādiḥ svecchayā vyācakṣāṇo dṛṣṭaḥ naca svābhāvikasyārthasya puruṣecchānurodhitvaṃ yuktam tatraitat syāt nahi puruṣeṇāpūrvo rthaḥ svecchayā kathyate  kiṃ tarhiya eva hi svābhāviko vyavasthitaḥ sa eva puruṣeṇa prakāśyate iti tena bhavatyeva dṛṣṭavirodha iti evaṃ tarhi yadi prakṛtyāsya vedasya bhūtārthadyotane śaktiḥ sthitā tadā saṅketānabhijñasyāpi tato vedavākyād arthapratītiḥ prāpnoti saṅketasāpekṣo vedo rthapratītihetur na kevala iti cet tan na nahi prakṛtyārthapratītihetavo dīpādayaḥ saṅkeamapekṣante anyathā saṅketasyaivānyavyatirekābhyām arthapratītau sāmarthyaṃ syāt  nasvābhāvikasya sambandhasya kiṃ ca bhavatu nāma saṅketasahāyād arthapratītis tathāpi doṣa ity āha samayetyādi mīmāṃsakoparacitāt samayān niraktakārādyuparacitaḥ samayaḥ samayāntaraṃ tasya sadbhāve sati prakṛtādarthād arthāntare tataḥ śabdāt pratītir na prāpnoti  nahi pradīpo prakāśyaṃ gandharasādikaṃ saṅketavaśāt prakāśayitum īśaḥ bhavatu nāmārthāntare vṛttiḥ samayavaśāt tathāpi prāmāṇyaṃ na sidhyatīti pratipādayati vijñātum iti puruṣecchāvaśādyadyarthāntare pi śabdasya pravṛttis tadā sāṅkaryāt sā bhūtārthadyotanaśaktir niścetuṃ na śakyate iti kathaṃ tata iṣṭārthapratipattirbhavet athavānyathā vyākhyāyate yāsau prakṛtyā bhūtārthadyotanaśaktiḥ sā kadācid ekārthaniyatā vā syādanekārthaniyatā veti pakṣadvayam tatraikārthaniyamapakṣe doṣamāha samayāntarabhāva iti dvitīye pyāha vijñātuṃ sā śaktir naca śakyata iti sāṅkaryād iti bhāvaḥ yathoktam girāmekārthaniyame na syād arthāntare gatiḥ anekārthābhisambandhe viruddhavyaktisambhavaḥ  iti evaṃ prathamaṃ śābdalakṣaṇamasambhavīti pratipādyākampajñānajanmata ityasya hetor asiddhatāmupasaṃhāreṇa darśayann āha ata ityādi p ato rthapratyayāyogāt tasya niḥkampatā kutaḥ sa tu sāmayiko yuktaḥ puṃvāg bhūtān na bhidyate nyāyajñair na tayo kaścid viśeṣaḥ pratipadyate śrotriyāṇāṃ tvakampo yam ajñātanyāyavatmanām  apauruṣeyatve sati yathoktanītyārthapratītir eva na sambhavati yadā  tadā kutas tasyā akampatvam yaścām arthapratyayo bhavannupalabhyate vedavākyāt sa tu sāṅketika eva yukta iti pūrvaṃ pratipāditam eṣā vyākhyānato bhavedityādinā itaścāyaṃ sāṅketika eva yukta iti yasmād vaidikaṃ vākyaṃ puṃvāgbhūtāt puṃvāktvaprāptāt na bhidyate pauruṣeyavacanān na bhidyate iti yāvat etad api kuta ity āha nyāyajñair ityādi tayor iti vaidikapauruṣeyayoḥ sarvaprakāreṇa puruṣaiḥ śakyakāraṇatvān na kaścid viśeṣo vaidikasya laukikātśrotriyāṇām ityupahasati dvitīye pi yadvā pratyayitoditādityetasmiṭśabdalakṣaṇe sambhavitāṃ lakṣaṇadoṣamāha āptetyādi āptānaṅgīkṛter eva dvitīyam api na kṣamam śābdalakṣaṇamiṣṭau vā so yam ityaviniścitaḥ  mīmāṃsakaiḥ kṣīṇadoṣapuruṣānabhyupagamād āpto nāṅīkṛta eveti kutas tadvacanasya prāmāṇyaṃ syāt na kṣamam na yuktam asambhavīti yāvat athāpyāpta iṣyate tadā tasyāptasyeṣṭau satyāṃ śṛṅgagrāhikayāyamasāvityāpto na niścita ityasatprakhya eva nahyanyaguṇadoṣaniścaye pramāṇam asti teṣām atīndriyatvāt kāyavāgvyavahārāścānyathāpi buddhipūrvaṃ kriyanta iti kutas tadvacanasyaprāmāṇyam asāṅkaryeṇār vāgdarśibhis teṣām anavadhāraṇāt prāyaḥ sampratyayo dṛṣṭo yadvākyāt tasya gṛhyate parokṣapratipattyarthaṃ vākyaṃ pratyayataḥ sa cet nānyatra pratyayābhāvāt pūrvamapratyayo pi hi ekatrāskhalite tatra sarvatra niyamo na hi  athāpi syād yasya puruṣasyākṣīṇadoṣasyāpi sato vākyād bāhulyena sampratyayo dṛṣṭaḥ so smābhiḥ pratyayita iṣṭo na kṣīṇadoṣaḥtasmāt tasya pratyayitasya vākyaṃ gṛhyate  p śābdalakṣaṇe tenāsambhavitā na sambhavatītietad apy asamyakna hy ekatrāvisaṃvādamātropalambhāt sarvatra tathābhāvaniyamo yukto vyabhicārasya sambhāvyamānatvād anyathāvyabhicārilakṣaṇaṃ syāt evaṃ tāvad dviprakāram api śābdalakṣaṇaṃ viśeṣeṇa dṛṣṭaṃ pratipādya sāmānyaṃ dūṣaṇam āha vacasām ityādi vacasāṃ pratibandho vā ko bāhyeṣvapi vastuṣu pratipādayatāṃ tāni yenaiṣāṃ syāt pramāṇatā bhinnākṣagrahaṇādibhyo naikātmyaṃ na tadudbhavaḥ vyabhicārān na cānyasya yujyate vyabhicāritā nahi vācyair vastubhiḥ saha kaścit tādātmyalakṣaṇas tadutpattilakṣaṇo vā pratibandho vacasām asti  yena tāni vastūni pratipādayatām eṣāṃ vacasāṃ prāmāṇyaṃ syāt tatra tāvan na tādātmyalakṣaṇaḥ pratibandho sti  bhinnākṣagrahaṇādibhyo hetubhyaḥ tatra bhinnākṣagrahaṇaṃ bhinnendriyeṇa grahaṇam tathā hi śrotrendriyeṇa śabdo gṛhyate rthastu cakṣurādinā ādiśabdena kāladeśapratibhāsakāraṇabhedo gṛhyate kumārilastvāha bhinnendriyagrāhyatvād bhinnamityanaikāntikametat tathā hi ekaṃ rūpaṃ yadā bahavaḥ paśyanti tadā bhinnendriyagrāhyatvād rūpasya bhedaḥ prāpnoti athāpi syāc cakṣurindriyajāter abhedādekendriyagrāhyatvam eveti evaṃ tarhi sattāyā anekendriyagrāhyatve pīndriyajāter abhedādabhinnendriyagrāhyatvam astīti siddham ekatvam tasmād buddhebhedābhedābhyāṃ padārthabhedavyavasthā nendriyabhedābhedābhyām iti āha ca na cānekendriyagrāhyaṃ bhinnatāṃ pratipadyate mābhūd bhinnaśarīrasthagrāhyatvād rūpabhinnatā jātyabhedādabhedaśced indriyatvena tat samam tulyabuddherato bhinnā na sattendriyabhedataḥ  iti etaccāsamyak buddhibhedād bhede pi sādhye samānatvāt tathāhyatrāpi śakyata evaṃ vaktum buddhebhedād vastubheda ityanaikāntikam etat tathā hi yadā bahava ekaṃ rūpaṃ paśyanti  tadā buddhibhedo styevānekacakṣurjñānotpatteḥ naca tadā rūpasya bhedaḥ yadi cakṣur vijñānajāter abhedādekatvaṃ parikalpyate evaṃ tarhi rūparasādīnām apyekatvaṃ prāpnoti satyapi tadbuddhibhedevijñānajāter abhedāt tataś ca yaduktam buddhibhedān na caikatvaṃ rūpādīnāṃ prasajyateiti tadvyāhanyeta tasmāj jātyuttaram etat atha satyapi svalakṣaṇabhede yādṛśe lakṣaṇa p bhede yādṛśo loke bhedābhedavyavahāraḥ prasidhaḥ ekānekapratyavamarśahetutvena tādṛśau buddhibhedābhedāvupādīyete indriye pi sarvaṃ samānamityalaṃ prasaṅgena na tadudbhava iti nāpi tadutpattilakṣaṇasambandho vyabhicārāt arthābhāve pi vivakṣāmātrād bhāvāt nacānyasya tadutpattirahitasyāvyabhicāritāstyatiprasaṅgāt tasmān na vācye rthe śabdasya prāmāṇyam yadyevaṃ katham uktam  na pramāṇāntaraṃ śābdamanumānāt tathā hi saḥtat kṛtakatvādivat svārthamanyāpohena bhāṣate iti etadāśaṅkya yathānumāne ntarbhāva iṣṭas tathā pratipādayann āha vacobhya ityādi vacobhyo nikhilebhyo pi vivakṣaiṣānumīyate pratyakṣānupalambhābhyāṃ taddhetuḥ sā hi niścitā  nikhilebhya iti pauruṣeyatvenāpyabhimatebhyaḥ sā ca vivakṣā tat kāryatvād vacanāt pratīyate natu vācyatayā yasmād ātmasantāne nvayavyatirekābhyāṃ vacasāṃ hetuḥ sā vivakṣā niścitā yattūktam anyāpohena bhāṣata iti tatra bhāṣaṇaṃ dyotanaṃ jñāpanam iti yāvat tathācāsya vivaraṇam tatkṛtakatvādivad arthāntarasambaddhena vyavacchedenadyotayatīti avaśyaṃ caitad vijñeyam anyathā kṛtakatvādivad iti sādhanavikalo dṛṣṭāntaḥ syāt nahi kṛtakatvāder bhāṣaṇaṃ sambhavati  tasya śabdadharmatvāt tataścānyāpohena bhāṣaṇāditi hetur asādhāraṇaḥ syāt nanu ca vivakṣāyām api śabdasya naiva prāmāṇyaṃ yuktam tathā hi na tāvad vivakṣāviśeṣe prāmāṇyaṃ vyabhicārāt bhrāntasyānyavivakṣāyām anyavākyadarśanāt nāpi vivakṣāsāmānye  vaiphalyāt nahi vivakṣāmātravijñānaṃ kvacid vyavahārāṅgatāṃ pratipadyate tato rthaviśeṣāniścayāt etad āśaṅkya bhrāntasyetyādinā vivakṣāviśeṣe tāvat prāmāṇyam āha bhrāntābhrāntetyādi bhrāntasyānyavivakṣāyāṃ vākyaṃ cedanyadīkṣyate tathā vivakṣamapyetattakṣāsāmānye tasmānnaiva pravartate bhrāntābhrāntaprayuktānāṃ vailakṣaṇyaṃ parisphuṭam vidagdhāḥ prakṛtādibhyo niścinvanti girāmalam  avaśyaṃ hi bhrāntābhrāntaprayuktānāṃ vailakṣaṇyam aṅīkartavyam  anyathā na kāraṇa p bhedo bhedakaḥ syāt tac ca vailakṣaṇyaṃ kuśalāḥ puruṣā niścinvantyeva prakṛtādibhyaḥ prakṛtam prakaraṇam ādiśabdenāvyākulatā mukhaprasannatādi gṛhyate vailakṣaṇyam eva girāṃ katham ity āha vailakṣaṇyena hetūnām iti vailakṣaṇyena hetūnāṃ viśeṣaṃ tāsu ye na tu avagacchanti doṣo yaṃ teṣāṃ liṅgasya nāsti tu sandihyamānavapuṣo dhūmasyāpyekadānyathā bhāvānniścayakāle pi na syāt tejasi liṅgatā  kāraṇabhedād iti yāvat tasmāt suvivecitaṃ kāryaṃ na kāraṇaṃ vyabhicaratīti bhavatyeva vivakṣāviśeṣe prāmāṇyam ye punas tāsu liṅgabhūtāsu gīrṣu viśeṣaṃ nāvadhārayanti teṣām ayaṃ doṣo natu liṅgasya nahi liṅgaṃ sattāmātreṇa gamakam iṣyate  kiṃ tarhi  niścitam tasmāt pratipattur doṣo yam anyathā hi kvacid bāṣpādirūpeṇa sandihyamānasya dhūmasyānyatvābhāvād agamakatvān niścitasyāpi vahnau sādhye na liṅgatā prāpnoti  apica yadā sarva evāyaṃ śābdo vyavahāras taimirikadvayadvicandradarśanavat svapratibhāsānurodhena bhrānta eveṣyate  tadā kathaṃ vivakṣāviśeṣe vyabhicārodbhāvanādaprāmāṇyaprasañjanaṃ syāt  tatra vivakṣāviśeṣe pāramārthikasya prāmāṇyasyānabhyupagamāt  tathācāha saṅketāpekṣayā tasya hṛdi kṛtvā prakāśanam anumānatvam uddiṣṭaṃ natu tattvavyapekṣayā  iti vivakṣāsāmānye pi sādhye prāmāṇyaṃ pratipādayann āha teṣām ityādi teṣām api vivakṣāyāḥ kevalāyā virudhyate nānumaikāntasadbhāvāt prāṇitādiprasiddhaye  teṣām api bhrāntābhrāntaprayuktānāṃ sarveṣāṃ vivakṣāsāmānye nānumānatvavirodhaḥ ekāntasadbhāvāt avyabhicārāt naca sānnidhyatas tasya puṃsaścintāmaṇer iva nissaranti yathākāmaṃ kuḍyādibhyo pi deśanāḥ  ityanenābhyupagamena vyabhicāra āśaṅkanīyaḥ yatas tatrāpi vivakṣaivādyā kāraṇam pūrvapraṇidhānāhitasaṃskārabalenaiva tatra vacanapravṛtteḥ tathā hi atyabhyastagranthaścādyāyāsyādyāyādikāle nyadvikalpayate too pi vacanapādaviharaṇādikriyāpravṛtteḥ nahi pūrvasamīhā na teṣāṃ kāraṇa p manyathā hi gopālaghaṭikādau dhūmopalambhād bhūmāder api liṅgasya vyabhicāritvaṃ codanīyaṃ syāt tasmāt sarvatraiva kāryaliṅgadeśakālādyapekṣayā na vyabhicāraḥ sambhavītyekāntasadbhāvā eva naca vaiphalyam prāṇitādisiddhaye pravṛtteḥ sāphalyasambhavāt ādiśabdena kāraṇadoṣādayo gṛhyante bhavatu nāma vivakṣāṃ prati śabdasya prāmāṇyam tathāpi ko tra dharmī kiṃ sādhyaṃ kathaṃ vā sambandhaḥ siddho yena trairūpyasadbhāvenānumāne ntarbhāvān na pramāṇāntaratvaṃ syād ity āha vivakṣāyām iti vivakṣāyāṃ ca gamyāyāṃ vispaṣṭaiva trirūpatā puṃsi dharmiṇi sā sādhyā kāryeṇa vacasā yataḥ pādapārthavivakṣāvān puruṣo yaṃ pratīyate vṛkṣaśabdaprayoktṛtvāt pūrvāvasthāsvahaṃ yathā  puruṣo dharmī yatra vaktā dṛśyate sā vivakṣā sādhyā svasantāne ca sambandhaḥ pūrvaṃ siddhaḥ yatra tu vaktā na dṛśyate tatra pradeśo dharmī puruṣaviśiṣṭaḥ sādhyaḥ tathā hi pradeśasyāpi śabdakāraṇatvamastyeva parvatakuharādāvanyādṛśaśabdaśravaṇāt ato yatra parair bāhye trairūpyādi nirākṛtam śabdānām iṣyate tatra naivāsmābhiḥ pramāṇatā yatra tveṣām abhīṣṭeyaṃ vyaktaṃ tatra trirūpatā vivakṣāyāṃ tu sādhyāyāṃ trailakṣaṇyaṃ prakāśitam evaṃ sthite numānatvaṃ śabde dhūmādivadbhavet trairūpyasahitatvena tādṛgviṣayasattvataḥ  ata ityādinā bāhyāpekṣayā śabdasyānumānatve sādhye trairūpyarahitatvenetyasya hetor vaiphalyam āha siddhasādhyatayā vivakṣāpekṣayā tvasiddhatāṃ yatretyādinā prāha tāṃ prati śabdasya trairūpyasya prakāśitatvāt iti śābdavicāraḥ  p upamānamadhikṛtyāha kīdṛgityādi kīdṛggavaya ityevaṃ pṛṣṭo nāgarikair yadā bravītyāraṇyako vākyaṃ yathā gaur gavayas tathā etasminn upamānatvaṃ prasiddhaṃ śābare punaḥ asyāgamābahirbhāvād anyathaivopavarṇitam  kīdṛśo gavaya ityevaṃ pṛṣṭasya yadvākyaṃ yādṛśo gaus tādṛśo gavaya iti asya vākyasyopamānatvaṃ vṛddhanaiyāyikānāṃ prasiddham śābare tu bhāṣye śabarasvāminā śābda evāsyāntarbhāvān na yuktaṃ pṛthakpramāṇāntaratvam īdṛśasyopamānasyeti manvānyādṛśamevopamānaṃ varṇitam upamānāni sādṛśyamasannikṛṣṭe rthe buddhimutpādayati yathā gavayadarśanaṃ gosmaraṇasyetyamunā granthena enam eva vyācikhyāsurāha gāṃ dṛṣṭvetyādi gāṃ dṛṣṭvāyamāraṇyānyāṃ gavayaṃ vīkṣate yadā bhūyo vayavasāmānyabhājaṃ vartulakaṇṭhakam tadāsya gavayajñānaṃ rūpamātrāvabodhakam pratyakṣam eva yaccāpi viśeṣeṇa vikalpakam gavā sadṛśarūpo yaṃ paśurityetad īdṛśam akṣavyāpārasadbhāve jāteḥ pratyakṣamiṣyate  pūrvaṃ gāṃ dṛṣṭvā paścād araṇyaṃ gato yadā gavayaṃ paśyati kiṃviśiṣṭam  bhūyo vayavasāmānyabhājam bhūyāṃsyavayavasāmānyāni bhajata iti kṛtvā vartulakaṇṭhakam sāsnārahitam tadā yat prathamaṃ gavayasvarūpamātragrāhinirvikalpakamālocanājñānam utpadyate tat tāvat pratyakṣam yaccāpi gavā sadṛśo yaṃ paśur ityevam ākāraṃ viśeṣeṇa vikalpayad utpadyate tadapi pratyakṣam eva akṣavyāpāreṇotpatteḥ syād etat smaraṇabalād asadeva sādṛśyaṃ vikalpayad utpadyate nākṣavyāpāreṇetyāśaṅkyāha tatra yadyapītyādi tatra yadyapi gāṃ smṛtvā tajjñānamupajāyate sannidher gavayasthatvād bhaved indriyagocaram  yadyapi smṛtipūrvakaṃ tat sādṛśyagrāhi jñānaṃ tathāpi gavayasthatvena sannihitatvā p tsādṛśyamindriyagocaraḥ sannidhiḥ sannihitatvam gavayasthatvād iti sannihitatve hetuḥ yasmād gavayasthaṃ sādṛśyaṃ tasmād asya sannidhiḥ nanu ca dviṣṭhatvāt sādṛśyasya katham ekatra gavaye sya grahaṇaṃ yuktam ity āha sāmānyavaddhītyādi sāmānyavaddhi sādṛśyaṃ pratyekaṃ ca samāpyate pratiyoginyadṛṣṭe pi yasmāt tadupalabhyate  sāmānyena tulyaṃ vartata iti sāmānyavat yadyapi sādṛśyaṃ dviṣṭhaṃ tathāpi sāmānyavatpratyekaṃ samāptam iti kṛtvā pratiyigini gavādāvadṛṣṭe pi sannihitatvād ekatrāpyupalabhyata eva syād etat yadi sādṛśyaṃ vastu bhavet tadopalabhyeta yāvatā tadevāsya vastutvaṃ na siddham ity āha sādṛśyasyetyādi sādṛśyasya ca vastutvaṃ na śakyam apabādhitum bhūyo vayavasāmānyayogo jātyantarasya tat  bhūyasāṃ gavādiśṛṅgādyavayavasāmānyānāṃ gavayādijātyantareṇaikavyaktisamavāyalakṣaṇaḥ sambandhaḥ sādṛśyam sambandhaś ca sambandhibhyo nātyantaṃ bhinnaḥ  sambandhādipratyayābhāvaprasaṅgāt sajātīyasya sarvāvayavasāmānyasadbhāvāt sādṛśyaṃ nāstīti jñāpanārthaṃ jātyantaragrahaṇam sāmpratamupamāyāḥ svarūpaṃ darśayann āha tasyām iti tasyām eva vyavasthāyāṃ yadvijñānaṃ pravartate paśunaitena tulyo sau gopiṇḍa iti sopamā  anena paridṛśyamānena paśunā sadṛśo gaur ityevamākāraṃ parokṣagoviṣayaṃ yajjñānamupajāyate tadupamānaṃ pramāṇam prameyam asya darśayann āha tasmād ityādi tasmādyatsmaryate tat syāt sādṛśyena viśeṣitam prameyamupamānasya sādṛśyaṃ vā tadāśritam  yasmād yathoktalakṣaṇayuktamupamānaṃ tasmād yadgavādi smaryate gavayādisādṛśyaviśiṣṭaṃ  tadupamānasya prameyam yadvā sādṛśyamātraṃ gavādisamāśritam p nanu ca pratyakṣeṇa sādṛśyam upalabdhaṃ  gauś ca smṛtyā viṣayīkṛta eva  tat kim anyadadhikaṃ prameyam asti yadadhigamād upamānasya prāmāṇyaṃ syād ity āha pratyakṣeṇeti pratyakṣeṇāvabuddhe ca sādṛśye ca gavi smṛte viśiṣṭasyānyato siddher upamāyāḥ pramāṇatā  yadyapi pratyakṣeṇa sādṛśyaṃ gṛhītaṃ  gauś ca smṛtyā viṣayīkṛtyaḥ  tathāpi sādṛśyaviśiṣṭasya gopiṇḍasyānyataḥ pratyakṣātsmaraṇāccāsiddhatvāt upamānasya tadadhigame prāmāṇyam atraiva dṛṣṭāntam āha pratyakṣe pīti pratyakṣe pi yathā deśe smaryamāṇe pi pāvake viśiṣṭaviṣayatvena nānumānāpramāṇatā  yathā pradeśādau dharmiṇi pratyakṣe pi smṛtyā cāgnau gṛhīte pi vahniviśiṣṭapradeśādiviṣayatvān nānumānasyāprāmāṇyam api tu prāmāṇyam eva  tadvadupamānasyāpīti athāpi syād bhavatu pramāṇam  upamānaṃ tat kathaṃ pratyakṣādeḥ pṛthak prāaṇam ity āha nahīti nahi pratyakṣatāsiddhaṃ vijñānasyopapadyate indriyārthābhisambandhavyāpāravirahāt tadā trairūpyānupapatteś ca naca tasyānumānatā pakṣadharmādi naivātra kathañcidavakalpate prāgogataṃ hi sādṛśyaṃ na dharmatvena gṛhyate gavaye gṛhyamāṇe ca na gavām anumāpakam  na tāvat pratyakṣaṃ yuktam indriyārthābhisambandhenānutpatteḥ nāpyanumānaṃ trairūpyābhāvāt tathā hi atra pakṣadharmaḥ sādṛśyaṃ vā parikalpyate  paridṛśyamāno gavayādir vā  tac ca sādṛśyaṃ liṅgatvena parikalpyamānaṃ gogataṃ vā kalpyeta gavayagataṃ veti pakṣadvayam tatra na tāvad gavādiprameyasthasya sādṛśyasya liṅgatvaṃ gavayadarśanāt prāktasyāgṛhītatvāt nacāgṛhītasya liṅgatvasya liṅgatvaṃ yuktam atiprasaṅgāt gavayasthaṃ tarhi sādṛśyaṃ liṅgaṃ bhaviṣyati  tatra tasya gṛhītatvād ity āha gavaye gṛhyamāṇaṃ ca na gavām anumāpakam vyadhikaraṇatvāt kākasya kārṣṇyādivat p gavayadarśanād ūrdhvaṃ tarhi gavi gṛhītatvādetatsthaṃ liṅgaṃ bhaviṣyatītyāha pratijñeti pratijñārthaikadeśatvād gogatasya na liṅgatā gavayaścāpyasambandhān na goliṅgatvamṛcchati  sādṛśyasya prameyatvān na yuktaṃ tasyaiva liṅgatvam gavayas tarhi liṅgaṃ bhaviṣyatītyāha gavaya iti atrāpi vyadhikaraṇatvān na gavayasya liṅgatvam prāmāṇyaṃ tarhi mābhūd upamānasyetyāha na cāpramāṇam ityādi na cāpramāṇaṃ tajjñānam ajñātārthaprakāśanāt gavayādarśanāt pūrvaṃ tat sādṛśyānavagrahāt  pūrvaṃ gavayasādṛśyaviśiṣṭasya goragrahaṇāt ajñātasya sādṛśyopādher goḥ prakāśanamastīti yuktaṃ prāmāṇyam prameyetyādinā pratividhatte prameyavastvabhāvena nābhipretāsya mānatā bhūyo vayavasāmānyayogaḥ sādṛśyam asti cet sāmānyāni nirastāni bhūyastā teṣu sā kutaḥ taiś ca yogaḥ pramāṇaṃ cedasti tat pratipādakam sāmānyasya ca vastutvaṃ pratyakṣagrāhyatāpi ca abhāvānyaprameyatvād asādhāraṇavastuvat  prameyābhāvāt ṣaṭpramāṇavyatiriktapramāṇavad ato nopamānaṃ pramāṇam bhūyo vayavasāmānyayogātmakaṃ sādṛśam asti prameyamato hetur asiddha iti cet tan na sāmānyaparīkṣāyāṃ sāmānyānāṃ nirastatvān na teṣāṃ bhūyastvam nāpi tair yogo stīti nāsiddhatā hetoḥ syād etat astyeva sāmānyapratipādakaṃ pramāṇam ato siddha eva hetuḥ tatredaṃ pramāṇam sāmānyaṃ vastu  tathā pratyakṣagrāhyam  iti pratijñādvayam abhāvānyaprameyatvād iti hetuḥ abhāvāt prameyād anyaprameyasvabhāvatvād ity arthaḥ asādhāraṇavastuvad iti dṛṣṭāntaḥ asādhāraṇavastutvalakṣaṇam abhāvetyādinā dūṣaṇam āha abhāvapakṣanikṣiptasāmānyārthapravādinām asiddhirādyasādhye ca pratijñārthaikadeśatā  p sāmānyārthetyatrārthaśabdaḥ prameyavacanaḥ pratijñādvaye pi bauddhānām asvabhāvasāmānyavādinām abhāvād anyatvaṃ sāmānyasyasiddham iti hetor asiddhiḥ  pratijñārthaikadeśabhāvaścādye sādhye vastulakṣaṇe tathā hi abhāvād anyadvastveva bhavati  abhāvavyavacchedalakṣaṇatvād bhāvasya  tadeva śabdāntareṇa hetutvenopāttam tadeva ca sādhyam iti pratijñārthaikadeśatā kiṃ ca smṛtisvabhāvatvād vā na pramāṇam upamānaṃ  smṛtyantaravat tatra smṛtisvabhāvatvaṃ pratipādayann āha evam ityādi evaṃ tu yujyate tatra gorūpāvayavaiḥ saha gavayāvayavāḥ kecit tulyapratyayahetavaḥ tatrāsya gavaye dṛṣṭe smṛtiḥ samupajāyate asakṛt dṛṣṭapūrveṣu gorūpāvayaveṣviyam ata eva turaṅgādau tat sādṛśyena no matiḥ vartate gavaye dṛṣṭe ko viśeṣo nyathā punaḥ  prakṛtyaivāsatyapi sādṛśyākhye vastuni kecid gavayāvayavā gogatair avayavaiḥ saha tulyapratyavamarśavikalpahetavaḥ  na sādṛśyaṃ nāmārthāntaramanyatra tulyapratyavamarśahetubhyo vayavebhyaḥ  te bhyo rthāntarasya buddhāvapratibhāsanāt tasmād gavayadarśanād gogatāvayaveṣveva bhūyodarśanabalāt smṛtirūpam eva jāyate jñānaṃ  natu sādṛśyākhyavastugrāhi anyathā hi turagādāvapi bhūyo vayavasāmānyayogo stīti tatrāpi gavayadarśanād gavīva matiḥ kiṃ na pravarteta nahyatra kaścid viśeṣo sti  ubhayatrāpi sādṛśyasadbhāvāt anyatheti yadyasakṛn na dṛṣṭāḥ syuḥ smṛtitvae tu nāyaṃ doṣo yadevāsakṛddṛṣṭapūrvaṃ tatraiva smṛtir bhavati pratiniyataśaktitvāc ca smṛtiprabodhahetūnām syād etat bhavatu smṛtis tathāpi smṛtir eva kasmād apramāṇam ity āha vijñātetyādi vijñātārthaprakāśatvān na pramāṇam iyaṃ tataḥ pramāṇāntarabhāvastu kuta eva bhaviṣyati  iyam iti smṛtiḥ abhyupagamya sādṛśyasya vastutvaṃ paramatenaivopamānāprāmāṇyam āha astuvetyādi p astu vā vastu sādṛśyaṃ tat tu sāmānyavadgavi pratiyoginyadṛṣṭe pi dṛṣṭam eva puraḥsthitam tathāca smṛtirūpatvaṃ na kathañcinnivartate sattāmātreṇa vijñātaṃ sādṛśyaṃ ca gavātmani gavayena tu sādṛśyamityevaṃ na viniścitam pramiṇotyupamānaṃ tu vailakṣaṇyaṃ tataḥ smṛteḥ  bhavatu sādṛśyaṃ vastugati ca sāmānyam iva sarvātmanā parisamāptaṃ  tathāpi gavayadarśanāt pūrvaṃ gavi puro vasthite pratyakṣeṇa gṛhyamāṇe tato vyatirekāt tadapi puro vasthitaṃ sādṛśyaṃ gṛhītam eva gosvarūpavat anyathā hyavyatireko na siddhyati tataś ca gṛhītagrahaṇāt smṛtirūpatvān na pramāṇam athāpi syāt sattāmātreṇa pūrvaṃ sādṛśyaṃ gṛhītam  etad gavayaenaitat sādṛśyaṃ gorityanena rūpeṇa na gṛhītaṃ upamānaṃ tvanenākāreṇa pramiṇoti tataḥ smṛtirūpatvamasiddham iti tatrāha yadi nāmetyādinā yadi nāma gṛhītaṃ no nāmnā tenaiva tat purā gṛhītaṃ tu svarūpeṇa yadasyātmābhidhīyate  yadi nāma gavayena sādṛśyam ityanena nāmnā viśiṣṭaṃ godravyaṃ gavayadarśanāt pūrvaṃ na gṛhītaṃ  svarūpeṇa tu gṛhītam eva yas tasya svabhāvaḥ sa gṛhīta iti yāvat kiṃ tatsvarūpam ity āha yadasyātmābhidhīyata iti yat svarūpaṃ tasya gopiṇḍasyātmetyabhidhīyate tena svarūpeṇa svabhāvalakṣaṇena tadgṛhītam iti yāvat yadi nāma gṛhītaṃ tataḥ kimityāha na nāma rūpam ityādi na nāma rūpaṃ vastūnāṃ yat tasyāgrahaṇe sati parijñātātmatattvānām apyavijñātatā bhavet  nahi vastūnāṃ svarūpaṃ nāma bhavati yena tasya nāmnaḥ pūrvamagrahaṇe gṛhītasyāpi vastuno na grahaṇaṃ syāt viśeṣataś ca niścayātmakapratyakṣavādino na gṛhītam ityevaṃ na yuktaṃ vaktum etāvatā ca leśena pramāṇatvavyavasthitau neyattā syāt pramāṇānām anyathāpi pramāṇataḥ  p kiñca anena tulya iti jñānādetāvatā leśena pramāṇāntarakalpanāyām atiprasaṅgaḥ syāt pratyakṣam anumānaṃ ca śābdaṃ copamayā saha arthāpattir abhāvaś ca ṣaḍete sādhyasādhakāḥ  iti neyattā syāt pramāṇānām tamevātiprasaṅgaṃ darśayann āha tarupaṅktyādītyādi tarupaṅktyādisaṃdṛṣṭāvekapādapadarśanāt dvitīyaśākhivijñānād ādyo sāviti niścayaḥ pramāṇāntaramāsaktaṃ sādṛśyādyanapekṣaṇāt gṛhītagrahaṇān no cetsamānamupamāsvapi  ādiśabdena pipīlikādipaṅkigrahaṇam tarupaṅktyādidarśanakāle prathamavṛkṣagrahaṇādādyo yaṃ vṛkṣa iti niścayo nopajāyate dvitīyavṛkṣopalabdhau tu satyāmādye śākhinyādyo yaṃ śākhīti yo yaṃ jāyate niścayaḥ sa pramāṇāntaraṃ syāt kasmāt sādṛśyādyanapekṣaṇāt sādṛśyaṃ nāpekṣata iti nopamānam idam akṣavyāpārānapekṣaṇān na pratyakṣam liṅgānapekṣaṇānnānumānam śabdanirapekṣatvān na śābdam anyathānupapadyamānadṛṣṭaśrutārthānapekṣatvānnārthāpattiḥ pramāṇaprameyanivṛttyapekṣaṇānnābhāvaḥ tathā asmāt pūrvam idaṃ paścād dīrghaṃ hrasvam idaṃ mahat ityevam ādivijñāne pramāniṣṭā prasajyate iti vaktavyam smṛtitvād gṛhītagrahaṇān na pramāṇāntarametad iti cet samānam upamāsvapi gṛhītagrāhitvam upamāsviti vyaktibhedād bahuvacanam gavayasyopalambhe ca turaṅgādau pravartate tadvaisādṛśyavijñānaṃ yat tadanyā pramā na kim abhāvāntargataṃ no cennaivaṃ bhāvāvalambanāt anyonyābhāvatāyāṃ vā samaṃ sādṛśyabuddhiṣu  kiñca yathā gavayadarśanād gavi sādharmyajñānaṃ pramāṇāntaraṃ vyavasthāpyate  tathā gavayadarśanāt turaṅgādau vaisādṛśyasya vijñānam api kasmān na pramāṇāntaraṃ vyavasthāpyeta abhāvapramāṇāntarbhāvān na pramāṇāntaram iti cet naitadyuktam kasmāt bhāvāvalambanāt abhāvasyābhāvaviṣayatvāt syād etat vaisādṛśyaṃ hi sādṛśyābhāvaḥ tasmād astyevābhāvāntargatir ity āha anyonetyādi anyonyābhāvatāyāṃ satyāṃ yadya p bhāvarūpaṃ prameyaṃ vyavasthāpyate tadā samam tulyam etadīdṛśaṃ prameyaṃ sādṛśyabuddhiṣu upamānatveneṣṭāsu katham ity āha sādṛśyasyetyādi sādṛśyasya viveko hi yathā tatra pramīyate sarvāvayavasāmānyaviveko gamyate tathā  yathā tatra vaidharmyajñāne sādṛśyavivekaḥ pratīyate tathā sādharmyajñāne pi sarvāvayavasāmānyaviyogo gamyata ityabhāvantarbhāvaḥ syād vaisādṛśyajñānavat atraivopapattim āha bhūya ityādi bhūyo vayavasāmānyayogo yenādhigamyate sarvāvayavasāmānyoyoge tattvaṃ prasajyate  yeneti kāraṇopadeśaḥ yena yasmāt  sādharmyajñāne bhūyo vayavasāmānyayogo vagamyate natu sarvāvayavasāmānyayogas tasmād atrāpyanyonyābhāvaḥ anyathā yadi sarvāvayavasāmānyayogaḥ syāt  tadā tattvam gotvaṃ gavayasya prasajyeta śrutādideśavākyasya samānārthopalambhane saṃjñāsambandhavijñānam upamā kaiścid iṣyate  kaiścid iti naiyāyikaiḥ ta evam upamānasya lakṣaṇam āhuḥ prasiddhasādharmyāt sādhyasādhanam upamānam iti prasiddhaṃ sādharmyaṃ prasiddhena vā sādharmyaṃ yasya sa prasiddhasādharmyo gavayaḥ tasmāt tamāśritya sādhyasya saṃjñāsaṃjñisambandhasya sādhanam siddhiḥ  upamānam tathāhyāgamāhitasaṃskārasmṛtyapekṣāt sādharmyajñānāt samākhyāsambandhapratipattir upamānam ityayam evārtho nyair anyathā nirdiṣṭaḥ gaur iva gavaya ityatideśavākyamāgamaḥ tenāhito yaḥ saṃskārākhyo guṇaḥ tatoyātideśavākyārthasmṛtirupajāyate raṇye gavayadarśanāt  tām apekṣate yat sādharmyajñānaṃ tat tathoktam  samākhyā saṃjñā  śabda iti yāvat tena sahārthasya yaḥ sambandhaḥ tasya pratipattir upamānam iti tulya evārthaḥ tatrāpītyādinā dūṣaṇam āha tatrāpi saṃjñāsambandhapratipattir anākulā tasyātideśavākyasya tadaiva śravaṇe yadi  p tathā parigṛhītārthagrahaṇān na pramāṇatā smṛter ivopamānasya karaṇārthaviyogataḥ  tatrātideśavakyaśravaṇakāle saṃjñāsambandhapratipatteḥ pūrvamevotpannatvātpaścād utpadyamānāyāṃ gṛhītagrahaṇān na pramāṇatvaṃ smṛtivat syād etad gṛhītagrāhitvaṃ bhaviṣyati prāmāṇyaṃ ceti  ko tra virodha ity āha karaṇārthaviyogata iti karaṇārthaḥ sādhakatamatvam  aniṣpādite karmaṇi pravṛttyā syād etat pūrvaṃ saṃjñāsambandhapratipattir na jātaiva  tato gṛhītagrahaṇādityasiddho hetur ity āha atha seti atha sā naiva saṃjātā tathāpi pratipadyate so yaṃ yasya mayā saṃjñā saṃśruteti kathaṃ tadā  yadi pūrvaṃ na saṃjātā saṃjñāsambandhapratipattir abhaviṣyat tadāyam asaugavayo yasya mayā pūrvaṃ saṃjñā śrutetyevamākārāpratipattir nodāyiṣyata atraivopapattimāha tathā hīti tathā hyaśrutatatsaṃjño gavayasyopalambhane tannāma śrutamasyeti na jñātuṃ kaścana prabhuḥ aviddhakarṇastvāha āgamāt sāmānyena pratipadyate viśeṣapratipattis tūpamānād iti  atas tanmatamāśaṅkate upayuktopamāna iti upayuktopamānaścettulyatvagrahaṇe sati viśiṣṭaviṣayatvena sambandhamavagacchati  upayuktamupamānam atideśavākyaṃ yasya sa tathoktaḥ asyaivārthaṃ dvitīyena ślokenācaṣṭe āgamāddhīti āgamāddhi sa sambandhaṃ vetti sāmānyagocaram viśiṣṭaviṣayaṃ taṃ tu vijānātyupamāśrayāt  viśiṣṭo viṣayo gavayaḥ nanvityādinā pratividhatte nanvanyatra na saṃjñāyāḥ sambandhasyāvabodhane tasyā hyarthāntare bodho yujyate tiprasaṅgataḥ  p netyasya yujyata ityanena sambandhaḥ nahyanyatra saṃjñāsambandhapratipattau satyāṃ tasyāḥ saṃjñāyāḥ arthāntare pratipattir yuktātiprasaṅgāt tamevātiprasaṅgaṃ darśayann āha nahīti nahi citrāṅgade kaścit tannāmagrahaṇe sati kālāntareṇa taṃ śabdaṃ vetti cārukirīṭini tasmāt prāg yatra tenedaṃ vikalpapratibimbake jñātaṃ nāma bahirbuddhyā sāmānyam iti saṃjñite gavayasyopalambhe pi tatraiva pratipadyate dṛśyakalpāvibhāgajño bāhya ityabhimanyate  aṅgadaḥ kaṭakākhyamābharaṇam citro ṅgado yasyāsau tathoktaḥ nahi citrāṅgado yaḥ sa devadatta ityuktaḥ kaścit kālāntare taṃ citrāṅgadaśabdaṃ cārikirīṭini yajñadatte pratipadyate kirīṭam mukuṭaṃ  cāru sa tat kirīṭaṃ yasyāsti sa tathoktaḥ tasmān mābhūd atiprasaṅga iti yatraivārthe vikalpasamāropite bāhyārthavyavasāyinyā buddhyā gṛhītaṃ nāma saṃjñā  gavayopalambhe pi tatraiva tannāma pratipadyate natu bāhye svalakṣaṇe gavayākhye tadeva ca vikalpapratibimbakaṃ sāmānyam iti vyavahriyate tat parikalpitam tasya nirākṛtatvāt kathaṃ tarhi bāhyasvalakṣaṇābhimāna ity āha dṛśyetyādi atha svalakṣaṇe śabdādipravṛttau ko virodha ity āha evam ityādi evaṃ ca pratipattavyaṃ yat svalakṣaṇagocarāḥ vikalpā dhvanayaścāpi vistareṇa nirākṛtāḥ  yataḥ śabdārthaparīkṣāyāṃ vistareṇa svalakṣaṇagocaratvaṃ śabdānāṃ vikalpānāṃ ca nirākṛtam  tasmād vikalpasamāropita eva śabdārthaḥ teṣāṃ tadgocaratve pi bhavatyevānumaiva vā trirūpaliṅgajanyatvam asya caivaṃ pratīyate yo gavā sadṛśo sau hi gavayaśrutigocaraḥ saṅketagrahaṇāvastho buddhistho gavayo yathā  bhavatu vā teṣāṃ vikalpaśabdānāṃ svalakṣaṇagocaratvam tathāpyanumāna evānta p rbhāvānnopamānaṃ pramāṇāntaram kathaṃ trirūpaliṅgajatvamantareṇāsyānumāne ntarbhāva ityāśaṅkya trirūpaliṅgajanyatvaṃ pratipādayannāha trirūpetyādi gosadṛśatvaṃ hetuḥ  gavayaśrutigocaratvaṃ sādhyadharmaḥ  saṅketagrahaṇakāle vikalpabuddhipratibhāsī buddhistho gavayo dṛṣṭāntaḥ  dṛśyamāno gavayo dharmī syād etat gauriva gavaya ityetasmin saṅketakāle gavayo buddhau na samārūḍha eva tataścāsiddho dṛṣṭānta ity āha buddhistho pītyādi buddhisto pi na cet tasyāmavasthāyāṃ bhavedasau kriyate samayaḥ kasminnayaṃ ca sadṛśo gavā  na kevalaṃ na cakṣur gocara ityapi śabdārthaḥ yadi buddhau gosārūpyānugataṃ na kiñcit pratibhāseta tadāyaṃ sadṛśo gavetikimāśritya saṅketaḥ kriyeta kriyate  ca samayaḥ  tasmād buddhistho gosārūpyānugata ākāraḥ kaścit samayakāle pratibhāsate ityabhyupagantavyam evaṃ tāvacchabdārthayoḥ sambandhaṃ prameyamupamānasyābhyupagamya gṛhītagrahaṇād anumānāntarbhāvāccāprāmāṇyam asya pratipāditam sāmprataṃ sambandhivyatiriktaḥ sambandho paro nāsti tau ca sambandhinau pramāṇāntareṇāgṛhītau  tathā hi samayakāle śrotrajñānena śabdo gṛhītaḥ  paścāc ca gavayaścakṣuṣā purovartī gṛhītas tatkimaparaṃ prameyam asti  yenopamānasya prāmāṇyaṃ syād iti etat pratipādayann āha na sambandhītyādi na sambandhyatiriktaś ca sambandho stīti sādhitam prāgeva samaye śabdo gṛhītaḥ śrotracetasā cakṣuṣā dṛśyate cāsāvagrato vasthitaḥ paśuḥ pṛthagvijñātayoreṣā yuktā na ghaṭanā pramā gṛhītapratisandhānāt sugandhimadhuratvavat tannāmayogasaṃvittiḥ smārtatāṃ nātivartate  anena gṛhītagrahaṇād aprāmāṇyam āha sādhitam iti guṇapadārthaparīkṣāyām syād etat yadyapi pṛthaksambandhinau gṛhītau śrotrādicetasā  tayoś ca ghaṭanopamayā kriyate  tasmād ghaṭanayā prāmāṇyam upamānasya syād ity āha pṛthag ityādi sugandhimadhurādivad iti sapramyarthe vatiḥ yathā yadetad buddhastvanubhūyamānaṃ tan madhuraṃ tat sugandhī p tyādau viṣayegṛhītasaṃyojanātmakaṃ jñānaṃ na pramāṇaṃ tathedam api na bhavitum arhatītyarthaḥ tat tasmāt  nāmayogasaṃvittiḥ saṃjñāsambandhajñānaṃ  smārttatāṃ nātivartate yathoktanītyā syād etat nahi saṃjñāsambandhaḥ sādharmyadvāreṇa kvacit kriyate kiṃ tarhisākṣāt saṃjñinam upadarśyāyaṃ gaurityevaṃ kriyamāṇo dṛṣṭaḥ  natu parokṣaviṣaya ity āha anantetyādi anantopāyajanyāś ca samākhyāyogasaṃvidaḥ sādharmyamanapekṣyāpi jāyante narapādiṣu  samākhyāyogasaṃvida iti saṃjñāsambandhajñānāni narapādiṣviti rājādiṣu tadevāntopāyajanyatvaṃ pradarśayitum udāharaṇam āha sitātapatretyādi sitātapatrāpihitabradhnapādo narādhipaḥ teṣāṃ madhya iti prokta upadeśaviśeṣataḥ kālāntareṇa taddṛṣṭau tannāmāsyeti yā matiḥ sā tadānyāpramā prāptā sādharmyādyanapekṣaṇāt  yathāhi kaścit kañcid brūte gaccha bhrātaramunā kāryeṇa  paśya narādhipatiṃ buhubhir gajaturagādirūḍhaiḥ puruṣai  saha gacchantam iti sa pratyāha kas teṣāṃ madhye narādhipatir iti sa kathayati sitāpatreṇāpihitā bradhnapādāḥ ādityaraśmayo yasya sa teṣāṃ madhye narādhipatir iti tasya tamupadeśaṃ gṛhītvā gatasya dṛṣṭvā taṃ yathoktaviśeṣaṇaviśiṣṭaṃ rājānam ayasam asau narādhipatināmeti yā buddhir utpadyate sāpi bhavan matena pramāṇāntaramāpatitam  kasmātsādṛśyādyanapekṣaṇāt anena pramāṇaṣaṭkānantarbhāvaṃ darśayati aviddhakarṇastu dve eva pramāṇe svalakṣaṇasāmānyalakṣaṇābhyāṃ cānyatprameyaṃ nāstīti  etad vighaṭanārthaṃ pramāṇayati pratyakṣamanumānavyatiriktapramāṇāntarasadvitīyaṃ pramāṇatvāt anumānavat anumānaṃ vā pratyakṣavyatiriktapramāṇāntarasadvitīyaṃ pramāṇatvāt pratyakṣavat tathā svalakṣaṇaṃ sāmānyalakṣaṇavyatiriktaprameyārthāntarasadvitīyaṃ prameyatvāt  sāmānyalakṣaṇavat sāmānyalakṣaṇaṃ vā svalakṣaṇavyatiriktaprameyāntarasadvitīyaṃ prameyatvāt svalakṣaṇavad iti etad evāha anya iti p anyaḥ pramāntarāstitvaṃ sādhayatyanumābalāt pratyakṣamanumābhinnapramāṇāntarasaṅgatam anumāvat pramāṇatvād anumāpyevam eva ca naivamapratibandho yaṃ hetur bādhāprakāśanāt catuṣṭvaṃ ca pramāṇānāṃ vyāhanyetaivam eva te yat tatra parihāras te sa evātra bhaviṣyati  saṅgatam sambaddhaṃ sadvitīyam iti yāvat upalakṣaṇametat prameyāntarasādhanasyāpi boddhavyam sādhyavipakṣe hetor bādhakasyāprakāśanān na sādhyasādhanayoḥ pratibandha upadarśita ityanaikāntikāḥ sarva eva hetavaḥ saṃdigdhavipakṣavyāvṛttikatvāt kiṃ ca pratyakṣānumānopamānaśabdāni catvāri pramāṇānīti saṅkhyāniyamo vyāhanyeta  anenaiva prakāreṇa pramāṇāntarasadbhāvāt tathā hi śakyamidam abhidhātum pratyakṣam anumānopamānaśabdavyatiriktapramāṇāntarasadvitīyaṃ pramāṇatvād anumānavad iti yaccāpi prameyatraividhyam iṣṭam sāmānyaṃ viśeṣaḥ sāmānyaviśeṣavāniti  tadapi vyāhanyeta  tenaiva prakāreṇa prameyāntarasādhanasambhavāt  yo tra bhavataḥ parihāraḥ so smākam api bhaviṣyatītyalaṃ bahunā ityupamānavicāraḥ arthāpattim adhikṛtyāha pramāṇaṣaṭketyādi pramāṇaṣaṭkavijñāto yatrārtho nānyathā bhavan adṛṣṭaṃ kalpayatyanyaṃ sārthāpattir udāhṛtā  yatra deśakālādau pratyakṣānumānopamānaśābdārthāpattyabhāvalakṣaṇaiḥ ṣaḍbhiḥ pramāṇaiḥ paricchinno rtho nyathā nopapadyate yadyevambhūto rtho na bhaved ityevaṃ yā parokṣārthaviṣayā kalpanā sārthāpattiḥ pramāṇam udāhṛteti śabarasvāminā yathoktam  dṛṣṭaḥ śruto vārtho nyathā nopapadyata ityadṛṣṭakalpanā tadyathā jīvati devadatte gṛhādarśanena bahirbhāvakalpaneti dṛṣṭaḥ śābdavyatiriktapramāṇapañcakādhigataḥ  śrutaḥ śābdapramāṇāvagataḥ tatra ṣaṭpramāṇapūrvikāyā arthāpatter yathākramamudāharaṇānyāha tatretyādi p tatra pratyakṣato jñātād dāhāddahanaśaktitā vahneranumitāt sūrye yānāt tacchaktiyogitā śaktayaḥ sarvabhāvānāṃ kāryārthāpattisādhanāḥ apūrvās tāś ca gamyante sambandhagrahaṇādṛte  tatra pratyakṣapūrvikārthāpattir yathā pratyakṣeṇa dāham anubhūya vahner dāhaśaktikalpanā anumānapūrvikā yathā deśāntaraprāptyānumitād gamanāt sūryasya gamanaśaktiyogakalpanā śaktayaś ca sarvadā sarvapadārthānāṃ kāryārthāpattisādhanā iti iyam apyarthāpattiḥ kadācit pratyakṣapūrvikaiva  yadā pratyakṣeṇa kāryam upalabhya kāraṇasya śaktiravagamyate yadā tvanumānādinā kāryam avagamya kāraṇaśaktiravagamyate tadānumānādpūrvikā bhavati kāryārthāpattiḥ kāryasyānyathānupapattiḥ sādhanaṃ pramāṇaṃ yāsāṃ tās tathoktāḥ na ca kāraṇaśaktiḥ pūrvam eva gṛhīteti śakyaṃ vaktum yasmād apūrvās tāś ca śaktayo gamyante sarvadaiva  tenādhigatārthādhigantṛtvaṃ nāstīti bhavatyeva prāmāṇyam tatraitat syāt kāryeṇa liṅgenānumeyāḥ śaktayo nārthāpattipramāṇagamyā ityāha sambandhagrahaṇādṛta iti  yasmāt sambandhagrahaṇamantareṇa gamyante tasmānnānumeyāḥ tameva sambandhagrahaṇābhāvaṃ pratipādayann āha naceti na cāsāṃ pūrvasambandho na vānyo gṛhyate dhunā kāryaiḥ saha yataḥ syātāṃ pakṣadharmānvayāviha  na cāsāṃ śaktīnām anumānakālāt pūrvaṃ kāryaiḥ saha sambandho gṛhīto yathā buddhidhūmayor mahānasādau  tāsām atīndriyatvāt anenānvayābhāva uktaḥ nāpyadhunānumānakāle gṛhyate sambandho tīndriyatvād eva anena pakṣadharmābhāva uktaḥ nahi kāraṇādhāraśaktīnāṃ kāryaṃ dharmo yukteḥ śrotrādiśaktipakṣe vā yāvān hetuḥ prayujyate sarvo sāvāśrayāsiddho dharmyasiddheḥ prasajyate  kiṃ ca yadā śrotrādigatāḥ śaktayaḥ pakṣīkriyante tadā śrotrādiśaktipakṣe yāvān hetuḥ prayujyate śaktisādhanāya sarvo sau hetur āśrayāsiddhaḥ syāt āśrayabhūtānāṃ śaktīnām asiddhatvāt  tasmāt kāryārthāpattisādhanāḥ sarvāḥ śaktayo nānumeyāḥ pīno divā na bhuṅkte cetyevamādivacaḥśrutau rātribhojanavijñānaṃ śrutārthāpattirucyate  p tatra śābdapramāṇapūrvikārthāpattir yathā pīno devadatto kṛtarasāyano divā na bhuṅte ityevam ādivacanaśravaṇād arvāgrātrau bhuṅkta ityevam ādyarthakalpanā syān matam pīno devadāto dinā na bhuṅkte ityasyaiva vākyasyāyam arthaḥ pratīyate rātrau bhuṅkta ityata āha na rātrādipadārthaśceti na rātryādipadārthaś ca divāvākye ca gamyate na divādipadārthānāṃ saṃsargo rātribhojane na bhedo yena tadvākyaṃ tasya syāt pratipādikam anyārthavyāpṛtatvāc ca na dvitīyārthakalpanā tasmād vākyāntareṇāyaṃ buddhisthena pratīyate tenānāgāmikatve pi yat tadvākyaṃ pratīyate pramāṇaṃ tasya vaktavyaṃ pratyakṣādiṣu yadbhavet natvanuccarite vākye pratyakṣaṃ tāvad iṣyate nānumānaṃ nahīdaṃ hi dṛṣṭāntena saha kvacit yadi tvanupalabdhepi sambandhe liṅgateṣyate taduccāramātreṇa sarvavākyagatir bhavet sambandharahitatvena nānyatas tadviśiṣyate  dvividho hi vākyārtho bhavet  yaduta saṃsargo bhedaś ca tatra saṃsargaḥ parasparaṃ padārthānām abhedaḥ kṣīrodakavat bhedaś ca vyavacchedyavyavacchedakabhāvenāvasthānam yadvā niyatasādhyasādhanasambandhaḥ saṃsargaḥ bhedo vijātīyavyāvṛttiḥ so yaṃ dviprakāro pi vākyārtho na sambhavati tathā hi divādīnāṃ padānāṃ yo rthā divādayas teṣāṃ na saṃsargarūpo rātribhojanārthaḥ  atyantavilakṣaṇatvāt  nāpi bhedarūpo divādipadānāmarātrādivyavacchedenāpravṛtteḥ atha matam rātrau bhuṅkta ityayam aparo dvitīyo rtho divādivākyasyaivetyāha anyārtheti divādibhojanapratiṣedha evopakṣīṇatvān na śaknotyaparaṃ tadaiva rātrādibhojanapratipādanaṃ kartum iti na dvitīyārthakalpanā tasmād vākyāntarasyām artho rātrau bhuṅkta iti buddhistheneti aśābdatvaṃ darśayati anāgamikatvepīti aśābdatve pi yathoktanītyā śābdatvābhāvasya pratipāditatvāt yat tad rātrau bhuṅkta ityetad vākyaṃ pratīyate tasya vākyasya grāhakaṃ pramāṇaṃ vaktavyam p yat pramāṇaṃ pratyakṣādīnām anyatamadbhavet naca bhavati tasmāt pramāṇāntaramevedam iti bhāvaḥ tadeva pratyakṣādīnām anyatamatvam asya nirākurvann āha nanvityādi tatrānuccāritasya rātribhojanavākyasya na yuktaṃ pratyakṣatvam aśrūyamāṇatvāt nāpyanumānatvaṃ sambandhābhāvāt tathā hi nedaṃ rātribhojanavākyaṃ tena divāvākyena saha kvacid dṛṣṭaṃ yenasambandho bhavet nāpyanyalliṅgam asti athāpi syād anupalabdhe pi sambandhe liṅgatvam asya bhaviṣyatītyāha yadīti yadi hyasiddhasambandhasya liṅgatvaṃ bhavet tadā divāvākyoccāraṇād aśeṣavākyapratipattir bhavet  na rātribhojanavākyasyaiva kasmātyataḥ sambandharahitatve satyanyato vākyād rātribhojanavākyaṃ na viśiṣyate sambandhābhāvāt sarvam eva vākyam aviśiṣṭam iti yāvat upamānapūrvikām āha gavayetyādi gavayopamitā yā gaus tajjñānagrāhyaśaktatā upamābalasambhūtasāmarthyena pratīyate  gavayenopamitasya gopiṇḍasya yeyam upamānajñānena grāhyaśaktatā sā upamānabalena yat sambhūtaṃ sāmarthyam arthāpattis tena mīyate arthāpattipūrvikām āha abhidhetyādi abhidhā nānyathā siddhyed iti vācakaśaktatām arthāpattyāvagamyaiva tadananyagateḥ punaḥ arthāpattyantareṇaiva śabdanityatvaniścayaḥ anityo hi na saṅketavyavahārānuvṛttimān  abhidhānam abhidhā arthapratipādanam iti yāvat sā śabdasya anyathā vācakaśaktyā vinā na siddhyed ityevaṃ bodhakaśaktatām  avagamya buddhvā tadananyagateḥ tasyābodhakaśakter anyā gatir nāsti śabdanityatvamantareṇeti  punar arthāpattyantareṇaiva śabdasya nityatvaniścayaḥ kathaṃ punar nityatvam antareṇābhidhā na siddhyatītyāha anityo hītyādi tathā hi saṅketakāle dṛṣṭasya yadi vyavahārakāle nuvṛttir na bhavet tadā saṅketakaraṇam arthakam eva syāt vyavahārārthatvāt tasya yaścānuvartate vyavahārakāle śabdas tena saha pūrvaṃ sambandhasyāgṛhītatvāt athavā tadananyagater iti tasya p vyavahārakālabhāvinaḥ śabdasya saṅketakāladṛṣṭācchabdādananyagater avyatirekaniścayāt katham avyatirekaniścaya ity āha anityo hītyādi abhāvapūrvikām arthāpattim āha pramāṇetyādi pramāṇābhāvanirṇītacaitrābhāvaviśeṣitām gehāccaitrabahirbhāvasiddhir yā tviha varṇitā tāmabhāvotthitām anyām arthāpattimudāharet pakṣadharmādyanaṅgatvād bhinnaiṣāpyanumānataḥ bahirdeśaviśiṣṭe rthe deśe vā tadviśeṣite prameye yo grahābhāvaḥ pakṣadharmastvasau katham jīvataś ca gṛhābhāvaḥ pakṣadharmo tra kalpyate tatsaṃvittir bahirbhāvaṃ na cābuddhopajāyate gehābhāvas tu yaḥ śuddhau vidyamānatvavarjitaḥ sa mṛteṣvapi dṛṣṭatvād bahirvṛtter na sādhakaḥ  pratyakṣādeḥ pramāṇasyābhāvena nivṛttyā nirṇīto niścito yaścaitrābhāvas tena viśeṣitād gehāt  iha gehe caitro nāstītyataḥ caitrasya jīvane sati yābahirbhāvasiddhiḥ bahiścaitro vidyata ityevaṃniścayarūpā  iha bhāṣye varṇitā śabarasvāminā tadanyāsāmarthāpattīnām upalakṣaṇārtham udāhṛteti yāvat yathā jīvati devadatte gṛhe darśanena bahirbhāvasyādṛṣṭasya kalpaneti idam abhāvapūrvikāyā arthāpatter udāharaṇam prāyeṇāsyās tārkikair anumānatvamiṣṭam iti tannirākaraṇam āha pakṣetyādi yataḥ pakṣadharmādayo syā nāṅgaṃ na kāraṇam ato bhinnaivaiṣānumānāt pratyakṣavat tathā hi bahirdeśena viśiṣṭo rthaścaitrādiḥ caitrādinā vā viśiṣṭo bahirdeśaḥ  tasmin dvividhe pi prameye sati gṛhe caitrāder arthasyābhāvo yaḥ kathaṃ vyadhikaraṇaḥ sanpakṣadharmo bhavet naiva bhaved ityabhiprāyaḥ api ca gṛhābhāvaḥ pakṣadharmatvena kalpyamānaḥ kadācijjīvato devadattasya yo gṛhābhāvaḥ sa kalpyate  sāmānyena veti pakṣadvayam  tatra prathame pakṣe doṣamāha jīvata ityādi tatsaṃvittir iti tasya jīvato devadattasya saṃvittiḥ niścayaḥ  sā devadattasya bahirbhāvamabuddhvā na jāyate anena hetor asiddhatāṃ siddhau vā siddhasādhyatām āha dvitīye pi pakṣe hetor anaikāntikatvaṃ mṛteṣvapi devadattādiṣu teṣāṃ p gṛhyābhāvasya dṛṣṭatvād iti darśayann āha gehābhāvastviti vidyamānatveti jīvattā evaṃ ṣaṭprakārārthāpattiḥ tatra catasṛbhiḥ śaktiḥ prameyā  ekayā śabdanityatā aparayā bahirvyavasthitaṃdravyam tatretyādinā dūṣaṇam āha atra lakṣaṇaṃ tāvad ayuktam tathā hi tenādrustena vina drustaśrutādikoo rtho nopapadyata ityadrustakalpanātatredaṃ nirūpyatekiṃ tenādṛṣṭena saha kvacid dṛṣṭaśrutasyārthasya sambandho dṛṣṭo atha nayadi tu dṛṣṭaḥ  anumānatvaprasaṅgaḥ  sambandhadarśanopāyatvāt atha na saṃsiddhaḥ  evaṃ tarhi vahner dāhakatvavadadāhakatvam api kalpanīyam adṛṣṭasambandhatvenāviśeṣāt atha matamadāhakatvena saha vahner adṛṣṭatvān nādāhakatvaṃ kalpyata iti evaṃ tarhi dāhakatvam api na kalpanīyam  tenāpi saha kvacid adṛṣṭatvāt tasmāt sambandhe siddhe sati sambandhinam avinābhāvinaṃ dṛṣṭvā dvitīyasya sambandhinaḥ kalpanā yuktā  evaṃ ca kalpyamāne sambandhadarśanopāyatvād anumāna evāntarbhāvaḥ syāt udāharaṇānyapyayuktāni tatra tāvat pratyakṣādiprasiddhasyārthasya catasṛbhir arthāpattibhiḥ śaktiḥ pratīyata ityatra sādhāraṇaṃ dūṣaṇam āha tatra śaktātirekeṇetyādi tatra śaktātirekeṇa na śaktir nāma kācana yārthāpattyāvagamyeta śaktaścādhyakṣa eva hi  yataḥ śaktir anyā na vastutaḥ sakāśāt sa ca śaktaḥ padārthaḥ pratyakṣa evetigṛhītagrahaṇād eva na pramāṇam adhyakṣagrahaṇam upalakṣaṇam dāhādīnām ityādinā pratyakṣapūrvikāyā arthāpatter udāharaṇasya viśeṣeṇa dūṣaṇam āha dāhādīnāṃ tu yo hetuḥ pāvakādiḥ samīkṣyate asaṃśayāviparyāsaṃ śaktiḥ kānyā bhavet tataḥ vyatirikte tu kāryeṣu tasyā evopayogataḥ bhāvo kāraka eva syād upayoge na bhedinī arthakriyāsamarthaṃ hi svarūpaṃ śaktilakṣaṇam evam ātmā ca bhāvo yaṃ pratyakṣād vyavasīyate  asaṃśayāviparyāsam iti kriyāviśeṣaṇam etat atha vyatiriktā śaktir abhyupagamyate tadā kāryeṣu śakter evopayogād bhāvasyākārakatvaṃ prāpnoti tataścāvastutva p prasaṅgaḥ arthakriyākāritvalakṣaṇatvād vastutvasya atha mābhūd avastutvaprasaṅga ityupayogo ṅgīkriyate tadā tasminnupayoge ṅgīkriyamāṇe na tarhi sā śaktir bhedinī bhinnā kasmātyenārthakriyāsamarthaṃ yadrūpam svabhāvaḥ saiva śaktir nānyadaparaṃ śaktilakṣaṇam yastu bhāvasya śaktir iti vyatirekivad vyapadeśaḥ sa bhedāntarapratikṣepeṇa tanmātrajijñāsāyāṃ bhāva eva tathocyate syād etannārthakriyākāritvaṃ śakter lakṣaṇaṃ  kiṃ tarhianyadevetyāha anyetyādi anyalakṣaṇasaṃsiddhau pramāṇaṃ na ca kiñcana jñātenāpi na tenārtho rūpāt tat kāryasiddhitaḥ  anyasya śaktilakṣaṇasya saṃsiddhau na kiñcit pramāṇam asti yat pramāṇam abhāvāt sarvasāmarthyavirahalakṣaṇādenāṃ śaktiṃ viśeṣayet naca tena tathābhūtenārthakriyārthināṃ jñātena kiñcit prayojanam asti rūpāt upayogino bhāvasya svabhāvād eva  arthakriyāsiddheḥ yathoktam arthakriyāsamarthasya vicāraiḥ kiṃ tadarthanām śaṇḍhasya rūpavairūpye kāminyāḥ kiṃ parīkṣayeti kāryārthāpattigamyaṃ cedaparaṃ śaktilakṣaṇam na kāryasyānyathābhāvād bhavatyetaddhi bhāvataḥ  syād etat astyevānyacchakter lakṣaṇam yaduta nityaṃ kāryānyathānupapattyā yadgamyaṃ rūpaṃ sā śaktir iti  kāryānumeyatvaṃ śakter lakṣaṇam naitad yuktaṃ śaktilakṣaṇam kasmātkāryasyānyathābhāvāt anyathāpi vyatiriktaśaktimantareṇa  kāryasyopapatteḥ katham ity āha bhavatyetaddhi bhāvata iti etat kāryaṃ yasmāt bhāvāt padārthāt  bhavati utpadyate  tamsād anyathāpi kāryasyāstitvasambhava iti kiṃ vyatiriktayā śaktyā kalpitayā jalādivyatirikto hi pratyakṣaḥ pāvakaḥ kṣamaḥ dāhādau tat kimanyena sāmarthyena prayojanam  etad evārthaṃ spaṣṭīkurvann āha jalādītyādi naikāntena vibhinnā cecchaktiḥ sāpyubhayātmikā na virodhād bhavet sā ca pratyakṣānanyatāpi yat  syād etat bhavatyeṣa doṣo yadyasmābhirekāntena padārthācchaktir bhinnābhyupagamyate  p kiṃ tarhibhinnābhinnatvenobhayātmiketyetac ca na yuktam kasmad ity āha virodhāt yadi vyatiriktā katham avyatiriktā tadaiva athāvyatiriktā kathaṃ vyatirikteti  vyāhatam etad yadanyonyaparihārasthitalakṣaṇayor dharmayor ekasmin dharmiṇiyugapad upalayanam idam eva khalvanyatvaṃ yat tan na bhavatyātmāntaravad ityāveditam etat bhavatu nāmobhayātmatvaṃ śakteḥ tathāpi sā śaktir ubhayātmikā pratyakṣaiva yasmād anyatāpi śakteḥ padārthād dṛṣṭā naikāntenānyatvam eva yenāpratyakṣatā bhavet tataś ca nityaṃ kāryagamyatvaṃ śakter ityetad vyāhanyeta pratyakṣatve sthite cāsyāmanumeyatvavāraṇam kṣataye naiva yenāsmin viṣaye nānumeṣyate  api ca śaktayaḥ sarvabhāvānāṃ kāryārthāpattisādhanāityādi yadetad anumeyatvavāraṇaṃ śakteḥ kṛtam  tan na kṣataye smākam kasmātyena yasmāt asmin pratyakṣaviṣaye nānumānamiṣyate smābhiḥ  parokṣārthapratipattirūpatvāde anumānasya anena siddhasādhyatām āha yaduktam śrotrādiśaktipakṣeceti  atrāha ye tvityādi ye tu śrotrādayo bhāvāḥ pratyakṣasya na gocarāḥ teṣāṃ sattaiva liṅgena gamyate śaktilakṣaṇā  nanu ca sattā tu sādhyata eveti pūrvaṃ pratipāditam tat kathaṃ sattā gamyata ity ucyata ity āha kāraṇāntaretyādi kāraṇāntarasāpekṣaṃ taddhi śabdādivedanam bhāve pyanyasya taddhetor abhāvād aṅkurādivat  nahyāhatya sattā sādhyate kiṃ tarhikāraṇāntarasāpekṣatvaṃ śrotrādijñānasya dharmiṇaḥ sādhyate  anyasya manaskārādes taddhetoḥ śrotrādijñānahetor bhāve pyabhāvācchrotrādijñānasya prayogaḥ yadyasmin satyapi kadācid bhavati tat kāraṇāntarasāpekṣaṃ  yathā kṣityādau satyapi kadācidaṅkuraḥ satyapi manaskārādau kadācid bhavati śrotrajñānam iti svabhāvahetuḥ tasmin kāraṇāntarasāpekṣatve sādhite yat kāraṇāntaraṃ tat śrotrādi prasiddham ityanena prakāreṇa sattā gamyata ity ucyate  na tvāhatyetyadoṣaḥ yaduktam anumitāt sūrye yānāditi  atrāha upādānetyādi p upādānāsamāne ca deśe jātir nirantaram raver deśāntaravyāptyā jvālāder iva gamyate sthirātmano viśeṣatvān nānyartheyaṃ prasajyate tasya deśāntaraprāptiḥ śaktistvanyā nirākṛtā  anenānumānāntarbhāvamāha tathā hi yasya yasya deśāntaraprāptirupalabhyate  tasya svopādānakāraṇadeśaparihāreṇa jātiḥ  yathā jvālāder deśāntaraṃ prāpnuvataḥ  deśāntaraprāptiś ca raveriti svabhāvahetuḥ na cāyam anekāntikaḥ  yataḥ sthirātmana ekarūpasya bhāvasya neyaṃ deśāntaraprāptir yuktā  pūrvadeśāpratiniyatasvabhāvāparityāgāt tyāge vāpūrvotpattir eveti idam eva bādhakaṃ pramāṇam syād etaccaktau sādhyāyām ityam arthāpattir udāhṛtā  notpattau  tat katham asyā arthāpatteranumānāntarbhāva ucyata ity āha śaktistvanyā nirākṛteti pīno devetyādau śrutārthāpattyudāharaṇe prāha pīna ityādi pīno divā na bhuṅkte cetyasminnarthe na niścayaḥ dveṣamohādibhir yogād anyathāpi vadet pumān  anena śābdapramāṇapūrvakatvasyāsiddhatām āha syād etannahi vākyenārthagatimapekṣya vākyāntarākṣepaḥ kriyate kiṃ tarhikevalenaiva tac ca prathakṣataḥ siddham evetyāha arthagatyanapekṣaṇeti arthagatyanapekṣeṇa yadi vākyāntaraṃ punaḥ sārthamākṣipyata tena syād ākṣepo vacontare  arthagatir nāpekṣya ityarthagatyanapekṣaṃ vākyaṃ  yena kevalena vākyamātreṇayadi sārthakaṃ vākyāntaramākṣipyate  tadā syād ākṣepo vaco ntare rātribhojanavākyād anyasyāpi vākyāntarasyākṣepaḥ prāpnoti sambandharahitatvenāviśeṣāt atha vastupratibandhād arthamākṣipatītyarthagatyapekṣaṇe taddoṣaḥ athetyādinā pārābhiprāyamāśaṅkate athopagamarūpeṇa tatrārthagatir iṣyate pramāṇāntarato yadvā bhavatvarthagatis tataḥ  atha mābhūd atiprasaṅga iti nyāyād arthagatimapekṣya paropagamanarūpeṇārthagatir iṣyate  p parasya vaktur āptatvenābhyupagatatvāt yadvā pramāṇāntarataḥ pratyakṣāder jñānaṃ pīno devadatto divā na bhuṅkta iti atra pratividhatte bhavatvityādi bhavatvarthasya rātribhojanasya gatis tataḥ divābhojanavaikalyena viśeṣitātpīnatvāt natu vākyāntarasya buddhisthasya gamakatvam evaṃ satyanumāna evāntarbhāvānna pramāṇāntaratvaṃ  syād ityabhiprāyaḥ tamevāntarbhāvaṃ darśayann āha kṣapetyādi kṣapābhojanasambandhī pumāniṣṭaḥ pratīyate divābhojanavaikalyapīnatvena tadanyavat  iṣṭaḥ vivakṣitaḥ puruṣaviśeṣo rātribhojanaviśiṣṭaḥ bhokanavaikalye sati pīnatvād iti hetuḥ tadanyapuruṣavad iti dṛṣṭāntaḥ kāryahetuścāyam katham atra kāryakāraṇabhāvaḥ siddha ity āha bhojane ityādi bhojane sati pīnatvam anvayavyatirekataḥ niścitaṃ tena sambandhād vastuno vastuto gatiḥ  agnidhūmayor ivānvayavavyatirekābhyāṃ pīnatvabhojanayoḥ kāryakāraṇabhāvoniścito yatas tasmād vastunaḥ pīnatvāt kāryatvena sambandhād vastuto bhojanasya gatiryuktā natu vākyād apratibaddhād vākyāntarasya pratītir yuktātiprasaṅgāt tamevātiprasaṅgaṃ darśayitum āha sarvasambandhetyādi sarvasambandhaśūnyaṃ hi kathaṃ vākyaṃ pratīyate ekasmād vākyataḥ sarvaṃ pratīyetānyathā punaḥ  sarveṇa sambandhena tādātmyatadutpattilakṣaṇena śūnyaṃ rahitaṃ vākyaṃ kathampratīyeta naiva anyathā hi sarvasambandhaśūnyam api pratīyeta tadā yataḥkutaścidekasmād vastuno ghaṭādeḥ sarvaṃ ghaṭādi pratīyeta nacaivam tasmāt pratibandhāt pratipattir abhyupagantavyā tathāhītyatiprasaṅgam eva samarthayate tathāhyasati sambandhe sati cānavadhārite gamyamānamidaṃ vākyaṃ prasajyetāpramāṇakam  sati sambandha ityabhyupagamaḥ ekadā tāvannāstyeva vākyasya vākyāntareṇa sam p bandhaḥ  sannapyanavadhāritaḥsambandho satprakhya eva tataśacānavadhārite sambandhe pratīyamānamapramāṇakaṃ syāt nirnibandhanapratītikaṃsyat nirnibandhanā cet pratītiḥ sarvaṃ sarvasmāt pratīyetetyatiprasaṅgo nivārya eva sambanddhasyetyādinā paravacanāvakāśamāśaṅkate sambaddhasya pramāṇatvaṃ sthitaṃ no cennṛpājñayā pratyakṣasya pramāṇatvaṃ kathaṃ vā saṅkatiṃ vinā  tatra paro brūte sambaddhasya prāmāṭam iti yadi  paraṃ nṛpājñaiveyam nanvatra kācidyuktiḥ tathā hi sambaddhasya pramāṇatvam iti yadi nṛpājñā na bhavet kathaṃ tarhi pratyakṣasya prāmāṇyaṃ saṅgatiṃ vinā sambandhamantareṇeti vaktavyam atrottaram āha nanviti nanvasambaddhagamyatve kimanyasyāpi no gatiḥ nahi sambandhaśūnyatve viśeṣaḥ kaścanekṣyate sambandhād eva mānatvam adhyakṣe pi vyavasthitam saṃvādo hi pramāṇatvaṃ sa cārthādātmalābhataḥ  nanvasambaddhaṃ yadi gamyeta tadātiprasaṅgaḥ syād aviśeṣād ityatra bhavatāna kiñciduttaraṃ dattam yaccoktaṃ kathaṃ pratyakṣasya vinā sambandhena prāmāṇyam iti tadapyasaṅgatameva tathā hi sambandhaṃ vinā na kenacit pratyakṣaprāmāṇyam abhyupagatam kiṃ tarhisambandhādeva mānatvamadhyakṣepi pratyakṣepi vyavasthitam atropapattim āha saṃvādo hītyādi arthaprāpaṇaśaktiḥ saṃvādaḥ prāmāṇyam sa ca saṃvādo niyamena pratyakṣasya kathaṃ yukto yadi tato rthāt tasyātmalābho na bhavet anyathā ko doṣa ity āha ataddhetor iti ataddhetor ahetoś ca tat saṃvādo na yujyate niyamena samastānāṃ saṃvādo vānyathā bhavet  so rtho hetur yasya sa tathā  na taddhetur ataddhetuḥ anyahetuka iti yāvat tasmād ataddhetoḥ pratyakṣād ahetor vā sarvahetuvaikalyena tat saṃvādaḥ arthasaṃvādaḥ  na niyamena syāt kiṃ tarhisamastānāṃ sarveṣām arthānāṃ  saṃvādaḥ syād ityatrāpi samānaḥ prasaṅgaḥ p athavā pīno devadatto dinā na bhuṅkta ityetad anvayavākyaṃ kāryaliṅgam ātmīyaṃ kāraṇaṃ vivikṣāṃ viśiṣṭāmanumāpayan hetudharmānumānena dhūme vanadhūmenenḍanavikāravat sāmarthyād rātrau bhuṅkta ityetad vyatirekavākyam api gamayati  natu sākṣād iti pratipādayannāha dvitīyetyādi dvitīyavākyanirbhāsā vivakṣā vānumīyate etenānvayavākyāc ca vyatirekagatir matā  eteneti hetudharmānumānena natu sākṣāt yasmād anvayavākyāt tādṛśī vivakṣā gamyate yasyāṃ vyatirekavākyam api ni rbhāsate anyathā yadi rātribhojanaṃ vivakṣāyāṃ nārūḍhaṃ syāt  bhojanapratiṣedhamātraṃ kevalaṃ pratipādayitum iṣṭaṃ tadā devadatto na bhuṅkta ityevoktaṃ syāt natu divā  pīna iti vyatirekagatir iti vyatirekavākyagatiḥ gavayopamitā yā gaur ityatrāha upamāyā iti upamāyāḥ pramāṇatvaṃ vistareṇa nirākṛte arthāpattes tadutthāyā vāritaiva pramāṇatā  bhavatu copamāyāḥ prāmāṇyam  tathāpyupamānapūrvikāyā arthāpatter gṛhītagrahaṇān na yuktaṃ pṛthakprāmāṇyaṃ  vyatiriktasya śaktilakṣaṇasya prameyasyābhāvād iti pratipādayann āha upamānetyādi upamānapramāṇasya gaustvālambanamiṣyate svasattayaiva cālambyaṃ svajñānajanakaṃ matam tat kimatrānyayā śaktyā yad gatyarthamapekṣyate arthāpatteḥ pramāṇatvam upamānasamāśrayam  yadgatyartham iti śaktipratītyartham śeṣaṃ subodham abhidhānānyathetyādavarthāpattipūrvikāyā arthāpatter udāharaṇasyānaikāntikatvam āha ananyatvetyādi ananyatvaviyoge pi śabdānāṃ na virudhyate arthapratyāyanaṃ yadvat pāṇikampādikāraṇam  yathāhyanityānām api pāṇikampākṣinikocādīnām arthapratyāyanaṃ na viruddhaṃ tathā śa p bdānām ananyatvaviyoge pi na virudhyata evetyanaikāntikam evaitad udāharaṇam tatrānyatvamanityatvaṃ nānyatvam ananyatvaṃ nityatvam  iti yāvat nanu coktam anityo hi na saṅketavyavahārānuvṛttibhāgiti  atrāha tulyetyādi tulyapratyavamarśasya hetutvāt kampanaṃ yathā pratyāyakatvaṃ śabdānāṃ tathaiva na virudhyate  yadyapi svalakṣaṇānāṃ kṣaṇikatvād anvayo nāsti  tathāpi kānicit svalakṣaṇāni prakṛtyā pārampartyeṇābhedākārasya bhrāntasya pratyavamarśajñānasya kāraṇāni bhavanti santyekatvena gṛhyamāṇāni pratyāyakāni bhavanti saṅketavaśāt yathākampanam pratyāyakam iti śeṣaḥ yathā kampanam ityasya dṛṣṭāntasya paraḥ sādhyavikalatām udbhāvayann āha pratyakṣetyādi pratyakṣadravyavartinyo dṛśyante nanu yāḥ kriyāḥ tāsāṃ varṇavadeveṣṭaṃ nityatvaṃ pratyabhijñayā  yathā varṇānāṃ pratyabhijñayā nityatvamiṣṭam asmābhiḥ tathā pāṇyādikarmaṇāmapītyanityatvena sādhyena vikalo dṛṣṭānta ityavyabhicāra eva yadyevaṃ nityatve sati pāṇyādikarmaṇāṃ kimiti nityam upalabdhir na jāyata ityatrāha vyañjaketyādi vyañjakābhāvataścāsāṃ santatānupalambhatā yadevotpādakaṃ vaḥ syāt tadeva vyañjakaṃ matam  āsām iti kriyāṇām santatānupalambhatā yathā bhavatām utpādakābhāvān nityopalabdhir na bhavati tathāsmākaṃ vyañjakābhāvād iti samānaḥ parihāra iti parasyābhiprāyaḥ naivam ityādinā pratividhatte naivam apratibaddhe hi sāmarthye santataṃ bhavet tajjñānaṃ tadviyoge tu naiva syāt tat kadācana tataś ca vyañjakās tāsāṃ saṅgacchante na hetavaḥ pratyabhijñā tu nityatve pūrvam eva nirākṛtā  p atra dvayī kampanā  yāstāḥ kriyā abhivyaṭgyā iṣṭas tāḥ prakṛtyā jñānotpādanasamarthā vā syur navā tatra sāmarthye sati  santantam nityaṃ  tadbhāvi jñānaṃ prāpnoti tāsāṃ samarthasya svabhāvasya nityatvena kenacid apratibaddhatvāt anādheyātiśayasya viśeṣamanādhāya pratibaddhumaśakyatvāt athāsāmarthyaṃ  tadā tadviyoge sāmarthyaviyoge  naiva tadbhāvi jñānaṃ syād iti kiṃ vyañjakasya sāmarthyam  tasmāt tāsāṃ kriyāṇāṃ nityatveneṣṭānāṃ na kathañcit saṅgacchante vyañjakatvena kalpitā hetavaḥ anityānāṃ tvapūrvasvabhāvotpattir vyañjakād iti nyāyyās tān prati vyañjakāḥ yaccoktam tāsāṃ varṇavadeveṣṭaṃ nityatvaṃ pratyabhijñayetyatrāha pratyabhijñeti nityatve sādhye hetutvena pratyabhijñopanyastā sā pūrvaṃ sthirabhāvaparīkṣāyāṃ nirākṛtā yaduktam  pramāṇābhāvanirṇītacaitrābhāvaviśeṣitāt ityatrāha gehetyādi gehābhāvāt tu caitrasya bahirbhāvo na yujyate maraṇāśaṅkayā yasmād anyathāpyupapadyate jīvataścedgṛhābhāvo bahirbhāvaprasiddhaye arthāpattyāvaho hyetannaiva tatrāpyaniścayāt veśmanyapaśyataścaitraṃ na hyarvāg darśanaḥ pramā tasya jīvanasambandhe kathañcid api vartate  anyathāpīti bahirbhāvam antareṇopapadyate gehe caitrābhāvaḥ anenānaikāntikatvam āha atha jīvato devadattasya yo gṛhābhāvaḥ sa ihārthāpattyudāharaṇe hetutvenocyate nābhāvamātram naivaṃ yuktam kasmāt tatrāpi devadattajīvanaṃ saṃśayāt saṃdigdhāsiddhatā hetoḥ syāt aniścaye kāraṇam āha veśmanīti tasya caitrasya jīvane niścāyakapramāṇābhāvād arvāgdarśinaḥ saṃśaya eva athāpi syāt yadi nāmārvāgdarśinaḥ pratyakṣapramāṇaṃ caitrasya jīvanaviṣaye nāsti  anumānādi tu vidyata evetyāha athetyādi atha śabdādinā tasya jīvattāniścaye sati sadmanyabhāve bhāvāc ca niścite syāḥ pramāṇatā  śabdādineti taduccāritaśabdaḥ śrūyate  pratyayino vā tasmin kāle kuḍyādyantaritas tapasyan kathayati jīvati caitra iti abhāvāc ca pramāṇāt pratyakṣādinivṛttirū p pāt  sadmani gṛhe  caitrābhāvaniścaye sati  siddho jīvanaviśiṣṭaścaitrābhāva iti  bhavedevāsyā abhāvotthāyā arthāpatteḥ pramāṇatā tadāpītyādinā pratividhatte tadāpi gehāyuktatvaṃ dṛṣṭyādṛṣṭer viniścitam atas tatra bahirbhāvo liṅādevāvasīyate sadmanā yo hyasaṃsṛṣṭo niyataṃ bahirastyasau gehāṅgaṇasthito dṛṣṭaḥ pumān dvāri sthitair iva vipakṣo pi bhavatyatra sadanāntargato naraḥ arthāpattir iyaṃ tasmād anumānān na bhidyate  anenānumānāntarbhāvam āha tathā hi caitro tra dharmī  tasya bahirbhāvaḥ sādhyaḥ  jīvane sati gṛhyasaṅgo hetuḥ kāryaḥ gṛhāṅgaṇasthitaḥ pumān sādharmyadṛṣṭāntaḥ gṛhāntargatas tu vaidharmyadṛṣṭāntaḥ sadanam gṛham vyāptir dṛṣṭāntābhyām eva niścitā nacāsiddho hetuḥ yato gehāyuktatvaṃ tāvad dṛśyānupalabdhyā niścitam  jīvanaṃ tu parābhyupagamāt siddham paramārthatas tu saṃdigdho hetuḥ nahi jīvattāniścāyakaṃ kiñcit pramāṇam asti nanu ca śabdādir astītyuktam evaṃ tarhi yata eva śabdādeḥ pramāṇājjīvanaṃ niścitaṃ tata eva bahirbhāvaḥ siddha iti kim arthāpattyā kartavyam tasmāt parābhyupagamāt siddhaṃ hetumabhyupagamyānumāne ntarbhāvaḥ pratipādita arthāpatteḥ ity arthāpattiparīkṣā abhāvam adhikṛtyāha pramāṇetyādi pramāṇapañcakaṃ yatra vasturūpe na jāyate vastusattāvabodhārthaṃ tatrābhāvapramāṇatā  tatra mīmāṃsakānāṃ sadasallakṣaṇayor bhāvābhāvayor vastutvaṃ sarvasya capadārthasya sadasadrūpeṇa dvyātmakatvamityabhyupagamaḥ tatra sadasadrūpeṇobhayātmake vastuni vyavasthite  yasmin vasturūpe vastvaṃśe sadrūpākhye  pramāṇapañcakam arthāpattiparyantaṃ na jāyate kimarthamvastusattāvabodhārtham vastunaḥ sattāṃśāvabodhārtham tatra abhāvāṃśe p prameye  abhāvasya pramāṇatā anena viṣayo sya kevalo nirdiṣṭo natu svarūpam svarūpamasya tarhi kīdṛśīm ity āha pratyakṣāder ityādi pratyakṣāder anutpattiḥ pramāṇābhāva iṣyate sātmano pariṇāmo vā vijñānaṃ vānyavastuni  pratyakṣāder arthāpattiparyantasyānutpattiḥ pramāṇābhāva iṣyatepramāṇābhāva iti ṣaṣṭhītatpuruṣaḥ karmadhārayo vākvacit pāṭhaḥ pramāṇe bhāva ititatra nirdhāraṇe saptamī  jātāvekavacanampramāṇānāṃ madhye bhāvaḥ pramāṇam ity arthaḥyathoktaṃ śabarasvāminā abhāvo pi pramāṇābhāvo nāstītyarthasyāsannikṛṣṭasyetiatha keyam anutpattir ity āha sātmano pariṇāmo vā vijñānaṃ vānyavastunītisā pratyakṣāder anutpattiḥ  niṣedhyābhimataghaṭādipadārthajñānarūpeṇāpariṇataṃ sāmyāvasthamātmadravyam ucyate ghaṭādiviviktabhūtalajñānaṃ vānanu cābhāva iti vastuviraha ucyate tat kathaṃ vastutvam asya  nahi vastu viraho bhavatīty āśaṅkya vastutvam abhāvasya pratipādayann āha pramābhāvād iti pramābhāvāc ca vastūnām abhāvaḥ sampratīyate caturdhā ca vibhinno sau prāgabhāvādibhedataḥ  yadi pramāṇābhāvo vastu na bhavet tataś ca sarvasāmarthyaśūnyatvād asyeti tato nābhāvapratītiḥ syāt prāgabhāvādibhedena caturdhā ca bhedo bhāvasya na syāt nacaivam tasmād abhāvapratītyanyathānupapattyā caturdhā bhedena lokasya vyavahārānyathānupapattyā cābhāvasya vastutvam etaccārthāpattyākhyaṃ pramāṇadvayam ityeke anye tu caturdhā ca vibhinno sāvityetadanumānam iti varṇayanti evaṃ ca pramāṇayanti abhāvo vastu bhidyamānatvāt ghaṭādivad iti kathaṃ punar asya caturdhā bheda iti pratipādayann āha kṣīre dadhītyādi kṣīre dadhyādi yannāsti prāgabhāvaḥ sa kalpyate nāstitā payaso dadhni pradhvaṃsābhāvalakṣaṇam gavi yo śvādyabhāvaś ca so nyonyābhāva ucyate pararūpaṃ na tasyāsti nāstitāsyātmanā tataḥ  p śiraso vayavā nimnā vṛddhikāṭhinyavarjitāḥ śaśaśṛṅgādirūpeṇa so tyantābhāva iṣyate na ca syād vyavahāro yaṃ kāraṇādivibhāgaśaḥ prāgabhāvādibhedena nābhāvo vidyate yadi  kṣīramṛdādau kāraṇe dadhighaṭādilakṣaṇaṃ kāryaṃ nāstītyevaṃ yat pratīyate loke sa prāgabhāva ucyate yadi tu prāgabhāvo na bhavet kṣīrādau dadhyādikāryaṃ bhavedeva evaṃ dadhni kṣīrākhyasya yannāstitvam ayaṃ pradhvaṃsābhāvaḥ anyathā dadhni kṣīraṃ bhavedeva gavādau vastvāder abhāvo nyonyābhāva ucyate yasmāt tasya gavādeḥ pararūpam aśvādisvabhāvo nāsti tasmāt tayor anyonyābhāva ucyate anyathā gavādau bhavedevāśvādi yadyanyonyābhāvo na bhavet śaśaśiraso vayavā nimnā vṛddhikāṭhinyābhyāṃ rahitā viṣāṇādirūpeṇātyantamasanto nyantābhāva ucyate yadyapi cātra vastuvṛtter anyonyābhāvas tathāpi lokaprasiddhyoktamatyantabhāva iti prāyeṇa hi loke sāmānādhikaraṇyenaivetaretarābhāvavyavahāraḥ yathā gaurayaṃ nāśva iti natu śaśīyaṃ na viṣāṇam ityevam yadi tvatyantābhāvo na bhavet śaśe śṛṅgaṃ bhavedeva tathācāha kumārilaḥ kṣīre dadhi bhavedeva dadhni kṣīraṃ ghaṭe paṭaḥ śaśe śṛṅgaṃ pṛthivyādau caitanyaṃ mūrtirātmani apsu gandho rasaścāsau vāyau rūpeṇa tau saha vyomni sasparśakās te ca na cedasya pramāṇatā  iti tatra caitanyam ātmā mūrtiḥ kāṭhinyam rūpeṇa tau saheti tau gandharasau rūpasahitau vāyau syātām sasparśakās ta iti te rūparasagandhāḥ saha sparśena vyomni ākāśe syuḥ kiṃ ca naca syāt kāraṇādivibhāgena lokavyavahāro yadyabhāvasya prāgabhāvādibhedena bhedo na syāt yathā yo dadhyarthī sa kṣīropādānaṃ karoti natu kṣīrārthī dadhyupādānam tathā gavārthī nāśvam upādatte nāpyaśvārthī gām ityevam ādikāraṇādivibhāgena vyavahāraḥ athāpi syādyadi nāma caturdhā bhedo sya jātas tathāpi vastutvena bhavitavyam etat kuta ity āha na cāvastuna ityādi na cāvastuna ete syur bhedās tenāsya vastutā kāryādīnām abhāvaḥ sa yo bhāvaḥ kāraṇādinā  p na hyavastuno bhedo yukto vastvadhiṣṭhānatvāt tasya tasmād abhāvo vastu kīdṛśaṃ punar asya vastutvam ity āha kāryādīnām iti kṣīrādeḥ kāraṇasya yo bhāvaḥ sa eva dadhyādeḥ kāryasyābhāvaḥ kāryasya dadhyāder yo bhāvaḥ sa eva kṣīrādeḥ kāraṇasyābhāva ityetad abhāvavastutvam  punar apyunumānena vastutvam asya pratipādayann āha yadvetyādi yadvānuvṛttivyāvṛttibuddhyor grāhyo yataḥ svayam tasmād gavādivad vastu prameyatvāc ca gamyatām  abhāvo vastviti pakṣaḥ anuvṛttivyāvṛttibuddhigrāhyatvāt prameyatvācceti hetudvayaṃ gavādivad iti dṛṣṭāntaḥ tatrānuvṛttibuddhiścaturṣvapyabhāvo bhāva ityekākāraḥ pratyayaḥ vyāvṛttibuddhiḥ prāgabhāvo yaṃ na pradhvaṃsābhāva ityādibhedākāraḥ pratyayaḥ tatra kumārilena trividho bhāvo varṇitaḥ ātmano pariṇāma ekaḥ padārthāntaraviśeṣajñānaṃ dvitīyaḥ sātmano pariṇāmo vā vijñānaṃ vānyavastunīti vacanāt pramāṇanivṛttimātrātmakastṛtīyaḥ trilakṣaṇena yā buddhir janyate sānumeṣyate nacānutpattirūpasya kāraṇādhīnatā kvacid iti vacanāt tatraitasmiṃs tṛtīye bhāve codyamāśaṅkya pariharannāha mānaṃ katham abhāvaśced iti mānaṃ katham abhāvaścet prameyaṃ cātra kīdṛśam meyo yadvadabhāvo hi mānamapyevam iṣyatām  athocyate kathaṃ pratyakṣānutpattilakṣaṇo bhāvaḥ pramāṇam iti atrocyate prameyaṃ cātra kīdṛśam iti abhāvarūpaṃ prameyam iti cet evaṃ tarhi yathābhūtaṃ prameyaṃ tathābhūtam eva pramāṇam itīṣyatām tat kimucyate mānaṃ katham abhāva iti nahi lakṣaṇaṃ pramāṇaṃ yuktam bhavatvabhāvasya prāmāṇyaṃ pratyakṣādibhyas tu bhedo sya katham ity āha abhāvetyādi abhāvaśabdavācyatvāt pratyakṣādeśca bhidyate pramāṇānām abhāvo hi prameyāṇām abhāvavat abhāvo vā pramāṇena svānurūpeṇa mīyate prameyatvād yathā bhāvas tasmād bhāvātmakāt pṛthak  p pratyakṣādīnāṃ pramāṇānām abhāvaḥ pramāṇaṃ pratyakṣādibhyo bhinnam abhāvaśabdavācyatvāt prameyābhāvavat athavā abhāvākhyaprameyo dharmī tasya svānurūpapramāṇaprameyatvaṃ sādhyaṃ prameyatvād iti hetuḥ bhāvākhyaprameyo dṛṣṭāntaḥ yac ca svānurūpaṃ pramāṇaṃ tadbhāvātmakāt pratyakṣāder anyad iti siddham tadatretyādinā pratividhatte tadatra nityasattvasya pariṇāmo nirākṛtaḥ tadviparyayasadbhāvaḥ kādācit ko na yujyate  anenātmano pariṇāmo veti prathamasyābhāvalakṣaṇasyāsambhavitām āha tathā hi paryudāsavṛttyā pariṇāmaviparīto pariṇāmaḥ kādācitko bhipreto lakṣaṇatvena anyathā hi yadi kādācitko nābhipretaḥ paryudāsavṛttyā syāt tadā sarvadaiva vastuno stitvapratītiḥ syāt sa cāpariṇāmo yathokto na sambhavatyātmanaḥ yasmānnityasattvasya pariṇāmo nirākṛtas tasmāt kutas tasya viparītasyāpariṇāmasya paryudāsavṛttyā saṃśrayaṇaṃ bhavet  tatra sattva ātmā nityaścāsau sattvaśceti nityasattvaḥ yadvā nityaṃ sattvam sattā yasya sa tathoktaḥ nitya iti yāvat tadviparyayasadbhāva iti tasya pariṇāmasya viparyayo pariṇāmaḥ sa kādācitko na yuktaḥ kiṃ tarhi sarvadā bhavennityaikarūpatvād ātmaikaḥ atha matam apariṇāmo na pariṇāmaviparītavastvātmakaḥ kiṃ tarhipariṇāmapratiṣedhamātrātmakaḥ tena nāsambhavi lakṣaṇaṃ bhavatīti atrāha tat pratikṣepetyādi tat pratikṣepamātrātmā sa cedatra vivakṣitaḥ sarvadā vastutāstitve gamyetāsyānivartanāt  tasya pariṇāmasya pratikṣepaḥ pratiṣedhaḥ sa eva tanmātraṃ tadevātmā svabhāvo yasyāpariṇāmasya sa tathoktaḥ asyeti pratikṣepātmano pariṇāmasya nityaikarūpatvād ātmanaḥ pariṇāmābhāvāt astu vetyabhyupagamyāpariṇāmamativyāpitāṃ lakṣaṇadoṣam āha astu vāpariṇāmo sya tathāpi vyabhicāritā svāpamūrcchādyavasthāsu tadbhāve pyarthasambhavāt pratyayāntarasadbhāve tadviviktānyadarśanāt ghaṭajñānādirūpeṇa tasyāsāviṣyate yadi  p dvitīyādasya kaḥ pakṣād viśeṣo bhihitas tadā yadvikalpena nirdiṣṭaṃ pakṣadvayam idaṃ tvayā  vyabhicāriteti ativyāpitā mūrcchādītyādiśabdena vyavadhānaparāṅmukhādyavasthā gṛhyante tadbhāve pīti ghaṭādijñānarūpeṇāpariṇatātmadravyasadbhāve pi arthālambanapratyayavyatiriktapratyayāntarasadbhāve sati ghaṭādiviviktapradeśajñānam evāpariṇāma iṣyate ghaṭādijñānarūpeṇāpariṇatatvāt tasyeti ātmanaḥ asāviti apariṇāmaḥ evaṃ sati vijñānaṃ vānyavastunītyetasmād dvitīyāt pakṣād asya viśeṣo noktaḥ syāt tataś ca pakṣadvayanirdeśo narthakaḥ syāt anyavastunītyādinā dvitīye bhāvalakṣaṇe vyabhicāritām āha anyavastuni vijñāte vṛtte sarvasya nāstitā adṛśyasyāpi gamyeta dvitīyābhāvasaṃśraye  adṛśyasyāpīti deśakālasvabhāvaviprakṛṣṭasya dvitīyābhāva iti vijñānaṃ vānyavastunītyetasmin tat tulyayogyarūpasya kāraṇāntarasannidhau tadviviktānyavijñāne nāstitā cet pratīyate  athāpi syān na sarvasyādṛṣṭasyābhāvaḥ sādhyaḥ iṣṭaḥ kiṃ tarhitat tulyayogyarūpasya tenopalabhyeta ghaṭādiviviktapradeśena tulyaṃ rūpaṃ yogyatā yasya sa tathoktaḥ upalabdhilakṣaṇaprāptasyeti yāvat tadviviktānyavijñāna iti ghaṭādiviviktapradeśajñāne śakyetyādinā pratividhatte śakyadarśanavastvābhapratyakṣasyaiva nāstitā evaṃ sati samākhyeyo nānyeṣāṃ vyabhicāriṇī anyavastuni vijñānaṃ jātaṃ vā jñāyate katham apratyakṣā matā buddhir yenārthāpattito yadi sāpi jñānātmikaiveti tasyā api kuto gatiḥ arthāpattyantaraproktāvanavasthā prasajyate yadi vastu pramābhāvo meyābhāvas tathaiva ca pratyakṣe ntargatā bhāvas tathāsati kathaṃ na te  p śakyadarśanasya upalabdhilakṣaṇaprāptasya vastunaḥ  ābhā ākāro yasya tat tathā  śakyadarśanavastvābhaṃ ca tat pratyakṣaṃ ceti karmadhārayaḥ nānyeṣām iti anumānādīnām yatas teṣāṃ parokṣa evārtho viṣayaḥ naca teṣāṃ nivṛttau parokṣasya deśakālasvabhāvaviprakṛṣṭasya nivṛttir astīti ato vyabhicāriṇī teṣāṃ nivṛttiḥ tataś ca pratyakṣāder anutpattirityatrādigrahaṇam anarthakaṃ syāt apica tadanyavastuni vijñānaṃ yadi niścitaṃ bhavedevaṃ pratiyogino bhāvaṃ sādhayatītyevam avaśyābhyupagantavyam anyathā hi sattāmātreṇa tato bhāvasiddhau satyāṃ sarvasya puṃsas tasmād ekapuruṣotpannādapi jñānād abhāvasiddhiprasaṅgaḥ syāt tatra yena mīmāṃsakenāpratyakṣā buddhir abhyupagatā tena tadeva tadanyavastuni jātaṃ vijñānaṃ kathaṃ jñāyeta naiva arthāpattito yadīti jñāyata iti prakṛtena sambandhaḥ yathoktam ajñāte rthe buddher asiddher arthajñānālliṅgāt tadbuddhir anumīyata iti atra hi liṅgavacanamanyathānupapattivācakam arthajñānād anyathānupapannādity arthaḥ anumīyate pramīyata iti yāvat evaṃ tarhi sāpyarthāpattirjñānātmiketi tasyā api kuto gatir iti vaktavyam anyasyā arthāpatter iti cedevaṃ satyanavasthā syāt kiṃ ca yadi vastutvamabhāvasyābhyupagamyate tadā yathā pramāṇābhāvo vastu tathā prameyābhāvo pīti  tataścābhāvo vastutvāt pratyakṣa eva kimiti nābhyupagamyate yena tadadhigataye nyatpramāṇāntaramabhāvākhyaṃ parikalpyeta kāryādīnām ityādinā pratyakṣāntargatatvam eva samarthayate kāryādīnām abhāvo hi bhāvo yaḥ kāraṇādinā sa cāparaviviktātmā pratyakṣeṇaiva gamyate  tathācoktam kāryādīnām abhāvo hi bhāvo yaḥ karaṇādineti  sa ca kāraṇāder bhāvo paraviviktātmā kāryādiviviktasvabhāvaḥ pratyakṣa eveti kimabhāvasyāparaṃ prameyam asti yena pramāṇāntaraṃ syāt prayogaḥ yasya yato vyatiriktaṃ prameyaṃ nāsti tat tato na pramāṇāntaraṃ  yathā saptamaṃ pramāṇaṃ  nāsti ca prameyaṃ pratyakṣam aprameyād vyatiriktamabhāvasyeti vyāpakānupalabdhiḥ  atra paro hetvasiddhim udbhāvayann āha svarūpetyādi svarūpapararūpābhyāṃ nityaṃ sadasadātmake vastuni jñāyate kiñcid rūpaṃ kaiścit kadācana  p pratyakṣādyavatāraś ca bhāvāṃśo gṛhyate yadā vyāpārastadanutpatter abhāvāṃśe jighṛkṣite  syāt prameyābhāvo yadyekātmakam eva vastu syāt  yāvatā svarūpaparūpābhyāṃ yathākramaṃ sadasadātmatvenobhayātmakaṃ vastu  tasminnubhayātmake vastuni sthite  kiñcid rūpam svabhāvaḥ  kaiścitpramāṇair jñāyate  na sarvaṃ sarvaiḥ etad eva darśayati pratyakṣetyādi bhāvāṃśo yadā gṛhyate tadā pratyakṣādīnāṃ pañcānāṃ vyāpāro nābhāvasya  abhāvāṃśe grahītum iṣṭe  tadanutpatter vyāpāraḥ teṣāṃ pratyakṣādīnām anutpatter abhāvasyeti yāvat syād asiddhatāṃ hetor yadyekasyobhayātmakatvaṃ syāt  yāvatā viruddhamekasyobhayātmakatvam iti pratipādayann āha svarūpam evetyādi svarūpam eva vastūnāṃ nanu vyāvṛttam iṣyate tenātmanā sadetac ca pratyakṣamamunātmanā  nahi pararūpeṇa vastu vastvantarād vyāvṛttaṃ  kiṃ tarhisvarūpeṇa ataś ca svarūpam eva svabhāva eva vastūnāṃ vastvantarād vyāvṛttam upalabhyate  svasvabhāvāvasthānāt yena cātmanā vyāvṛttaṃ tena tad vastu sadeva nāsat etac ca vastu pratyakṣam amunānyavyāvṛttenātmaneti na dvitīyarūpopalabdhiḥ evaṃ tāvat pratyakṣaviruddham ubhayātmakatvapratijñānam udbhāvitam idānīmanumānaviruddhaṃ pratipādayann āha arthakriyeti arthakriyāsamarthaṃ ca sadanyadasaducyate samāveśo na caikatra tayor yukto virodhataḥ svasādhyāyāṃ samarthaṃ cedanyasyāmakṣamaṃ nanu tadetaddhi dvirūpatvaṃ naivaikatrāsti vastuni anyadevāsamarthaṃ tu yadyanyasyāmitīṣyate dve tadā vastunī prāpte tannaikasya dvirūpatā  yadarthakriyākāri tat sat  yathā sattvenābhimataṃ rūpaṃ  anarthakriyākāri cāsattvenābhimataṃ rūpam iti svabhāvahetuḥ yau ca parasparaviruddhau na tayor ekasmin vastuni yugapad upalayanaṃ yathā chāyātapayoḥ śītoṣṇayor vā  parasparaviruddhe ca sadasadrūpe  iti p vyāpakaviruddhopalabdhiḥ svasādhyāyām ityādinā paro hetor asiddhimudbhāvayati tathā hi tadevaikaṃ vastu svasādhyāyām arthakriyāyāṃ samartham anyasādhyāyāṃ tvasamarthaṃ tataścārthakriyākāritvalakṣaṇo hetur asiddhaḥ nahi parasādhyām arthakriyām apekṣyārthakriyākāritvaṃ vastunaḥ siddham naca sadasadrūpayoḥ parasparavirodhaḥ  apekṣābhedāt tathā hi svasādhyāmevāpekṣyāsaducyete  syāt parasparavirodhaḥ atra parihāram āha nanu tadeveti yadeva svasādhyāyāṃ samarthaṃ vastusvarūpaṃ tadeva parasādhyāyām asamarthaṃ nānyat nahyapekṣābhedena śabdabhedād vastu bhidyate niraṃśastvāt tasya taditi tasmād arthe tat tasmāt naikatra dvirūpatvam asti athānyadeva rūpam anyasādhyāyām arthakriyāyām asamarthaṃ natu tadevetyāha anyadeveti evaṃ tarhi yadarthakriyāsamarthaṃ tadekaṃ vastu  yaccāsamarthaṃ taddvitīyam iti vastudvayam eva kevalaṃ bhavatā pratipāditam  natvekasyobhayātmatvam pramāṇanivṛttimātrātmake tṛtīye bhāvalakṣaṇe dūṣaṇam āha abhāvasyetyādi abhāvasya ca vastutve pūrvamaṅgīkṛte sati nīrūpatā punas tasya kimartham upavarṇyate  pūrvamaṅgīkṛta iti sātmano pariṇāmo vā vijñānaṃ vānyavastunīti vacanāt nīrūpatā punas tasyeti mānamapyevamiṣyatām iti vacanād viṣayādhigamalakṣaṇatvāt pramāṇasya na yuktaṃ nīrūpasya prāmāṇyam iti vakṣyamāṇo bhiprāyaḥ tamevābhiprāyaṃ darśayann āha nīrūpasyetyādi nīrūpasya hi vijñānarūpahānau pramāṇatā na yujyate prameyasya sā hi saṃvittilakṣaṇā  seti pramāṇatā yat prameyādhigatirūpaṃ na bhavati na tat pramāṇaṃ  yathā ghaṭādi  prameyādhigatiśūnyaścābhāva iti vyāpakānupalabdhiḥ syād etaccakṣurādayo na prameyādhigatirūpāḥ  atha ca prameyādhigatihetutvāt pramāṇam ucyante  tadvadabhāvopītyanaikāntiko hetur ity āha taddhetutvād ityādi taddhetutvāt pramāṇaṃ ceccakṣurādivad ucyate na nīrūpasya hetutvasambhavo sti kadācana  p jñānasvarūpaviviktaś ca so bhāvo gamyate katham tadgocarapramābhāvād evaṃ tarhyanavasthitiḥ vastvabhāvāt pramāṇasya pramābhāvāc ca vastunaḥ nāstitā yadi gamyeta bhaved anyonyasaṃśrayaḥ tasmād ekasya yā dṛṣṭiḥ saivānyādṛṣṭirucyate sā ca svatantrasaṃsiddhiḥ svarūpeṇājaḍatvataḥ  na ca pramāṇahetutvād upacāreṇa kalpanā yuktā yato nīrūpasya sarvasāmarthyavirahalakṣaṇatvān na hetutvasambhavo yuktaḥ sambhave vā nīrūpatāhāniprasaṅgāt tasyāviśeṣāt tadbhāve vijñānānuparamaprasaṅgāc ca kiṃ ca nāsiddhasya gamakatvaṃ yuktam atiprasaṅgād iti pūrvam uktam sā ca tasyabhāvasya sidhiḥ kathamiti vaktavyaṃ  natātsvata ava tasya sidhiḥ  prameyābhāvasyāpi svata eva siddhiprasaṅgāt  tataścābhāvakalpanā vyarthā syāt prameyābhāvasiddhyarthatvāt tasyāḥ tasya ca prameyābhāvasya pramāṇābhāvavatsvata eva siddhatvāt nāpi svasaṃvittyā tasya siddhiḥ yato jñānarūpavivikto sau kathaṃ svasaṃvittyā gamyeta jñānātmana eva tayādhigamāt athānyasmāt tadviṣayapramāṇābhāvāt tat siddhiḥ tasyāpi tadviṣayasya pramāṇābhāvasya kathaṃ siddhiḥtasyāpyanyataḥ siddhāvanavasthā syāt yathoktam anyathārthasya nāstitvaṃ gamyate nupalambhataḥ upalambhasya nāstitvam anyenetyanavasthitiḥ  iti atha mā bhūd anavasthitiḥ prameyābhāvāt tasya siddhir abhyupagamyate evaṃ satītaretarāśrayatvaṃ prāpnoti tathā hi vastunaḥ prameyasyābhāvāt pramāṇābhāvasiddhiḥ tasya siddhau ca prameyābhāvasiddhir iti sphuṭataramevātrāvataratītaretarāśrayadoṣaḥ tadayaṃ guḍapraveśe kṣatārāvinirgamaḥ tasmād ekopalabdhirevānyasyānupalabdhir iti nābhāvo nāma pṛthakpramāṇaṃ pratyakṣāt  syād etat sāpyekopalabdhiḥ kathaṃ siddhā tatrāpyabhāvavat samānaprasaṅgaityāha sā cetyādi sā caikasya dṛṣṭiḥ svayam eva svatantrā siddhā nānyata iti nānavasthāprasaṅgaḥ kasmātsvarūpeṇa prakṛtyaiva  ajaḍarūpatvāt prakāśasvabhāvatvāt naca sattāmātreṇa saṃvittāvatiprasaṅgo nyeṣām atadrūpatvāt atha parato buddhisaṃsiddhau kaḥ pradveṣa ity āha buddher ityādi buddher aparataḥ siddhir liṅgād buddhyantarād api anyathānupapatter vā sarvathāpi na sambhavaḥ  p trayaparyanuyogasya pratyekṣaṃ sati sambhave anavasthitayo bahvayo visarpiṇyaḥ syuratra te tulyayogyātmanas tasmād ekasyaivopalambhanāt asanniścayayogyatvam anyeṣāṃ sampratīyate ekasya kasya saṃvittāvacandraṃ gamyate nabhaḥ sarvaśabdavivekaś ca kvacinniścīyate katham  kecilliṅgasamadhigamyāṃ buddhimicchanti  tacca liṅgamarthajñānaṃ vā kryārūpaṃ indriyārtho vā vyakto vā viṣaya ityādikam kecid buddhyantarapratyakṣaṃ buddhimicchanti  na svasaṃvidrūpāṃ svātmani kāritvakarmatvavirodhāt kecijjñātārthānyathānupapattyā  jñāto rtho na siddhyati yadi buddhir na bhavet tasya svayaṃ jaḍarūpatvāt ataḥ pakṣatrayam uktam tasya liṅāditrayasya yaḥ pratyekaṃ paryanuyogaḥ  tasyāpi liṅgādeḥ kutaḥ siddhir iti  tasya sambhave sati bahvayo navasthitayaḥ prasarpanti tathā hi tadapi liṅgāditrayaṃ buddher asiddhāvasiddham iti tasyāpi parataḥsiddhir anveṣṭavyā  tatrāpyaparaliṅgādisamāśrayaṇe sarvatra paryanuyoge cānavasthāprasaṅgaḥ tasmād ekasyopalambhād anyeṣām asattvaṃ pratīyate  taddeśakālasya niṣedhe kartavye tulyayogyātmanām eva niṣedhaḥ kāryaḥ  anyeṣāṃ tatra niṣeddhumaśakyatvāt tādātmyaniṣedhe tu sarvasyaiva niṣedhaḥ kāryo dṛṣṭaḥ  tadanyatvena sarvasya vyavasthāpanāt  tadātmā na parātmeti kṛtvā nanu cākāśe candrābhāvaṃ yadādhyavasyati tadā naikasya tatropalambhaḥ yenocyate ekopalambhād anyābhāvasiddhir iti  na hyākāśaṃ nāma kiñcit paramārthato sti  yaccandraviviktaṃ dṛśyeta yadapi parair vastu satkalpitaṃ  tadapyatīndriyaṃ  yaś ca kvacit pradeśe śabdābhāvaniścayaḥ  sa kasyopalambhāt na tāvad bhūbhāgopalambhād iti vaktavyam  tasya śabdenātulyayogyāvasthatvāt tathā hi bhūbhāgaścākṣuṣaḥ  śabdas tu śrāvaṇaḥ  tulyayogyāvasthayośca parasparāpekṣamanyatvamiṣṭam ekajñānasaṃsargiṇo parasparāpekṣamanyatvam iti vacanāt nāpi kālasyopalambhād iti vācyam  nahi parādārthavyatiriktaḥ kālo sti yasyopalambhaḥ syāt yo pi parair iṣṭāṃśasso pyatīndriyaḥ prakāśetyādinā pratividhatte prakāśatamaso rāśes tameva vyoma manyate pratipattā yato nyasya na sattvaṃ na ca darśanam  p sarvaśabdaviveko pi kāryādṛṣṭeḥ pratīyate sā ca siddhāntato nyeṣāṃ vijñānānāṃ svavedanāt  rāśer iti saṃvittāviti sambandhaḥ yasmāt tameva prakāśatamaso rāśimākāśam iti pratipattā pratipadyate  nānyat tathā hi divā niśi vedamindriyanīlasaṅkāśamidaṃ jaladharanikāśam iti vā pratipadyate na cākāśasya parikalpitasya varṇasaṃsthānādir asti tato nyasyeti prakāśatamorāśivyatirekeṇa paraparikalpitasyākāśasyāsattvāt sattvevātīndriyatvāt sarvaśabdaviveko pi śrotrajñānasya kāryasyānupalabdhyā gamyata sā cānupalabdhir anyeṣāṃ cakṣurādijñānānāṃ saṃvedanāt siddhetyastyevātrāpyekopalambho nyavijñānasaṃvedanalakṣaṇaḥ nanu nahi kāryasattayā kāraṇasattā vyāptā  yena sā kāryasattā nivartamānā tām api nivartayet yato nāvaśyaṃ kāraṇāni varddhatiartavanti bhavanti na brūmaḥ sarvā kāraṇasattā kāryasattayā vyāpteti kiṃ tarhiviśiṣṭaivāpratibaddhasāmarthyalakṣaṇā  tasyā evātra niṣedhaḥ kriyate na sarvasyāḥ tathā hi yatrāpi kevalapradeśopalambhād ghaṭābhāvasiddhiḥ  sāpi ghaṭopalambhākhyakāryānupalabdhir eva yata upalabdhilakṣaṇaprāptasyaiva ghaṭasyābhāvaḥ sādhyate  na sarvasya kaścopalabdhilakṣaṇaprāptaḥya evāpratibaddhasāmarthyaḥ yata upalabdhilakṣaṇaṃ svabhāvaviśeṣo varṇitaḥ yaḥ svabhāvaḥ sa pratyakṣa eva bhavatīti anyathā hyatrāpi ghaṭopalabdhyā ghaṭasattā na vyāptā syāt tat tataścāvyāpakasya nivṛttau nāvyāptasya nivṛttir iti tato ghaṭābhāvo na siddhyet tasmāt sarvaiva svabhāvānupalabdhir asadvyavahārahetuḥ paramārthataḥ kāryānupalabdhir eva draṣṭavyā ittham ityādinābhāvaśabdavācyatvād ityasya hetor anaikāntikatvam āha itthaṃ ca vasturūpatve sthite bhāvapramātmanaḥ abhāvaśabdavācyatvam antarbhāve pyabādhitam  ittham iti ekasya yā dṛṣṭiḥ saivānyā dṛṣṭir ucyata ityādinā antarbhāve pyabādhitam iti abhāvasya pratyakṣāntarbhāve pyabhāvaśabdavācyatvam aviruddham ity arthaḥ etena hetor vipakṣādavyāvṛttim āha abhāvo vā pramāṇena svānurūpeṇa mīyate ityatra siddhasādhyatvaṃ tādṛśyastyanurūpatā  p tādṛśyastyanurūpateti anyopalabdhilakṣaṇānupalabdhirabhāvaḥiti yacāpyeke codayanti nanu vastvabhāvamātrālambanasya pratyayasya pratyakṣādau na kvacid antarbhāvo sti  vastuvirahamātrālambanatvād asya pratyakṣād eva vastuviṣayatvāt nacāsyāprāmāṇyam avisaṃvāditvāt  nahi bhavadbhir vastūnāṃ niranvayaṃ vināśam icchadbhir vastuviraho neṣyata iti tadapyanena pratyuktam nahi tena vikalpena taddeśakālādiviśeṣaṇarahitam abhāvamātramālambyate kiṃ tarhikvacid deśādau ghaṭādi nāstītyanena rūpeṇa saviśeṣaṇam eva tac ca kevalasyaiva deśāder grahaṇasāmarthyādevaṃ bhavatīti na pṛthagasya prāmāṇyam pratyakṣagṛhītasyaiva kevalasya deśādes tathā vikalpanāt satyapi vā nirviśeṣaṇasyābhāvasya grahaṇe na tadgrāhiṇo jñānasya prāmāṇyaṃ yuktam avastuviṣayatvāt arthakriyārthināṃ ca pramāṇacintāyā vastvadhiṣṭhānatvād iti yatkiñcid etat ityabhāvavicāraḥ yuktyanupalabdhī adhikṛtyāha asmin satītyādi asmin sati bhavatyeva na bhavatyasatīti ca tasmād ato bhavatyeva yuktireṣābhidhīyate pramāṇāntarameveyam ity āha carako muniḥ nānumānam iyam yasmād dṛṣṭānto tra na labhyate upalabdhyā yayā yo rtho jñāyate tadabhāvataḥ nāstitvaṃ gamyate tasyānupalabdhir iyaṃ matā pramāṇāntarameṣāpi dṛṣṭāntādyanapekṣaṇāt dṛṣṭānte pi hi nāstitvam anayaiva prasiddhyati  tadbhāvabhāvitvena yat kāryatāpratipattir iyaṃ yuktiḥ  iyaṃ ca savikalpakatvān na pratyakṣaṃ  nāpyanumānaṃ  dṛṣṭāntābhāvāt  tathā hi dṛṣṭānto pi ata eva tadbhāvabhāvitvāt tatkāryatāpratipattiḥ  tatrāpi dṛṣṭānto nveṣaṇīyas tatrāpyapara ityanavasthā syāt  tasmāt pramāṇāntarameveyam ityāhacarako vaidyaḥ tathā yā copalabdhinivṛttyā nāstitvapratītir ityam anupalabdhiḥ asyā api pramāṇāntaratve yuktivadeva nyāyo nveṣaṇīyaḥ kāryetyādinā pratividhatte p kāryakāraṇatābhāvapratipattir na saṃyatā tadatrāsyāṃ na bhedo sti sādhyasādhanayor yataḥ  kāryakāraṇabhāvo bhāvaśceti kāryakāraṇabhāvau  tayoḥ pratipattir iti vigṛhya samāsaḥ  tatra kāryakāraṇatāpratipattir yuktyā  abhāvapratipattir anupalabdhyeti yathākramaṃ sambandhaḥ asyām iti yuktāvanupalabdhau ca pramādvaye pi na sādhyasādhanayor bhedaḥ katham ity āha tadbhāvetyādi tadbhāvabhāvitāṃ muktvā na hetuphalatāparā dṛśyādṛṣṭiṃ vihāyānyā nāstitā na pratīyate  yuktau tāvan na sādhyasādhanayor bhedaḥ  tathā hi tadbhāvabhāvitā hetuḥ kāryakāraṇatā sādhyā  na cānayor bheda upalabhyate paryāyatvāt tarupādapavat anupalabdhāvapi ca na bhedaḥ tathā hi yadyupalambhanivṛttimātraṃ vivakṣitaṃ tadā tasyāsiddhatvāt pūrvavad anavasthādidoṣo vācyaḥ athānyopalabdhir evānupalabdhis tadā dṛśyānupalabdhāvevāntarbhāvaḥ anayā ca nābhāvaḥ sādhyate tasya pratyakṣeṇaiva siddhatvāt ata evāha dṛśyādṛṣṭiṃ vihāyetyādi atha mataṃ nābhyāṃ kāryakāraṇatābhāvau sādhyete  kiṃ tarhivyavahāra iti tatrāha tadbhāvavyavahāra ityādi tadbhāvavyavahāre tu yogyatāyāḥ prasādhane saṅketakāle vijñāto vidyate rtho nidarśanam  tayor hetuphalatābhāvayor bhāvas tadbhāvas tatra vyavahāro yaḥ sa tadbhāvavyavahāraḥ jñānābhidhānapravṛttilakṣaṇamanuṣṭhānaṃ tasmin yogyatā sādhyate prayogaś ca ye yadvyāpārānantaraniyatopalabhyasvabhāvās te tat kāryavyavahārayogyāḥ tadyathā saṅketakālānubhūtāḥ kulālādivyāpārānantaropalabhyasvabhāvā ghaṭādayaḥ tathāca tālvādivyāpārānantaraniyatopalabhyasvabhāvāḥ śabdā iti svabhāvahetuḥ tathānupalabdhāv api vyavahāre sādhye prayogaḥ yeṣām upalabdhilakṣaṇaprāptābhimatānāṃ yeṣvanupalabdhis te tadabhāvavyavahārayogyāḥ tadyathā viṣāṇābhāvavyavahārayogyāḥ śaśaśamastakādayaḥ upalabdhilakṣa p ṇaprāptābhimatānāṃ parābhimatasāmānyādipadārthānām anupalabdhiś ca tadāśrayatveneṣṭeṣu sāvaleyādiṣviti svabhāvānupalabdhiḥ  tadviviktānāṃ sāvaleyādīnām upalambhān nāsiddhiḥ nāpyanaikāntikatā hetor abhivyakter nirākariṣyamāṇatvāt  etāvan mātranibandhanatvāc cābhāvavyavahṛteḥ  nāpi viruddhatā sapakṣe bhāvād iti iti yuktyanupalabdhivicāraḥ tatra sambhavaś ca lakṣaṇayā samudāyaḥ sambhavapratipattau samudāyipratipattiḥ yath sahasrasadbhāve jñāte śatādisattāpratipattiḥ idaṃ ca kila dṛṣṭāntābhāvānnānumānam atra dūṣaṇam āha samudāyetyādi samudāyavyavasthāyā hetavaḥ samudāyinaḥ śatādisambhavajñānaṃ sahasrāt kāryaliṅgajam  yasmāt samudāyibhyo nyasya samudāyasyābhāvāt samudāyavyavasthāyāḥ samudāyina eva kāraṇaṃ tasmāt sahasrācchatādisambhavapratītiḥ kāryaliṅgajaiva iti sambhavavicāraḥ anye tvaitihyādi ca pramāṇāntaramicchanti  tatrānirdiṣṭavaktṛkaṃ pravādapāramparyamaitihyam yathā iha vaṭe yakṣaḥ prativasatīti aniyatadeśakālamākasmikaṃ sadasatsūcakaṃ jñānaṃ pratibhā yathā kumāryā eva bhavti  adya me bhrātā āgamiṣyatīti tac ca kila tathaiva bhavatīti pramāṇam atra dūṣaṇam āha aitihyetyādi aitihyapratibhādīnāṃ bhūyasā vyabhicāritā naivedṛśāṃ pramāṇatvaṃ ghaṭate tiprasaṅgataḥ  ādiśabdena pratyabhijñādīnāṃ grahaṇam teṣām api paraiḥ kaiścit pramāṇatvena gṛhītatvāt atiprasaṅgata iti svapnāntikasyāpi kadācit satyatādarśanāt pramāṇāntaratvaṃ syāt ityaitihyādivicāraḥ p evaṃ vistareṇa pramāṇāntaraṃ nirākṛtya saṅkṣepeṇa nirākurvann āha athevetyādi athavāsthāna evāyam āyāsaḥ kriyate yataḥ pratyakṣaś ca parokṣaś ca dvidhaivārtho vyavasthitaḥ  dvividha eva hyarthaḥ pratyakṣaḥ parokṣaś ca nanu cāparo pyasti pratyakṣāpratyakṣaḥ  naiva pratyakṣo nāpyapratyakṣa ity āha ubhayetyādi ubhayānubhayātmā hi naivāsau yujyate paraḥ ekasyaikatra vijñāne vyāhate hi kriyākriye sākṣāddhi jñānajanakaḥ pratyakṣo hyartha ucyate yathoktaviparītas tu parokṣaḥ kṛtibhir mataḥ ādyārthaviṣayaṃ tāvannedaṃ śābdopamādikam pratyakṣe ntargatiprāpter vaiphalyaṃ vā smṛter iva parokṣaviṣayatve pi sarveṣāṃ viṣayaḥ katham yadi sākṣāt parokṣo yaṃ na syāt pratyakṣavastuvat paravyapāśrayeṇāpi pratipattau kimasya sā sambaddhetarato no vā bhedābhāsā na vā tathā asambaddhāt tadudbhūtāvavyavasthā prasajyate na ca saṃgacchate vyāptir bhedābhāsā bhavedyadi parokṣaviṣayā yāvat sambaddhārthasamāśrayā aparāmṛṣṭatadbhedā pratītir anumā sphuṭā  na hyekasyānyonyapratyanīkānekadharmasampāto yuktaḥ  ekatvahāniprasaṅgāt tathā hi viśiṣṭasyāvyavadhānena yathāgṛhītārthāvasāyakāraṇasya jñānasya sākṣālliṅgādivyavadhānaṃ vinā janako rthaḥ pratyakṣa ucyate evaṃ ca kṛtvā kṣaṇikaḥ śabda ityādijñānamapratyakṣārtham iti siddham nacaikasya padārthasyaikatra kriyākriye yukte  yena vijñānajanakatvājanaktvābhyāṃ pratyakṣāpratyakṣasvabhāvo bhavet nāpyanubhayasvabhāvo yuktaḥ  ekasvabhāvaniṣedhasyāparasvabhāvavidhināntarīyakatvād vastunaḥ anekasya tu naikatra kriyā p kriyāvirodhaḥ yathā rūparasayoścakṣur vijñāne  tathaikasyānekasmin  yathārūpam cakṣuḥśrotravijñānayoḥ  tadarthamekasyaikatreti cāha tasmād dvividha evārthaḥ tatra śabdādīnāṃ prāmāṇyaṃ bhavatpratyakṣe vārthe bhavet parokṣe veti pakṣadvayam na tāvad ādye rthe  kasmāt pratyakṣentargatiprāpteḥ śābdādīnām abhinnārthaviṣayatvāt atha pratyakṣeṇādhigate satyuttarakālaṃ taiḥ punar adhigamaḥ kriyate  ata āha vaiphalyaṃ vā gṛhītamagrahaṇāsmṛtivadaprāmāṇyaprasaṅgāt dvitīye pi pakṣe sa parokṣo rtho viṣayo bhavan sākṣād vā syād vyavadhānādvā parāśrayeṇa  tatra tāvan na sākṣāt tasyāparokṣatvaprasaṅgāt pratyakṣārthavat yasmād ata evāsau parokṣa ucyate yataḥ sākṣān na jñānaṃ janayati  sākṣātsa cejjñānaṃ janayet katham asau parokṣa iti vacanīyam etat parāśrayeṇāpi parokṣārthapratipattiḥ sambaddhād vā syād asambaddhād vā bhedābhāsā vā syād abhedābhāsā veti catvāraḥ pakṣāḥ sambhavanti  bhedābhāsā yathā dhūmasāmānyāt tārṇapārṇādivahniviśeṣapratītiḥ abhedābhāsā yathā dhūmādvijātīyaparāvṛttavahnimātrādhyavasāyinī tatrāsambadhāt pratipattāvavyavasthā syāt yataḥ kutaścit sarvaḥ pratīyeta atha bhedābhāsā tadā vyāptiḥ sādhyena hetor na saṅgaccheta viśeṣeṇānvayāyogāt tataścānaikāntikaṃ syāt aparāmṛṣṭatadbhedeti bhedapratibhāsaśūnyā vijātīyaparāvṛttārthamātrādhyavasāyinī yathā dhūmādvahnimātrapratītiḥ evambhūtā cet spaṣṭamevānumānaṃ  sambandhadarśanopāyatvāt  dhūmād vahnipratītivat iti pramāṇāntaraparīkṣā KAPITEL  SYAADVAADAPARIIKSAAaṇīyasāpi nāṃśena miśrībhūtāparātmakamityetat samarthanārthaṃ codyopakramapūrvakam āha nanvityādi nanvanekātmakaṃ vastu yathā mecakaratnavat prakṛtyaiva sadādīnāṃ ko virodhas tathā sati  yaduktam arthakriyāsamarthaṃ ca sadanyadasaducyate samāveśo na caikatra tayor yukto virodhataḥ  iti tadatrāhrīkādayaścodayanti sarvam eva vastu sāmānyaviśeṣātmakatvenānekātmakaṃ  yathā śabalābhāsaṃ ratnaṃ  tat kathaṃ sadādīnāṃ virodhaḥ  yenocyate samāveśo na caikatreti  ādiśabdena kriyākriyaikatvādayo gṛhyante yadyapi cedaṃ p codyaṃ nanu tadevetyādinā parihṛtaṃ tathāpi vistareṇa pratipādanāya vādāntaraṃ vā darśayituṃ punar ucyate tatra sāmānyaviśeṣātmakatvasādhanāya yathākramamahrīkaḥ prayogadvayamāha bhāva iti bhāvo bhāvāntarātulyaḥ khapuṣpān na viśiṣyate atulyatvavihīnaścet tebhyo bhinno na siddhyati  kiñcid vivakṣitaṃ vastu ghaṭādi  sa yadi ghaṭādir bhāvaḥ paṭādinā bhāvāntareṇātulyaḥ syāt tato yadi vyāvṛttaḥ syāt  tadā khapuṣpān na tasya viśeṣaḥ syāt  sarvathā vastvantarād vyāvṛttatvāt naca vastvantarād vyāvṛttasyānyā gatiḥ sambhavati khapuṣpatāṃ muktvā tasmāt tasya vastunaḥ khapuṣpātulyatvam abhyupagacchatā bhāvāntaratulyatvaṃvastutvaṃ nāma sāmānyamabhyupagantavyam iti siddhaṃ sāmānyātmakatvam viśeṣātmakatvaṃ tarhi katham iti cedatrocyate atulyatvavihīnaścet tebhyo bhinno na siddhyati sa eva ghaṭādibhāvo yadi paṭādinā bhāvena yadatulyatvaṃṭena vihīnaḥ syāt  tena ghaṭādinā yadyatulyo na bhaved iti yāvat tadāyaṃ ghaṭo yaṃ ca paṭa iti paṭādibhyo ghaṭādir bhinno na siddhyet svasvarūpavat bhidyate ca tasmād viśeṣātmakatvam api siddham sarvathāpītyādināsyaiva prayogadvayasyārthaṃ vistareṇa samarthayate sarvathāpi hyatulyatve hyabhiprete sya vastunaḥ vastvantareṇa niyataṃ vastutvamavahīyate vastuno hi nivṛttasya kvānyā sambhavinī gatiḥ lakṣyate nāstitāṃ muktvā tārāpathasarojavat tasmāt khapuṣpātulyatvam icchatā tasya vastunaḥ vastutvaṃ nāma sāmānyameṣṭavyaṃ tat samānatā  anyathā hi na sā buddhirityādinā sāmānyātmakatvasādhanāyopapattyantaramāha anyathā hi na sā buddhir balibhugdaśanādiṣu vartate niyatā tveṣā bhāveṣveveti kiṃ kṛtam sārūpyānniyamo yaṃ cet sāmānyaṃ ca tadeva naḥ svabhāvānugatā śaktir anenaivopavarṇitā  p atyantabhinnatā tasmād ghaṭate naiva kasyacit sarvaṃ hi vasturūpeṇa bhidyate na parasparam  anyatheti yadi ca bhāvo bhāvāntarātulyaḥ syāt tadā kimiti ghaṭādiṣveva bhāvo bhāva ityabhinnā buddhir bhavati natu kākadantādiṣviti tatra kāraṇaṃ vaktavyam sārūpyaṃ kāraṇam iti cet tadeva tarhi sāmānyam iti siddhaṃ sāmānyaparyāyatvāt sārūpyasya anuyāyinī śaktir asti ghaṭādiṣveva na kākadantādiṣu  ataḥ svabhāvānugatāśaktiḥ kāraṇam iti cet sāyanenaiva sārūpyeṇopavarṇitā vyākhyātā sārūpyavadatrāpi samānam uttaram iti yāvat tasyā eva sāmānyarūpatvaprasaṅgāt tasmād vasturūpeṇa sarvaṃ ghaṭādi parasparamabhinnam iti siddham bhedasamarthanārtham āha avadhīkṛta ityādi avadhīkṛtavastubhyo vairūpyarahitaṃ yadi tadvastu na bhaved bhinnaṃ tebhyo bhedas tadātmavat tebhyaḥ svarūpaṃ bhinnaṃ hi vairūpyamabhidhīyate vairūpyaṃ na ca bhinnaṃ cetyetadanyonyabādhitam tasmād bhinnatvam arthānāṃ kathañcidupagacchatā vairūpyamupagantavyaṃ viśeṣātmakatāpyataḥ  avadhīkṛtebhya iti paṭādibhyo rthāntarebhyo yadi ghaṭādi vairūpyeṇa rahitaṃ bhavet tadābhedāt tebhyaḥ paṭādibhyas tadghaṭādi bhinnaṃ na bhaved ātmasvarūpavad abhinnatvaprasaṅgāt tathā hi tebhyaḥ paṭādibhyo yadvibhinnaṃ svarūpaṃ ghaṭādīnāṃ tadeva khaluvairūpyam ucyate nānyat tataś ca satyapi vairūpye paṭādīnāṃ naca ghaṭādibhyo bhedo stīti svavacanavyāhatiḥ  bhedavairūpyayoḥ paryāyatvāt evaṃ sāmānyaviśeṣātmakaṃ prasādhya tayoḥ sāmānyaviśeṣayor asāṅkaryeṇa vyavahārahetutvaṃ pratipādayann āha vastvekātmakamevedam iti vastvekātmakamevedam anekākāramiṣyate te cānuvṛttivyāvṛttibuddhigrāhyatayā sthitāḥ ādyā ete nuvṛttatvāt sāmānyam iti kīrtitāḥ viśeṣāstvabhidhīyante vyāvṛttatvāt tato pare  p ayam atra paramārthaḥ mecakaratnavad ekam eva vastvanekākāram te cākārāḥkecid anuvṛttibuddhigrāhyāḥ kecid vyāvṛttibuddhigrāhyāḥ tatra ye nuvṛttibuddhigrāhyās te nuvṛttatayā sāmānyam iti kīrtyante  ye tutato pare vyāvṛttibuddhigrāhyās te vyāvṛttatvād viśeṣā iti kalpyante  tatrānuvṛttibuddhir bhāvo bhāva ityādyabhedākārā  vyāvṛttibuddhir ghaṭo yaṃna paṭa ityevamādibhedākārā tadatra pratividhatte parasparasvabhāvatva ityādi parasparasvabhāvatve syāt sāmānyaviśeṣayoḥ sāṅkaryaṃ tattvato nedaṃ dvairūpyam upapadyate parasparāsvabhāvatve pyanayor anuṣajyate nānātvamevambhāve pi dvairūpyaṃ nopapadyate  atra pakṣadvayam  kiṃ yadeva sāmānyaṃ sa eva viśeṣaḥ  āhosvid anyat sāmānyamanyo viśeṣa iti tatra prathame pakṣe sāmānyaviśeṣayoḥ parasparasvabhāvatve sāṅkaryaṃ syāt tataścedaṃ sāmānyam ayaṃ viśeṣa iti vibhāgābhāvāt paramārthata ekasya vastuno dvairūpyaṃ nopapadyate atha mābhūt sāṅkaryam iti dvitīyaḥ pakṣaḥ samāśrīyate tatra parasparāsvabhāvatve pyaṅgīkriyamāṇe nānātvam svabhāvabhedaḥ sāmānyaviśeṣayoḥ samprasajyate evaṃ hyanayor asāṃkaryaṃ bhaved yadyanayor nānātvaṃ syāt tataścaivambhāve pi nānātve pi vastudvayam eva kevalaṃ jātam iti naikasya vastuno dvairūpyaṃ yuktam athāpi syāt yadi nāma sāmānyaviśeṣayoḥ parasparaṃ svabhāvaviveko jātas tathāpi sāmānyaviśeṣātmakaṃ vastvabhinnameveti tadetat tu parasparaviruddham tathā hi ekasmād vastunaḥ sāmānyaviśeṣayor abhede ṅgīkriyamāṇe katham anayoḥ parasparaṃ svabhāvavivekaḥ siddhyet  ekasmād abhede tayor abhedaprasaṅgād ekavastusvabhāvavat sāmānyaviśeṣayoś ca parasparaṃ svabhāvaviveke ṅgīkriyamāṇe tābhyām abhinnam ekaṃ vastu na siddhyet tābhyām abhinnatvāt tasyāpyekatvenābhimatasya dvitvaprasaṅgāt sāmānyaviśeṣasvarūpavat  tasmād ekamubhayātmakam iti parasparavyahatam etat satyapītyādinā sumater matamāśaṅkate satyapyekasvabhāvatve dharmabhedo tra sidhyati bhedasaṃsthā virodhaś ca yathā kārakaśaktiṣu  p na dṛṣṭe nupapannaṃ ca yat sāmānyaviśeṣayoḥ aikātmye pīkṣyate bhedalokayātrānuvartanam  sa hi codyopakrame parihāraṃ kilātrāha tat sāmānyaviśeṣayoḥ parasparasvabhāvavirahānabhyupagame saṅkīrṇatā prāpnoti naiṣa doṣaḥ tayor ekasvabhāvatayā satyām api saṅkīrṇatāyāṃ dharmabhedaḥ prasiddhyati kārakaśaktivat tathā hi balāhako vidyotate balāhakād vidyotata ityādikāryabhedād bhidyamānātmānaḥ kāraṇaśaktayaḥ samupalabhyante dravyasvabhāvāvyatiriktatayā saṅkīrṇatāyām api satyām  tadanabhyupagame lokaśāstravirodho vaśyambhāvī api ca na hi dṛṣṭe nupapannaṃ nāma tathā hi sāmānyaviśeṣayor ekavastusvabhāvatve pyasaṅkīrṇatāyā bhede pi lokayātrānuvartanam upalabhyata eva bhedena lokayātrā bhedalokayātrā sānuvartyate yenaikātmyena tat tathoktam prayogaḥ ekasya vastuno yo bhedavyavahāraḥ sa dharmabhedanibandhanaḥ  yathā kārakaśaktiṣu  bhedavyavahāraścāyam ekasmin vastuni sāmānyaviśeṣalakṣaṇa iti svabhāvahetuḥ nanvityādinā pratividhatte nanu satyekarūpatve dharmabhedo na siddhyati akalpito vibhedo hi nānātvam abhidhīyate  anena hetor viruddhatām āha iṣṭaviparītasādhanāt tathā hi pāramārthiko dharmabhedo vādinaḥ sādhayitum iṣṭaḥ  sa cākalpito dharmabhedo na siddhyati vastuna ekatvābhyupagamāt tasya caikasya vastuno bhedavirodhāt yato bheda iti nānātvam abhidhīyate  yac ca nānā tat katham ekaṃsyāt dṛṣṭānte na kevalaṃ sādhyaśūnyatā  api tu sādhyaviparyayeṇa hetur vyāpta iti darśayannāha nānātmatvam ityādi nānātmatvaṃ ca śaktīnāṃ vivakṣāmātranirmitam ekatattvātmakatve hi na bhedo trāpi yuktimān syād etat yadyapi bheda iti nānātvam abhidhīyate  tadeva nānātvam ekasyavastuno bhāvikaṃ kathaṃ viruddhaṃ yena tadviparītaṃ sādhayad viruddhaṃ bhavedityāha ekam ityādi ekam ity ucyate taddhi yat tadeveti gīyate nānātmakaṃ tu tannāma na tadbhavati yatpunaḥ  p tadbhāvaścāpyatadbhāvaḥ parasparavirodhataḥ ekavastuni naivāyaṃ kathañcidavakalpyate  yattadetad iti tattvena vidhīyate tadekamity ucyate  yathā caitanyapuruṣayoḥ vastunaḥ satas tattvaniṣedhe nānātvaṃ  yathā bhūtacaitanyayoḥ tataś ca vidhipratiṣedhayor ekatrāyogāt tadbhāvalakṣaṇāt tadbhāvalakṣaṇayorekatvanānātvayoḥ parasparavirodha iti kalpita evaikasya dharmabhedaḥ kathaṃ tad bhāvātadbhāvayor virodha ity āha vidhānetyādi vidhānapratiṣedhau hi parasparavirodhinau śakyāvekatra no kartuṃ kenacit svasthacetasā  syād etat dharmabhedakalpanāyāḥ kiṃ nibandhanam  avaśyaṃ cāsyā bhinnena nibandhanena bhāvyam  anyathā vastusaṅkaryaṃ syāt  tataś ca yattadbhinnaṃ nibandhanaṃ sa eva ca pāramārthikaṃ dharmabhedo smākamityāha sajātīyetyādi sajātīyavijātīyānekavyāvṛttavastunaḥ tatas tataḥ parāvṛtter dharmabhedas tu kathyate ekasyāpi tato yuktā kalpitāsaṅkhyarūpatā vāstavaṃ naikabhāvasya dvairūpyam api saṅgatam  sajātīyavijātīyaṃ ca tadanekaṃ ceti karmadhārayaḥ tasmād vyāvṛttaṃ ca tad vastu ceti vigrahaḥtasyaikasya vastunaḥ  tatas tataḥ sajātīyādvijātīyāc ca  yā parāvṛttiḥ sā dharmabhedavyavasthāyā nibandhanam tasmād yataḥ kalpitāpyanekatā sambhavati tasmād vāstavaṃ dvairūpyam ekasya na saṅgatam apiśabdena sāmānyena dharmabhedapūrvakatvamātre sādhye siddhasādhyatām api sūcayati syād etat narasiṃhādibhir anekāntaḥ  tathā hi narasiṃhādaya ekasvabhāvā api bhāvikena dvairūpyeṇāviruddhāḥ samupalabhyanta ity āha narasiṃhādaya iti narasiṃhādayo ye hi dvairūpyeṇopavarṇitāḥ teṣām api dvirūpatvaṃ bhāvikaṃ naiva vidyate sa hyanekāṇusandohasvabhāvau naikarūpavān yaccitraṃ na tadekaṃ hi nānājātīyaratnavat  p aikye syān na dvirūpatvān nānākārāvabhāsanam makṣikāpadamātre pi pihite nāvṛttiś ca na  ādiśabdena mecakaratnādiparigrahaḥ sa hīti narasiṃhaḥ sandohaḥ samūhaḥ rūpamasyāstīti rūpavān ekena rūpavāniti vigrahaḥ anena dṛṣṭāntasya prativādyasiddhatām āha nahi bauddhaṃ prati narasiṃha eko vayavī siddhaḥ  anekāṇusamūhatvāt tatraikatvanirākaraṇe pramāṇam āha yaccitraṃ na tadekaṃ  yathā nānājātīyaratnasamūhaḥ  citraś ca narasiṃha iti  svabhāvairuddhopalambho vyāpakaviruddhasya vā aikye sati dvirūpatvanimittanānākārāvabhāsānupapattir bādhakaṃ pramāṇampratibhāsabhedanibandhanatvād bhedavyavasthāyāḥ ekadeśāvaraṇe sarvāvaraṇaprasaṅgaś ca bādhakaṃ pramāṇaṃ  na hyekasyāvṛtatvamanāvṛttatvaṃ ceti yugapad viruddhadharmasaṃsargo yuktaḥ yadyanekāṇusamūhamātraṃ narasiṃhaḥ kathaṃ tarhi dvirūpānugataikavastvadhyavasāyī pratyaya ity āha nṛsiṃhetyādi nṛsiṃhabhāgānusyūtapratyabhijñānahetavaḥ te cāṇavaḥ prakṛtyaiva viśiṣṭapratyayodbhavāt etenaiva prakāreṇa citraratnādayo gatāḥ nānātmanā hi vaicitryamekatvena virudhyate  nṛsiṃhayor ye bhāgāstair anusyūtaṃ nirbhāsīkṛtaṃ yat pratyabhijñānaṃ tat tathoktam  evambhūtasya pratyabhijñānasya yadā prakṛtyaiva ta evāṇavo hetavo bhavanti  tadā kimaparamavayavinā kalpitena sā ca tādṛśī prakṛtiḥ kutas teṣām iti cedāha viśiṣṭapratyayodbhavāt viśiṣṭāt kāraṇād utpatteḥ tatra viśiṣṭaḥ pratyayo gativiśeṣasaṃvartanīyaṃ karma svajātisamudbhūtaḥ kalalādiś ca anenaiva narasiṃhavicāreṇa mecakaratnādayo gatāḥ vyākhyātāḥ iti na teṣāṃ pṛthak dūṣaṇaṃ vaktavyam yaduktam sarvaṃ ca vasturūpeṇa bhidyate na parasparamityatrāha arthakriyāsamarthatvaṃ vastutvamabhidhīyate yadi tasyānugāmitvaṃ sarvaṃ syāt sarvakāryakṛt eko rthajanakastasya bhāvaḥ sāmarthyayogataḥ taccāviśiṣṭamanyasminnityanutpādakaḥ katham  p nīlādyeva ca vastutvam anugāmi yadīṣyate sitapītādyapi prāptaṃ nīlasaṃsādhyakāryakṛt ekam eva tato jātaṃ dvitīyātmavivarjitam sarvaṃ viśvamato naikam anekākāram asti naḥ tadeva cenna vastutvaṃ kaṇāśimatasattvavat naikasyānekarūpatvam eva vaḥ syād vibhedataḥ viruddhadharmasaṅgaś ca vastūnāṃ bhedalakṣaṇam kathañcidanyatheṣṭopi na bhedo nīlapītayoḥ anugāmyanyathābhāvāt sa ca sāmānyabhedayoḥ vidyate tat kathaṃ nāsti tayor bhedaḥ parisphuṭam  arthakriyākāri yadrūpaṃ tad vastutvam ucyate nānyat  taccet sarvatrānugāmisarvaṃ sarvārthakriyākāri prāpnoti tenaiva hi rūpeṇa sarve janakā iṣyante tasya ca sarvatrāviśiṣṭatvād iti yatkiñcid yataḥ kutaścid utpadyeta kiṃ ca yadetannīlapītādi  tadeva kiṃ vastutvam āhosvid anyat yadi tadeva tadā tasyānugāmitvātsitapītādyapi nīlasādhyavastrarañjanādyarthakriyākāri prāpnoti apica dvitīyasya svabhāvasyābhāvāt sarvaṃ jagadekam eva vastujātam iti ekam anekākāram iti pratijñānārthahāniḥ syāt athānyadeva vastutvaṃ nīlādibhyaḥ  kaṇādābhimatasattvavat yathā kaṇāśinaḥ kaṇādasya  abhimataṃ sattākhyaṃ vyatiriktaṃ vastutvaṃ nāmeti evam api sutarāmekasyānekatvam ayuktam  ekāntenaiva bhedāt kiṃ ca yau viruddhadharmasaṃsargiṇau tau bhinnau yathā śītoṣṇau  viruddhadharmasaṃsargaś ca sāmānyaviśeṣayor vidyate nugāmyanyathābhāvād iti spaṣṭa eva tayor bhedaḥ  anyathābhāvaḥ ananugāmitvam yadi ca viruddhadharmasaṃsarge pi bhedo neṣyate tadā nīlapītayor yo pyayaṃ kathañcid aviśeṣarūpeṇa bheda iṣṭaḥ sa na syāt buddhibhedān na caikatvaṃ rūpādīnāṃ prasajyata iti vacanāt kumārilena nīlādīnāṃ bhedasyopavarṇitatvāt yathetyādinā kaumārilamatena punar apyanaikāntikatvam udbhāvayati yathā kalmāṣavarṇasya yatheṣṭaṃ varṇanigrahaḥ citratvād vastuno pyevaṃ bhedābhedāvadhāraṇe  p yadā tu śabalaṃ vastu yugapat pratipadyate tadānyānanyabhedādi sarvam eva pralīyate  kalmāṣavarṇaḥ śabalo varṇaḥ tasya yathā nīlam iti vā pītam iti vā lohitam iti vetyādinā yatheṣṭaṃ varṇanigraho rūpāvadhāraṇaṃ tathā citrasya anekarūpasya vastunaḥ svapararūpābhyāṃ sadasadātmanaḥ sāmānyaviśeṣarūpābhyāṃ dvyātmana icchāvaśādbhedābhedāvadhāraṇe yadā bhedamavadhārayitum icchati tadā tamavadhārayati  yadā tu yugapat sāmānyaviśeṣātmakaṃ vastu kujṇagiti pratipadyate tadānyānanyabhedādicodyaṃ pralīyate nāvataratītyarthaḥ pratyakṣeṇa śabalasya vastunaḥ pratīyamānatvāt tatredam anyānanyādi codyam bhinnebhyo śvādipiṇḍebhyo nanyatvāt sāmānyasyāpi piṇḍavat svarūpabhedaprasaṅgaḥ  sāmānyādvāpyabhinnatvād abhedo bhedānāṃ sāmānyasyeva prasajyate tathā bhedābhedau parasparaṃ sāmānyaviśeṣayoḥ kathaṃ viruddhau syātām ādiśabdenaikatvānekatve parasparaviruddhe tathā tadeva sāmānyaṃ sa eva viśeṣa  ityevamādi grahītavyam yadyevaṃ sarvatraiva śabalasya pratītiḥ syān natu kramayaugapadyābhyām ityāśaṅkyāha vastuna ityādi vastuno nekarūpasya rūpam iṣṭaṃ vivakṣayā yugapat kramavṛttibhyāṃ nānyosti vacasāṃ vidhiḥ  yugapat krameṇa vā yadasya sāmānyaviśeṣādirūpaṃ vyavasthāpyate  tadvivakṣāvaśāt yadā yaugapadyena sadasadrūpe vivakṣati sāmānyaviśeṣarūpaṃ vā tadā tasya rūpaṃ vyavasthāpyate atha krameṇa vivakṣati sadrūpamasadrūpaṃ sāmānyaviśeṣaṃ vā tadāsya tadvyavasthāpyate sarvam eva hi tasya svarūpaṃ kramākramābhyāṃ vyapadiśyate  vicitraratnakośa iva marakatapadmarāgādiriti atha kramākramau muktvānyena prakāreṇa kasmān na nirdiśyata ity āha nānyo sti vacasāṃ vidhir iti yugapat kramavṛttibhyām ityapekṣaṇīyam vidhiḥ prakāraḥ naivam ityādinā pratividhatte naivaṃ citratvam ekatvaṃ pratiṣiddhaṃ hyanantaram anekarūpaṃ vaicitryam ekatvenāsahasthitam  p te hi yāvanta ākārās tasmin vastuni bhāvikāḥ tāvantyevāthi jātāni vastunītyekanāstitā sthitā  ekaṃ citram iti parasparaviruddham etad iti yaccitraṃ na tadekam ityādinā pratipāditam yato vicitram ityanekatvam ucyate ekatvānekatvayoś ca parasparaparihārasthitilakṣaṇo virodhaḥ tasmān naikasmin bhāvikā bahava ākārāḥ sambhavanti athāpi syus tathāpyekasyānekasya na pratipāditam evatathā hi tāvanty evāparāṇi vastūni jātānīti yadi paraṃ bhāvikatvena pratipāditaṃ syāt na tvekasyānekatvaṃ parasparavirodhāt yad uktam vastuno hi nivṛttasya kānyā sambhāvinī gatir ity atrāha ekasmād ityādiekasmād vastuno nyatve tādātmyavikalaṃ bhavet nākāśapuṣpasaṅkāśaṃ taddhyapyarthakriyākṣamam yadi hi vastumātrāt parāvṛttir hetutvena kriyate khapuṣpāviśeṣatve sādhye tadā hetur asiddhaḥ na hi ghaṭasya vastumātrād vyāvṛttiḥ siddhā kiṃ tarhisvasvabhāvaṃ muktvānyasmād vastuviśeṣāt atha vastuviśeṣād vyāvṛttir hetutvenopādīyate tadānaikāntiko hetuḥ tathā hi ekasmād ghaṭāder vastuno vyāvṛttaṃ ghaṭādikaṃ vastu paratādātmyavikalaṃ siddhyennatu sarvathā niḥsvabhāvaṃ tasyāpyarthakriyākāritvāt śaktam ityādinaitad evānaikāntikatvaṃ samarthayate śaktaṃ rūpaṃ na caikasya vastuṣvanyeṣu vartate kāryopalambhanirbhāsabhedāder iti varṇitam atadvastvātmakatvaṃ tu tadaśleṣeṇa yujyate nāviśeṣamavastutvaṃ vastulakṣaṇabhāvataḥ  yadi hyarthakriyāsāmarthyalakṣaṇaṃ vastutvaṃ nāmānuyāyi syāt tato vyāvṛttasya niḥsvabhāvatā syād arthakriyāsāmarthyalakṣaṇatvād vastunaḥ  yāvatāśaktaṃ rūpaṃ yadekasya nīlādes tadanyeṣu sitādiṣu na vartata iti pūrvam uktam  nīlādyeva ca vastutvam anugāmi yadīṣyata ityādinā kasmāt kāryabhedādupalambhanirbhāsabhedāc ca upalambho jñānaṃ tasya nirbhāsa ākāraḥ ādiśabdenotpādasthitinirodhādaya gṛhyante tasmāt tadaśle p ṣeṇa hetunātadvastvātmakam ityeva sādhayituṃ yujyate  nāviśeṣam nirviśeṣaṇam  avastutvaṃ sādhayituṃ yuktam kutaḥtatrāpyarthakriyākāritvasya vsatulakṣaṇasya bhāvāt nanu cātyantabhede sati katham anugāmī vastuvastviti pratyayo bhavet kathaṃ ca khapuṣpād bhedo vastunaḥ siddhyati yadi sādṛśyaṃ na bhaved ity āha tadapītyādi tadapyarthakriyāyogyam iti vastviti kalpane asamarthaparāvṛttiḥ sādṛśyaṃ tadvikalpitam tataścātyantabhede pi tulyatāsti vikalpitā bhāvo bhāvāntarais tulyaḥ khapuṣpāt tadviśeṣyate  asamarthaparāvṛttir iti asamarthāḥ vandhyāsutādayaḥ  tebhyaḥ parāvṛttiratadātmatā yataś ca sādṛśyaṃ kalpitam asti  tasmād yaduktaṃ bhāvo bhāvāntarātulya iti tadasiddham  nanvityādinā sumateścodyam āśaṅkate nanu yenātmanā vastu samānāparavastunaḥ vyāvṛttaṃ tat sajātīyais tenaiva sadṛśaṃ yadi vijñāyeta vijātīyair api tulyatayā tadā tasyātmano viśiṣṭatvān na ca tajjñāyate tathā sajātīyāsamāno pi tasmād yena bhavatyayam ātmanā tat samānaś ca tayor bhedaḥ svabhāvayoḥ  sa āha yenātmanā sajātīyavijātīyābhyāṃ vyāvṛttaṃ vastu tenaivātmanā tadvastu yadi sajātīyaiḥ sadṛśaṃ bhavet tadā vijātīyair api tulyatayā vijñāyeta tasyātmano viśiṣṭatvāt  naca jñāyate tasmādyena svabhāvena sajātīyāsamānopi bhavati  yena ca svabhāvena tatsadṛśo bhavati tayoḥ svabhāvayor bhedo bhivāñcitavyaḥ nanu sa yadi sajātīyaḥ kathaṃ tenāsamāno bhavati  atha tenāsamāno bhavati kathaṃ sajātīya  iti parasparavyāhatam etat naiṣa doṣaḥ yataḥ pareṇa sarvam eva vastu sāmānyaviśeṣātmakam iṣṭam  tasmād vastutvādinā sāmānyena sarvam eva sajātīyam ity ucyate viśeṣarūpeṇa tadeva vijātīyam iṣṭam iti tadapekṣayā punar asamāna ityabhidhīyata ityadoṣaḥ samānā p paravastuna iti samānaṃ ca tadaparaṃ ceti samānāparavastu aparam ityasamānaṃ śeṣaṃ sugamatvān na vibhaktam tenaivetyādinā pratividhatte tenaivāsau svabhāvena samāna iti gamyate ekapratyavamarśasya hetutvenānyabhedataḥ  tenaiva svabhāvena samāna ity ucyate ekapratyavamarśapratyayakāraṇatvāt etaduktaṃ bhavati ye hyekapratyavamarśaṃ prati kāraṇabhāvaṃ na pratipadyanteta evāsamānā iti vyavahriyante  ye tu pratipadyante te samānā iti atha tasyaivaikapratyavamarśasya hetavaḥ kimiti sarve na bhavanti  bhedasyāviśiṣṭatvād ityāśaṅkyāha eketyādi ekapratyavamarśasya hetavaḥ kecid eva hi samartharūpaniyamād bhede pyakṣāmṛtādivat  nahi svabhāvāḥ paryanuyogam arhanti kasmād agnirdahatyuṣṇo vā nodakam iti evaṃ tu yuktaṃ vaktuṃ kuto syāyaṃ svabhāva iti  nirhetukatve tvanapekṣasya niyamāyogenātiprasaṅgāt tasmāt svahetor iti vaktavyaṃ tasyāpi kuta ityanādihetuparamparā akṣamindriyam amṛtaṃ guḍūcī ādiśabdaḥ pratyekam abhisambadhyate yathā guḍūnyādīnām eva jvarādiśamane śaktir nānyeṣām  indriyaviṣayālokamanaksārādīnāṃ ca viśiṣṭajñānotpādane  tathaikapratyavamarśe pi keṣāñcid eva śaktiniyama iti yadvākṣaśabdena vibhītakasyābhidhānam ādiśabdaḥ samudāyena sambadhyate nanu nīlādītyādinā dṛṣṭāntāsiddhim āśaṅkate nanu nīlādivijñānajananaṃ locanaṃ katham vyāvṛttarūpabhāgeva nīlādibhyo yadīṣyate nīlādijñānajanakānnīlāder bhedavadyathā śrotraṃ na tasya janakaṃ tathā cakṣurapīṣyatām janakāddhi parāvṛttaḥ ko paro janako bhavet bhāvastasmāt padārthānām anvayo pīti niścayaḥ  yadi nīlādibhyo vyāvṛttirūpabhāgeva locanam iṣyate  nānuvṛttibhāgityavadhāraṇe p nāha tadā nīlādivijñānajanakaṃ locanaṃ na prāpnoti  tajjanakasvabhāvātparāvṛttatvāt yo hi yajjanakasvabhāvāt parāvṛttaḥ sa tajjanako na bhavati yathā nīlādijñānajanakānnīlāder vyāvṛttaṃ śrotraṃ na tasya nīlādijñānasya janakam nīlādijñānajanakāc ca nīlāder vyāvṛttaṃ cakṣur iti vyāpakaviruddhopalabdhiprasaṅgaḥ nacaivaṃ bhavati tasmād viparyayaḥ yo hi yajjanakaḥ sa tajjanakasvabhāvāparāvṛttaḥ yathā nīlajñānajanakaṃ nīlaṃ svasmāt svabhāvāt nīlajñānajanakaṃ ca cakṣur iti svabhāvahetuḥ evaṃ nīlādayor pi pakṣatvena vācyāḥ tasmād asti bhāvānām anvaya iti prasaṅgaviparyayeṇa dṛṣṭāntāsiddhimāha athāpi syāt tato vyāvṛttaṃ ca bhaviṣyati tajjanakaṃ cetyanaikāntikaṃ prasaṅgasādhanam ity āha anyathetyādi anyathā nirviśiṣṭatvād bhedena śravaṇādyapi janakaṃ tasya kiṃ neṣṭaṃ cakṣū rūpādibhedavat  śrotrādīnām api nīlādijñānajanakatvaprasaṅgo viparyaye bādhakaṃ pramāṇaṃ bhedenāviśiṣṭatvāt nīlādibhyo yo bhedaścakṣuṣas tena bhedena śrotrādīnāṃ cakṣurādinā tulyatvāt yathā cakṣur nīlāder vyāvṛttaṃ tathā śrotram apīti yāvat vyāvṛttir ityādinā pratividhatte vyāvṛttiścakṣurādīnāṃ na siddhā janakādiyam aviśeṣeṇa yat teṣām ādhātmāpi janako mataḥ svabhāvānnaca bhāvānāṃ vyāvṛttir upapadyate svabhāvāddhi parāvṛttau naiḥsvābhāvyaṃ prasajyate anyasmājjanakāt teṣāṃ vyāvṛttir upavarṇyate atajjanakarūpatvaṃ vācyaṃ tacceṣṭam eva naḥ na hyapyutpādakaṃ tasya svarūpeṇaiva varṇyate niyatās tatra te sarve svahetubhyaḥ samutthitāḥ ekātmānugatatvāt tu yadyekajanakā ime ātmaikatrāpi sostīti kim anyaiḥ sahakāribhiḥ viśeṣāntarevaikalyād eke na janakaṃ yadi nanu bhedādaśaktāste bhede vā vikalāḥ katham  p yathā tvayaṃ viśeṣepi na sarvaṃ sarvakāraṇam nānātvasyāviśeṣeti tathaiva niyamo bhavet bhede pi janakaḥ kaścit svabhāvaniyamād bhavet anvaye tveka ekasya janako janakaś ca kim bhedo pyatrāsti cedastu sa kiṃ tasyaiva vastunaḥ nahi tasyānvayād anyo nanu bhedo na kārakaḥ sa eva bhāvikaścārtho yo nāmārthakriyākṣamaḥ sa ca nānveti yo nveti kāryaṃ tasmān na jāyate yaṃ cātmānam abhipretya pumāneṣa pravartate vidyete tadgatāveva bhedābhedāvakalpitau anyathā hyātmanā bhedo vyāvṛttyā ca samānatā astyeva vastu nānveti pravṛttyādiprasaṅgataḥ  aviśeṣeṇa tajjanakasvabhāvāt parāvṛttimātraṃ yadi hetutvena varṇyate tadā na siddho hetuḥ  nahi cakṣurādīnāṃ nīlādijñānajanakāt svabhāvād aviśeṣeṇa vyāvṛttiḥ siddhā yatas teṣām api cakṣurādīnāṃ yaḥ svabhāvaḥ so pi janaka iṣṭaḥ ko hyatra niyamas tenaiva tat kāryaṃ kartavyaṃ nānyeneti  anyo pi kuryāt sopīti na virodhaṃ paśyāmaḥ yadi tu punar aviśeṣeṇa vyāvṛttiḥ syāt tadā svasvabhāvād api syāt tataś caniḥsvabhāvatāprasaṅgaḥ syāt tasmān na svabhāvād bhāvānāṃ vyāvṛttir yuktā atha svasvabhāvaṃ muktvānyasmāj janakād vā vyāvṛttiścakṣurādīnāṃ sā hetutvenābhimatā  tadānaikāntikatā hetoḥ tadā hyanyasmāt svabhāvād vyāvṛttas tatsvabhāvo mābhūt  na tu tadajanakaḥ  yataḥ sarva eva svarūpeṇaiva janako na pararūpeṇa  yena cātmīyena svabhāvenāsau janaka iṣyate tasmāc ca na vyāvṛtta iti katham ajanakaḥ syād ityanaikāntikatā hetoḥ athātat svabhāvatā paryudāsavṛttyā sādhyate tadā siddhasādhyatā parasparaṃ bhāvānāṃ svabhāvavivekasyeṣṭatvāt atajjanakarūpatvam iti sa cāsau janakaś ca tajjanako rūpādiḥ  tasya rūpaṃ svabhāvaḥ  sa yasya nāsti so tajjanakarūpas tadbhāvas tatvam tasya anyasya yajjanakarūpaṃ tena rahitatvam iti yāvat athavā tacca tajjanakaṃ ceti tajjanakaṃ  tajjanakaṃ ca tadrūpaṃ ceti karmadhārayaṃ kṛtvā naṭā bahuvrīhiḥ kāryaḥ tripado vā bahuvrīhiḥ athai p kasmin kārye kartavye sa eva teṣāṃ cakṣurādīnāṃ parasparāsaṅkīrṇo janakaḥ svabhāvaḥ kuta āyāto yena sa eva tu kārye niyatāḥ syur ityāśaṅkyāha niyatā iti yaduktaṃ bhedena nirviśiṣṭatvācchravaṇādyapi janakaḥ tasya kiṃ neṣṭam iti tadanena parihṛtam tasmāt svabhāvaniyamād bhede pi kaścijjanako bhavennāpara iti na kiñcid viruddham yadi tu punar ekasvabhāvānugatatvena bhinnā api cakṣurādayo janakāḥ syus tadaikas teṣāṃ svabhāvo janaka ekasminnapi kāraṇe stīti tata evaikasmāt kāryotpattiḥ syāt tataś ca śeṣasahakārikāraṇavaiyarthyaprasaṅgaḥ syāt atha viśeṣāntaravaikalyānnaikasmāt kāryotpattir iti cet  ye te viśeṣā vikalā iṣyante teṣām aśaktatvāt  kasmātbhedāt samarthābhimatād anuyāyinaḥ svabhāvād anyatvād iti yāvat  nacāśaktasya vaikalye kāryānutpattir yuktā kasyacid anutpattiprasaṅgāt athāpi syāt nahyasmābhiḥ sāmānyaviśeṣāṇāṃ parasparamatyantabheda iṣṭaḥ tataś ca bhedādityasiddho hetur ity āha abhede vā vikalāḥ katham iti sāmānyād viśeṣāṇām abhede ṅgīkriyamāṇe na tarhi vaktavyaṃ viśeṣāntaravaikalyād ekaṃ na janakam iti atas tasmin sāmānye tiṣṭhatyavikale sati tadavyatirekiṇāṃ viśeṣāṇām api vaikalyāsiddhiḥ nahi yo yadekayogakṣemo na bhavati sa tat svabhāvo yuktaḥ apica samāna evāyaṃ prasaṅgo bhavatām api  anvayasyāviśiṣṭatvāt kimiti sarvaḥ sarvaṃ na janayet yathā bhavatām anvayasyāviśeṣe pi sarvaṃ sarvasya janakaṃ na bhavati tathāsmākam apīti yat kiñcidetat  kiṃ ca bhedāviśeṣe pi kaścijjanayati nāpara iti janakasvabhāvapratiniyamādevaṃ bhavet  ekasya yaḥ svabhāvo nāsau parasyeti kṛtvā  nacaivaṃ sati kiñcid virudhyate yadā tvanugatasyaikātmano janakatvaṃ tadaikasyaikasmin kārye janakatvam ajanakatvaṃ ceti kathaṃ vidhipratiṣedhau yuktāvekādhārau bhinnādhikaraṇau tu na viruddhāvityata ekasyetyāha athāpi syānnāsmābhir ekāntenānvaya eveṣṭau yenaikasyaikatra janakatvājanakatvavirodhaḥ syāt kiṃ tarhibhedo pyatrāsti tenājanakatvaṃ na viruddham iti astu bhedaḥ  sa kiṃ janakasvabhāvād bhedas tasyaivānugatasya janakātmano bhīṣṭaḥ  āhosvid anyasyeti vaktavyam na tāvat tasyaiva nahi svabhāvād bhāvasya parāvṛttir yuktā niḥsvabhāvatvaprasaṅgāt nāpyanyasya bhede tasya janakasvabhāvasyāvikalasyājanakatvaṃ yuktam atiprasaṅgāt bhavatu vā tasyaiva svasvabhāvād bhedas tathāpyekasya janakatvājanakatvavirodho na parihṛta eva tathā hi bhedād api tasyaikasyākārako bhavet nanu nānyo nvayāt kiṃ tarhisa evānvayas tataś ca sa evaikasya p janakatvājanakatvavirodhas tadavastha eva anvetītyanvayo janaka eva svabhāva ucyate nanvityabhimukhīkaraṇam api ca anvayavyatirekābhyāṃ viśeṣebhya eva kāryasiddhes ta eva svalakṣaṇayuktāḥ  na sāmānyārtham  kriyākārilakṣaṇatvād vastutvasya tataś ca kiṃ sāmānyaṃ svalakṣaṇād bhinnamāhosvidabhinnam iti kimarthakriyārthinas tatra bhedābhedacintayā yasmād yameva svabhāvamarthakriyāyogyamabhisandhāyaiṣa pumānarthakriyārthī pravartate tadgatāveva bhedābhedau cintyete rthakriyārthibhir na vyasanitayā anyathā hi yadyakalpitau bhedābhedau neṣyete tadā tasyārthakriyāyogyasyātmanā svena rūpeṇa bhedaḥ pāramārthiko styeva vyāvṛttyā ca vikalpabuddhipratibhāsānurodhinyā kṛtavyavasthā sāmānyatādhyavasitatadbhāvāstyevetyavivāda eva iyataivārthakriyārthino bhedasāmānyacintā samāpteti kimanarthakriyākāriṇaḥ sāmānyasya bhedābhedacintayā athāpi syād vastveva sāmānyam astu kiṃ parikalpitayā vyāvṛttyetyāha vastvityādi yadi paṭādirūpaṃ ghaṭādiranviyāt  tadā madhūdakādyāharaṇārthī paṭādāvapi pravarteteti pravṛttyādeḥ prasaṅgaḥ syāt ādiśabdāt tulyotpattinirodhādiprasaṅgaḥ atha saugatairiva parair apīdam iṣyate tasmādyato yato rtho nāvyāvṛttas tannibandhanā jātibhedāḥ prakalpante tadviśeṣāvagāhina iti  atrāha kalpanāracitasyetyādi kalpanāracitasyaiva vaicitryasyopavarṇane ko nāmātiśayaḥ prokto vipranirgranthakāpilaiḥ  vaicitryasyeti bhedasya varddhamānakabhaṅgenetyādinā kumārilamatam āśaṅkate varddhamānakabhaṅgena rucakaḥ kriyate tadā tadā pūrvārthinaḥ śokaḥ prītiścāpyuttarārthinaḥ hemārthinastu mādhyasthyaṃ tasmād vastu trayātmakam notpādasthitibhaṅgānām abhāve syān matitrayam  sa hyāha utpādasthitināśasvabhāvatvāt sarvam eva vastu tryātmakam ekasmād api prītyādikāryatrayadarśanāt tathā hi yadā varddhamānakaṃ bhaṅktvā rucakaḥ kriyate  tadā p varddhamānakārthinaḥ śoka utpadyate rucakārthinaḥ prītiḥ  suvarṇārthinas tumādhyasthyam yadi ca vastvekarūpam eva syāt tadaikākāraiva buddhiḥ syāt na triprakārā varddhamānakarucakau bhājanaviśeṣau syād etat yadi nāma tryātmakaṃ vastviti siddhyati  tathāpi nāśādirūpeṇa tryātmakam ityetat kuta ity āha na nāśena vinetyādi na nāśena vinā śoko notpādena vinā sukham sthityā vinā na mādhyasthyaṃ tena sāmānyanityatā  tena sāmānyanityateti yasmāt sthityādinā na mādhyasthyaṃ  tena mādhyasthyasya sthityavinābhāvitvena  sāmānyasyāpi savarṇatvasya  nityatā pratīyate ityetad ityādinā pratividhatte ityetadapi no yuktam asāmānyāśrayatvataḥ utpādasthitibhaṅgānām ekārthāśrayatā na hi samānakālatāprāpteḥ parasparavirodhinām idaṃ tu kṣaṇabhaṅgitve sati sarvam anākulam varddhamānakabhāvasya kaladhautātmanaḥ katham ananvaye vināśe hi kasyacicchokasambhavaḥ sarvathā pūrvarūpasya rucakasya tadātmanaḥ janmanyutpadyate prītir nāvathānaṃ tu kasyacit  asāmānyāśrayatvata ityetad grahaṇakavākyam asya vyākhyānam utpādasthitītyādi yadi hi vastvekamapyutpādādisvabhāvena tryātmakaṃ syāt tadā yugapat parasparavirodhina utpādasthitivināśaḥ prāpnuvanti naca virodhinām ekatra yugapadbhāvo yuktaḥ  anyathā hi virodhitvam eva na syāt kathaṃ tarhi matitrayasyotpattir yukteti cet yathā yuktā tathā śrūyatām itidarśayann āha idaṃ tviti varddhamānātmako bhāvo varddhamānakabhāvaḥ sa kiṃviśiṣṭaḥ kaladhautātmā kaladhautaṃ suvarṇaṃ sa evātmā svabhāvo yasyeti vigrahaḥ  tasya svataḥ svarasena  vināśe sati kasyacid arthinaḥ śoka utpadyate apūrvasya tu rucakākhyabhāvasya tadātmano hemātmanaḥ janmani utpāde sati kasyacid rucakādhyavasitasya prītir utpadyate natu kasyacit suvarṇātmano vasthānam asti niranvayatvād utpādavināśayoḥ p yadyevaṃ kathaṃ tarhi mādhyasthyabuddhirityāha śātakumbhetyādi śātakumbhātamakau bhāvau yadā paśyati mūḍhadhīḥ samānāparabhāvena sthiratvaṃ manyate tadā hemno vathitarūpatve tadrūpaṃ rucajādyapi pūrvottarādyavasthāsu dṛśyetānekatānyathā  śātakumbhātmakau suvarṇasvabhāvau varddhamānarucakākhyau bhāvau krameṇa yadā paśyati mūḍhamatiḥ  paśyannapi svabhāvavivekaṃ sadṛśāparotpattivipralabdho vivecayitum aśaktatvād ata eva samānāparabhāvena bhrāntinimittena vipralabdho vasthādvaye pi hemnaḥ sthiratvaṃ manyate samānāparabhāveneti ahemavyāvṛttimātrasādharmyeṇa samānasyāparasya bhāva utpādaḥ samānāparabhāvaḥ kathaṃ punar avasīyate samānāparabhāvena vipralabdhaḥ sthiratvaṃ manyate na tu punar vastuna eva tathābhāvād ity āha hemna ityādi yadi hemnaḥ sthiratvaṃ syāt tadā tadavyatiriktaṃ rucakādyapi varddhamānāvasthāsu dṛśyeta  upalabdhilakṣaṇaprāptatvāt anyathā yadi rucakasya varddhamānāvasthāyāṃ na dṛṣṭir varddhamānasya rucakāvathāyām upalabdhilakṣaṇaprāptasya  tadānīṃ tayoḥ parasparato bhedaḥ  tataś ca tābhyām avyatirekāc ca tat svabhāvavad hemno pi bhedaḥ siddhaḥ syād ityālocyāha anekatānyatheti yaccāvadhīkṛtavastubhya ityādi bhedasādhanamuktaṃ tatra siddhasādhyataivetidūṣaṇam ucyate iti syādvādaparīkṣā KAPITEL TRAIKAALYAPARIIKSAA asaṅkrāntim ityasya samarthanārtham āha hemetyādi hemno nugamasāmyena sthiratvaṃ manyate tadā avasthābhedavān bhāvaḥ kaścid bauddhair apīṣyate  nāvasthānaṃ tu kasyacid ityatredaṃ codyam nanu katham ucyate nāvasthānaṃ tu kasyacid iti yāvatā kaiścid dharmatrātaprabhṛtibhir bauddhair api kālatrayāvathitau bhāva iṣṭo vasthābhedāt  hemānugamasādharmyeṇa etad eva dvitīyena ślokena darśayati avasthābhedabhāve pi yathā varṇyaṃ jahāti na hemādhvasu tathābhāvo dravyatvaṃ na tyajatyayam  p atītājātayor jñānam anyathāviṣayaṃ bhavet dvayāśrayaṃ ca vijñānaṃ tāyinā kathitaṃ katham karmātītaṃ ca niḥsattvaṃ kathaṃ phaladamiṣyate atītānāgate jñānaṃ vibhaktaṃ yogināṃ ca kim na dravyāpohaviṣayā atītānāgatās tataḥ adhvasaṅgraharūpād vibhāvāder vartamānavat  tatra bhāvānyathāvādī bhadantadharmatrātaḥ  sa kilāha dharmasyādhvasu vartamānasya bhāvānyathātvam eva kevalaṃ natu dravyam asyeti yathā suvarṇadravyasya kaṭakakeyūrakuṇḍalādyabhidhānanimittasya guṇasyānyathātvaṃ na suvarṇasya  tathā dharmasyānāgatādibhāvād anyathātvam tathā hi anāgatabhāvaparityāgena vartamānabhāvaṃ pratipadyate dharmo vartamānabhāvaparityāgena cātītabhāvam natu dravyānyathātvaṃ sarvatra dravyasyāvyabhicārāt anyathānya evānāgate nyo vartamāno nyo tīta iti prasajyate kaḥ punarbhāvas teneṣṭaḥguṇaviśeṣaḥ  yato tītādyabhidhānajñānapravṛttiḥ lakṣaṇānyathāvādī bhadantaghoṣakaḥ sa kilāha dharmo dhvasu vartamāno tīto tītalakṣaṇayukto nāgatapratyutpannābhyāṃ lakṣaṇābhyām aviyuktaḥ  yathā puruṣa ekasyāṃ striyāṃ raktaḥ śeṣāsvavirakta evam anāgatapratyutpannāvapi vācye asya hyatītādilakṣaṇavṛttilābhāpekṣo vyavahāra iti pūrvakād bhedaḥ avasthānyathāvādī bhadantavasumitraḥ sa kilāha dharmo dhvasu vartamāno vasthāmavasthāṃ prāpyānyo nyo nirdiśyate vasthāntarato  na dravyataḥ  dravyasya triṣvapi kāleṣvabhinnatvāt yathā mṛdguḍikā ekāṅke prakṣiptā ekam ity ucyate  śatāṅke śataṃ  sahasrāṅge sahasraṃ tathā kāritre vasthito bhāvo vartamānas tataḥ pracyuto tītas tadaprāpto nāgata iti asya vyavsathāpekṣayā vyavahāro yathā mṛdguḍikāyāṃ  nahi tasyāḥ svabhāvānyathātvaṃ bhavati  kiṃ tarhisthānaviśeṣasambandhāt saṅkhyābhidyotakaṃ saṃjñāntaram utpadyata anyathānyathiko buddhadevaḥ  sa kilāha dharmo dhvasu vartamānaḥ pūrvāparamapekṣyānyonya ucyata iti yathaikā strī mātā cocyate duhitā ceti asya pūrvāparāpekṣo vyavahāraḥ  yasya pūrvam evāsti nāparaḥ so nāgataḥ  yasya pūrvam asti aparaṃ ca sa vartamānaḥ  yasyāparameva na pūrvaṃ so tīta ityete catvāraḥ sarve stivādā bhāvalakṣaṇāvasthānyathānyathikasaṃjñitāḥ tatra prathamaḥ pariṇāmavāditvāt sāṅkhyamatān na bhi p dyate yas tasya pratiṣedhaḥ so syāpi draṣṭavyaḥ tathā hi pūrvasvabhāvāparityāgena vā pariṇāmo bhavet parityāgena vā yadyaparityāgena tadādhvasaṅkaraprasaṅgaḥ atha parityāgena  tadā sadāstitvavirodhaḥ dvitīyasyāpi vādino yaṃ saṅkara eva  sarvasya sarvalakṣaṇayogāt puruṣastvarthāntarabhūtarāgasamudācārādrakta ucyate viraktaś ca samanvāgamamātreṇa  natu dharmasya lakṣaṇasamudācāro lakṣaṇasamanvāgamo vā prāptilakṣaṇo sti  anyatvaprasaṅgāllakṣaṇasya prāptivad iti na sāmyaṃ dṛṣṭāntasyadārṣṭyāntikena vādhvani trayo dhvānaḥ prāpnuvanti tathā hi atīte dhvani pūrvapaścimau kṣaṇāvatītānāgatau madhyamaḥ kṣaṇaḥ pratyutpanna iti eṣā dūṣaṇadigeṣāṃ spaṣṭā tṛtīyam evārabhya bhūyastraikālyaparīkṣārabhyate hemadṛṣṭāntena tu siddhāntopakṣepamātraṃ kṛtam natu dharmatrātadarśanamevābhimatam tathā ca vakṣyati kāritreṇa vibhāgo yam adhvanāṃ yat prakalpyata iti naca dharmatrātasya kāritreṇādhvavyavasthā  kiṃ tarhivasumitrasya tatra yadyatītānāgataṃ na syāt  abhūn mahāsammato bhaviṣyati śaṅkhaścakravartītyatītājātayor vijñānaṃ nirālambanam eva syāt tataś ca vijñānam eva na syād ālambanābhāvād iti bhāvaḥ tathā hi prativastu vijñaptyātmakaṃ vijñānam  asati ca jñeye na kiñcidanena jñeyam ityavijñānam eva syāt kiñca dvayaṃ pratītya vijñānamutpadyata iti bhagavatoktam katamaddvayam  cakṣūrūpāṇi yāvan manodharmā iti asati cātītānāgate tadālambanaṃ vijñānaṃ dvayaṃ pratītya na syād ityāgamavirodhaḥ apicātītaṃ karma phaladaṃ na syād yadi tanniḥsattvaṃ sattāśūnyaṃ bhavet phalotpattikāle vipākahetor abhāvāt nacāsataḥ kāryotpādanaśaktir asti sarvasāmarthyavirahalakṣaṇatvād asattvasya kiṃ ca āsīn māndhāno brahmadatto  bhaviṣyati śaṅkhaścakravartī maitreyastathāgata  ityādinā vibhāgena yoginām atītādiviṣayaṃ vibhaktaṃ vijñānaṃna syāt na hyasatāṃ vibhāgo sti tasmād atītānāgatā bhāvāḥ śrīharṣādayo na dravyapratiṣedharūpāḥ  adhvasaṃgṛhītarūpāditvenopadiṣṭatvād vartamānavat uktaṃ hi bhagavatā atītaṃ ced bhikṣavo rūpaṃ nābhaviṣyan na śrutavānāryaśrāvako tītarūpe napekṣo bhaviṣyat yasmāt tarhyastyatītaṃ rūpaṃ tasmācchrutavānāryaśrāvako tītarūpe napekṣo bhavatīti vistaraḥ tathā yat kiñcid rūpam atītamanāgatādi tat sarvamabhisaṃkṣipya rūpaskandha iti saṅkhyāṃ gacchatītyādi adhvanā saṅgraho yeṣāṃ te dhvasaṅgrahā rūpādayaḥ ādiśabdena vedanādiparigrahaḥ teṣāṃ bhāvo p rūpāditvam atrāpyādiśabdena duḥkhasamudayānityānātmāditvenopadiṣṭatvād iti gṛhyate athāpi syāt ākāśavat sadāvasthitatvād atītādivyavasthā tarhi katham ityāha nacaivam ityādi na caivamiha mantavyam adhvabhedaḥ kuto nvayam kāritreṇa vibhāgo yam adhvanāṃ yat prakalpyate kāritre vartate yo hi vartamānaḥ sa ucyate kāritrāt pracyuto tītas tadaprāptastvanāgataḥ phalākṣepaś ca kāritraṃ dharmāṇāṃ janakaṃ na tu na vākṣepostyatītānāṃ nātaḥ kāritrasambhavaḥ  yataḥ samprāptakāritro vartamāna ucyate  uparatakāritro tītaḥ  aprāptakāritro nāgata ityadhvānaḥ kāritreṇa vyavasthitāḥ kiṃ punar atra kāritramabhipretam  yadi darśanādilakṣaṇo vyāpāraḥ yathā pañcānāṃ cakṣurādīnāṃ darśanādikam yataścakṣuḥ paśyati śrotraṃ śṛṇoti ghrāṇam jighrati jihvā svādayatītyādivijñānasyāpi vijñātṛtvaṃ  vijānātīti kṛtvā rūpādīnām indriyagocaratvam evaṃ sati pratyutpannasya tat sabhāgasya cakṣuṣo nidrādyavasthāyāṃ kāritrābhāvād vartamānatā na syāt atha phaladānagrahaṇalakṣaṇaṃ kāritram yathā cakṣuṣā sahabhavā dharmā jātyādayaḥ puruṣākāraphalam anantarotpannaṃ cakṣurindriyaṃ puruṣakāraphalam adhipatiphalaṃ niṣyandaphalaṃ ca etat phalaṃ jananāt prayacchaddhetubhāvāvasthānād gṛhṇacihnaccakṣur vartamānam ucyata iti evaṃ tarhyatītānām api sabhāgasarvatragavipākahetūnāṃ phaladānābhyupagamād vartamānatvaprasaṅgaḥ atha samastam eva phaladānagrahaṇalakṣaṇaṃ kāritram iṣyate evam atītasya sabhāgahetutvāder arddhavartamānatvaprasaṅga ityetad doṣabhayād ācāryasahantabhadra āha dharmāṇāṃ kāritram ucyate phalākṣepaśaktiḥnatu phalajananaṃ  nacātītānāṃ sabhāgahetvādīnāṃ phalākṣepo sti  vartamānāvasthāyām evākṣiptatvāt nacākṣiptasyākṣepo yukto navasthāprasaṅgāt tasmād atītānāṃ ca kāritrasambhava iti nāsti lakṣaṇasaṅkara iti tair ityādinā pratividhatte taiḥ kāritram idaṃ dharmād anyat tadrūpa eva vā abhyupeyaṃ yadanyāsti gatiḥ kācin na vāstavī  p anyatve vartamānānāṃ prāgūrdhvaṃ vāsvabhāvatā hetutvasaṃskṛtatvādeḥ kāritrasyeva gamyatām anyathā nityatāpattiḥ svabhāvāvasthiteḥ sadā naitad rūpātiriktaṃ hi vidyate nityalakṣaṇam  tat kāritraṃ dharmād anyadvā syādananyadveti tairabhyupagantavyam  anyānanyayor anyonyaparihārasthitalakṣaṇatvāt ekaniṣedhasyāparavidhināntarīyakatvāt nānyā vastuno gatir asti tatra yadyanyat tadā vartamānānāṃ prāgūrdhvāvasthayoḥ niḥsvabhāvatā prāpnoti hetutvasaṃskṛtatvāddhetoḥ kāritravat ādiśabdena vastutvādayoḥ gṛhyante anyathā yadi prāgūrdhvaṃ ca niḥsvabhāvatā na syāt tadā sarvasya saṃskṛtasya nityatā prāpnoti  svabhāvasya sarvadā vyavasthitatvāt naca sadāsattvavyatirekeṇa nityatvalakṣaṇam asti yadāha nityaṃ tamāhur vidvāṃso yaḥ svabhāvo na naśyatīti syād etat yadi nāma nityatā śaktiḥ hetutvasaṃskṛtatvādes tu hetoḥ kathaṃ sādhyavipakṣeṇa virodha ity āha nityasyetyādi nityasya hetutā pūrvaṃ kramākramavirodhataḥ niṣiddhā saṃskṛtatvaṃ hi vyaktaṃ nitye nirāspadam skandhādivyatiriktasya kāritrasyopavarṇane svasiddhāntavirodhaś ca durnivāraḥ prasajyate  pūrvam iti sthirabhāvaparīkṣāyām sarvasya ca saṃskṛtasyānityatvābhyupagamāt saṃskṛtatvaṃ nitye na sambhavatīti spaṣṭam evāvasīyate kiṃ ca skandhāyatanavyatiriktasya kāritrasyopavarṇane siddhāntavirodhaḥ tathā hi bhavatatoktam sarvaṃ sarvam iti brāhmaṇa yaduta pañcaskandhā dvādaśāyatanāni  aṣṭādaśacāścābhava iti ananyatve pi kāritraṃ dharmād avyatirekataḥ svarūpam iva dharmasya prasaktaṃ sārvakālikam tataścādhvavibhāgo yaṃ tadvaśān na prakalpyate na hi tasya cyutiḥ prāptir aprāptir vā vibhāgataḥ  p athānanyat kāritramabhyupagamyate tadā dharmasvarūpavat tadavyatirekāt tadapi sārvakālikaṃ prāpnoti tataś ca kāritrāt pracyuto tītas tat prāpto vartamānas tadaprāpto nāgata iti kāritravaśād ayam adhvavibhāgo na syāt yato sya kāritrasya yadi vibhāgena yadi prāptyaprāptayaḥ syus tadā syād ayam adhvavibhāgaḥ  na ca tāni vibhāgena sambhavanti  sadāvasthitaikarūpasya vibhāgābhāvāt kāritrāvyatirekād vā dharmaḥ kāritravad bhavet pūrvāparavyavacchinnamadhyamātrakasarvavān  kiñca kāritrād avyatiriktatvād dharmo pi pūrvāparakoṭiśūnyasattāyogī prāpnoti kāritravat pūrvāparavyavacchinnam pūrvāparakoṭiśūnyaṃ madhyamātrakaṃ ca tat sarvaṃ ceti vigrahaḥ tadasyāstīti tadvān kāritram ityādinā parasparaviruddhābhyupagamodbhāvanenopahasati kāritraṃ sarvadā nāsti sadā dharmaś ca varṇyate dharmānnānyac ca kāritraṃ vyaktaṃ devaviceṣṭitam kāritrāntarasāpekṣā tatrāpyadhvasthitir yadi tulyaḥ paryanuyogo yaṃ nanu sarvatra dhāvati  evaṃ tarhi rūpādidharmo na sadāstīti prasaktaṃ kāritrād avyatiriktatvād ityāha sadā dharmaśceti  evam api dharmād anyat kāritraṃ prasajyata ity āha dharmānnānyac ca kāritram devāḥ īśvarādayaḥ te hi yuktāyuktamanālocya svātantryeṇaiva vartanta ititeṣāṃ yathāceṣṭitaṃ yuktinirapekṣaṃ svātantryeṇa pravṛttis tadvadetad iti yāvat kiṃ ca yadi kāritrasya kāritramantareṇānāgatāditvam iṣyate  na tarhi vaktavyam adhvānaḥ kāritreṇa vyavasthitā iti  vyabhicārāt yathā kāritrasya svarūpasattāpekṣayānāgatāditvaṃ vyavasthāpyate  evaṃ bhāvānām apyanāgatāditvaṃ bhaviṣyatīti kiṃ kāritrakalpanayā  atha mābhūd vyabhicāradoṣa iti kāritrasyāpi kāritram abhyupagamyate  tadātatrāpi vyatirekādicintayā tulyaḥ paryanuyogaḥ anavasthādoṣaś ca yaduktamananyatve pi kāritraṃ sārvakālikaṃ prāpnoti dharmasvarūpavad aviśeṣād iti atra bhadantasahantabhadra āha svarūpād vyatirikto pi dṛṣṭaḥ sapratighatvavat viśeṣaścedidaṃ naiva prakṛtasyopakārkām  p nahi sapratighatvādiḥ padārthasyānugāminaḥ kādācitko mataḥ kaścid bhāvasyaiva tathodbhavāt  svarūpād vyatiriktopi viśeṣako dharmo dṛṣṭo yathā sapratighatvādiḥ pṛthivyādīnām  te hi padārthatvenāviśiṣṭā api sapratighā apratighāḥ sanidarśanāanidarśanā iti svarūpād vyatiriktair dharmair viśiṣṭāḥ pratīyante tadvat kāritreṇāpi dharma iti  tadetat prakṛtānupakārakam tathā hi idam atra prakṛtam  padārthāt kāritrasyābhede bhyupagamyamāne satyekasyaiva padārthasyātmabhūtakāritrasyāviśeṣāt tadvaśād ayam adhvavibhāgo nāvakalpata iti pṛthivyādayastu parasparamanyonyalakṣaṇabhedāsaṅgābhinnā iti yuktaṃ yat kecit sapratighā bhavanti kecid apratighā eva yathā vedanādayaḥ natu ya evāpratighās ta eva sapratighā iti yato na kaścid eko nugāmī padārthātmāsti pṛthivyādīnāṃ yat sapratighatvādidharmaḥ kādācitko bhavet kiṃ tarhi bhāvasya niravayavasya tathā sajātīyavijātīyavyāvṛttasyodbhava iti na svarūpāvyatirikto dharma ekasya bhedako yuktaḥ kathaṃ rūpasya sapratighatvam iti vyatirekīva vyapadeśo yadi svarūpāvyatiriktau dharmo bhedako na bhaved ity āha anākṣiptetyādi anākṣiptānyabhedena bhāva eva tathocyate tadrūpasyeti śabdena cetaso vāsanāpi ca  anākṣiptānyabhedeneti bhedāntarapratikṣepeṇetyarthaḥ tathocyata iti vyatirekīva taditi sapratighatvam śabdeneti rūpasyasa pratighatvam ityanena atra dṛṣṭāntam āha cetaso vāsanāpi ceti apiceti samudāyo nipāta ivārthe dṛṣṭavyaḥ punaḥ sa evāha na kāritraṃ dharmād anyat  tadvyatirekeṇa svabhāvānupalabdheḥ  nāpi dharmamātram  svabhāvāstitvepi kadācid abhāvāt na ca na viśeṣaḥ  kāritrasya prāgabhāvāt  santānavat yathā dharmanairantaryotpattiḥ santāna ity ucyate  na cāsau dharmavyatiriktas tadavibhāgena gṛhyamāṇatvāt  naca dharmamātram  ekakṣaṇasyāpi santānatvaprasaṅgāt naca nāsti  tat kāryasadbhāvād iti āha ca santatikāryaṃ ceṣṭaṃ  na vidyate sāpi santatiḥ kācit tadvad avagaccha yuktyā kāritreṇādhvasaṃsiddhim iti  atrāha tattvānyatvetyādi p tattvānyatvaprakārābhyām avācyamatha varṇyate santānādīva kāritraṃ syād evaṃ sāṃvṛtaṃ nanu ataś ca kalpitatvena tat kvacinnopayujyate kārye santativadyasmād vastvevārthakriyākṣamam sannidhānaṃ ca tasyedaṃ bhāvikaṃ neti tat kṛtam adhvatrayavyavasthānaṃ tāttvikaṃ nopapadyate santānādīveti ādiśabdena samūhādiparigrahaḥ yathā santānibhyas tattvānyatvenāvācyatvāt pudgalavat santāno niḥsvabhāvaḥ tatha kāritraṃ nisvabhavaṃ syāt svabhāve hi sati tattvamanyatvaṃ vāvaśyambhāvi  tataś ca tatkāritraṃ kalpitatvān na kvacit kārye santativad upayujyeta nahi kalpitasya santānasya kvacit kārye styupayogas tasya niḥsvabhāvatvāt svabhāvapratibaddhatvāt kāryodayasya tasmād vastveva santānisvabhāvamarthakriyākṣamam na santānaḥ kalpitaḥ tataś ca kāritrasya prajñaptisattvāt prāganu paścād api na paramārthataḥ sannidhānam astīti tadvaśād adhvatrayavyavasthānam api kalpitam eva syān nabhāvikam  tathāpi syād bhavatu kāritraṃ prajñaptisat  tat kṛtaṃ cāpyadhvavyavasthānamprajñaptisat  tataś ca ko doṣa ity āha kāritrākhyeti kāritrākhyā phalākṣepaśaktir yā śabdagocarā śakter eva ca vastutvāt sā prajñaptisatī katham taccedam iṣyate rūpaṃ dāhapākādikāryakṛt atītānāgatāvasthaṃ kiṃ tadevābhyupeyate tadeva cet kathaṃ nāma tasyaivaikātmanaḥ sataḥ akriyā ca kriyā cāpi kriyāviratirityapi ekasminnirviśiṣṭesmin parasparaparāhatāḥ prakārāḥ katham ete hi yujyante nāma vastuni ekāvasthāparityāge parāvasthāparigrahāt naivaitannirviśiṣṭaṃ ced vastvadhvastviti kalpyate kiṃ vai bhāvād vibhidyante vasthā nākartṛtāptitaḥ tāsām eva hi sadbhāvāt kāryasattopalabhyate  p phalākṣepaśaktir hi dharmāṇāṃ kāritram iti bhavatā varṇitam sāca phalākṣepaśaktiḥ prajñaptisatī kathaṃ bhavet naiva bhaved iti yāvat tataś ca tadvaśād adhvavyavasthānaṃ tāttvikameveṣṭaṃ bhavatīti bhāvaḥ kiṃ ca yadetad dāhapākādyarthakriyākāri vahnyādirūpam upalabhyate  kiṃ tadevātītānāgatāvasthamāhosvid anyat yadi tadeva  katham ekasminnirviśiṣṭe smin rūpādike vastunyakriyādayaḥ parasparaviruddhā dharmā yujyante yena yathākramamanāgatavartamānātītavyavasthā syāt yadi hi viruddhadharmādhyāse pyekatvaṃ syāt utsannā tarhi bhedavyavasthā  tataś ca sarvam eva jagadekam eva syāt  ekatve ca sahotpattyādiprasaṅgaḥ athāpyavasthāparityāgaparigrahabhedena bhinnatvād adhvasu vastu na nirviśiṣṭam iti kalpate evam api kiṃ tā avasthā bhāvād bhinnā āhosvid abhinnā itivaktavyam para āha neti bhidyante bhāvād iti sambandhaḥ kasmātbhāvasyākartṛtāptitaḥ akartṛtvaprasaṅgāt anvayavyatirekābhyāṃ tāsām evāvasthānāṃ kāryaṃ prati sāmarthyasiddheḥ atra dūṣaṇam āha abhedam ityādi abhedamanumanyante katham adhvasu vastunaḥ tā abhūtvā bhavantyaś ca naśyantyaś ca tadātmikāḥ avasthāyāṃ ca madhyāyāṃ svarūpeṇaiva kārakam tat tadeva svarūpaṃ ca daśayoranyayor api tadā kriyākriyābhraṃśau katham asya tayor matau pararūpeṇa kartṛtve prāptāsyākartṛtā punaḥ atītānāgatāvasthamanyaccedanalādikam tat sāṅkaryādidoṣo yam asmin pakṣe nirāspadaḥ tadidānīm abhūtvaiva kāryayogyaṃ prajāyate na ca tiṣṭhati bhūtveti siddhāsyānanvayātmatā  vastunaḥ sakāśād abhedaṃ katham avasthāsvanumanyante pratipadyante naiva yasmād abhūtvā bhavantyavasthā bhūtvā ca vinaśyanti naca tathā vastviṣṭam  sarvadāstitvābhyupagamāt tataś ca kathaṃ tā abhūtvā bhavantyo vinaśyantyaś ca tadātmikā yuktāḥ naiva bhinnayogakṣematvāt anyathā hi tadātmatvenāsām api sadāstitvaprasaṅgo vastu p svabhāvavat  tato vyatirekād vastuno vābhūtvābhāvādiprasaṅgo vasthāsvarūpavat bhavatu cāvasthābhedaparakalpanā  tathāpi viruddhadharmādhyāso na parihṛtaeva  tathā hi vastu madhyāvasthāyāṃ kiṃ svarūpeṇa kārakamāhosvit pararūpeṇa yadi svarūpeṇa tadeva svarūpam anyoyor api daśayor atītānāgatāvasthayor astīti katham asya kārakasvabhāvasya kriyākriyābhraṃśau syātām atha pararūpeṇa  tadāsyākartṛtā punaḥ prapatetyavastuprasaṅgaḥ evaṃ tāvat tadeva vahnyādirūpam atītānāgatāvasthāyāṃ na yuktam athānyat  asmin pakṣe na bhavatyekatra kriyākriyādiparasparāhatadharmasāṅkaryādidoṣaḥ  bhinnatvād vastunaḥ kiṃ tu yat taddāhapākādikāryayogyamanalādikaṃ vastu tadabhūtvā jāyate bhūtvā ca vigacchatīti sadāstitvābhyupagamavirodhaḥ syāt anvayābhāvāt syād etat yadyapi kāryayogyam abhūtvā jāyate  bhūtvā ca vigacchatīti tathāpyatītānāgatāvathāyām akāryayogyaṃ vastu vidyata eva  tataś ca na sadāstitvābhyupagamavirodha ity āha sa eveti sa eva bhāviko bhāvo ya evāyaṃ kriyākṣamaḥ sa ca nāsti tayor yosti na tasmāt kāryasambhavaḥ  sa eveti arthakriyākṣamaḥ tayor iti atītānāgatāvasthayoḥ yostīti akāryayogyaḥ athāpi syāt atītasya sabhāgahetvādeḥ kāryayogyatvam iṣyata eva tataścāsiddham etan na tasmāt kāryasambhava ity āha atītaśceti atītaś ca padārtho yam abhūtvā bhavanāt sphuṭam vartamāno nyavat prāptaḥ kādācitkatayāpi ca sadā sattvamasattvaṃ vāhetutve nyānapekṣaṇāt hetor niyatasattvaś ca vartamāno rtha ucyate pratisaṅkhyānirodhādivailakṣaṇyaṃ parair matam saṃskṛtatvaṃ ca rūpāder jātisthityādiyogataḥ tatra jātir viśeṣaṃ kaṃ janayantyabhidhīyate janikāsyeti tadrūpād ajātādaparaṃ param  p aśakyotpādanastāvad ananyo tiśayas tataḥ sattvāt prāgapi niṣpatter niṣpattyuttarakālavat anyastvatiśayo nāsti vyatirekād asaṅgateḥ asatkāryaprasaṅgaś ca tasya pūrvam asattvataḥ anyathātve sthitau nāśe cānyānanyavikalpayoḥ jarādiviṣayā doṣā eva evānuṣaṅgiṇaḥ  anyavad iti avivādāspadībhūtavartamānavat kādācitkatayāpi ceti vartamāno nyavat prāpta iti sambandhaḥ na cāyaṃ heturananvayaḥ  tathā hi hetupratyayajanito yo rthaḥ sa vartamāna ucyate yaś ca kādācitkaḥ so vaśyaṃ hetupratyayanimittaḥ yasmād ahetukasya dveeva gatī yaduta sadā sattvamasattvaṃ vā  anyānapekṣaṇāt  tasmādyaḥ kādācitkaḥ so vaśyaṃ hetupratyayanirmitasattvaḥ yaś ca hetupratyayanirmitasattvaḥ so vaśyaṃ vartamāna eveti siddham  vartamānatvena kādācitkatvasya vyāptiḥ kiṃ ca yadyatītānāgataṃ dravyato sti tadā sarvasaṃskārāṇāṃ śāśvatatvaprasaṅgaḥ tataś ca pratisaṅkhyānirodhādibhyo rūpādīnāṃ viśeṣo na prāpnoti atha rūpādeḥ saṃskṛtalakṣaṇayogāt saṃskṛtatvaṃ nākāśādīnāṃ  tena bhavatipratisaṅkhyānirodhāder vailakṣaṇyaṃ rūpāder iti parair mataṃ tadetad asamyak  tathā hi jātir jarāsthitir anityatā ceti catvārīmāni saṃskṛtalakṣaṇāni tatra jātirjanayati sthitiḥ sthāpayati jarā jarayati anityatā vināśayatītyevaṃ jānanādireṣāṃ vyāpāra iṣṭaḥ tatra jātis tāvat kaṃ viśeṣaṃ janayantī satyasya rūpāder janiketyabhidhīyate kiṃ tasmād rūpādeḥ param vyatiriktamāhosvid aparam avyatiriktaṃ viśeṣaṃ janayantīti pakṣadvayam tatra na tāvad avyatiriktaṃ yasmād asau viśeṣo jātivyāpārāt prāgapi niṣpannatvād aśakyakriyaḥ niṣpattyuttarakālavat nahi niṣpannasya kriyāyuktānavasthāprasaṅgāt nāpi vyatirikto tiśayaḥ niṣpattyuttarakālavat nahi niṣpannasya kriyāyuktānavasthāprasaṅgāt nāpi vyatirkto tiśayaḥ kriyate vyatireke hyasya rūpāder ayam atiśaya iti sambandhāsiddheḥ tathā hi na tādātmyalakṣaṇaḥ sambandho vyatirekābhyupagamāt anabhyupagame vā pūrvoktadoṣaprasaṅgāt nāpi tadutpattilakṣaṇo jāter eva tadutpatteḥ na cānyaḥ sambandho sti ādhārādheyatvādīnāṃ tadutpattyantargatatvāt atha tadutpattirabhyupagamyate tanmātrabhāvino viśeṣasya nityotpattiprasaṅgāj jātiḥ kiṅkarī syāt jātimapekṣyotpādayatīti cet  na hyanupakā p riṇyāṃ jātāvapekṣāyuktātiprasaṅgāt upakāre vā tasyopakārasyātiśayavat tatvānyatvacintāyām anavasthāprasaṅgāt tasmād vyatireke sati sambandho na sidhyati kiṃ ca tasyātiśayasya pūrvasattvād asatkāryamabhyupagataṃ bhavet evaṃ jarayānyathātve kriyamāṇe sthityāvasthiteranityatayā ca nāśe kriyamāṇe  eṣām anyathātvādīnām anyānanyavikalpe sati ye doṣās te jātivajjarādiṣvapi vācyaḥ svakāryārambhiṇa ime sāmarthyaniyamātmanā jātyādayaś ca tadrūpaṃ prākpaścād api vidyate samartharūpabhāvāc ca prārabhante na kiṃ tadā svārurūpāṃ kriyāṃ tasyāḥ prārambhe cāmitādhvatā  kiṃ ca jātyādīnāṃ svakāryārambhitvaṃ yat tat samarthasvabhāvaniyamād iṣṭaṃ  sa ca samarthaḥ svabhāvas teṣāṃ sarvadāstīti sadaiva svakāryārambhitvaprasaṅgaḥ  naca hetupratyayavaikalyaṃ teṣām api sadāvasthitatvāt tataścātītānāgatāvasthayor jātyādibhir jananādisvakāryakaraṇādekasminnevādhvanyaparimitādhvaprasaṅgaḥ kiñcātītādayo bhāvāḥ kṣaṇikāḥ syur na vā yadi ādyāḥ punas tayoḥ prāptā saivāparimitādhvatā yaḥ kṣaṇo jāyate tatra vartamāno bhavatyasau utpadya yo vinaṣṭaś ca so tīto bhāvyanāgataḥ  apica atītānāgatāḥ kṣaṇikā vā syur na vā kṣaṇikā iti pakṣadvayam tatra yadyādyāḥ kṣaṇikā iti yāvat  tadā saivāmitādhvatā prāptā yaḥ kṣaṇa iti tāmeva darśayati athāpyakṣaṇikās te syuḥ kṛtāntas te virudhyate kṣaṇikaḥ sarvasaṃskārāḥ siddhānte hi prakāśitāḥ  athākṣaṇikā iti pakṣaḥ evaṃ sati kṛtāntavirodhaḥ kṛtāntaḥ siddhānta ucyate tathā hi kṣaṇikāḥ sarvasaṃskārā iti siddhāntaḥ yuktibādhāpi santaścenniyamāt kṣaṇabhaṅginaḥ vartamānā iva prāktu pratibandho tra sādhitaḥ  p kiṃ ca na kevalaṃ siddhāntavirodho mānavirodho pi pratijñāyāḥ tathā hi yat sattatsarvaṃ kṣaṇikaṃ yathā vartamānaṃ  santaścātītānāgatāiti niyamāt kṣaṇabhaṅginaḥ prāptāḥ prāktu kṣaṇabhaṅgādhikāre  pratibandho sya hetoḥ prasādhita iti nānaikāntikatvam tathā hi arthakriyākāritvaṃ sattvalakṣaṇam akṣaṇikasya ca kramayaugapadyābhyām arthakriyāvirodhād arthakriyānivṛttau tallakṣaṇasya sattvasya nivṛttir iti sādhyavipakṣān nivṛttaṃ sattvam arthakriyāsamarthāḥ syur atītānāgatā ime na vā sāmarthyasadbhāve vartamānās tadanyavat avartamānatāyāṃ tu sarvaśaktiviyoginaḥ naṣṭājātāḥ prasajyante vyomatāmarasādivat tulyaparyanuyogāś ca sarve vyomādayo kṛtāḥ anaikāntikatāklṛpter na tepi vinibandhanam niyamārthakriyāśaktir bhāvānāṃ pratyayodbhavā ahetutve samaṃ sarvamupayujyeta sarvataḥ niyatārthakriyāśaktijanma pratyayanirmitam vartamānasya bhāvasya lakṣaṇaṃ nānyad asti ca atītānāgatānāṃ ca tadakhaṇḍaṃ samasti vaḥ tat kiṃ na vartamānatvam amīṣāmanuṣajyate  kiṃ ca ime tītānāgatā arthakriyāsamarthā vā syur na vā samarthā iti pakṣau  yadi samarthās tadā sāmarthyasadbhāve vartamānāḥ prāpnuvanti avivādāspadībhūtavartamānavat prayogaḥ ye ye rthakriyāsamarthās te vartamānāḥ  yathāvivādāspadībhūtā vartamānāḥ arthakriyāsamarthāścātītādaya iti svabhāvahetuprasaṅgaḥ na cāyamanaikāntikaḥ  yato vartamānatvanivṛttau naṣṭājātānāṃ sarvasāmarthyaviyogitvaṃ prasajyeta  ākāśāmbhoruhavat prayogaḥ ye vartamānā na bhavanti te kvacit samarthā api na bhavanti yathāvyomāmbhoruhaṃ  na bhavanti cātītādayo vartamānā iti vyāpakānupalabdhiḥ na cākāśapratisaṅkhyānirodhāpratisaṅkhyānirodhair asaṃskṛtairanekāntas teṣām api pakṣīkaraṇāt  ato naikāntikatvakalpanāyā nātinibandhanam tathā hi yeyaṃ pratiniyatārthakriyā p śaktir bhāvānāṃ sā pratyayodbhavetyaṅgīkartavyam  anyathā yadi nirhetukāsyāt tadā niyamahetor abhāvāt pratiniyatā śaktir bhāvānāṃ na syāt tataś ca sarvaṃ sarvasmin kārye upayujyeta tasmātkṛtasmādakrutākāśādīnāṃ sāmarthyaniyamo na yukta iti na tair anaikāntikatvakalpanāyā nibandhanam naca prathame hetau saṃdigdhavipakṣavṛttikatā yasmānniyatāyām arthakriyāyāṃ yā śaktis tasyā yadetajjanma hetupratyayanirmitaṃ tadeva vartamānasya lakṣaṇam  etacca vartamānatvalakṣaṇam avikalamatītādiṣvapyastīti nimittāntarābhāvāt kimiti vartamānatāna prasajyate svargāpavargasaṃsargayatno yam aphalas tataḥ īhāsādhyaṃ na kiñciddhi phalamatropalakṣyate  kiṃ ca yasyātītānāgataṃ dravyato sti tasya phalam api nityam astīti svargāpavargaprāptyartho yatno viphalaḥ syāt  īhāsādhyasya kasyacit phalasyābhāvāt kiṃ tatra vrataniyamādilakṣaṇāyā īhāyāḥ sāmarthyaṃ syāt utpādane sāmarthyam iti cet utpādanaṃ tarhyabhūtvā bhavatīti siddham atha tadapyasti  kasyedānīṃ kva sāmarthyam vartamānīkaraṇasāmarthyam iti cet kimidaṃ vartamānīkaraṇaṃ nāma deśāntarākarṣaṇaṃ cet nityaṃ tarhi vastu prasaktaṃ sarvadāvasthitatvāt arūpāṇāṃ vedanādīnāṃ niṣkriyatvat katham ākarṣaṇaṃ bhavet yacca tadākarṣaṇaṃ tadabhūtvā bhavatīti siddham svargaḥ sumerupṛṣṭhādiḥ  apavargo mokṣaḥ  tayoḥ prāptiḥ saṃsargaḥ  tatra yatnovrataniyatādiḥ atha nārthakriyāśaktis teṣām abhyupagamyate yadyevam ata evaiṣām asattvaṃ vyomapuṣpavat  atha nārthakriyāsamarthā iti dvitīyapakṣa āśrīyate evaṃ tarhyata evārthakriyāśūnyatvād asattvaṃ prāpnoti khapuṣpavat sarvasāmarthyavivekalakṣaṇatvād asattvasya evaṃ tāvad atītānāgatānām asattāsādhakaṃ pramāṇam abhidhāya sattāsādhakaṃ pramāṇamapākartum āha hetava ityādi hetavo bhāvadharmās tu nāsiddhe siddhibhāginaḥ vartamānatvasiddher vā viruddhā dharmibādhanāt  hetavo hi pūrvoktā adhvasaṃgṛhītatvādityādaya āśrayāsiddhāḥ  atītāder dharmiṇo  p siddhatvāt yathāha nāsiddhe bhāvadharmo stiiti athāpi siddhāḥ syuḥ  tathāpi vartamānatvasiddher dharmasvarūpaviparītasādhanād viruddhā hetavaḥ katham idānīm adhvasaṃgṛhītatvam atītānāgatānāṃ rūpādīnāṃ nirdiṣṭam nahi śaśaviṣāṇam atyantāsadatītamanāgataṃ vā vyavasthāpyata ity āha bhūtvetyādi bhūtvā yadvigataṃ rūpaṃ tadatītaṃ prakāśitam sati pratyayasākalye bhāvi yat tadanāgatam sattve tu vartamānatvamāsajyeteti sādhitam vidyamānatvamātraṃ hi vartamānasya lakṣaṇam  subodham rūpavedanādibhāvas tarhi kathaṃ nirdiṣṭa ity āha dvayaṃ pratītyeti dvayaṃ pratītyavijñānaṃ yaduktaṃ tattvadarśinā seṣṭā saviṣayaṃ cittam abhisandhāya deśanā  dvividhaṃ hi vijñānaṃ sālambanamanālambanaṃ ca yat sālāmbanaṃ tadabhisandhāya dvyāśrayavijñānadeśanā bhagavataḥ atha nirālambanam api jñānam astīti katham avasitam ity āha nityeśvarādītyādi nityeśvarādibuddhīnāṃ naivālambanam asti hi śabdanāmādidharmāṇāṃ tadākāraviyuktitaḥ  ādiśabdena pradhānakālādayaḥ parikalpitā gṛhyante na caitanmantavyaṃ śabdādyālambanā imā buddhaya iti kathayati śabdanāmādītyādi tasyeśvarāderākāro nityatvasakalahetutvādiḥ  yas tayā buddhyādhyavasīyate  tenākāreṇa viyogaḥ śabdasya nāmno vā viprayuktasaṃskāraviśeṣasya ādiśabdena nimittādeḥ paropagatasyārthapratibimbakādisvabhāvasya yadi tarhi nirviṣayam api vijñānam asti tat kathaṃ jñānam iti vyapadiśyate tathā hi p vijānātīti vijñānam iti gīyate asati ca vijñeye kiṃ vijñānaṃ syād ity āha bodhānugatimātreṇeti bodhānugatimātreṇa vijñānam iti cocyate sā cāsyājaḍarūpatvaṃ prākāśyāt parikalpitam  bodhānugamo pi vinā bodhenana sambhavatīti cedāha sā ceti sā bodhānugatiḥ asya vijñānasya kimucyate  yat tadajaḍarūpatvam  prakāśyavastvantarābhāvāt prakāśāntaravirahāc ca nabhovartyālokavat prakāśarūpatvād abhidhīyate bodharūpateti karmātītaṃ ca kathaṃ phaladamityatrāha vipākahetur ityādi vipākahetuḥ phalado nātīto bhyupagamyate sadvāsitāt tu vijñānaprabandhāt phalam iṣyate  vāsitaṃ paramparayā phalotpādanasamartham utpāditam yadyevaṃ katham uktaṃ bhagavatā  asti tat karma yat kṣīṇaṃ niruddhaṃ vipariṇatamityāha tāmeveti tāmeva vāsanāṃ cetaḥsantatāvadhikṛtya tat asti karmeti nirdiṣṭaṃ bhaktyā mūlāvināśavat  bhaktyeti upacāreṇa yathā mūladravyaprasūtasya hiraṇyādeḥ phalaprabandhasya samabhāve vinaṣṭam api mūladravyamavinaṣṭam ity ucyate tadvat karmāpi upacāreṇa deśanāyāḥ kiṃ prayojanam ity āha ucchedadṛṣṭīti ucchedadṛṣṭināśāya caivaṃ śāstrā prakāśitam anyathā śūnyatāsūtre deśanā nīyate katham  nāstyatītaṃ karmetyukte pāramparyeṇa yat phalotpādanasāmarthyamāhitam atītena karmaṇā tasyāpyabhāvaṃ pratipadyerannityucchedadṛṣṭimāpannāḥ syur vineyā ityasti karmetyuktaṃ bhagavatā anyathā hi yadyatītaṃ svarūpeṇa syāt tadā paramārthaśūnyatā sūtre deśanā kathaṃ nīyate cakṣur utpadyamānaṃ na kutaścidāgacchati niruddhyamānaṃ na kvacit sannicayaṃ gacchatīti hi cakṣurabhūtvā bhavati bhūtvā ca prativigacchatīti vartamāne dhvanyabhūtvā bhavatīti cen na adhvano bhāvānarthāntaratvāt ta evādhvānas tathāvasthivacanāt atha svātma p nyabhūtvā bhavati tathā siddhamanāgataṃ cakṣur nāstīti apica sadāvasthitatve saṃskārāṇāṃ hetuphalayor abhāvāt duḥsamudayasatyābhāvaḥ  tadabhāvānnirodhamārgayor api  tataś ca satyacatuṣṭayābhāvāt parijñāprahāṇasākṣāt kriyābhāvanā na yujyante  tadabhāvāc ca phalasthānāṃ pratipannakānāṃ ca pudgalānām abhāva iti sakalam eva pravacanaṃ nirudhyata iti nātītādivastujātakalpanā sādhvī atītānāgatajñānaṃ vibhaktaṃ yogināṃ katham ityatrāha pāramparyeṇetyādi pāramparyeṇa sākṣād vā kāryakāraṇatāṃ gatam yadrūpaṃ vartamānasya tadvijānanti yoginaḥ anugacchanti paścāc ca vikalpānugatātmabhiḥ śuddhalaukikavijñānais tattvato viṣayair api taddhetuphalayor bhūtāṃ bhāvinīṃ caiva sannatiṃ tāmāśritya pravartante tītanāgatadeśanāḥ samastakalpanājālarahitajñānasantateḥ tathāgatasya vartante nābhogenaiva deśanāḥ  atītārthāpekṣayā kāryatāṃ gatam  anāgatāpekṣayā kāraṇatām vikalpānugatātmabhir iti savikalpair ity arthaḥ tattvato viṣayair iti āviṣṭābhilāpair jñānaiḥ svalakṣaṇasyāviṣayīkaraṇāt tat tasmāt hetuphalayoḥ santatiṃ bhūtāṃ bhāvinīṃ cāśritā atītādideśanā yoginām apariśuddhānāṃ pravartante bhagavatas tu tathāgatasya śuddhalaukikam api jñānaṃ nāsti  nityasamāhitatvāt sarvāvidyāprahāṇena vikalpasya cāvidyāsvabhāvatvāt yadāha vikalpaḥ svayam evāyam avidyārūpatāṃ gataḥ svākārambāhyarūpeṇa yasmād āropya vartate  iti tasya pūrvapraṇidhānapuṇyajñānasambhārasāmarthyād avāptacintāmaṇisadṛśātmabhāvasyānābhogenaiva deśanāḥ pravartante iti traikālyaparīkṣā KAPITEL LOKAAYATAPARIIKSAAanādyantamityetat samarthanārthaṃ codyopakramapūrvakam āha yadītyādi yadi nānugatobhāvaḥ kaścid apy atra vidyate paralokas tadā na syād abhāvāt paralokinaḥ  p kaścid iti ātmādiḥ tatrātmanaḥ pūrvaṃ pratiṣiddhatvād abhāvād eva nānugāmitvaṃ vijñānādīnāṃ ca kṣaṇikatvāt traikālyaparīkṣāyāṃ cānvayasya niṣiddhatvān nānvayaḥ natu dehādayaḥ paralokino bhaviṣyantītyāha dehetyādi dehabuddhīndriyādīnāṃ pratikṣaṇavināśane na yuktaṃ paralokitvaṃ nānyaścābhyupagamyate tasmād bhūtaviśeṣebhyo yathā śuktasurādikam tebhya eva tathā jñānaṃ jāyate vyajyate thavā  ādiśabdena vedanāsaṃjñāsaṃskārāṇāṃ grahaṇam nānyaścābhyupagamyata iti ātmā tallokāyatapakṣānulomanam eva jñājātam tathā hi tasyaitat sūtram paralokino bhāvātparalokābhāva iti tathā hi pṛthivyāpastejovāyur iti catvāri tattvāni tebhyaścaitanyam iti tatra kecid vṛttikārā vyācakṣate utpadyate tebhyaścaitanyam  anye bhivyajyata ityāhuḥ  ataḥ pakṣadvayam āha jāyate vyajyate thaveti śuktamāmlatvam sureti madajananaśaktiḥ ādiśabdena mūrchādijananasāmarthyaparigrahaḥ nanu cakṣurādīnāṃ viṣayāṃś ca rūpādīn pratītya vijñānam utpadyata ityatipratītam etat tat katham ucyate tebhya eva vijñānam ity āha sanniveśaviśeṣa iti sanniveśaviśeṣe ca kṣityādīnāṃ niveśyate dehendriyādisaṃjñeyaṃ tattvaṃ nānyaddhi vidyate tathā ca teṣāṃ sūtram tat samudāye viṣsayendriyasaṃjñeti nahi mahābhūtavyatirekeṇendriyādīni santi tat saṃsthānaviśeṣa eva tat prajñapteḥ naca saṃsthānaṃ nāmānyat saṃsthānibhyaḥ idaṃ ca mahābhūtacatuṣṭayaṃ pratyakṣasaṃsiddham na caitad vyatirekeṇānyat tattvam asti pratyakṣasiddham naca pratyakṣād anyat pramāṇam asti yenānyasya paralokādeḥ saṃsiddhiḥ syāt kāryakāraṇatā nāsti vivādapadacetasoḥ vibhinnadehavṛttitvād gavāśvajñānayor iva na vivakṣitavijñānajanyā vā matayo matāḥ jñānatvād anyasantānasambaddhā iva buddhayaḥ  p apica yadyatītadehavartinaścetasaḥ prathamajanmacittaṃ prati kāraṇābhāvaḥ syāt  maraṇacittasya cāgāmicittaṃ prati tadā cittapratibandhānuparamāt paralokakalpanā syāt yāvatā prathamayos tāvad vivādāspadībhūtayoścetasor na kāryakāraṇatāsti bhinnadehavartitvāt gavāśvavartinor iva jñānayoḥ athavā janmabuddhayo dharmiṇyaḥ  tāsām atītadehavarticaramavijñānajanyatvapratiṣedhaḥ sādhyaḥ  jñānatvād iti sāmānyaṃ hetuḥ  anyasantānavartinyobuddhayo nidarśanam prayogastvevam yadi jñānaṃ  na tadvivakṣitātītadehavarticaramajñānajanyam  jñānatvāt yathānyasantānavarti jñānam jñānarūpāścemā vivakṣitadehavartinyo janmabuddhaya iti viruddhavyāptopalabdhiḥ vivakṣitavijñānajanyatvaviruddhena jñānatvasya vyāptatvāt evaṃ tāvad atītajanmaniṣedhaḥ kṛtaḥ sāmpratamanāgatajanmaniṣedhāyāha sarāgasyetyādi sarāgamaraṇaṃ cittaṃ na cittāntarasandhikṛt maraṇajñānabhāvena vītakleśasya tadyathā  sarāgasya maraṇacittaṃ cittāntaraṃ na pratisandhatte  maraṇacittatvād arhaccaramacittavad iti vyāpakaviruddhopalabdhiḥ vītakleśasya tadyatheti maraṇajñānam kutas tarhi cittasyotpattir ity āha kāyādevetyādi kāyādeva tato jñānaṃ prāṇāpānādyadhiṣṭhitāt yuktaṃ jāyata ityetat kambalāśvataroditam  tathāca sūtram kāyādeveti kambalāśvataroditam iti nanu ca kāyāniṣpattāvapi kalalādyavasthāyāṃ vijñānam astyeva mūrchitam taccātītabhedavijñānajanyatayā siddham kathaṃ kāyādeveti niyama ity āha kalalādiṣvityādi kalalādiṣu vijñānam astītyetac ca sāhasam asañjātendriyatvāddhi na tatrārtho vagamyate na cārthāvagater anyad rūpaṃ jñānasya yujyate mūrcchādāvapi tenāsya sadbhāvo nopapadyate nacāpi śaktirūpeṇa tadā dhīravatiṣṭhate nirāśrayatvācchaktīnāṃ sthitir na hyavakalpate  p jñānādhārātmano sattve deha eva tadāśrayaḥ ante dehanivṛttau ca jñānavṛttiḥ kimāśrayā  indriyārtho hi vijñānotpatteḥ  kāraṇam arthādhigamarūpatvāj jñānasya  kalaladyavasthāyāṃ cendriyārthayor abhāvāt kathaṃ tat kāryaṃ vijñānaṃ syāditi kāraṇānupalabdhā mūrcchādyavasthāyāṃ vijñānābhāvaḥ siddha itisamudāyārthaḥ  naca śaktirūpeṇa tadā vijñānam astīti kalpayituṃ yuktaṃ jñānāśrayasyātmano naiyāyikādiprakalpitasya vijñānaprabandhasya vā tadānīm abhāvāt naca nirāśrayā śaktir yuktā tasmāt sāmarthyād deha eva tadānīm āśrayaḥ anyasya jñānādhārātmanaḥ jñānādhāraś ca bhāvasya vijñānaprabandhasyātmano vā tadānīm asattvāt tataścānte maraṇāvasthāyāṃ dehasyāśrayasya nivṛttau nirāśrayaṃ kathaṃ jñānamavatiṣṭheteti siddho nāgatajanmābhāvaḥ tadanantarasambhūtadehāntarasamāśrayaḥ yadi deho paro dṛṣṭaḥ katham astīti gamyate bhinnadehapravṛttaṃ ca gajavājyādicittavat ekasantatisambaddhaṃ tadvijñānaṃ kathaṃ bhavet eko jñānāśrayas tasmād anādinidhano naraḥ saṃsārī kaścid eṣṭavyo yadvā nāstikatā parā  athāpi syān maraṇasamanatarasamudbhūtamantarābhāvikaṃ dehamāśritya cittavṛttir bhaviṣyatīti  tadetad asamyak nahi maraṇāntaramaparo hi utpadyamāno dṛṣṭaḥ nacādṛṣṭasyāstitvaniścayo yuktaḥ tasyāsadvyavahāraviṣayatvāt nacaikasantānavartinaścetaso dehāntarasamāśrayaṇaṃ yuktam gajavājyādicittavadekasantānasambandhitvahāniprasaṅgāt prayogaḥ yadbhinnadehapravṛttaṃ vijñānaṃ na tadekasantānasambaddhaṃ  yathāgajavājninościttaṃ bhinnadehavṛttaṃ cāntarābhāvamaraṇabhavayościttam iti vyāpakaviruddhopalambhaprasaṅgaḥ nacaivaṃ  tasmād viparyayaḥ yadekasantānasambaddhaṃ tadbhinnadehapravṛttaṃ na bhavati yathā gajacittamaśvadehānāśritam  ekasantānasambaddhaṃ ca prāṇinaścittam iti viruddhavyāptopalabdhiḥ bhinnadehapravṛttatvaviruddhenābhinnadehapravṛttatvenaikasantānasambaddhatvasya vyāptatvāt ekaṃ ityādyupasaṃhāraḥ ādirutpādo nidhanaṃ nāśaḥ  na vidyete ādinidhane yasyāsā p vanādinidhanaḥ nara ityātmā yadvā nātikatā paretyanena paralokino bhāvāt paralokābhāva ityetat sūtraṃ sūcayati tadatretyādinā pratividhatte tadatra paraloko yaṃ nānyaḥ kaścana vidyate upādānatadādeyabhūtajñānādisantateḥ kācinniyatamaryādāvasthaiva parikīrtyate tasyāścānādyanantāyāḥ paraḥ pūrva iheti ca dṛṣṭamātrasukhāsaktair yathaitāvati kalpyate paraloko nyadeśādis tathātrāsmābhirucyate yadi tadvyatiriktās tu paraloko niṣidhyate tadā sādhanavaiphalyaṃ tadasattve vivādataḥ santater nanvavastutvānnāvasthāntarasambhavaḥ tatrāvasthāpito lokaḥ paro vā tāttvikaḥ katham naiva santatiśabdena kṣaṇāḥ santānino hi te sāmastyena prakāśyante lāghavāya vanādivat  tatra ko yaṃ paraloko nāma yasya bhavatā niṣedhaḥ kriyate  kiṃ vijñānādiskandhacatuṣṭayād upādānopādeyatvena kāryakāraṇabhūtād anya āhosvittadeva na tāvadādyaḥ pakṣaḥ  tasyānabhyupetatvāt nahyupādānopādeyabhūtāyā vijñānādisantateranyaḥ paraloko trāsti  yasyābhyupagamaḥ syāt kiṃ tarhitasyā jñānādisantater anādyanantāyāḥ kācid eva varṣaśatādyavadhirūpamaryādāvyavasthaiva paralokaḥ pūrva iheti vā vyavasthāpyate yathā bhavadbhir dṛṣṭamātrasukhābhiṣaṅgādetāvatīndriyagocara evānyadeśādiḥ paralokāditvena kalpate yathoktam etāvāneva puruṣo yāvānindriyagocaraḥ  tathā punar uktadeśāntaraṃ kālāntaram avasthāntaraṃ vā paraloka iti yadi tu kāryakāraṇabhūtavijñānādisantānavyatiriktasya paralokasya niṣedhaḥ kriyate tadā siddhasādhyatvāt sādhanavaiphalyaṃ  tathābhūtasya paralokasyānabhyupagatatvāt nanu ca santater avastutvāt tasyāmavasthāviśeṣo yo vyavasthāpitaḥ sopyavastveva tataś ca tatra tasyāṃ santatāvasthāviśeṣe vasthāpito yaṃ paraloko pi napāramārthikaḥ syāt naiṣa doṣaḥ santatiśabdena kṣaṇā eva vastu p bhūtāḥ santānino vyavahāralāghavāya sāmastyena yugapat prakāśyante  vanādiśabdeneva dhavādayaḥ kathaṃ tarhi santater avastutvaṃ pūrvam uktaṃ santānādīva kāritram ityatra prastāva ity āha ekatvenetyādi ekatvenāvaklṛptatvān niḥsvabhāvatayā matā tattvānyatvādyanirdeśyā viyatkamalapaṅktivat sā cānādiranantā ca na siddhiṃ kathamṛcchati yadyahetukametat syāccittamādyatayā matam nityahetusamudbhūtaṃ nityaṃ satsvata eva vā bhūtamātrodbhavaṃ vāpi yadvānyajñānamātrajam garbhādāvādivijñānaṃ tatrāhetu na yujyate kādācitkatayā sattvaṃ sarvathāsyānyathā bhavet nāpi nityamanaḥkāladigīśātmādibhiḥ kṛtam tata eva sadā sattvaprasaṅgāt tadabhāvataḥ ekaṃ nityasvabhāvaṃ ca vijñānam iti sāhasam rūpaśabdādicittānāṃ vyaktaṃ bhedopalakṣaṇāt kṣoṇītejojalādibhyo bhūtebhyo bhūtir asya na vyaktir vā sarvacittānāṃ yaugapadyaprasaṅgataḥ sthirarūpaṃ parair iṣṭaṃ taddhi bhūtacatuṣṭayam sahakārivyapekṣāpi sthire pūrvam apākṛtam  yā tvekatvena kalpitā santatiḥ sā tattvānyatvābhyāmavācyatvād avastutvenābhimatā ākāśāmbhoruhapaṅktivad iti  na tasyā avasthāviśeṣe paralokavyavasthāsmābhiḥ kriyate athāsyā eva vijñānādisantateḥ paralokasaṃjñitāyāḥ pratiṣedhaḥ kriyate  tadā tasyās tāvat svarūpaniṣedhadvāreṇa paralokaniṣedho na śakyate kartuṃ  dṛṣṭasyāpahnotumaśakyatvāt  kiṃ tarhianādyanantatvadharmāniṣedhadvāreṇa sā ceyam anādyanantā kathaṃ na siddhyati yadi yattajjanmacittamādyatayā mataṃ nirhetukaṃ vā syāt  nityavijñāneśvarādihetusamudbhūtaṃ vā  yadvā svata eva nityaṃ  bhūtamātrād utpannaṃ vā  anyasantā p navartijñānahetukaṃ veti pañca pakṣāḥ yadi hi svasantānavartipūrvapūrvajñānahetukaṃ pūrvameva cittaṃ syāt tadāsyād anāditā cittasantater nānyathetyabhiprāyeṇaiṣāṃ pakṣāṇām upanyāsaḥ tatra na tāvadādyaḥ pakṣo nityasattvādiprasaṅgāt apekṣayā hi bhāvāḥ kādācitkā bhavanti  yaś ca nirhetukaḥ sa na kiñcid apekṣyata iti kimiti virameta nāpi dvitīyapakṣo ta eva nityasattvaprasaṅgāt kāraṇavaikalyāddhi kāryāṇām asattvaṃ yaccāvikalakāraṇaṃ tat kimiti na bhaved iti vaktavyam nāpi tṛtīyaḥ pakṣaḥ kasmāttadabhāvataḥ sadā sattvābhāvataḥ ekam ityādinā tameva tadabhāvaṃ darśayati anena pratijñāyāḥ pratyakṣe virodham āha kṣoṇītyādinā caturthaṃ pakṣaṃ nirākaroti kṣoṇī pṛthivī nityeśvarādihetusamudbhavapakṣavadatrāpi tulyo doṣaḥ  yato mahābhūtacatuṣṭayaṃ parair nityam iṣṭam naca sahakārikāraṇāpekṣaṇānukrameṇa nityādutpattir iti yuktaṃ vaktum  nityasyānupakāriṇi sahakāriṇi nāpekṣeti nirloṭhitaprāyatvāt atha kṣaṇikam evedaṃ parair apyabhidhīyate kathaṃ svopagamas teṣām eva sati na bādhyate bādhyatāṃ kāmametat tu nyāyyamityupagamyate kṣaṇikaṃ sarvayuktibhyaḥ sarvabhāvaviniścitam  athedaṃ mahābhūtacatuṣṭayaṃ paraiścārvākaiḥ kṣaṇikamabhyupagamyate yathoktadoṣabhayāt tadāpi doṣa evetyabhiprāyaḥ tathā hi na tāvad buddhidehayoḥ kāryakāraṇabhāvasiddhau kiñcit pramāṇam asti parasya yena tadvyavahāraḥ siddhyet prayogaḥ yatra yadbhāvasiddhau kiñcit pramāṇam asti parasya yena tadvyavahāraḥ prekṣāvatā kāryaḥ  yathā vahnau śītavyavahāraḥ nāsti ca buddhidehayoḥ kāryakāraṇabhāvasiddhau kiñcit pramāṇam iti vyāpakānupalabdhiḥ na cāsiddhatā hetoḥ tathā hi pratyakṣānupalambhasādhanaḥ kāryakāraṇabhāvaḥ sa cānvayād vyatirekād vā viśiṣṭādeva niścīyate na darśanādarśanamātreṇa tatrānvayāt kāryaniścaye kartavye yeṣām upalambhe saty upalabdhalakṣaṇaprāptaṃ pūrvam anupalabdhaṃ sadupalabhyata ityevam āśrayaṇīyamanyathā hi yadyupalabdhilakṣaṇaprāptam anupalabdham ityevaṃ nāpekṣeta tadā tatra kāryasya prāgapi sattvam anyato vā deśe pagamanaṃsambāvyeta yena kāraṇāt prāgavasthitāḥ kuṭyādayas teṣāṃ kāraṇatā na niṣiddhā syāt  p upalabdhilakṣaṇaprāptānupalambhopadarśane tu sā niṣiddhā bhavati tatra tasyā vyabhicārāt evaṃ tāvad anvayāt kāryaniścayaḥ vyatirekādapi kāryaniścaye satsu tadanyeṣu samartheṣu taddhetuṣu yasyaikasyābhāve na bhavatītyevam āśrayaṇīyam  anyathā hi kevalaṃ tadabhāve na bhavatītyupadarśane sandigdhamatra tasya sāmarthyaṃ syāt  anyasyāpi tat samarthasyābhāvāt  tataś caivam api sambhāvyeta anyad eva tatra samartham asti  tadabhāvāt tannivṛttaṃ yat punar etan nivṛttau satyām asya nivṛttir upalabhyate sāyadṛcchāsaṃvādaḥ mātṛvivāhocitadeśajanmanaḥ piṇḍakharjūrasyānyatra deśe mātṛvivāhābhāve satyabhāvavat  tasmāt samartheṣv iti viśeṣaṇīyam evaṃ hi tasyaiva kāraṇatvaṃ niścīyate  tadvyatirekasyaivānuvidhānāt na hy anupakāriṇo vyatirekaḥ kenacid anuvidhīyate tiprasaṅgāt evam anvayavyatirekābhyām asaṃdigdhaṃ kāryakāraṇatvaṃ pratīyate nānyathā na cedṛśo nvayo vyatireko vā kāyacittayor niścito sti tathā hi na tāvat svadehabuddhyor anvayaniścayaḥ śakyate kartuṃ garbhādau prākcittotpatteḥ kevalakāyopalambhābhāvāt na hi cittamantareṇopalambho bhavati paraśarīre pi cetaso nupalabdhiprāptatvān na paurvāparyagrahaṇam asti tato nānvayaniścayaḥ nāpi vyatirekaniścayaḥ tatrāpi hi na tāvad ātmadehavyatirekeṇa svabuddhivyatireko jñātuṃ śakyaḥ  sarvathā svayam abhāvāt  nāpi paradehavyatirekeṇa tat sambandhinyā buddhir vyatireko niścetuṃ pāryate tadbuddher anupalabdhilakṣaṇaprāptatvena dehanivṛttāvapi buddhivyatireke saṃśayāt ata eva kuṭyādau dehābhāve pi na buddhivyatirekaniścayaḥ tatrāpi tat sattāyām anupalabdhilakṣaṇaprāptatvena saṃśayāt parispandādikāryaryādarśanād apyabhāvaniścayo na yuktaḥ  nāvaśyaṃ hikāraṇānāṃ kāryavattvāttvam api ca dehaviśeṣaparigrahahetos tṛṣṇāviparyāsalakṣaṇasyasvakāraṇasyābhāvāt kiṃ tatra kuṭyādau buddher abhāva āhosvid dehavyatirekād iti saṃśayaḥ  tasmānnāsiddho hetuḥ nāpi viruddhaḥ sapakṣe bhāvāt nāpyanaikāntiko tiprasaṅgāt prekṣāvatvahāniprasaṅgāc ca tava tarhi buddher na dehaḥ kāraṇam ityatra kiṃ bādhakaṃ pramāṇam iti cen na samastyeva pramāṇam tathā ca manomater na dehaḥ kāraṇam ityatra svatantrā mānasī buddhirityādinā pramāṇam upadarśayiṣyati tasyā eva dehāntarapratisandhānaṃ pratyadhipattyāddehānāśritatve siddhe paralokasiddheḥ kiṃ ca manomater dehaḥ kāraṇaṃ bhavatu eko vayavirūpo vā bhedavad aneko vāparamāṇusañcayātmakaḥ  yadvā sendriyo nindriyo vā  kimupādānakāraṇamāhosvit sahakārikāraṇam iti vikalpyate tatra na tāvad eko vayavī yuktaḥ  p tasyapūrvaniṣiddhatvāt caturmahābhūtātmakatvahāniprasaṅgāc ca na hyekasya svabhāvacatuṣṭayaṃ yuktam anekavyavahārocchedaprasaṅgāt naca syādanekaparamāṇusañcayātmako ṅgīkartavyaḥ te ca paramāṇavaḥ pratyekaṃ vā hetavaḥ syuḥ samuditā vā na tāvat pratyekaṃ pratibījāṅkurotpādavat pratiparamāṇuvikalpotpattiprasaṅgāt nāpi samuditāḥ  nāsikādyekāṅgavaikalye pi mānasānutpādāpatteḥ kṣityādīnama anyatarāpāye ṅkurānutpattivat nahi sāmagrīpratibaddhaṃ kāryamanyatarābhāve bhavati  tat pratibaddhasvabhāvatvahāniprasaṅgāt atha yathā sannidhānaṃ sarvo pi caitanyasya hetavaḥ evaṃ tarhi vikalāvikalāṅgadehajanitayor viśeṣeṇa bhavitavyaṃ kāraṇabhedāt anyathā kāryasya bhedo nirhetukaḥ syāt na vāvikalāṅgasya sataḥ paścād vikalāṅgatāyām upajātāyāṃ kaścin manomater viśeṣo sti śrutādisaṃskārasya tadānīm apyavikalasyaivānuvṛtteḥ gajādidehavartinī ca manomatir atiśayavatī prāpnto na manuṣyadhīḥ ye bālyaśarīram anujanmānas te mandadhiyaḥ mahāśarīrāstu paṭudhiyaḥ kāraṇasya nirhrāsātiśayābhyāṃ kāryasya nirhrāsātiśayayogadarśanāt nahi yadbhedadyasya bhedo na bhavati tat tasya kāryaṃ yuktam atiprasaṅgāt kāryabhedasya ca nirhetukatvaprasaṅgāc ca nāpi sendriya iti pakṣaḥ tathāhīndriyātpratyekaṃ vā manomatiḥ syāt samastād vā na tāvat pratyekam ekaikendriyāpāye pi manomater avikalatvāt tathā hi prasuptikādirogādinā kāryendriyādīnām upāye pi manodhīravikṛtaikāvikalāṃ svasattāmanubhavati naca yasya vikāre pi yan na vikriyate tat tat kāryaṃ yuktam atiprasaṅgāt kiṃ ca cakṣurādivijñānavat pratiniyatārthagrāhitā nirvikalpatvam arthasannidhānasāpekṣavṛttikatā ca prāpnoti abhinnakāraṇatvāt yugapad anekavikalpotpattiprasaṅgāc ca nāpi samastād iti pakṣaḥ ekendriyābhāve pyabhāvaprasaṅgāt ekasahakāryapāye ṅkurādyapāyavat nāpyanindriya iti pakṣaḥ kalevaracyutasyāpi pāṇyādes taddhetutvaprasaṅgāt viśiṣṭasya hetutve sendriya eveṣṭaḥ syāt nahi sendriyādanyo viśiṣṭaḥ śakyate darśayitum nāpyupādānakāraṇam iti pakṣaḥ tathā hi yaḥ kāryagatāśeṣaviśeṣānuyāyinaḥ svabhāvasya sadā cātmasattāpratyupasthānatas tadupakārī yasya vikārāpādanamantareṇa kāryamaśakyavikāraṃ sa eva kāraṇaviśeṣa upādānatvena prasiddhaḥ yathā pūrvapūrvo mṛdātmā kalāpa uttarottarasya ghaṭasaṃjñitasya kāryakalāpasyopādānam ata eva yo yadvikārayitum icchati sa tadupādānavikāreṇaiva tadvikārayati nānyathā na hyupādāne pūrvasminnapratibaddhasāmarthye sati kāryasyottarasyotpi p tsunaḥkenacit pratighātaḥ śakyeta kartum yathā ghaṭāder uttarasyotpatsyamānasya kāryasya pūrvakaṃ mṛdātmānam apratibaddhyadyā samarthakṣaṇotpādanataḥ śakyate na vikārāpādānaṃ kartum sarvatraiva ca vikārotpādane yam eva kramo yadutāsamarthāntaropādānakṣaṇotpādanamanyathā na kiñcit sākṣād viruddhaṃ sambhavati yadi hi sambhavet kāryasyāpi kāraṇavikārāpādanavat sākṣād vikārāpādanaṃ syāt  nopādānavikārāpādanadvāreṇaiva yat punaḥ pradīpamadhikṛtyaiva deśāntaravartinyās tat prabhāyā antarāvaraṇena vikārāpādanaṃ kriyate tan na tasyāḥ sākṣāt pradīpa upādānakāraṇam kiṃ tarhipūrvapūrvaḥ prabhākṣaṇaḥ tathaivāsamarthakṣaṇāntarotpādanalakṣaṇavikārāpādanāt āvaraṇena prabhā pratihanyate yat punar vastvadhikṛtyaiva yadvikāryate na tat tadutpādānaṃ yathā gavayamadhikṛtya gaurvikāryamāṇaḥ avikṛtya ca śarīraṃ manomater aniṣṭācaraṇādinā durmanaskṛtādilakṣaṇasya vikārasyopādānaṃ kriyata iti vyāpakaviruddhopalabdhiḥ nanu cāhāraścāpāpākādinā dehasya pṛṣṭyādivikāre sati rāgādilakṣaṇā manomater vikārāpattirdṛśyata eva yadi nāma dṛśyate tataḥ kim nahyetāvatā hetor asiddhatvam tathā hi yadavikāro pi yasya vikārāpādānaṃ sambhavati na tat tadupādānamityetāvan mātramiha vivakṣitam sambhavanti ca kasyacidavasthāyām aniṣṭācaraṇādinā dehavikārāpādanamantareṇaiva buddhir vikārāpādanam iti kuto siddhatvaṃ hetoḥ nacāpyevambhūtāt kādācitkāt tadīyavikārānuvidhānāt tadupādānatvaṃ yuktam atiprasaṅgāt  evaṃ hi viṣayasyāpyupādānatvaṃ syāt tathā hi śārdūlaśoṇitādibībhatsaviṣayadarśanādibalenāpi kasyacit kātaramanasaḥ saṃjāyata eva mohādilakṣaṇo manaso vikāraḥ na caitāvatā sā manomatis tadāśritā bhavati kāmaśokādivitarkeṇa ca manasyupahate dehavikāradarśanāddehasyāpi tadupādānatāprasaṅgāt kintu niyamena sākṣāc ca yasyaiva yo vikāramanuvidhatte sa tadupādāno yuktaḥ naca rāgādilakṣaṇo vikāro niyamena śarīrapoṣādito bhavati kasyacit paripuṣṭaśarīrasyāpi pratisaṅkhyānavato sambhavāt tathā parikṣīṇavapuṣo pyayonirsaumanaskārabahulasya puṃsas tiryaggatasya ca kasyacid apacitaparimāṇasyāpyatīva rāgādidarśanāt  na ca yadabhāve pi yad bhavati tat tasya kāryaṃ yuktamatiprasaṅgāt nāpi sākṣād dehād rāgādiḥ sambhavati ayonisaumanaskādivyavahitatvāt tathā hi dehapuṣṭau satyām antaśceṣṭavyalakṣaṇaviṣayopajanitasukhādyanubhavaḥ tatrāmadehavatas tasmin sukhādau tat sādhane ca nityādiviparyāsaparigatamanaso mamedam anugrā p hakam upaghātakaṃ cetyātmopakārakapratikṛtyādivikalpas tatas tatparitoṣadaurmanasyādisambhavatas tasmāc ca sukhādiviṣayādhyavasāyādiprasūtaya ityetaccānvayavyatirekābhyāṃ pratītam eva saumanasyādisambhava eva rāgādidarśanāt satyapi puṣṭyādau tadasambhave cādarśanāt ato na puṣṭyādi sākṣān manomater vikārakam ata eva ca sākṣād anupakāritvāt sahakārikāraṇam api na dehas tasyā iti siddham sākṣād evopakāriṇāmaṅkurādiṣu kṣityādīnāṃ sahakāritvaprasiddheḥ anyathātiprasaṅgaḥ syāt tasmāt sajātīyapūrvabījaprabodhapravṛttaya eva rāgādayaḥ dehapuṣṭiyauvanakālādayas tu keṣāñcitpratisaṅkhyānābhyāsavikalānāṃ tadvāsanāprabodhahetavo bhavanti bhavatu vā sākṣād upakārī deho manomateḥ svopādānapravṛttāyāḥ kadācit tathāpi na dehanivṛttāv api tasyā nivṛttiḥ siddhyati yathā vahninivṛttāvapi na ghaṭādivinivṛttiḥ svopādānapravṛttatvād iti nāniṣṭāpattiḥ nāpyanaikāntikatā hetor atiprasaṅgāt nāpi viruddhatā sapakṣe bhāvāt ato nopādānakāraṇaṃ dehaḥ nāpi sahakārikāraṇam iti siddhaṃ manomateḥ pūrvapūrvabuddhiprabhavatvam eva syād etat yayoḥ sahasthitiniyamas tāvupādānopādeyabhūtau yathā pradīpaprabhe asti ca sahasthitiniyamaḥ śarīramanovijñānayor iti svabhāvahetuḥ tadayamanyatarāsiddho hetuḥ virūpe dhātau śarīramantareṇāpi manomater avasthānābhyupagamāt nāpīṣṭasiddhir manomater api dehaṃ pratyupādānatvaprasaṅgāt anaikāntikatā ca hetubhedād api sahāvasthānasambhavāt yathāgnitāmradravattayoḥ tathā hi vahnisahakāritāmraṃ dravatāmārabhate na kevalam evam ihāpi dehasyopādānaṃ kalalādi manovijñānasahakāri dehamuttaramārabhate ityatas tayoḥ saha sthānaṃ nopādānopādeyabhāvād ityato nekānta eva athāpi syāt yadyapyuttarakālaṃ manodhīḥ pūrvapūrvabuddhiprabhavā bhavati tathāpi yā prathamakālabhāvinī tasyā dehopādānatvād ato nānāditvasiddhir iti tadetad asamyak na hyasyāḥ kalpanāyāḥ kiñcitsādhakaṃ pramāṇam astīti pratipāditametat bādhakam api nāstīti cen na vidyata eva bādhakam tathā hi yadi dehāt sakṛdutpannā satī manodhīḥ paścāt sajātisamudbhavā syāt tadottarakālaṃ sarvadaiva pūrvapūrvamanovijñānasamudbhavaiva syāt navijātīyacakṣurādivijñānasamudbhavā na hi dhūmo gneḥ sakṛdbhūya paścād anyato vijātīyād udbhavati  naca manomatir uttarakālaṃ manovijñānasamudbhavaivānubhūyate kiṃ tarhi aniyatasamanantarapratyayaprasavā naca yadyataḥ prathamataramudayamāsādayat samupalabdhaṃ tat tato nyato bhavitum arhati ahetukatvaprasaṅgāt p prathamataraṃ vā niyatacakṣurādivijñānasamanantaramudayamāsādayantī manodhīr anubhūyata iti ato pratiniyatavijñānamātrabhāvinīti siddham kiṃ ca yadi prathamakāla eva manomater upādānakāraṇaṃ deho nottarakālaṃ tadā dehanirapekṣā sā kiṃ na pravarteta nahyanupakāriṇi dehe tasyāḥ kācid apekṣā yuktā  yasyāpi tadavabuddhantarapūrvikā buddhis tasyāpi kevalāṃ kiṃ na pravartata iti cen na pravartata eva yathā virūpe dhātau yānurūpe spṛhāvatī sā tat sāpekṣā vartata ityanupālambha eva athottarakālaṃ dehasyāpyupakāritvamaṅgīkriyate tadānekavijñānaprabandhaprasavaprasaṅgaḥ śarīrasyāparavijñānopādānabhūtasyāvikalasya tajjanakatvenāvasthitatvāt tathā hi yadyadevotpadyate dehād vijñānaṃ tat tadaparaṃ pṛthakpṛthagvijñānaṃ santanotītyekasya prāṇinaḥ pratikṣaṇam aprameyavijñānasantānāḥ prasūyeran nacaivam anubhavo sti athāpi syād uttarakālaṃ dehasya nopādānakāraṇatvena pṛthagupakāritvam iṣṭam kiṃ tarhiprabandhena svopādānataḥ pravartamānāyā manodhiya uttarottarakāryaprasavaṃ prati sahakāritvād upakārī deha ityato na dehanirapekṣā sā pravartata iti etad api mithyā nahi yo yasya yathā janakatvena prasiddhaḥ sa taṃ janayannanyathā janayati viśeṣābhāvāt tathā hy ālokādir anupahatacakṣur vijñānaṃ pratyālambanabhāvena janakatvam anubhūya na punas tasyānyathā janako bhavati  yadāha grāhyatāyā na khalvanyajjananaṃ grāhyalakṣaṇam sākṣān na hyanyathā buddhe rūpādirupakārakaḥ  QUOTE Pramāṇavārttika v iti anyathā kāryasya kāraṇakṛtasvabhāvabhedābhedasya vyavasthānaṃ na syāt tadgatopakārānanuvidhānāt tataścāhetukatvaprasaṅgaḥ naca prathamakālaṃ dehasya vijñānaṃ prati sākṣājjanakatvavyatirekeṇānyadupādānatvaṃ tvayā gṛhītam kiṃ tarhi sākṣād upakāritvam eva taccottarakālamapyastīti kiṃ nopādānakāraṇaṃ syāt athānyat pūrvam api mābhūt paścādvadaviśeṣāt nacottarakālam api pūrvavijñānasahakārī deha evottarabuddherupādānaṃ bhaviṣyatīti śakyaṃ vaktum pūrvaṃ vistareṇopādānatvasya niṣiddhatvāt prathamajanmabuddher api buddhyantarapūrvakatvaprasaṅgāt ata evānityabhūtapakṣepyetadācāryīyaṃ dūṣaṇaṃ sutarāṃ śliṣyate yadāha dehāt sakṛdutpannā dhīryadi svajātyā niyamyate parataścet samarthasya dehasya viratiḥ kutaiti tasmāt siddhā manobuddher anāditā athavā sarvaiva buddhir aviśeṣeṇānādiḥ siddhā tathā hi ādibuddhir bhavantī akṣabuddhir vā bhavet manobuddhir vā na tāvad ādyaḥ pakṣaḥ suptamūrcchānyacittānāṃ satyapyakṣe nuguṇamanaskārābhāvād akṣabuddher anutpatteḥ ato na kevalam indriyamakṣabuddheḥ kāra p ṇam api tu manaskāraviśeṣasāpekṣam iti niścīyate anvayavyatirekasamadhigamyatvāt karyakāraṇabhāvasya na cāpi yato yat prathamataramutpadyamānaṃ niścitaṃ tat tato nyasmāt prathamataram udayam āsādayaty ahetukatvaprasaṅgāt dhūma ivānagneḥ prathamataraṃ cākṣabuddhir utpadyamānānuguṇamanaskārasāpekṣaivotpadyata iti tasmān na kevalam indriyamasyāḥ kadācit kāraṇam iti siddham anyathā nirhetukatvaprasaṅgo bādhakaṃ pramāṇam nāpi manobuddhir iti pakṣaḥ nahi sākṣairanupalabdhe rthe svātantryeṇa pravartate andhabadhirādyabhāvaprasaṅgāt pravartatāṃ vā kiṃ sā savikalpikā āhosvid avikalpiketi vaktavyam tatra na tāvad ādyaḥ pakṣaḥ tathā hi vikalpaḥ pravartamānaḥ sarvaṃ eva bodhakaśabdākārānusyūta eva vartate antarjalpākāratayā nityamanubhūyamānatvāt sā ca vācakaśabdākāratā vikalpasya saṅketagrahaṇavaśād vā bhavet yadvā vācakātmanaḥ śabdarūpasya jñānātmadharmarūpatvād bodharūpavacchabdārthagrahaṇād veti vikalpāt tatra na tāvat saṅketagrahaṇād iti pakṣaḥ pūrvaṃ saṅketasyāgṛhītatvāt nāpi dvitīyaḥ pakṣaḥ tathā hi dvividhaḥ śabdātmā svalakṣaṇarūpaḥ sāmānyalakṣaṇarūpaś ca tatrayas tāvat svalakṣaṇarūpastasyāvācakatvānubhavākāratayā jñānasya savikalpakatvaṃ nāpyasau jñānasyātmagato dharmo nīlādivad bahirūpeṇa bhāsanāt anyathā hi nīlādīnām api jñānadharmatvaṃ syāt aviśeṣāt tataś ca vijñānamātrameva viśvaṃ syāt na bhūtapariṇāmarūpam nanu sākārajñānapakṣe nīlādiprakāro jñānasyātmagata eva dharmo bahīrūpeṇa bhāsate tat kimucyate bahīrūpeṇa bhāsanājjñānātmadharmo na bhavatīti satyam etat kiṃ tu bāhyārthoparāgitayā jñānasya tathā pratibhāsanān nātmagato sau jñānasyeti vyavasthāpyate kiṃ tarhi bāhyasyaiveti tatraiva tasya nijatvāt jñāne tu tasyārthopadhānakṛtatvenāgantukatvāt tasmān na svalakṣaṇarūpaḥ śabdātmā vācako nāpyasau jñānātmadharmaḥ sāmānyalakṣaṇarūpas tu yadyapi vācakas tathāpyasau jñānātmadharmo na bhavati bāhyaparaśabdasvalakṣaṇaśrotrāvaseye tasya yojyamānatvāt na jñātmani na hyanyagataṃ sāmānyamanyatra yojyate jñāne tiprasaṅgāt evaṃ hi gotvamāśvādāvapi yojyeta nacāgṛhītaśabdasvalakṣaṇe dharmiṇi taddharmo vācakātmā yojayituṃ śakyate dharmāṇāṃ dharmiparatantratayā svātantryeṇāgrahaṇāt nāpi vikalpena svalakṣaṇātmā dharmī grahītuṃ śakyate tasya sāmānyalakṣaṇaviṣayatvāt tasmād anādisvalakṣaṇānubhavāhitavāsanāprabodhajanmāno vikalpā iti siddham nāpi śabdārthagrahaṇād iti pakṣaḥ na hyarthe śabdāḥ santi tadātmāno p vā avyutpannasyāpi pratītiprasaṅgāt yatheṣṭam artheṣu niyogābhāvaprasaṅgāc ca kiṃ ca anityādirūpeṇārthasyāviśeṣe pi na vikalpaḥ sarvānākārānyugapadvikalpayati ākārāntaravyavacchedena pratiniyataikākāropagraheṇaiva vikalpasyotpatteḥ ataścaikākāravikalpena kāraṇaṃ vaktavyam na cābhyāsāt tadanyadvaktuṃ śakyam yathā kuṇapādivikalpānām tataś ca pūrvābhyāsavaśena vikalpakasya pravṛtter anādir vikalpakabuddhir iti siddham  athāvikalpaketi pakṣas tadā na kadācid vikalpikā buddhir utpadyate proktanītyā saṅketavaśād uttarakālam utpadyata iti cen na nirvikalpakajñāne sthitasya bhraṃśaḥpumsaḥ saṅketasya kartumaśakyatvāt tathā hi na yāvacchabdasāmānyamarthasāmānyaṃ vā buddhāvavabhāsate na tāvat saṅketaḥ śakyate kartum naca vikalpe vijñāne sāmānyaṃ pratyavabhāsate yac ca pratyavabhāsate svalakṣaṇaṃ na tatra tena vā saṅketaḥ kriyate vyavahārārthatvāt tasya na ca saṅketakāladṛṣṭasya svalakṣaṇasya vyavahārakāle sti sambhava iti na svalakṣaṇe saṅketakaraṇāt pūrvaṃ vikalpo vaśyābhyupagantavyaḥ sa cābhyāsamantareṇa na siddhyatīti siddhānāditā api ca yadi pūrvajanmābhyāsāhitavāsanānvayāt prathamajanmabhāvinī neṣyate buddhis tadā sadyojātasya sataḥ śiśostiryaggatasyāpīdaṃ sukhasya sādhanam iva duḥkhasyeti vyavasāyaḥ kathaṃ bhavet yena sukhasādhanaṃ stanādikam anvicchati taccālabhamāno rodanamārabhate prāpya ca sahasā vyapagatarudito bhyavahārādikriyāṃ kurute na hyanena kadācit stanādeḥ kṣutpīḍādyupaśamanādihetutvamanubhūtam nacāpi prapātapatanāder upahatikāraṇatā yena sadyo jāto pi vānarādiśiśuravapātapatanaprabhavaduḥkhān maraṇabhīto mātur atīva kroḍamāśliṣyate prapātādisthānaṃ ca pariharati  na hyananubhūteṣṭāniṣṭasādhanaphalāni niyamena jihāsantyupāditsantevātiprasaṅgāt ayaso yaskāntāpasarpaṇadṛṣṭānto pyayukta eva nahi tannirhetukaṃ sarvadā sattvādiprasaṅgāt sahetukatve vā yathā tasya hetur ayaskānto nirdiśyate nvayavyatirekasiddhas tathāsyāpi hānopādānānuṣṭhānasya hetur bhāvyaḥ  nacāsau nirdeṣṭuṃ śakyate anyatrābhyāsāt tasmāt pūrvābhyāsakṛta evāyaṃ bālānām iṣṭāniṣṭopādānaparityāgalakṣaṇo vyavahāra iti siddhā buddher anāditetyabhiprāyaḥ tathāca svatantrā mānasītyādinā apica stanapānādāvityādinā ca sādhāraṇaṃ dūṣaṇaṃ vakṣyatītyalaṃ bahunā kiṃ ca teṣām cārvākāṇāṃ kṣaṇikatvam abhyupagacchatām svopagamaḥ svasiddhānto bādhyate bhūtānāṃ nityatvābhyupagamo bādhyate p yadi nyāyānurāgādvaḥ svapakṣe pyanapekṣatā bhūtānyeva na santīti nyāyo yaṃ para iṣyatām  atha yuktyupetatvāt kṣaṇikatvamabhyupagamyate tadā vijñaptimātratānayastarhi para utkṛṣṭo bhyupagamyatāṃ  tatrāpi yuktyupetatvasyābhyupagamakāraṇasya tulyatvāt katham ity āha nāvayavyātmatetyādi nāvayavyātmatā teṣāṃ nāpi yuktāṇurūpatā ayogāt paramāṇūnām ityetad abhidhāsyate  teṣām iti mahābhūtānām abhidhāsyata iti samanantaram eva bahirarthaparīkṣāyām yadi na santyeva bhūtāni kathaṃ tarhi pratibhāsanta ity āha abahistattvarūpāṇītyādinā abahistattvarūpāṇi vāsanāparipākataḥ vijñāne pratibhāsante svapnādāviva nānyataḥ  anyata iti vijñānādanyatra bāhya iti yāvat kathaṃ tarhi pṛthivītyādivyavahāro lokaśāstrayor ity āha vijñānasyaivetyādi vijñānasyaiva nirbhāsaṃ samāśritya prakalpyate svapnamāyopamaṃ nedaṃ mahābhūtacatuṣṭayam yadi bhūtāni na santi kastarhi jñānaheturityāha tadanyasyetyādi tadanyasya tadābhāve hetutvaṃ nopapadyate prāgbhūtaṃ bhūtanirbhāsaṃ jñānaṃ tu janayet param  tadanyasyeti tasmād vijñānād anyasya bhūtacatuṣṭayasya evaṃ bhūtamātrodbhavaṃ tāvad ādyaṃ cittaṃ na bhavatīti pratipāditam idānīṃ ca janyavijñānamātrajamityetat pakṣanirākaraṇāyāha santānāntaretyādi santānāntaravijñānaṃ tasya kāraṇam iṣyate yadi tat kimupādānaṃ sahakāryathavāsya kim upādānamabhīṣṭaṃ cet tanayajñānasantatau pitroḥ śrutādisaṃskāraviśeṣānugamo bhavet  p upādānatadādeyadharmo pi yadvyavasthitaḥ anvayavyatirekābhyāṃ niścitaś ca svasantatau svopādānabalodbhūte sahakāritvakalpane santānāntaracittasya na kācid vyāhatir bhavet  tat santānāntaracittaṃ mātrādisambandhi upādānakāraṇaṃ vā syāt sahakārikāraṇaṃ vā na tāvad upādānakāraṇaṃ putrajñānasantāne pi mātāpitṛśrutādisaṃskārādiviśeṣānutpavruttiprasaṅgāt yathā pitroreva svottarabuddhiṣu yasmāduttareṣu kṣaṇeṣu yat pūrvakṣaṇasaṃskārānuvartanam evam upādānopādeyadharmo vyavasthitaḥ svasānte nvayavyatirekābhyāṃ niścitatvāt atha matam yathaikasmāt pradīpāddīpāntarotpattau na pūrvadīpasaṃskāreṇa sthaulyādilakṣaṇena viśiṣṭasyottarasya dīpasya sambhavaḥ  kiṃ tarhiniḥsaṃskārasya pradīpamātrasyotpattiḥ anyatastu tasya dīpāntarasya svetvandaḥnādeḥ sakāśād viśeṣaḥ tadvatsu tadbuddher iti tan na yasmāt pradīpādisaṃskāraḥ svāśraye pi tāvat santānamavabadhnāti asthiratvāt tasya tathāhīndhanāyapacaye taasasyaiva dīpasya tattvaṃ dṛśyate natvevamasthiraḥ śrutādisaṃskāraḥ tasya cirakālamavasthānāt ato na dīpādivanniḥsaṃskārasya buddhimātrasya sambhavo yuktaḥ kiṃ ca pradīpādau bahutarālpaparamāṇusañcayotpādānukalpitau viśeṣāviśeṣau na tvekasya vastulakṣaṇasya tatra viśeṣo styaviśeṣo vā iha tvekasminneva vastulakṣaṇe śrutādisaṃskāreṇa viśeṣo mātṛbuddhivartini aviśeṣas tu sutabuddhivartinīti kiṃ kena śāsyam kiṃ ca upādānakāraṇatve yaṃ prasaṅga ucyate na ca dīpāntaraṃ dīpāntarasyopādānakāraṇaṃ bhinnasantānatvād iti yatkiñcid etat apica yeṣāṃ saṃsvedajātīnāṃ mātaiva nāsti teṣāṃ katham anyavijñānajā buddhirityalaṃ prasaṅgena  atha sahakārikāraṇam iti pakṣas tadā siddhasādhyatā tasmād ityāditvasādhane pramāṇayati tasmāt tatrādivijñānaṃ svopādānabalodbhavam vijñānatvādihetubhya idānīntanacittavat  prayogaḥ yadvijñānavedanāsaṃskāraskandhacatuṣṭayasvabhāvaṃ vastu tat svopādānabalodbhūtaṃ vijñānāditvāt yathā yauvanādyavasthāsu tadeva skandhacatuṣṭayam vijñānādi p svabhāvaś ca prathamajanmacittādikalāpa iti svabhāvahetuḥ tatrādivijñānam iti vijñānagrahaṇam upalakṣaṇaṃ vedanādayo pi gṛhītavyāḥ sādhyaviparyaye hetor bādhakaṃ pramāṇam āha anyahetvityādi anyahetupratikṣepād ahetutve ca saṃsthite anyathā niyato dharmo nāyaṃ tasya prasajyate  anyeṣāṃ nityamanaḥkāladigīśādīnāṃ pūrvaṃ pratikṣepāt svopādānasya cānabhyupagame hetukatvaṃ syāt tataścāyaṃ vijñānāditvalakṣaṇo niyato dharmo na syāt  ākasmikasya svabhāvasya niyāmakābhāvena pratiniyamāyogāt ato nirhetukatve niyatavijñānādidharmānupapattir bādhakaṃ pramāṇaṃ kādācitkatvānupapattiś ca evam atītaṃ janma prasādhyānāgatam api prasādhayituṃ pramāṇayann āha maraṇetyādi maraṇakṣaṇavijñānaṃ svopādeyodayakṣamam rāgiṇo hīnasaṅgatvāt pūrvavijñānavat tathā  yat sarāgaṃ cittaṃ tat svopādeyacittāntarodayasamarthaṃ sarāgatvāt pūrvāvasthācittavat sarāgaṃ ca maraṇacittam iti svabhāvehetuḥ nacāsiddho hetuḥ yato yadbhogādipratipakṣanairātmyadarśanaviyuktaṃ cittaṃ tatsarvaṃ sarāgam eva pratipakṣaviyuktatvāt suratabhogacittavad iti nāpyanaikāntika etāvanmātrahetukatvāc cittāntarodayasyetyavikalakāraṇānupapattir bādhakaṃ pramāṇam etad eva darśayati yena rūpeṇetyādi yena rūpeṇa vijñānaṃ janayatpariniścitam prākpaścād api tadbibhrad akhaṇḍaṃ kiṃ na kārakam  tadbibhrad iti svarūpam svabhāvam iti yāvat parapakṣa ityādinā prayogadvaye pi dṛṣṭāntayoḥ sādhyavikalatāṃ codayati parapakṣe ca tajjñānaṃ kāyādeveti saṃsthitiḥ dṛṣṭāntau tat kathaṃ siddhau sādhyadharmasamanvitau nanu kāyasya hetutvaṃ prāgeva vinivāritam cetaso yugapat prāpter abhāvāccātirekiṇaḥ ābhogaśubhacittādibhāvitvena viniścitam smṛtirāgādivijñānaṃ tanniṣeddhuṃ na pāryate  p nirhrāsātiśayau dṛṣṭau buddhīnāṃ pūrvabhāvinaḥ śrutaśilpādikābhyāsaviśeṣahrāsavṛddhitaḥ manaskāre tu viguṇe jñātavyārthāntarāgrahāt jñānasya jñānahetutvaṃ na yāti vacanīyatām vibhinnadehavṛttitvāditi hetor asiddhatā amūrtacetaso vṛttiḥ kā vā koyeṣvapātinaḥ  tathā hi svopādānodbhavatvaṃ svopādeyodayakṣamatvaṃ ca sādhyadharmaḥ yasya ca nityaṃ kāyādeva vijñānam utpadyata iti darśanaṃ tasya na kvacidyathoktasādhyadharmatvasamanvito dṛṣṭāntaḥ siddha iti katham idānīntanacittavatpūrvaijñānavad ityetayor dṛṣṭāntayor upanyāsa iti naiṣa doṣaḥ pūrvam eva kāyasya hetutvaṃ niṣiddhaṃ cetaso yaugapadyaprasaṅga ityanena apekṣaṇīyasya sahakārikāraṇasyātirekiṇo bhāvāt nityasyāpekṣānupapatteḥ anityapakṣe tu pūrvoktaṃ vartamānaṃ ca dūṣaṇam na cābhyupagamamātreṇa pramāṇasiddhasyāpyasiddhatvaṃ yuktam atiprasaṅgāt tathāca na kiñcit kasyacit sādhanaṃ syāt  yathāha nāniṣṭer dūṣaṇaṃ sarvam iti kiṃ ca yadābhogacittasamanantaraṃ smaraṇamutpadyamānaṃ supariniścitaṃ tadā śubhādicittād rāgaḥ tathā hi sā sundarīti taruṇīti tanūdarīti sumukhīti cetyādi śubhaṃ cintayatāṃ rāgiṇāṃ rāga utpadyate tathā samānenāpakṛtamatha kariṣyapyayam apakarotītyādi cintayataś ca dveṣa utpadyamāno niścitaḥ sa katham apahnotuṃ śakyate viśeṣataḥ pratyakṣamātravādinā tathā pūrvabhāvinaḥ śrutaśilpādyabhyāsaviśeṣasyotkarṣāpakarṣābhyām uttarabuddhīnāṃ samutkarṣāpakarṣau dṛṣṭau tathārthāntaravyāsaṅgena manaskāravaiguṇyād arthāntarāgrahaṇaṃ dṛṣṭam iti jñānasya jñānahetutvaṃ yuktiyuktatvād avacanīyam na tu bhūtānāṃ yuktivirodhāt ata eva jñānasya jñānahetutvapratipādanāt kāryakāraṇatetyādau prathame prasaṅge vibhinnadehavṛttitvādityasya hetor asiddhatā tathā hi yadi tāvad ādhārādheyalakṣaṇā vṛttirabhipretā sā sutarāṃ cittasyāpatanadharmaṇaḥ kāyeṣvasiddhā satyapi kāryakāraṇabhāve cittasyāmūrtatvenāpatanadharmakatvāt na cāpatanadharmakasyādhāro yukto kiñcitkaratvāt jalādīnāṃ tarhi kiṃ kurvannādhāraḥ syād ity āha syād ityādi p syādāśrayo jalādīnāṃ patanapratiṣedhataḥ cetasāmagatīnāṃ ca kimādhāraiḥ prayojanam tādātmyena sthitir vṛttiriha cet parikalpyate sāpyayayuktā na hi jñānaṃ yuktaṃ kāyātmakaṃ tava  prakṛkśityādimūrtasya svopādānadeśaparihāreṇotpadyamānasyopādānadeśotpādahetutvādādhāro gamanapratibandhād vyavasthāpyate na tvamūrtasya śakyaṃ tathā vyavasthāpayitum atha tādātmyalakṣaṇā vṛttirabhipretā sāpi na siddhā nahi tava bahirarthābhiniveśino vaktuṃ yuktaṃ kāyātmakaṃ vijñānam iti mama tu yuktaṃ vijñānamātravādina ālayavijñānasvabhāvatvāt kāyasyetyabhiprāyaḥ kasmān na yuktam ity āha tādātmye ityādi tādātmye hi yathā kāyo vispaṣṭaṃ vedyate paraiḥ rāgadveṣādiceto pi tathā kiṃ na pravedyate svenaiva vedyate ceto dehastu svaparair api yau caivaṃ tau vibhidyete kukṣimūlanaṭāviva  tathā hi dehe gṛhyamāṇe parai rāgādīnām api grahaṇaṃ prāpnotyavyatirekāt naca vipraśaktyānekāntaḥ tasyās tadānīm apratyakṣatvāt natu caitanyasyāpratyakṣatvaṃ ātmanāpyagrahaṇaprasaṅgāt kiṃ ca yāvubhayaniścitaikaniścitau tau bhinnau yathā kukṣimūlānubhavanaṭaūbhayaniścitaikaniścite ca dehacaitanye iti svabhāvahetuḥ svenaiveti ātmanaiva advayajñānapakṣe tu nāyaṃ hetuḥ prasiddhyati svasya svasyāvabhāsasya vedanāttimirādivat udayānantaradhvaṃsi nairantaryeṇa lakṣyate cetodehasya tādrūpye kṣaṇikatvaṃ na kiṃ matam  yadyevaṃ vijñānamātravādapratikṣepo nenaiva hetunā kriyamāṇo durvāraḥ syād ityata āha nāyaṃ hetuḥ prasiddhyatīti asiddhatā hetudoṣo bhavatīti tathā hi ubhayaniścitatvaṃ vijñānvādino na siddhaṃ svapratibhāsasyaiva sarvadā vedanāt taimirikadvayadvicandradarśanavat api ca vilakṣaṇārthavittikāle nirantaramutpādasamanantaravināśi p cittaṃ spaṣṭaṃ lakṣyate tataś ca dehasya tādrūpye bhyupagamyamāne kṣaṇikatvaprasaṅgaḥ evaṃ tāvat tādātmyalakṣaṇavṛttir na siddhā atha tadutpattilakṣaṇā vṛttiḥ sā ca tadutpattis tadāśrayadvāreṇa vā syānmanovijñānasya yathā cakṣurādivijñānasya cakṣurādyāśrayeṇa tadavyabhicārādvā yathā dhūmasyāgnyavyabhicāriṇaḥ tadatra dvividhāpi vṛttir asiddhā tathā hi manodhīr nendriyabuddhivatkāyāśritā niyamena sākṣāt tadvikārāvidhānāt nāpi tadavinābhāvinī virūpe dhātau kāyamantareṇāpi bhāvābhyupagamāt tathāpyabhyupagamya siddhatāṃ hetor anaikāntikatām āha tadāśrayeṇa sambhūtes tena vāvyabhicārata iti tadāśrayeṇa sambhūtes tena vāvyabhicārataḥ tatra vṛttir yadīṣyeta tathāpi vyabhicāritā prāgavastham api jñānaṃ pratikṣaṇavinaśvare dehavṛttaṃ karotyeva pratisandhiṃ nirantaram ekasantānabhāvena na cet tatra vibhinnatā anyatrāpyekasantānabhāvānmābhūd vibhinnatā  tathā hi cittāntarapratisandhānasya cittadehavṛtteś ca virodhābhāvāt yathā maraṇakṣaṇāt prāgavasthaṃ jīvadavasthābhāvivijñānaṃ pratisandhi karotyeva bhinnadehavṛttam api dehasya kṣaṇikatvādityanaikāntiko hetuḥ athaikasantānatvena dehasyābhedād abhinnadehavṛttitvaṃ kalpyate tadāntarābhāvikadehe pi samānam tathā hi pañcāyatanalakṣaṇo dehasantānasyāvasthābheda evāyamāmutriko dehaḥ bālavṛddhāvasthābhedavat dvitīye pi prayoge jñānatvādityasya hetoḥ sādhyavipakṣe bādhakapramāṇānupadarśanād anaikāntikatvaṃ spaṣṭameveti noktam sarāgamaraṇajñānamityādikaṃ tṛtīyaṃ prayogamadhikṛtyāha kṣīṇāsravasyetyādi kṣīṇāsravasya vijñānamasandhānaṃ kuto matam parakīyakṛtāntāc cen na prāmāṇyāparigrahāt  na vidyate cittāntarasandhānaṃ yasya tadasandhānam anena dṛṣṭāntasyānyatarāprasiddhasādhyadharmatām āha tathā hi cārvākasya kutaḥ prasiddhamarhatāṃ na cittāntaraṃ pratisa p ndhatte maraṇacittam iti athāpi syāt parakīye bauddhe siddhānte paṭhyate kṣīṇā me jātiruṣitaṃ brahmacaryaṃ karaṇīyaṃ nāparamasmād bhavaṃ prajānāmīti ataḥ siddhamasandhānam iti tadetad ayuktam parakīyasya siddhāntasya prāmāṇyenāparigrahāllokāyatasya kathaṃ tathāprāmāṇyena parigṛhītānniścayaḥ paralokasyāpi niścayaprasaṅgāt athānyata eva pramāṇāntarāt tadavagataṃ tadeva tarhi kiṃ na sādhanam uktam kim agamakena jāḍyasaṃsūcakenopanyastena na hyanyasya tadasādhanaṃ yena tannābhidhīyate siddhāntāśrayaṇenāpi kāṃścid bauddhān prati sādhyadharmasamanvito na siddho dṛṣṭānta iti darśayann āha ye ceha sudhiya ityādi ye ceha sudhiyaḥ kecid apratiṣṭhitanirvṛtīn jināṃs tadyānaniṣṭhatvaṃ yānayoś ca pracakṣate tān pratyayamasiddhaś ca sādhyadharmasamanvitaḥ dṛṣṭāntaḥ prativādīṣṭasiddhāntāśrayaṇe pi te  iheti saugate pravacane sudhiyo mahāyānikāḥ kecid iti mādhyamikāḥ te hi buddhānām apratiṣṭhitatvaṃ nirvāṇam āhuḥ saṃsāranirvāṇayor apratiṣṭhānāt śrāvakapratyekabuddhayānayoś ca buddhaikayānaniṣṭhatvam āhuḥ ekam evedaṃ jñānaṃ yaduta mahāyānam iti vacanāt evaṃ dṛṣṭāntadoṣamuktvānaikāntikatvaṃ sādhanadoṣam āha bādhakānabhidhānāc ceti bādhakānabhidhānāc ca sandigdhavyatirekitā śaṅkyamānavijātīyasadbhāvād vyabhicāritā  bādhakānabhidhānād iti sandigdhavyatirekitvasya hetuḥ śaṅkyamānetyādi tu vyabhicāritāyāḥ vijātīye sadbhāvo vijātīyasadbhāvaḥ kasyahetor iti gamyate śaṅkyamānaścāsau vijātīyasadbhāvaśceti vigrahaḥ na vā maraṇatvaprasaṅgo bādhakaṃ pramāṇam paramārthataḥ kasyacid ātmādikasya mriyamāṇasyābhāvāt kevalaṃ tu visadṛśasantānotpattau viśiṣṭanikāyasamākhyāvasthāviśeṣoparamālloke śāstre ca tathā vyavahāraḥ yaduktaṃ kalalādiṣu vijñānam astītyetac ca sāhasamityatrāha kalalādiṣvityādi kalalādiṣu vijñānamastītyetan na sāhasam asañjātendriyatve pi jñānaṃ tatra na kiṃ bhavet  p indriyārthabalodbhūtaṃ sarvaṃ vijñānamityadaḥ sāhasaṃ vedyate yasmāt svapnādāvanyathāpi tat rūpamarthagater anyadapyasya vyavasīyate mūrcchādāvapi tenāsya sadbhāva upapadyate  yadi sarvam eva jñānamindriyārthabalenaiva jñāyate tadā sāhasaṃ bhavet  yāvatā svapnādyavasthāyāṃ nīlādipratibhāsaṃ manovijñānamasatyapi cakṣurādīndriye vināpi rūpādinārthena saṃvedyate nacāpi tasya tadānīṃ kāyendriyamāśraya iti śakyaṃ vaktum nīlādipratibhāsatvāt kāyavijñānasya ca spraṣṭavyaviṣayatvāt tasmād arthāvagatirūpaṃ sarvaṃ vijñānam ityayuktam tena mūrcchādāvapi vijñānasadbhāvo na viruddhyate athāpi syācchaktirūpeṇāvasthānaṃ vijñānasyāviruddhaṃ svarūpeṇa tu viruddham ity āha na cāpīti na cāpi śaktirūpeṇa tathā dhīravatiṣṭhate svarūpeṇaiva buddhīnāṃ vyavasthānaṃ tadā matam suptamurcchādyavasthāsu ceto neti ca te kutaḥ niścayo vedanābhāvād iti cet sa kuto gataḥ yadītthaṃ bhavatas tāsu niścayaḥ sampravartate na vedmi cittamityevaṃ sati siddhā sacittatā syān mataṃ yadi vijñānaṃ daśāsvāsvasti tat katham na smṛtiḥ pratibuddhādeḥ tadākārā bhaved iti tadakāraṇamatyarthaṃ pāṭavāder asambhavāt smaraṇaṃ na pravarteta sadyojātādicittavat  yadi hi suptamūrcchādyavasthāyāṃ cittaṃ nāstīti niścāyakaṃ kiñcit pramāṇaṃ bhaved bhaved virodhaḥ svavedanānupalambho sti niścāyakaṃ pramāṇam iti cen na svasaṃvedanānupalambhaḥ kutaḥ siddhaḥ nahi tasyāmavasthāyāṃ saṃvedanābhāvaniścayo sti yadi ca tāsu mūrcchāvasthāsu na vedmyahaṃ cittam ityevaṃ niścayaḥ pravartatebhavatas tadā tenaiva tathā pravṛttena niścayena sacittatā siddhā athāpi syād yadi svāpādyavasthāsu cittaṃ syāt kimiti p pratibuddhādeḥ puruṣasya smaraṇaṃ na bhavet ādiśabdena vigatamūrcchasya vigatamadasyeti parigrahaḥ tadetad asmaraṇamakāraṇamanubhūtābhāvasiddhaye yadi hyanubhūta ityetāvan mātreṇaiva smaraṇaṃ syāt syād etat yāvatā satyapyanubhave pāṭavābhyāsārthitvādivaikalyāsmaraṇaṃ na bhavati yathā sadyojātādyavasthāmanubhūtasyāpi cittasya astitve pi bhavatāṃ tarhi kiṃ pramāṇaṃ yadi smaraṇāpravṛttāvapi sandeha iti praticodayann āha yadyevam ityādi yadyevaṃ katham astitvam asyāsu vyavasīyate pūrvopavarṇitādeva hetor ityavagamyate svapnamūrchādyavasthāsu cittaṃ ca yadi neṣyate mṛtiḥ syāt tatra cotpattau maraṇābhāva eva vā svatantrā mānasī buddhiścakṣurādyanapekṣaṇāt svopādānabalenaiva svapnādāviva vartate  asyeti vijñānasya āsviti svāpādyavasthāsu tatra pūrvopavarṇito hetuḥ prabuddhādeḥ puruṣasyādivijñānaṃ svopādānabalodbhavaṃ vijñānatvādābhogādyanantarabhāvismārtādivijñānavat nacāyam anaikāntiko hetuḥ pūrvaṃ kāraṇāntaraniṣedhena pratibandhasya sādhitatvāt kiṃ ca yadi svāpādyavasthāyāṃ cittaṃ na bhavet tadā maraṇam eva syāt atha tatra tathābhūte nirmūlamapagatavijñāne dehe punar utpattir iṣyate vijñānasya tadā tatrotpattāviṣyamāṇāyāṃ maraṇābhāvaḥ prāpnoti mṛtasyāpipunar vijñānotpattiprasaṅgāt suptaprabuddhavat manobuddher eva janmāntarapratisandhāne sāmarthyāt tathācoktam chedasandhānavairāgyahānimpattayaḥ manovijñāna eveṣṭā iti ato manobuddhiḥ pūrvabuddhimātrāśrayeti pratipādayann āha svatantretyādi svātantrye napekṣyatvaṃ hetuḥ sarvadaiveyaṃ manobuddhiḥ svopādānakāraṇamātrabhāvinī svopādānavyatiriktacakṣurādikāraṇāntarānapekṣaṇāt svapnāvasthāvat tathāhītyanena hetor asiddhatāṃ pariharati tathā hi na vikalpānām indriyārthavyapekṣitā tadavyāpārabhāve pi bhāvād vyomotpalādiṣu  p tadavyāpārabhāve pīti tayor indriyārthayor avyāpāre pīti yāvat nahi yadavyāpāre pi yasya bhāvas tat tasya kāraṇaṃ yuktam atiprasaṅgāt syād etad bhavatu vyomotpalādivikalpa indriyārthānapekṣas tadabhāve pi bhāvāt yastu cakṣuṣi praṇihite nīlādau purovartini viṣaye nīlam etad iti vikalpaḥ pravartate sa katham indriyārthānapekṣo yena pakṣaikadeśe siddho hetur na bhaved ity āha tayor ityādi tayor bhāvepyatītādivikalpo yaḥ pravartate asadarthoparāgeṇa tulya evāvasīyate śabdārthapratibhāsitvād vasturūpaṃ na bhāsate vikalpeṣviti sarvaṃ hi vistareṇopapāditam  tayor iti indriyārthayoḥ asadarthaḥ śūnya uparāgo nirbhāso yasyotprekṣitārthādivikalpasya so sadarthoparāgo vyomādivikalpaḥ tena tulyo yam api nirviṣaya ity arthaḥ katham sarvo hi vikalpaḥ śabdollekhena pravṛtteḥ śabdārthāvabhāsī yaś ca śabdārthāvabhāsī na tatra vasturūpaṃ bhāsate vasturūpe śabdasyāpravṛtteḥ tatra tasyāsaṅketitatvād iti vistareṇa śabdārthaparīkṣāyāṃ pratipāditam sapakṣe sadbhāvān na viruddho hetuḥ nāpyanaikāntikaḥ svopādānānudbhavatvenirhetukatvaprasaṅgāt kāyāśritatvān na nirhetukatvam iti ced ityāśaṅkyāha prasuptiketyādi prasuptikādyavasthāsu śarīravikṛtāvapi nānyathātvaṃ manobuddhes tasmānneyaṃ tadāśritā  prasuptikādirogopaghātena hi dehavikāro pi manomater avikārādiyaṃ manomatirna dehāśritā yadvikāreṇa niyamāt sākṣādyanna vikriyate na tat tadāśritaṃ na yathā govikāreṇāvikriyamāṇo śvo na ca dehasya vikāreṇa niyamāt sākṣādvikriyate manobuddhiḥ prasuptikāvasthāyām iti vyāpakānupalabdhiḥ svalpīyasītyādinā tadāśritatvaṃ sākṣāt tadvikāravikāritvena vyāptam iti darśayati svalpīyasyapi netrāder vikāre timirādike cakṣurādyāśritā buddhir vikṛtaiva hi jāyate taddehasya vināśepi manodhīratadāśrayā svopādānabalenaiva vartamānāvirodhinī  p tasya cātra vyāpakasyābhāva iti siddhā dehānāśritā buddhiḥ tat tasmād dehanivṛttāvapi na nivartayiṣyata ityavirodhaḥ yo hi yadāśrito na bhavati tannivṛttau na niyamena tasya nivṛttiḥ tadyathā gonivṛttau gavayasya na niyamena nivṛttiḥ naca deho manomater āśraya iti vyāpakānupalabdhiḥ yaduktaṃ maraṇāntarodbhūtadehānataretyādinā ślokadvayena tatrāha kevalāpītyādi kevalāpi manobuddhir yadaivamavirodhinī nāto nyadehasadbhāvasiddhaye yantrito vayam naca śakyaniṣedho sāvadṛṣṭāvapi saṃśrayāt syād eṣā mandanetrasya svacchalpadhūmādyadṛṣṭivat  ayam atrābhiprāyaḥ paraloko tra sādhayitumiṣṭaḥ sa ca kathaṃ siddhyati yadibuddhir anādyanantā siddhyet asyā evāvasthāviśeṣaḥ paralokaprajñaptau na tu dehe ārurūpyadhātau dehābhāve pi paralokābhyupagamāt sā cec cittasantatir anādyanantā siddhā siddho naḥ paraloka iti nānyadehasiddhaye yatnaḥ kriyate smābhir niṣphalatvāt naca tasyādṛṣṭimātreṇa niṣedhaḥ śakyate kartum tathā hyeṣādṛṣṭir jātiviśeṣe bhāvanādivaikalyān mandanetrasya bhavataḥ satyapi tasmin dehe syād api nanu brūmo tanudhūmādarśanavad iti nānupalabdhimātreṇa pratiṣedhaḥ siddhyati tathā hi sajātiśuddhadivyākṣadṛśyottarābhavo varṇyate ata eva sāṅkhyaparikalpitātivāhikaśarīrasyāpyapratikṣepaḥ pūrvakālabhavasyāpi deśaviprakarṣannopalambhaḥ syāt dūrataradeśotpatteḥ svabhāvaviprakarṣād vā piśācādidehavat aviprakarṣe pyarvāgdarśinā so yaṃ prāṇī pataṅgādyātmatāṃ gata iti niścetumaśakyatvāt acintyaśaktibhaiṣajyopayogena parāvṛttadehavat kathaṃ tarhi bhinnāśrayāśrayāṇi jñānānyekasantānasambaddhānyucyanta ity āha bhinnadehāśritatve pīti bhinnadehaśritatve pi tadviśeṣānukārataḥ ekasantatisambaddhaṃ prācyajñānaṃ prabandhavat api ca stanapānādāvabhilāṣe pravartate udvega upaghāte ca sadyojanmabhṛtām api  p ruditastanapānādikāryeṇāsau ca gamyate sa ca sarvo vikalpātmā sa ca nāmānuṣaṅgavat  tadviśeṣānukārata iti tasya janmāntaravartino jñānasya yo viśeṣas tamanukurvantyaihikāni jñānāni tathā coktam abhyāsayogena śubhāśubhāni karmāṇi sātmyena bhavanti puṃsām yadaprayatnena vinopadeśājjanmāntare svapna ivācaranti tatra yaduktaṃ cārvākeṇa ihalokaparalokaśarīrayor bhinnatvāt tadgatayor api cittayor naikaḥ santāna ityādi garbhādau prathamaṃ vijñānaṃ vivādagocarāpannaikasantānikaṃ na bhavati bhinnaśarīratvān mahiṣavarāhādivijñānavad iti tadanena pratikṣiptaṃ bhavati apica ito pi paralokaḥ siddhaḥ tathā hi yo yo vikalpaḥ sa śabdānubhavābhyāsapūrvakaḥ vikalpatvāt yauvanādyavasthābhāvivikalpavat vikalpapaścāyaṃ sadyojātānāṃ stanapānādyabhilāṣadivikalpa iti svabhāvahetuḥ nacāśrayāsiddho hetuḥ yato uditastanapānādikāryeṇāsau sadyojātānāṃ stanapānādyabhilāṣādir dharmī siddhaḥ  nahi śaraktir vidveṣādirūpeṇāvikalpayato ruditastanapānādisambhavo yuktaḥ nāpi svarūpāsiddha iti pratipādayati sa ca sarvo vikalpātmeti saḥ stanapānābhilāṣādiḥ sarvo vikalpātmā vikalpasvabhāvaḥ prārthanādyākāratayānubhūyamānatvāt nāpyanaikāntika iti darśayann āha sa ca nāmānuṣaṅgavāniti sa iti vikalpaḥ yasmāt sarvo vikalpaḥ śabdollekhena pravṛtter nāmānuṣaktaḥ sa ca nāmānuṣaṅgo vikalpasya saṅketābhyāsamantareṇa na sambhavatīti pūrvaṃ vistareṇa pratipāditam asmābhiḥ athāpi syād bhavatu nāma nāmānuṣaṅgo bhyāsapūrvakas tathāpyasau neṣṭaprasādhanaḥ kiṃ tarhiaihalaukikābhyāsapūrvatvam eva viparītaṃ sādhayatītyāha nanāmarūpam ityādi na nāmarūpamabhyastamasmin janmani vidyate teṣāṃ cānyabhavābhāve taducchedaḥ prasajyate  etad uktaṃ bhavati aihilaukikābhyāsaḥ sadyojātānāṃ pramāṇapratītibādhitaḥ na ca bādhyamānapratijñārtham hetor viruddhatvaṃ yuktam viruddho sati bādhana iti nyāyāt nāmarūpam iti nāmno rūpam bādhavācakaḥ svabhāvo buddhiparivartyapi bāhyeṣu śabdeṣvadhyastaḥteṣāṃ ceti sadyojātānāṃ taduccheda iti teṣām abhilāṣādīnām ucchedas taducchedaḥ p tannāmetyādinā yathoktaṃ pramāṇārtham upasaṃharati tannāmasaṃstavābhyāsavāsanābalabhāvyasau teṣāṃ vikalparūpatvād vikalpa iva samprati  taditi tasmād ity arthaḥ yannāmetyādinā pramāṇaphalaṃ darśayati yannamasaṃstavābhyāsavāsanāparipākajaḥ vikalpo vartate teṣāṃ tat prasiddhaṃ bhavāntaram  nāmnaḥ śabdasya saṃstavaḥ paricayo nubhava iti yāvat tasyābhyāsaḥ punar utpādaḥ yasmin bhave nāmasambhavābhyāso yannāmasambhavābhyāsa iti saptamīti yogavibhāgāt samāsaḥ tenāhitā yā vāsanā tasyāḥ paripākaḥ svānurūpaḥ kāryotpādane vṛttilābhaḥ tato jāta iti vyutpattikramaḥ teṣām iti sadyojātānām nāmābhyāsetyādinā parakīyaṃ prasaṅgasādhanam āśaṅkate nāmābhyāsabalād eva yadi teṣāṃ pravartate tat kiṃ na visphuṭā vācaḥ smṛtir vā vāgminām iva  yadi pūrvasaṅketābhyāsād vikalpasya pravṛttis tadā bāladārakasya pūrvasaṅketānusmaraṇaprasaṅgaḥ nahyabhyāsānuvṛttiḥ smaraṇamantareṇa yuktā vāgminām iva vispaṣṭavākpravṛttiprasaṅgaś ca tataś ca saṅketakaraṇānarthakyaṃ syāt na caivaṃ bhavati tasmāt smaraṇābhāvāt  vispaṣṭavāco pravṛtteś ca  pūrvābhyāsapūrvatvaṃ viruddham iti prasaṅgaviparyayeṇa dharmasvarūpanirākaraṇamukhena pratijñādoṣam āha  paṭīyasetyādinā prasaṅgaviparyaye ca hetor anaikāntikatvam āha paṭīyasopaghātena paripākākulatvataḥ na syādāsām iyaṃ vṛttiḥ sannipātadaśāsviva  nahi pūrvābhyāsaḥ sarvadā smaraṇādinā vyāpto yena smaraṇādikaṃ pravartayet tannivṛttau vā nivarteta yāvatā pūrvābhyāsānuvṛttiś ca bhaven na ca smaraṇam  yathā sannipātāvasthāyām tathā svapne pi pūrvābhyāsānuvṛttir bhaven na ca smaraṇam sannipātagrahaṇam upalakṣaṇam patīyaseti garbhaparivāsāt paripākākulatvata iti p vāsanāparipākasyākulatvam yathānubhūtapratiniyatadeśakālasvabhāvādibhedarūpeṇāpravṛttiḥ tatra yaduktaṃ cārvākeṇa jātismaraṇamasiddham ekagrāmāgatānāṃ sarveṣāṃ smaraṇād iti tadanena pratikṣiptaṃ bhavati tathā hi ekagrāmāgatā api sarve na smaranti yatas tatra kecana teṣāṃ madhye ye mandamatayas te muṣitasmṛtayo bhavantyeva āsāmiti vācām svalpīyānapītyādinā prasaṅgaviparyaye hetoḥ pakṣaikadeśāsiddhatām āha svalpīyānapi yeṣāṃ tu nopaghāto mahātmanām śrūyante visphuṭā vācas teṣāṃ sā ca smṛtiḥ sphuṭā  mahātmanām iti puṇyavatām  punar api paralokasiddhāvupapattyantaram āha rāgadveṣādayaścetyādi rāgadveṣādayaścāmī paṭavo bhyāsayogataḥ anvayavyatirekābhyāṃ bhavantaḥ pariniścitāḥ ihatyābhyāsarahitās te ye prathamabhāvinaḥ ko hetor janmanas teṣāṃ yadi na syād bhavāntaram na hyālambanasānnidhyās teṣāṃ janmopapadyate pratisaṅkhyānasadbhāve tadbhāve pyatadudbhavāt pratisaṅkhyānivṛttau ca teṣāṃ prābalyadarśanāt naṣṭājātepi viṣaye viparyāsābhivṛddhitaḥ naḥ śubhātmīyasthirādīṃś ca samāropyāṅganādiṣu rāgādayaḥ pravartante tadrūpā viṣayā naca tadanālambanā eva sadṛśābhyāsaśaktitaḥ ihatyā api vartante rāgāditvādyathottare  prayogaḥ rāgadveṣerṣyāmadamānādīnāṃ tathā prajñākaruṇāmaitryadīnāñca yat pāṭavaṃ tadabhyāsapūrvakam  yathehaiva janmani paṭumandayathoktaguṇasyapuruṣasyābhyāsavaśād dṛṣṭam asti dehādāvatra janmani teṣu teṣvadṛṣṭaihalaukikābhyāsasyāpi kasyacit puruṣasya tat pāṭavam iti kāryahetuḥ anvayavyatirekābhyāṃ kāryakāraṇabhāvasya niścitatvād iti nāsiddho hetuḥ ata evāha anvayavyatirekābhyāṃ bhavantaḥ pariniścitā iti p aparalaukikābhyāsapūrvatvasādhanād viruddho hetur iti cen na ihatyābhyāsarahitās te ye prathamabhāvinaḥ paṭavo rāgādaya ityayuktam aparalaukikābhyāsapūrvatvasādhanam na cāhetukaṃ yuktam  nityaṃ sattvādiprasaṅgāt tasmād yadi janmāntaraṃ nabhavet teṣām rāgādīnāṃ paṭūnāṃ janmanaḥutpatteḥ  ko hetuḥ syāt tasmāj janmāntarīya evābhyāso hetur iti siddhaḥ paralokaḥ nacālambanaṃ kāraṇam  ālambanasya bhāve pi rāgādīnāṃ kadācid aśubhādipratisaṅkhyānasadbhāve satyanutpatteḥ aśubhādyālambanā rāgādipratipakṣabhūtā prajñā pratisaṅkhyānam asatyālambane rāgādīnām utpattidarśanān na yukta ālambanavaśāt tadbhāvaḥ tathā hi atītānāgate pi viṣaye saṅkalpavaśād abhivṛddhasukhādiviparyāsasya puṃsaḥ pratisaṅkhyānanivṛttau teṣāṃ rāgādīnāṃ prabalatvaṃ dṛśyate nahi yadbhāvābhāvayor yasya bhāvābhāvāviparyayas tat tasya kāraṇaṃ yuktam atiprasaṅgāt ito pi nālambanavaśād bhāvādīnāṃ pravṛttiḥ tathā hi yadi yathālambanam eva pravarterannevamālambanavaśāt pravṛttāḥ syur yathā nīlādijñānaṃ na caivaṃ pravartante kiṃ tarhi ātmīyanityasukhādyākārānanubhūtānevāropayanto ṅganādiṣu pravartante  na ca śubhādirūpā viṣayāḥ na ca yadyadākāraśūnyaṃ tat tasyālambanaṃ yuktam atiprasaṅgāt tat tasmād āropitaviṣayatvena nirālambanā rāgādayaḥ tataś ca siddhamādyāḥ prathamabhāvino pīha janmani ye rāgādayas te sajātīyābhyāsavaśāt pravartanta iti yadi tarhi viṣayā na kāraṇaṃ kathaṃ viṣayopanipāte rāgādaya utpadyamānā dṛśyanta ity āha viṣayopanipāta ityādi viṣayopanipāte tu sukhaduḥkhādisambhavāḥ tasmāt samānajātīyavāsanāparipākajāḥ rāgadveṣādayaḥ kleśāḥ pratisaṅkhyānavidviṣām ayoniśonamasaumanaḥskāravidheyānāṃ yathābalam sākṣāt tu viṣayā naiva rāgadveṣādihetavaḥ ekaḥ kleśo hi tatra syāt sarveṣāṃ tasya bodhavat  eṣa hi kramaḥ viṣayopanipāte satīndriyajaṃ sukham utpadyate tasmāc ca sukhāt pratisaṅkhyānavaikalye satyāsmādiviparyāsalakṣaṇāyo niśosaumanaskāre sthitānāṃ p pūrvarāgādyāhitavāsanāparipāko bhavati tato rāgādayaḥ kleśāḥ pravartanta iti na sākṣād viṣayāḥ kāraṇam syād etat svarāddhāntopavarṇanamātrameva kevalam  natvatra kācidyuktirityāha eka ityādi eka iti ekākāraḥ tatreti viṣaye tasyeti viṣayasya bodhavad iti nīlādigrāhakākāravat nacaikākāras tatra kleśaḥ pravartate tathā hi ekasmin strīrūpe kasyacid rāgaḥ kasyacid dveṣaḥ kasyacidīrṣyetyanekākārasya pravṛttir dṛśyate syād etan na pūrvābhyāsādiha janmanyādyarāgādayaḥ kiṃ tarhianyeṣāṃ maithunādisamācāradarśanāt paropadeśādvetyāha anyavṛttyupalambhenetyādi anyavṛttyupalambhena parebhyaḥ śravaṇena vā na ca teṣām iti vṛttir vyabhicāropalambhanāt  anyeṣāṃ vṛttiścaritam iti yāvat  adṛṣṭetyādinā tameva vyabhicāraṃ darśayati adṛṣṭāśrutavṛttāntā varāhahariṇādayaḥ sabhāgagatisamparke prayāntyeva hi vikriyām  vṛttānto maithunādisamudācāraḥ sabhāgā sadṛśī gatir yāsau varāhīprabhṛtīnāṃ tās tathocyante tābhiḥ saha samparkaḥ samavadhānam vikriyeti viplutiḥ maithunasamudācāra iti yāvat saṃsārānucitā dharmāḥ prajñāśīlakṛpādayaḥ svarasenaiva vartante tathaiva na madādivat  avaśyaṃ caitadavaseyam abhyāsabalādeva rāgādīnāṃ svarasapravṛttir iti tathā hi ye prajñāśīlādayaḥ saṃsārānucitāḥ saṃsāre nābhyastāḥ te svarasenāyatnena na vartante madādivad iti vaidharmyadṛṣṭāntaḥ mado darpaḥ anyathā madādivat prajñādīnām api svarasena pravṛttiḥ syāt kecid āhuḥ śleṣmaṇaḥ sakāśād rāgaḥ pittāddveṣo vātān moha iti tatrāha balāsādītyādi balāsādiprabhāveṇa na ca teṣāṃ samudbhavaḥ pūrvavad vyabhicārasya sarvathāpyupalambhataḥ  p tasmād ete yadabhyāsapūrvakā ādyabhāvinaḥ sa evānyabhavaḥ siddha iti nāstitvatā hatā  tatra balāsaḥ śleṣmā pūrvavad iti yathā viṣayeṣu vyabhicāra uktaḥ pratisaṅkhyānasadbhāve tadbhāve pyatadudbhāvādityādinā kiṃ ca śleṣmādyupacayāpacayābhyāṃ na rāgādīnām upacayāpacayau bhavataḥ naca yadbhedādyasya bhedo na bhavati tat tasya kāryaṃ yuktam atiprasaṅgāt tathā śleṣmaṇo pi tīvradveṣo dṛṣṭo natu tīvrarāgaḥ pittaprakṛtirapi tīvrarāgo dṛṣṭo na tīvradveṣādir iti sāṅkaryaṃ dṛśyate na ca yamantareṇa yasya bhāvaḥ sa tasya hetur yuktaḥ yadavastho rāgī dṛṣṭas tadavastho pi dveṣītyato pi vyabhicārān na śleṣmādidharmā rāgādayaḥ tasmād ityupasaṃhāraḥ yadabhyāsapūrvakā iti yasminnabhyāso yadabhyāsaḥ  sa pūrvakaṃ kāraṇaṃ yeṣām iti vigrahaḥ ihatyetyādinā parakīyaṃ codyamāśaṅkate ihatyābhyāsapūrvatve sādhye dṛṣṭeṣṭabādhanam bhavāntarīyahetutve sādhyaśūnyaṃ nidarśanam aviśeṣeṇa sādhye tu hetor asya viruddhatā tathaivānyabhavābhyāsahetutvavinivartanāt  tatredaṃ codyam aihalaukikābhyāsapūrvatvaṃ vādyabhāvināṃ sādhyaṃ pāralaukikābhyāsapūrvatvam vā aviseśena vābyasapūrvatvāmātraṃ tasminsidhesāmartātpāralaukikābyasapūrvatvamistaṃ sidhaṃ bhāvatīti  pakśatrayaṃ iṣṭaṃ siddhaṃ bhavatīti pakṣatrayam tatra prathame pakṣe dṛṣṭeṣṭabādhanaṃ nahyādyabhāvināṃ rāgādīnām ihatyābhyāsapūrvatvaṃ dṛṣṭaṃ  nāpi ceṣṭaṃ paralokavādineti dṛṣṭeṣṭayor bādhanam dvitīye pi pakṣe sādhyavikalo dṛṣṭāntaḥ nahi kvacillokāyatasya pāralaukikābhyāsapūrvatvasamanvito dṛṣṭānto sti tṛtīye pi pakṣe viruddhatā hetoḥ  tathaiva dṛṣṭāntavadeva  anyabhavābhyāsapūrvatvasyeṣṭasyābhāvasādhanāt sāmānyenaivetyādinā pratividhatte sāmānyenaiva sādhyatvaṃ naca hetor viruddhatā nahi tena virodho sya yena tadvinivartayet  p tṛtīya evātra pakṣo bhipretaḥ  na ca hetor viruddhatā kasmātnahi tenānyabhavābhyāsapūrvatvenāsya rāgāditvasya kvacid virodho sti yena tat pāralaukikābhyāsapūrvatvaṃ nivartayet apica ayaṃ lokaḥ paraloka ityavasthābhedakṛtavyavasthāmātram etat bālayauvanādibhedavat anāditvaṃ tvanena prakāreṇa sādhyata iti nātrābhiniveṣṭavyamprativādinnibhamityetat iti lokāyataparīkṣā KAPITEL  Bahirarthaparīkṣāprativivādisannibham ityetat pratītyasamutpādaviśeṣaṇasamarthanārtham idānīṃ vijñānavādīdamupakṣipati tatra vijñaptimātram evedaṃ traidhātukaṃ tac ca vijñānaṃ pratisattvasantānabhedād anantam aviśuddhaṃ cānadhiagatatattvānāṃ viśuddhaṃ ca prahīṇācaraṇānāṃ pratikṣaṇavisarāru ca sarvaprāṇabhṛtāmojāyate natvekamevāvikāri yathopaniṣaddhādinām iti vijñānavādīnāṃ bauddhānāṃ matam  tatrābhyāṃ prakārābhyāṃ vijñaptimātratābhīṣṭā bāhyasya pṛthivyādisvabhāvasya grāhyasyābhāve grāhakatvasyabhāvāt satyapi vā santānāntare grāhyagrāhakalakṣaṇavaidhuryāt tatra prayogaḥ yadyajjñānaṃ tat tat grāhyagrāhakatvadvayarahitaṃ jñānabhāvahetuḥ nacāvyāptirasya hetor mantavyā tathā hi na tāvat pṛthivyācibāhyo rtho sya grāhyo vidyate tasyaikānekasvabhāvaśūnyatvāt prayogaḥ yadekānekasvabhāvaṃ na bhavati na tat sattvena grāhyaṃ prekṣāvatā yathā vyomotpalam ekānekasvabhāvarahitāś ca parābhimatāḥ pṛthivyādaya iti vyāpakānupalabdhiḥ tṛtīyarāśyantarābhāvenaikatvānekatvābhyāṃ sattvasya vyāptatvād vyāpyavyāpakabhāvānupapattir viparyaye bādhakaṃ pramāṇam iti nānaikāntikatānantarasya hetoḥ nāpi viruddhatā  sapakṣe bhāvāt atrāsya hetor asiddhatām udbhāvayan  yathoktam bhūtānyeva na santīti nyāyo yaṃ para iṣyatāmiti asyāś ca pratijñāyāḥ pratyakṣādivirodhamādarśayan prathamasya hetor avyāptim eva pratipādayituṃ para āha yadi jñātātirekeṇetyādi yadi jñātātirekeṇa nāsti bhūtacatuṣṭayam tat kimetannu vicchinnaṃ vispaṣṭam avabhāsate tasyaivaṃ pratibhāse pi nāstitopagame sati cittasyāpi kimastitve pramāṇaṃ bhavatāṃ bhavet  p vicchinnam ityanena jñānād vyatiriktasya grāhyasya siddhimādarśayati vispaṣṭam ityanena tu pratyakṣatām etad eva prasaṅgena draḍhayann āha tasyaivam ityādinā bhāsamāna ityādinā pratividhatte bhāsamānaḥ kimātmāyaṃ bāhyo rthaḥ pratibhāsate paramāṇusvabhāvaḥ kiṃ kiṃ vāvayavilakṣaṇaḥ na tāvat paramāṇūnām ākāraḥ prativedyate niraṃśānekamūrttābhanāṃ pratyayāprativedanāt vyapetabhāgabhedā hi bhāseran paramāṇavaḥ nānyathādhyakṣatā teṣām ātmākārāsamarpaṇāt  tatra pratyakṣasiddho rtho bāhyo bhavannaneko vā paramāṇuto bhinno bhavet ekovā tairārabdho vayavī  sthūlo nārabdho veti pakṣāḥ tatra na tāvad ādyaḥ  niraṃśānām anekeṣām aṇūnāṃ mūrtānāṃ grāhakasya pratyayasyāprativedanāt nityaṃ sthūlākārasyaiva jñānasyānubhūyamānatvāt pratyaye teṣām aprativedanād iti saptamyantasya pāṭho samastaḥ prayogaḥ yaḥ pratikṣābhimate pratyaye na pratibhāsate svenākāreṇa na sa pratyakṣatvena grahītavyaḥ yathā gagananalinam na pratibhāsate ca pratyakṣābhimate pratyaye sthūlākāropagrāhiṇi paramāṇur aneko mūrta iti vyāpakānupalabdhiḥ ātmākārapratibhāsitvena pratyakṣasya vyāptatvāt tāmeva vyāptiṃ pratipādayann āha vyapetetyādi athāpi syāt samuditā evotpadyante vinaśyanti ceti siddhāntānnaikaikaparamāṇupratibhāsa iti  yathoktaṃ bhadantaśubhaguptena pratyekaparamāṇūnāṃ svātantryeṇāsti sambhavaḥ ato pi paramāṇūnām ekaikāpratibhāsanam  iti tadetad uttaram iti darśayann āha sāhityenāpīti sāhityenāpi jātās te svarūpeṇaiva bhāsinaḥ tyajantyanaṃśarūpatvaṃ na cettānaca tāsudaśāsvamī labdhāpacayaparyantaṃ rūpaṃ teṣāṃ samasti cet kathaṃ nāma na te mūrttā bhaveyur vedanādivat  tāsu daśāsviti sahitāvasthāsu kiṃ ca yadi niraṃśāḥ paramāṇavo na tarhi p mūrttā ityabhyupagantavyam iti svavacanavirodhaṃ pratijñāyām āha labdhāpacayetyādi labdho pacayaparyanto yena rūpeṇa svabhāvena  tat tathoktam etad uktaṃ bhavati yadyapacīyamānāvayavavibhāgenāpacīyamānasvabhāvā na bhavanti yadi niraṃśā iti yāvat  tadā na mūrttā vedanādivat siddhyanti viśeṣābhāvāt tulyetādinā bhadantaśubhaguptasya parihāramāśaṅkate tulyāparakṣaṇotpādād yathā nityatvavibhramaḥ avicchinnasajātīyagrahe cet sthūlavibhramaḥ  sa hyāha yathā sadṛśāparāparakṣaṇotpādād vipralabdhasya gṛhīte pi pratyakṣeṇa śabdādau nityatvavibhramas tathā paramāṇūnām avicchinnadeśānāṃ sajātīyāṃ yugapad grahaṇe sthūla iti mānaso vibhramo bhavati tataś ca niraṃśānekamūrtānāṃ pratyayāprativedanādityasiddho hetur iti svavyāpāretyādinā dūṣaṇam āha svavyāpārabalenaiveti svavyāpārabalenaiva pratyakṣaṃ janayed yadi na parāmarśavijñānaṃ kathaṃ te dhyakṣagocarāḥ kṣaṇikā iti bhāvāś ca niścīyante pramāṇataḥ aṇavastviti gamyante kathaṃ pītasitādayaḥ sūkṣmapracayarūpaṃ hi sthūlatvād ādyacākṣuṣam parvatādivadatrāpi samastveṣānumeti cet sthūlatvaṃ vastudharmo hi siddhaṃ dharmidvaye pi na na hyastyavayavī sthūlo nāṇavaś ca tathāvidhāḥ atha deśavitānena sthitarūpaṃ tathoditam tathāpi bhrāntavijñānabhāsirūpeṇa saṃśayaḥ vaitathyāt sa tathā no ced vyatireke prasādhite tasmād atiśayaḥ ko sya kāryasaṃvādanaṃ yadi kāryāvabhāsivijñānasaṃvāde pi nanūcyate sāmarthyaniyamād dhetoḥ sa ca sambhāvyate nyathā  p liṅgāgamavyāpārānapekṣamityavadhāraṇena darśayati tathā hi pratyakṣamaviśeṣeṇotpanām api sadyatraivāṃśe yathā parigṛhītākāraparāmarśaṃ janayati sa eva pratyakṣaṃ iṣyate vyavahārayogyatayā yatra tu na janayati tad gṛhītam apya gṛhītaprakhyam  tataś ca nāsiddho hetuḥ yataḥ pratyayāprativedanādityatra pratyakṣābhimate pratyaye parāmarśahetāvapratibhāsanādityayam artho bhipretaḥ yaccoktam sthūla iti mānasa eṣa vibhrama iti tadapyasamyak tathā hi pramāṇenāpi siddhe sati syād vibhramavyavasthā yathā kṣaṇikatvasya pramāṇena siddhatvānnityatvagraho bhrānto vyavasthāpyate naca tathā pramāṇena paramāṇavaḥ siddhās teṣām eva vicāryamāṇatvāt naceyaṃ sthūlabhrāntir mānasī spaṣṭapratibhāsanāt naca vikalpānubaddhasya spaṣṭākāro yuktaḥ sāmānyākārasyāspaṣṭatvāt naca sāmānyākāram antareṇa vikalpo yuktaḥ syād etat anityatādivad aṇavo pi siddhā eva pramāṇataḥ tathā hi yadyatsthūlaṃ tat tat sūkṣmapracayātmakam yathā parvatādayaḥ sthūlaṃ cādyacākṣuṣamavayavidravyam iti svabhāvahetuḥ cākṣuṣagrahaṇamacākṣuṣasya dvyaṇukāder vyavacchedāya tatra yadi sthūlatvād iti pāramārthikaṃ sthūlatvaṃ ca vastudharmamāśrityocyate hetus tadā sādhyadharmiṇi dṛṣṭāntadharmiṇi ca dharmidvaye pi prativādino na siddhaṃ sthūlatvam iti tadā hetur asiddho dṛṣṭāntaś ca sādhanavikalaḥ atha yadetaddeśavitānena pratibhāsamānamavicāraramaṇīyamāgopālādi prasiddhaṃ rūpaṃ sthūlatvād ity ucyate tadā bhrānte pi svapnādijñāne paramāṇupracayamantareṇāpi tathā pratibhāsi rūpam astīti hetor anaikāntikatā athābhrāntatve satīti viśeṣamupādīyate tadā vijñānavādinaṃ prati svasthanetrādijñānākārasya yāvat svapnādijñānākārād vyatireko viśeṣo na prasādhyate tāvan na kvacid abhrāntatvaṃ siddham iti viśeṣaṇam apyasiddham  syād etad astyeva svasthanetrādijñānasya svapnādijñānād arthakriyāsaṃvādena viśeṣa iti tatra ko yam arthakriyāsaṃvādo nāma yadi bāhyārthaprāptiḥ sā na siddhā bāhyārthasiddhes tasyaiva sādhyatvenaprastutatvāt athābhimatārthakriyāvabhāsijñānam evārthakriyāsaṃvādaḥ tadāyam anyathāpi bāhyārthālambanam antareṇāpi sambhāvyata iti tathā hetor anaikāntikataiva katham anyathāpi sambhāvyata ity āha sāmarthyaniyamāddhetor iti hetoḥ samanantarapratyayasya sāmarthyabhedaniyamāt kaścid eva hi samanantarapratyayaḥ kiñcid vijñānaṃ janayituṃ samartho na sarvaḥ sarvam yathā bhavatā bāhye rthe iti tata eva niyamaḥ siddhaḥ p tulyam ityādinā sumater digambarasya matenāprativedanādityasya hetor asiddhatām udbhāvayati tulyaṃ rūpaṃ yadā grāhyam atulyaṃ naiva gṛhyate aṇūnāṃ dvayarūpatve tadā kiṃ nopapadyate tat sāmānyaviśeṣātmarūpatvāt sarvavastunaḥ tulyātulyasvarūpatvād dvirūpā aṇavaḥ smṛtāḥ samānaṃ tatra yadrūpaṃ tadakṣajñānagocaram ekākāramato jñānam aṇuṣvevopapadyate asamānaṃ tu yadrūpaṃ yogipratyakṣam iṣyate iti durmatayaḥ kecit kalpayanti samākulam  sa hyevam āha sāmānyaviśeṣātmatvāt sarvapadārthānāṃ tulyātulyarūpeṇadvirūpāḥ paramāṇavaḥ tatra samānaṃ yadrūpaṃ tadindriyair gṛhyate nāsamānam tataścaikākāraṃ vijñānam aṇuṣvaviruddham iti pratyakṣasiddhāḥ paramāṇava iti  samākulam iti apratiṣṭham ekasyāpi rūpasya pratiniścitasyābhāvāt nanu ca dvirūpaṃ vastviti niścitarūpam uktam eva  satyam uktam ayuktaṃ tūktamiti darśayann āha dve hi rūpe kathaṃ nāma yukte ekasya vastunaḥ dve tadā vastunī prāpte aparaspararūpataḥ parasparātmatāyāṃ tu taddvairūpyaṃ virudhyate viśeṣaścopalabhyeta cakṣurādibhir indriyaiḥ  tathā hi dvābhyāṃ rūpābhyāṃ vastuno nyānyatvād dve eva vastunī prāpte rūpadvayasyaiva kevalasyāaparāparasyasyāparasparasva bhāvāt tataś ca naikasya dvirūpatvamuktam ekasmād vā vastuno rūpadvayasyāvyatirekādekavastusvarūpavad rūpadvayasya parasparātmakataiveti katham ekaṃ dvirūpaṃ syāt kiñca sāmānyarūpāvyatirekād viśeṣarūpasyopalambhaprasaṅgaḥ tataśceyam asaṅkīrṇā vyavasthā na prāpnoti samānaṃ rūpam akṣajñānagocaro samānaṃ tu yogipratyakṣam iṣyata iti kiñca ekaṃ dvirūpam iti na kevalam etat parasparavyāhataṃ idaṃ tu vyāhatataraṃ yat parasparaviruddharūpadvayātmakam ekam iti darśayati parasparetyādi p parasparaviruddhātmanaikarūpaṃ kathaṃ bhavet  tathā hi tulyātulye rūpe parasparaparihārasthitalakṣaṇe tat kathaṃ tadātmakam ekaṃ bhavet saṃvitteścetyādinā kumārilamatamāśaṅkate saṃvitteś ca viruddhānām ekasminnāpyasambhavaḥ ekākāraṃ na cebhavedekam iti neśvarabhāṣitam tathā hi tadupetavyaṃ yadyathaivopalabhyate  sa hyāha ekasmin vastuni parasparaviruddhānām ākārāṇām asambhava ityetannāsti kasmāt saṃvitteḥ kāraṇāt tathā hi ekākāreṇaivaikena vastunā bhavitavyam iti neyam ājñā rājñām kiṃ tu yadyathopalabhyate tat tathaivābhyupagantavyam pratītinibandhanatvād vastuvyavasthāyāḥ ekānekākārā ca sattārūpādibhedataḥ pratītir bhavantī samupalabhyate tasmāt tathaiva vyavasthāpyata iti tannetyādinā pratividhatte tanāsato pi saṃvitteḥ kambupītādirūpavat viruddhadharmasaṅgāt tu nānyad bhedasya lakṣaṇam  evaṃ sati na kiñcid vijñānaṃ bhrāntaṃ syād bhedavyavahārocchedaprasaṅgaś ca  atha bādhyamānatvāt kasyacid bhrāntatvaṃ syāt tadaikasminnanekavijñānaṃ bādhyamānaṃ katham abhrāntaṃ bhavet evaṃ tāvad aṇūnāṃna pratyakṣato nāpyanumānataḥsiddhir iti na bāhyārthāpahnavepratyakṣavirodhaḥ pratijñāyāḥ nāpi hetor asiddhatā idānīṃ para ekānekasvabhāvarahitatvād ityasya hetoḥ sandigdhāsiddhatām udbhāvayann āha mābhūd ityādi mābhūt pramāṇataḥ siddhir aṇūnām astu saṃśayaḥ abhāvaniścayastveṣāṃ kathaṃ prekṣāvatāṃ bhavet saṃyuktam ityādinā pratividhatte saṃyuktaṃ dūradeśasthaṃ nairantaryavyavasthitam ekāṇvabhimukhaṃ rūpaṃ yadaṇor madhyavartinaḥ aṇvantarābhimukhyena tadeva yadi kalpyate pracayo bhūdharādīnām evaṃ sati na yujyate  p aṇvāntarābhimukhyena rūpaṃ cedanyadiṣyate kathaṃ nāma bhaved ekaḥ paramāṇus tathāsati prayogaḥ yadekānekasvabhāvarahitaṃ tadasadvyavahārayogyam  yathā viyadabjam  ekānekasvabhāvarahitāś ca parābhimatāḥ paramāṇava iti svabhāvahetuḥ na cāsiddho hetur iti mantavyam tathāhyekatvaṃ tāvad aṇūnām asiddhaṃ bhūdharādipracitarūpāṇāṃ digbhāgabhedasya vidyamānatvāt tameva digbhāgabhedaṃ bhūdarādyupacayānyathānupapattyā paramāṇūnāṃ prasaṃjayannekatvaniṣedhaṃ tāvad āha saṃyuktaṃ dūradeśastham ityādi tatra kecid āhuḥ parasparaṃ saṃyujyante paramāṇava iti sāntarā eva nityaṃ naspṛśantītyapare nirantaratve tu spṛṣṭasaṃjñetyanye tatraitasmin pakṣatraye pi madhyavartinaḥ paramāṇor bahubhiḥ parivāritasya yadi digbhāgabhedo na syāt tadā cittacaittādikalāpasyeva pracayo na syād anaṃśatvāt  tathā hi yenaikarūpeṇakāṇvabhimukho madhyavartī paramāṇus tenaivāparaparamāṇvabhimukho yadi syāt tadā parivārakāṇām aṇūnām ekadeśatvaprasaṅgātpracayo na syāt prayogaḥ yadekarūpaparamāṇvabhimukhasvarūpaṃ bhavet tadekadeśam yathā tasyaiva pūrvadeśasthitaḥ paramāṇuḥ ekaprāsādābhimukhapūrvaprassādavac ca ekarūpaparamāṇvabhimukhasvabhāvaś ca sarve parivāryāvasthitāḥ paramāṇava iti svabhāvahetuḥ  ataḥ pracayo na syāt athānyena rūpeṇābhimukhas tadā digbhāgabhedasya vidyamānatvād ghaṭādivadekatvaṃ na prāpnoti bhandataśubhaguptas tu prāha yathaikasvabhāvasyāsadadravuādovuāvṛttasuānekaṃ sāmānyaṃ na tattvena kalpyate evam ihāpi paramāṇūnām anekavartitvādanekatvaṃ kalpyate na bhūtārthena tathā hi na dikpadārtho nāmāsti kaṇādādikalpitaḥ tasyaikasvarūpatvād anekarūpaḥ pūrvādipratyayo na syāt kevalamaṇava eva paurvāparyeṇāvasthitā dikśabdavācyās tataś ca digbhāgabhedavattvād iti kevalaṃ bahibhiḥ parivāraṇamevoktaṃ syān na sāvayavatvam iti tadetad asamyak tathā hi niravayavatvāccittasyevaṇūnāṃ paramārthato norddhvādhobhāgāḥ santīti bahubhiḥ parivāraṇam eva na syāt cittacaittādivat tataś ca parivārakāṇām aṇūnāṃ paramārthenābhāvāt kathaṃ taddvāreṇānekamadhyavartitvaṃ yenānekatvaṃ deśakṛtaṃ kalpyeta athāsatyapi paramārthata ūrddhvādhobhāgavattve bahubhiḥ parivāraṇaṃ syāt tarhi cittacaitānām api syāt tataś ca paramāṇuvac cittādīnam api deśasthatvaṃ syāt no cet paramāṇūnām api na syāt tataś ca pracayo na syāc cittādivad ityekāntaḥ syād etat yathā vartamāna p cittakṣaṇasyātītānāgatābhyāṃ cittalakṣaṇābhyāṃ kālakṛtanairantaryam asti atha ca vartamānacittakṣaṇasya kalāmuhūrtādivatsāvayavatvam evam aṇūnāṃsatyapi bahubhiḥ parivāraṇe na deśakṛtaṃ sāvayavatvaṃ bhaviṣyati tadetad asamyak nahi vartamānacittalakṣaṇasya pūrvottarābhyāṃ nairantaryaṃ paramārthato stitadānīṃ tayor asattvāt na cāsatā saha paurvāparyaṃ bhāvikaṃ yuktaṃ kevalaṃ sahabhūtayor na kāryakāraṇabhāvo stīti tad dvāreṇa parikalpya samutthāpitaṃ pūrvāparayoḥ kṣaṇayoḥ sattvaṃ prāk paścādabhāvavat nacaivam aṇūnāṃ deśakṛtaṃ paurvāparyaṃ parikalpitaṃ pracayābhāvaprasaṅgāt kiṃ ca na tāvad ahetukatvaṃ bhāvānāṃ yuktimat nityaṃ sattvādiprasaṅgād iti yo pi sāmvṛtatvaṃ bhāvānāṃ pratipannastenāpyavaśyaṃ sarvabhāvānāṃ sahetukatvam eṣṭavyam sati ca sahetukatve na tāvat samakāle kāryakāraṇe yukte nāpi prākkāryotpatteḥ kāraṇasyāsattvenāsāmarthyāt paścād api kārye samutpanne hetor anupayogāt ataḥ prāgbhāvaḥ sarvahetūnam avaśyam aṅgīkartavyaḥ yathoktam asataḥ prāgasāmarthyāt paścāt cānupayogataḥ prāgbhāvaḥ sarvahetūnāṃ nāto rthaḥ svadhiyā saha  iti tadevaṃ niraṃśatve pi sarvabhāvānāṃ nyāyato vasthitaṃ kālakṛtaṃ sāvayavatve deśakṛtaṃ paurvāparyaṃ syāt cittacaittyānām api syād aviśeṣād ityuktam mūrttatvakṛto sti viśeṣa iti cen na tadevāsiddhamasati sāvayavatve kevalaṃ paryāyeṇa sāvayavatvam evoktaṃ syāt nānyo viśeṣa iti yatkiñcid etat tasmāt sarvabhāvānāṃ nyāyye kālakṛte paurvāparye sati yadetad aparamadhikaṃ kasyacid deśakṛtaṃ paurvāparyaṃ tat sāvayavatvamantareṇa na sambhavatīti yuktam uktam digbhāgabhedo yasyāti tasyaikatvaṃ na yujyate ityalaṃ vistareṇa atra kecid āhuḥ evaṃ tarhyaṇīyāṃsaḥ pradeśāḥ santu paramāṇavas tatrāpyavayavakalpanāyāṃ punar api pradeśānām evāṇutvaṃ bhaviṣyati yadi paramanavasthaiva natu punaḥ sāvayavatvaprasaṅgena śakyate ṇūnāṃ prajñaptisattvamāpādayitum athāpi prajñaptisatvam evam api niyamenaiva prajñapyupādānam aṅgīkartavyam yat tatprajñaptyupādānaṃ tasyaiva paramāṇutvaṃ bhaviṣyati athāsattvam evāṇūnāṃ sādhyate evam api digbhāgabhedādityasiddhatvaṃ hetoḥ nahi kharaviṣāṇādayotyantāsantaḥ pūrvādidigbhāgabhedavanto bhavanti nāpīdaṃ prasaṅgasādhanaṃ digbhāgabhedasyānabhyupagatatvād iti atra pratividhānam āha apetetyādi p apetabhāgabhedaśca yaḥ parair aṇuriṣyate tatraiveyaṃ kṛtāc cintā nāniṣṭāsambhavastataḥ bhāgānāṃ paramāṇutvam aṅgīkurvanti te yadā svapratijñācyutis teṣāṃ tadāvaśyaṃ prasajyate prasaṅgasādhanatvena nāśrayāsiddhateha ca parābhyupetayogādibalād aikyaṃ hyapohyate tadevaṃ sarvapakṣeṣu naivaikātmā sa yujyate ekāniṣpattito nekasvabhāvo pi na sambhavī asanniścayayogyo taḥ paramāṇur vipaścitām ekānekasvabhāvena śūnyatvād viyadabdjavat  avaśyaṃ hi pariniṣṭhitarūpaṃ kiñcid vastu paramāṇutvena tadvādināṅgīkartavyam anyathā hyanavasthāyām anavadhāritarūpatvād anupākhyatvam eva svayaṃ pratipāditaṃ syāt tataśceṣṭasiddhir eva parasya kṛtā syāt tasmād yadeva pariniṣṭhitaṃ tvayā vyavasthāpitamaṇutvena tatraivānapāśritānavasthāvikalpe yadā cintā kriyate tadā katham anavasthā syād yadi paramanavasthayā svābhyupagamavirodhaḥ kṛtaḥ syāt natu parasya kiñcid aniṣṭamāpāditam etāvataiva parasyeṣṭasiddheḥ prasaṅgasādhanamevedam nacāsiddhitā hetoḥ tathā hi pareṇa paramāṇūnāṃ saṃyuktatvaṃ nairantaryaṃ tathā bahubhiḥ sāntaraiḥ parivāraṇaṃ cetyabhyupagatam anyathā kathaṃ ca pratyayo bhavet tataś ca yadyapi digbhāgabhedo vācā nābhyupagatas tathāpi saṃyuktatvādidharmābhyupagamabalādevāpatati nahyasatyūrddhvadhobhāgādibhede saṃyuktatvādipakṣatrayaṃ yuktaṃ cittādivad ityuktam yaccoktam aṇuprajñapter avaśyam upādānamaṅgīkartavyam yattadupādānaṃ sa eva paramāṇur bhaviṣyatīti tadatrāstyeva mithyāśāstraśravaṇacintanāhitavāsanāparipāko vātāyanādireṇupratibhāsā buddhiraṇubhrānter nibandhanam nahi yatprajñaptyāṃ ca tadeva kāraṇaṃ yuktam aprajñaptisattvaprasaṅgād anyathātmaprajñapter ātmaiva kāraṇaṃ syāt na skandhāḥ tataścāṇuvadātmapratiṣedho pi na syāt evaṃ tāvad ekatvaṃ paramāṇūnām asiddham tat sandehātmakatvāt tasyeti nāsiddho ṇūnām abhāvavyavahāre sādhano hetuḥ evaṃ tāvad bāhyārthasyānekasvabhāvarahitatvaṃ prasādhyedānīm ekasvabhāvarahitatvaṃ prasādhayann āha paramāṇor ayogaccetyādi paramāṇor ayogāc ca na sannavayavī yataḥ paramāṇubhir ārabdhaḥ sa parair upagamyate  p yair apyanārabdhaḥ paramāṇubhis sthūla iṣṭas teṣāṃ so pi paramāṇuvad digbhāgabhinnatvād eko na yuktaḥ pāṇyādikampādau sarvakampādiprasaṅgāt spaṣṭatvād bahuśaścarvitatvān na pṛthaktasya dūṣaṇam ayuktam tadevaṃ bāhyārthāvyavahārasādhane yadekānekasvabhāvaṃ na bhavatītyādau prayoge nāsiddho hetur iti siddho bāhyasya pṛthivyāder grāhyasyāsad vyavahāras tadasiddhau grāhakatvam api jñānasya tadapekṣaṃ kalpitaṃ nāstīti siddhā vijñaptimātratā tadevam arthāyogād vijñaptimātratāṃ pratipādya samprati grāhyagrāhakalakṣaṇavaidhuryāt pratipādayann āha anirbhāsam ityādi anirbhāsaṃ sanirbhāsam anyanirbhāsam eva ca vijānāti naca jñānaṃ bāhyam arthaṃ kathañcana  na nirākāreṇa nāpi sākāreṇa nāpi viṣayākārād anyākāreṇa bāhyasya grahaṇaṃ yuktam anyaśca prakāro nāsti tasmād ātmasaṃvedanam eva sadaiva jñānaṃ satyapi bāhye santānāntara iti siddhyati vijñaptimātratā kaiścidanyākāram api jñānam anyākārasyārthasya saṃvedakam iṣṭam yathā kila pītākāram api jñānaṃ śuklaśaṅgagrāhīti yathāha kumārilaḥ sarvatrālambanaṃ bāhyaṃ deśakālānyathātmakam janmanyekatra bhinne vā sadā kālāntare pi ca  iti atas tṛtīyaṃ pakṣāntaram āśaṅkitam nanu cātmasaṃvedano pyete nirbhāsādayo vikalpāḥ kasmānnāvatarantītyāha vijñānam ityādi vijñānaṃ jadarūpebhyo vyāvṛttam upajāyate iyam evātmasaṃvittir asya yājaḍarūpatā  nahi grāhakabhāvenātmasaṃvedanamabhipretam kiṃ tarhi svayam prakṛtyā prakāśātmatayā nabhastalavartyālokavat atha kasmād grāhyagrāhakabhāvena neṣyata ityāh kriyākārakabhāvenetyādi kriyākārakabhāvena na svasaṃvittirasya tu ekasyānaṃśarūpasya trairūpyānupapattitaḥ tadasya bodharūpatvād yuktaṃ tāvat svavedanam parasya tvartharūpasya tena saṃvedanaṃ katham  p trairūpyam vedyavedakavittibhedena athāpi syād bāhyasyāpyātmasaṃvittivad vinaiva grāhyagrāhakabhāvena saṃvittir bhaviṣyatītyāha nahi tadrūpam ityādi nahi tadrūpamanyasya yena tadvedane param saṃvedyena vibhinnatvād bhāvānāṃ paramārthataḥ  yadyapyasadādivyāvṛttyā sadādirūpam ekaṃ bhāveṣu kalpyate tathāpi tasya pratipādanārtham paramārthato bhedādekatvaṃ nāstyevetyāha paramārthata iti syād etadyadi nāma bhinno bāhyortho jñānāt tathāpi vedyo bhaviṣyati jñānavadityāha bodharūpatayetyādi bhedarūpatayotpatter jñānaṃ vedyaṃ hi yujyate na tvartho bodha utpannas tadasau vedyate katham  evaṃ svasaṃvedanaṃ prasādhya bāhyasyedānīṃ yathā nirākāreṇa jñānena vedanamayuktaṃ tathā pratipādayann āha nirbhāsītyādi nirbhāsijñānapakṣe tu tayor bhede pi tattvataḥ pratibimbasya tādrūpyād bhāktaṃ syād api vedanam yena tviṣṭaṃ na vijñānam arthākāroparāgavat tasyāyam api naivāsti prakāro bāhyavedanaṃ  pratibimbasyeti jñānākārasya tādrūpyād iti sārūpyāt bhāktam iti amukhyam ayam apīti amukhyas tādrūpyād upakalpitaḥ athāpi syād yathā khaḍgo hasyādikaṃ chinatti yathā vā vahnir dāhyaṃ dahati na caite khāḍgādayo hastyādirūpāḥ tathā jñānamapratipannaviṣayākāramapi viṣayaṃ paricchetsyatīti etat syānmatirityādinā śaṅkate syān matir dantidāhyāder yathāsijvalanādayaḥ atādrūpye pi kurvanti chedadāhādyadas tathā  chedadāhādītyetad apekṣya dantidāhyāder iti ṣaṣṭhī ada iti etajjñānam ādiśabdena pradīpādayo nīlādīnāṃ yathāprakāśakā ityādi gṛhyate tadidam ityādinottaram āha p tadidaṃ viṣamaṃ yasmāt te tathotpattihetavaḥ santas tathāvidhāḥ siddhā na jñānaṃ janakaṃ tathā  khaḍgādayo hi hastyādīnām utpādakāḥ eva santo dāhakāditvena prasiddhās tathā hi khaḍgādidhārābhighāte viśliṣṭasandhayo gajāssumupajāyante tathā vahnisamparkādindhanamaṅgārādirūpam evaṃ ghaṭādayo pyalokavaśājjñānajananayogyā bhavanti natvevaṃ jñānena viṣayasya kaścid upakāraḥ kriyate kintuviṣayeṇaiva vijñānaṃ vispaṣṭam upajanyata iti katham akiñcitkaraṃ tasya vedakaṃ bhavet naca tat kāryatvam eva tadvedakatvaṃ vijñānasyeti yuktaṃ kalpayituṃ mābhūccakṣurādivedakatvam apyasyeti bhadantaśubhaguptastvāha vijñānamanāpannaviṣayākāram api viṣayaṃ pratipadyate tat paricchedarūpatvāt tasmānnāśaṅkā kartavyā kathaṃ paricchinatti kiṃvat paricchinattīti āha ca kathaṃ tadgrāhakaṃ tac cetat paricchedalakṣaṇam vijñānaṃ tena nāśaṅkā kathaṃ tatkiṃvadityapi  iti tadatrāha tat paricchedetyādi tat paricchedarūpatvaṃ vijñānasyopapadyate jñānarūpaḥ paricchedo yadi grāhyasya sambhavet anyathā tu paricchedarūpaṃ jñānam iti sphuṭam vaktavyaṃ naca nirdiṣṭam ittham arthasya vedanam  siddhe hi vyatiriktārthaparicchedātmakatve sati sarvam etat syāt tadeva tu nasiddham tathā hi na jñānaṃ sattāmātreṇa paricchinatti sarvaparicchedaprasaṅgāt nāpi tat kāryatayā cakṣurāder api paricchedāpatteḥ naca sākārateṣṭā yena tādrūpyād avibhaktaṃ bhavet tat saṃvedakam tasmād grāhyasya yaḥ paricchedaḥ sa yati jñānarūpo bhavet evaṃ jñānasyārthaparicchedarūpatvaṃ bhavet anyathā katham arthaparicchedarūpatvaṃ jñānasyeti spaṣṭam abhidhīyate tataścārthasya paricchedād vyatirekāt tu jñānātmataiva jāteti siddhā vijñaptimātratā syād etat ko pyasya viśeṣo sti yenārthameva paricchinatti nasacedantayā viśeṣaḥ yadyapyasādhāraṇaṃ vastu sarvam eva nirdeṣṭuṃ na śakyate tathāpyudbhāvanāsaṃvṛttyā kathyata eva anyathā hi rūpādīnām api viśeṣo na vaktavyaḥ syāt nacettham anavadhāritena rūpeṇārthasya saṃvedanaṃ jñānam iti vispaṣṭamasaṃśayaṃ nirdiṣṭaṃ bhavati tasmādani p rūpitena rūpeṇa bhāvavyavasthāne suvyavasthitā bhāvā iti yatkiñcid etat syād etat paricchedyārthābhāve kasyāsau paricchedo bhaved ity āha paricchedaḥ sa kasyetyādi paricchedaḥ sa kasyeti naca paryanuyogabhāk paricchedaḥ sa tasyātmā sukhādeḥ sātatādivat  ātmaiva hi sa tasya prakāśātmatayā pariccheda ity ucyate yathā sukhādeḥ sātateti nahi sukhasyeti vyatirekanirdeśamātreṇa tato nyā sā tathā bhavet tasmād yadyapi nīlasya paricchedaḥ pītasyeti vā vyatirekīva vyapadeśas tathāpi svabhāva eva sa tathā nīlādirūpeṇa prakāśamānatvāt tathocyate svasaṃvedanarūpatvājjñānasya atha ko yaṃ svasaṃvidartho yadbalāt tathocyata ity āha svarūpetyādi svarūpavedanāyānyad vedakaṃ na vyapekṣate nacāviditamastīdam ityartho yaṃ svasaṃvidaḥ  vyāpṛtam ityādinā svarūpavedanāyānyan na vyapekṣata ityatra kumārilaścodyamāśaṅkate vyāpṛtaṃ hyarthacittau ca nātmānaṃ jñānamṛcchati tataḥ prakāśakatve pi bodhāyānyat pratīkṣate  sa hyāha yadyapi jñānaṃ prakāśātmakaṃ tathāpyātmaprakāśanāya paramapekṣate natu svayam ātmānamṛcchati pratipadyate tasyārthaprakāśana eva vyāpṛtatvāt nahyekatra vyāpṛtasya tadaparityāgenānyatra tadaiva vyāpāraṇaṃ yuktam atra pradīpaṃ vyabhicaritāmāśaṅkya pakṣāntaram āha īdṛśam ityādi īdṛśaṃ vā prakāśatvaṃ tasyārthānubhavātmakam nacātmānubhavo styasyetyātmano na prakāśakam  nanu cāsatyātmaprakāśātmakatve bāhyaprakāśakatvam apyasya kathaṃ vyavasthāpyata ity āha satītyādi sati prakāśakatve ca vyavasthā dṛśyate yathā rūpādau cakṣurādīnāṃ tathātrāpi bhaviṣyati  yathā cakṣurādīnāṃ rūpādau viṣaye prakāśakatvavyavasthānam asatyapyātmaprakāśakatve tathātrāpi jñāne bhaviṣyati p syād etat kimityātmānam antaraṅgaṃ parityajya bāhyam eva prakāśayatītyāha prakāśakatvam ityādi prakāśakatvaṃ bāhyo rthaṃ śaktyabhāvāt tu nātmani śaktiś ca sarvabhāvānāṃ naivam paryanuyujyate  kimityātmaprakāśane śaktir nāstītyāha śaktiś ca sarvabhāvānām ityādi yathā  agnirdahati nākāśaṃ ko tra paryanuyujyatām iti nanu cetyādinā pravidhatte nanu cārthasya saṃvittir jñānamevābhidhīyate tasyāṃ tadātmabhūtāyāṃ ko vyāpāro paro bhavet  yaduktaṃ vyāpṛtaṃ hyarthavittāviti tadasaṃgatam nahyarthavittir anyā jñānāt tathā hi vittirupalabdhir arthapratītir vijñaptir iti jñānam evaitaiḥ paryāyair abhidhīyate tasyāṃ cārthavittau tadātmabhūtāyām jñānātmabhūtāyāṃ kīdṛśo paro jñānasyārthasaṃvedanātmako vyāpāro bhaved ātmyavyatirikto yenārthavittauvyāpṛtam iti bhavet na cātmanyeva vyāpṛtir yuktā syād etajjñānātmatvam evārthavitteḥ kathaṃ siddhaṃ yena paryāyatā jñānārthasaṃvittyor ity āha arthasyānubhavo rūpam ityādi arthasyānubhavo rūpaṃ tacca jñānātmakaṃ yadi tadarthānubhavātmatvaṃ jñāne yuktaṃ nacāsti tat upetārthaparityāgaprasaṅgāt tasya tu svataḥ jāte pyanubhavātmatve nārthavittiḥ prasiddhyati  arthasyānubhavo vaśyaṃ rūpaṃ svabhāvo ṅgīkartavyaḥ anyathā kathaṃ tatra jñānaṃ vyāpriyeta nahyasati śaśaviṣāṇādau kasyacid vyāpāraṇaṃ yuktam tataś ca tadarthānubhavātmakaṃ rūpaṃ svabhāvo yadi jñānādavyatiriktaṃ bhavet tadā jñāne rthānubhavātmakatvaṃ yad taduktam īdṛśaṃ vā prakāśatvaṃtasyārthānubhavātmakam iti tadyuktaṃ syāt kadācinnirbadhyamāno rthānubhavād avyatiriktaṃ jñānam abhyupagacched api para ity āha nacāsti taditi tat jñānād avyatiriktatvam anubhavasya upeto rthaḥ abhyupagato jñānasyātmasaṃvedanavirahalakṣaṇaḥ tasya parityāgaprasaṅgaḥ jñānasyārthānubhavāvyatirekābhyupagame svasaṃvittipra p saṅgāt syād etannārthānubhavātmatvājjñānasya prakāśakatvam iṣṭam kiṃ tarhianubhavātmatvād eva kevalādityāha tasya tu svata ityādi tasya jñānasya yadyapyanubhavātmakatvam eva kevalaṃ jātaṃ nārthānubhavātmatvaṃ tathāca nīlasyeyaṃ saṃvittir na pītasyetyādibhedenārthasaṃvittir na siddhyet kimiti na siddhyed ity āha nahi tatretyādi nahi tatra parasyāsti pratyāsattir nibandhanam yathā sākāravijñānapakṣe rthapratibimbakam  parasyeti anākārajñānavādinaḥ yasyedaṃ darśanamākāravān bāhyo rtho nirākārā buddhir iti īdṛśaṃ vā prakāśatvaṃ tasyārthānubhavātmakam ityatrāha prakṛtyetyādi prakṛtyā jaḍarūpatvānnāsyātmānubhavo yadi jñānasaṃvedanābhāvāt parārthānubhavas tadātha  yadi vijñānaṃ jaḍarūpatayātmānaṃ na saṃvedayate tadā tasya svato pratyakṣatve rthānubhavo pyapratyakṣatayā naeiṣṭaḥ syāt syād etadyadi nāma jñānamapratyakṣam arthānubhavo pi kimityapratyakṣo bhavet nahi rūpasyāpratyakṣatve śabdasyāpyapratyakṣatā syād ity āha arthasyānubhavo nāmetyādi arthasyānubhavo nāma jñānam evābhidhīyate tasyāprasiddhirūpatve prasiddhis tasya kā parā  na hi jñānasyānyadrūpaṃ nirddhārayāmo nyatrārthānubhavāt anirddhārayantaḥ svavācamanyatvaṃ svabhāvamanyaṃ taṃ niścayaṃ vyavaharantaḥ svaparānunvipralabhemahi tasya jñānasyāprasiddharūpatve sati prasiddhis tasyārthānubhavasya kā parā bhavet naiva kācit athāpi syājjñānāntareṇa tasya siddhir bhaviṣyatītyāha jñānāntareṇetyādi jñānāntareṇānubhave so rthaḥ svānubhave sati praasiddhaḥ siddhyasaṃsiddheḥ kadā siddho bhavet punaḥ tajjñānajñānajātau ced asiddhaḥ svātmasaṃvidi parasaṃvidi siddhas tu sa ityetat subhāṣitam  p siddheḥ jñānasya asiddheḥ praasiddhavyaktikaṃ vyaktam iti na yujyate tathā hi na tāvadarthasya svānubhavakāle pi siddhis tadabhivyaktisvabhāvasyānubhavasya tadānīm asiddhatvāt kadā tasya siddhir bhaviṣyatīti vaktavyam tajjñānajñānajātau arthajñānajñānotpattikāle siddhir bhaviṣyatīti cet etad atisubhāṣitam yo hi nāma svānubhavakāle na siddhaḥ sa kathamasvānyanubhavakāle setsyatīti siddhyatu nāma yadyanavasthā na bhavet sā tu durvāreti darśayann āha tasyāpyanubhava ityādi tasyāpyanubhave siddhe prathamasyāpyasiddhatā tatrānyasaṃvidutpattāvanavasthā prasajyate  tasyeti dvitīyasyārthajñānajñānasya prathamasyeti arthānubhavasya asiddhateti nāsya siddhirastītyasiddhas tadbhāvo siddhatā kiṃ ca yadi jñānāntareṇānubhavo ṅgīkriyate tadā tatrāpi jñānāntare smṛtirutpadyata eva jñānajñānaṃ mamotpannam iti tasyāpyapareṇānubhavo vaktavyaḥ nahyananubhūte smṛtir yuktā tataścemā jñānamālāḥ ko nanyakarmā janayatīti vaktavyam na tāvad arthas tasya mūlajñānaviṣayatvāt nāpīndriyālokau tayoścakṣur jñāna evopayogāt nāpi nirnimittā sadā sattvādiprasaṅgāt saiva pūrvadhīruttarottarāṃ buddhiṃ janayatīti cedāha gocarāntaretyādi gocarāntarasañcāras tathā na syāt sa cekṣyate gocarāntarasañcāre yadantyaṃ tat svato nyataḥ na siddhyet tasya cāsiddhau sarveṣām apy asiddhatā ataś cāndhyamaśeṣasya jagataḥ samprasajyate antyasya tu svataḥ siddhāv anyeṣām api sā dhruvam jñānatvād anyathā naiṣāṃ jñānatvaṃ syād ghaṭādivat  evaṃ hi viṣayāntarasañcāro na prāpnoti tathā hi pūrvapūrvā buddhiruttarottarasya jñānasya viṣayabhāvenāvathitā pratyāsannā copādānakāraṇatayātāṃ tādṛśīmantaraṅgikāṃ tyaktvā kathaṃ ca bahiraṅgamarthaṃ gṛhṇīyāt nacāpyarthaḥ sannihito pi tāṃ pratiroddhuṃ p samarthas tasya bahiraṅgatvāt atha bahiraṅgo pi san pratibadhnīyāt tadā na kadācit kaścid drudbu buddhim anubhavet tathā hi na kācid avasthāsti yasyāmartho na sannihita iti smṛtir apy ucchinnā syād anubhavābhāvāt kiṃ ca ye tītā divikalpā viṣayasannidhānam antareṇa bhavanti teṣāṃ sañcārakāraṇābhāvād vikalpaparamparāyām asaṃsāramavasthānān na kasyacid arthacintā syāt bhavatu nāmārthāntarasañcāro nupapadyamāno pi tathāpi yat tadanyajjñānaṃ tat kenānubhūyeteti vaktavyam atha syāt saivottara buddhir arthāntaragrāhiṇī pūrvā dhiyam arthaṃ cobhayam api gṛhṇātīti tadetad asamyak tathā hi yadā śabdajñānād anantaraṃ rūpagrāhi jñānaṃ bhavati tadā tasmin rūpagrāhiṇi jñāne śabdajñānasya pratibhāsāt tadā rūḍhasyāpi śabdasya pratibhāsaḥ prāpnoti yasyāpi nirākārajñānaṃ tasyāpi na śabdagrahaṇamantareṇa tadgrāhakasya grahaṇaṃ yuktam nahi daṇḍagrahaṇam antareṇa tadgrāhakasya daṇḍino grahaṇaṃ nyāyyam iti rūpagrāhiṇi cakṣurjñāne śabdasyāpi pratibhāsaḥ syāt tathā cintājñānepyakārādiviṣayiṇi yathoktanītyābhilāpadvayamekasminnuktakrameṇa syāt tathā hi yadekāracintāsamanantaramakāraṃ cintayati tadā tadakāracintājñānamikāragrāhakam api cintayatīti svajñānsamārūḍhasyekārābhilāpasyākārābhilāpini jñāne pratibhāsaḥ prāpnoti kiṃ ca sarvam eva vastu vāradvaya pratibhāseta svajñānakāle vabhāsanāt na caivaṃ pratibhāso stītyayuktam uktyā buddhyā dvayor grahaṇam athāpi syād ekam antyaṃ jñānam ananubhūtamasmṛtaṃ cāstāṃ ko doṣaḥ syād ity āha gocarāntarasañcāra iti svasaṃvitter anabhyupagamān na svataḥ siddhatānāpi parataḥ anavasthādoṣāt tasyāntasyāsiddhau satyāṃ pūrvakasyāpyasiddhiḥ apratyakṣopalambhakatvāt tataścārthasyāpyasiddhir iti na kadācit kiñcid upalabhyeta tataścāndhyamāyātamaśeṣasya jagataḥ athāntasya yathoktadoṣabhayāt svasaṃvittyā svata eva siddhir abhyupagamyate tadā tadvadeva sarvasya jñānatvāviśeṣāt svasaṃvidas tu prayogaḥ yajjñānaṃ tadātmabodhaṃ pratyanapekṣitānyavyāpāraṃ jñānatvāt antyajñānavat jñānaṃ ca vivādāspadībhūtaṃ jñānam iti svabhāvahetuḥ anyathā hi yatsvato na siddhas tasya ghaṭādivajjaḍarūpatayā jñānatvam eva hīyeteti bādhakaṃ pramāṇam sati prakāśakatve vyavasthā dṛśyate yathetyāha vijñānaṃ janayad ityādi vijñānaṃ janayad rūpe cakṣus tasya prakāśakam natu tasyāvabodhatvāt tajjñānenāsya kopamā  p rūpaviṣayaṃ vijñānaṃ janayaccakṣū rūpasya prakāśakam ucyate vijñānaṃ tu na kiñcid rūpe karoti virūpasyaiva jñānakatvāt nacākurvat kiñcit prakāśakaṃ yujyate tiprasaṅgāt tasmāt upamā sādṛśyam yat saṃvedanam ityādinā nīlādyākāratadviyorabhedasādhanāya nirākārajñānavādinaṃ prati pramāṇayati yat saṃvedanam eva syād yasya saṃvedanaṃ dhruvam tasmād avyatiriktaṃ tat tato vā na vibhidyate yathā nīladhiyaḥ svātmā dvitīyo vā yathoḍupaḥ nīladhīvedanaṃ cedaṃ nīlākārasya vedanāt  yasya saṃvedanaṃ yat saṃvedanam tadeva yasya saṃvedanaṃ niyamena nānyat tasmāt prathamayacchabdavācyāt abhinnaṃ kṛtam ekāntena tat dvitīyaṃ yacchabdavācyam yadvā viparyayeṇābhedaḥ sādhyaḥ etad uktaṃ bhavati yatasmād apṛthaksaṃvedanam eva tat tasmādabhinnaṃ yathā nīladhīḥ svasvabhāvāt yathā vā taimirikajñānapratibhābhāsī dvitīya uḍupaḥ candramāḥ nīladhīvedanaṃ cedam iti pakṣadharmopasaṃhāraḥ dharmyatra nīlākārataddhiyau tayor abhinnatvaṃ sādhyadharmaḥ yathoktaḥ sahopalambhaniyamo hetuḥ īdṛśa evācāryīye sahopalambhaniyamād ityādau prayoge hetvartho bhipretaḥ tatra bhadantaśubhaguptas tv āha viruddho yaṃ hetur yasmāt sahaśabdaś ca loko nyosyā naivānenyena vinā kvacit viruddho yaṃ tato hetur yadyasti sahavedanam  iti tad etad asamyak yasya vipakṣa eva bhāvaḥ sa viruddho hetuḥ na cāsya vipakṣa eva sapakṣe pi bhāvāt tathā hi candradvayasya sahopalambhābhimāno sti loke na ca tayor bhedo sti paramārthataḥ athaca saha śaśidvayopalambhāt saheti vaktāro bhavanti evam ihāpi jñānād avyatiriktam api bahiriva bhāsamānamākāraṃ dvitīyaṃ kṛtvā kalpitabhedanibandhanaḥ sahaśabdaḥ prayuktaḥ nahi sarvaḥ śābdo vyavahāro yathāvastuniveśī yena sahaśabdaprayogamātreṇa vastupratibaddhasya liṅgasyānyatvaṃ syāt yato viruddho hetur bhavet punaḥ sa evāha yadi sahaśabda ekārthas tadā hetur asiddhaḥ tathā hi naṭacandramallaprekṣāsu nahyekenaivopalambho nīlādeḥ nāpi nīlatadupalambhayor ekenaivopalambhaḥ tathā hi nīlopalambhe pi tadupalambhānām anyasantānagatānām anupalambhāt p yadā ca sattvaṃ prāṇabhṛtāṃ sarve cittakṣaṇāḥ sarvajñenāvasīyante tadā katham ekenaivopalambhaḥ siddhaḥ syāt kiṃ cānyopalambhaniṣedhe satyekopalambhaniyamaḥ siddhyati nacānyopalambhapratiṣedhasambhavaḥ svabhāvaviprakṛṣṭasya vidhipratiṣedhāyogāt atha sahaśabda ekakālavivakṣā tadā buddhavijñeyacittena cittacaittaiś ca sarvathānaikāntikatāhetoḥ yathā kila buddhasya bhagavato yadvijñeyaṃ santānāntaracittaṃ tasya buddhajñānasya ca sahopalambhaniyame pyastyeva ca nānātvam tathā cittacaittānāṃsatyapi sahopalambhe naikatvamityato naikāntiko hetur iti tadetat sarvamasamyak na hyatraikenaivopalambha ekopalambha ityayam artho bhipretaḥ kiṃ tarhijñānajñeyayoḥ parasparameka evopalambho na pṛthagiti ya eva hi jñānopalambhaḥ sa eva jñeyasya ya eva jñeyasya sa eva jñānasyetiyāvat na ca naṭacandramallaprakṣāsu kaścijjñānopalambho sti yo na jñeyopalambhakaḥ jñeyopalambho vā na jñānopalambhaka iti kuto siddhatā nāpi saṃdigdhāsiddhatā tathā hi yadevātmasaṃvedanaṃ jñānasya tadevārthasyeti pareṇāpi bāhyārthavādināṅgīkṛtam etenaikasyaivopalambha ekopalambha ityevaṃ vikalpya yo siddhatādoṣa uktaḥ sa tat pakṣānaṅgīkṛter evāpāsto draṣṭavyaḥ naca buddhasya bhagavataścittena parasantānavartinaścittakṣaṇā avasīyate tasya bhagavataḥ sarvāvaraṇavigamena grāhyagrāhakakalaṅgarahitatvāt yathoktam grāhyaṃ na tasya grahaṇaṃ na tena jñānāntaragrāhyatayāpi śūnyamimiti akṣuṇṇavidhānaṃ tvādhipatyamātreṇa yathoktam pūrvapraṇidhānāhitasatatānābhogavāhi parakāryam iti sarvārthakāritvāt sarvajña iṣyata iti vakṣyati tasmānnāsiddhatā hetur iti nanu cācāryadharmakīrtinā viṣayasya jñānahetutayopanidhiḥ prāgupalambhaḥpaścāt saṃvedanasyeti cedityevaṃ pūrvapakṣamādarśayatā ekakālārthaḥ sahaśabdo tra darśito natvabhedārthaḥ ekakāle hi vivakṣite kālabhedopadarśanaṃ parasya yuktaṃ natvabhede satīti cen na kālabhedasya vastubhedena vyāptatvāt kālabhedopadarśanamupalambhe nānātvapratipādanārtham eva sutarāṃ yuktam vyāpyasya vyāpakāvyabhicārāt nāpi buddhavijñeyacittenānaikāntiko hetuḥ nahi tatraikopalambhaniyamoo sti pṛthak pṛthaksarvaireva tasya cittasya saṃvedanāt ata eva cittaviparyayavicāras teṣām api pratyekamātmana eva saṃvedanāt athavā bhavatu bhagavaccittena paracittasya saṃvedanaṃ tathāpi nānaikāntikatā niyamena vyāvartitatvāt yayor hi parasparamupalambhanānātvam api sambhavati tanniyamena vyāvartitaṃ natu punar upalambhānāṃ santānakāle bhedena svalakṣaṇā p nāṃnānātvam tenāyam artho bhavati yadupalambha eva yasyopalambho nānyo pītina ca bhagavajjñānopalambha evānyasantānagatacittopalambhaḥnāpy anyasantānagatacittopalambha eva bhagavajjñānopalambhaḥ ati tvanyo pi pṛthaktvasya svasyāpi cittasya saṃvedanāt ata eva na rūpālokair vyabhicāraḥ kevalasyāpy ālokadarśanāt rūpasyāpyālokarahitasya kaiścit prāṇiviśeṣair upalambhāt tasmād vipakṣe bhāvāsambhavānnānaikāntiko hetuḥ syād etat yady api vipakṣe sattvaṃ na niścitam saṃdigdhaṃ tutataś cānaikānto hetuḥ saṃdigdhavipakṣavyāvṛttikatvāt tathā hi viṣayaviṣayibhāvena niyatatvād anyathāpi sahopalambhaniyamaḥ sambhavatyeva yato jñānasya grāhaka eva svabhāvo viṣayagrahaṇadharmakatvāt tasyaviṣayasyāpi tadgrāhya eva svabhāvaḥ tayoścaikasāmagryadhīnatvān nityaṃ saha bhāvāt tathā hi sāmagryā nīlādiviṣayādhyavasāyarūpam eva jñānaṃ janyate na cakṣurādyadhyavasāyarūpam nīlādir api tu tadadhyavasīyamānarūpo janito na cakṣurādir iti āha ca nānyo sti grāhako jñānāc cākṣuṣair viṣayair vinā ataś ca sahasaṃvittir nābhedān nīlataddhiyoḥ pūrvikaiva tu sāmagrī prajñānaṃ viṣayalakṣaṇam sāā lokarūpavat kuryād yena syāt sahavedanam  iti atrāha na jñānātmetyādi na jñānātmā parātmeti nīladhīvedane katham nīlākārasya saṃvittis tayor no cedabhinnatā  nahi vyatiriktasya pratibandhamantareṇa sahopalambhaniyamo yukto tiprasaṅgāt nacātra vyatiriktasya saṃvedane kaścit pratibandho sti tathā hi pratibandhobhavan bhavet tādātmyaṃ tadutpattir vā na tāvat tādātmyamatra pareṇeṣṭam tasyaiva sādhyatvāt nāpi tadutpatteḥ sahavedanam saha bhūtayoḥ kāryakāraṇabhāvābhāvāt cakṣurādīnām apyupalabdhiprasaṅgāc ca nāpi pūrvasāmagrīvaśād yaugapadyamātreṇa viṣayaviṣayibhāvaḥ cittacaityānāṃ cakṣurādīnāṃ ca parasparaṃ viṣayaviṣayitvaprasaṅgāt nāpi sāmagryā pratiniyataviṣayaviṣayirūpeṇa janitatvān nātiprasaṅga iti yuktaṃ vaktum viṣayaviṣayitvasyaiva vicāryamāṇatvenāsiddhatvāt siddhe hi pratibandhe viṣayaviṣayibhāvo yukto yāvatā sa eva viṣayaviṣayibhāvavyavasthāyāṃ pratibandho vicāryate naca tādātmyatadutpattivyatire p keṇāparaḥ pratibandho sti yato viṣayaviṣayibhāvaḥ siddhyet nāpi tādātmyatadutpattibhyāṃ viṣayaviṣayibhāvo yukta iti vicāritam ato na vyatiriktasya kathañcit sahopalambho stīti kutaḥ saṃdigdhavipakṣavyāvṛttikatāhetoḥ dvitīyam api sākāratāsiddhaye sādhanam āha saṃvedanam idam ityādi saṃvedanam idaṃ sarvaṃ na cārthāntaragocaram saṃvedanaṃ ca nīlasya svātmasaṃvedanaṃ yathā  yadyat saṃvedanaṃ tat tajjñānānnārthāntaraviṣayaṃ yathātmasaṃvedanaṃ saṃvedanaṃ cedaṃ nīlādyākārasyeti viruddhavyāptopalabdhiḥ arthāntaragocaratvaviruddhenānarthāntaragocaratvena saṃvedanasya vyāptatvāt tāmeva vyāptiṃ sādhayannāha mukhyato rthamityādi mukhyato rthaṃ na gṛhṇāti svasvabhāvavyavasthiteḥ arthākāroparāgeṇa viyogāc ca na bhaktitaḥ śuddhasphaṭikasaṃkāśam arthākārair anaṅkitam yairiṣṭaṃ vedanaṃ kaścid idaṃ tān prati sādhanam  nirvyāpāratvāt sarvadharmāṇāṃ na paramārthataḥ kasyacit kenacid grahaṇaṃ kevalaṃ prakāśarūpatayā tathā prathamānaṃ vijñānamātmano grāhyakam ucyate nacaiva mukhyato rthasya grāhakaṃ jñānaṃ yuktam sarvabhāvānāṃ svasvabhāvavyavasthiteḥ na hi tadātmā yaḥ so parasyāpi syād etat nahi mukhyato yādṛśaṃ jñānasyātmasaṃvedanaṃ tādṛgevārthasyeṣṭam kiṃ tarhisvābhāsajñānajanakatvamevārthasya saṃvedyatvam tataś ca yadi mukhyaṃ saṃvedanaṃ hetutvenopādīyate tadā hetor asiddhatā athāpi yathākathañcit saṃvedanaśabdavācyatāsāmyāt tathāpi na tathāvidhādiṣṭasiddhiḥ nahi gośabdasāmyād gavayādīnāṃ viṣāṇitvasiddhiḥ atha jñānarūḍhaṃ nīlādyākāraṃ dharmiṇāmāśritya sākārajñānapakṣe dvividho pi hetur abhipretas tadā siddhasādhyatā yathoktam sākārajñānapakṣe ca tannirbhāsasya vedyatā tasyābhede ca saṃsādhye siddhasādhanatā bhavet  QUOTE SOURCE ityatat sarvaṃ bhadantaśubhaguptasya codyamāśaṅkyāha arthākāroparāgeṇetyādi arthākāro rthasadṛśaścāsāvuparāgo nirbhāsaścetyarthākāroparāgaḥ idam iti dvividham api sādhanaṃ nirākāravādinaṃ pratiyatas tena na siddhasādhyatā nāpyupacāreṇānyasya saṃvedanam asti upacāranibandhanābhāvāt p evaṃ tāvad anirbhāsaṃ jñānaṃ na bāhyam arthaṃ vijānātīti pratipāditam nāpi sanirbhāsam iti dvitīyaṃ pakṣam āśritya pratipādayann āha astu tarhītyādi astu tarhi sasārūpyaṃ vijñānaṃ bāhyavedakam tasyāpi sarvathāyogān na yuktā vedakasthitiḥ  nahi bhāvika ākāro yukto yatas tadvaśād arthavyavasthānaṃ syāt nacālīkena sākāreṇārthaḥ saṃvidito bhavet bhrānte pi jñāne tathāvidhasya bhāvāt katham alīkatvaṃ sākārāṇām iti cedāha jñānād ityādi jñānād avyatiriktatānnākārabahutā bhavet tataś ca tadbalenāsti nārthasaṃvedanasthitiḥ ākārāvyatiriktatvāt jñāne vānekatā bhavet anyathā katham ekatvam anayoḥ parikalpyate  citrāstaraṇadarśane ekasmājjñānād avyatiriktatvājjñānasvarūpavadākārāṇāṃ bahutā na prāpnoti evamākārāvyatiriktatvājjñānasyāpyanekatā prāpnoti ye tu manyante samānajātīyānyapi jñānānyākārasaṅkhyānyeva bahūni citrāstaraṇādiṣu yugapat samudbhavantyeva vijātīyarūpaśabdādijñānavad iti tataś ca prasaṅge siddhasādhyateti teṣāṃ citrāstaraṇe yathā nīlādayo bahava ākāraḥ saṃvedyante evam ekākāre pi sitādāvarvāgmadhyaparabhāgarūpā bahava ākārā iti tadātmakaṃ tatrāpi jñānam akenātmakaṃ prāpnoti iṣyata eveti cet kimidānīm ekaṃ jñānaṃ bhavatīti vaktavyam yadanavayavāṇuviṣayam iti cet tadetad anubhavaviruddham nahi kvacid anavayavamaṇurūpaṃ bhāsamānamālakṣyate jñāne navāpyamūrtānāṃ paurvāparyāvasthānaṃ deśakṛtaṃ yuktam yena tasya satyatāprasiddhaye nekajñānakalpanā sādhvī syāt deśavitānapratibhāsasyālīkatve katham ākārāṇāṃ satyatā syānnahi deśavitānāvasthitanīlādipratibhāsavyatirekeṇānyo nīlādijñānākāraḥ saṃvedyate ato nekajñānakalpanāvaiyarthyam eva dūṣaṇāntaram āha sarvātmanetyādi sarvātmanā ca sārūpye jñāne jñānāditā bhavet sāmye kenacid aṃśena sarvaṃ syāt sarvavedakam  ajñānatā jaḍarūpatvam ādiśabdena nasarāgatā nasadveṣatetyādi gṛhyate p anyanirbhāsamityetat tṛtīyaṃ pakṣāntaram āśrityāha anyākāram apītyādi anyākāram api jñānaṃ katham anyasya vedakam sarvaḥ syāt sarvasaṃvedyo na hetuś ca niyāmakaḥ  athāpi syāt yajjñānaṃ yena janitaṃ tat tasyaiva saṃvedakaṃ bhavet tena na sarvaḥ sarvasaṃvedyo bhaviṣyatītyāha na hetuś ca niyāmaka iti cakṣurādīnām api saṃvedyatvaprasaṅgāditi bhāvaḥ yathāhītyādinā bhadantaśubhaguptasya parihāram āśaṅkate yathāhi bhavatāṃ jñānaṃ nirākāraṃ ca tattvataḥ vetti cābhūtamākāraṃ bhūtaṃ sarvaṃ tathaiva cet  sa hyāha yathaiva bhavatāṃ vijñānavādināṃ vijñānaṃ paramārthato nirākāram adhātukanakākāśaśuddhivad buddhiriṣyata iti vacanāt atha ca tamākāraṃ vetti tathā bāhyam apīti atrāha asādhāraṇam ityādi asādhāraṇam evedaṃ svarūpaṃ cittacaittayoḥ saṃvedanaṃ tato nyeṣāṃ na mukhyaṃ tat kathañcana ekasāmagryadhīnatvaṃ kāryakāraṇatādi ca samāśritya bhavennāma bhāktaṃ bhūtasya vedanam nīrūpasya tu bhāvasya naikasāmagryadhīnatā nacānyat tena naivāsti gauṇamapyasya vedanam  nahyabhūtasya mukhyasaṃvedanam asti tathā hi yadeva prakāśātmakamasādhāraṇamahaṅkārāspadaṃ sātādirūpeṇa prathate rūpamātmā cittacaittānāṃ tadeva teṣāṃ saṃvedanaṃ mukhyam tato jñānātmano nyeṣām abhūtākārāṇāṃ na tanmukhyaṃ saṃvedanaṃ yuktam teṣām abhūtatvād eva nāpi gauṇamupacāranimittābhāvāt tathā hi ekasāmagryadhīnatvaṃ kāryakāraṇabhāvaḥ ādiśabdena sārūpyam etad upacāranibandhanaṃ bhavet na cābhūtasyaitat sarvam asti na cānyad astyupacāranimittam kevalamavidyāvaśād aviṣayamevābhūtākāropadarśakaṃ jñānaṃ bhrāntaṃ jāyate sa eva tarhi vibhramo satyākārasaṃvedane upacāranimittaṃ bhaviṣyatīti cet atrāha athavetyādi p athavābhūtamākāraṃ vettīti vyapadiśyate vibhramān na hi tattvena vetti nirviṣayaṃ hi tat tvayāpi yadi vijñānamevambhūtasya vedakam vibhramād ucyate vyāptaṃ vyaktaṃ nirviṣayaṃ tava  taditi abhūtākārāviṣayatvenoktaṃ jñānam tathā hi paramārthato nābhūtākāro sti vedyaḥ tasya hi vidhinā vedyatvopagame bhūtatvaprasaṅgāt  punaḥ sa evāha sākāraṃ tannirākāraṃ tulyakālamatulyajam iti bauddhe pi vijñāne kiṃ na cintā pravartate  iti yathā sākārādivijñānena nārthasya grahaṇaṃ yuktam iti cintā kriyate tathā bhagavato pi jñānenārthasya grahaṇaṃ prati kiṃ na kriyata ityatrāha sākāram ityādi sākāraṃ tannirākāraṃ yuktaṃ nānyasya vedakam iti bauddhe pi vijñāne na tu cintā pravartate  na hi bhagavato jñānaṃ tasya grāhakam iṣyate yenātrāpi cintā kriyeta yāvatā tasya sarvāvaraṇavigamān na grāhyagrāhakavikalpo tītīṣṭam  nanu ca yadyapi bāhyo rtho nāsti grāhyas tathāpi cittāntaramastyeva santānāntaravarti tadbhagavajjñānasya kimiti grāhyaṃ na bhavet atrāha anyarāgādīti anyarāgādisaṃvittau tat sārūpyasamudbhavāt prāpnotyāvṛttisadbhāva aupalambhikadarśane  anyasantānavarti rāgādisaṃvedanaṃ hi yadi paraṃ sārūpyād eva yuktam nānyathā atiprasaṅgāt tataś ca yadi sarvātmanā sārūpyaṃ tadā bhagavato pi jñānaṃ raktaṃ syāt evaṃ sati kleśāvaraṇamaprahīṇaṃ syād ityāvṛttisadbhāvaḥ prāpnoti upalambhena cirantītyaupalambhikās teṣāṃ darśane mate yadvā aupalambhike bhagavato darśane jñāne bhyupagamyamāne satītyayam arthaḥ athaikadeśena sārūpyaṃ tathāpi dvyākārasyāprahīṇatvājjñeyāvaraṇasadbhāvaḥ prāpnoti grāhyākārakalaṅgitatvāt tathāhyekasya dvairūpyaṃ bhāvikamayuktam iti tadavaśyaṃ bhrāntaṃ vyavasthāpanīyam tataś ca bhrāntibījasyādoṣasyālpasyāprahāṇād aprahīṇāvaraṇa eva bhagavān syāt yadi na kiñcijjānāti kathaṃ tarhi sarvajñaḥ syād ity āha kalpapādapavad ityādi p kalpapādapavat sarvasaṅkalpapavanair muniḥ akampo pi karotyeva lokānāmarthasampadam tenādarśanamapyāhuḥ sarve sarvavidaṃ jinam anābhogena niḥśeṣasarvavitkāryasambhavāt  adarśanam iti nāsya darśanamupalambho stītyadarśanaḥ pūrvapraṇidhānabalād anābhogena kalpatabharuvadyathābhavyamaśeṣajagadarthasampādānāt sarvajñamāhur nopalambhabalāt svabhāvāntarasya sarvathāpyupalambhāyogāt evaṃ bāhyārthaniṣedhakaṃ pramāṇam abhidhāya tat sādhakaṃ parapraṇītam upākartumāha dhiya ityādi dhiyo sitādirūpatve sā tasyānubhavaḥ katham dhiyaḥ sitādirūpatve bāhyo rthaḥ kimpramāṇakaḥ  tathā hi pratyakṣato bāhyārthasiddhiḥ syād anumānato vā anyasya pramāṇasya sato traivāntarbhāvāt tatra na tāvat pratyakṣataḥ tathā hi pratyakṣābhimatena jñānena nirākāreṇa vārthasya grahaṇaṃ syāt sākāreṇa vā na tāvannirākāreṇa pratyāsattinibandhanābhāvāt dhiyo sitādirūpatve sati sā nīlādyākārasyaivaikasya jñānagatasyopalambhād bāhyo rthaḥ parokṣa eva bhaven na pratyakṣaḥ nahi dve nīle kadācit saṃvedyete ekaṃ jñānapratibimbakam aparaṃ tadarpakam ityevaṃ tāvan na pratyakṣataḥ siddhiḥ anumānatas tarhi siddhirastviti cet atra bhadantaśubhaguptaḥ pramāṇayati yo jñānākāraḥ sa saṃvāditve sati tathāvidhāparapadārthajanitas tadyathāgrāhaka ākāro jñānākāraścāyam aviplutendriyasya nīlādipratibhāsaviśeṣaḥ saṃvādīti svabhāvahetuḥ tadidam āśaṅkate nīlādītyādi nīlādipratibhāsasya saṃvāditvena sādhyate jñānākāratayā tulyajātīyāj janma bodhavat  saṃvāditveneti itthambhūtalakṣaṇe tṛtīyā saṃvāditvenopalakṣitā yā jñānākāratā tayā hetubhūtayā jñānākārasya tulyajātīyāj janma sādhyate bodhavat grāhakākāravad ity arthaḥ p bāhyārthetyādinā dūṣaṇam āha bāhyārthaprāpaṇaṃ yadvā tat sāmarthyaṃ yadīṣyate saṃvāditvam asiddhaṃ tad bahirarthāpalāpinaḥ arthakriyāvasāye cet pratyaye hetuteṣyate saṃvāditvaṃ tathāpyetannirālambe pi śakyate  tatra yadi bāhyārthaprāpaṇaṃ tat pramāṇaśaktir vā saṃvāditvaṃ hetuviśeṣaṇam abhipretaṃ tadā bahirarthāpalāpino vijñaptimātratāvādinas tadasiddhamityanyatarāsiddho hetuḥ athābhimatārthakriyāvabhāsipratyayahetutvaṃ saṃvāditvam iṣṭaṃ tadā viparyaye bādhakapramāṇānupadarśanāt saṃdigdhavipakṣavyāvṛttikatetyanaikāntiko hetuḥ nirālambo pi jñāne tathāvidhasaṃvāditvāvirodhāt avirodham eva samarthayitum āha yathā bāhyajalādīnām iti yathā bāhyajalādīnāṃ sāmarthyaṃ niyamo mataḥ jñāneṣvapi tathaivaite saṃvido vyatirekatānaḥ anumāpratibhāsena spaṣṭaḥ sādhāraṇo pyayam spaṣṭaṃ hutāśanādīnāṃ rūpaṃ tena samaṃ nahi  kiṃ cānumānajñānapratibhāsasya satyapi nirālambatve saṃvāditvam astīti niścitavipakṣasadbhāvāt prameyatvādivat spaṣṭā sādhāraṇānaikāntikatā hetoḥ syād etat asiddhā nirālambanatānumānavikalpasyetyāha spaṣṭaṃ hutāśanādīnām ityādi prayogaḥ yadyadākāraśūnyaṃ na tattadviṣayam yathā rūpajñānaṃ na śabdaviṣayam bāhyākāraśūnyaṃ cānumānamānam iti vyāpakaviruddhopalabdhiḥ nacāsiddho hetuḥ tathā hi spaṣṭaṃ hutāśanādīnāṃ yat tadrūpaṃ na tat tena anumānajñānākāreṇa samam tulyam tasyāspaṣṭatvāt anyathā hi yathā pratiṣṭhitena tārṇapārṇādibhedato rūpeṇa pratyakṣe jñāne pratyavabhāsate tathaivānumānajñāne pi bhāseta yāvatā pratiṣṭhitaṃ rūpam utsṛjya gamakānugasāmānyarūpeṇaiva bhāsate parokṣo bāhyādiranumāne na caikasyākāradvayaṃ sāmānyaviśeṣātmakaṃ parasparaviruddhaṃ yuktam iti prākpratipāditam nāpi viruddho hetuḥ sapakṣe bhāvāt nāpyanaikāntiko tiprasaṅgāt prameyatvādihetubhya ityādinodyotakarasya pramāṇānyāśaṅkate p prameyatvādihetubhyaḥ santānānataracittavit āntarānubhavād bhinnaṃ deśavicchedabhāsi cet  sahyāha yadetad deśavicchedapratibhāsi nīlādikaṃ tadāntarānubhavād bhinnaṃ prameyatvāt  anityatvāt  kāryatvāt  pratyayatvāt  hetumattvāt yathā santānāntaracittam iti atrāpi vyabhicāritvaṃ na rūpeṇāsya cetasaḥ tathāpīhitad dvicandrādyairasvasthanayanekṣitaiḥ  atrāpīti sarveṣveva hetuṣu vyabhicāritvam anaikāntikatvam āntarānubhave pi prameyatvādīnāṃ sadbhāvāt  yathā taimirikādijñāne pratibhāsibhir dvicandrādyair anaikāntikatā prameyatvaṃ tu dvicandrādīnāṃ dvicandrādīti vikalpakajñānaviṣayatayā draṣṭavyam naca yasmin vijñāne te bhāsante tadapekṣayā teṣām arthādhigamo kṣābhāvāt yadāha keśādinā yo nanāyanārthādhigamo kṣata iti anyathetyādinā kumārilasya matena vyabhicāraviṣayasyāsiddhimāśaṅkate anyathā bāhya evārthaḥ saṃvedyaścedihocyate ākāro bhāsamāno sau na tadarthātmako nanu sa caivambhāsamānatvād vijñānena pravedyate bāhyasya tu nijaṃ rūpaṃ naivaṃ tatrāvabhāsate abhāsamāno vedyaś ca kathaṃ nāmopapadyate taṃ ca vettyanyathā ceti parasparavirodhi ca ata eva svavedyatvaṃ duḥsādhyaṃ naiva cetasām ātmabhūtāvabhāsasya tathā saṃvittidarśanāt tasmād buddhiriyaṃ bhrāntā kalpayantyarthameva na kalpayatyanyathāsantaṃ tenātmānamavaśyativeekśate  sa hyāha iha pītadvicandrādijñāne vyabhicāraviṣayatvenopanyasto bāhya eva śaṅkhādirarthaḥ pītādirūpeṇālambyate tato vyabhicāro na siddha iti atrāha ākāra ityādi ayamatra saṅkṣepārthaḥ ya evākāro yasmin jñāne pratyavabhāsate sa eva tena saṃvedyata iti yuktam anyathā hi sarvaṃ jñānaṃ sarvaviṣayaṃ syāt pratibhāsamānatvena p saṃvedyatvaṃ vyāptam naca pītākāre jñāne śuklākāraḥ pratibhāsate dṛśyābhimatasyānupalambdher iti vyāpakasya pratibhāsamānatvasya nivṛttau vyāpyasya saṃvedyatvasyanivṛttir iti prayogaḥ yo yasminnākāro na pratibhāsate na sa saṃvedyaḥ yathā śabdajñāne na rūpam na pratibhāsate ca pītākāre jñāte śuklaśaṅkharūpam iti vyāpakānupalabdhiḥ taṃ ca vettītyanena svavacanavirodhamāha ata eveti prasaṅgena svasaṃvittiṃ sādhayati tena yajjaiminīyair iṣṭam apratyakṣā no buddhir nirākārā ceti tadapāstambhavati tasmādityādinopasaṃhāraḥ kalpayantī satī arthamevānyathā santaṃ kalpayatītyevaṃ neti sambandhaḥ anena ca kumāriloktaṃ pratiṣedhati athetyādinā kumārilasyaiva pramāṇamālām āha atha yadgrāhakaṃ rūpe tadgrāhyāt tasya bhinnatā tat saṃvittāvasaṃvitte rasādigrāhakaṃ yathā grāhyaṃ tadgrāhakāccaivaṃ tat parāmṛśatā yataḥ na parāmṛśyate vaśyaṃ rasādigrāhakādivat dvayaṃ paraspareṇaiva bhinnaṃ sādhyaṃ rasādivat aikyarūpeṇa vājñānāt santānāntarabuddhivat jñānaṃ svāṃśaṃ na gṛhṇāti jñānotpatteḥ svaśaktivat grāhyatvapratiṣedhaś ca dvayahīnā hi vāsanā caitrajñānaṃ tadudbhūtajñānāṃśagrāhyabodhakam jñānatvān na bhaved yadvat tasya dehāntarodbhavam  yadetad rūpe grāhakaṃ jñānaṃ tat tasmāt tadgrāhyād rūpād bhinnaṃ tasya rūpasya saṃvittau satyāṃ tasyāsaṃvitteḥ yathā rasādigrāhakam yadvā grāhyaṃ rūpādi svagrāhakād bhinnaṃ tadgrāhakaṃ parāmṛśatā yato yasmān na parāmṛśyate yathā rasādigrāhakāt athavā dvayam rupādi tadgrāhakaṃ ca parasparavibhinnam ekataraparāmarśe satyaparasyāparāmarśanāt rasarūpādivat ekatvenāparijñānād vā santānāntaracittavat athavā na svāṃśagrāhakaṃ jñānaṃ jñānād upannatvāt vāsanākhyeKyā ca jñānaśaktiḥ evaṃ jñānasya grāhyatvapratiṣedho pi kartavyas tadyathā jñānāṃśo na jñānagrāhyo jñānād utpannatvāt kathama p sminnanantare prayogadvaye pi sādhyadharmānvito dṛṣṭāntaḥ siddha ity āha dvayahīnā hi vāsaneti dvayena grāhyagrāhakatvena athavāparaḥ prayogaḥ nacaitaj jñānaṃ caitrajñānodbhūtajñānāṃśasya bodhakaṃ jñānatvāt yadvattasya caitrajñānodbhūtajñānāṃśasya maitrādidehāntarodbhavaṃ jñānam apṛthagvedanādityādinā dūṣaṇam āha apṛthagvedanāt pūrvaṃ tadatra pratipāditāt aikarūpyāparijñānaparyanteṣu na siddhatā  apṛthagvedanād iti nīlataddhiyoḥ sahopalambhaniyamāt apratyakṣopalambhasya nārthadṛṣṭiḥ prasiddhyatītyataḥ svasaṃvitprasādhanena pratipāditāt abhedasya nīlataddhiyoḥ prasādhitatvāt aikarūpyāparijñānaparyantā hetavo na siddhāḥ sabahirityādinā paraḥ siddhim udbhāvayati sabahir deśasambaddhaḥ ityanena nanūcyate grāhyākārasya saṃvittir grāhakānubhavādṛte  ākāravān bāhyo rthaḥ sa bahir deśasambaddhaḥ pratyakṣam upalabhyate ityanenagranthena bhāṣyakṛtā śabareṇa grāhyasaṃvittir grāhakānubhavād vināpi pratipāditam tataś ca saṃvittāvasaṃvitter ityetat siddham dvitīyādayo pi hetavaḥ kathaṃ siddhā ityata āha na smarāmītyādi na smarāmi mayā ko pi gṛhīto rthas tadeti ca smaranti grāhakotpādaṃ grāhyarūpavivarjitam tasmād abhinnatāyāṃ ca grāhye pi smaraṇaṃ bhavet grāhakasmṛtisadbhāve tatra tvevaiṣa gṛhyate anvayavyatirekābhyāṃ siddhaivaṃ bhinnatā tayoḥ evaṃ ca hetavo pyete prasiddhāḥ sādhyadharmiṇi  grāhyasmaraṇe pi grāhakasmṛtir dṛṣṭā yadi ca tasmād grāhakād ekāntena grāhyasyābhinnatā syāt tadā grāhye pi smaraṇaṃ bhavet grāhakavat naca bhavati tasmād bhinnayogakṣematvād bhinnau grāhyagrāhakau syād etad bhavatyeva grāhye pi smaraṇam ity āha grāhakasmṛtisadbhāva ityādi tatreti grāhakasmṛtisadbhāvakāle eṣa eva grāhaka eva gṛhyate na grāhyamityevakāro p bhinnakramaḥ grāhyagrāhakasmaraṇayor bhāvābhāvābhyām tathā hi grāhakasmaraṇabhāve pi grāhyasmṛter abhāvaḥ aprasiddhopalambhasyetyādinā pratividhatte aprasiddhopalambhasya nārthavittiḥ prasiddhyati tan na grāhyasya saṃvittir grāhakānubhavādṛte  sa bahir deśasambandhaḥ pratyakṣam upalabhyata ityasyānaikāntikatām āha avasthetyādi avasthalocanair dṛṣṭaṃ tathā pītādyavekṣyate niṣkṛṣṭaṃ grāhakāṃśāc ca saṃvedyaṃ na tathā param  niṣkṛṣṭamityatra chedaḥ tatheti yathā satyābhimataṃ pītādi bahir deśasambaddhaṃ vispaṣṭam upalabhyate  tathā kāmalādyupahatanayanopalabdham api samīkṣyeta yadi nāma samīkṣyate tataḥ kimityāha grāhakāṃśāc ca saṃvedyaṃ neti chedaḥ grāhakāṃśād iti niṣkṛṣṭam ityadhyāhāryam saṃvedyaṃ neti bhavatīti śeṣaḥ tenāyam artho bhavati tac ca pītādi taimirikādyupalabdhaṃ grāhakāṃśān niṣkṛṣṭaṃ pṛthaksaṃvedyaṃ na bhavati  atha ca bahirdeśasambaddham upalabhyate  tasmād anaikāntikam etat tathā param iti satyābhimatam api pītādi anena vicchinnaspaṣṭapratibhāsamātreṇa dvayor api sāmyaṃ yojayati na smarāmi mayā ko pītyāha alakṣitetyādi alakṣitaviśeṣā ca bāhyarūpe ca sā smṛtiḥ sarvato bhinnarūpe tu na sābhyāsādyasambhavāt  anena grāhakasmaraṇe grāhyāsmaraṇasyāsiddhim āha syād etat yadi grāhye sā smṛtiḥ kimityalakṣitaviśeṣā bhavati yāvatā yathaiva tadgrāhyaṃ sarvataḥ sajātīyavijātīyād bhinnaṃ tathaiva tat smaret evaṃ hi tadviṣayatā tasyāḥ syāt  anyathā katham agṛhṇatī tadbhedaṃ tadviṣayā bhavet  atiprasaṅgād ity āha sarvata ityādi etad uktaṃ bhavati na tāvad vikalpasya yathāvasthitavastugrahaṇasāmarthyaṃ  tasyāvastuviṣayatvāt kevalaṃ tathābhūtapadārthānubhavabalād yatraivārthitvādayo niścayahetavaḥsanti tatra tadākārādhyavasāyī smārttaḥ pratyayo nirviṣaya eva paramārthataḥ svapratibhāse narthe rthādhyavasāyena pravṛtter bhrānta eva sarvo jāyate tasya tvadhyavasāyavaśena viṣayavyavasthā  na paramārthataḥ naca grāhyādhyavasāyaḥ smṛter api vidyate kevalaṃ tathāvidhābhyāsapāṭavāder apratyāsatti p tāratamyādikāraṇābhāvād alakṣitaviśeṣā bhavati  yena smaraṇāntarād viśiṣyate syād etat katham avasīyate grāhyādhyavasāyo trāsti smṛter ity āha gṛhīta ityādi gṛhīta iti ko pyevaṃ nānyathā smaraṇaṃ bhavet śuddhasphaṭikasaṃkāśaṃ vedyate smaraṇaṃ naca kambupītādivijñānair hetoḥ paścimayor api anaikāntikatā vyaktaṃ digeṣānyatra sādhane  yadi hyanupalakṣitaviśeṣaṃ grāhyam api sā smṛtir nādhyavasyet  tadā ko pi gṛhīta ityevam api sāmānyākāreṇa grāhyapratyavamarśane na pravarteta nacāpi kevalo grāhyākārān aṅkitamūrtitayā grāhakaḥ śuddhasphaṭikasaṃkāśaḥ smaryate yenocyate smaranti grāhakotpādaṃ grāhyarūpavivarjitam iti tasmāt tat smaraṇe tadasmaraṇam asiddham yau ca jñānotpāter jñānatvāditīmau paścimau hetū tayoḥ pītaśaṅkhādijṇyānaṃ jṇyanootpannamapi sapītāder grāhyasya bodhakaṃ bhavati tathānyad apīti vyabhicārītā hetvoḥ sādhitaṃ ca pītaśaṅkhādijñānasya nirālambanatvam ata evātmagatasya pītādyākārasya vedanāt svasaṃvedanaṃ siddham ityetad api pratipāditam eṣā digiti anyatrāpi bahir arthasādhane paropanyaste eṣā dūṣaṇadik yaduktaṃ pareṇa katham advayaṃ sādhyatveneṣṭam kiṃ bhāsamānasya nīlādyākārasya jñānarūpasya ca anubhavasiddhasyābhāvāt katham idaṃ nāma yojyate tathāsati sarvābhāvaprasaṅgaḥ syāt atra vaktavyam na sarvābhāvo yasmāt svavyatiriktasya grāhyasya pṛthivyādeḥ svalakṣaṇato satvāt santānāntarasya tu grāhyarūpeṇābhāvāt grāhyākāraśūnyaṃ tadapekṣya prakalpitaṃ tu yadvijñānasya kartṛtvaṃ vijānātīti vijñānam iti kṛtvā tasyābhāvād grāhakākāraśūnyaṃ na tu vijñānasvalakṣaṇasyāpi sarvasya sarveṇābhāvāt tathācoktam nīlapītādi yajjñānaṃ bahirvedavabhāsate tatra satyamato nāsti vijñeyaṃ tattvato bahiḥ tadapekṣā ca saṃvitter matā yā kartṛrūpatā sā na satyamataḥ saṃvidadvaye pi vibhāvyate  iti evaṃ ca kṛtvā ayam api prajñāpāramitāpāṭhaḥ sunīto bhavati vijñānaṃ vijñānasvabhāvena śūnyaṃ lakṣaṇaśūnyatām upādāya iti evam yadyajñānam ityādau maule prayoge hetau sādhyena vyāptiṃ prasādhyopasaṃharati vivādāspadam ityādi vivādāspadam ārūḍhaṃ vijñānatvādato manaḥ advayaṃ vedyakartṛtvaviyogāt pratibimbavat  p vivādāsmapadaviśeṣaṇenaitad āha svasthanetrādivijñānamatra viśeṣaḥ sādhyadharmī na sarvaḥ sāmānyaṃ tu vijñānatvād iti hetuḥ tena na pratijñārthaikadeśatā hetor iti vedyakartṛtvaviyogād ityadvayatvaviśeṣaṇam vedyakartṛtvadvayaviraheṇādvayam iṣṭam na tu sarvathābhāvād ity arthaḥ pratibimbavad iti viṣayiṇi viṣayopacārāt pratibimbajñānaṃ pratibimbaśabdenoktam yadvā saptamyantād vatiḥ kartavyaḥ tena jñānam eva sāmarthyād ādheyatayā labhyate na cāsiddho hetur bhedāntarapratikṣepeṇa svabhāvasyaiva tathā nirdeśān na jñātṛtvasya nāpi viruddhaḥ sapakṣe bhāvāt nanu cetyādināparo dṛṣṭāntasya sādhyavikalatām udbhāvayati nanu ca pratibimbe pi jñānaṃ sālambanaṃ matam cakṣūraśminivṛttau hi svamukhādes tathekṣaṇāt  yasmānnayanā raśmayo darpaṇāditalapratihatā nivartamānāḥ svamukhādinā sambandhyante tatas te tathā mukhādipratītihetavo bhavanti ataḥ svamukhādereva tathā darpaṇādyantargatādirūpeṇekṣaṇaṃ bhavati tataś ca na pratibimbajñānaṃ grāhyagrāhakadvayarahitaṃ siddham nābhimukhyenetyādinā pratividhatte nābhimukhyena taddṛṣṭeḥ svamukhādes tathekṣaṇam pramāṇadeśabhedādidṛṣṭeścānyapadārthavat  na svamukhādes tathekṣaṇam ābhimukhyena tasya svasukhāder darśanāt taddeśapramāṇavarṇādibhedena dṛṣṭeś ca na svamukhādes tathekṣaṇam iti sambandhaḥ anyapadārthavad iti śabdādipadārthavat etad uktaṃ bhavati mukhādigrāhakaṃ tajjñānaṃ syāt tadā yathaiva tanmukhādi vyavasthitaṃ tathaiva gṛhṇīyāt nahyanyākārasya jñānasyānyad grāhyaṃ yuktam atiprasaṅgāt yāvatā dakṣiṇābhimukhasthito darpaṇatalaṃ nibhālayannuttarābhimukhaṃ svamukhaṃ paśyati tathālpīyasi darpaṇatale mahato pi svamukhasyālpapratibimbakamupalabhyate tathā darpaṇatalasambaddhaṃ dūrādhaḥpraviṣṭamivekṣyate naca tāvad bahalaṃ tathādarśatalaṃ nāpi sukhādi tat sambaddham tathā vimalasalile sarasi taṭāntasthitaśākhiśikhariṇāṃ pratibimbānyadhogataśākhādiśikharaśekharāṇyupalabhyante naca te tathāsthitāḥ tasmāt pratibimbajñānaṃ svamukhādigrāhakaṃ tadvilakṣaṇapratibhāsitvāt śabdajñānavat p bhadantaśubhaguptastvāha dhīmātratvena saṃsādhye yajjñānatvādisādhanam vijātīyāviruddhatvāt sarvaṃ śeṣavad ucyate  iti taṃ pratyāha vijñānatvam ityādi vijñānatvaṃ prakāśatvaṃ tac ca grāhye nirāspadam anirbhāsādyayogena vyāptis tenāsya niścitā śaktāvanantare jñāne grāhyāṃśe viṣayasthitiḥ tātvikī neṣyate smābhis tena mānaṃ samarthyate vijñaptimātratāsiddhir dhīmadbhir vimalīkṛtā asmābhis taddiśā yātaṃ paramārthaviniścaye  pūrvam eva hi anirbhāsaṃ sanirbhāsam ityādinā vyāpteḥ prasādhitatvāt nānaikāntiko hetuḥ ācāryadignāgapādair ālambanapratyayavyavasthārtham uktam yadantarjñeyarūpaṃ tu bahirvadavabhāsate so rtho jñānarūpatvāt tat pratyayatayāpi ca  iti anena hi grāhyāṃśe viṣayavyavasthā pratipāditā punar apyuktam athavā śaktyarpaṇāt krameṇāpi so rthāvabhāsaḥ svānurūpakāryotpattaye śaktiṃ vijñānācārāṃ karotītyavirodha iti anenānantarajñāne svānurūpakāryotpattinimittaśaktisamarpaṇāt kāraṇatvaṃ ca tasya pratibhāsasya samarthitam atra tenaiva bhadantena dūṣaṇam uktam yadyapīndriyavijñapter grāhyāṃśaḥ karaṇaṃ bhavet atadābhatayā tasyā nākṣavad viṣayaḥ sa tu  ityādinā atrāha śaktāvityādi śaktāvanantare jñāna iti vyadhikaraṇasaptamyau anantare jñāna iti samanantarapratyaye ālayākhye yā śaktistathāvidhārthapratibhāsapratyayasamarthitā tātvikī neṣyata iti yataḥ paramāṇvāder vyatiriktasyālambanatvaṃ na yujyata iti vistareṇa pratipādyācāryeṇa mābhūt sarvathālambanapratiṣedhe pratītibādhā tathā ālambanādhipatisamanantarahetupratyayatvalakṣaṇāś catasraḥ pratyayitā iti sūtre vacanād abhyupetabādhāpīti avirodhapratipādanāya yathāvidha ālambanapratyayo bhipretaḥ sūtre loke ca tathā pratipāditaṃ saṃvṛttyā na paramārthataḥ paramārthatastu nirālambanāḥ sarva eva pratyayā iti iti bahirarthaparīkṣā KAPITEL   RUTIPARIIKSAAp svatantraśrutiniḥsaṅga ityetat samarthanārtham āha anya ityādi anye punar ihājñānamalīmasadhiyo jaguḥ cittamātratayā nāyaṃ yujyate śrutibādhanāt anya iti jaiminīyāḥta evam āhuḥ codanaiva dharmādharmādivyavasthānibandhanam ālokabhūtā sarvaprāṇabhṛtāṃ sādhāraṇaṃ cakṣur iva vyavasthitāavaśyaṃ saiva dharmārthibhiḥ puruṣaiḥ prekṣāvadbhiḥ pramāṇatvenāśrayaṇīyā nānyatpuruṣapraṇītavacanādikamtathā hi puruṣasya rāgādibhir avidyayā ca parītacetaso vacanaṃ nālamatīndriyam arthamaviparītamavagamayitumatas tadvacanasamadhigamyo na dharmādiḥnāpyarvāgdarśinaḥ pratyakṣasamadhigamyaḥ  tasyātīndriyatvenātyantaparokṣatvāttathā hi iṣṭāniṣṭārthasādhanayogyatālakṣaṇau dharmādharmauyathoktaṃ śābare bhāṣye ya eva śreyaskaraḥ sa eva dharmaśabdenocyatekatham avagamyateyo yāgam anutiṣṭhati taṃ janā dhārmikā iti samācakśateyaś ca yasya karttā sa tenākhyāyate yathā pācako lāvaka ititena yaḥ puruṣaṃ niḥśreyasena saṃyunakti sa eva dharmaśabdenocyata ititad anena dravyādīnām iṣṭārthasādhanayogyatā dharma iti pratipāditaṃ bhavati tathā hi yāgaśabdena dravyaguṇakarmāṇi śreyasaḥ sādhanāni viśiṣṭāny ucyante tatra ca dharmaśabdapravṛttir darśitā yady api tāni dravyādīni pratyakṣāṇi svarūpato  na ca śreyaḥsādhanatvena  tādrūpyeṇa ca teṣāṃ dharmatvam iṣyate na svarūpamātreṇa yathoktam śreyo hi puruṣaprītiḥ sā dravyaguṇakarmabhiḥ codanālakṣaṇaiḥ sādhyā tasmād eṣveva dharmatā eṣām aindriyakatve pi na tādrūpyeṇa dharmatā śreyaḥ sādhanatā hy eṣāṃ nityaṃ vedāt pratīyate tādrūpyeṇa ca dharmatvaṃ tasmād nendriyagocaraḥ ititādrūpyeṇa ceti śreyaḥsādhanarūpeṇa tasmād yogyatā dharma iti sthitam dharmavaiparītyenādharmo pi sāmarthyād aniṣṭārthasādhanayogyateti spaṣṭam avasīyate naca yogyatāmarvāg darśanaḥ pratyakṣīkartumīśaḥ tasyāḥ sadaiva kāryānumeyatvāt yadāha śaktayaḥ sarvabhāvānāṃ kāryārthāpatīsādhanā itianyathā hyarvāgdarśanatvam eva hīyate nāpi yogipratyakṣamatīndriyaviṣayaṃ pratyakṣatvād itarapratyakṣavat nāpy anumānaṃ dharmādharmādhigamāya yuktam  pratītasambandhasyaiva vatsunastena paricchedāt dharmasya cātathābhūtatvāt nāpyupamānaṃ samarthaṃ dharmapratyāyane  tathā hyupamānaṃ sādṛśya p masannikṛṣṭe buddhimutpādayati yathā gavayadarśanaṃ gosmaraṇasya  naca dharmeṇa sadṛśaḥ karścit pratītaḥ sambhavati yat sādṛśyāt tasyāvakalpanā bhavet nāpyarthāpattiḥ kṣamā dharmādharmāvabodhane tathā hi dṛṣṭaḥ śruto vārthonyathā nopapadyata ityadṛṣṭārthakalpanārthāpattiḥ naca dharmeṇa vinā kaścid artho nopapadyate  yato sya kalpanā bhaviṣyati abhāvo pi pramāṇābhāvo nāstītyasyārthasya prasiddhaye prabhavati  na vidhau tasmād abhāvakrasthau dharmādharmau yadi codanā na śaknuyād uddhartuṃ tenaiva grastau syātām iti codanālakṣaṇo rtho dharmādir nendriyādilakṣaṇaḥ codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭam ityevaṃjātīyakam arthaṃ śakto bhyavagamayituṃ nānyat kiñcanendriyam ato vaśyaṃ codanā pramāṇayitavyā codaneti ca kriyāyāḥ pravartakaṃ nivartakaṃ ca vākyam āhuḥ tathā svargakāmo gniṣṭomena yajeneti pravartakam  na hiṃsyād bhūtānīti nivartakam tasyāś ca prāmāṇyopāyaṃ bhavatāṃ yajeneti traidhātukam iti pratijñārthaḥ sa na yujyate kutaḥ śrutibādhanāt śrutyā vedena bādhanāt cittavyatiriktāgnihotrādiprakāśanāt svayaṃ ca cittavyatirekeṇāvasthānāt cittamātratayetyupalakṣaṇam tathā kṣaṇikatvanairātmyasarvajñavairāgyādipratijñāpi bādhyata eva tadviruddhārthaparidīpanenāvasthānāt syād etat bādhyeta sarvam etat  yadi tasyāṃ prāmāṇyaṃ siddhaṃ bhavatītyāha sā hi pramāṇam iti sā hi pramāṇaṃ sarveṣāṃ narākṛtatayā sthitā vaitathyaṃ pratipadyante pauruṣeyyo giro yataḥ  avitathaṃ jñānaṃ pramāṇaṃ taddhetutvāt sāpi pramāṇam ucyate katham ity āha narākṛtatayeti apauruṣeyatvāt anenāvitathajñānahetutvaṃ vaitathyakāraṇarāgādidoṣagaṇābhāvena pratipādayati prayogaḥ yan mithyātvahetudoṣasaṃsargarahitaṃ tadavitathajñānakāraṇaṃ  yathā timirādidoṣānupaplutaṃ cakṣuḥ  mithyātvaheturāgādidoṣasaṃsargarahitaścāpauruṣeyatvād veda iti svabhāvahetuḥ vaidharmyadṛṣṭāntenānaikāntikatāṃ pariharannāha vaitathyam iti anena hi sādhanābhāvena sādhyābhāvasya vyāptimādarśayati tathā hi doṣā mithyātvahetavaḥ yatraiva sannidadhati tatraiva svakāryamithyātvam upasthāpayati  nānyatra kāraṇamantareṇakāryasyāsambhayātsambhave vāhetukatvaprasaṅgātnāpi tamantareṇabhavatastatkāryatvaṃ yuktamatiprasaṅgādityato mithyātvadoṣayoḥ kāryakāraṇabhāvānupapattirahetuka p tvaprasaṅgasya mithyātvasyeti viparyaye bādhakaṃ pramāṇam iti nānaikāntikatā prayogaḥ yatra hi yat kāraṇaṃ nāsti tattatra na bhavati  yathāpa yasyavidyamānakāraṇo dhūmaḥ nāsti ca vaitathyahetumohādidoṣagaṇaḥ śrutāviti kāraṇānupalabdhiḥ nāpyasiddhateti pratipādayann āha doṣāḥ santītyādi doṣāḥ santi na santīti puṃvācyeṣu hi śaṅkyate śrutau karturabhāvān nu doṣāśaṅkaiva nāsti naḥ  doṣā hi puruṣāśritās taddharmatvāt  tat kathaṃ te svāśrayamantareṇa bhaveyuḥ sambhave vānāśritatvaprasaṅgāt eṣa hyāśritadharmo yadāśrayānuvidhāyitvam doṣāśrayaś ca puruṣaḥ kartā  sa ca nivṛttau veda iti kuto doṣāśaṅkā ye naṣṭāḥ etena naṣtāsaṃdigdhāsiddhatāpi syād etat doṣāśrayasya karturabhāvo pi kathaṃ siddha ityatas tadabhāvas tadgrāhakapramāṇapañcakanivṛttyā pratipādayati kartā tāvad ityādi kartā tāvadadṛṣṭaḥ sā kada  pyāsīditīṣyate adṛṣṭapūrvasambandhaḥ sampratyajñānahetukaḥ anumānavihīno pi so stīti parikalpyate āgamo pi na tat siddhyai kṛtakākṛtako sti na svayam evāpramāṇatvāt kṛtako sya na bodhakaḥ manvādivacanasyāpi tat kṛtaiva hi satyatā asambaddhastu vidviṣṭaḥ satyavādī kathaṃ bhavet ato nyakartṛko pyasti vedakārāgamo na naḥ vedakārasadṛkkaścid yadi dṛśyeta samprati tatas tenopamānena kartur apyupamā bhavet vedakārādṛte kiñcin na siddhyet pramitaṃ yadi arthāpattyā pratīyeta vedakāras tato dhruvam nanu tena vinā kiñcid vede yannopapadyate asmin sati hi bahveva prāmāṇyādi na siddhyati sa pañcabhir agamyatvād abhāvenaiva gamyate tena durlabhabhāvo sau pramāṇābhāvabādhanāt  p na tāvat pratyakṣataḥ kartā vedasya siddhaḥ tathā hi ayam asāviti na śakyate śṛṅgagrāhikayā pratipādayitum idānīm anupalabhyamānatvāt āsīt kartetyevaṃ tu kalpanīyaṃ  sa cādṛṣṭaḥ san kadāpyasīditīṣyate  yat tad apramāṇakam iti śeṣaḥ nāpyanumānataḥ siddha ity āha adṛṣṭapūrvetyādi adṛṣṭapūrveṇakartrā sambandho janyajanakabhāvalakṣaṇo yaḥ kriyate samprati vedasya vedanindakaiḥ so jñānahetukaḥ  jñāpakapramāṇābhāvāt na hyadṛṣṭena vahninā saha kaścid dhūmasya sambandhaṃ grahītuṃ prabhuḥ tasmād anumānavihīno pi sa kartā kalpyate apiśabdān na kevalaṃ pratyakṣavihīnaḥ śābdapramāṇanivṛttim āha āgamo pītyādi vedasya vyatirekeṇākṛtakasyābhāvān na tāvad akṛtakaḥ nāpi kṛtakastasya svayam evāpramāṇatvāt tathā hi kṛtako bhavannāgamo vedasambaddhamanuprabhṛtipuruṣakartṛko bhavet tadasambaddhasādhyamuniprabhṛtipraṇīto vā  prathamapakṣamadhikṛtyāha manvādivacanasyetyādi tatkṛtaivetivedakṛtaiva anena svataḥ prāmāṇyābhāvamāhadvitīye pakṣe doṣamāha asambaddhastviti asambaddho vedena  tatrānadhikṛtatvāt anyakartṛka iti asambaddhapuruṣakartṛkaḥ vedakārāgamo vedakārapratipādakaḥ upamānābhāvam āha vedakārasadṛgityādi arthāpatter abhāvam āha vedakārādṛta iti pramitam iti pramitipramāṇaṣaṭkaparicchinnaṃ tena vineti kartrā kiñciditi pramitam asminniti kartari prāmāṇyādītyādiśabdena dharmādivyavasthā abhāvenaiveti abhāvena pramāṇena nāstītyeva gamyate tasya pratiṣedhaviṣayatvāt athavā abhāvena rūpeṇa nāstītyevaṃ gamyata iti yāvat pramāṇābhāvāt pramāṇābhāvabādhanād iti pramāṇānām abhāvo nivṛttiḥ abhāvapramāṇam iti yāvat tena bādhanāt nāsti vedasya karteti siddham  syād etat yadi vedasyāpauruṣeyatvam evaṃ prasādhya prāmāṇyaṃ prasādhyate hanta tarhi parataḥ prāmāṇyaṃ prayuktaṃ vedasya  tathā hi na tāvad vedasya prāmāṇyaṃ pratīyate yāvad apauruṣeyatā na sādhyata ity āśaṅkyāha aprāmāṇyetyādi aprāmāṇyanivṛttyarthā vedasyāpauruṣeyatā yeṣṭā sāpi tvavastutvāt sādhanīyā na sādhanaiḥ  anenaitad āha na hyasmābhir asiddhaṃ prāmāṇyaṃ vidhirūpeṇa prasādhyate kiṃ tarhip pareṇa yadaprāmāṇyamāsaktaṃ tannivṛttiḥ kriyate apavāde ca niraste svayam evotsargo napiditaḥ siddho vatiṣṭhate nāpyapauruṣeyatvaṃ prasādhyate  yatas tatsādhanadvāreṇa sāmarthyāt parataḥ prāmāṇyaprasaṅgaḥ syāt kiṃ tarhi tasyāpauruṣeyatānivṛttimātralakṣaṇatvenāvastutvāt yadi na sādhyate kathaṃ tarhi svayaṃ siddhyatītyāha yannāmetyādi yannāma tārkiko brūyāt pauruṣeyatvasādhanam tannirākaraṇāt siddhā vedasyāpauruṣeyatā  nanu nirākṛto pi parapakṣe svapakṣamasādhayataḥ pramāṇena kathaṃ tat siddhir yena kṛtārthā vedavādino bhavantītyāha vastubhūtāv ityādi vastubhūtau hi yau pakṣau pradhānaparamāṇuvat tayor anyatarāsiddhyā netaraḥ siddhyati svayam  pradhānaparamāṇuvad ityetad vyācaṣṭe pradhānakāraṇatvasyetyādi pradhānakāraṇatvasya nirākṛtyāpi sādhanam sādhyaṃ hetvantareṇaiva paramāṇukṛtaṃ jagat  vaiśeṣikeṇa yadyapi sāṅkhyopanyastapradhānakāraṇajagat sādhanaṃ nirākṛtam tathāpi hetvantareṇaiva paramāṇukṛtaṃ jagatsādhanīyam  ihāpyevaṃ bhaviṣyatīti atrāha bhāvapakṣetyādi bhāvapakṣaprasiddhyartham ucyate yat tu sādhanam tasminnirākṛte samyagabhāvaḥ siddhyati svayam yat pūrvāparayoḥ koṭyoḥ paraiḥ sādhanam ucyate tannirākaraṇaṃ kṛtvā kṛtārthā vedavādinaḥ  bhāvapakṣaḥ pauruṣeyatā  tannivṛttirabhāvapakṣaḥ anyonyaparihārasthitalakṣaṇayoścaikapratiṣedhasyāparavidhināntarīyakatvād ityabhāvaḥ svayaṃ siddhyatīti bhāvaḥ tathā hi vedasya pūrvāparayoḥ koṭyorutpādavināśalakṣaṇayoḥ siddhaye yadbauddhaiḥ sādhanam ucyate tannirākaraṇamātreṇaiva vedāpauruṣeyatvasya koṭidvayaśūnyatālakṣaṇasya siddhāviṣṭasiddhyā kṛtārthā vedavādinaḥ nanu nirākṛte pi tat sādhane vedasya nityatvaṃ vidhirūpaṃ yatnāntareṇa sādhanīyam  p tat katham asādhayanto vedasya nityatvaṃ kṛtārthā bhaveyur vedavida ity āha nityatvaṃ vasturūpam ityādi nityatvaṃ vasturūpaṃ yat tadasādhayatām api svayaṃ bhavati tat siddhiḥ pūrvapakṣadvaye hate  pūrvapakṣadvayam pūrvāparayoḥ koṭyoḥ sādhanam yathā pūrvapakṣadvaye hate nityatvasya svayaṃ siddhir bhavati taddarśayati pūrvā vedasyetyādi pūrvā vedasya yā koṭiḥ pauruṣeyatvalakṣaṇā parā vināśarūpā ca tadabhāvo hi nityatā  pūrvāparakoṭidvayaparihārasthitalakṣaṇatvān nityatvasya  parasparaparihārasthitalakṣaṇayoścaikanirākaraṇasyāparasadbhāvanāntarīyakatvādityuktam yadyevaṃ  yadi tadabhāvo nityatā  na tarhi vastudharmo nityatā prāpnotītyāha yannādau kriyata iti yannādau kriyate vedaḥ paścānnaiva vinaśyati tadeva tasya nityatvaṃ jñeyaṃ tadapi cenmatam akṛtatvāvināśābhyāṃ nityatvaṃ hi vivakṣitam tau cābhāvātmakatvena nāpekṣete svasādhanam  anena vastubhūtasya vedasyātmagata evāsau dharma iti pratipādayati yadyevaṃ vastubhūtatvāt sādhyaṃ tarhi nityatvaṃ prāptam iti paravacanāvakāśamāśaṅkate jñeyam ityādi jñeyam pramāṇena jñātavyam  sādhyam iti yāvat tau ceti akṛtatvāvināśau svarūpasya sādhanaṃ svasādhanam abhāvasyāpi vastutvāvirodhāt satyapyakṛtāvināśitvalakṣaṇatve nityatvasya nāvastutvam iti bhāvaḥ evaṃ tāvat pramāṇapañcakanivṛttyā vede karturabhāvasiddhyā yanmithyātvahetudoṣasaṃsargarahitamityasya hetornāsiddhiḥ  nāpi viruddhatā sapakṣe bhāvāt  vipakṣe cābhāvānnāpyanaikāntikatvam iti siddhaṃ vedasya prāmāṇyam sāmprataṃ paraprayuktasya vedāprāmāṇyasādhanadvayasya vistareṇa dūṣaṇamārabhate tatredaṃ sādhanadvayaṃ yadaindriyakaṃ prayatnānantarīyakaṃ ca  tadanityaṃ  yathā ghaṭaḥ  tathā ca śabdaḥ  iti svabhāvahetusāmānyena śabdasyānityatve siddhe vedasyāpyanityatvasiddhyā sāmarthyādasyāḥ puruṣavākyavan mithyātvaṃ setsya p tīti parasya bauddhāder abhiprāyaḥ atra śābdādipramāṇaiḥ pratijñābādhāṃ vistareṇa pratipādayati tatra śābdapramāṇabādhāṃ tāvad āha vedavākyārtham ityādi vedavākyārthamithyātvaṃ yo vadatyanumānataḥ tasya vaidikavijñānabalāt pakṣo nivartate  vedād āgataṃ vaidikam agnihotrāt svargo bhavatītyādi tadbalāt pakṣo nivartate  tena bāhyamānatvāt yathoktam na cāsya codanā syād vā naveti saṃśayitaṃ pratyayamutpādayati naca mithyaitad iti kālāntare puruṣāntare deśāntare vasthāntare vā punar avyapadeśyapratyayo bhavati yo pyanyapratyayaviparyāsaṃ dṛṣṭātrāpi viparyayaḥ siddhyatītyānumānikaḥ pratyaya utpadyate  so pyanena pratyakṣeṇa virudhyamāno bādhyeteti nanu ca tulyabalayoḥ katham ekanetarasya bādhā atha tulyabalatve pi bādhā  anumānena tarhi tasya kiṃ na bādhā syād ity āha tacca pratyakṣatulyavad iti tacca pratyakṣatulyatvād vaidikaṃ balavattaram na śakyam anumānena kathañcid api bādhitam anumānaṃ kathaṃ tarhi tena bādhyata ity āha pratyakṣetyādi pratyakṣapakṣanikṣiptaṃ śāstram eva yataḥ sthitam balavattaramityetad anumānasya bādhakam  yathoktam pratyakṣastu vedavacanapratyayaḥ  na cānumānaṃ pratyakṣavirodhi pramāṇaṃ bhavatīti katham anumānād āgamasya balīyastvaṃ yena pratyakṣatulyatvaṃ tasyetyāha dṛṣṭāntanirapekṣatvād iti dṛṣṭāntanirapekṣatvād doṣābhāvāc ca lāghavam āgamasya pramāṇatve nānumānasya tādṛśam tenāgamānumānābhyāṃ yatrārthe saṃśayo bhavet tatrāgamabalīyastvāt kāryastenaiva nirṇayaḥ  pramāṇatva iti lāghavāpekṣā viṣayasaptamī nānumānasya tādṛśam iti tasya dṛṣṭāntāpekṣatvād doṣasadbhāvāc ca doṣas tu pratyakṣatulyena vaidikena jñānena bādhyamānatvāt p nanu ca yadevobhayasiddhaṃ tadeva dūṣaṇaṃ bhavati  naca bauddhasyāgamaḥ pramāṇam  dve eva pramāṇe ityavadhāraṇāt  tat katham asiddhenāgamaprāmāṇyena bādhā kriyate bauddhaṃ pratītyāśaṅkyāha mamāpramāṇam ityādi mamāt pramāṇam ityevaṃ vedo rthaṃ bodhayann api vaktuṃ na dveṣamātreṇa śakyate satyavādinā dveṣād asammatatvād vā naca syād apramāṇatā naca prītyabhyanujñābhyāṃ pramāṇamavakalpyate dviṣanto pi ca vedasya naivāprāmāṇyakāraṇam kiñcijjalpanti ye naite bhaveyuḥ satyavādinaḥ dhāraṇādhyayanavyākhyākarmanityābhiyogibhiḥ mithyātvaheturajñāto dūrasthair jñāyate katham abhiyuktā hi ye yatra tannibaddhaprayojanāḥ tatratyaguṇadoṣāṇāṃ jñāne te dhikṛtā yataḥ ye tu brahmadviṣaḥ pāpā vedāddūraṃ bahiṣkṛtāḥ te vedaguṇadoṣoktīḥ kathaṃ jalpantyalajjitāḥ  evaṃ manyate nahīcchāmātreṇa vastunaḥ siddhyasiddhī bhavataḥ  yenābhyupagamamātreṇa na siddhamāgamaprāmāṇyaṃ bhavet  kiṃ tarhi  pramāṇabalena yat siddhaṃ taddvayor api siddham  dṛḍhataraścāgnihotrādivākyāt pratyaya iti pratipāditam  tat katham apramāṇam iti śakyaṃ vaktum kevalaṃ vāṅmātrametad bhavatām  niryuktikam iti saṅkṣepārthaḥ asammatatvād iti lokasyābhyanujñā lokasammatatvam dūrasthā iti śākyādayo vedāt taddhāraṇādikarmabahiṣkṛtatvāt tannibaddhaprayojanā iti tatra vede  nibaddham uktam  prayojanam puruṣārtho yāgādilakṣaṇo yeṣāṃ te brahmādviṣa iti vedadviṣaḥ tadudbhūtaṃ vā jñāna brahma    athavā mābhūdāgamato bādhā  tathāpi duṣṭa eva pratijñārthaḥ  pratyakṣādibhir mānair bādhyamānatvād iti pratipādayann āha kiñcetyādi kiñca śabdasya nityatvaṃ śrotrajapratyabhijñayā vibhutvaṃ ca sthitaṃ tasya ko dhyavasyed viparyayam  p anena pratyakṣato bādhām āha tathā hi sarvakālaṃ sa evāyam iti pratyakṣābhijñāyamānatvān nityatvaṃ pratyabhijñākhyāt pratyakṣasiddham sarvatra deśe pratyabhijñānād vibhutvaṃ ca siddham iti ko viparyayaṃ nityavibhutvayor adhyavasyet  naiva kaścit nityatvavyāpitvaviparyayo nityatvam avibhutvaṃ ca tasmād ityupasaṃharati tasmād vā sarvakāleṣu sarvadeśeṣu caikatā pratyakṣapratyabhijñānaprasiddhā sāsya bādhikā  sarvakāleṣviti atītānāgatavartamāneṣu asyeti viparyayasya jvālāder ityādinā pratyabhijñāyā vyabhicāram āśaṅkate jvālādeḥ kṣaṇikatve pi pratyabhijñeti cen na tat tatra hi pratyabhijñeyaṃ sāmānyaṃ nityam eva naḥ bhedabuddhistu yatrāṃśe syāt kenacid upādhinā na tatra pratyabhijñānaṃ bhedabuddhyāvadhāritam  ādiśabdena lūnapunar jātānāṃ keśanasvatṛṇādīnāṃ nirjharādīnāṃ grahaṇam  yatas tatrāpi pratyabhijñāsti  ta evāmī keśās tānyeva tṛṇāni saiva nirjharadhārā tadeva sarito jalamiti naitadasti tatra hi sāmānyaṃ tejastvādi pratyabhijñāyate tac ca nityamiṣṭameveti kṛto vyabhicāraḥ yadapi vyaktirūpam anityaṃ tat tu naiva pratyabhijñāyata iti kuto vyabhicāraḥ yatrāṃśa iti mandataramādau kenacid upādhineti mandatvorddhvagamanādinā katham avagatam ity āha bhedabuddhyāvadhāritam iti bhinnabuddher etad avagatam ity arthaḥ anumānair bādhāmāha deśakālādītyādi deśakālādibhinnāś ca gośabdavyaktibuddhayaḥ samānaviṣayāḥ sarvā navā nānārthagocarāḥ gaurityutpadyamānatvāt sampratyutpannabuddhivat gośabdabuddhyā hyastanyā gośabdo yaṃ prakāśitaḥ gośabdaviṣayatvena yathaivādyaṃ prasūtayā iyaṃ vā taṃ vijānāti taddhetoḥ pūrvabuddhivat  p ubhe vāpyekaviṣaye bhavetām ekabuddhivat deśakālādibhinnā vā samastā gotvabuddhayaḥ ekagośabdajanyāḥ syur godhītvād ekabuddhivat hyastanoccarāṇo vāpi gośabdo dyāpi vidyate gośabdajñānagamyatvād adyoccāritaśabdavat gauriti śrūyamāṇo dya hyo pi śabdo mayā śrutaḥ hetoḥ pūrvoditādeva hya uccāritaśabdavat śabdo vā vācako yāvan sthiro sau dīrghakālabhāk sambandhānubhavāpekṣajñeyajñānapravartanāt ya īdṛksa sthiro dṛṣṭo dhūmasāmānyabhāgavat asthirastu na sambandhajñānāpekṣo vabodhakaḥ tādāstvikanimittatvād dīpavidyutprakāśavat śabdānityatvapakṣo taḥ sarvair ebhir virudhyate anumānair dṛḍhaiḥ siddhair nityāḥ śabdās tataḥ sthitāḥ  gośabdavyaktiṣu yā buddhayo deśakāladrutamadhyavilambitādipratibhedabhāsabhinnās tā ekārthaviṣayāḥ  nānārthaviṣayā navā bhavanti  gaur ityākāropagrahaṇotpadyamānatvāt sampratyutpannagobuddhivat athavā yā yā gośabdaviṣayā buddhiḥ sādyatanagośabdaviṣayā  gośabdaviṣayatvāt adya prasūtagośabdabuddhivat gośabdaviṣayā ca hyastanī gośabdabuddhir iti svabhāvahetuḥ athavā ahyastanī gośabdabuddhir dharmiṇī  hyastanagośabdaviṣayatvaṃ sādhyadharmaḥ  gośabdaviṣayatvād iti hetuḥ  hyastanī gośabdabuddhir dṛṣṭāntaḥ etad evāha iyam ityādi iyam ityadyatanī tam iti hyastanagośabdajñānopalabdhaṃ gośabdam taddhetor iti gośabdaviṣayatvāt athavā ubhe hyastanyadyatanyau buddhī ekaviṣaye gośabdaviṣayatvād ekāgośabdabuddhivat ubhe cetyetad eva darśayati hetuḥ prakṛtatvāt sujñāta iti noktaḥ athavā samastā gotvabuddhayo deśādibhedabhinnā ekagośabdajanyā godhītvād ekagobuddhivat pūrvaṃ gośabdaviṣayā buddhayo dharmiṇyaḥ  ekaviṣayatvaṃ ca sādhyam  idānīṃ ca gotvajātiviṣayā buddhayo dharmiṇyaḥ  ekagośabdajanyatvaṃ sādhyam iti viśeṣaḥ hyastanamuccāraṇamasyeti hyastanoccāraṇaḥ p ayaṃ ca dharminirdeśaḥ adyāpi vartanaṃ sādhyadharmaḥ śeṣaṃ subodham gauriti śrūyamāṇo dyeti dharminirdeśaḥ tasya hyo pi śravaṇaṃ sādhyadharmaḥ pūrvoditād iti gośabdajñānagamyatvāt athavā yāvān vācakaśabda ityayaṃ dharminirdeśaḥ tasya dīrghakālabhāktvaṃ sādhyadharmaḥ sambandhānubhavāpekṣajñeyajñānapravartanād iti hetuḥ sambandhānubhavam apekṣata iti sambandhānubhavāpekṣaṃ tac ca tat jñeyajñānapravartanaṃ ceti tathoktam tasmāt sthiro jñeyaḥ sthirasyaiva viśeṣaṇaṃ dīrghakālabhāgiti kālasthair yeṇa sthiratvamātrābhipretaṃ natu deśasthair yeṇa parvatāderivetiviśeṣaṇena darśayati dhūmasāmānyabhāgavad iti dṛṣṭāntaḥ svalakṣaṇasyānanvayān na liṅgatvam iti sāmānyabhāga eva dṛṣṭāntaḥ asthirastvityādi vyatirekakathanam tādātvikanimittatvād iti tādātvikam tāvat kālikaṃ vyavahārakālānuyāyi nimittaṃ sambandho yasya sa tathoktaḥ tadbhāvas tattvam  nanu cānayā diśā ghaṭādīnām apyekatvaṃ śakyate vaktum tathā hi sarvā deśakālādibhinnā ghaṭādivyaktibuddhayaḥ samānaviṣayā navā nānārthagocarāḥ ghaṭa ityutpadyamānatvāt sampratyutpannaghaṭabuddhivad ityevam ādi nacaikatvaṃ ghaṭādīnām iṣṭaṃ dṛṣṭaṃ vā tasmād ete sarva eva hetavo vyabhicāriṇa ityāśaṅkyāha ghaṭāder ityādi ghaṭāder ekatāpattau jātyeṣṭaṃ siddhasādhanam vyaktīnām ekatāpattiṃ kuryāccedanayā diśā tathā dṛṣṭaviruddhatvaṃ vācyaṃ śabdapramāṇakam yato dhyakṣādibhir mānair vyaktibhedaḥ suniścitaḥ  yadi jātyā jātirūpeṇa  ghaṭādīnām ekatvaṃ sādhyate prasaṅgena tadā siddhasādhanam taduktam aṃśā hyetasya jātyākhyo nityo dhvaṃsītaro mata iti atha vyaktirūpāṇām ekatvaṃ prasaṅgena sādhyate  tadāpi na vyabhicāraḥ pratyakṣādibhir bādhitatvād asyāḥ pratijñāyāḥ yasmād abādhitaviṣayatvena satīti sarve hetavaḥ saviśeṣaṇā ihābhipretāḥ tat kuto vyabhicāra ityabhiprāyaḥ dṛṣṭaviruddhatvam iti pratijñāyā iti śeṣaḥ śeṣaṃ sugamam  punar api śabdānityatvapratijñāyā anumānārthāpattibhyāṃ bādhām āha tatredamanumā p nam yayor akṛtrimaḥ sambandhas tāvakṛtrimau  yathākāśaparamāṇū  akṛtrimaś ca sambandhaḥ śabdasya jātisaṃjñakenārthena vācyavācakabhāvalakṣaṇa iti svabhāvahetuḥ asiddhiṃ pariharannāha kṛtrimatve cetyādi kṛtrimatve ca sambandhas tat prayogāpavarjanāt tadekavyaktiniṣṭhatvān naiva sārvatriko bhavet pārthivadravyasattvādilāṅgūlatvādisaṅkarāt vinā prayogabhūyastvaṃ na syād gotvāvadhāraṇā tasmād akṛtrimaḥ śabdo na kadācid vinaśyati nityena nityasambandhād ākāśaparamāṇuvat  kṛtrimatve ca sambandhasyetyapekṣaṇīyam yadi sambandhaḥ kṛtrimo bhavettadā tatprayogāpavarganātśabdaprayogavināśāt śabdasyāpi vināśa iti sārvatrikaḥ sarvaprayogānuyāyī  na syāt kutaḥ  tadekavyaktiniṣṭhatvāt ekagovyaktiniṣṭhatvāt tatrārthāpattiḥ yeyaṃ saṃmukhe nekasaminnekasyām api govyaktau sāmānyasthite sati gośabdānniṣkṛṣṭasya gotvasyaiva pratipattiḥ  sā śabdamantareṇānupapannā katham ity āha pārthivetyādi śābdapramāṇapūrvakeyam arthāpattiḥ tasmād akṛtrimaḥ śabda ityanumānam upasaṃharati nityeneti jātisaṃjñākenārthena nityaṃ sarvakālaṃ sambandhāt yathā paramāṇūnāṃ nityenākāśeneti  arthāpatter anaikāntikatvaṃ pariharann āha saṃmukhānekasāmānyetyādi saṃmukhānekasāmānyaviṣayaś ca sakṛcchrutaḥ niṣkṛṣṭaṃ svārthavācitvaṃ gośabdo na prapadyate bahubhiḥ śravaṇair eṣa prāṇitvādīni varjayan śuklādigamanādīni sāsnālāṅgūlatādi ca śāvaleyādikhaṇḍādivyaktīḥ svasvanibandhanāḥ niṣkṛṣṭagotvavācitvaṃ cireṇa pratipadyate  yathoktaṃ bhāṣye nitye tu khalu vai śabde bahukṛtva uccāritaḥ śrutapūrvastvanyānyāsu goṣvanvayavyatirekābhyām ākṛtivacanatvamavagamayati tasmād apinityaiti vyaktī svasvanibandhanā iti yathāsvaṃ bhedabhinnā ity arthaḥ bhinnatvaṃ hi tāsāṃ bheda p pratipattinibandhanam tena svaṃ bhinnatvaṃ bhedapratipattinibandhanaṃ yāsāṃ tāḥ svanibandhanāḥ varjayanniti sambandhaḥ   syād etat yadi nāma cireṇa pratipadyate  tathāpi kathaṃ sarvakālabhāvitvaṃ sidhyati śabdasyetyāha tāvatkālam ityādi tāvatkālaṃ sthiraṃ cainaṃ kaḥ paścānnāśayiṣyati sambhāvyate sya nāśitvaṃ na bhūyo nyena hetunā yathā śastrādibhiśchedājjarayā vā ghaṭādayaḥ naṅkṣyantītyavagamyante naivaṃ śabde sti kāraṇam  tāvatkālam niṣkṛṣṭasvārthapratipādanakālam nanu yathā ghaṭādīnāṃ tāvatkālaṃ sthirāṇām api mudgarādibhyaḥ paścād vināśas tathā śabdasyāpi bhaviṣyatītyāha sambhāvyate syetyādi bhūya itipunaḥ yathā śastrādibhiśchedād vināśaṃ pratipadyante ghaṭādayo jarayā vā  naivaṃ śabde sti kāraṇam katham amūrtattvāt  ghaṭādīnāṃ ca mūrttatvād iti bhāvaḥ  yaduktam ghaṭāder ekatāpattau jātyeṣṭaṃ siddhasādhanam vyaktīnām ekatāpattiṃ kuryāc cedanayā diśā tadā dṛṣṭaviruddhatvaṃ vācyaṃ sarvapramāṇakam  v iti tadihāpi samānam gādīnām ekatāpattau jātyeṣṭaṃ siddhasādhanam iti sarvaṃ vācyam tathā hi deśakālaprayoktṛbhiedād gavādivyaktivad gādivarṇavyaktayo bahvyaḥ  tadādhāraṃ ca gotvādi  tadvadgatvādyapi sāmānyamiṣṭam iti sarvaṃ samānam ityāśaṅkyāha deśakālaprayoktṇām ityādi deśakālaprayoktṇāṃ bhede pi ca na bhedavān gādivarṇo yatas tatra pratyabhijñā parisphuṭā  pratyabhijñākhyāt tu pratyakṣād vyaktīnām ekatvaṃ siddham  nānumānaṃ pratyakṣavirodhe pramāṇībhavati  pratyakṣasya sarvapramāṇajyeṣṭhatvād ityabhiprāyaḥ nanu drutamadhyavilambitādipratītibhedād bhedaḥ siddha eva vyaktīnām  tat katham ucyate pratyabhijñā parisphuṭetyāha nahi drutādibhede pīti na hi drutādibhede pi niṣpannā sampratīyate gavyaktyantaravicchinnā gavyaktiraparā sphuṭā  niṣpanneti akalpitā vichhinneti bhinnā gavyaktir gakāravyaktiḥ pratyabhijñayaikīkṛtatvān na gavyaktiraparāstīti bhāvaḥ p nanu ca gatvādijātirevān na pratyabhijñāyate na vyaktis tatkathaṃ vyakteḥ pratyabhijñetyāha gakāra ityādi gakāro tyantaniṣkṛṣṭagatvādhāro na vidyate gānyabuddhyanirūpyatvāt parakalpitagatvavat  gānyabuddhyanirūpyatvād iti gakārād anyo gānyaḥ  tasmin buddhis tayānirūpyatvād agrāhyatvāt parakalpitagatvavad iti niḥsāmānyāni sāmānyānīti pareṣām siddhāntāt varṇatvāccāpi sādhyo yam iti varṇatvāccāpi sādhyo yaṃ khakārādivadeva ca vyatirekasya cādṛṣṭer nātra dṛṣṭaṃ nivartakam  gatvaniṣedha iti śeṣaḥ tatra prayogaḥ yo gavarṇasso tyantaniṣkṛṣṭagatvādhāro na bhavati  yathā khakārādivarṇaḥ  varṇaścāyaṃ gakāra iti viruddhavyāptopalabdhiḥ gatvādhāratvaviruddhena kila varṇatvasya vyāptatvāt na cātra pratijñāyā dṛṣṭavirodha ity āha vyatirekasyetyādi vyatireko bhedaḥ dṛṣṭam pratyakṣam syād etat bauddhaṃ prati siddhasādhyatā  tathā hi ekatvabuddhiranyāpohanibandhanaiveṣṭā na vyatiriktagatvanibandhanā  tataś ca pratiṣiddhe pi vyatirikte gatve naikatvabuddhivaśād ekatvaṃ varṇasya siddhyati  anyāpohanibandhanatvāt tasyetyāśaṅkyāha dvayasiddhastviti dvayasiddhastu varṇātmā nityatvādi yathaiva ca kalpitasyeṣyate tadvat siddhasyaivābhyupeyatām tenaikatvena varṇasya buddhir ekopajāyate viśeṣabuddhisadbhāvo bhaved vyañjakabhedataḥ  kimityubhayasiddhaṃ varṇātmānaṃ parityajya kalpitasyaivānyāpohasya nityatvānekatvavyāpitvādayo varṇyante  jātidharmavyavasthiter iti vacanāt yuktaṃ yadevobhayasiddhaṃ tasyaiva kalpayitum  anyathā hyadṛṣṭakalpanāprasaṅgaḥ syāt tasmād ekatvād eva varṇasyaikā pratyabhijñābuddhir upajāyate yadyevaṃ drutamadhyavilambitādiviśeṣabuddhiḥ kathaṃ bhaved ity āha viśeṣabuddhītyādi vyañjakā vāyavīyāḥ saṃyogavibhāgāḥ nanu vāyor aśrotraviṣayatvāt tadīyā api saṃyogavibhāgā aśrautrā eva tat katham agṛ p hīte vyañjake vyaṅgyasya grahaṇaṃ bhavati nahyalokāgrahaṇe tadvyaṅgyasya ghaṭāder grahaṇaṃ yuktam iti manyamānaścodayati nanvityādi nanu yasya dvayaṃ śrautraṃ tasya buddhidvayaṃ bhavet bhavato tīndriyatvāt tu kathaṃ nādair viśeṣadhīḥ  yasyeti yasya vaiyākaraṇāder ghoṣātmako dhvanir vyañjako natu vāyavīyasaṃyogavibhāgātmakaḥ  tasya dvayam vyaṅgyaṃ vyañjakaṃ ca śrotragrāhyam iti buddhidvayam ekabuddhir viśeṣabuddhiś ca bhavati bhavatas tu mīmāṃsakasya kathaṃ nādair vāyavīyasaṃyogavibhāgātmakair viśeṣadhīr bhavet  kutaḥ   atīndriyatvāt nādānām iti śeṣaḥ nādenetyādinā pratividhatte nādena saṃskṛtācchrotrādyadā śabdaḥ pratīyate tadupaśleṣatas tasya bodhaṃ kecit pracakṣate  tadupaśleṣata iti śabdopaśleṣataḥ tasya nādasya bodham grahaṇam kecit pracakṣate yadyapi kevalasya nādasya śrotreṇāgrahaṇam  tathāpi śabdopaśliṣṭasya tu grahaṇam asyeveti buddhidvayaṃ bhavedeveti teṣāṃ bhāvaḥ naiva vetyanenāgrahaṇapakṣe pi buddhidvayaṃ samarthayate naiva vā grahaṇe teṣāṃ śabde buddhis tu tadvaśāt saṃskārānukṛteścāpi mahattvādyavabudhyate  teṣām iti nādānāṃ vāyavīyasaṃyogavibhāgātmanām katham agṛhītavyavyañjake vyaṅgye buddhir bhaved ity āha śabde buddhis tu tadvaśād iti nādavaśāt tat sattāmātreṇaiveti yāvat bhavatu nāma svarūpamātragrahaṇaṃ mahattvādiviśeṣagrahaṇaṃ tu kathaṃ bhavatītyāha saṃskārānukṛter ityādi yadā mahadbhir nādair mahān saṃskāra ādhīyate śrotre  tadā mahattvaṃ pratīyate śabde yadā tvalpair alpatvam ityevaṃ saṃskārānukārāt taratamabhedo pi yojyaḥ nanu ca yadetan mahattvādi gṛhyate tadvyañjakastham eva bhavan mate na vyaṅgyastham  tac ca vyañjakāgrahaṇād agṛhītam eveti tat katham agṛhītvā vyaṭjakasthaṃ mahattvādi śabde samāropayet na hyaviṣayīkṛtasya jalāder marīcikādāvāropo bhaved ity āha madhuraṃ tiktarūpeṇetyādi p madhuraṃ tiktarūpeṇa śvetaṃ pītatayā yathā gṛhṇanti pittadoṣeṇa viṣayaṃ bhrāntacetasaḥ yathā vegena dhāvanto nāvārūḍhāś ca gacchataḥ parvatādīn prajānanti bhrameṇa bhramataś ca tān maṇḍūkavasayāktākṣā vaṃśānuragabuddhibhiḥ vyaktyalpatvamahatvābhyāṃ sāmānyaṃ ca tadāśrayam gṛhṇanti yadvadetāni nimittagrahaṇād vinā vyañjakasthamabuddhvaivaṃ vyaṅgye bhranatir bhaviṣyati  yathā pittadoṣeṇa madhurādikaṃ viṣayaṃ tiktādirūpeṇa gṛhṇantyagṛhītvaiva pittasvarūpam yathāvāśugamananauyānabhramaṇairāhitavibhramāḥ parvatādīn gacchato bhramataś ca paśyanti yathā ca maṇḍūkavasayāktacakṣuṣo vaṃśānuragarūpeṇa vīkṣante yathā ca vyakter alpatvamahattvābhyāṃ sāmānyaṃ tadāśrayam alpatvādyāśrayam pratipadyante  sattākhyaṃ mahāsāmānyamalpaṃ tu gotvādīti anyathā hi nityasarvagatatvena sarvasya tulyatvāt kiṃkṛtaṃ sāmānyasyālpatvaṃ mahattvaṃ syāt tasmād yadvad etāni madhurādīni tiktādirūpeṇa gṛhṇanti nimittasya pittāder grahaṇamantareṇa  tathā vyañjakasthaṃ mahattvādikam agṛhītvaṃ śabde mahattvādibhrāntir bhaviṣyati abuddhveti bhranatikriyāpekṣayā samānakartṛtvam  anyathā tvāpratyayo na syāt atha katham avagataṃ yeyaṃ hrasvamahattvādidhīḥ śabde bhavati sā paropādhikā  natu svata eva mahattvādibhedasadbhāvād ity āha svato hrasvādibheda ityādi svato hrasvādibhedas tu nityatvāder virudhyate sarvadā yasya sadbhāvaḥ sa kathaṃ mātrikaḥ svayam tasmād uccāraṇaṃ tasya mātrākālaṃ pratīyatām dvimātraṃ vā trimātraṃ vā na varṇo mātrikaḥ svayam  ādiśabdena dīrghaplutodāttānudāttasvaritaṣaḍjādibhedaparigrahaḥ nityatvāder viruddhyata iti pratyabhijṇYayā nityatvasya siddhatvād iti bhāvaḥ nanvityādinā paramatenābhivyakter asiddhimāśaṅkate nanu nādair abhivyaktir na śabdasyopapadyate sā hi syācchabdasaṃskārādindriyasyobhayasya vā  p tataḥ sarvaiḥ pratīyeta śabdaḥ saṃskriyate yadi nirbhāgasya vibhor na syād ekadeśe hi saṃskriyā  sābhivyaktiḥ śabdasya bhavantī vāyavīyaiḥ saṃyogavibhāgaiḥ śabdasaṃskārād vā bhavet  indriyasaṃskārād vā ubhayasya vā śabdasyendriyasya ca saṃskārān tatra yadi śabdaḥ saṃskriyate tadā pāṭaliputrādāvekatra deśe saṃskṛtaḥ sarvadeśasthair gṛhyeta  yugapat tasya sarvagatatvāt athāpi syād ekāṃśas tasya saṃskṛto natu sarva ity āha nirbhāgasyeti niravayavo hi śabdo mūrtatvāt kathaṃ  vibhutve pi niravayavasyaikadeśena saṃskāraḥ syāt athāpi syād ādhārabhedānniravayavasyāpi sato bhedena saṃskāro bhaviṣyatītyāha nacāpīti nacāpyādhārabhedena saṃskāraniyamo bhavet yataḥ śabdo nirādhāro vyomātmādivad eva ca  nanvākāśātmādivannirādhāraḥ śabdaḥ nanvākāśaguṇatvācchabdasya guṇāś ca guṇinamāśritā ityākāśamādhāro sti śabdasyetyāha athāpyākāśam ityādi athāpyākāśamādhāras tatrānavayave sati na syāt pradeśasaṃskāraḥ kṛtsnaśabdagater api  tasyāpyākāśasyānavayavatvānnādhārapradeśabhedena saṃskārabhedo sti nanu ca yadyapyākāśamanavayavaṃ tathāpi saṃyogibhedāt ghaṭākāśādivat karṇaśaṣkulīparyantaparicchinnamākāśaṃ bhinnaṃ bhaviṣyatītyāha kṛtsnaśabdagater apīti na syāt pradeśasaṃskāra iti sambandhaḥ akhaṇḍa eva hi śabdaḥ pratīyate sā ca pratītir vyomaikadeśasaṃskṛtau na syāt katham ityetad eva nigamayann āha nahītyādi nahi sāmastyarūpeṇa yāvad vyoma vyavasthitaḥ śakyate sakalo boddhumekadeśena saṃskṛtaḥ  nahyākāśaṃ vyāpya vyavasthitaḥ śabdas tadekadeśena saṃskṛtaḥ śakyate sakalo jṇYātum p indriyasaṃskārapakṣe dūṣaṇam āha ākāśaśrotrapakṣa ityādi ākāśaśrotrapakṣe ca vibhutvāt prāptitulyatā dūrabhāve pi śabdānām iha jṇYānaṃ prasajyate śrotrasya caivam ekatvaṃ sarvaprāṇabhṛtāṃ bhavet tenaikaśrutivelāyāṃ śṛṇuyuḥ sarva eva te  yeṣāṃ khaṃ śrotram iti pakṣas teṣām ekatvād vibhutvāc ca nabhasaḥ sarvaśabdais tulyā prāptir iti dūrasthasyāpi śabdasya grahaṇaṃ prāpnoti śrotrasya ca sarvaprāṇabhṛtām ekatvaṃ syāt tataścaiko yadā śṛṇoti tadaiva sarvai api śrūyeta  abhinnatvācchrotrasya ekāśravaṇe sarveṣām aśravaṇadoṣaś ca vaktavyaḥ syād etat dharmādharmābhisaṃskṛtayā karṇaśaṣkulyā paricchinnamākāśaṃ śrotram  ataḥ karṇaśaṣkulimatyākāśadeśe śrotravyavasthiter doṣadvayam apīdam anāspadaṃ yadvibhutvāt prāptitulyatā śrotrasya caikatvaṃ sarvaprāṇabhṛtāṃ bhaved iti atrāha tasyānavayavatvād iti tasyānavayatvāc ca ca dharmādharmasaṃskṛtaḥ nabhodeśo bhaveccrotraṃ vyavasthādvayasiddhaye  nahyanavayavasya paramārthataḥ ekadeśāḥ santi yena kaścid eva nabhodeśaḥ śrotraṃ bhavet vyavasthādvayam prāpteratulyatvavyavasthā  śrotrānekatvavyavasthā ca yadvā śabdasya grahaṇāgrahaṇe vyavasthādvayam sakṛcca saṃskṛtaṃ śrotraṃ sarvaśabdān prabodhayet ghaṭāyonmīlitaṃ cakṣuḥ paṭaṃ nahi na buddhyate etad eva prasaktavyaṃ viṣayasyāpi saṃsmṛtau samānadeśavṛttitvāt saṃskārasyāviśeṣataḥ  kiṃ ca sakṛt ekavāraṃ saṃskṛtaṃ śrotraṃ sarvaśabdān prabodhayet grāhayet tasya sarvaśabdasādhāraṇatvāt teṣāṃ ca śabdānāṃ vibhutvenābhinnayogyadeśatvāt syād etat pratipattyartham eva vaktā śrotuḥ śrotramabhisaṃskṛtaṃ tameva śabdaṃtacchrotraṃ grāhayennānyamityāha ghaṭāyetyādi nahi na budhyate  api tu budhyata eva  tulyatvād deśayogyatāyā iti bhāvaḥ sarvaśabdagrahaṇaṃ katham ity āha samānadeśavṛttitvāt saṃskārasyāviśeṣata iti sarve pi hi śabdā vibhutvena samānākāśadeśavṛttayaḥ  tataścaiṣāṃ saṃskāro  p pyaviśiṣṭa eveti sarvagrahaṇaprasaṅgaḥ kavacitpāṭhaḥ saṃskāro hyaviśeṣataḥ  iti  tatra hiśabdo hetau aviśeṣata iti ādyāditvāt tṛtīyāntāt tasiḥ tataścāyam artho bhavati aviśeṣeṇa yasmācchabdānāṃ saṃskāraḥ kṛtaḥ  samānadeśavṛttitvāt  tataḥ sarvaśabdagrahaḥ prāpnotīti syād etat yadyapyaviśeṣeṇa saṃskāraḥ  tathāpi ya eva jighṛkṣitaḥ śrotrā śabdaḥ sa eva gṛhyate nānya iti  atrāha sthiravāyvityādi sthiravāyūpanītyā ca saṃskāro sya bhavan bhavet dṛṣṭamāvaraṇāpāye taddeśe syośasthopalambhanam  dvividho hi vāyuḥ sthiro sthiraś ca  tatra yaḥ sthiraḥ sadyanāvaghanāndha kāravat śabdamāvṛtyāste tasya ca vaktṛprayatnasamutthena vāyunā saṃyogavibhāgā utpadyante taiś ca saṃyogavibhāgais tasya sthirasya vāyor apanayaḥ kriyate sa eva ca śabdasya saṃskāro nānyaḥ svalakṣaṇapuṣṭyādiḥ  tasya nityatvenaikarūpatvāt tataḥ kimityāha dṛṣṭam ityādi dṛṣṭam iti lokaśāstrayoḥ yathā ghaṭāder andhakārāpagame sati puro vasthitasyānabhīṣṭasyāpyupalabdhir bhavatyeva yogyadeśāvathānāt yaduktam tatra sarvaiḥ pratīyeta śabdaḥ saṃskriyate yadi  iti  tatra na doṣo yasmād eko pi śabdaḥ kiñcit puruṣaṃ pratyasaṃskṛtaḥ kañcitprati saṃskṛtaḥ yathā ekā strī vyapekṣābhedān mātā ca duhitā cetyāha saṃskṛtāsaṃskṛtatve iti saṃskṛtāsaṃskṛtatve na śabdaikatvena siddhyataḥ ekāvasthābhyupetau ca sarvair jṇYāyeta vā navā  śabdasyaikatve sati saṃskṛtāsaṃskṛtatve dve avasthe niṣparyāyeṇa na prāpnutaḥ  avasthāyā avasthātur abhedāt  avasthātṛsvarūpavadavasthayorapyekatvam eva prāpnoti yat punar ekā strī mātā cocyate duhitā ceti tatra śabda eva kevalaṃ bhinno na vastu iha tu na vyapadeśamātraṃ bhinnam  śabdasya sarvapuruṣagrahaṇayogyatvāviśeṣeṇāvasthānāt tataś ca grahaṇāgrahaṇe na syātām nahi vyapadeśānyathātvamātreṇārthakriyāniyatasvabhāvahānir yuktā atha pratiniyatapuruṣagrāhya eva tasya svabhāvas tena grahaṇāgrahaṇe puruṣaśaktibhedād aviruddhe iti cen na yena hyekadā na gṛhītaḥ puruṣeṇa  tena na kadācid api gṛhyate na caivam tasmān mābhūd ekatvahāniriti ekaivāvasthā saṃskṛtāsaṃskṛtayor anyatarābhyupagantavyā śabdasya  tataḥ kimityāha ekāvathābhyupetāv ityādi p ubhayasaṃskārapakṣe doṣamāha pratyekam ityādi pratyekābhihitā doṣāḥ syur dvayor api saṃskṛtau ato na vyaṇYjakaḥ śabde kathaṇYcid api yujyate  pratyekaṃ śabdasyendriyasya ca saṃskāre ye bhihitā doṣās te dvayor api saṃskāre bhaveyuḥ ata ityupasaṃharati uttaram ityādinā pratividhatte uttaraṃ śrotrasaṃskārād bhāṣyakāreṇa varṇitam tadbhedācchrutibhedaś ca pratiśrotṛvyavasthitaḥ  bhāṣyakāreṇeti yathoktam yasyāpyabhivyaṇYjanti tasyāpyeṣa na doṣo dūre satyāḥ karṇaśaṣkulyā anupakārakāḥ saṃyogavibhāgāstena dūre yacchrotraṃ tena nopalabhyanta iti tadbhedād iti karṇaśaṣkulīśrotrabhedāt śrutibhedaḥ pratītibhedaḥ nanu ca katham anyasya saṃskāre nyasyābhivyaktir bhavatītyāha yathā ghaṭāder ityādi yathā ghaṭāder dīpādir abhivyaṇYjaka iṣyate cakṣuṣo nugrahād eva dhvaniḥ syācchrotrasaṃskṛteḥ  yathā hi dīpādiścakṣuṣo nugraheṇa ghaṭāder abhivyaṇYjako bhavati  tathā dhvanir api śrotrasaṃskṛteḥ śrotrasaṃskaraṇāt  śabdasyābhivyaṇYjako bhaviṣyati nanu ca vaktavyam etat kena prakāreṇa dhvaninā śrotrasya saṃskāraḥ kriyate niṣpannasyetyata āha naca paryanuyogo treti naca paryanuyogo tra kenākāreṇa saṃskṛtiḥ utpattāvapi tulyatvācchaktis tatrāpyatīndriyā  utpattāvapi tulyatvāt paryanuyogasyeti śeṣaḥ utpattāvapi hi śabdasya kāraṇebhyaḥ satyāṃ tulyaḥ paryanuyogas tatrāpi śakyata evaitad uktam kenākāreṇa dhvaninā vāyavīyasaṃyogavibhāgātmakenānyena vā kāraṇena kathaṃ śabdaḥ kriyata iti yataḥ śaktis tatrāpyatīndriyā tatrāpi śabdānām utpattau kriyamāṇāyām śabdakāraṇānāṃ yathotpādakaśaktir atīndriyā tathābhivyaktāvapīti tulyaḥ paryanuyogaḥ yadyatīndriyā śaktiḥ sā katham anumantavyetyāha nityam ityādi p nityaṃ kāryānumeyā ca śaktiḥ kimanuyujyate tadbhāvabhāvitāmātraṃ pramāṇaṃ tatra gamyate  utpādakaśaktir vābhisaṃskāraśaktir vā bhavatu  sarvathā yāvatī kācicchaktiḥ sā sarvā sadaiva kāryānumeyā tasmāt sā nānuyogam arhati kiṃ tat kāryaṃ yataḥ sā gamyata ity āha tadbhāvetyādi tadbhāve dhvanibhāve sati  tadbhāvitā śabdagrahaṇasya bhāvitā yā  tadeva tatra śabdavyaGṇjakaśktau pramāṇam śabdagrahaṇakāryeṇa śaktir gamyata iti yāvat mātragrahaṇenotpatter nirāsaḥ ata ityupasaṃharati ato tīndriyayaivaite śaktyā śaktimatīndriyām indriyasyādadhānā hi sphuranti vyaktihetavaḥ  tasmād ete dhvanayo tīndriyayā śaktyā śrotrendriyasya śaktimatīndriyāmutpādayantaḥ sphuranti vyaktihetavaḥ śabdānām ityapekṣaṇīyam athotpattihetava eva kasmād dhvanayo na vijṇYāyanta ity āha yeṣām ityādi yeṣāṃ tvaprāptajāto yaṃ śabdaḥ śrotreṇa gṛhyate teṣām aprāptitulyatvād dūravyavahitādiṣu tatra dūrasamīpasthagrahaṇāgrahaṇe same syātāṃ naca kramo nāpi tīvramandādisambhavaḥ  yeṣāṃ bauddhānāṃ śabdo prāptajāto gṛhyate śrotreṇa aprāptaścāsau jātaścetyaprāptajātaḥ cakṣuḥśrotramano prāptaviṣayam  upāttānupāttamahābhūtahetuḥ śabda iti siddhāntāt teṣāṃ matena śabdānāṃ dūravyavahitasamīpasthānāṃ śrotreṇāprāptes tulyatvād dūrasamīpasthaiḥ puruṣair grahaṇāgrahaṇe tulye syātām  samīpasthasyayādṛśaṃ grahaṇaṃ tādṛśaṃ dūrasthasyāpi syād aviśeṣāt krameṇa ca grahaṇaṃ na syāt  yatpūrvaṃ samīpasthair grahaṇaṃ paścād dūrasthair iti nāpi tīvramandataratamādiśrutibhedaḥ syāt  yat samīpasthair tīvraḥ śrūyate mando dūrasthair iti evaṃ taratamabhedo pi yojyaḥ nanu yasyāpi mīmāṃsakasya prāptājātaḥ śabdo gṛhyate śrotreṇa tasyāpi kasmād eṣa sarvaprasaṅgo na bhavatītyataḥ pratipādayituṃ viśeṣamupakramate tasmād ityādi tasmācchrotriyadṛṣṭyāpi kalpaneyaṃ nirīkṣyatām prayatnābhihato vāyuḥ koṣṭhyo jātītyasaṃśayaḥ  p sa saṃyogavibhāgau ca tālvāder anurudhyate vegavattvāc ca so vaśyaṃ yāvadvegaṃ pratiṣṭhate tasyātmāvayavānāṃ ca stimitena ca vāyunā saṃyogā viprayogāś ca jāyante gamanād dhruvam karṇavyomani samprāptaḥ śāktiṃ śrotre niyacchati tadbhāve śabdabodhāc ca saṃskāro dṛṣṭa iṣyate utpattiśaktivat so pītyadhikaṃ no na kiṇYcana tathaiva tadviśeṣāpi viśeṣagrahaṇād bhavet  śrotriyagrahaṇamatārkikatvapratipādanaparam anena ca svapakṣotkarṣaṃ vakroktyā kathayati kāsau kalpanetyāha prayatnābhihata ityādi prayatnas tālvādikaraṇavyāpārastenābhihataḥ preritaḥ koṣṭhabhavo vāyurnābhipradeśādutthita urasi vistīrṇaḥ kaṇṭhe vartito mūrddhānamāhatya vaktre saṇYcarannirgacchati etad eva darśayati sa ityādi sa vāyur niṣkramaṃstālvādeḥ saṃyogavibhāgāvanubhavati gacchaṃś ca na sa yāvadākāśamabhigacchati kiṃ tarhi yāvad vegam yāvāṃs tasya vegas tadanurūpam eva gacchatīti yāvat kutaḥ vegavattvāt tasya ca vāyor gacchata ātmīyāvayavānāṃ stimitena sthireṇa vāyunā saṃyogavibhāgāḥ samupajāyante avaśyaṃ saca karṇarandhraṃ prāpya śrotre śaktimādhatte tadbhāve vāyavīyasaṃyogavibhāgasadbhāve sati  śabdasyāvagamād adṛṣṭaḥ saṃskāraḥ śrotrasyeṣyate yathā śabdasya śabdāntarair dharnibhir votpattir dṛtteradṛṣṭāpīṣyate bhavadbhiśśaktīstathā saṃskāro pīti yathoktaṃ bhāṣye abhighātena preritāvayavaḥ stimitāni vastvantarāṇi prabādhamānāḥ sarvatodikkāḥ saṃyogavibhāgānutpādayanto yāvad vegamabhipratiṣṭhante  te ca vāyor apratyakṣatvāt saṃyogavibhāgā nopalabhyante anuparateṣveva ca teṣu śabda upalabhyate noparateṣviti yadyevaṃ na tarhi saṃskārapakṣasyotpattipakṣād viśeṣaḥ kathito bhavatītyāha tathaivetyādi tadviśeṣaḥ saṃskāraviśeṣaḥ  śabdagrahaṇaviśeṣād upapadyate tena dūrasamīpasthānāṃ grahaṇāgrahaṇe na same bhavataḥ  puruṣabhedena saṃskārasya bhinnatvāt   kuḍyādhāvaraṇe katham agrahaṇaṃ śabdasyetyāha kuḍyādītyādi kuḍyādipratibandho pi yujyate mātariśvanaḥ śrotradeśābhighāto pi tena tīvrapravṛttitā  p tasya ca kramavṛttitvāt kṣayivegitvasampadaḥ saṃskārakramatīvratvamandatādinimittatā  yadyapi śabdo na pratighātī tathāpi mātariśvano vāyoḥ kuḍyasya ca mūrtatvepratighātitvān na karṇadeśāgamanam iti śrotrasaṃskāro na jāyate  tenāvṛttasyāśravaṇaṃ bhavati yeṣāṃ tvaprāptasya grahaṇaṃ teṣām eṣa doṣa eva tīvrataramaśrutibhedas tarhi kathaṃ bhavatītyāha śrotradeśābhighāto pīti yujyata iti prakṛtaṃ sarvatra yojanīyam kṣayivegitvasampada iti kṣayitvasampado vegitvasampado yujyanta iti vibhaktivipariṇāmena sambandhaḥ athavā kṣayiṇyaś ca tā vegitvasampadaśceti vigrahaḥ yadvā kṣayiṇī vegitvasampadyasya vāyor iti bahuvrīhiḥ tataś ca saṃskārakramatīvramandatānimittatā yujyata iti sambandhaḥ saṃskārakramo yujyate tasya vāyoḥ kramavṛttitvāt tīvratā ca yujyate vegitvasampadā yuktatvāt mandatāpi ca kṣayitvāt ādiśabdena taratamādibhedo yojyaḥ nanu cākāśaśrotrapakṣe vibhutvāt prāptitulyatetyādinā śrotrasaṃskāre doṣā bahavaḥ pūrvam uktās tat katham uttaraṃ śrotrasaṃskārād bhāṣyakāreṇa varṇitam ity āha nāvaśyaṃ śrotramākāśam ityādi nāvaśyaṃ śrotram ākāśam asmābhiścābhyupeyate nacānavayavaṃ vyoma jainasāṃkhyāniṣedhataḥ tenākāśaikadeśo vā yadvā vastvantaraṃ bhavet kāryārthāpattigamyaṃ tacchrotraṃ pratinaraṃ sthitam  tena tat pakṣabhāvino doṣās tadanaṅgīkārād eva nāpatantītyuktam nacānavayavaṃ vyometi abhyupeyata iti sambandhaḥ kutaḥ jainasaṅkhyaniṣedhataḥ jainairārhataiḥ sāṅkhaiś ca niravayavasya vyomno niṣiddhatvāt nahi mīmāṃsakaiḥ parasiddhāntaprasiddher na vyavahriyate yadeva hi yuktyā samāpatati tadeva tairaṅgīkriyate  anyathā mīmāṃsakatvameva hīyeta tataś ca jainasāṅkhyaprasiddhavyomātmakaśrotrāṅgīkaraṇān na doṣaḥ yadvā vastvantaram iti karṇaśaṣkulīsaṃjṇYakam kāryārthāpattigamyam iti śabdagrahaṇānyathānupapattigamyam athavā anavayavākāśaśrotrapakṣe pi na doṣa iti pratipādayann āha yadyapītyādi p yadyapi vyāpi caikaṃ ca tathāpi dhvanisaṃskṛtiḥ adhiṣṭhāne tu sā yasya sa śabdaṃ pratipadyate  yadyapi vyāpi caikaṃ ceti śrotram iti śeṣaḥ tathāpi sā dhvanibhiḥ saṃskṛtir yasya puruṣasyādhiṣṭhāne karṇaśaṣkulyāṃ bhavati  sa eva śabdaṃ pratipadyate nānyaḥ anenādhiṣṭhānasaṃskāra evokto na śrotrasya tasya cādhiṣṭhānasya pratipuruṣaṃ bhinnatvān na yathoktadoṣaprasaṅga iti bhāvaḥ śrotrasaṃskāre pi na doṣa iti pratipādayati athāpīti athāpīndriyasaṃskāraḥ so pyadhiṣṭhānadeśataḥ śabdaṃ na śroṣyati śrotraṃ tenāsaṃskṛtaśaṣkuli  adhiṣṭhānam karṇaśaṣkulī tatsaṃskāradvāreṇa śrotrasya saṃskāro na kevalasya tenāsaṃskṛtādhiṣṭhānatvāc ca vidūrasthānyacittasaptamūrchitānāṃ śrotraṃna śṛṇoti asaṃskṛtā karṇaśaṣkulī yasya tat tathoktam adhiṣṭhānadeśata iti saptamyarthe tasiḥ nanu yadi dhvanayo dhiṣṭhānaṃ taddeśaṃ vendriyaṃ saṃskurvanti  kasmād yatra kvacanopalabdhasadbhāvāḥ sakalaprāṇijātendriyādhiṣṭhānasaṃskārakārakāriṇona bhavantītyāha aprāptakarṇadeśatvād ityādi aprāptakarṇadeśatvād dhvaner na śrotrasaṃskriyā ato dhiṣṭhānabhedena saṃskāraniyamaḥ sthitaḥ  yadyapyadhiṣṭhānasaṃskārakāriṇo nādās taddeśendriyasaṃskārakā vā tathāpi prāptā eva santaḥ saṃskārabhāji padārthe saṃskāraṃ kurvanti nāprāptā ityato na sarvapuruṣādhiṣṭhānādisaṃskāraḥ śrotragrahaṇam upalakṣaṇam adhiṣṭhānasaṃskāro pi na bhavatyeva kvacit aprāptakarṇadeśādveti pāṭhaḥ tatra pūrvamadhiṣṭhānasaṃskāramukhena śrotrasaṃskāramāśritya parihāra uktaḥ sāmprataṃ mābhūd adhiṣṭhānasaṃskāradvāreṇa śrotrasaṃskāras tathāpyadoṣoyataḥ prāptakarṇaśaṣkulīmūlā eva vāyavaḥ śrotrasaṃskārāyālam nāprāptāityataḥ pakṣāntaramuktam ata ityupasaṃhāraḥ nanvityādinā pakṣatraye pyanantarodita parasya codyamāśaṅkate nanvekasminnadhiṣṭhāne labdhasaṃskāramindriyam bodhakaṃ sarvadeheṣu syād ekendriyavādinaḥ  p ekasya śrotrasya saṃskṛtāsaṃskṛtaparasparaviruddhadharmadvayāyogād ekatra saṃskārāt sarvadeheṣvabhinnatvāt saṃskṛtam eveti badhirāder api bodhakaṃ prāpnoti śrotramekendriyavādinaḥ tataś ca bādhiryādivyavasthānaṃ na syāt puṃsām ityādinā pratividhatte puṃsāṃ dehapradeśeṣu vijṇYānotpattir iṣyate tena pradhānavaideśyād viguṇā śrotrasaṃskṛtiḥ  puṃsāmātmanāṃ sarvagatatve pi śarīreṣvapi dharmādharmaparigṛhīteṣu vijṇYānotpattir mīmāṃsakādibhir iṣyate tena pradhānasya dehasya vaideśyāt bhinnadeśatvāt śrotrasyaivaṃ sarvagatasyāpi saṃskṛtir viguṇā tena yathoktadoṣānavasaraḥ kvacit sātra saṃskṛtir iti pāṭhaḥ tatra sā saṃskṛtiḥ śrotrasyeti sambandhaḥ nanu ca sarvagatatvād ātmanaḥ sarvatra grahaṇaprasaṅgaḥ śabdasyānivārita evetyāha niṣpradeśo pi ceti niṣpradeśo pi cātmā naḥ kārtsnyena ca vidannapi śarīra eva gṛhṇātītyevamuktir na duṣyati bādhiryādivyavasthānam etenaiva ca hetunā tadevābhogyamanyasya dharmādharmāvaśīkṛtam yathā tatra bhavanneva svāmitvād avaropitaḥ na bhogaṃ labhate tadvad badhiro nyatra śṛṇvati  etad utkaṃ bhavati yadyapyevam  tathāpi dharmādivaśīkṛtaśarīrāvadhikamevātmanaḥ śābdagrahaṇamato na doṣaḥ kathaṃ punar abhinnasyātmanaḥ śrotrasya grahaṇāgrahaṇasaṃskārāsaṃskāravibhāga iti cet na yathākāśasyānavayavasyāpi saṃyogipadārthabhedād ghaṭākāśaṃ piṭharākāśam iti bhedo bhavati tathehāpi bhaviṣyati ata eva ca vyāpiniravayavasya śrotrasya saṃsargibhedād badhiryādi vyavasthitir iti darśayati bādhiryādītieteneti saṃyogibhedena hetunā yadi nāma saṃyogino bhinnas tathāpi kimiti kaścid eva badhiro bhavatītyāha tadevābhogyam iti tadeva śrotramanyasya puruṣasya na bhogyaṃ bhavati  kutaḥ  dharmādharmābhyām avaśīkṛtatvāt etad eva dṛṣṭānte sphuṭayann āha yathā tatretyādi yathā kaścid grāmādeḥ svāmī tatra grāmādau bhavanneva vidyamāna p eva rājṇYā svāmitvādavaropitastasminneva grāme bhogaṃ na labhate tadvad badhiro nyatrānyasmin puruṣe śṛṇvatyapi sati na śṛṇoti    nanu ca śrotraśabdākāśānāṃ trayāṇām api niravayavatvād vibhutvāccanapradeśavṛttir asti tat katham ekadeśavṛttitvaniyatagrahaṇāgrahaṇādivibhāgo labhyata ity āha śrotraśabdāśrayāṇām ityādi śrotraśabdāśrayāṇāṃ ca na nāmāvayavāḥ svayam nacaikadeśavṛttitvaṃ tathāpyetan na duṣyati  śrotraṃ ca śabdaścāśrayaś ca śabdasyākāśam iti śrotraśabdāśrayāḥ na nāmāvayavāḥ svayam iti saṃyogibhedād upacāritās tu vidyanta eveti svayam ityatrāha tathāpyetad iti pradeśavṛttitvaniyatagrahaṇādikam katham ity āha vyaṇYjakānām ityādi vyañjakānāṃ hi vāyūnāṃ bhinnāvayavadeśatā jātibhedaś ca tenaiva saṃskāro vyavatiṣṭhate  bhinnāḥ avayavadeśāḥ karṇaśaṣkulyādhiṣṭhānasaṃjñitā yeṣāṃ te tathoktāḥ tadbhāvo bhinnāvayavadeśatā jātibhedaśceti bhinnatātvādikāraṇasāmagrībhedāt nanu coktaṃ sakṛcca saṃskṛtaṃ śrotraṃ sarvaśabdān prabodhayed ityatrottaram āha anyārthaṃ prerita ityādi anyārthaṃ prerito vāyur yathā nānyaṃ karoti saḥ tathānyavarṇasaṃskāraśakto nānyaṃ kariṣyati  anyārtham iti anyavarṇaniṣpattyartham anyavarṇāsaṃskāraśakta iti anyavarṇapratītyarthaḥ saṃskāro yaḥ śrotrasya so nyāvarṇasaṃksāraśabdenoktaḥ natu varṇasaṃskāra eva śrotrasaṃskārasya prakṛtatvāt nānyaṃ kariṣyatīti nānyaṃ varṇaṃ śrotrasaṃskāradvāreṇa saṃskariṣyatītyarthaḥ atha vāyūnām eva kasmād eṣa pratiniyama ity āha anyair ityādi anyais tālvādisaṃyogair varṇo nānyo yathaiva ca tathā dhvanyantarakṣepo na dhvanyantarasāribhiḥ  tālvādisaṃyogabhedād vyañjakā vāyavo dhvanayo bhinnā ityabhiprāyaḥ varṇo nānya p iti kriyate ityadhyāhāraḥ dhvanyantarāṇāṃ kṣepaḥ preraṇam dhvanyantarasāribhis tālvādisaṃyogair iti sāmānādhikaraṇyam tasmād ityupasaṃharati tasmād utpattyabhivyaktyoḥ kāryārthāpattitaḥ samaḥ sāmarthyabhedaḥ sarvatra syāt prayatnavivakṣayoḥ  utpattyabhivyaktyor iti saptamyantam śabdasyotpattāvabhivyaktau ca prayatnasya vivakṣāyāś ca tulyaḥ sāmarthyabhedaḥ kutaḥ kāryānyathānupapattigamyatvāt ubhayatrāpi kāryārthāpatter vyāpriyamāṇatvād iti yāvat evaṃ tāvat siddhāntāntarapratītaṃ lokapratītaṃ ca yathākramamākāśavarṇaśaṣkulīlakṣaṇaṃ śrotramabhyupagamya tat saṃskāradvāreṇa śabdābhivyaktau na doṣa iti praticoditam sāmprataṃ vedaprasiddhaṃ diglakṣaṇaṃ śrotramāśritya tat saṃskārabhedācchabdābhivyaktāvadoṣaṃ pratipādayann āha yadvetyādi yadvā vedānusāreṇa kāryā dikśrotratāmatiḥ nākāśādyātmakaṃ hyuktaṃ vede śrotraṃ kathañcana diśaḥ śrotram it hyetat pralayeṣvabhidhīyate tac ca prakṛtigāmitvavacanaṃ cakṣurādivat  dikśrotratāmatir iti digeva śrotram ityevaṃ diśaḥ śrotratvaniścayaḥ kārya ity arthaḥ katham ity āha nākāśātmakam iti yadyevaṃ dikśrotram ityevam api vede noktam  tat kathaṃ labhyata ity āha diśaḥśrotram ityādi prakṛtiṣu svabhāveṣu layāḥ pralayāḥ nāśakāle prāṇināṃ cakṣurādayaḥ svasyāṃ svasyāṃ prakṛtau līyante tatra ca pralaye paśumadhikṛtyoktaṃ vede sūryam asya cakṣur gamayatāt  diśaḥśrotra miti atrāpi gamayatād iti sambandhaḥ gamayatād iti yadyata āgataṃ tat tatra gacchatvity arthaḥ tena yadyapi vede dik śrotram ityāhatya noktam tathāpi diśaḥ śrotraṃ gamayatādityanena vākyena sāmarthyād uktam eva katham ity āha taccetyādi tacca diśaḥ śrotram iti vacanaṃ śrotrasya prakṛtigāmitvapratipādanaparam śrotraṃ kartṛṃ diśo gacchatu prakṛtibhūtā ity arthaḥ katham ivetyāha cakṣurādivad iti etad eva vivṛṇoti sūryam asyetyādi p sūryamasya yathā cakṣurbharuktaṃ gamayatād iti tejaḥprakṛtivijñānaṃ tathā śrotraṃ digātmakam  yathā sūryamasya cakṣur gamayatād iti vākyena tejaḥprakṛtivijñānam uktam  cakṣuṣa ityadhyāhāraḥ  tathā śrotraṃ digātmakam uktaṃ diśaḥ śrotram ityanenavākyenetyevaṃ padānāṃ sambandhaḥ kāryaḥ tejaḥprakṛtivijñānaṃ tejomayatvam ity arthaḥ atha kīdṛśī sā digityāha dikretyādi dikra sarvagataikaiva yāvadvyoma vyavasthitā karṇarandhraparicchinnā śrotramākāśadeśavat  sarvagatasyaiva vivaraṇam yāvadvyoma vyavasthiteti yadyevaṃ badhirādivyavasthā na prāpnoti  ekatvāddiśa ity āha karṇarandhretyādi na sarvātmanā dik śrotram  kiṃ tarhi  karṇaśaṣkulīparyantaparicchinnā nanu niravayavatvāt tasya katham avayavavibhāgo labhyata ity āha yāvāniti yāvāṃś ca kaścana nyāyo nabhogāgatvakalpane digbhāgo pi samaścāsāvāgamāt tu viśiṣyate  yathākāśasya saṃyogibhedenāvayavakalpanā tathā diśo pi bhaviṣyati kastarhyakāśaśrotrapakṣādasya viśeṣa ity āha āgamād iti tasmād ityupasaṃhāreṇa badhirādivyavasthānaṃ sūcayati tasmāddigdravyabhāgo yaḥ puṇyāpuṇyavaśīkṛtaḥ karṇarandhraparicchinnaḥ śrotraṃ saṃskriyata ca saḥ  viṣayasaṃskārapakṣe pi na doṣa iti pratipādayann āha viṣayasyāpīti viṣayasyāpi saṃskāre tenaikasyaiva saṃskṛtiḥ naraiḥ sāmarthyabhedāc ca na sarvair avagamyate  yaduktam tatra sarvaiḥ pratīyeta śabdaḥ saṃskriyate yadīti  tatra na doṣaḥ kutaḥ   narāṇāṃ sāmarthyabhedāt vāyoḥ śrotrasaṃskārasya sannidhānāsannidhānābhyāṃ śrotrasaṃskārasya bhinnatvāt sāmarthyabhedaḥ nanu ca nityasarvagatatvena sarvān puruṣān pratyaviśiṣṭatvācchabdasya kathaṃ grahaṇāgrahaṇe syātām ity āha yathaivetyādi p yathaivotpadyamāno yaṃ na sarvair avagamyate digdeśādivibhāgena sarvān prati bhavannapi tathaiva yat samīpasthair nādaiḥ syād yasya saṃskṛtiḥ tenaiva śrūyate śabdo na dūrasthaiḥ kathañcana  atha katham idam avasīyate vāyubhyo viṣayasya saṃskāro bhavati natu viṣaya evetyāha śabdotpatter ityādi śabdotpatter niṣiddhatvād anyathānupapattitaḥ viśiṣṭasaṃskṛter janma dhvanibhyo dhyavasīyate  pratyabhijñayā śabdasya vibhutvaikatvayoḥ siddhatvān na śabdotpattiḥ tasmāt sāmarthyāt saṃskārotpattir dhvanibhyo bhavati na śabdasyeti gamyate nanu ca bījāṅkurādāviva tadbhāvabhāvitayā dhvanikāryatvaṃ śabdānāṃ siddham yathāhi bījādibhāve ṅkurādīnām upalambhāt tat kāryatvaṃ teṣām evaṃ dhvanibhāve śabdānām upalambho sti  kimiti tat kāryatvaṃ na bhavet  etāvanmātranibandhanatvāt kāryavyavahārasyetyāha tadbhāvabhāvitetyādi tadbhāvabhāvitā cātra śaktyastitvāvabodhinī śrotraśaktivadeveṣṭā buddhis tatra hi saṃhṛtā  yathāhi śrotrabhāve śabdopalambho sti  na ca tatas tadbhāvabhāvitvācchrotrasya śabdaṃ prati jananaśaktir anumīyate  kiṃ tarhi grahaṇaśaktiḥ  evam ihāpidhvanīnāṃ śaktisadbhāvamātrāvabodhinī bhavettadbhāvabhāvitā  natūtpādakaśaktyavabodhinī  śaktimātre tasyāḥ pratibandho natu śaktiviśeṣa iti yāvat ataḥ śaktiviśeṣe sādhye vyabhicāritvamasyā iti pratipāditaṃ bhavati katham idānīṃ saṃskāraśaktiviśeṣāvagatir ity āha buddhis tatra hi saṃhṛteti pratyabhijñayā nityatvasya siddhatvāt anyathanupapattyā tatra saṃskāraviśeṣe tu buddhir upasaṃhṛtā bhāṣyakāreṇa natu tadbhāvabhāvitāmātrataḥ saṃskāraśaktir anumīyata ity arthaḥ ubhayasaṃskārapakṣe yaduktam pratyekābhihitā doṣāḥ syur dvayor api saṃskṛ tāviti atrāha saṃskāradvayapakṣe tu vṛthā doṣadvayaṃ hi taditi saṃskāradvayapakṣe tu vṛthā doṣadvayaṃ hi tat yenānyataravaikalyāt sarvaiḥ śabdo na gamyate  p doṣadvayamubhayor api pakṣayor yatprāguktaṃ tat tu vṛthā anarthakam katham ity āha yenetyādi yeneti yasmāt anyatarasya śrotrasaṃskārasya arthsaṃskārasya vā vaikalyāt na śabdo gamyate tathā hi satyapi śabdasaṃskāre badhirasya śrotrasaṃskāravaikalyān na śabdagrahaṇam abadhirasyāpyanabhivyakteḥśabdasyāgrahaṇam kvacit pāṭho mṛṣā doṣadvaye vaca iti sa ca subodhaḥ nanu ca yadi sarvagataḥ śabdaḥ katham asya ghaṭāder iva deśavicchede nānātvamupalabhyate yāvatā sarvatra sadbhāvād avicchinnarūpeṇa sarvatrāvagatir yuktā naca sarvagatasya dūrāsannādibhedo yuktaḥ nāpyāgamaḥ kutaściddeśāt  tasya sarvatra sthitatvāt nāpi nityasya dīrghahrasvamandataratamādisvabhāvabhedo yuktaḥ kālabhedaśca na yuktaḥ tasmād deśakālasvabhāvebhedena vedyamānatvād ghaṭādivadbhinno nityaś ca siddhaḥ śabda iti tat katham ucyate śabdotpatter niṣiddhatvād anyathānupapattitaḥ viśiṣṭasaṃskṛter janma dhvanibhyo dhyavasīyate  iti atrāha jalādiṣvityādi jalādiṣu yathaiko pi nānātmā savitekṣyate yugapannaca bhedo sya tathā śabdo pi gamyatām  anena deśabhedena vedyamānatvasyānaikāntikatvam āha nanu jalādyādhārabhedaḥ savitaryanekatvavyāmohakāraṇam asti  iha tu na kiṇYcid bhrāntikāraṇaṃ vidyate  yataḥ saviśeṣaṇo heturasati bhrāntikāraṇe ityatrābhipretaḥ  tat kathaṃ vyabhicāritā hetor ity āha vyañjakadhvanyadhīnatvād iti vyañjakadhvanyadhīnatvāt taddeśe hi sa gṛhyate naca dhvanīnāṃ sāmarthyaṃ vyāptuṃ vyoma nirantaram tena vicchinnarūpeṇa nāsau sarvatra gamyate dhvanīnāṃ bhinnadeśatvāchrutis tatrānurudyate apūritāntarālatvād vicchedaścāvasīyate teṣāṃ cālpakadeśatvācchabde pyavibhutāmatiḥ gatimadvegavatvābhyāṃ te cāyānti yato yataḥ śrotā tatas tataḥ śabdamāyāntam eiva manyate  atrāpi vyañjakadhvanibhedo bhrāntinimittam astīti samānam vyañjakadhvanyadhī p natvād iti śabdagrahaṇasyeti śeṣaḥ taddeśa iti dhvanideśaḥ sa iti śabdaḥ yathā ca vyañjako dhvaniḥ śabdasya vicchinnādivibhramakāraṇaṃ bhavati tathāyojayannāha na cetyādi asāviti śabdaḥ śrutiḥ śabdasyeti śeṣaḥ tatrati ākāśadeśe apūritāntarālatvam dhvanibhir ityapekṣanīyam teṣāṃ ceti dhvanīnām tecāyāntīti dhvanayaḥ     nanu cādityasyāpyekasya sato deśavicchedena grahaṇam asiddham tathā hi cakṣuṣā pratipātraṃ pṛthakpṛthagbhinnānyeva sūryādipratibimbāniparicchidyante na punarādityaḥ bhavatas tu pratibimbam arthāntaram anicchato pratibimbagrahaṇe na kiñcit kāraṇam utpaśyāma ityevaṃ manyamānasya parasya pratyavasthānamāśaṅkamāna āha āhetyādi āha kena nimittena pratipātraṃ pṛthakpṛthak bhinnāni pratibimbāni gṛhyante yugapat tayā  āheti paraḥ yugapattayeti yaugapadyena atrottaram āha atra brūma ityādi atra brūmo yadā tāvajjale saureṇa tejasā sphuratā cākṣuṣaṃ tejaḥ pratisrotaḥ pravartitam svadeśam eva gṛhṇāti savitāramanekadhā bhinnamūrtir yathāpātraṃ tadāsyānekatā kutaḥ  jaladeśasthena bhānavīyena tejasā prasyandanadharmaṇā cākṣuṣaṃ tejaḥ pratisrotaḥ pravartitam pratyagnītaṃ sat savitāram ādityaṃ svadeṣṭhameva gṛhṇāti yathāpātram yāvat pātram ato bhinnamūrtiḥ pratibhātīti tadāsyānekatā kutaḥ  naiva  bhinnatvāccakṣur vṛtter iti bhāvaḥ cakṣur vṛttivaśād evābhinno pi bhinna iva gṛhyata iti darśayann āha īṣad ityādi īṣatsaṃmīlite ṅgulyā yathā cakṣuṣi gṛhyate pṛthageko pi bhinnatvāc cakṣur vṛttes tathaiva naḥ  īṣat manāk aṅgulyā cakṣuṣi nimīlite avaṣṭabdhe sati yathaiko pi padārthaḥ pṛthak nānā dṛśyate kutaḥ  cakṣur vṛtter bhinnatvāt tathaiva no smākam eko pi śabdo bhinno gṛhīṣyata ityadoṣaḥ p anye tviti anye tu codayantyasya pratibimbodayaiṣiṇaḥ sa evacet pratīyeta kasmānnopari dṛśyate kūpādiṣu kuto dhastāt pratibimbād vinekṣaṇam prāṅmukho darpaṇaṃ paśyan syāc ca pratyaṅmukaḥ katham  jalādiṣu yathaiko pi nānātmā savitekṣyate ityasya hetuvyabhicāratvaviṣayatvenoktasyāsiddhi manyamānāḥ pratibimbam arthāntaram icchantaś codayanti yadi sa evādityo dṛśyate na pratibimbaṃ  tat kimityupariṣṭādasya na darśanaṃ bhavati evaṃ hi tasya darśanaṃ bhavet  yadi deśāvasthitasvarūpaṃ gṛṇhṇīyāt nānyathā anyathā hyatiprasaṅgaḥ syāt kiñca kūpādiṣu ca dūrādhaḥ saṃviṣṭasyārkādeḥ kathaṃ grahaṇaṃ bhavet yadi tatra pratibimbaṃ notpannaṃ syāt nahi tatra tathārkādir vyavasthitaḥ api ca prāṅmukho darpaṇamavalokayan katham iva pratyaṅmukho bhavati nahi tasya tadā pṛṣṭhābhimukhaṃ mukhamupajātaṃ dṛśyate apsūryetyādinā pravidhatte apsūryādarśināṃ nityaṃ dvedhā cakṣuḥ pravartate ekamūrdhvamadhastāc ca tatro rdhvāṃśuprakāśitam adhiṣṭhānānṛjusthatvān nātmā sūryaṃ prapadyate pāramaparyārpitaṃ santam avāgvṛttyāvabudhyate ūrdhvavṛttiṃ tadekatvād avāgiva ca manyate adhastādeva tenārkaḥ sāntarālaḥ pratīyate  evaṃ manyate m yadi bahir nirgatamindriyamādityaṃ bodhayet tata etat syād uparisthitam eva paśyennādhastāditi yāvatā dharmadharmavaśīkṛte śarīre eva tadindriyaṃ grāhakamiṣyate  noparistham yathoktam tatraiva bodhayed arthaṃ bahir yātaṃ yadīndriyam tata etad bhavedevaṃ śarīre tatvaccabodhakam  iti tathā hyayaṃ kramaḥ ye hi jalapātre jalaṃ sūryaṃ ca paśyanti teṣām apsūryadarśinām ekam eva cakṣurūrdhvamadhaś ca dvidhā bhāgaśaḥ pravartate tatrordhvambhāgaprakāśitamādityamātmā puruṣo na gṛhṇāti  kutaḥ  adhiṣṭhānānṛjtthatvāt cakṣurindriyādhiṣṭhānasyārjavena tadānavasthitatvāt pāramparyeṇa tu saureṇa tejasā p vṛtter arpitamādityamavāgvṛttyā kāraṇabhūtayā budhyate tathā hi kila saurvaṃ tejastejasvinaṃ vṛtter arpayati  vṛttiścakṣuṣaścakṣurātmana ityetat parāmparyārpaṇaṃ sūryasya tejasvina ityādityamūrdhvavṛttim uparisthaṃ ca tamādityamavāgiva adhaḥsthitam iva manyate kaḥ ātmā na punaradhasthādanya evādityaḥ  kutaḥ  tadekatvāt tasyādityasyābhinnatvāt cakṣuṣa ityapare tasmād anantariditenaiva cakṣuṣo vṛttivaśena sāntarālo dhastāt kūpādiṣu sūryo dṛśyate jalādi pātrabhedāc ca anyathā katham abhedena grahaṇaṃ syāt  yaduktaṃ prāṅmukho darpaṇaṃ paśyannityādi tatrāha evam ityādi evaṃ prāgnatayā vṛttyā pratyagvṛttisamarpitam buddhyamāno mukhaṃ bhrāntyā pratyagityavagacchati  prathamaṃ kila cakṣūraśmayo mukhamādāya nirgacchanti yāvadādarśādideśam  sā prāṅnatāvṛttirucyate teca tatrādarśādau pratihatā nivartamānāḥ svamukham eva yathāvasthitamāgacchanti sā ca prathyagvṛttiḥ tatra prāṅnatā vṛttir mukhaṃ pratyagvṛtterarpayati  pratyagvṛttiścātmanaḥ  tata ātmā pratyagvṛttisamarpitamagavacchanmukhaṃ bhrāntyā pratyaṅmukhaṃ yāsyāmīti manyate cakṣur vṛtter vaicitryam eva bhrānter bījam iti bhāvaḥ abhyupagamya pratibimbodayaṃ parihāram āha anekadeśavṛttau cetyādi anekadeśavṛttau vā satyapi pratibimbake samānabuddhigamyatvān nānātvaṃ naiva vidyate  satyapi pratibimbe rthāntarabhūte naiva teṣāṃ pratibimbānāṃ nānātvam asti kutaḥ samānabuddhigamyatvāt ekabuddhiparicchedyatvāt tathā śabdasyāpyekabuddhigamyatvādekatvaṃ siddham nanu kuto deśabhedena vedyamānasyāpi nānātvaṃ bhaviṣyati nanu yaddeśabhedena vedyamānatvad bhinnatvaṃ siddhaṃ tat katham ekabudhyā bādhyata ity āha deśabhedenetyādi deśabhedena bhinnatvam ityetaccānumānikam pratyakṣastu sa eveti pratyayastena bādhakaḥ  bādhaka iti pratyakṣasya sarvapramāṇajyeṣṭhatvād iti bhāvaḥ deśakālabhedena vedyamānatvasya vyabhicāritvād aprāmāṇyameveti pratipādayann āha paryāyeṇetyādi p paryāyeṇa yathācaiko bhinnadeśān vrajannapi devadatto na bhidyeta tathā śabdo na bhidyate  tathā śabdo na bhidyata iti deśataḥ kālataścetyapekṣaṇīyam evaṃ deśavyabhicāramukhenobhayor api vyabhicāra uktaḥ idānīṃ kālabhedavyabhicāradvāreṇa cobhayor api deśakālabhedenopalambhayor vyabhicāramāha jñātaikatva ityādi jñātaikatvo yathācaiko dṛśyamānaḥ punaḥ punaḥ na bhinnakālabhedena tathā śabdo na deśataḥ  jñānamekatvaṃ pratyabhijñānādyasya sa tathā na deśata ityupalakṣaṇam  tathā kālato pi na bhinnaḥ avirodhād ekavyabhicāramukhenānyatrāpi vyabhicārodbhāvanam paryāyetyādinā dṛṣṭāntasya vaiṣamyamāśaṅkate paryāyād avirodhaścedyāpitvādapi dṛśyatām dṛṣṭasiddhyai hi yo dharmaḥ sarveṣāṃ so bhyupeyate  tathā hi devadattasya yaddeśakālabhedenopalambhe pi na bhedas tatra paryāyo styavirodhakāraṇam śabde tu na kiñcid apītyato vaiṣamyaṃ dṛṣṭāntadārṣṭāntikayoḥ atrāpyavirodhakāraṇam āha vyāpitvād api dṛśyatām iti avirodha iti sambandhaḥ dhvanīnāṃ cāpūritāntarālatvādityetad apiśabdena pūrvoktaṃ ca nirdiśati kasmād vyāpitvam aṅgīkriyata ity āha dṛṣṭasiddhyai hīti bhinneṣu digdeśeṣvabhinnasya śabdasya grahaṇasiddhyarthaṃ yo dharmo yujyate sa evānyathānupapattyāṅgīkriyate atra ca śabdasya nityavyāpitvam antareṇa sarvasmin kāle deśe ca na grahaṇaṃ siddhyatītyato nityavibhutve śabdasyānyathānupapattyā siddhe svabhāvabhedena vedyamānatvasyāpi vyabhicāritāṃ pratipādayann āha yathā mahatyām ityādi yathā mahatyāṃ khātāyāṃ mṛdi vyomni mahattvadhīḥ alpāyāṃ vālpadhīrevam atyantākṛtake matiḥ tenātraiva paropādhiśabdavṛttau matibhramaḥ naca sthūlatvasūkṣmatve lakṣyete śabdavartinī  p buddhitīvratvamandatve mahattvālpatvakalpanā sā ca paṭvī bhavatyeva mahātejaḥprakāśite mandaprakāśite mandā ghaṭādāvapi sarvadā evaṃ dīrghādayaḥ sarve dhvanidharmā iti sthitam  atrāyam abhiprāyaḥ yadi śabdagatāstīvramandādayo bhedā hetutvenopādīyante tada na siddho hetuḥ yo hi nityaṃ śabdamicchati sa katham aparopādhikāṃstasya svabhāvabhedān brūyāt atha tīvramandādyākāro tadviṣayā buddhir hetutvenocyate  sā hi na svabhāve bhedamantareṇa sambhavatīti tadānaikāntikatā hetoḥ yathāhi mahatyāṃ mṛdi pṛthivyāṃ khātāyāṃ satyāṃ vyomni ākāśe tadāśrayaṃ mahattvādijñānam utpadyate svato mahattvāder abhāve pi tathā śabde pyatyantākṛtrime yaṃ vyañjakadhvanibhedādbuddhibhedo bhaviṣyati tathāvidhasvabhāvabhedamantareṇāpi tadevāha tenātraivam ityādi atha paropādhirayam natu svata eveti katham avagatam iti cedāha nacetyādi anenaitad āha buddhigate eva tīvramandatve śabde samāropya bhrāmyati  natupunaḥ śabdasya svataḥ sthūlādisambhavaḥ  tasya pratyabhijñayaikatvasya siddhatvāt athāpi syād yadi viṣayasya tathā svabhāvabhedo na bhaved buddherapi kuto bhaved ity āha sā ca paṭvītyādi yathaiva hi ghaṭādāvasatyapi svabhāvabhede prakāśabhedād bhaviṣyati  asatyapi svataḥ svabhāvabheda ityadoṣaḥ   punar api śabdānityatvapratijñāyā bādhāṃ śabdasya vācakasāmarthyānyathānupapattyā pratipādayann āha nacādṛṣṭārthasambandha ityādi nacādṛṣṭārthasambandhaḥ śabdo bhavati vācakaḥ tathācetsyād apūrvo pi sarvaḥ svārthaṃ prabodhayet  arthāpattipūrvikeyam arthāpattis tathā hi śabdasya vācakasāmarthyaṃ śābdajñānānyathānupapattyā siddham  tadapi sāmarthyaṃ śabdanityatvam antareṇānupapannm ityarthāpattipūrvikeyam arthāpattiḥ tām eva vistareṇa pratipādayati nahi tāvad agṛhītasambandhaḥ śabdaḥ sattāmātreṇa vācako bhavati tathācet syāditi yadyadṛṣṭārthasambandho pi vācako bhavet tadāpūrvo pi prathamamaśruto pi nālikeradvīpanivāsināṃ gavādiśabdaḥ svārthaṃ prakāśayet p nanu cātra sarveṣām avivādāt siddhasādhyatā  nahi kaścid ajñānasambandhaṃśabdaṃ vācakam icchati nityastu sa katham anena jñātasambandhena pratipādito bhavatītyatāha sambandhadarśanam ityādi sambandhadarśanaṃ cāsya nānityasyopapadyate sambandhajñānasiddhiśced dhruvaṃ kālāntarasthitiḥ  śabdamarthaṃ ca puro vasthāpya tayoḥ sambandhaḥ kriyate  kṛtaścottarakālaṃ jṇYāyeta uccaritapradhvaṃsitvāt tu śabdasyaitad ayuktam tadāha nānityasyopapadyata iti atha tāvat kālamavatiṣṭhet  hanta tarhi kālāntaramapyavasthānamanivāryamevāvirodhāt yathoktam  tāvatkālaṃ sthiraṃ cainaṃ kaḥ paścānnāśayiṣyatīti athāpi syāt sambandhakālaṃ yāvad avatiṣṭhet  paścāt svayam eva naśyatītyāha anyasminnityādi anyasmin jñātasambandhe nacānyo bodhako bhavet gośabde jñātasambandhe nāśvaśabdo hi vācakaḥ  anyasmin saṅketakālabhāvini śeṣaṃ subodham atheti parābhiprāyam āśaṅkate athānyo pi svabhāvena kaścid evāvabodhakaḥ tatrānibandhane na syāt kosāviti viniścayaḥ  athānyo pīti prayogakālabhāvī prakṛtyaiva saṅketakālabhāviśabdavad vācakaḥ syād iti cet tadasamyak nibandhanamantareṇāsau śabdo syārthasya vācaka iti niścayābhāvāt nanu ca katham ucyate niścayo nāstīti  yāvatā yato rthapratyayo bhavati sa eva svabhāvato rthasya bodhaka iti spaṣṭam eva niścīyata ity āha yata ityādi yataḥ pratyaya ityeva vyavahāre prakalpite śrotṇāṃ syād apītthaṃ tu vaktṇāṃ nāvakalpate  satyaṃ śrotṇāṃ sambhavedayaṃ niścayo yamarthasya pratyāyaka iti teṣāṃ tato rthapratyayotpatteḥ prayoktṇāṃ tvayaṃ durlabhaḥ  nahi te tataḥ śabdād arthaṃ pratipadyante  parapratyāyanārtham eva śabdaṃ te prayuñjate tat kuto vaktṇām avakalpate niścayaḥ p etad eva darśayati ajñātvetyādi ajñātvā kamasau śabdamādāveva vivakṣatu jānāti cedavaśyaṃ sa pūrvam evāvadhāritaḥ  tadevamajñānapakṣe yaṃ doṣaḥ  jñānapakṣe pi niyatam asau prāktena jñāta iti sthiratvamasya balād āpatatīti darśayann āha jānāti cedityādi nanu yathā dīpāditejo bhinavam api prakāśayatyarthaṃ tathā śabdo pi pratipādayiṣyatītyāha tejaḥ pratyakṣaśeṣatvād iti tejaḥ pratyakṣaśeṣatvān navatve pi prakāśakam sadṛśatvāpratīteś ca taddūreṇāpyavācakaḥ  pratyakṣaśeṣatvam pratyakśe aṅgabhāvaḥ tadviṣayasaṃskārādindriyasaṃskārād vā pratyakṣe jñāne ṅgatām upagacchadabhinavam api prakāśakaṃ bhavati śabdasya sākṣād atīndriyārthapratipādakatvān na pratyakṣāṅgam ato vaiṣamyam athavā yat pratyakṣāṅgaṃ tat sambandhaparijñānanirapekṣam api prakāśayati yathā cakṣus tejaś ca pratyakṣāṅgam tasmād abhinavam api prakāśayati śabdas tu parokṣaviṣayatvān na pratyakṣāṅgam iti vaiṣamyam nanu cābhinavamapi śabdāntaraṃ pūrvasādṛśyānusāreṇa vācakaṃ bhaviṣyatīt yāha sadṛśatvāpratīter ityādi na hyapratīte sādṛśye taddvāreṇa vācakatvaṃ yuktam atiprasaṅgāt kiñca āstāṃ tāvat sādṛśyapratītiḥ  sādṛśyam eva na sambhavatīti pratipādayann āha kasya caikasyetyādi kasya caikasya sādṛśyāt kalpyatāṃ vācako paraḥ adṛṣṭasaṅgatitvena pūrveṣāṃ tulyatā yadā arthavān pūrvadṛṣṭaścet tasyaitāvān kṣaṇaḥ kutaḥ dvistrirvānupalabdho hi nārthavān sampratīyate  ekasmin hi vācake siddhe tat sādṛśyāditaras tathaiveti kalpyeta tac ca na sambhavati  sarveṣām eva śabdānām arthasambandhitvena pratītatvāt athāpi syādyaḥ prāk saṅkekāle dṛṣṭaḥ so rthavāneva  sādṛśyamitareṣāṃ bhaviṣyatītyāha tasyaitāvān kṣaṇaḥ kuta iti tasya pūrvadṛṣṭasya śabdasya etāvataḥ kṣaṇān kuto vasthānamuccaritapradhvaṃsitvāt tasya yadi nāmoccaritapradhvaṃsī  tathāpyarthavān kiṃ na bhavatīti cedāha dvistrir vetyādi bhūyodarśanabhāvi hi śabdārthasambandhajñānam p atha sajātīyānyagrahaṇe sati sa eva sārthako bhavatītyucyate  tadayuktam ity āha apratītānyaśabdānām ityādi apratītānyaśabdānāṃ tat kāle sāvanarthakaḥ sa evānyaśrutīnāṃ syād arthavān iti vismayaḥ  yeṣāṃ hi pratipattṇāṃ śabdāntaram apratītaṃ teṣāṃ hi śravaṇakāle nāsāvarthasya pratyāyakaḥ bhedādhiṣṭhānasya sādṛśyasya tadānīm abhāvāt punaḥ sa eva teṣām eva pratipattṇāṃ pratītaśabdāntarāṇām arthapratyāyaka ityalaukikam kathaṃ hi nāmaikasya kriyākriye parasparaviruddhe syātām anyaśrutīnām iti anyā sajātīyaśabdaviṣayā śrutir yeṣāṃ pratipattṇāṃ te tathā evaṃ tāvad vācakatvānyathānupapattyā śabdanityatvaṃ pratipādya  idānīṃ sambandhakaraṇānyathānupapattyā pratipādayannāha śabdaṃ tāvad ityādi śabdaṃ tāvad anuccārya sambandhakaraṇaṃ naca nacoccāritanaṣṭasya sambandhena prayojanam tenāsambandhanaṣṭatvāt pūrvastāvadanarthakaḥ uttaro kṛtasambandho vijñāyetārthavān katham  pūrvam uccāraṇaṃ tataḥ sambandhakaraṇaṃ tato vyavahāra ityayaṃ krameṇa vyavahāra uccāritapradhvaṃsino kramasya kathaṃ syāt na kevalaṃ naṣṭasya sambandho śakyakriyaḥ  nāpi tena prayojanam vyavahārakālānanuyāyitvāt vyavahārārthatvāc ca saṅketasya tenetyādinā nigamayati avidyamānaḥ sambandho yasyāsāvasambandhaḥ  tattvānnaṣṭatvāc ca pūrvastāvat saṅketakālabhāvī śabdo narthakaḥ vyavahārakālabhāvī tarhi sārthako bhaviṣyatītyāha uttra ityādi yadi tarhyakramasya krameṇoccāraṇādayo nupapannā yugapat tarhi bhavantvityāha śabdoccāraṇetyādi śabdoccāraṇasambandhakaraṇavyāvahārikīḥ kriyāḥ kramasvabhāvatvāt kaḥ kuryād yugapatkvacit  śabdoccāraṇaṃ sambandhakaraṇaṃ lokavyavahāraścetyetās tisraḥ kriyāḥ svabhāvata eva kramavatyaḥ  tā yugapat kartumaśakyāḥ asati ca yaugapadye sambandhakaraṇānupapattiḥ kramapratīkṣāyāṃ kālāntarasthāyī śabdo bhyupagataḥ syāt p deśakālādibhinnānām iti nigamanam deśakālādibhinnānāṃ puṃsāṃ śabdāntarāśruteḥ pūrvaṃ kṛtrimasambandho pyekaḥ śabdo na siddhyati sambandhakathane pyasya syād eṣaiva pratikriyā naṣṭāsadvartamāneṣu nākhyānasya hi sambhavaḥ  ādiśabdena bālakumārādyavasthāparigrahaḥ pūrvam iti śabdāntaraśruter iti sambandhanīyam naṣṭetyādinaṣṭaḥ atītaḥ  asan anāgataḥ  tayor asattvādeva na sambandhākhyānasambhavaḥ vartamāno pyuccāryamāṇas tasya samanantaradhvaṃsitvena kutas tāvānkālaḥ etadeva darśayati arthavānityādi arthavān ka śabdaḥ śrotur vaktrā ca kathyatām yadā pūrvaśrutaḥ śabdo nāsau śaknoti bhāṣitum na tāvad arthavantaṃ sa bravīti sadṛśaṃ vadet nārthavat sadṛśaḥ śabdaḥ śrotus tatropapadyate arthavad grahaṇābhāvān na cāsāvarthavān svayam vaktuḥ śrotṛtvavelāyām etad eva prasajyate  na hi vaktā pūrvaśrutaṃ śrotuḥ kathayituṃ śaktaḥ  tasya pūrvaniruddhatvāt yamapi pratipādayati na tamarthavantaṃ śaknuyāt pratipādayitum tasya pūrvamakṛtasambandhatvāt etāvat sambhāvyate sadṛśaṃ brūyād iti tadapi na sambhavatītyāha nārthavat sadṛśa ityādi nahyatra kenacit sādṛśyam iṣṭam  kiṃ tarhi  arthavatā  taccānupapannam yadi hi śrotrā kaścicchabdo rthavānupalabdhaḥ syāt tadānena sādṛśyam upapadyeta  yāvatā pūrvasaṅketakāle rthavato grahaṇābhāvān na yuktam etat kathyamāno yaḥ so rthavāṃs tarhi bhaviṣyatītyāha na cāsāvityādi na cāsāvuccāryamāṇo rthavān tasya pūrvam akṛtasambandhatvād ityuktam vakturityādinā yathā vaktāpi paryāyeṇa śrotā bhavati tadā tasyāpyetad eva sarvaṃ doṣajātam na tāvad arthavantaṃ sa bravītītyādikamāpatatīti darśayati tadanena sarveṣām eva vaktṇāṃ na kaścid arthavān śabdaḥ sambhavatītyuktaṃ bhavati    p tasmād ityupasaṃharati tasmācchabdārthasambandho nitya evābhyupeyatām natu sāmayiko yuktaḥ sarvathā tadasambhavāt  svata ityādinā parasya pūrvapakṣamāśaṅkate svato naivāsti śaktatvaṃ vācyavācakayor mithaḥ pratītiḥ samayāt puṃsāṃ syāccedakṣinikocavat  vācyavācakayoḥ parasparaṃ naiva svābhāvikī yathākramaṃ vācyavācakaśaktiḥ kathaṃ tarhi pratītiḥ śabdād udetityāha pratītiḥ samayād ityādi yasya yatra saṅketāpekṣaḥ kāraṇabhāvo na sa tasya svābhāvikaḥ  yathākṣinikocasya pratipattau  saṅketasāpekṣāś ca pratipattau kāraṇabhāvaḥ śabdasyeti vyāpakaviruddhopalabdhiḥ anena cānityatvapratijñābādhāṃ vistareṇoktāṃ vighaṭayati samaya ityādinā pratividhatte samayaḥ pratimartyaṃ vā pratyuccāraṇam eva vā kriyate jagadādau vā sakṛdekena kenacit pratyekaṃ vāpi sambandho bhidyetaiko thavā bhavet ekatve kṛtako na syād bhinnaścedbhedadhīr bhavet  iyam asya saṃjñeti samayaḥ sā pratipattyarthaṃ pratipuruṣaṃ vā kriyeta  pratipuruṣameva pratyuccāraṇaṃ pratiprayogaṃ vā athavā jagadādau jagataḥ sṛṣṭikāle kenacit īśvarādinā dhātrā  sakṛt ekayaiva helayā  kriyeteti trayo vikalpāḥ pratyekaṃ vāpīti sambandho pi śabdārthayoḥ kriyamāṇaḥ kadācit pratisattvaṃ bhidyeta  yadvaika eveti dvitīyakalpanā ekatvapakṣe jātividdeśakālabhedānuyāyitvāt kṛtako na syāt nitya eva syād iti yāvat atha pratisattvaṃ bhinnasvabhāvas tadā pratisattvaṃ bhedabuddhiḥ prāpnoti  jṭeyabhedanibandhanatvājjñānabhedasya na ca gavādiśabdānāṃ śatakṛtvo pi prayoge vyavahartṇāṃ bhedabuddhir bhavatyabhedādhyavasāyenaiva vyavahārāt kiṃ ca yadi pratisattvaṃ bhinaḥ sambandhas tadāvaśyaṃ bhedadhiyā bhāvyam  tataś ca vyavahārocchedaḥ prāpnotīti darśayann āha vaktṛśrotṛdhiyor iti p vaktṛśrotṛdhiyor bhedād vyavahāraś ca duṣyati vakturanyo hi sambandho buddhau śrotus tathāparaḥ  bhedād iti viṣayasyetyahāryam tenāyam artho bhavati vaktṛśrotṛdhiyoyo rtho viṣayas tasya bhedād ekārthādhyavasāyena vyavahāro na syāt katham ity āha vaktur anyo hīti yaduktaṃ samayaḥ pratimartyaṃ veti atra dūṣaṇam āha śrotuḥ kartuṃ cetyādi śrotuḥ kartuṃ ca sambandhaṃ vaktā kaṃ pratipadyatām pūrvaṃ dṛṣṭo hi yas tena taṃ śrotur na karotyasau yaṃ karoti navaṃ so pi na dṛṣṭapratipādakaḥ ghaṭādāvapi tulyaṃ cen na sāmānyaprasiddhitaḥ yadyapi jñātasāmarthyā vyaktiḥ kartuṃ na śakyate kriyate yā na tasyāś ca śaktiḥ kārye vadhāritā tathāpyākṛtitaḥ siddhā śaktiruccāraṇādiṣu tasyā na cādimattāsti sambandhastvādimāṃs tataḥ yadi tasyāpi sāmānyaṃ nityam abhyupagamyate tathāpyasmanmataṃ siddhaṃ natu dvyākārasambhavaḥ śaktir eva hi sambandho bhedaścāsyā na dṛśyate sā hi kāryānumeyatvāt tadbhedamanuvartate anyathānupapattyā ca śaktisadbhāvakalpanam nacaikayaiva siddhe the bahvīnāṃ kalpaneṣyate  taṃ śrotur na karotīti tasya naṣṭatvāt na dṛṣṭapratipādaka iti tasya pūrvamadṛṣṭatvāt ghaṭādāvapīti atiprasaṅgodbhāvanayā dūṣaṇasyānaikāntikatvam āśaṅkate ghaṭādāvapi tulyaḥ prasaṅgaḥ  tathā hi yo ghaṭo rthakriyāsamartho dṛṣṭo nāsau kartuṃ śakyaḥ  tasya niṣpannavinaṣṭatvāt yaścādhunā kriyate nāsāvarthakriyāsamartho dṛṣṭas tasyāniṣpannatvāt uttaram āha na sāmānyaprasiddhita iti neti pūrvapakṣapratikṣepaḥ kutaḥ sāmānyasya prasādhitatvāt taddūreṇa sāmarthyasiddher iti bhāvaḥ etad eva spaṣṭayann āha yadyapītyādi yadyapyudakāharaṇādiṣu dṛṣṭasāmarthyā ghaṭavyaktiḥ kartuṃ na p pāryate  niṣpannavinaṣṭatvāt yāyadhunātanī na tasyā arthakriyāsāmarthyamavadhāritam tathāpyākṛtidvāreṇaivārthakriyāsāmarthyaṃ sarvasyāṃ vyaktau siddhyati katham ity āha tasyā ityādi tasyā iti ākṛteḥ kvacit naca tasyādimatteti pāṭhaḥ tasyāyam arthaḥ naca tasyodakāharaṇādisāmarthyasyādimattāsti  ākṛter nityatvāt tasyāścāśrayato tyantamabhinnatvāt yathoktam sthitaṃ naiva ca jātyādeḥ paratvaṃ vyaktito hitat iti sambandho pi tarhyākṛtidvāreṇānādir bhavatviti cet tadetad ayuktam ity āha sambandhastvityādi kiñca yadi bhavatā tasyāpi śabdārthasambandhasya nityaṃ sāmānyamabhyupagamyate tathāpi nityaṃ nāma vastvasatītyasmanmataṃ siddham śabdastu prakṛta eva na siddhyatīti cedāha  na tu dvyākārasambhava iti dvāvākārau sambandhas tat sāmānyaṃ ca ekasyaivākārasya sambhavo natu sāmānyasya  tasyānekavyaktiniṣṭatvāt sambandhasya caikatvāt katham ekatvaṃ sambandhasyetyāha śaktireva hītyādi nahi śaktivyatiriktaḥ sambandho sti yadi nāmaivaṃ tataḥ kimityāha bhedaścetyādi bhedo naikatvam kimiti na dṛśyata ityatra kāraṇamāha sā hīti sā hi nityaṃ kāryānumeyā yathoktam  śaktayaḥ sarvabhāvānāṃ kāryārthāpattisādhanā iti tato sau kāryabhedamanudhatte anudhāvati  ātmagatabhedapratyāyane kāryabhedadarśanaṃ vinā na śakyaḥ śaktibhedo jñātum iti yāvat nacātra kāryabhedo sti tathā hi kāryaṃ tasyāḥ pratītir eva  sā ca śabdālambanā vā syād arthāvalambanā vā na tāvad ādyāyā bhedaḥ  śabdasya nityaṃ pratyabhijñāyamānatvāt nāpyarthāvalambanāyāḥ  nahi śatakṛtvo pyuccāryamāṇoṇe gośabdāder anyādṛśī pratītir upajāyate upacayam āha anyathetyādi arthapratītyanupapattyā hi vācyavācakaśaktiḥ kalpyate ekayaiva ca śaktyā vivakṣitārthasya siddhatvād apārthakam anekaśaktiparikalpanam na cānyathānupapattyā śaktibhedo numātuṃ śakyaḥ śaktimātra eva tasyāḥ sāmarthyāt   itaś ca sambandhasya karaṇamayuktam ato nitya eva sambandha iti pratipādayann āha sambandhākhyānetyādi sambandhākhyānakāle ca gośabdādāvudīrite kecit sambandhabuddhyārthaṃ buddhyante nāpare tathā  p tatra sambandhanāstitve sarvo rthaṃ nāvadhārayet astitve sarvabodhaścen na kaiścid anupagrahāt  tathā hyeṣa gauḥ padā na spraṣṭavya ityukte kecit puruṣā vācyavācakasambandham avadhārya sambandhapuraḥsaram evārthamavabudhyante anye tvajñātasambandhāḥ svarūpam evāvayanti nārtham tatra yadi vastubhūtaḥ sambandho na syāt tadā sarva eva puruṣo vyutpannavyavahāro nārtham avadhārayet nahyekasya sadasattve parasparaviruddhe yukte tasmānnityāvasthita eva sambandha iti nanu yadi nityāvasthitaḥ sambandhaḥ kimiti sarvadā sarveṣām arthapratipattir na bhaved ityetaccodyamāśaṅkya vistareṇa pariharann āha astitvam ityādi neti prasaṅgaṃ nivartayati kutaḥ kaiścit tasyāgrahaṇāt yadi nāma na gṛhītas tathāpi kimiti svakāryaṃ na janayet nahi khalabilādyantargatatvād ātmakāryaṃ bījādayo vijahatītyāha jñāpakatvāddhītyādi jñāpakatvāddhi sambandhaḥ svātmajñānamapekṣate tenāsau vidyamāno pi nāgṛhītaḥ prakāśakaḥ  anyo hi jñāpakadharmo nyaścotpādakasya  śabdas tu dhūmavadarthasya jñāpakona tu bījādivad utpādaka ityadoṣaḥ nanu caikasya sadasattve parasparaviruddhatvād ayukte  tathā grahaṇāgrahaṇe api athānayor avirodhaḥ  ka idānīṃ pradveṣaḥ sadasattvayor ity āha vidyamānasyetyādi vidyamānasya cārthasya dṛṣṭaṃ na grahaṇaṃ kvacit na tvatyantāsato stitvaṃ kāṃścit prayupapadyate viruddhau sadasadbhāvau na syātāmekavastuni naca tulyaṃ virodhitvaṃ jñātājñātatvayor api jñānaṃ hi puruṣādhāraṃ tadbhedān na virudhyate puruṣāntarasaṃsthaṃ ca na nā jñānaṃ tena vāryate  ekatra hi dharmiṇi parasparaviruddhadharmādhyāso viruddhaḥ  natu dharmyantare grahaṇāgrahaṇe ca puruṣabhedena bhinnadharmyādhāratvād aviruddhe  na tu sadasattve  tayor ekadharmyādhāratveneṣṭatvād iti samāsārthaḥ  nanu ca grahaṇāgrahaṇapakṣe pi sāmarthyādekādhikaraṇe sadasattve parasparaviruddhe tathā p trāpi samāpatata eva tathā hi padārthasadasattvābhyāṃ grahaṇāgrahaṇe vyāpte tannibandhanatvāttayoḥ anyathā tulyayogyadeśayoḥ puruṣayor eka eva paśyennāpara ityatra kāraṇaṃ vaktavyam ityāśaṅkyāha andhānandhetyādi andhānandhasamīpasthaḥ śuklo ndhair nāvagamyate gamyate cetarais tasya sadasattve na tān prati  yathā hyandhetarayoḥ samīpasthaṃ rūpam avikalacakṣuṣa evopalabhante  netare  na ca tāt prati tasya śuklarūpasya sadasattve staḥ  tadvat sambandhe pīti kimatra kāraṇam ityapekṣānivṛttyartham upapattim āha śaktyaśaktyor ityādi śaktyaśaktyor narāṇāṃ tu bhedāt tatrāvirodhatā na hyanyo darśanasyāsti sambandhāddheturatra hi  etad ācaṣṭe nayarthasattaivopalambhakāraṇam  kiṃ tarhi   puruṣagatā ca śaktiḥ  tena satyapyarthe kasyacitpuruṣasya śaktyabhāvād agrahaṇamaviruddham iti nāgrahaṇam arthasattvena vyāptam yadyevam asatyapi sambandhe puruṣāṇāṃ śaktyaśaktibhedād arthasya grahaṇāgrahaṇe bhaviṣyata iti sarvaṃ samānam ityatra na hyanya ityādi sambandhagrahaṇapurassaratvād arthapratyayasyeti bhāvaḥ anya iti hetuḥ sambandhyate darśanasyeti śabdārthapratīteḥ heturityetad apekṣā ceyaṃ ṣaṣṭhī sambandhādityanyāpekṣā pañcamī atreti śabdārthavyavahāre anye tu śaktyaśaktyor narāṇāṃ tu bhedāt tatrāvirodhitet yatraivopapattirūpeṇa varṇayanto vyācakṣate sambandhād iti puruṣaśakter ity arthaḥ atreti śukle dārṣṭāntikam upasaṃharann āha evam ivetyādi evam evendriyais tulyaṃ vyavahāropalambhanam yeṣāṃ syāt te vabudhyante tato rthaṃ netare ndhavat  vyavahriyate asmād iti vyavahāraḥ śabdārthasambandhaḥ tasyopalambhanam parijñānam tadindriyais tulyam tathā hi yeṣām evendriyam asti  te rthamupalabhante yeṣāṃ tu nāsti  te satyapyarthe nopalabhante evaṃ yeṣāṃ sambandhaparijñānam asti  te śabdād artham avabudhyante yeṣāṃ tu nāsti  te satyapi sambandhe nopalabhanta ti sarvaṃ samānaṃ kila yo yaṃ prathamaṃ sambandhasya kartā kena tasmai sambandhaḥ pratipādita iti vaktavyam  p svayam eveti cen na tathaivānyeṣām api prasaṅgāt athānyatas tasyāpyanyata iti cet  evaṃ tarhyanāditvān na kenacit kriyata itidarśayati sarveṣām ityādi sarveṣām anabhijñānāṃ pūrvapūrvaprasiddhitaḥ siddhaḥ sambandha ityevaṃ sambandhādir na vidyate  śabdārthasambandhaḥ sa vṛddhavyavahārapūrvakaḥ  sambandhatvādidānīntarasambandhavat sambandhaś ca vivādāspadībhūtaḥ sambandha iti svabhāvahetuḥ evaṃ tāvat pratimarttyaṃ na samayaḥ sambhavatīti pratipāditam  adhunā pratyuccāraṇameveti yaduktaṃ tat pratyuddharann āha pratyuccāranetyādi pratyuccāraṇanirvṛttir na yuktā vyavahārataḥ sargādau ca kriyā nāsti tādṛkkālo hi neṣyate iṣyate hi jagatsarvaṃ na kadācid anīdṛśam na mahāpralaye nāma jñāyate pāramārthikaḥ rātrir vā pralayo nāma līnatvātsarvakarmaṇām divasaḥ sṛṣṭisaṃjñaś ca sarvaceṣṭātisarjanāt deśotsādakulotsādarūpo vā pralayo bhavet pralaye tu pramāṇaṃ naḥ sarvocchedātmake nahi  vyavahārata iti vyavahārapravṛtteḥ anyathā hi pūrvamakṛtasambandhād vyavahārapravṛttir na syād iti yāvat sāmprataṃ jagadādau ceti yaduktaṃ tasya pratividhānam āha sargādau ceti tādṛgiti śabdārthasambandhaśūnyaḥ sṛṣṭisaṃshārātmakaḥ anīdṛśam iti sarvocchedātmakam tatra pramāṇābhāvāt kathaṃ tarhi loke pralayādivyavahāraprasiddhir ity āha na mahāpralaya ityādi jñāyata iti lokena pāramārthika iti sarvocchedātmakaḥ parikalpitas tu na vāryata ityabhiprāyaḥ tameva darśayati rātrir vetyādi atha pāramārthikaḥ kasmānneṣyata ity āha pralaye tvityādi  bhavatu nāma pāramārthikaḥ pralayaḥ  tathāpi tadānīm abhraṣṭasmṛtiprajñādisaṃskārakasya kasyacidīśvarādeḥ kartur abhāvān na sambandhakāraṇaṃ yuktam iti darśayann āha nacāluptetyādi nacāluptasmṛtiḥ kaścit sṛṣṭisaṃhārakārakaḥ īśvarādiḥ sthiro yukto yaḥ sambandhaṃ prakalpayet  p na yukta iti tasya vistareṇa pratiṣiddhatvāt nanvityādinā parasya pratyavasthānam āśaṅkate nanvānupūrvyanityatvād anityo vācako bhavet padaṃ vācakamiṣṭaṃ hi kramādhīnā ca tanmatiḥ  varṇanāpūrvī hi padamiṣṭaṃ na sphoṭas tasyāś ca puruṣecchādhīnatvād anityatvam ato varṇānām apyanityatvaṃ prāpnoti varṇebhyo narthāntaratvād ānupūrvyāḥ katham ity āha padamityādi tathā hi varṇātmakaṃ padam eva vācakam iṣyate  yato varṇakramakṛtā padabuddhir na sphoṭakṛtā  sa ca kramaḥ pauruṣeyaḥ etad eva vivṛṇoti varṇāḥ sarvagatavād vā iti varṇāḥ sarvagatatvād vo na svataḥ kramavṛttayaḥ anityadhvanikāryatvāt kramasyāto vināśitā puruṣādhīnatā cāsya tadvivakṣāvaśād bhavet varṇānāṃ nityatā tena bhavatāṃ niṣphalā bhavet  vo yuṣmākaṃ mīmāṃsakānāṃ varṇānāṃ sarvagatvān na deśakṛtaḥ kramaḥ  nāpikālakṛto nityatvāt teṣām  tasmād abhivyañjakadhvanikṛtaḥ tasya cānityatvāt tatkṛtasyāpyanityatvam iti bhāvaḥ prayogaḥ yadanityakṛtaṃ tadanityaṃ yathā ghaṭādi  anityakṛtaś ca varṇakrama iti svabhāvahetuḥ yat puruṣāvivakṣāvaśād bhavati tat pauruṣeyatvena prekṣāvatā vyavahartavyam  yathā pāṇikampākṣinikocādayaḥ  puruṣecchāvaśāc ca varṇānāṃ bhavati krama iti svabhāvahetuḥ athāpi syād vinaiva krameṇa varṇā eva śrotraparicchinnā arthapratyāyakā bhaviṣyantītyata āha nacetyādi na ca kramād vinā varṇā nirjñātāḥ pratipādakāḥ kramasthaivaṃ padatvaṃ ca tasmād evaṃ prasajyate padaṃ varṇātiriktaṃ tu yeṣāṃ syāt kramavarjitam teṣām evārthavatyeṣā śabdanityatvakalpanā  nahi kramaṃ vinā varṇā evārthapratipattihetavo dṛṣṭās tasmād eṣām avaśyaṃ kramo bhyupagantavyaḥ evaṃ sati kramasyaiva padatvaṃ vācakatvaṃ bhavatāṃ mīmāṃsakānāṃ prasajyate  natu p kevalānāṃ varṇānām tasya ca kramasyānityatvād vācakasyāpyanityatvaṃ syāt tataś ca vyarthā śabdanityatvakalpanā tathā hi vācakasya śabdasya nityatvaṃ sādhayitumiṣṭaṃ nānyasya  tataś ca yatkevalavarṇanityasādhanaṃ bhavatāṃ tat prastutānupayogi tasyāvācakatvāt yac ca bādhavācakaṃ kramarūpaṃ na tannityam abhyupagatam iti sarvo viphalaeva prayāsaḥ yeṣāṃ punastvarvaiyākaraṇānāṃ varṇavyatiriktaṃ sphoṭākhyamanavayavaṃ padaṃ vācakam itīṣṭaṃ teṣām arthavatyeṣā śabdanityatvakalpanā tasya sphoṭākhyasya vastuno nityatvāt atra parihāram āha na tāvad ityādi na tāvad ānupūrvasya padatvaṃ naḥ prasajyate nahi vastvantarādhāram etaddṛṣṭaṃ prakāśakam  anupūrvasvabhāva ānupūrvam  tasyānupūrvamātrasya nāsmākaṃ vācakatvaṃ prasajyate vyabhicāritvād iti bhāvaḥ tadeva darśayann āha nahītyādi vastvantarādhāram iti maṇimuktādyādhāram nāpi varṇādhāramānapūrvam eva kevalaṃ vācakam iṣṭam  katham ity āha dharmamātram idam iti dharmamātram idaṃ teṣāṃ na vastvantaramiṣyate itthaṃ pratīyamānāḥ syur varṇāścaivāvabodhakāḥ  na vastvantaram iti svatantravācakatvenetyabhiprāyaḥ anyathā hi pāramārthiko dharmadharmiṇor bhedaḥ syāt sa ca nāmīṣṭaḥ kiṃ tarhi vācakam ity āha ittham ityādi ittham viśiṣṭena krameṇa etad uktaṃ bhavati na kramamātraṃ vācakaṃ  nāpi varṇādhāraṃ  nāpi varṇamātraṃ  kiṃ tarhi  varṇā eva kramopasṛṣṭā vācakā iti tena na kramasya vācakatvaṃ prati prādhānyaṃ tasya tadvattayā pratīyamānasya guṇībhūtatvāt kiṃ tarhi varṇānāṃ teṣāṃ dharmitayā pratīter iti darśitaṃ bhavati yaduktam anityadhvanikāryatvād iti hetudvayaṃ tasyāsiddhatvatām āha naca kramasyetyādi na ca kramasya kāryatvaṃ pūrvasiddhaparigrahāt vaktā nahi kramaṃ kaścit svātantryeṇa prapadyate yathaivāsya parair uktas tathaivainaṃ vivakṣati paro pyevamataścāsya sambandhavadanāditā  p pūrvasiddhaparigrahād iti vyavasthitasyaiva kramasyopādānāt etad eva spaṣṭayati vaktā nahītyādi sambandhavadeva hi kramo pyanādiḥ tenetyādinopasaṃharati teneyaṃ vyavahārāt syād akauṭasthye pi nityatā yatnataḥ yatkrame pratiṣedhyā naḥ puruṣāṇāṃ svatantratā  na iti kṛtyaprayoge kartari ṣaṣṭhī kṛtvā na sā doṣo yat kramesvatantratāpratiṣedho vihitaḥ tasmād asatyapi parvatādivadasya kramasya  kūṭasthatve vṛddhavyavahārād evanityatvam avaseyam tadanena vyavahāranityatā kathitā bhavati kramasya na kūṭasthanityatā yathā parvatādīnām iti yadyevaṃ varṇānām api kramasyaiva vyavahāranityatvaṃ kasmānneṣyata ity āha varṇānām apīti varṇānām api na tvevam akauṭasthye pi setsyati nityeṣu satsu varṇeṣu vyavahārāt kramodayaḥ ghaṭādiracanā yadbhūnnityeṣu paramāṇuṣu tadabhāve hi nirmūlā racanā nāvadhāryate  nahi varṇānāṃ kramavad akauṭasthyanityatve pi vyavahāranityatayārthapratipattivyavahāraḥ siddhyati kathaṃ na siddhyatītyāha nityeṣvityādi yadi hi kūṭasthanityatayā varṇā nityā bhaveyur evaṃ sati puruṣaparamparayā vyavahārasambhavāt kramodayaḥ kramasyātmalābho bhavet  yathā ghaṭādiracanā paramāṇumūlāt kvacit kramādaya iti pāṭhaḥ tatrādiśabdena sambandhapratyabhijñānādayo gṛhyante athobhayor api varṇaparamāṇvor nityatvam antareṇa kasmād racanā na sambhavatītyāha tadabhāva ityādi tadabhāva iti varṇaparamāṇvor dvayor api kūṭasthanityabhāvābhāve nanu ca ghaṭādyārambhakā iva paramāṇavo varṇanām api sūkṣmabhāgāḥ santi  yathāhuḥ  varṇānām api varṇaturīyā bhāgā iti tat kathaṃ varṇānāṃ kūṭasthanityatā varṇyate naiṣa doṣaḥ sphoṭadūṣaṇena pratipāditam etat yathā na varṇabhāgāḥ santīti kiñca yadi kūṭasthanityatayā varṇā nityā na bhaveyus tadā sarveṣāṃ prayoktṇāṃ paraprayuktāneva śabdān brūmaha ityeṣā vivakṣā na syāt  atha ca bhavati  tasmāt sā varṇanityatvam antareṇa na yukteti darśayann āha pareṇoktānityādi p pareṇoktān bravīmiti vivakṣā cedṛśī dhruvam tathā ca nityatāpattir nacānyaccihnam asti vaḥ  nanu ca yadi gakārādikramaḥ paramārthato na nityaḥ  nāpi vyañjakā dhvanayonāpi teṣāṃ prerakās tālvādisaṃyogavibhāgāḥ  dhvanīnāṃ prerakāṃs tān na śaknoti kartum  yāṃś cābhinavān karoti na te dṛṣṭāḥ prerakāḥ  tataś ca kathaṃ varṇāḥ krameṇābhivyaktā arthabhedapratītihetavo bhavantīti sarvametad āśaṅkya pariharann āha jātyā yathetyādi jātyā yathā ghaṭādīnāṃ vyavahāropalakṣaṇam tathaiva cānupūrvyāder jātidvāreṇa setsyati  yathā ghaṭādeḥ satyapyanityatve jātyāśrayeṇa vyavahāraḥ siddhyati tathā ānupūrvyāder anityatve pi setsyati vyavahāropalakṣaṇaṃ katham ity āha tālvādijātaya ityādi tālvādijātayas tāvat sarvapuṃsu vyavasthitāḥ vaktā tāṃśca dhvanīṃstābhir upalakṣya nirasyati teṣāṃ ca jātayo bhinnāḥ śabdābhivyaktihetavaḥ yāvad varṇaṃ pravartante vyaktayo vā tadanvitāḥ  tathā hi tālvādisthānajātayaḥ sarvapuruṣasamavāyitālvādisamavāyāt sarvapuruṣeṣu vyavasthitāḥ prayoktā ca tābhir eva tālvādijātibhis tālvādīnyupalakṣyāvadhārya paścād dhvanīvyañjakānvāyūnnirasyati prerayati nāgṛhītaviśeṣaṇa viśeṣe buddhir iti nyāyāt teṣāṃ dhvanīnāṃ yadyapyanityatvam  tathāpi gavāśvādijātivadyāvadvarṇaṃ yāvanto varṇās tāvatyo jātayaḥ santi  tā eva vyaktisahāyinyaḥ śabdābhivyaktihetavo bhavanti yadvā dhvanivyaktaya eva jātisahāyinyo varṇānurūpeṇa vyañjanāya pravartata iti pakṣāntaram nanu ca yadyapi dhvanīnāṃ jātayo bhinnāḥ santi  tathāpi te dhvanayo jātyupalakṣitā api na kramamantareṇa varṇābhivyaktikramaṃ sampādayitum alam tathā hi teṣāṃ jātibhedena bhinnānām api na svataḥ kramo sti  niravayavatvāt tat kathaṃ vyañjakakramakṛto varṇānāṃ kramāvasāya ityāśaṅkyāha tatretyādi tatra tālvādisaṃyogavibhāgakramapūrvakam dhvanīnām ānupūrvyaṃ syāj jātyā cobhayanityatā  p yadyapi dhvanīnām ānupūrvyaṃ na svataḥ  tathāpi teṣāṃ tālvādisaṃyogavibhāgā evānupūrvyaṃ sampādayanti ubhayasya ca tālvādisaṃyogādikramasya dhvanikramasya ca svāśraya samavetajātīdvāreṇa nityateti sarvamanākulam kathaṃ punar jātyā kramasyānityasyāpi sato nityatvaṃ lakṣayituṃ śakyam yena tathopalakṣito vyavahārāṅgatāṃ yāsyatītyāha yathaivetyādi yathaiva bhramaṇādīnāṃ bhāgā jātyādilakṣitāḥ kramānuvṛttir evaṃ syāt tālvādidhvanivarṇabhāk  yathā bhramarecanādīnāṃ kriyāviśeṣāṇām ādiśabdāt pipīlikādīnāṃ grahaṇam  teṣāṃ kramānuvṛttir yathā bhāvāvā jātyādinā lakṣitā vyavahārāṅgam atrātyādiśabdena pipīlikādijātiparigrahaḥ tathā tālvādidhvanivarṇabhāk krāmānu vṛttistālvādijātibhir lakṣitā vyavahārāya sampadyata iti sambandhaḥ tālvādidhvanivarṇabhāgiti tālvādayaś ca dhvanayaś ca varṇāśceti vigṛhya samāsaḥ  tān bhajata iti tathoktā anena tālvādisaṃyogādikramaḥ svajātyupalakṣito dhvaninirāsahetuḥ  dhvanikramo pi tālvādisaṃyogavibhāgakramapūrvakaḥ svajātyupalakṣito varṇābhivyaktikramaḥ nibandhanam  so pyarthapratīter ityuktaṃ bhavati kvacid bhāgā iti pāṭhaḥ tatraivaṃ sambandhaḥ yathā bhramaṇādīnāṃ karmaṇāṃ bhāgā aṃśāḥ kramavanto jātyā tadanyena vā kenacid dharmeṇopalakṣitā vyavahārahetavo bhavanti tathā tālvādibhāk kramānuvṛttir vyavahārāṅgam iti kecit kramānusmṛtirevaṃ syād iti paṭhanti tatraivaṃyoganāyathā bhramaṇa recanādīnāṃ bhāgā jātyādilakśitāḥ smraryante evaṃ tālvādidhvanivarṇabhāk tālvādiviṣayā tālvādijātyupalakṣitāḥ kramānusmṛtir bhaviṣyati athavā na dhvanīnāṃ tālvādisaṃyogavibhāgakramākṛtamānupūrvyam  api tu svata eva  sāvayavatvād iti darśayann āha vyaktīnām iti vyaktīnām eva vā saukṣmāj jātidharmāvadhāraṇam tadvaśena ca varṇānāṃ vyāpitve pi kramagrahaḥ  dhvanīnām teṣāṃ hi ye bhāgā ārambhakāḥ kramavantas te sūkṣmā na tair vyavahārasiddhiḥ atas teṣu jātisvabhāvā dharmā nityatvādayaḥ pratiniyataśabdābhivyaktihetavo nirūpyante niścīyanta iti yāvat tataḥ kiṃ siddhaṃ syād ity āha tadvaśenetyādi satyapi hi vyāpitve varṇāḥ kramavad dhvanivaśāt kramavanta iva bhāsante p evam ityādinā prakṛtam upasaṃharati evaṃ dhvaniguṇān sarvān nityatvena vyavasthitān varṇā anupatantaḥ syur arthabhedāvabodhinaḥ  dhvaniguṇāḥ kramatīvratvamandatvapradeśavṛttitvādayaḥ nityatvena vyavasthitāniti jātidvāreṇa anupatantaḥ anuvartamānāḥ evaṃ yadi nāma nityatvasarvagatatvābhyāṃ varṇānāṃ svataḥkramādayo na sambhavanti tathāpi vyañjakatvanigatā ete varṇeṣvarthapratipattyaṅgam ti vistareṇa pratipāditam sāmpratam yadvā kālagatā evaite dhvanyupādhikāḥ pravibhāgā varṇeṣu gṛhyamāṇāḥ pratipattyaṅgam iti pakṣāntaraṃ darśayann āha ānupūrvītyādi ānupūrvī ca varṇānāṃ hrasvadīrghaplutāś ca ye kālasya pravibhāgās te jñāyante dhvanyupādhayaḥ  dhvanayo vyañjakā vāyava upādhayo viśeṣaṇabhūtā yeṣāṃ kālavibhāgānāṃ te tathoktāḥ nanu ca kāla eko vyāpī nityaścetīṣṭaṃ kālavādinām yathoktam vyāpāravyatirekeṇa parimāṇakriyāvatām nityam ekam vibhudravyaṃ kālameke pracakṣate  iti tat kathaṃ tasya pravibhāgo yujyata ity āha kālaścaika ityādi kālaścaiko vibhur nityaḥ pravibhakto pi gamyate varṇavat sarvabhāveṣu vyajyate kenacit kvacit varṇeṣu vyajyamānasya tasya pratyāyanāṅgatā anyatrāpi tu sadbhāvāt tat svarūpasya nityatā  pravibhakto pītyapiśabda eko pi nityo pi vibhurapīti sambandhanīyo bhinnakramatvāt kathaṃ pravibhakta ity āha varṇavat sarvabhāveṣviti etad uktaṃ bhavati yathaiko pi nityo gakārādivarṇo yadā kenacid dhvaniviśeṣeṇa kvacit pradeśe vā vyajyate  tadā deśādivibhāgena pravibhakto gamyate  tathā kālo pi yadyapi cāsau sravadārthavyāpi tathāpi ydā kenacitkriyāviśeṣeṇ kvacitpadārthe vyagyate  tadā pravibhakto gṛhyate  yadā tu varṇeṣu vyajyate tadārthapratyayāṅgaṃ bhavati yadi tarhi pravibhakto nityavibhutvaṃ kathaṃ tasyāvagatam ity āha anyatrāpītyādi anyatrāpi latākisalādau  p sadbhāvāt sattāvat tasya nityatvaṃ vibhutvaṃ ca siddham nityatāgrahaṇam upalakṣaṇam tasmān na padadharmo sti vināśī kaścid īdṛśaḥ tena nityaṃ padaṃ siddhaṃ varṇanityatvavādinām  tasmād ityādinā svapakṣasiddher upasaṃhāraḥ kaścid īdṛśa iti kramādirūpaḥ yadi tarhi kāladharmo vyañjakadhvanidharmo vā kramaḥ  natu paramārthato varṇadharmas tat katham asya pratyāyanāṅgatvam na hyanyadharmo hyanyasya bhavatītyāha paradharmo pītyādi paradharme pi cāṅgatvam uktamaśvajavādivat nityatāyā ca sarveṣām arthāpattipramāṇatā  uktam iti nāvārūḍhāś ca gacchanta ityādinā nāvārūḍhavacanaṃ hi sakalayānārūḍhopalakṣaṇam aśvajavādivad iti yathā aśvādigato javas tadārūḍhānāṃ puṃsāṃ deśāntaraprāpter vṛkṣādeśca gamanapratipatter aṅgaṃ bhavati  tathā dhvanigato pi kramo varṇasyārthapratyāyanaṅgam iti evaṃ vistareṇa śabdānityatvapratijñāyā arthāpattipramāṇabādhitatvaṃ samarthya upasaṃharannāha nityatāyām ityādi tasmād ityupasaṃhāro tra draṣṭavyaḥ sarveṣām iti na kevalaṃ varṇasyārthapratītyanyathānupapattyā nityatvaṃ siddham  kiṃ tarhi  tālvādīnāṃ dhvanīnāṃ ca yathoktaṃ bhāṣye  uccaritamātre hi vinaṣṭe śabde nacānyo nyānarthaṃ pratyāyayituṃ śaknuyād ato na paramārthamuccāryeta atha na vinaṣṭas tato bahuśa upalabdhatvād arthāvagama iti yuktamiti svavacanābhyupetāgamapratītibādhām api pratijñāyāḥ pratipādayann āha svavākyādītyādi svavākyādivirodhaś ca śabdānityatvasādhane pratijñoccāryate sarvā sādhyārthapratipattaye nacānityā bravītyeṣā svārthamityupapāditam tenārthapratyayāpannānnityatvān nāśabādhanam  ādiśabdenābhyupetādi virodhagrahaṇam upapāditam iti nacādṛṣṭārthasambandhaḥ śabdo bhavati vācaka ityādinā tenārthapratyayāpannād iti arthapratyayāt arthapratīteḥ  āpannam siddham  arthapratyayāpannam arthapratītyanyathānupapattisiddhānnityatvād iti yāvat p abhyupetabādhām āha  arthābhidhāneti arthābhidhānasāmarthyam abhyupetya ca sādhayan pūrvābhupagatenāpi nāśitvaṃ bādhate naraḥ arthapratītisāmarthyaiḥ pratiśāstram upāśritaiḥ āgamenāpi nāśitvaṃ bādhyate sarvavādinām  āgamabādhāmāha arthapratītisāmarthyair ityādi arthapratītau sāmarthyanti yāni śabdānāṃ taiḥ pratijñārthasya bādhanādityupaskāraḥ pratītibādhām āha sarvaloketyādi sarvalokaprasiddhyā ca bādhaḥ pūrvoktayā diśā anumānavirodho pi prāguktenaiva hetunā śrotrajapratyabhijñānācchabdābhedāvasāyataḥ pratyakṣeṇa viruddhatvaṃ prāgeva pratipāditam  pūrvoktā dik samanantaraślokoktā evaṃ tu paṭhitavyam arthapratītisāmarthyaiḥ sarvalokāvadhāritaiḥ lokaprasiddhyā nāśitvaṃ bādhyate sarvavādinām  v iti pūrvoktamanumānādivirodhaṃ smarayann āha anumānavirodho pītyādi prāgukto hetur nānāprakāraḥ deśakālādibhinnāś ca gośabdavyaktibuddhayaḥ samānaviṣayāḥ sarvā navā nānārthagocarāḥ  v gaurityutpadyamānatvāt sampratyutpannabuddhivadityādinā prāgeveti kiṃ ca śabdasya nityatvaṃ śrotrajapratyabhijñayā vibhutvaṃ ca sthitaṃ tasya ko dhyavasyedviparyayam  v ityanena śiṣṭān api pakṣadoṣān hetudoṣāṃś ca kāṃścit pratipipādayiṣurāha vaktavyam ityādi vaktavyaṃ caiṣa kaḥ śabdo vināśitvena sādhyate triguṇaḥ paudgalo vāyam ākāśasyāthavā guṇaḥ varṇād anyo tha nādātmā vāyurūpamavācakam padavākyātmakaḥ sphoṭaḥ sārūpyānyanivartane eteṣām astvanityatvaṃ nāsmākaṃ teṣu nityatā aprasiddhaviśeṣatvam āśrayāsiddhahetutā  siddhāntabhedena śabdagatān vikalpamāha tatra satvarajastamaḥsvabhāvatvāt triguṇaḥ p sāṅkhyair iṣṭaḥ śabdaḥ paudgalo digambaraiḥ pudgalāḥ paramāṇava ucyante teṣām ayaṃ paudgalaḥ tadātmaka iti yāvat ākāśaguṇaḥ kāṇādair iṣṭaḥ varṇavyatirikto nādātmā laukikaiḥ yathoktaṃ pātañjale bhāṣye  athavā pratipadārthako loke dhvaniḥ śabda iti vāyurūpamavācakaṃ śikṣākāraiḥ yathāhuḥ  vāyurāpadyate śabdamāvāniti padasphoṭātmako vākyasphoṭātmakaś ca vaiyākaraṇair iṣṭaḥ tadyathāhuḥ nādairāhitabījāyāmantyena dhvaninā saha āvṛttiparipākāyāṃ buddhau śabdo vadhāryate  iti sārūpyam sādṛśyaṃ vindhyavāsīṣṭam bauddhair anyanivartanamanyāpoho vācakatvena ya iṣṭaḥ tatra yadyevaṃ sāṅkhyādīṣṭānām anityatvaṃ sādhyate tadā siddhasādhyatāpakṣadoṣaḥ svarūpeṇaiva nirdiśyata ityanena siddharūpasya sādhyate tadā siddhasādhyatā pakṣadoṣaḥ svarūpeṇaiva nirdiśyata ityanena siddharūpasya nirastatvāt naca mīmāṃsakair īdṛśe śabde nityatvaṃ sādhayitum iṣṭam kiñcāsmān prati triguṇādyātmakasya śabdasya dharmiṇo viśeṣasyāsiddhatvād aprasiddhaviśeṣatvaṃ pakṣadoṣaḥ hetoścāśrayāsiddhatādoṣaḥ tathāvidhasya dharmiṇo siddhatvāt  atheti athāsmadiṣṭaḥ pakṣaḥ syāt svayam etaddvayaṃ tava śabdamātramathocyeta śabdatvaṃ vastathāsati anityaṃ tac ca sarveṣāṃ nityam iṣṭaṃ virudhyate yat kiñcid iha sāmānyaṃ nityaṃ sarveṇa kalpyate  athāsmābhir mīmāṃsakair yo bhimato varṇā eva gakārādayaḥ śabdo na vyatiriktaḥ ityeṣa pakṣaḥ syāt tathāsati bauddhāder etad dvayam aprasiddhaviśeṣatvaṃ pratijñādoṣa āśrayāsiddhatā ca hetudoṣa āpadyate śabdamātramathocyeta  sādhyadharmitveneti śeṣaḥ tataś ca śabdatvasāmānaṃ vo yuṣmākam anityam  prāpnotītyadhyāhāryam tathā hi mātraśabdena sarvaviśeṣatyāge kṛte kimaparamanyat sāmānyācchabdamātraṃ bhavet tasmāt sāmarthyād bhavadbhiḥ śabdatvam evānityaṃ pratijñātaṃ syāt bhavatvevam iti cet  netyāha tacca sarveṣāṃ nityam iṣṭam ityādi tathā hi bauddhair apyanyāpohavādibhir uktam jātidharmavyavasthiteriti anenābhyupetabādhādoṣa uktaḥ tadeva darśayati yat kiñcidihetyādi yat kiñcit svasiddhāntānusāreṇa sāmānyaṃ vyavasthāpitaṃ tat sarvaṃ sarvavādibhir nityamiṣyate anyathā vyaktivadaparāparotpatter vyaktyantargatyāpanāpātāttasya sāmānyarūpataiva hīyate p evaṃ tāvat sādhyadharmivikalpena pakṣadoṣamudbhāvyedānīṃ sādhyadharmavikalpenodvibhāvayiṣurāha anityatvaṃ cetyādi anityatvaṃ ca nāśitvaṃ yadyātyantikam ucyate tato smān prati pakṣaḥ syād aprasiddhaviśeṣaṇaḥ yathākathañcid iṣṭā ced anityavyapadeśyatā anabhivyaktyavasthātaḥ sā hi vyaktyātmateṣyate  yadyātyantikaṃ niranvayapradhvaṃsalakṣaṇaṃ nāśitvaṃ yat tadanityatvamiṣṭaṃ sādhyatvena tadā asmān mīmāṃsakān pratyaprasiddhaviśeṣaṇaḥ pakṣadoṣaḥ tathā hi mīmāṃsakānāṃ kāpilānām iva niranvayavināśitvaviśeṣaṇamasiddham tirobhāve pi ghaṭādīnāṃ śaktirūpeṇāvasthānāt pradīpādāvapi laghavo hyavayavās tadā deśāntaraṃ laghu laghu prayāntīti matatvāt atha yathākathañcid anityavyapadeśatvaṃ sādhayitum iṣṭaṃ tadā siddhasādhyatādoṣaḥ tathā hi nityeṣvapyabhivyaktyanabhivyaktyavasthāśrayeṇānityavyapadeśa iṣṭa eva evaṃ tāvad anityaḥ śabda ityeṣā pratijñā vistareṇa dūṣitā  idānīm aindriyakatvādityasya hetor doṣamudbhāvayann āha kevalaindriyetyādi kevalaindriyayaktve ca hetāvan na prakalpite jātyā sādhitayedānīṃ vyabhicāraḥ pratīyate  kevalamaindriyatvam kāryatve satītyādi viśeṣarahitam  tasminnirviśeṣaṇahetau sati  jātyā sāmānyena  prāk prasādhitayānaikāntiko hetuḥ vyatirekāsiddheḥ syād etat yadi nāma prativādino jāter abhyupagamād vyatireko na siddhas tathāpi bauddhādeḥ svavādino jāter anabhyupagamāt siddha eva tat katham anaikāntikatetyāha asiddha ityādi asiddhe pakṣadharmatve yathaiva prativādinaḥ na hetur labhyate tadvad anvayavyatirekayoḥ  ya eva tūbhayaniścitavācī sa eva sādhanaṃ dūṣaṇaṃ veti nyāyāt yathā pakṣadharmasyānyatarasiddhau hetur duṣṭo bhavati tathānvayavyatirekayor anyatarāsiddhau duṣṭa eva anvayavyatirekayor asiddhayor iti vacanavipariṇāmena sambandhaḥ p yadyubhayasiddham eva sādhanaṃ dūṣaṇaṃ vā tat kathaṃ bauddhaṃ pratyasiddhatājātyā vyabhicāro bhyadhāyi bhavatetyāha tatratyādi tatra yadyapyasiddhā syājjātiḥ sādhanavādinaḥ tāvat tathāpyahetutvaṃ yāvat sā na nirākṛtā  yadyapi bauddhādeḥ sādhanavādino jātir vipakṣatvena siddhā  tathāpyāśaṅkā na nivartate tasyāḥ pratiṣeddhumaśakyatvāt tataś ca saṃdigdhavipakṣavyāvṛttikateti bhāvaḥ aparam api sādhyasādhanayor vikalpāntareṇa dūṣaṇam āha kāryā caindriyakatvādāviti kāryā caindriyakatvādau kiṃvastviti nirūpaṇā vyaktibhyo nanyanānātvabhedābhedeṣu ca sphuṭā tatrāsādhāraṇāsiddhasādhyahīnasapakṣatā vikalpitānusāreṇa vaktavyā cādyapekṣayā  ādiśabdenānityatvaparigrahaḥ tatra kimātmakamaindriyakatvādīti nirūpaṇā kāryā  kiṃ vyaktibhyo nanyadāhosvid vyatiriktam  tathā vyatirekapakṣe tadā bhedeṣu ca vicāraṇā kāryā  kiṃ tadvyatiriktaṃ bhinnabhinnamāhosvid abhinnamekam eveti yāvat tatrāvyatirekapakṣe aindriyakatvasya hetor asādhāraṇatā  vyakter avyatirekāt  tat svarūpavat tasya vyaktyantarānugamābhāvāt vyatirekapakṣe pi mīmāṃsakasya vyatirekāniṣṭeḥ prativyaktibhinnam abhinnaṃ vā asiddhamityasiddhatā hetoḥ ata eva bhedābhedapakṣe doṣo noktaḥ siddhe hi vyatireke tasyāvakāśāt anityatvasyāpi vyatirekapakṣe sādhyahīnasapakṣatā dṛṣṭāntasya sādhyavikalateti yāvat avyatirekapakṣe pi sādhyahīnataiva dṛṣṭāntasya  vyakter vyaktyantarānugamābhāvāt idānīṃ prayatnāntarīyatvādityasya hetor anaikāntikatvam āha prayatnānantaram ityādi prayatnānantaraṃ jñānaṃ kṛtakānityasādhanam yat tatrāpyastyanekāntaḥ kṣaṇikavyatirekiṇaḥbhi pratisaṅkhyāpratisaṅkhyanirodhavyomabhistribhiḥ buddhipūrvavināśe hi pratisaṅkhyānirodhadhīḥ  p abuddhipūrvakas teṣāṃ nirodho pratisaṅkhyayā tau ca dvāvapyanāśitvādiṣṭāvakṛtakāvapi  prayatnānantaram upalabhyamānatvaṃ hi prayatnānantarīyatvam ucyate tacca vipakṣe pi hetor anaikāntikatvān na kṛtakānityatvasādhanam tathā hi bauddhaiḥ pratisaṅkhyānirodho pratisaṅkhyānirodha ākāśaṃ ceti trividhamasaṃskṛtaṃ vastu kṣaṇikavyatiriktam akṣaṇikaṃ nityaṃ ceṣṭam tatra cāsya hetor vṛttir iti darśayann āha buddhipūrvetyādi yo buddhipūrvo ghaṭādīnāṃ vināśaḥ sa pratisaṅkhyānirodhaḥ  yastvabuddhipūrvaḥ so pratisaṅkhyānirodha ityeṣā kila bauddhaprakriyā teṣām iti ghaṭādīnām tau ceti pratisaṅkhyāpratisaṅkhyānirodhau akṛtakāvapīti apiśabdānnityāvapi  yathā cānayor akṛtakatvanityatve yathā ca tatra hetau vṛttis tathā paramatenaivopapādayann āha āhur ityādi āhuḥ svabhāvasiddhaṃ hi te vināśamahetukam bhavati hyagnisambandhāt kāṣṭhād aṅgārasantatiḥ svābhāviko vināśas tu jātimātrapratiṣṭhitaḥ sūkṣmaḥ sadṛśasantānavṛtter anupalakṣitaḥ yadā vilakṣaṇo hetuḥ patet sadṛśasantatau vilakṣaṇena kāryeṇa sthūlo bhivyajyate tadā tenāsadṛśasantāno hetoḥ saṃjāyate yataḥ tenaivākriyamāṇo pināśo bhivyajyate sphuṭaḥ  ta iti bauddhāḥ nanu canāśyate agninā kāṣṭhaṃ daṇḍena ghaṭa iti nāśahetavo dṛśyante tat katham ahetukatvam astyetyāha bhavati hītyādi vahnyādayo hi tatrāṅgārādipadārthāntarahetutvenānvayavyatirekābhyāṃ niścitā na vināśasya tasya nisargasiddhatvāt yadi tarhi svābhāviko nāśaḥ kimiti vahnyādisampātāt prāgapi nopalakṣyata ity āha sūkṣma ityādi sadṛśāparotpatter vipralabdhā hi mandā nāvasyantisūkśmaṃ nāśam sādṛśasantānotpattyā tūtprekṣante avinaṣtameva vilakṣaṇo hetur mudgarādiḥ vilakṣaṇaṃ kāryaṃ kapālādi asyāṃ kilāvasthāyāṃ vināśasya sthūlatvaṃ vyaktībhavati tenetyādinopasaṃhāraḥ asadṛśasantāna iti vilakṣaṇaḥ heto p ryata iti sāmānādhikaraṇyam tenaiveti hetunā yata iti yo nirdiṣṭaḥ tasyābhivyajyata iti pareṇābhisambandhaḥ vipakṣavṛttitāṃ hetor upadarśayann āha sa mudgaretyādi sa mudgaraprahārādiprayatnānantarīyakaḥ yasmād akṛtako dṛṣṭo hetuḥ syād vyabhicāryataḥ  sa iti divividho pi nirodhaḥ mudgaraprahārādiprayatnānantarajñāno mudgaraprahārādiprayatnānantarīyaka ucyate tribhir ityuktam tatra dvābhyāṃ vyabhicāramupadarśya tṛtīyenāpyākāśena vyabhicāram upadarśayann āha ākāśamapītyādi ākāśamapi nityaṃ sadyadā bhūmijalāvṛtam vyajyate tadapohena svananotsecacchedanādibhiḥ prayatnānantaraṃ jñānaṃ yadā tatrāpi dṛśyate tenānaikāntiko hetur yaduktaṃ tatra darśanam  tadapoheneti tasya bhūmyādeḥ khananādikaraṇabhūtair apanayena tatreti śabde darśanam prayatnānatarajñānam evaṃ hetudoṣānabhidhāya dṛṣṭānadoṣān vaktukāma āha sapakṣo pītyādi sapakṣo pi vikalpo tra śrutyarthe sādhyahīnatā vyaktilakṣaṇapakṣe pi jātyanyānanyakalpanā anyatve dharmyasiddher no nanyatvepi parān prati aviśeṣe pi nānityaṃ na nityaṃ vastu tan mama aṃśo hyetasya jātyākhyo nityo dhvaṃsītaro mataḥ śabalākāram ekaṃ hi vastu prāk pratipāditam  sapakṣo dṛṣṭāntaḥ sa kiṃ śrutyartho bhipretaḥ āhosvidvyaktiḥ yadi śrutyarthas tadā sādhyavikalatā dṛṣṭāntadoṣaḥ tathā hi śrutiḥ śabdaḥ tasyārtho bhidheyaḥ sa punaḥ sāmānyaṃ ghaṭatvādiḥ  naca tacca sarvavādināṃ nityameveṣṭam itina tatrānityatvasya sādhyadharmasyānugamaḥ kvacijjātyartha iti pāṭhaḥ tatra karmadhārayaḥ samāsaḥ kāryaḥ arthas tulya eva atha dvitīyaḥ pakṣas tadāpi tasyā vyakter dṛṣṭāntatveneṣṭāyā p jātyanyānanyakalpanā kāryā kiṃ sā vyaktir jāter anyā  āhosvid ananyā yadānyātadā dṛṣṭāntadharmiṇo mīmāṃsakaṃ pratyasiddhiḥ nahi mīmāṃsako vaiśeṣikādivadekāntena vyakter anyāṃ jātimicchati yathoktam sthitaṃ naiva tu jātyādeḥ paratvaṃ vyaktito hi na iti athānanyapakṣas tadā parān bauddhādīn prati dṛṣṭāntadharmamyasiddhiḥ nahi pare vyakter ananyāṃ jātiṃ manyante atha bhedābhedavikalpamavadhūya ghaṭo nidarśanatvenopādīyate  tadāpyasmānprati sādhyavikalatā dṛṣṭāntasyeti nidarśayannāha aviśeṣe pītyādi taditi ghaṭavastu katham ity āha aṃśa ityādi etasya hi ghaṭavastuno jātisaṃjñako bhāgo nityaḥ itarastu vyaktisaṃjñako dhvaṃsī vināśī syād etat katham ekasya parasparaviruddhaṃ svabhāvadvayaṃ yuktam ity āha śabalākāram ityādi   punar api sādhyadharmavikalpamukhena dṛṣṭāntadoṣān vaktukāma āha anityatetyādi anityatā vikalpyaivaṃ nāśaścet sādhyahīnatā mamānyasyāṃ tu bhavatām ityeṣā dūṣaṇoktidik  tadyanityatā niranvayavināśalakṣaṇā sādhyatveneṣṭā tadā mama mīmāṃsakasya dṛṣṭānte sādhyavikalatā na hyasmābhir atyantasamucchedo bhāvānām iṣṭaḥ  śaktirūpeṇāvasthānāt yadyapi nāśa iti sāmānyaśabdas tathāpi prakaraṇānniranvayavināśātmake rthaviśeṣe sya vṛttir vijñāyate anyathā kathaṃ sādhyavikalatāprasaṅgo dṛṣṭāntasya yokṣyate nanu cānityatvaṃ nāśitvaṃ yadyātyantikam ucyetetyādinā anityatā vikalpitaiva  tat kimiti bhūyo pi vikalpyate satyam  sā hi pakṣasya doṣodbhāvanārtham idānīṃ tu dṛṣṭāntasyeti viśeṣaḥ atha na niranvayavināśalakṣaṇānityatābhipretā kiṃ tvanyaivāvirbhāvatirobhāvalakṣaṇā  atrāha anyasyām iti anityatāyām iti sambandhaḥ bhavatām iti sādhyahīnateti yojanīyam tatrāpi dṛṣṭāntasyeti śeṣaḥ nahi bhavadhir bauddhaiḥ sāṅkhyair iva sānvayo vināśa iṣyate tasmād dṛṣṭāntasya sādhyavikalatā bhavat pakṣe syād ityeṣa śabdānityatvasādhanadūṣaṇamārgo viduṣām ākhyātaḥ  anyad api prājñaiḥ svayam abhyūhya kartavyam padārthetyādinā parasya codyamāśaṅkate padārthapadasambandhanityatve sādhite pi vā naiva ceha pramāṇatvaṃ vākyārthaṃ prati sidhyati  p samayāt puruṣāṇāṃ hi guṇavṛddhyādivan matiḥ niṣkāraṇo pi sannartho yājñikaiḥ parikalpitaḥ apicāsya kathāvat tu saṅghātāt pauruṣeyatā nacāptaḥ puruṣo vāsti tena vedāpramāṇatā  viśiṣṭasādhanāvacchinnakriyāviśeṣavidhipratiṣedhalakṣaṇo hi vākyārthaḥ tatraiva codanāyāḥ prāmāṇyaṃ na padārthe tataś ca vedasya prāmāṇye sādhye yat padapadārthatat sambandhānāṃ trayāṇām api nityatvapratipādanaṃ tat prakṛtānupayogi kiṃ ca yā yā vākyārthapratipattiḥ sā saṅketaprabhavā  yathā ādguṇa ityāder vākyāt guṇavṛddhyādimatiḥ  vākyārthapratipattiś ca codanāvākyasamudbhaveti svabhāvahetuḥ etad eva darśayati samayād ityādi guṇavṛddhyādivad iti saptamyarthe vatiḥ asyaiva samarthanam āha niṣkāraṇo pītyādi niṣkāraṇo pi nirnibandhano pi san svotprekṣayā niraṅkuśayā yājñikair ājīvikārtham evāgnihotraṃ juhuyāt svargakāma ityādivedavākyārthaḥ parikalpita iti sambhāvyam kiṃ ca yat saṅghātarūpaṃ tat pauruṣeyaṃ  yathā nāṭakākhyāyikādikathā  padasaṅghātaś ca veda iti svabhāvahetuḥ tataś ca pauruṣeyatvād rathyāpuruṣavākyavad apramāṇaṃ vedaḥ syāt āptapraṇītatvāt pauruṣeyo pi pramāṇaṃ bhaviṣyatīti cedāha ne cāpta ityādi  sambandhetyādi pratividhatte sambandhākaraṇānyāyād vaktavyā vākyanityatā dṛṣṭārthavahāratvād vṛddhyādau sambhavedapi matiḥ sāmayikī vede na tveṣā yujyate yataḥ svargayāgādisambandhaḥ kena dṛṣṭo hyatīndriyaḥ  padapadārthayoḥ sambandhākaraṇe yo nyāya uktaḥ śrotuḥ kartuś ca sambandhaṃvaktā kaṃ pratipadyatāmityādinā  tata eva vaidikavākyasyāpi nityatā vaktavyā samayāt puruṣāṇāṃ hi guṇavṛddhyādivanmatirityatrānaikāntikatām āha dṛṣṭārthavyavahāratvādityādi adeṅādau dṛṣṭe rthe guṇādivyavahārāt samayāt tatra sambhāvyata eva pratītiḥ natu vede svargāder atīndriyatvena samayasya kartum aśakyatvāt yadyevam ānarthakyaṃ tarhi prāptamasyetyāha nacānarthakatā tasyeti p nacānarthakatā tasya tadarthapratyayodayāt saṅghātatvasya vaktavyam īdṛśaṃ pratisādhanam vedasyādhyayanaṃ sarvaṃ gurvadhyayanapūrvakam vedādhyayanavācyatvād adhunādhyayaṃ yathā  tasyeti vedasya saṅghātatvādityatrāpi sādhane pratisādhanenānaikāntikatām eva darśayannāha saṅghātatvasyetyādi nanu ca bhāratādhyayane pi śakyam evaṃ vaktum  yadbhāratādhyayanaṃ tat sarvaṃ gurvadhyayanapūrvakaṃ yathedānīntanam iti na caivaṃ śakyate kartum tasmāt tadvad anaikāntikatā pratisādhanasyetyāśaṅkyāha bhārate pītyādi bhārate pi bhavedevaṃ kartṛsmṛtyā tu bādhyate vede tu na smṛtir yāpi sārthavādanibandhanā  bhārate pi bhavedevaṃ prasañjanaṃ  tatra kartā vyāptaḥ smaryata iti tayā kartṛsmṛtyā pratijñārthasya bādhitatvād aprasaṅgaḥ vede tu na smṛtiḥ kartur iti śeṣaḥ nanu ca vede pi kartā smaryata eva yathā agnirāvaścakruḥ sāmāni sāmagirau bhagavati kapotake adharvānāṅgirasa ityata āha yāpi sārthavādanibandhaneti yāpi vede kartuḥ smṛtiḥ sārthavādanibandhanā arthaparaṃ vacanam arthavādaḥ  tannibandhanaṃ yasyāḥ sā tathoktā tathāpi cakrur iti na karaṇārthaparaḥ karotiḥ kiṃ tarhi smaraṇārthaḥ cakruḥ smṛtavanta ity arthaḥ katham ayam artho vasita ity āha atītānāgatāvityādi atītānāgatau kālau vedakāraviyoginau kālatvāt tadyathā lokekāle vartamānaḥ samīkṣyate brahmādayo na vidyānāṃ kartāra iti gamyatām puruṣatvādihetubhyas tadyathā prakṛtā narāḥ  pramāṇadvayaṃ sugamam tataścetyādinā prakṛtaṃ sakalamupasaṃhṛtya pramāṇayati tataś ca gamyatāṃ vyaktam amṛṣā vaidikaṃ vacaḥ svārthe vaktranapekṣatvāt padārthe padabuddhivat  p tatkṛtaḥ pratyayaḥ samyag yadayaṃ nityavākyajaḥ vākyasvarūpaviṣayapratyayas tadbhavo yathā codanāvākyajanitapratyayasya pramāṇatā āptavākyasamudbhūtapratyayasyeva siddhyati yato yaṃ pratyayastāvad anāptākṛtavākyajaḥ kālāvasthādibhede pi visaṃvādo sya nāsti yat pramāṇe ca sthite vede śiṣyācāryaparamparā anādiḥ kalpyamānāpi nirdoṣatvāya kalpate  yadyatra kartṛbhūtavaktranapekṣaṃ jñānam utpādayati  tat tatra mṛṣā na bhavati  yathā padārthe padaṃ  kartṛbhūtapuruṣavaktranapekṣaṃ svārthe pratyayamutpādayati vedavākyam iti vyāpakaviruddhopalabdhiḥ kartṛbhūtapuruṣasāpekṣajñānotpādakatvena mṛṣātvasya vyāptatvāt tadviruddhaṃ ca svārthe vaktranapekṣatvam padabuddhivad iti padānām avisaṃvādipratyayanimittatvapradarśanaparam etat natu padabuddhir dṛṣṭāntatvenābhipretā kiṃ tarhi padānyeva tathāhyatra śabdātmakaḥ sādhyadharmī  tasya cāvisaṃvādijñānotpattinimittatvenāmṛṣātve sādhye tathābhūta eva dṛṣṭāntadharmī nyāyyaḥ anyathā sādhyavikalatā dṛṣṭāntasya syāt tathāparaḥ prayogaḥ yo nityavākyajanitaḥ pratyayaḥ sa yathārthatvena samyak  yathā vākyasvarūpaviṣayaḥ  nityavākyajanitaścāgnihotrādeḥ svargādisaṃsiddhiniścaya iti svabhāvahetuḥ pūrvaṃ vistareṇa nityatvasya pratipāditatvānnāsiddho hetuḥ codanetyādi pūrvam eva vyākhyātam tathāparau prayogau yo nāptapraṇītavākyajanitaḥ pratyayoyaśca deśakālanarāvasthābhedādau visaṃvādarahitaḥ sa pramāṇam  yathāptavākyajanitaḥ  pratyayaḥ tathācāyaṃ codanāvākyajanitaḥ pratyaya iti svabhāvahetuḥ prathamasya hetor nāsiddhiḥ vistareṇāpauruṣeyatvasya prasādhitatvāt nāpi dvitīyasya yathoktam naca svargakāmo yajetetyato vacanāt saṃdigdhamavagamyate  bhavativā sarvo na vā bhavatīti nacāsaṃdigdhamavagamyamānam idam mithyā syāt yo hi janitvā pradhvaṃsate naitad evam iti sa mithyāpratyayo na caiṣa kālāntare avasthāntare puruṣāntare vā viparyeti tasmād avitatha iti tasmāt siddhamālokavat sarvalokasādhāraṇo dharmādivyavasthāhetuḥ svata evapramāṇaṃ veda iti tataś ca cittamātratādinayo yo bauddhādibhir varṇyate so yukta iti sthitam p nanu yadi svata eva pramāṇam ālokavat sarvasādhāraṇo vedaḥ kimiti kecit tatra bauddhādayo vipratipadyante na hi tān prati tasyāprāmāṇyaṃ yuktam ity āśaṅkyāha tasmād ityādi tasmād ālokavad vede sarvalaukikacakṣuṣi ulūkavat pratīghātaḥ kilānyeṣām adharmajaḥ  yathā kila paṭutarakiraṇanikaraprotsāritasakalatimiraprasare savitari sakalajanasādhāraṇacakṣuṣi ca samantād bhātyapi svakarmāparāvādhānurūpāsaṃjñāpṭutaralocanasyolūkāder na rūpam avatarati darśanapatham  evam adharmatimiropahatabuddhilocanāḥ pratihatimevāsādayanti sthite pi sakalalokaikacakṣuṣi vede śākyādaya iti kilaśabdo rucisūcakaḥ tām evābhivyanakti sarvam etad ityādi sarvam etad dvijātīnāṃ mithyāmānavijṛmbhitam ghuṇākṣaravadāpannaṃ sūktaṃ naiṣāṃ hi kiñcana  ghuṇākṣaravad iti kākatālīyanyāyenāpītyarthaḥ tatra yaduktaṃ yan mithyātvahetudoṣasaṃsargarahitaṃ tadavitathajñānakaraṇam ityādi tadatra hetos tāvat siddhatvam abhyupagamyānaikāntikatām udbhāvayann āha kartaryasatyapītyādi kartaryasatyapi hyeṣā naiva satyārthatāṃ vrajet taddhetuguṇavaikalyād doṣābhāve mṛṣārthavat  eṣeti śrutiḥ yathā rāgādiyukto mṛṣāvādī dṛṣṭa ityanvayavyatirekābhyāṃ girāṃ mithyātvahetavo doṣā niścitās tathā kṛpādiguṇayuktaḥ satyavāk dṛṣṭa iti kṛpādayoguṇāḥ satyatvahetava iti tataś ca kāraṇanivṛttyā mithyātvavatsatyatvam api nivarteta satyapyapauruṣeyatve satyatvaṃ na siddhyatyato naikāntikatā hetoḥ atha guṇanivṛttiḥ kathaṃ niścitetyāha guṇāḥ santītyādi guṇāṇ satnti na santīti pauruṣeyeṣu śaṅkyate ānarthyakyamataḥ prāptaḥ gunaśaṅkaiva nāsti naḥ  yadeva doṣābhāve kāraṇaṃ bhavatābhyadhāyi tadeva satyatvahetuguṇābhāve pīti darśayati p ata ityādinopasaṃhṛtya  kāraṇānupalabdhyā satyatvamithyātvayor abhāvaprasaṅgaṃ darśayati ataḥ satyatvamithyātvahetūnāṃ naca saṃśrayāt prajñādayākṛpādīnām abhāvānnāsti taddvayam  tatra prajñādayaḥ satyatvahetavo mithyātvahetavastvakṛpādaya iti yathākramaṃ sambandhaḥ dvayam iti satyatvamithyātve dvayābhāve sati yat prasajyate taddarśayati ānarthakyam ityādi ānarthakyam ataḥ prāptaṃ ṣaḍapūpādivākyavat arthāścet sampratīyante kriyākārakayoginaḥ eṣā syāt puruṣākhyānād urvaśīcaritādivat pratipattir atādarthye pyasya prakṛtitas tava  ṣaḍapūpā daśa dāḍimānītyādyunmattakavākyavadānarthakyaṃ vedasya prāptam nanu cānarthakyaṃ vedasya sādhayato bauddhasya dṛṣṭabādhā pratijñāyā bhavet tathā hyagnihotrāt svargo bhavatītyato vākyād arthapratītiḥ pratyakṣam anubhūyate sā katham apohyata ityāśaṅkya parasya vacanāvakāśaṃ pariharati eṣetyādi evaṃ manyate yadi hi svātantreṇānarthakyaṃ vedasya sādhyeta tadā syāt pratijñābādhā  yāvatā prasaṅgāpādanam etat kriyate na ca tatra prasaṅgena pratijñābādhāsambhavaḥ  tatra pratijñāyamānasyābhāvāt kevalaṃ parasyaiva vyāpakadharmanivṛttyāpi vyāpyanivṛttimanicchato niṣṭāpattyā vacanavyāghātaḥ pratipādyate nāpi dṛṣṭabādhā tathā hi puruṣavyākhyānavaśād eṣā pratītir bhaved anarthakād api vedāt yathā kenacid agnihotrāt svargo bhavatītyādivedavākyasya bharator vaśyādicaritamanenābhidhīyata ityasminnarthe nabhijñāya vyākhyāte paścāt tasya tato vākyāt tadarthapratītir bhavatyeva naca tat tenārthenārthavat tadvad iyam arthapratītiḥ prakṛtyā nirarthakād api vedād bhaved iti kuto dṛṣṭabādhā pratijñāyāḥ kiñca bhavatu nāma mithyātvahetor doṣasyaiva nivṛttir na guṇasya  tathāpi hetor anaikāntikatvam anivāryam eveti darśayann āha doṣābhāve pītyādi doṣābhāve pi satyatvaṃ na siddhyatyanyabhāvataḥ ānarthakyākhyamapyasti tasmād rāśyantaraṃ param  p yadi hi satyatvamithyātvavyatirekeṇa śabdānāṃ rāśyantaraṃ na syāt  tadaikarāśyabhāve dvitīyarāśisadbhāvo nāntarīyakaḥ syāt yadā tvānarthakyam api tṛtīyaṃ rāśyantaram asti  tadā na mithyātvanivṛttyā satyatvaniścayo parasyāpi tṛtīyasyānarthakasyāvinivṛtteḥ atha satyārthavijñānajanmaśaktaḥ svataḥ sthitaḥ vedo naraḥvā nirāśaṃsaḥ satyārthoyamato mataḥ yadyevaṃ sarvadā jñānaṃ nairantaryeṇa tadbhavet sadāvasthitahetutvāt tadyathābhimate kṣaṇe ekavijñānakāle vā tajjanyaṃ sakalaṃ bhavet śaktaṃ hetutayā yadvat tadvijñānaṃ vivakṣitam  syād etat yadi vede kṛpādiguṇahetukaṃ satyatvamabhyupagataṃ syāt tadā guṇānāṃ puruṣāśritatvena puruṣanivṛttyā nivṛttau satyāṃ mithyātvavat satyatvam api nivarteta yāvatā svataḥprāmāṇyād vedasya prakṛtyaiva satyārthajñānahetutvaṃ natu punar guṇakṛtaṃ tena nānaikāntikatā hetoḥ  nāpyānarthakyaprasaṅgo vedasyetyetat parasyottaramāśaṅkya pariharann āha yadyevam ityādi yathaiva hi prakṛtyārthavattvam asya vedasya tathā mithyātvam api sambhāvyata ityanaikāntikataiva hetor ityabhiprāyaḥ etac ca paścād abhidhāsyati prakṛtyā ca jñānahetutve sarvadā yugapac ca tadbhāvijñānaṃ prāpnotyavikalakāraṇatvād iti katham ānarthakyāprasaṅgaḥ prayogaḥ yadā yadavikalakāraṇaṃ tat tadā bhavatyeva  yathā abhimatakṣaṇāvasthāyāṃ agnihotrādivākyasambhūtaṃ jñānam avikalakāraṇaṃ ca vedavākyahetukaṃ sarvajñānaṃ  sarvasyāmavasthāyām iti svabhāvahetuḥ yugapajjñānaprasaṅgapakṣe ca doṣāntaram āha tataḥ param ityādi tataḥ paramato jñānajanmaśaktiparikṣayāt na nityaḥ syādayaṃ vedaḥ śaktau vā dhīḥ punar bhavet  tathā hi yadi yugapad aśeṣajñānānyutpādyottarakālaṃ tato jñānotpādanaśakteḥ parihīyate vedas tadā śakter ātmabhūtāyāḥ parikṣayāt kṣayī prāpnoti atha na parihīyate tadottarakālaṃ punar api jñānotpattiprasaṅga iti na kathañcin nityasyārthakriyāsāmarthyam p athāpītyādinā yadavikalakāraṇam ityasya hetor asiddhatām āśaṅkate athāpi sahakārīṇi vyākhyādīni vyapekṣate teṣāṃ ca kramasadbhāvāt tadvijñānaṃ kramīṣyate  vyākhyādīnītyādiśabdena saṅketādiparigrahaḥ teṣāṃ ceti vyākhyādīnām naivam ityādinā pariharati naivaṃ tasya hi śaktasya vyapekṣā kīdṛśī bhavet tadyogāt sa samarthaścennityatāśeha ko tava  asamartho hi paramapekṣeta tataḥ samarthasvabhāvotpādalipsāyām yastu samarthas tasya na kiñcit svabhāvavaikalyamastīti kīdṛśī tasya vyapekṣā atha prāgasamarthaḥ sahakārikāraṇayogāt paścāt samartho bhavatītyabhyupeyate  tadā jahatu bhavanto vede nityatāśām katham ity āha prāgaśakta ityādi prāgaśaktaḥ samarthaś ca yadi taiḥ kriyate punaḥ prasaktaḥ pauruṣeyo yaṃ jñānāṅgaṃ hi narāśrayāt  śakter avyatirekād iti bhāvaḥ vyatireke tu sambandhāsiddher vedasyākārakatvaprasaṅgaḥ  śakter eva kāryotpatter iti vācyam jñānāṅgam iti jñānasyāṅgaṃ yo bhavati vedaḥ sa narāśrayāj jātaḥ  vedasvarūpaṃ ca narāśrayāj jātaṃ  tac ca vedāvyatirekāt  so pi jāta eva kiñca na kevalaṃ parāpekṣāyām anityatvaprasaṅgaḥ  apauruṣeyatvakalpanā na vyarthā prāpnotīti darśayann āha nahītyādi nahi tāvat sthito pyeṣa jñānaṃ vedaḥ karoti naḥ yāvan na puruṣair eva dīpabhūtaiḥ prakāśitaḥ tataś cāpauruṣeyatvaṃ bhūtārthajñānakāraṇam na kalpyaṃ jñānam etad dhi puṃvyākhyānāt pravartate saty apy eṣā nirarthāto vedasyāpauruṣeyatā yadiṣṭaṃ phalam asyā hi jñānaṃ tat puruṣāśritam  p yathārthajñānārtham asyāpauruṣeyatā kalpyate sā ca kalpanāpi na puruṣanirapekṣā tajjñānotpādane samartheti vyarthā tat kalpanā puruṣā eva pramāṇabhūtāḥ praṇetāro yathārthajñānakāraṇaṃ santu kimidānīm apauruṣeyatayā siddhopasthāyinyā atha mābhūd anityatvaprasaṅgo pauruṣeyatvakalapanāyāś ca vyarthateti sarvadaiva śakto vedo bhyupagamyate tadā pūrvavad doṣaprasaṅga iti darśayati śaktaścetyādi śaktaścet sarvadaivāyaṃ tat kimanyadapekṣate śaktaikahetubhāve tu jñānaṃ syād eva tena vaḥ  syād etat puruṣāpekṣāyāṃ nāpauruṣeyatā vyarthāyate yathāvasthita evārthaḥ puruṣaiḥ prakāśyate nāpūrvaḥ kriyate apūrvakaraṇe hi svātantryam eṣām abhyupagataṃ syāt tataś ca rāgādibhirupaplutā viparītārthāṃ śrutimāracayantaḥ kena pratibadhyeran tadetad vyākhyāyām api puruṣaiḥ kriyamāṇāyāṃ doṣajātaṃ samānam iti darśayann āha svatantrā ityādi svatantrāḥ puruṣāśceha vede vyākhyāṃ yathāruci kurvāṇāḥ pratibaddhuṃ te śakyante naiva kenacit mohamānādibhir doṣair ato mī viplutāḥ śruteḥ viparītām api vyākhyāṃ kuryur ityabhiśaṅkyate  api ca na vedārthasyātīndriyārthasya kaścit svātantryeṇa parijñātā naro bhyupagato yo vedārthamākhyāsyati tathā hi vedārthaparijñānadvāreṇātīndriyārthadarśitvam asya na svātantryeṇa  vedārthaparijñānaṃ tanotu nātīndriyārthadarśitvamantareṇeti vyaktam avatarati nitarāmitaretarāśrayatvam iti darśayann āha nacātīndriyadṛgityādi nacātīndriyadṛk teṣām iṣṭa eko pi mānavaḥ svargayāgādisambandhajñānaṃ naiva hy acodanam yasmād atīndriyārthānāṃ draṣṭā sākṣān na cāsti vaḥ vacanena hi nityena yaḥ paśyati sa paśyati  avidyamānā codanā asyetyacodanaṃ jñānam codanānirapekṣam iti yāvat atra kāraṇam āha yasmād iti etad api katham ity āha vacanenetyādi taduktam tasmā p datīndriyārthānāṃ sākṣāt draṣṭā na vidyate vacanena tu nityena yaḥ paśyati sa paśyatīti syād etad veda eva svayaṃ puruṣavyāpāram anapekṣyāsmai puruṣāya sasvamartham āvedayiṣyate tenetarāśrayatvaprasaṅgo nāvataratītyāha veda ityādi vedo naraṃ nirāśaṃso brūte rthaṃ na sadā svataḥ andhāt tayaṣṭitulyāṃ tu puṃvyākhyāṃ samapekṣate  nahi prathamaśruto samayajñasya svayaṃ sasvamarthamāvedayate vedaḥ kinnāma kuruta ity āha andhāt tetyādi andhairāttā gṛhītā yaṣtiḥ tayā tulyeti vigrahaḥ apekṣatāṃ ko doṣa ity āha sa tayetyādi sa tayā kṛṣyamāṇaśca kuvartmanyapi sampatet tato nālokavad vedaścakṣurbhūtaś ca yujyate  sa iti vedaḥ tayeti puṃvyākhyayā kuvartmanyapi sampatediti viparītārthaprakāśanāt tataś ca yaduktam tasmād ālokavad vedaṃ sarvalokaikacakṣuṣi naiva vipratipattavyam iti tadanupapannam svatantrasyetyādinā prakṛtam upasaṃharati svatantrasya ca vijñānajanakatve sati sphuṭam prāmāṇyam api naivāsya sambhāvyaṃ puruṣekṣaṇāt  śaktasya hi na puruṣāpekṣayā jñānajanakatvaṃ yuktam iti pratipāditam bhavatu nāma puruṣāpekṣayā śaktasyāpi jñānajanakatvaṃ tathāpi puruṣāpekṣayā jñānajanakatve pi prāmāṇyam asya sphuṭaṃ na sambhāvyam iti padārthayojanā apiśabdo bhinnakramaḥ jñānajanakatvesatītyasyānantaraṃ draṣṭavyaḥ asyaivārthaṃ vyaktīkurvannāha yathārthabodhetyādi yathārthabodhahetutvāt prāmāṇyaṃ hyavakalpate puṃvyākhyāpekṣaṇe cāsya na sādhvī mānakālpanā  na sādhvī mānakalpaneti sa tayā kṛṣyamāṇaśca kuvartmanyapi sampated ityanena pūrvam asādhutvasya pratipāditatvāt p tataś ca  yaduktam pramāṇe vasthite vede śiṣyācāryaparamparā anādiḥ kalpyamānāpi nirdoṣatvāya kalpate  iti tadayuktam iti darśayann āha ittham ityādi itthaṃ māne sthite vede śiṣyācāryaparamparā anādiḥ kalpyamānāpi nādoṣatvāya yujyate  asthita ityakārapraśloṣo nudraṣṭavyaḥ kathaṃ na yujyata ity āha yasmād eko pīti yasmād eko pi tanmadhye naivātīndriyadṛgmataḥ anādiḥ kalpitāpyeṣā tasmād andhaparamparā  yadi nāmāndhaparamparā jātā  tataḥ kimityāha andhenāndha ityādi andhenāndhaḥ samākṛṣṭaḥ samyag vartma prapadyate dhruvaṃ naiva tathāpyasyā viphalānādikalpanā  yathoktaṃ śābare bhāṣye naivaṃjātīyakeṣvartheṣu puruṣavacanaṃ prāmāṇyamupaiti andhānām iva vacanaṃ rūpaviśeṣeṣviti evam anāditvaṃ śiṣyaparamparayā siddhamabhyupagamya doṣa uktas tadapi na siddham iti darśayann āha parata ityādi parata vedatattvajñā manuvyāsādayo pi ca tairevāracito nāyam arthaṃ ityatra na pramā  na prameti atyantaparokṣatvāt syād etat nāvitathajñānahetutvād apauruṣeyatvena prāmāṇyam iṣṭam  kiṃ tarhi satyārthānnityācchabdārthasambandhamātrāt navā sa cāpauruṣeyatāyāṃ satyāṃ bhavatīti tadatrapyanaikāntikam eva ko hyatra niyame hetur yad apauruṣeyeṇa satyārthena bhavitavyam iti bhavatu nāma tathāpi doṣa eveti darśayann āha satyārthanityasambandhamātrāt prāmāṇyam astu vā atīndriyaṃ tu taṃ yogaṃ naiva kaścid vyavasyati atīndriyā yataste rthās tatstho yogo pyatīndriyaḥ anatyakṣadṛśaḥ sarve narāścaite svatas sadā  satyārthaścāsau nityasambandhaśceti vigrahaḥ kalpito hi nityaḥ sambandhaḥ  yadya p sāvarthapratītihetur na bhavet tadā vyarthā tat kalpanā nacānyat tasya rūpam anyatrārthapratītijanakatvāt iyāneva hi sambandhasya vyāpāro yadarthapratītijananam tadakurvāṇaḥ kathaṃ sambandhaḥ syāt nāpyasau sattāmātreṇārthapratītihetuḥ  kiṃ tarhi jñātaḥ san  anyathā hyagṛhītasamayasyāpi tataḥ pratītir bhavet  na cāsau jñātuṃ kenacicchakyate  sambandhinaḥ svargāder atīndriyatvena tasyāpyatīndriyatvāt atīndriyārthadarśinas tarhi taṃ jñāsyantīti cedityāha anatyakṣadṛśa ityādi taduktam tasmād atīndriyārthānāṃ sākṣād draṣṭā na vidyate vacanena tu nityena yaḥ paśyati sa paśyati  iti anatyakṣadṛśaḥ atīndriyārthādarśinaḥ śrutireva svayam āvedayiṣyatīti cedāha ayaṃ mametyādi ayaṃ mamārthasambandha ity āha ca na sā śrutiḥ naraklṛpto rthayogas tu pauruṣeyān na bhidyate  na hyete bhavanto brāhmaṇā mamāyamartho gṛhyatāmityāhūya pravṛddhatarakāruṇyaḥ puraṇyaikapravaṇacetāḥ parahitanirataḥ sanvadānya iva brāhmaṇebhyaḥ svayaṃ svamarthaparpayati vedapuruṣaḥ tarhi svayam evotprekṣiṣyanta ity āha naraklṛpta ityādi tamevābhedaṃ darśayati tadyathetyādi tadyathā pauruṣeyasya śaṅkyate viparītatā narair utprekṣitasyāpi sā śaṅkyaiva na kiṃ bhavet  api nāma saṅkīrṇamarthaṃ jānīyām iti saṅkarahetuḥ puruṣo pākīrṇe yathāpuruṣaiḥ svayaṃ prayuktāḥ śabdāḥ saṅkīryante tathā tair upakalpitārthā apīti ko tra viśeṣaḥ seti viparītatā śaṅkyeti śaṅkanīyā pūrvamaprāmāṇyād vedasya śiṣyācāryaparamparākalpanā vyartheti pratipāditam  idānīṃ bhavatu nāma nityasambandhadvāreṇa prāmāṇyam  ubhayathā śiṣyācāryaparamparopakalpanā vyarthetyupadarśayati māne sthite pītyādi māne sthite pi vede taḥ śiṣyācāryaparamparā anādiḥ kalpitāpyeṣā saṃjātāndhaparamparā  yaduktam narair utprekṣitasyāpi sā śaṅkaiva na kiṃ bhavet iti  atra paro sambhavamāśaṅkāyā darśayati nanvityādi p nanvārekādinirmuktā svargādau jāyate matiḥ agnihotrādivacaso niṣkampādhyakṣabuddhivat nāvalambeta tāṃ kurvankathaṃ vedaḥ pramāṇatām na hyato vacanād arthaṃ saṃdigdhaṃ vetti kaścana  ārekaḥ saṃśayaḥ ādiśabdena viparyāsau gṛhyate yathoktaṃ bhāṣye śābare na ca svargakāmo yajetetyato vacanāt saṃdigdhamavagamyante bhavati vā sargo na vā bhavatīti na ca viniścitamavagamyamānam idaṃ mithyā syāt yo hi janitvā pradhvaṃsate naitad evam sa mithyāpratyayaḥ na caiṣa deśāntare kālāntare viparyeti tasmād avitatha iti anyathā hi pratyakṣaṃ sphuṭat sphuliṅgaprakaraprasaroparuddhāntarālamakṛśakṛśānurāśimanubhavato pi bhavataḥ kimiti saṃśayadolāvilolaṃ mano na bhavet tataś ca na kiñcid api te pramāṇaṃ syād iti parasyābhiprāyaḥ prayogaḥ yaḥ saṃśayaviparyāsarahitaḥ pratyayaḥ sa prekṣāvatāṃ pramāṇavyavahāraviṣayaḥ yathā vahnāvabhrāntacetaso dāhapākādyarthinastanniścayahetuḥ pratyayaḥ saṃśayaviparyāsarahitaścāgnihotrādivākyodbhava pratyaya iti svabhāvahetuḥ nāvalambeteti pramāṇatām ityanena sambandhaḥ tāṃ kurvanniti matim naivam ityādinā pratividhatte naivaṃ saṃśayasaṃjāter viparītānyavākyavat prekṣāvanto hi naiteṣāṃ bhedaṃ paśyanti kaścana nātīndriye hi yujyete sadasattāviniścayau niścayo vedavākyāccedanyādṛg na kimanyataḥ  yadi tāvat prekṣāvatāṃ saṃśayādirahitaḥ pratyayo vedavākyād bhavatīti hetvarthas tadā hetor asiddhatā tathā hi prekṣāvatām agnihotrāt svargo na bhavatītyato viparītānyavākyādivāgnihotrāt svargo bhavatītyato pi saṃśayaḥ samāna eva  atīndriy rthe sadasattāniścayakāraṇābhāvād arthasaṃvādasyobhāyatrāpyanupalambhāt viparītānyavākyavad iti saptamyantād vatiḥ athāpi syād vedavākyādeva niścayo bhavati tat kimanyeta kāraṇena paryeṣitenetyata āha anyādṛgityādi vedārthaviparītārthādhyavasāyī niścayaḥ anyata iti pauruṣeyāt kiṃ na bhavati bhavatyeveti yāvat tataś ca sāpi pramāṇaṃ syād ubhayor api tadānīṃ bādhānupalambhenāviśeṣāt p atha prekṣāvatāṃ śrotriyāṇām akampyo jāyate pratyaya ityato nāsiddhatā hetor iti cet  jāyatāṃ tathāpi yadi nāmāsiddhatā na bhavet  anaikāntikatātu durvāreti darśayati śrotriyāṇām ityādi śrotriyāṇāṃ tu niṣkampā buddher eṣopajāyate śraddhāvivaśabuddhīnāṃ sānyeṣām anyataḥ samā tathā hi saugatādīnāṃ dhīrakampopajāyate apāyaduḥkhasambhūtir yāgāt prāṇivadhānvitāt asyāś ca na dhiyaḥ kācid bādhā samprati dṛśyate kvacit kadācicchaṅkyā cedvedavākye pi sā samā  seti akampā buddhiḥ anyeṣām iti bauddhādīnām anyata iti yāgāt prāṇivadhāśritāpāyaduḥkhasambhūtir ityato vākyāt etad eva darśayati tathā hītyādi subodham bhūyo pyanaikāntikatām apauruṣeyatvasya darśayati narecchetyādi narecchādhīnasaṅketanirapekṣo yadi svayam vedaḥ prakāśayet svārthaṃ pramāṇaṃ yujyate tadā tadā hi mohamānādidoṣopaplutabuddhibhiḥ anyathākhyāyamāno hipi nijamarthaṃ na muñcati yasāt tadviṣayām eva dhiyam utpādayatyaram na tviṣṭaṃ puruṣair arthamaparaṃ dyotayatyayam narecchāyāstvapekṣāyāṃ pauruṣeyān na bhidyate dyotanaṃ hi tadāyattaṃ viparyastāpi sā bhavet  icchāyāḥ svātantryāt tadadhīnasaṅketasāpekṣasya vedasya svārthaprakāśane neṣṭārthaprakāśanaṃ syānniyamābhāvāt  yadā tu tannirapekṣo vedo rthaṃ bodhayet tadā pramāṇaṃ yujyeta  puruṣavyākhyāmanādṛtya kṣiprataraṃ svārthapratītijananāt  anyathā vyākhyāyamānasyāpi cakṣurādivat prakṛtyaiva svārthaprakāśanāparityāgād iti samudāyārthaḥ ākhyāyamāna iti vyākhyāyamānaḥ aram iti kṣipram jhagitīti yāvat viparyastāpi seti narecchā p bhavatu nāma svābhāviko rthasambandho pauruṣeyatvena vedasya  tathāpi veṣṭasiddhir ity anaikāntikatām eva samarthāyam āha āha api cetyādi apicāpauruṣeyasya yathā prākṛtamiṣyate satyārthatvam asatyatvam evamāśaṅkyate na kim svataḥ satyārthabodhasya hetutvāt satyatāsya hi evaṃ mithyātvabodhe pi hetutvaṃ śaṅkyate svataḥ  prakṛtau bhavaṃ prākṛtam svābhāvikam ity arthaḥ pramāṇabhūtapuruṣakṛtatvam eva prāmāṇyakāraṇam āsthīyatāṃ vedasya kiṃ jāḍyasaṃsūcakenākṛtakatveneti darśayann āha kiṃ cetyādi kiñca vedapramāṇatve nirbandho yadi vo dhruvam nirdoṣakartṛkatvādau tadā yatno vidhīyatām nirdoṣeṇa hi kartrāyaṃ kṛto doṣaiḥ prakāśakaiḥ dyotamānaś ca loke smin bhūtārthajñānasādhanaḥ  nirdoṣakartṛkatvādāvityādiśabdena vyākhyātṛtvaṃ gṛhyate atha nirdoṣaiḥ kṛtavyākhyātasyāpi kathaṃ prāmāṇyaṃ siddhyatītyāha prajṭākṛpādiyuktānām ityādi prajñākṛpādiyuktānāṃ tathā hi suviniścitāḥ pauruṣeyyo pi sadvāco yathārthajñānahetavaḥ yathoktaṃ śabarasvāminā yat tu laukikaṃ vacanaṃ taccetpratyāyitāt puruṣādindriyaviṣayaṃ vāvitatham eva tad iti sadvāca iti śobhanāḥ punar apyapauruṣeyatvasyānaikāntikatāṃ pratipādayann āha na narākṛtam ityādi na narākṛtam ityeva yathārthajñānakāri tu dṛṣṭā hi dāvavahnyāder mithyājñāne pi hetutā  nahi puruṣadoṣopadhānād evārtheṣu jñānavibhramastadrahitānām api dāvavahnyādīnāṃ nīlotpalādiṣu vitathajñānajananāt dāvo vanagato vahniḥ sa punar yaḥ svayam eva veṇvādīnāṃ saṃgharṣasamudbhūtaḥ sa iha vyabhicāraviṣayatvena draṣṭavyaḥ yastvaraṇinirmathanādi puruṣair nivṛttaṃ tatrāpauruṣeyatvāsambhavāt tato na hetor vyabhicāra iti bhāvaḥ ādiśabdena marīcyādiparigrahaḥ p tāmeva mithyājñānahetutāṃ darśayati raktam ityādi raktaṃ nīlasarojaṃ hi vahnyāloke satīṣyate vahnyādiḥ kṛtakatvāccenna hetur upapadyate  athāpi syān nāpauruṣeyatvam eva kevalam asmābhir hetutvena varṇitam kiṃ tarhi akṛtakatve satīti viśeṣaṇam yadvā pauruṣeyagrahaṇamakṛtakopalakṣaṇamato na dāvavahninā kṛtakena vyabhicāra iti manyamānasya parasyottaramāśaṅkayann āha vahnyāder ityādi taddhetuḥ mithyājñānahetuḥ kiṃ vaikṛtakatetyādinā pariharati kiṃ vaikṛtakatārthānāṃ mithyājñānanibandhanam evaṃ hi naiva dhūmo gner yathāvaddhyotakaṃ bhavet  tadviśeṣaṇaṃ bhavati yadvipakṣāddhetuṃ vyavacchinatti  anyathā hi yena kenacidviśeṣaṇena hetau yadyaikāntikatā labhyeta tadā na kaścid anaikāntiko hetuḥ syāt  icchāpratibaddhatvena sarvatra viśeṣaṇasya saukaryāt nacākṛtakatvaṃ viśeṣaṇaṃ vedasya mithyājñānahetutāṃ nivartayati tathā hi yadi kṛtakatā mithyājñānahetutvena siddhā syāt tadā sā nivartamānā tām api nivartayet kadācit paro brūyāt siddhaiveti  āha evaṃ hītyādi yadi kṛtakatā mithyājñānanibandhanaṃ tadā samyajñānasyākṛtakatā hetur iti prāptaḥ samyag mithyājñānayoḥ parasparaviruddhayor ekakāraṇānupapatteḥ  nahi vahneruṣnasparśa hetoḥ śītahetutā yuktā tataśca kṛtakatvād brūmo vahnau yathāvat pratītihetur na syāt athāpi syānnaivam avadhāritaṃ mithyājñānasyaiva kṛtakatā hetur nānyasyeti kiṃ tarhi mithyājñāne kṛtakataiva nibandhanaṃ nānyadityanyahetukatāsya niṣidhyate na tu samyak jñānasya kṛtakahetukatvaniṣedhaḥ naca sarvasya kṛtakasyāviśeṣeṇa mithyājñānahetutvam iṣṭam yena parasparaviruddhatvāt samyaṅmithyājñānayoḥ sāmarthyāt kṛtakaviparītasya samyagjñānahetutvaṃ syāt kintu kṛtakasya bahubhinnatvāt kiñcideva mithyājñānakāraṇaṃ yathā kāmalādi kiñcit samyagjñānakāraṇaṃ yathānupahatendriyādikalāpaḥ anyathā hi śītasparśaṃ prati himādeḥ kṛtakasya kasyacit kāraṇatvopalambhāt sāmarthyācchītaviruddhoṣṇasparśaṃ pratyakṛtako hetuḥ kalpanīyaḥ syāt nacaivam tasmāt kṛtakasya samyagjñānaṃ prati hetutvāniṣedhād bhavatyeva dhūmaḥ samyagjñānanibandhanam ityetad āśaṅkyāha evaṃ cāpauruṣeyo pītyādi p evañcāpauruṣeyo pi samyagjñānenibandhanam vedaṃ santiṣṭhate naiva tadvṛthaivāsya kalpanā  yadi hi samyaṅmithyātvayorubhayayor api kṛtakatā nibandhanaṃ sā nivartamānā mithyāsamyagjñāne nivartayatīti na vedasyākṛtakatvena samyagjñānahetutvam avatiṣṭheta  tasya tatrānibandhanatvāt  tataś ca vyarthaṃ viśeṣaṇam ityanaikāntikataiva hetoḥ athāpi syānnarākṛtatayetyanena nānvayivyatirekī yathokto hetuḥ saṃsūcitaḥ kiṃ tarhi vyatirekī prayoga evāyam yathāhi hetuviparītena kṛtakatvena sādhyaviparītaṃ mithyātvaṃ vyāptam  pauruṣeyeṣveva mithyātvasya darśanāt  tataś ca yatra mithyātvavyāpakaviruddhamakṛtakatvaṃ sannidhīyate  tatra virodhenākṛtakatvasya mithyātvavyāpakasya nivṛttau vyāpyasyāpi mithyātvasya sāmarthyānnivṛttisiddhir ityakṛtakaṃ satyārtham iti sāmarthyād bhaved vināpyanvayeneti vyarthamanvayapradarśanam satyam evam etat yadi viparyayasya yo vyāpyavyāpakabhāvaḥ siddhyet sa tu na siddhaḥ tathā hi sādhyavipakṣe hetau yadi bādhakaṃ pramāṇaṃ syāt  tadā bhaved vipakṣayor vyāptiḥ  tac ca nāsti nacānupalambhamātrād abhāvasiddhir vyabhicārāt syād etad akṛtakaviruddhe kṛtake mithyātvasya darśanāt sāmarthyād akṛtake tasyābhāvaḥ siddhyatīti tadetad asamyak na hyekatra dṛṣṭyānyatrābhāvaniścayaḥ śakyate kartum  ekasyāpi hi viruddhavyāpakadarśanāt tathāhyekam anityatvaṃ viruddhau prayatnānantarīyaketarau vyāpnuvahad dṛśyate nahyanityatvaṃ prayatnānantarīyake dṛṣṭam ityaprayatnānantarīyake tasyābhāvaḥ syāt kiñca tatra dṛṣṭam ityetāvan mātreṇa yadi mithyātvaṃ kṛtakatvena vyāpyenasatyatvam api pauruṣeye kvacid dṛṣṭam iti tadapi tena vyāpyeta  tataś ca kṛtakatvanivṛttau mithyātvavat satyatvasyāpi nivṛtter nāpauruṣeyatvāt satyārthatvaṃ siddhyed ityalam evaṃ tāvad yan mithyātvahetudoṣasaṃsargarahitam ityasya hetor narākṛtatayetyanenākṣiptasyākṛtakasya vā tadupalakṣitasyāpauruṣeyatvasya vā svaśabdenopāttasya vistareṇānaikāntikatāṃ pratipādya prasiddhatāṃ pratipādayiṣur upasaṃharann āha tataścetyādi tataścāpauruṣeyatvavyaktinityatvasādhanam nityaśabdārthayogaś ca vyartha evopavarṇitaḥ tasmin satyapi naivāsya yathārthajñānahetutā upagamyata ityuktaṃ vyāsataḥ samanantaram  p tenaivaitatpratikṣepe nāsmākaṃ gururādaraḥ aprastutopayogasya ko hi kuryānniṣedhanam  apauruṣeyatvaṃ ca vyaktiśca nityatvaṃ cetyapauruṣeyatvavyaktinityatvāni  teṣāṃsādhanam iti samāsaḥ sādhyate neneti sādhanaṃ hetuḥ tac ca nānāvidhaṃ pūrvam uktam tasminniti apauruṣeyatvādau asyeti vedasya upagamyata iti upapadyate vyāsata iti vistareṇa etat pratikṣepa iti apauruṣeyatvādidūṣaṇe satyapi tasminnābhimatārthāsiddhir iti pratipāditatvāt kriyamāṇe taddūṣaṇe prakṛtānupayogitvaṃ syāt etad eva darśayati yathārthetyādi yathārthajñānahetutvaṃ śruteḥ prakṛtamatra hi na narākaraṇe pyetat siddhyatīti ca sādhitam  āhopuruṣikā yeti āhopuruṣikā yātra saṃkṣiptaṃ kiñcid ucyate visaranti yathānena gatayaḥ sūkṣmadhīdṛśam  ahopuruṣa iti yasyābhimāno sti so hopuruṣas tadbhāva āhopuruṣikā manojñānditvād vuṭ abhimāna evocyate dhīreva dṛk sādharmyād dṛksā sūkṣmā dhīdṛk yeṣāṃ te tathoktāḥ yaduktam sa pañcabhir agamyatvād ityādi  tatrāha pramāṇanām ityādi pramāṇānām nivṛttyāpi na prameyaṃ nivartate yasmad vyāpakahetutvaṃ teṣāṃ tatra na vidyate  anenāsiddhatāṃ maule hetau pratipādayati vyāpako hi svabhāvaḥ kāraṇaṃ vā nivartamānaṃ vyāpyaṃ kāryaṃ vā nivartayati tādātmyatadutpattibhyāṃ tayos tatra pratibaddhatvāt tadabhāve pi bhavataḥ kāryavyāpyatvānupapatteḥ natu teṣāṃ pramāṇānāṃ tatra sarvasmin vastuni vyāpakahetutve sambhavataḥ tathā hi deśakālasvabhāvāt viprakṛṣṭasya vastuno vināpi pramāṇena sambhavān na tena vyāptiḥ  nāpi kāraṇaṃ pramāṇamata eva  pramāṇasyaiva ca prameyakāryatvāt naca kāryaṃ nivartamānaṃ kāraṇamātraṃ nivartayati vyabhicāradarśanāt nacāhetvavyāpakayor nirvavartakatvaṃ yuktam atiprasaṅgāt tasmāt pramāṇamātrābhāvo vyabhicārī prameyamātrābhāve sādhya iti sthitam p tāmeva vyabhicāritāṃ vipakṣe sambhavopadarśanena vyaktīkurvann āha tat pañcabhir ityādi pañcabhir agamyo pi nābhāvenaivo syāva gamyate kartā śruter avijñātakartṛkākhyāyikādivat  taditi tasmāt pañcabhir agamyo pīti kartā śruter iti vyavahitena sambandhaḥ avijñātaḥ kartā yeṣām ākhyāyikādīnāṃ te tathoktāḥ pañcādākhyāyikādiśabdena karmadhārayas tataḥ ṣaṣṭhyantād vatiḥ kāryaḥ athāpītyādinā hetor vyabhicāraviṣayāsiddhimāśaṅkate athāpi sārthakatvena vibhaktyarthatayāpi vā teṣāṃ kartānumīyeta  śruter api tathā na kim  teṣām iti ākhyāyikādīnām śruter api tathā na kimiti vedasyāpi tathaiva sārthakatvavibhaktārthatvābhyāṃ kiṃ na kartānumīyate viśeṣābhāvāt tataś ca pramāṇābhāvo siddhaḥ kiñca sarvasattvapramāṇanivṛtti svasya pramāṇanivṛttirveti pakṣadvayam tatrādye pakṣe sandigdhasiddhatā hetoḥ  dvitīye pyanaikāntikateti darśayann āha sarvasattvetyādi sarvasattvair agamyatvaṃ saṃdigdhaṃ tu kadācana kenacit ko pi mānena vettītyapi hi śaṅkyate yena yanna tribhuvanāntasthāḥ sarve prāṇabhṛtaḥ sphuṭam sarvātmanāparicchinnāḥ suniścetum imaṃ kṣamāḥ svayaṃ tvagamyamānatvaṃ vyabhicāri tathā hi te puruṣāntarasaṃkalpais tadabhāvo na niścitaḥ  imam iti sarvasattvair na devasya kartā jñāyata ityevam tathāhītyādinā puruṣāntarabhāvibhiśchātrādisaṅkalpair vyabhicāritām eva samarthayate yaduktaṃ kartā tāvad adṛṣṭa iti asyāsiddhatāṃ pratipādayann āha adhyetāraścetyādi adhyetāraś ca vedānāṃ kartāro dhyakṣato matāḥ nahi te vyañjakā yuktā nityānāṃ vyaktyasambhavāt  p yadi yaḥ kaścit kartā na dṛṣṭa ityabhyupagamyate tadādhyetṇāṃ dṛṣṭatvāt sphuṭataramavataratyasiddhatā athādikartā na dṛṣṭa itīṣṭaṃ tadāpi saṃdigdhāsiddhataiva kadācit kenacid dṛṣṭo bhūd iti sambhāvyamānatvāt athāpi syād adhyetāro na kartāraḥ siddhāḥ  kiṃ tarhi vyaktāra ity āha na hītyādi ta iti adhyetāraḥ yathā ca nityānāṃ vyakter asabhavas tathā paścāt pratipādayiṣyati anityasyāpi ghaṭādeḥ kathaṃ vyañjaka iti cet satyam tatrāpi na kaścid vyañjakaḥ sambhavati kathaṃ tarhi dīpādayo vyañjakatvena pratītā iti cet na tatra hi vijñānajanane yogyaṃ ghaṭaṃ janayan pradīpādir janaka eva viśiṣṭajanakasvabhāvakhyāpanāya loke vyañjaka iti pratīyate natu tathā vedasya kaścid vyañjakaḥ sambhavati  avyaktānutpannapūrvāparasvabhāvatvāt tasya bhavatu nāma nityasya vyañjakas tathāpyasau kārakān na viśiṣyata iti darśayann āha upalabhyetyādi upalabhyasvabhāvānāṃ tadvyāpāre samudbhavaḥ teṣāṃ prāgapi sadbhāve upalabdhiḥ prasajyate  nahyakiñcitkaro vyañjako yukto tiprasaṅgāt kiñcitkaratve janakatvam evāsyābhyupagataṃ syāt janyamānasya viśeṣasya svabhāvāntarotpattilakṣaṇatvāt upalabhyasvabhāvānām iti vedānām athāpi syāt prāgapyupalabhyasvabhāvā vedāḥ sthitā eva  tat kathaṃ tadvyāpāreṇa sambhavas teṣām ity āha teṣām ityādi teṣām iti upalabhyasvabhāvānāṃ vedānām tat kāryetyādinā pramāṇayati tatkāryavyavahārādiyogyo vedo vasīyate tadvyāpāre sya sadbhāvād bījāder aṅkurādivat  prayogaḥ yo yadvyāpāre sati bhavati sa tat kāryavyavahārādiyogyaḥ  yathābījādivyāpāre sati bhavannaṅkurādis tatkāryaḥ  adhyetṛvyāpāre sati bhavatyupalabhyasvabhāvo veda iti svabhāvahetuḥ hānopādānalakṣaṇamanuṣṭhānaṃ vyavahāraḥ ādiśabdena jñānābhidhānaparigrahaḥ nāsiddho  hetuḥ prāgapyupalabdhiprasaṅgāt nāpyanaikāntikaḥ  kāryavyavahārasya nimittāntarābhāvāt p yuktam adṛṣṭapūrvasambandha ityādi  tatrāha vyañjanetyādi vyañjanakramarūpatvān nāṭakākhyāyikādivat vedānāṃ pauruṣeyatvam anumāpyavagacchati  prayogaḥ yadvyañjanakramarūpaṃ tat pauruṣeyam  yathā nāṭakākhyāyikādi  vyañjanakramarūpaś ca veda iti svabhāvahetuḥ nāsiddho hetuḥ  krameṇaiva varṇānāṃ pratibhāsanāt nāpyanaikāntika iti darśayann āha anyathetyādi anyathā kramarūpatvaṃ nityatvād vyāptitaś ca na nābhivyaktikramaścāsti nityatve vyakyayogataḥ  anyatheti yadi pauruṣeyatvaṃ na syād api tu nityatvaṃ vibhutvaṃ ca varṇyeta tadā kramo na syāt tathā hi na tāvad bījāṅkuralatādivat kālakṛtaḥ kramo yujyate nityatvena sarveṣāṃ samakālatvāt nāpi pipīlikādipaṅktivad deśakṛtaḥ  vyāpitvena sarveṣām ekanabhodeśāvasthānāt nāpyavyaktikṛtaḥ  anādheyātiśayatvena nityasya vyakter ayogāt yaduktam āgamo pi na tat siddhyai kṛtakākṛtako stītyādi  atrāha āgamasyetyādi āgamasyopamāyāś ca sārthāpatteḥ pramāṇatā niṣiddhā prāktatas tāsām upanyāso na yujyate  niṣiddheti pramāṇaparīkṣāyām tāsām iti āgamopamānārthāpattīnām yaduktam aprāmāṇyanivṛttyarthetyādi atrāha aprāmāṇyetyādi aprāmāṇyanivṛttyarthā vedasyāpauruṣeyatā yeṣṭā sāpica vastutvāt sādhanīyaiva sādhanaiḥ kathaṃ vastutvaṃ tasyā ity āha śruter ityādi śruteḥ svatantrataiṣāditeṣtā hi puṃvyāpārānapekṣaṇāt sā ca vastugato dharmo vastvātmā vā tathāvidhaḥ  apauruṣeyatetyanena śruteḥ svatantratābhidhīyate puruṣavyāpāranirapekṣā tata eva p śrutiḥ pramāṇam ityabhisambandhena prayogāt anyathā hi ko tiśayaḥ pauruṣeyatvanivṛttimātre pratipādite pratipāditaḥ syāt sā cāpauruṣeyatā vastudharmo yeṣāṃ dharmadharmibhedaḥ pāramārthikaḥ paramārthatas tu svabhāva eva vastuno bhedāntarapratikṣepajijñāsāyāṃ tathocyata iti darśayati vastvātmā veti tathāvidha iti svatantraḥ yaduktam bhāvapakṣaprasiddhyartham ityādi  tatrāha bhāvapakṣetyādi bhāvapakṣaprasiddhyartham ucyate yac ca sādhanam nirākṛte pi te tasminnābhāvaḥ siddhyati svayam tadbhāvasādhane pyaste na syāt tadbhāvaniścayaḥ tadbhāvavinivṛttes tu tanmātrān nāsti niścayaḥ nivṛttāvapi mānānām arthābhāvāprasiddhitaḥ tenaitāvadbhavennāsti pakṣasiddhir dvayor api  yasya hi vastuno niścayāya sādhanam upādīyate tasminnirākṛte tatra vastuni tato niścayo na bhavatītyetāvanmātraṃ syāt  na vastuno pi nivṛttiḥ  yataḥ pramāṇanivṛttāvapi prameyasya na nivṛttir iti pratipāditam tasya hetutvavyāpakatvavikalpāt asta iti kṣipte etāvat tu vaktuṃ yuktaṃ dvayor api pakṣasiddhir nāstīti itiśabdo dhyāhāryaḥ sa ca nāstītyasyānantaraṃ draṣṭavyaḥ etadevodāharaṇena draḍhayann āha nāmūrttatvād iti nāmūrttatvād yathā śabdaḥ sukhādau vyabhicārataḥ ityukte pi na śabdasya vināśitvaṃ prasiddhyati  yathāhi nityavādinā śabdasya vastubhūtaṃ nityatvaṃ sisādhayiṣatā nityaḥ śabdo amūrttatvād ākāśavad iti prayoge kṛte  prativādinā nāmūrttatvān nityaḥ śabdo yuktaḥ sukhādibhir anaikāntād ityevaṃ vastubhūtanityatve sādhane nirākṛte pi nahi śabdasyānityatvaṃ siddhyati  tathedam apīti śeṣaḥ yatheti bhinnakramaḥ ukte pītyasyānantaraṃ draṣṭavyaḥ śabda ityasyānantaraṃ nityaḥ siddhyatītyetad adhyāhāryam ekadeśaprayogo vā bhīmādivad draṣṭavyaḥ yat tu pūrvāparayor ityādāvāha tat pūrvāparayor ityādi tat pūrvāparayoḥ koṭyor yaduktaṃ sādhanaṃ paraiḥ tannirākaraṇe pyete kṛtārthā vedavādinaḥ  p taditi tasmāt akṛtārthā iti svapakṣasiddheḥ yaduktam akṛtatvāvināśābhyāṃ nityatvaṃ hi vivakṣitam ityādi tatrāha akṛtatvetyādi akṛtatvāvināśābhyāṃ nityatvaṃ ced vivakṣitam niṣedhamātrarūpābhyāṃ nirupākhye pi tat samam ato gaganarājīva nityatāsti na vāstavī yathā tathaiva vede pi tat prāmāṇyaṃ na siddhyati  atra dvayīkalpanā  kiṃ prasajyapratiṣedharūpābhyām akṛtakatvāvināśābhyāṃ nityatvam iṣṭam paryudāsarūpābhyāṃ vā tatrādye pakṣe gaganapadmādinānaikāntād vedasya na vastubhūtanityatvasiddhiḥ tathāhyākāśakuśeśayasya kṛtakatvavināśitvaniṣedhe pi na vastubhūtanityatvasiddhiḥ tathā vede pītyanaikāntikatā hetoḥ tataścākāśakusumavadeva prāmāṇyam api na syāt asiddhatām api darśayann āha kṛtakatvetyādi kṛtakatvavināśitvaniṣedho pi na siddhyati sādhane sta iti proktaṃ tannityatvaṃ na siddhyati  asta iti dūṣite taditi tasmāt atha dvitīyaḥ pakṣaḥ  na tarhi vaktavyam etat tau cābhāvātmakatvena nāpekṣete svasādhanam iti taddarśayati paryudāsātmakābhyām ityādi paryudāsātmakābhyāṃ cennābhyāṃ nityatvamiṣyate tau tadbhāvātmakatvena vyapekṣeta svasādhanam nityatvaṃ vasturūpaṃ yat tadasādhayatāṃ na tat svayaṃ bhavati tat siddhiḥ pūrvapakṣadvaye hate  subodham yaduktaṃ vedavākyārthamithyātvaṃ yo badatyanumānata ityādi tatrāha viniścita trirūpamityādi viniścitatrirūpaṃ ca sādhanaṃ yat prakāśitam niṣedhaḥ śakyate tasya tvatpitrāpi na jātucit  p prakāśitam iti anumānaparīkṣāyāṃ svabhāvakāryānupalambhaliṅgajam tan na śakyate pratiṣeddhum  vastupratibaddhatvād asya naca vastunaḥ svabhāvānyathātvaṃ kenacit kriyeta  svabhāvāntararotpattilakṣaṇatvāt tasya naca svabhāvāntarakaraṇe tasya kiñcit kṛtaṃ bhavatyatiprasaṅgāt tasmād yat pramāṇasiddhavastu na tasya kenacid bādhā anyathā hi pramāṇalakṣaṇopapannasya bādhāyāṃ tallakṣaṇam eva dūṣitaṃ syāditi sarvatrānāśvāsān na kvacit tat pramāṇaṃ syāt etad eva darśayati nahi śīryata ityādi na hi śrīyata ityukto vede yaḥ puruṣo sya ca bādhānumānataḥ spaṣṭā nairātmye pratipāditā jātyādyanyadapi proktaṃ bādhitaṃ tatra sādhitam jñāpitapratibandhā ca sānumā prākprabādhikā  tathoktaṃ vede sa evāyamātmeti prakṛtyāmananti aśīryo nahi śīryataiti punaścoktam avināśī vā are yam ātmānucchittidharmeti na śīryata ityaśīryo nitya ity arthaḥ are ityāmantraṇapadam jātyādītyādiśabdena guṇadravyakarmādiparigrahaḥ tac ca jātyādi yathā pramāṇabādhitaṃ tac ca ṣaṭpadārthaparīkṣāyāṃ sādhitam yā cātmano bādhikānumā sāpi jñāpitapratibandhā nairātmyādhikāre nanu ca vede pramīyamāṇaṃ tatkathamatranumayā bādhyate  atha pramāṇam api bādhyeta anumāpi kasmāt tena na bādhyata ityāśaṅkyāha tasyā ityādi tasyā vastunibaddhāyāḥ ko bādhāṃ maṃsyate jaḍaḥ śabdamātreṇa tucchena tadbhāvinyāthavā dhiyā  tasyā iti anumāyāḥ śabdasyecchāmātranibandhanatvān na prameye vastuni pratibandho stīti na sa tatra pramāṇam anumā tu tādāmtyatadutpattipratibaddhaliṅgabalenotpadyamānā tatra vastuni pratibaddheti saiva pramāṇamato bādhikā tadbhāvinyeti śabdabhāvinyā athāpratibaddho pi vastuni śabdaḥ pramāṇaṃ syāt tadātiprasaṅgaḥ syād ityādarśayati puṃvākyād apīti p puṃvākyādapi vijñānaṃ yat pravṛttamatīndriye tasyāpyadhyakṣatulyatvaṃ kasmād abhimataṃ na vaḥ  agnihotrāt svargo na bhavatītyasyāpi vākyasya kiṃ na prāmāṇyaṃ syāt  ubhayatrāpratibaddhatvenāviśeṣāt tamevāviśeṣaṃ darśayann āha dṛṣṭāntetyādi dṛṣṭāntanirapekṣatvād doṣābhāvo pyadṛṣṭitaḥ tasyāpyastyeva bādhā cecchaṅkyate sya narāśrayāt yadyevaṃ vaidike pyeṣā na śaṅkā vinivartate mithyāvabodhahetutvaṃ tasya hi prākṛtaṃ bhavet  athāpi syāt yadi nāma tadānīṃ doṣo nopalabhyeta tathāpi puruṣāśrayatvena sambhāvyata iti  etad vede pi samānam  yathā hi tasya prākṛtaṃ satyārthatvaṃ tathā mithyārthatvam api sambhāvyeteti na kaścid viśeṣaḥ yaduktaṃ mamāpramāṇam ityādi  tadetat pauruṣeye pyagnihotrāt svargo na bhavatītyādau vākye śakyam eva vaktum ityādarśayati mamāpramāṇam ityādi mamāpramāṇamityevaṃ śabdo rthaṃ bodhayann api nāro sau dveṣamātreṇa śakyo vaktuṃ na sādhunā  agnihotrāt svargo na bhavatītyayaṃ nāraḥ pauruṣeyaśabdo rthaṃ bodhayann apimama mīmāṃsakasyāpramāṇam ityevaṃ na sādhunā dveṣamātreṇa śakyaṃ vaktum iti vākyārthaḥ anena pauruṣā  pauruṣeyayor atyantaparokṣe rthe tulyaṃ pratītinibandhanatvamāha tataś ca tulye pratītinibandhanatve yadapauruṣeyasyaiva prāmāṇyaṃ tadanetarasyeti niryuktikam etat naca doṣāṇāṃ puruṣāśrayatvāt tatra mithyātvaṃ śaṅkyate nāpauruṣeyeṣviti śakyaṃ vaktum apauruṣeyeṣvapi mithyārthapratyayahetutvasya sambhāvyamānatvāt enam evārthaṃ darśayati ityatyakṣeṣviti ityatyakṣeṣu sarvo pi śabdas tulyabalābalaḥ ekatraivānurāgo yaṃ tadvaḥ keneha hetunā  sarva iti pauruṣeyaḥ ekatraiveti apauruṣeye yaduktaṃ dviṣato pītyādi  tatrāha anantaroditam ityādi p anantaroditaṃ nyāyaṃ vedāprāmāṇyakāraṇam prājñā jalpanti tenāmī bhaveyuḥ satyavādinaḥ  anantaroditam iti śabdasyecchāmātravṛttitvena vastuni pratibandhābhāvād ityādi prājñā iti saugatāḥ yathoccoktaṃ bhāṣyakāreṇa pratyakṣas tu vedavacane pratyayo na cānumānaṃ pratyakṣavirodhena pramāṇībhavatīti  yaccedam uktam codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭam ityevaṃjātīyakam arthaṃ śaknotyavagamayituṃ nānyatkiñcanendriyam ityevam ādi  tat sarvamametenaivapratyakṣaṃ stṃ bhavati pauruṣeye pi vākye sarvasyaitasya samānatvāt yaduktaṃ dhāraṇādhyayanavyākhyetyādi  tatrāha mithyānurāgetyādi mithyānurāgasaṃjātavedādhyānajaḍīkṛtaiḥ mithyātvaheturajñāta iti citraṃ na kiñcana nahi mātṛvivāhādau doṣaḥ kaścid apīkṣyate pārasīkādibhir dhūrtais tadācāraparaiḥ sadā  mithyānurāgeṇa saṃjātaṃ ca tadvedākhyānaṃ ceti samasya tena jaḍīkṛtā iti paścāt tṛtīyāsamāsaḥ ādhyānaṃ cānupūrvyeṇa cintā mithyānurāgeṇa hi vidyamānasyāpi doṣasyādarśanāt yathā pārasīkādibhir mātṛvivāhāder iti na kiñcid āścaryam yaduktaṃ kiñca śabdasya nityatvam ityādi  tatrāha pratyakṣetyādi pratyakṣapratyabhijñā tu prāgeva vinivāritā bhrānteḥ sakalpanatvāc ca nāto nityatvaniścayaḥ  kalpanāpoḍhamabhrāntam iti hi pratyakṣalakṣaṇam  naca pratyabhijñānaṃ kalpanāpoḍham  sa evāyam iti śabdākārollekhena pravṛtteḥ nāpyabhrāntaṃ pūrvadṛṣṭapratyutpannayor aikyānusandhānāt naca yadeva pūrvadṛṣṭaṃ tadeva paścād dṛśyate  akramiṇaḥ sakāśāt kramijñānānutpatteḥ kāryaṃ hi kutaścid bhavanadharmi  yat kadācin na bhavati tat tasyāvikalaṃ cetkāraṇaṃ kimiti kāryāṇi parilambante nacāpi nityasyānupakāryatayā kācid apekṣā sambhavinī tasmāt tadbhāvīni jñānāni yugapad bhaveyuḥ prayogaḥ yadyadāvikalakāraṇaṃ tat tadā bhavatyeva  yathā samavahitasakalacakṣurādikāraṇakalāpaṃ cakṣur jñānam avi p kalakāraṇāni ca sarvasyāmavasthāyāṃ gavādiśabdabhāvīni vijñānānīti svabhāvahetuḥ tasmād bhrānteḥ savikalpakatvāc ca pratyabhijñā na pratyakṣatvena siddheti prāgeva sthirabhāvaparīkṣāyāṃ pratipāditam nacāpi svarūpataḥ sarvatra pratyabhijñānaṃ siddham ityādarśayann āha vyāvartamānetyādi vyāvartamānarūpaś ca bhūyasā pratyayo dhvanau śukasya vyāhṛtaṃ cedaṃ śārikāyā itīkṣaṇāt so yaṃ vyañjakabhedāccedvakṣyāmo vyaktyapākriyām asmād eva ca te nyāyāt sarvam ekam idaṃ bhavet tato na vyañjakaṃ kiñcid vyaṅgyaṃ kiñci na vā bhavet ekasminnavibhakte hi vyāhatā bhedakalpanā pauruṣeyā ime śabdā ete cānarakartṛkāḥ vyavasthaiṣāpi vo na syāt pratyabhijñopajīvinī  yadāhi śukasārikādibhir vyāhriyate śabdas tadā idaṃ sārikāyā vyāhratam idaṃ śukasyeti parasparabhinnaviṣayādhyavasāyād vyāvartamānaḥ pratyayo bhavatīti na sarvatra siddhā pratyabhijñā athāpi syād vyañjakabhedād ayaṃ śukādivyāhāre parasparavyāvṛttaḥ pratyayo jāyata iti  etad api vārttam  vyañjakasya nirākariṣyamāṇatvāt etad evāha so yam ityādi so yam iti vyāvartamānarūpaḥ pratyayaḥ kiñca yadi siddho pi bhedaḥ śabdānāṃ vyañjakakṛto vyavasthāpyate  na svataḥ  tadā sarvatrānāśvāsa ityatiprasaṅgamāpādayann āha asmād eva cetyādi sarvam iti viśvam bhavatvevam iti cedāha tato netyādi idaṃ vyañjakamayaṃ vyaṅgya iti bhedanibandhano vyavahāro na syādabhedāt tathā ime pauruṣeyā ete ca śaṃno devīrityādayo pauruṣeyā iti vyavasthā pratyabhijñānaparāyaṇānāṃ bhavatāṃ naiva bhaved viśeṣābhāvāt kecid ityādinā paro vaidikalaukikabhedavyavasthāṃ darśayati kecidekakramā eva vyañjakakramasaṃsthiteḥ iṣṭā apauruṣeyās te niyatakramayoginaḥ  vyañjakakramasya saṃsthiter niyatatvāt kecicchaṃno devīrityādayo niyatakramā eva pratī p yante  atas te niyatakramayogino pauruṣeyā iṣṭāḥ  tadviparītāḥ sāmarthyāt pauruṣeyā iti siddham nanvyam ityādinā dūṣayati nanvayaṃ pauruṣo dharmas tālvādivyañjakakramaḥ tasmāt kadācit tasyāpi sambhāvyeta viparyayaḥ  niyatakramayogitvam asiddham tathā hi vyañjakakramaniyamāt tadiṣṭaṃ  sa ca vyañjakānāṃ tālvādīnāṃ kramaḥ puruṣecchāyattavṛttitvād aniyataḥ  puruṣecchāyāḥ svātantryāt yadāha yatra svātantryamicchāyā niyamo nāma tatra ka iti tataś ca śaṃno devīrityādeḥ sarvakālamayam eva kramo bhūdbhaviṣyatītyatra niyāmakapramāṇābhāvāt kadācid anyathāpi sambhāvyeta kramaḥ yaduktaṃ jvālādeḥ kṣaṇikatve pi pratyabhijñetyādi  tatrāha tejastvādītyādi tejastvādi ca sāmānyaṃ vistareṇa nirākṛtam tatrātaḥ pratyabhijñeyaṃ sāmānyaṃ nityameva naḥna sarvam etad varṇeṣvapi kalpayituṃ śakyata iti darśayann āha varṇeṣvityādi varṇeṣu śakyate ceyaṃ pratyabhijñā vināśiṣu sāmānyaṃ pratyabhijñeyaṃ matvātaṃ ye vā ṣāṃviśeṣataḥ bhedabuddhis tu yatrāṃśe drutamandādike bhavet tatra na pratyabhijñānaṃ bhave  sāmānyam iti anyavyāvṛttilakṣaṇam deśakālādibhinnāś ca gośabdavyaktibuddhaya ityādāvāha śabdaikatvetyādi śabdaikatvaprasiddhyarthaṃ prayukteṣu tu hetuṣu vijātīyāvirodhitvāt pratibandho na siddhyati  śabdaikatvapratipādanāya ye anumānaprayogā uktās teṣu siddhe viparyaye hetor bādhakapramāṇānupadarśanāt sarvathaivānaikāntikatā yaduktam ya īdṛk sa sthiro dṛṣṭo dhūmasāmānyabhāgavad ityasya dṛṣṭāntasya sādhyavikalatām ādarśayann āha dhūmasāmānyetyādi dhūmasāmānyabhāgo pi naiva   siddhasādhanam  p vastveva vijātīyaparāvṛttaṃ sāmānyaṃ liṅgam ucyate nānyat  taccānityameveti sādhyavikalatā dṛṣṭāntasya yaduktaṃ ghaṭāder ekatāpattāvityādi  tadayaṃ varṇeṣviti parihāraḥ samāna ityādarśayati gāder ityādi gāderapyekatāpattau jātyeṣṭaṃ siddhasādhanam atadrūpaparāvṛttir abhinnā kalpitaiva hi vyaktīnāmekatāpattāvanaikāntikatā bhavet prati prayogamākṣādyair varṇabhedaviniścayāt  deśakālādibhinnāścetyādinā prayogaprapañcena yadyanyāpohalakṣaṇasya sāmānyasyaikatvaṃ sādhyate tadā siddhasādhyatā  sarvatrātadrūpavyāvṛttilakṣaṇasya sāmānyasyaikabuddhyadhyavasāyavaśenaikasyeṣṭatvāt atha vyaktīnāṃ svalakṣaṇānām ekatvaṃ sādhyate tadā pratyakṣānumānābhyāṃ vyāpter bādhitatvād anaikāntikatā hetūnām ākṣādyair iti akṣamindriyaṃ tatra bhavamākṣam  pratyakṣam iti yāvat ādiśabdenānumānaparigrahaḥ bahuvacanaṃ vyaktibhedāpekṣayā kathaṃ pratyakṣato bhedo vagata ity āha yan manojñetyādi yanmanojñāmanojñādibhedaḥ pratyakṣatā gataḥ buddhīnāṃ kramabhāvitvād bhedaḥ siddhaḥkumārivat deśakālādibhinnā hi gośabdavyaktibuddhayaḥ naikārthā bhinnanirbhāsād rasarūpādivṛddhivat ṣaḍjādibhedanirbhāsaḥ pratyakṣeṇa hi niścitaḥ naca vyañjakavatadabhidhāsyate  anukūlo manojñaḥ viparyayād viparyayaḥ anumānato pi bādhām āha buddhīnām ityādi asyārtho hyastanādyatanā ityādinā spaṣṭīkariṣyate prayogaḥ yā yā bhinnavabhāsā buddhayastāḥ sarvā naikaviṣayāḥ  yathā rasarūpādiviṣayāḥ  bhinnanirbhāsāś ca deśakālādibhinnā gośabdavyaktibuddhaya iti vyāpakaviruddhopalabdhiḥ asiddhatām asya pariharann āha ṣaḍjādītyādi buddhīnāṃ kramabhāvāc ca bhedaḥ siddhaḥ kumārivad ityasyārthaṃ pramāṇayann āha hyastanā ityādi p hyastanādyatanāḥ sarve gośabdapratyayā ime naikārthāḥ kramasambhūte rūpagandhādibuddhivat  prayogaḥ ye ve kramiṇaḥ pratyayās te naikaviṣayāḥ  tadyathā rasarūpādipratyayāḥ kramiṇaḥ  kramabhāvinaśceme hyastanādyatanā gośabdaviṣayāḥ pratyayā iti vyāpakaviruddhopalabdhiḥ anyathetyādinā dvayor api hetvor anaikāntikatāṃ pariharati anyathā sarvabuddhīnām ekālambanatā bhavet kramabhāvavirodhaś ca śaktakāraṇasannidheḥ  sarvabuddhīnām iti rasarūpadibuddhīnām parasparamabhinnālambanatvaprasaṅgo bhinnanirbhāsādityetasya hetor bādhakampramāṇam kramabhāvavirudhaścetyetat tu kramasambhūter ityetasya yaduktaṃ kṛtrimatve ca sambandha ityādi  tatrāha prakṛtyaivetyādi prakṛtyaiva padārthānām ekapratyavamarśane bhedo pi śaktiniyamaḥ purastāt pratipāditaḥ pratyavamarṣāc ca śabdaikatvādayo pi na lokaḥ prayogabhūyastvaṃ śabdasyaikasya manyate anekavyaktiniṣṭhatvāt sambandha upapadyate tasmāt sārvatriko nāke naikovyaktīnāṃ hyekatāṃ gataḥ  subodham atha kasmālloka ity ucyata ity āha vastutastvityādi vastutastu na sambandhaḥ śabdasyārthena vidyate bhedāt tasmād anutpatter bhrāntair āropitas tataḥ tathā hi vistareṇaiṣā prāgeva pratipāditā śabdārthasthitiḥ sarvā viplutā vyāptyasambhavāt  bhedād ityanena tādātmyalakṣaṇaṃ sambandhaṃ niṣedhati tasmād anutpatter ityanena tadutpattilakṣaṇam nacābhyām anyaḥ sambandho sti  naca pratibandhamantareṇa śabdasyārthapratipādakatvaniyamo yukto tiprasaṅgāt tasmād āropitaḥ śabdārthayoḥ sambandha iti prāgevānyapohacintāyāṃ pratipāditam p tasmād akṛtrimaḥ śabda ityādiprayoge hetudṛṣṭāntayor asiddhatvamudbhāvayann āha gotvaṃ nityam ityādi gotvaṃ nityamapāstaṃ ca sambandho pi ca kalpitaḥ aṇvākāśādyapi ca kṣiptaṃ hetūdāharaṇe na tat  gotvaṃ nityamapāstamityanena nityasyāsiddhatām āha sambandho pi ca kalpita ityanenāpi sambandhādityasya  aṇvākāśādyapi ca kṣiptam ityanenākāśaparimāṇuvannityamityasyāsiddhatām āha apāstam iti pratikṣiptaṃ ṣaṭpadārthaparīkṣāyām neti pratiṣedhi taditi tasmād arthe saṃmukhānekasāmarthyetyādāvāha niṣkṛṣṭetyādi niṣkṛṣṭagotvavācitvaṃ cireṇa pratipādyatām ekarūpatayā bhrāntair nairadhyavasāyataḥ bhrāntatvam asya kathaṃ siddham ity āha bhāvata ityādi bhāvataḥ kṣaṇikatvāt tu tāvat kālam api sthiraḥ naivāyam iti kiṃ tasya sthitiḥ paścād apīṣyate yathā śāstrādibhiścheda ityādāvāha ghaṭādāvapītyādi ghaṭādāvapi naivāsti kiñcinnāśasya kāraṇam itīdam api nirdiṣṭaṃ tat kva śabde bhaviṣyati  itīdam api nirdiṣṭam iti sthirabhāvaparīkṣāyām vināśasyāhetutvapratipādanena yadā ghaṭādāvapi naiva nāśakāraṇam astīti kva śabde bhaviṣyatīti nāśakāraṇam iti vyavahitena sambandhaḥ anena ca siddhasādhyatā vaidharmyadṛṣṭāntasya cāsiddhatoktā bhavati deśakālaprayoktṇām ityādāvāha viplava ityādi viplave pratyabhijñāyāḥ purastādupapāditaḥ deśakālaprayoktṇāṃ bhedād dharmo vibhidyate ṣaḍjaṛṣabhagāndhārapañcamādiprabhedataḥ pratyakṣato hi vijñātā gavyaktiraparā sphuṭā naca vyañjakabhedena yuktaiṣā bhedasaṃsthitiḥ vyaktir nityeṣu nāstīti purastādabhidhāsyate  p sugamam gakāro tyantetyādike prayoge siddhasādhyatādoṣam āha gakāravyatiriktaṃ cetyādi gakāravyatiriktaṃ ca sāmānyaṃ gatvam iṣyate vāstavaṃ na prayoge to durvārā siddhasādhyatā  iṣyata iti neti vakṣyamāṇena sambandhaḥ anyathāpohātmakasyāpi na gatvasya samāśrayaḥ ittham eveti cennaivam āśrayāsiddhatāptitaḥ agakāraparāvṛttagavarṇābhāvato bhavet gānyabuddhyanirūpyatvaṃ kasya dharmo hi dharmiṇaḥ  athāpi syāt anyāpohātmakasyāpi gatvāśrayo na bhavatīti  ittham anena prakāreṇa sādhyate  tena siddhasādhyatā na bhavati  nahyanyāpohādhāro gakārādir bhavato neṣṭa iti pūrvapakṣaṃ pratikṣipati evaṃ hi sādhyamāne hetor asiddhitā prāpnoti tathā hi na hyanyāpoho nāmānya eva kaścid anyatra vyāvṛttāt padārthāt kiṃ tarhi tadeva gakārādivyaktirūpaṃ vijātīyavyāvṛttir bhedāntarapratikṣepeṇa tanmātrajijñāsāyām anyavyāvṛttir anyāpoha ityādibhiḥ paryāyaiḥ kathyate tasya tu dharmisvarūpasyābhāve sādhye gānyabuddhyanirūpaṇādityayaṃ hetuḥ kasya dharmiṇo dharmo bhavet  naiva kasyacit yaś ca parakalpitagatvavad iti dṛṣṭāntaḥ so pi dharmyasiddha iti darśayann āha vāstavītyādi vāstavī cānumā sarvā dvayasiddhamapekṣate dṛṣṭāntādi tatastena dṛṣṭānto dharmyasiddhibhāk  dṛṣṭāntādītyādiśabdena hetvādiparigrahaḥ kiñca anukto pi vādinā ya evecchayā viṣayīkṛtaḥ sa evāyaṃ sādhya iṣyate na cāpi bhavatā gatvamātraṃ sisādhayiṣitam kiṃ tarhi anenopāyena gakārāsyaikatvaṃ pratipādayitum iṣṭam asyāṃ ca pratijñāyāṃ pratyakṣādibādhāpūrvam ukteti darśayann āha sarvaścāyam iti p sarvaścāyaṃ prayatnaste gakārairkatvasiddhaye tatra pratyakṣabādhā ca durnivāroditā tava  ayam iti vyatiriktagatvādhāraniṣedhaḥ pratyakṣabādhā ceti caśabdād anumānabādhāparigrahaḥ uditeti yan manojñāmanojñetyādinoktā yaduktaṃ dvayasiddhastvityādi  tatrāha hyastanetyādi hyastanādyatanādyāś ca gavarṇapratyayā ime kramabhāvena naikārthā rasarūpādibuddhivat ato na dvayasiddho yam eko varṇaḥ sadā sthitaḥ adoṣaṃapoha kalpitasyaiva nityatvaṃ tvasya kalpitam  uditā ityatrāpi liṅgavibhaktipariṇāmena sambadhyate tataḥ pratyakṣānumānābhyāṃ śabdabhedasya pratiṣiddhatvān naiko dvayasiddho varṇātmāstīti kalpitasyaivānyāpohasya nityatvaṃ kalpitam  tulyapratyavamarśapratyayenaikatvādhyavasāyāt yaduktaṃ nādena saṃskṛtādityādi  tatrāha śabdopalambhavelāyām ityādi śabdopalambhavelāyāṃ karṇaparyantavartinaḥ na vāyavo vagamyante śrotrasaṃskārakāriṇaḥ nādena saṃskṛtācchrotrād yadā śabdaḥ pratīyate tadupaśleṣatas tasya bodho dhyakṣeṇa bādhyate  yadi hi śrotrasaṃskāriṇo vāyavaḥ kenacit pramāṇena siddhāḥ syuḥ tadaivaṃ syād vaktum nādena śrotraṃ saṃskriyata iti na caite siddhās tasmāt tadupaśleṣataḥ śabdopaśleṣataḥ tasya nādasya bodho dhyakṣam iti kalpanāspadam etat yaduktaṃ madhuraṃ tiktarūpeṇetyādi  tatrāha tiktapītādirūpeṇetyādi tiktapītādirūpeṇa pravṛttaṃ madhurādiṣu jñānaṃ nirviṣayaṃ yadvacchabdajñānaṃ yathā bhavet  etena yaduktaṃ śabde buddhis tu tadvaśād iti tadapāstam nahyanākārasya jñānasyānyo viṣayo yukto tiprasaṅgāt athāpi syāt yadi nāma śabdo na tasya jñānasya viṣayaḥ  nirviṣayatvaṃ tu tasya katham ity āha drutamadhyādītyādi p drutamadhyādibhedāddhi nānyaḥ śabdo vabhāsate atadrūpe ca tādrūpyajñānaṃ nāviṣayaṃ katham  drutamadhyavilambinākāreṇa hi jñānam upajāyate  na ca śabdasya drutākāraḥ samasti tasya nityavyāpitvenaikarūpatvāt na cānyo drutākāravānarthaḥ sambhavati yaḥ pratyavabhāseta tasmād ākārān nurūpasyārthasyābhāvānnirviṣayatvam evāsya syād etat sa eva śabdo drutādirūpeṇānyathā ca bhāsamānas tasyālambanambhaviṣyati yathoktam sarvatrālambanaṃ bāhyaṃ deśakālānyathātmakaḥ iti  atrāha anyathā veti anyathā ca tamevārthaṃ vettīti vyāhataṃ vacaḥ anyākārasya saṃvittau sa hyartho viditaḥ katham nirākāre hi vijñāne bāhyākāraḥ sa te dhruvam bāhyaś ca na tadātmeti kimasau vidyate tathā sākārajñānapakṣe pi bāhyākārānurūpataḥ jñāne nirbhāsasambhūtāvartho vidita ucyate iha bāhyānurūpeṇa na tu jñānaṃ pravartate tasmānnirviṣayaṃ sarvaṃ bhrāntaṃ cittam iti sthitam  vyāhatam iti tattvānyathākārayoḥ parasparaparihārasthitalakṣaṇatvenaikatra dharmiṇyayogāt kiñca sarvam eva bhrāntaṃ nirākārapakṣe sākārapakṣe ca nirviṣayameveti pratipādayann āha nirākāre hītyādi nirākārajñānavādināṃ hi nīlādyākāro rthagata evānubhūyate na ca yathā bhrāntajñānapratibhāsī pītādis tathā śaṅkhādirartho vasthita iti sphuṭataramevāviṣayatvam asya nanu ca pītadyākāro yadi nārthagatas tadāvaśyaṃ tena jñānagatena bhavitavyam anyathobhayatrābhāve katham anubhūyeta tataś ca jñānagatatve kathaṃ nirākāratā vijñānasyeti vaktavyam kintu abhyupagamya nirākārajñānavādipakṣametad vijñānasya nirviṣayatvamucyate yastu nirākāraṃ jñānam icchati tenaivātra parihāro vācyaḥ sākārajñānapakṣe pyarthasadṛśātmākārānubhavād arthānubhavo vyavasthāpyate naca bhrānte jñāne rthasadṛśātmākārānubhūtirastītyaviṣayam eva naca sākāranirākārābhyāmanyaḥ prakāro sti viṣayagrahaṇaṃ pratīti tasmāt sarvam eva bhrāntaṃ jñānaṃ nirviṣayam iti siddham p nacāpyatra bhrāntinimittaṃ sambhavatīti darśayann āha naca vyañjakasadbhāva ityādi naca vyañjakasadbhāvo yukto nitye viśeṣataḥ tat saṃskārānurūpeṇa nāto bhinnā dhiyo dhvanau  vyañjakabhedo hi dhvanau śabde bhedavibhramanimittam upavarṇyate  naca nityasya kasyacid vyañjako sti  tasya tatrākiñcitkaratvāt  nacākurvan kañcid viśeṣaṃ tasya vyañjako yukto tiprasaṅgāt evaṃ hi yatkiñcid yasya kasyacid vyañjakaṃ syāt tasmān na vyañjakasaṃskārād dhvanau śabde bhinnā buddhayo yuktāḥ yaduktaṃ yathā ghaṭāer dīpādirabhivyañjaka iṣyata ityādi  tatredaṃ prathamaṃ śrokārthamupakṣipyaikena ślokena dvitīyādiślokair dūṣayann āha ghaṭādigrahaṇārthaṃ hītyādi ghaṭādigrahaṇārthaṃ hi yathā vyaktiṃ niyacchati na pradīpastathā śrotre dhvaniḥ śabdopalabdhaye śrotropalabdho yogyaścecchabdaḥ prakṛtisaṃsthitaḥ asaṃskṛte pi tacchrotre kimarthaṃ nopalabhyate yogyakāraṇasadbhāvād bhavedevopalambhanam saṃskṛtaśrotrasadbhāvavelāyām iva kathaṃ bhavet nopalabdhau sa yogyaścet paścād api kathaṃ bhavet bhāve ca yogyatāyogī śabdo jāto paro bhavet atha paścādapi jñānaṃ naiva tadbalābhāvi tat saṃskṛtaśravaṇādibhyas tasyotpādastu varṇyate  saṃskṛyatānnāma śrotram  idaṃ tu vaktavyam  kin nu prakṛtyā śabdaḥ svaviṣayajñānotpattau samartha āhosvid asamartha iti ādye pakṣe śrotrasaṃskārātprāgapyupalabdhiprasaṅgaḥ etad evāha asaṃskṛto pītyādi tasyeti śabdasya taditi tasmāt prayogastu yadi vikalakāraṇamityādikaḥ pūrvavadvācyaḥ  śrotrasaṃskāravaiyarthyaprasṅgaśca atha dvitīyapakṣas tadā śrotrasaṃskāre pi śabdopalambho na prāpnoti  sarvadaiva śabdasyāyogyatvāt tataścāsminnapi pakṣe śrotrasaṃskāravaiyarthyam eva prayogaḥ yo yadutpādanāyogyāvasthāto na viśiṣyate na sa tat karoti  yathākodravaḥ śālya p ṅkuram  na viśiṣyate ca saṃskṛte pi śrotre śabdo jñānotpādanāyogyāvasthātaiti vyāpakānupalabdhiḥ nacāya asiddho heturityādarśayati bhāva iti yogyatayā sambandho yasyāsti sa yogyatāyogī nanu ca yadi hiśabdo jñānotpattau kāraṇamiṣṭaḥ syāt tadā tatra tasya yogyāyogyavikalpo vatāraṃ labheta  yāvatā śrotram eva saṃskṛtaṃ śabdopalabdhau kāraṇam iṣyate na śabdaḥ  tena na bhavati yathoktadoṣaprasaṅga ityetad āgūryapariharann āha śabdasyetyādi śabdasyāgrāhyataivaṃ syāt tasminnanupayogataḥ tasya naivaṃ rasādibhyo viśeṣaḥ kaścanāsti hi  evaṃ hi rasādivaccabdasyānupayogāt tajjñānajñeyatā na prāpnoti prayogaḥ yo yatra jñāne nopayogaṃ pratipadyate na sa tajjñānajñeyaḥ  yathā rasādiḥ śrotrajñāne  nopayujyate ca śabdaḥ śrotrajñāna iti vyāpakaviruddhopalabdhiḥ nāyamanaikāntikaḥ anupakārakasya jñeyatve sati niyamābhāvād rasāder api śrotravijñānavijñeyatvaprasaṅgāt nanu ca svakāraṇasya niyāmakatvānnātiprasaṅgo bhaviṣyati  tathā hi saṃskṛtaśrotrasamanantarapratyayādibhyaḥ samutpadyamānaṃ śabdabodhātmakamevotpadyate na rasādibodhātmakam  kāraṇaśaktipratiniyamāt avaśyaṃ ca śabdasya hetutvāṅgīkaraṇe pi kāraṇaśaktipratiniyamo ṅgīkartavyaḥ  tathā hi tulye pi sarveṣāṃ hetutve kasmācchabdabodhātmakam eva bhavati śabdajñānaṃ na śrotrādibodhātmakam iti codye hetuśaktipratiniyamairevottaraṃvācyam ityetat sarvamālocyānaikāntikatāṃ pariharann āha śabdabodhasvabhāvaṃ vetyādi śabdabodhasvabhāvaṃ vā janitaṃ nāma tairidam jñānaṃ śabdanirāśaṃsaiḥ saṃskṛtaśravaṇādibhiḥ  nāmetyabhyupagame yathā cāyaṃ pakṣo na yujyate tathā paścāt ko vā jñānasyetyādinā pratipādayiṣyati saṃskṛtaśravaṇādibhir iti ādiśabdena samanantarapratyayādiparigrahaḥ yadi nāma śabdo na kāraṇaṃ tathāpi doṣa eva  tathā hi kimasau śabdau prakṛtyā tajjñānajñeyasvabhāva uta neti pakṣadvayam  prathame pakṣe doṣamāha tajjñānajñeyetyādi p tajjñānajñeyarūpo yaṃ yayāpi tvanuvartate śabda ityanuvṛttiḥ syād vijñānasyāpi tasya te anyathā hyanuvṛttaṃ na jñānaṃ sa tvanuvartate tajjñeyaṃ śabda ityevaṃ parā syād vyāhatistava jñānajñeyasvabhāvau tau buddhau śṛṅkhalayeva hi ekabhāve dvitīyasya prāptir avyabhicārataḥ  yadi tajjñānajñeyasvabhāvaḥ śabdaḥ syāt  tadā sarvakālaṃ śabdarūpavattadvijñānasyāpi nityatvaṃ syāt tadvijñeyasvabhāvānuvṛtteḥ nahi devadattasya daṇḍasambandhasvabhāvānuvṛttau na daṇḍasyānuvṛttir bhavet buddhau śṛṅkhalayeva hīti hiśabdo yasmād arthe yasmājjñeyajñānayoḥ svabhāvau śṛṅkhalayeva baddhau  tasmād ekasvabhāvasadbhāve dvitīyasya prāptisadbhāvaḥ prāpnotyevabhicārād iti siddham bhavatvevaṃ ko doṣa ity āha saṃskṛtetyādi saṃskṛtaśravaṇotpādyajñānasambaddha eva hi śrotrāsaṃskaraṇe pīti jñānamākṣipyate sphuṭam  saṃskṛtaśravaṇotpādyajñānasambaddha eva hīti śabdo nuvartata ityadhyāhāraḥ yasmāt saṃskṛtaśravaṇotpādyena jñānena sambaddhaḥ śabdaḥ sarvadānuvartate tasmād asaṃskṛtaśrotrasyāpi tadvijñānaṃ prāpnotīti vyarthaṃ śrotrasaṃskaraṇam dvitīye pi pakṣe doṣam āha tajjñeyetyādi tajjñeyātmā na śabdaścedatadātmarasādivat na tadbodhasvabhāvaṃ yacchrotrajñānaṃ tathāsati  subodham etac ca sarvaṃ tadanupakāryasyāpi jñānasya tadbodhasvabhāvatvamabhyupagamyoktam  idānīṃ tadbodhasvabhāvatvam evāsati sambandhe jñānsyāyuktam iti pratipādayann āha ko veti ko vā jñānasya sambandhaḥ śabdena yata iṣyate tacchabdabodharūpaṃ hi na tādātmye vibhedataḥ naca tasya tadutpattiḥ śabdasyājanakatvataḥ tadutpattau tu niyamāt sā sadābhāvinī bhavet  p evaṃ tadviṣayaṃ jñānaṃ sadotpadyeta vā navā ityekānte sthite vyarthā śrotrasaṃskārakalpanā  dvividha eva hi vastūnāṃ pratibandhas tādātmyaṃ tadupattiś ca anyatropakārābhāvāt nacānupakāryopakārakayoḥ sambandho yukto tiprasaṅgāt sa ca dviviṣo pi pratibandho nāsti śabdajñānayor iti kathaṃ tadbodhasvabhāvajñānam astati pratibandhe bhavet anyathā hyatiprasaṅgaḥ syāt athāpi syāt tadākārotpattyā tadbodhasvarūpaṃ tajjñānaṃ vyavasthāpyate vināpi pratibandheneti tadetad asamyak nirākārajñānābhyupagamāt nahi mīmāṃsakaiḥ sākāraṃ jñānam abhyupagamyate bhavatu vā tathāpyayuktaṃ śabdasya parokṣatvaprasaṅgāt evaṃ hi śabdaparokṣatvam eva syān na pratyakṣatvaṃ  tataś ca tat sādhakapramāṇābhāvāt  tadākāraṃ tadvijñānam ityetadeva siddhyet nāpi kāryavyatirekāt tatsiddhiḥ tasya janakatvānabhyupagamāt syād etat yasyāpi sākāravādino janaka eva viṣayas tasyāpi sarvadaivārthasya parokṣatvāt katham arthākāratvaṃ jñānasyāvagatam iti satyam kintvayaṃ tasyopāyo yat tatkāryavyatirekataḥ kāraṇāntaraṃ niścitaṃ  tadvijṇYānasya nīlādyākārabhedakatvena niścitamanvayavyatirekābhyām tathā hi cakṣurālokamanaskārakārāṇāṃ sarvavijñāneṣu tulyatvān na tat kṛto jñānasya nīlādibheda iti sāmarthyād yattatkāraṇāntaraṃ vyatirekato numitaṃ tatkṛto yaṃ bheda iti niścīyate tena tatkṛtatvāt tasyāsāvākāro jñānena gṛhīta iti vyavasthāpyate na tvayam api bhavato styupāyas tasya kāraṇatvānabhyupagamāt syād etat cakṣurādīnām api sarvadā parokṣatvāt sarvavijñāneṣvaviśiṣṭatvaṃ katham avasitam iti satyamevametad vijñānavādacintāyām sa hi vijñānavādī svapnādāviva samanantarapratyayakṛtam eva vijñānasya viśeṣaṃ varṇayati na bāhyakṛtam kintu sati bāhye rthe sarvametad ucyate anyathā hīdam eva codanīyaṃ kāryavyatirekato pi kathaṃ bāhyasiddhiḥ syād iti kāraṇamātrāstitvaṃ siddhyen na tu bāhyam tat tu kāraṇaṃ svapnādāvivāntaram api sambhāvyamityalaṃ prasaṅgena athāpi janakatvamabhyupagamyate śabdasya tathāpi doṣa iti darśayann āha tadutpattāvityādi seti tadutpattiḥ evam ityādinopasaṃharati navetyajanakatvapakṣe ityekānta iti nityaṃ jñānasya sadasattālakṣaṇe evaṃ tāvacchrotrasya saṃskāram abhyupagamya viṣayasya janakājanakasvabhāvacintayā p śrotrasaṃskāravaiyarthyam uktam  idānīṃ śrotrasaṃskāra eva na sambhavatīti pratipādayann āha kādācitke hītyādi kādācitke hi saṃskāre satyeva jñānsambhavaḥ kadācid iti śobheta saṃskāraparikalpanā jñānakāryāvaseyaś ca saṃskāraḥ śaktilakṣaṇaḥ tacca jñānaṃ sadābhāvi yadi vā bhavati sarvadā kādācitkaṃ kathaṃ nāma saṃskāraṃ tasya sūcayet uttaraṃ śrotrasaṃskārān nātaḥ sādhu prakāśitam  evaṃ hi saṃskārakāryaṃ vijñānaṃ kādācitkaṃ yujyate yadi saṃskāraḥ kādācitko bhavet anyathā kāraṇe nityam avikale sthite tat kārya kimiti kadācid bhavet na ca saṃskāraḥ kādācitko nityasya śrotrasya yujyate iti darśayann āha jṇYānakāryāvaseyaścetyādi tathā hi śrotrādeḥ saṃskāro jñānakāryeṇāvasīyamānaḥ śaktyātmaka eva saṃskāro bhavet  śakter eva kāryāvaseyatvāt  sā ca śaktiḥ śrotrasyātmabhūtaiva na tadvyatirekiṇī  tataḥ kāryotpatteḥ śrotrasya kāraṇatvaprasaṅgāt sambandhāsiddheś ca śaktisadbhāve sadbhāvavijñānaṃ sadā bhavet athāsadbhāvas tadā na kadācit tadbhāvijñānaṃ bhavet tataś ca kādācitkatvaṃ jñānasya na syāt  tasmāt kādācitkaṃ vijñānaṃ kathaṃ śrotrasya śaktilakṣaṇaṃ saṃskāraṃ sūcayet  naiva athāpi syānnaiva svābhāvikī śaktirjñānakāryānumeyā kiṃ tarhinādaiḥ śrotrasyāpūrvaiva kādācitkī śaktirādhīyate  saiva jñānānumeyā  tena kādācitkaṃ vijñānaṃ syāpūrvaiva kādācitkī śaktirādhīyate saiva jñānānumeyā tena kādācitkaṃ vijñānaṃ śakteḥ sūcakam upapadyata evetyāha śaktirādhīyata ityādi śaktirādhīyate śrotre yadi vāvyatirekiṇī vyomno diśo vā nityatvaṃ tato hīyeta janmataḥ  ātmabhūtā vā śaktirādhīyeta  vyatiriktā vā  vyatiriktāvyatiriktā veti pakṣatrayam prathame pakṣe śaktisvarūpavad anityatvaṃ śrotrasyobhayātmakasyāpi prāpnoti kutaḥ   janmataḥ utpatteḥ athāpi syān na śrotrasya śaktito nanyatvamabhyupagatam kiṃ tarhi śakter eva śrotrād iti  tadetat paśyata mahato hyāndhyasya vilasitam kathaṃ hi nāmaikasya svabhāvasya saṃśleṣe tadaivāparo dūrībhavet parasparasvabhāvānupraveśalakṣaṇatvā p dabhedasya nahi salilaṃ payaso davīyasi gocare vartamānamanubhavati tat saṃśleṣam iti yatkiñcidetat bhavatu cāyaṃ pakṣas tathāpi doṣa eveti darśayann āha bhāvāccetyādi bhāvāccāvyatiriktatvān nityatvaṃ saṃskṛter api prāpnoti  tena vastūnāṃ vijñānaṃ sarvadā bhavet  bhāvasvarūpavat saṃskārasyāpi nityatvaṃ prāpnotyavyatirekāt tataścāyam aparo doṣa ity āha tenetyādi dvitīye pi pakṣe doṣamāha vyatireke tvityādi vyatireke tu tasyeti sambandho nopapadyate śrotrasyākārakatvaṃ ca śakter jñānasamudbhavāt  śakter bhāvād vyatireke bhyupagamyamāne tasyāsau śaktir iti sambandho na syāt anupakāryasya pāratantryāyogāt atha naca śrotraṃ śaktimupakaroti  vyañjakasyaiva nādāder upakārakatveneṣṭhatvāt atha śrotrasyāpyupakārakatvaṃ tadā śaktyupakāriṇyā api śakteḥ śrotrād vyatireka ityanavasthā syāt tataś ca śaktīnām eva paramparayā ghaṭanācchakter eva kāryotpatteḥ śrotrasyākārakatvaṃ syāt tataścāvastutvaprasaṅgaḥ atha śaktyupakāriṇyāḥ śakter avyatireko bhyupagamyate  kva idānīm ādyāyāṃśaktāvavyatireke pradveṣaḥ kiñca nityaṃ śaktyutpattiprasaṅgaḥ  taddhetoḥ śrotrasya nityatvāt  na cātupakāryasya sahakāryapekṣā kācit tṛtīyaṃ pakṣamāha bhedābhedetyādi bhedābhedavinirmuktaṃ vyastaṃ pakṣāntaraṃ tataḥ uttaraṃ śrotrasaṃskārād asaṃskṛtatayocyate etenaiva niṣeddhavyā viṣayobhayasaṃskṛtiḥ tasmānnityeṣvabhivyaktiḥ sarvathāpi nirāspadā tataś ca vyaktimāśritya dīrghahrasvakramādayaḥ ye kecit pravibhajyante te pi sarve nirāspadāḥ  vyastam iti pudgalādiparīkṣāyām ekasyaikadā vidhipratiṣedhāyogāt tathā hi p bhedābhedau pārasparaparihārasthitalakṣaṇau  tayor ekasvabhāvavyavacchedenaivāparasya paricchedāt yasya hi yadātmavyavacchedamantareṇa na svabhāvaḥ paricchidyate sa tat parihāreṇa sthito yathā bhāvābhāvayor anyataraḥ  yau ca parasparaparihārasthitalakṣaṇau tayor ekasvabhāvaniṣedho paravidhināntarīyaka ityanyatvaniṣedhe sāmarthyāt tādātmyavidhir iti tadānīm eva tasyāpi pratiṣedho na yuktaḥ  anyatvasyāpyapratiṣedhaprasaṅgād ityevam ubhayapakṣe doṣo vācyaḥ etenaiveti prakṛtyā jñānotpādanayogyāyogyasvabhāvavikalpadvāreṇa tasmād ityādinopasaṃharati kramādaya ityādiśabdena plutodāttādiparigrahaḥ yeṣāṃ tvaprāptajāto yaṃ śabdaḥ śrotreṇa gṛhyata ityādi aprāptimātrasāmye pītyādi aprāptimātrasāmye pi na sarvasya graho yathā ayaskāntena lohasya sāmarthyaniyamasthiteḥ  yadyapi sarvo prāptas tathāpi padārthānāṃ śaktipratiniyamān na pūrvasya viṣayasya grahaḥ grahaṇaṃ prāpnoti yathā ayaskānto nāmopalo prāptamayaḥ karṣannapi na sarvam aprāptaṃ karṣati ayaskāntaprabhetyādinām śaṅkarasvāmimatena dṛṣṭāntāsiddhimāśaṅkate ayaskāntaprabhāprāptyā tatrāpyākarṣaṇaṃ yadi nanu prabhā na dṛśyeyaṃ katham astīti gamyate  sa hi prāha tatrāpyayaskāntamaṇiprabhāvedhavaśād evākarṣaṇamayaso nyathā sarvadeśāvasthitānām ayasāmākarṣaṇaṃ syāt yadyapi tasya prabhā pradīpaprabhāvannopalabhyate  tathāpyanumeyā  dhyavadhāre vyavadhāne dūre cākarṣaṇaṇādarśanād iti nanvityādinā pratividhatte na dṛśyeyam ityanupalambhena sadvyavahāraniṣedhaṃ karoti yadapi prasaṅgasādhanam uktaṃ sarvadeśāvasthitānām ayasāmākarṣaṇaprasaṅgād iti  tat pariharann āha kasmād āptam ityādi kasmād āptaṃ na kāṣṭhādi sā samākarṣati prabhā tacchaktiniyatatvāccedaprāptāvapi tat samam  prāptipakṣe pi tulyaḥ prasaṅgaḥ  kasmāt sāyaskāntaprabhā sarvaṃ prāptaṃ kāṣṭhādikaṃ p nākarṣatīti padārthasvabhāvapratiniyamānnātiprasaṅga iti cedaprāptipakṣe pi padārthasvabhāvasya niyāmakatvaṃ kenāpahṛtam  yena tatra neṣyate  tasmād adṛṣṭaprabhākalpanaṃ vyartham eva yaduktam tatra dūrasamīpasthagrahaṇāgrahaṇe same syātāṃ na ca krama iti tatrāha dūretyādi dūramadhyasamīpasthair akrameṇaiva gamyate prayogānantaraṃ tatra sarveṣāṃ jñānajātitaḥ  kramagrahaṇamasiddhaṃ śabdaprayogānantaraṃ yugapad vijñānotpatteḥ yaccokta nāpi tīvramandrādisambhava iti  tatrāha dūrāsannādītyādi dūrāsannādibhedena spaṣṭāspaṣṭaṃ yathekṣyate rūpaṃ tathaiva śabde pi tīvramandādividbhavet yathā rūpamaprāpya gṛhyamāṇamadhyāvyāpi ca spaṣṭamīkṣyate tathā śabde pyadhyāvyāpinyaprāpya gṛhyamāṇe ca tīvramandādivedanā bhaviṣyati  nanu ca parasya rūpasyāpyaprāpya grahaṇam asiddhaṃ tat kathaṃ dṛṣṭāntatvenocyata iti naiṣa doṣaḥ yadyapi parasya vacanamātrān na siddham  tathāpi yat pramāṇasiddhaṃ tadubhayor api siddham kiṃ punar atra pramāṇam  sannikṛṣṭaviprakṛṣṭayos tulyakālagrahaṇam yo hi gatimān sa sannikṛṣṭamāśu prāpnoti  viprakṛṣṭaṃ cireṇa  yathā devadatto grāmād grāmāntaraṃ gacchan  śākhācandramasos tu tulyakālamunmeṣasamanantaram eva grahaṇaṃ dṛṣṭaṃ  tasmād aprāpyakāri cakṣur iti gamyate atrodyotakaraḥ prāha jñānānam āśūtpatteḥ kālabhedasyāgrahaṇān mithyāpratyaya eṣa utpalapatraśatavedhavad iti tadetad asamyak  evaṃ hi saro rasa ityādāvapi kramavyavasāyo na syād āśūtpattes tulyatvāt  tataś ca pratītibhedo na syāt  sarvāsāṃ ca buddhīnām āśūtpattirastīti na kadācit kramagrahaṇaṃ syād iti prāg nirloḍitam etadvistareṇa punaḥ sa evāha yadyaprāpyakāri cakṣur bhavet tadā na kuṭyāder āvaraṇasyasāmarthyam astītyāvaraṇānupapattiḥ yacca dūrībhūtasyāgrahaṇaṃ antike ca grahaṇaṃ tatra nnasyād aviśeṣāt syād etat ya eva hi cakṣuṣo viṣayībhavatyarthaḥ sa upalabhyate yaśca na bhavati nāsāvupalabhyata iti tacca naivam sambandhavyatirekeṇa viṣayībhāvānupapatteḥ ko yaṃ sambandhavyatirekeṇa viṣayībhāvo nāma kevalaṃ mayocyate  p sambandha iti bhavatābhidhīyate viṣayībhāva iti na kaścid viśeṣa iti tadetad asamyak kāraṇībhāvo hi viṣayībhāva ucyate smābhir na sambandhaḥ tathā hi rūpādir viṣayaścakṣuṣī vijñānotpattau sahakāritāṃ pratipadyamāno viṣayībhavatīyucyate natu tena sahāśliṣyan dvividhaś ca sahakārārthaḥ paraspasparoropakāro vā  yathā prabhāvaścaprasarādapavarakapratiṣṭhasya  ekārthakriyā vā  yathonmiṣatamātreṇa rūpaṃ gṛhṇataḥ ubhayathāpi vijñānasya kāraṇaviśeṣa eva viṣaya ucyate  natu sambandhī sa eva kāraṇaviśeṣapratiniyamo sati sambandhe na syād iti cet na svakāraṇaśaktitaḥ pratiniyamasiddhes tathābhūta evāsau svakāraṇād utpadyamāna utpapapadyate  yena kaścid eva jñānajanako bhavati nānyaḥ  kāraṇābhedena bhinnasvabhāvatvāt sarvabhāvānām yathā ca bhavatas tulye pi sambandhe kimiti cakṣū rūpam evopalabhate na rasam tenāsambandhānnopalabhata iti cet  sa eva hi sambandhaḥ kimiti na syāt  deśasyābhinnatvāt na hyatra niyāmakaṃ kiñcid asti kāraṇam  yenābhinnadeśatve pi rūpamevānusarati cakṣur na rasaṃ taddeśavartinam api  nāpyatidūradeśavarti rūpam iti svahetur niyāmaka iti cet tadetad aprāptipakṣe pi samānam ityalaṃ vistareṇa bhinnābhānām ityādinā parasya codyamāśaṅkate bhinnābhānāṃ matīnāṃ cedekālambanatā katham tulyaṃ rūpadhiyām etaccodyaṃ bāhyārthavādinām  kathaṃ bhinnābhānāṃ matīnām eko viṣayo bhavet  evaṃ hi rasarūpādibuddhīnām ekālambanatā syād iti parasyābhiprāyaḥ parihāramāha tulyam ityādi rūpadhiyām rūpaviṣayāṇām api buddhīnām  etaccodyaṃ samānam katham ekaviṣayatā bhaved dūrāsannādibhedena spaṣṭādipratibhāsānām iti etac ca bāhyārthavādināṃ codyam ye viṣayagatam evākāraṃ varṇayanti na vijñānagatam te punar vijñānavādinas teṣāṃ sarvam eva vijñānam nirviṣayamātmasaṃvedanaṃ spaṣṭādyākārabhedavadbhinnamevopajāyata iti na teṣāṃ codyam yeṣām api bāhyārthavādināṃ sākāraṃ jñānam iti pakṣas teṣāṃ sarvātmanā viṣayasārūpyānabhyupagamāt kenacidaṃśena sārūpyād bhinnābhānām api matīnām ekaviṣayatvam aviruddham eveti na codyam śabdasya tarhi prāptigrahaṇe kiṃ bādhakaṃ pramāṇaṃ aprāptigrahaṇe ca kiṃ sādhakam iti praśne satyāha prāptītyādi p prāptigrahaṇapakṣe tu karṇābhyantarapakṣavat na vicchinna iti jñānaṃ meghaśabdādike bhavet  karṇābhyantarapakṣavaditi vaidharmyadṛṣṭāntaḥ ṣaṣṭyantād vatiḥ yathā karṇakaṇḍūvinodanakāriṇaḥ patatripakṣasyāvicchinnaṃ śabda upalabhyate tathā meghādiśabdasyāpi kadambagolakanyāyena pravisarpataḥ karṇadeśamāgatasyaiva grahaṇāt tulyaṃ grahaṇaṃ prāpnoti na ca svakāraṇasaṃyogasamavāyideśavaśād ayaṃ vicchedavibhrama iti śakyaṃ vaktum teṣāṃ śrotreṇāgrahaṇāt na hyaviṣayībhūtapadārthākāramāropayad utpadyate kvacid vijñānam nahi cakṣur vijñānaṃ rasasārūpyaṃ samāropayatīti tadevaṃ prāptigrahaṇe bādhakaṃ pramāṇam abhidhāyāprāptigrahaṇe sādhakam āha tadvicchinna ityādi tadvicchinna iti jñānajanakatvādyathā manaḥ śrotramaprāpyakāri syānnānyathaivaṃ tvagādivat  taditi tasmāt nānyathaivaṃ tvagādivad iti vaidharmyadṛṣṭāntaḥ yathā tvagāder indriyasya vicchedena grahaṇaṃ na bhavati tathātrāpi syād iti yāvat manopītyādinā dṛṣṭāntasya sādhyavikalatām āśaṅkya pariharati mano pi prāpyakārīti ye prāhuḥ kṣaṇamātrataḥ vidūrataradeśasthaṃ cetas teṣāṃ na yujyate  atrodyotakarakumārilādayaḥ pramāṇayanti prāpyakāriṇī cakṣuḥśrotre bāhyendriyatvāt ghrāṇādivat bāhyagrahaṇamantaḥkaraṇena manasā vyabhicāraparihārārtham tathā karaṇatve sati vyavahitārthānupalambhakatvāt ghrāṇādivat viṣayanivṛttyarthaṃ karaṇatve satīti viśeṣaṇam tathā rūpaśabdau prāpyakāribāhyendriyagrāhyau bāhyendriyārthatvāt gandharasavat tathā rūpaśabdavijñānaṃ prāpyakāribāhyendriyagrāhyaviṣayālambane bāhyendriyārthālambanatvāt gandharasajñānavad iti atra dūṣaṇam āha yattvityādi yattu bāhyendriyatvādi prāpyakāritvasādhanam anyadharmavijātīyād virodhād vyabhicāri tat  subodham p tasmācchrotriyadṛṣṭeyam ityādāvāha vyastā ityādi vyastāḥ pūrvaṃ ca saṃyogavibhāgavyatirekiṇaḥ vāyorakṣatiṇikatvāc ca yuktā nāvyatirekiṇaḥ ata evāviśeṣād gatir nāsyopapadyate vegābhāvād ato nāsau yāvadvegaṃ pratiṣṭhate  pūrvam iti ṣaṭpadārthaparīkṣāyām avyatiriktās tarhi bhaviṣyatītyāha vāyor ityādi vāyava eva hi saṃyuktā viyuktāścotpadyamānā avyatiriktāḥ saṃyogavibhāgā ucyante nacākṣaṇikāḥ krameṇāpi saṃyuktasvabhāvā yujyante teṣām ekarūpatvāt yaduktam karṇavyomani samprāpta ityādi  tatrāha karṇetyādi karṇavyomani samprāptaḥ śaktiṃ śrotre karoti cet tat kaśāghātavat kasmācchabdavittau na tadgatiḥ śabdāvadhānametasya pratibadhnāti vedanām ityayuktaṃ kaśāghātavātāntaravidastathā  atra pakṣadvayaṃ kadācid asau vāyurupalabhyasvabhāvo vā bhavet anupalabhyasvabhāvo vā prathame pakṣe śabdavittikāle kaśāghātasyeva vāyor api gatirūpalabdhiḥ prāpnoti athāpi syād yugapad vijñānadvayānutpatteḥ  śabdāvadhānam śabdopalambhaḥ  etasya vāyor vedanāmupalabdhiṃ pratibadhnātīti tadetad yuktaṃ śabdopalabdhikāle kaśāghātavātāntaravido vaktum yathāhi vātāntarasya vyajanādikṛtasya kaśāghātasya ca śabdopalambhavelāyām anubhavo bhavet tathā karṇadeśaprāptasyāpi vāyoḥ sparśavittiḥ syāt etena yugapad vijñānānutpattipratijñāyāḥ pratyakṣavirodham āha na cāśūtpattibalād yugapad grahaṇabhrāntiratiprasaṅgād iti pratipāditam bhavatu nāma kramabhāge pi lāghavakṛto yaugapadyavibhramastathāpyetad uttaram atra prakṛtānupayogitvān na kiñcid iti pratipādayati lāghavad ityādi lāghavāt kramabhāve pi yugapad bhrāntir ityadaḥ na kiñcit sarvathāpyasmin vāyor anulambhanāt  yadi nāma vijñānasyotpattilāghavādyaugapadyavibhramo bhavatīti  syāt natu puna p rupalabdhilakṣaṇaprāptasya sarvathānupalambha eva bhavati tathāhyatra sarvathaiva krameṇa yaugapadyena vā vāyoḥ karṇadeśaprāptasyānupalambha eva tasmāllāghavakṛto yaṃ vijñāne yaugapadyavibhrama ityetad uttaraṃna kiñcit tuccham ity arthaḥ athāpītyādinā dvitīyapakṣam āha athāpyatīndriyo vāyuḥ kāṇādair iva varṇyate yuṣmābhir api tadbhavyadbhāṣyespṛṣṭyāptis tatra kiṃkṛtā  kāṇādāḥ vaiśeṣikāḥ teṣāṃ śabdaliṅgo vāyuḥ bhāṣyakṛtāpi śabareṇoktam vāyavīyāḥ saṃyogavibhāgā apratyakṣasya vāyoḥ karṇaśaṣkulīpradeśāt prādurbhavanto nopalabhyanta iti atra dūṣaṇam āha spṛṣṭyāptis tasya kiṃkṛteti spṛṣṭiḥ sparśaḥ tasyāptiḥ prāptiḥ prasaṅga iti yāvat etad uktaṃ  bhavati tasya vāyoḥ sparśaprasaṅgo yo yaṃ bhāṣyakāreṇa kṛtaḥ sa katham tathā hi vāyurāpadyate śabdatāmityevaṃvādinaḥ śikṣākārān pratibhāṣyakṛtoktam vāyavīyaś ca śabdo bhaved vāyoḥ sanniveśaviśeṣaḥ syāt naca vāyavīyānavayavān śabde sataḥ pratyabhijānīmaḥ yathā paṭasya tantumayān na caivaṃ bhavati syāccedevaṃ sparśanenopalabhemahi naca vāyavīyānavayavān śabdagatān spṛśāma iti abhyupagamyāpyatīndriyatvaṃ doṣāntaram āha astu vetyādi astu vātīndriyo vāyus tatadyogigatasya tu uṣṇaśītetarasya syāt spraṣṭavyasya vidanyavat  tena tena vāyunā yogas tattadyogataḥ  sa yasyāsti jalatejogatīsaṃjñakasya bhūtatrāyasya tat tathoktam tadgataṃ tatprāptaṃ tadāśritam iti yāvat dvitīyāśritetyādinā dvitīyāsamāsaḥ etac ca spraṣṭavyasyetyanena samānādhikaraṇam tasya spraṣṭavyasya śītoṣṇetarasvabhāvasya vit vedanā prāpnoti anyavad iti śabdavyañjakābhimatakoṣṭhavāyugatād anyasyeva ṣaṣṭhyantād vatiḥ yathā śiśirasamaye himanicayavyāsaṅgavāhinaḥ pavanasya  yathā vā taruṇaraṇikaraprasaṅgāvaruddhāśeṣadigvibhāge vahato nidāghasamaye samīraṇasya  tathā śītetaravirahitakālavartino mātariśvanaḥ spraṣṭavyasya śītādeḥ saṃvidbhavati  tathehāpi syāt athāpītyādinā parasyottram āśaṅkate p athāpi karṇaśaṣkulyā tasyāyogān na cenmatiḥ karṇavyoma na samprāpta ityetan na kathaṃ gamatam tasmācchrotriyadṛṣṭeyaṃ kalpanā nirnibandhanā viduṣāṃ prītaye neti śrotriyeṣveva rājate  tasyeti vāyoḥ ayoga iti asaṃsargaḥ karṇaśaṣkulyeti sambandhaḥ śeṣaṃ subodham yaduktam yadvā vedānusāreṇetyādi  tatra samānatvād dūṣaṇasyetyatraivātideśaṃ kurvannāha ye niraṃśam ityādi ye niraṃśaṃ nabhaḥ pāhus tān prati prāgudīritāḥ doṣā jñeyā niraṃśaikadikchrotratve pi te samāḥ  niraṃśākāśātmakaśrotrapakṣe ye prāguktā doṣāḥ saṃskāravaiyarthyaṃ saṃskārānupapattiścetyādayas te dikchrotrapakṣe pi samānā iti na pṛthak dūṣaṇaṃ vācyam yaduktam yadyapi vyāpi caikaṃ cetyādi  tatrāha ekavyāpinabhaḥpakṣa ityādi ekavyāpinabhaḥpakṣe vibhāgo na prakalpyate saṃskṛtāśrayamanyaccetyekam eva hi tannabhaḥ ekavyomātmakaṃ śrotraṃ nāstyasaṃskṛtaśaṣkuli ato dhiṣṭhānabhedena saṃskāraniyamo sthitaḥ tenaikasminnadhiṣṭhāne labdhasaṃskāramindriyam bodhakaṃ sarvadeheṣu syād ekendriyavādinaḥ puṃsāṃ dehapradeśeṣu vijñānotpattir iṣyatām kintu pradhānavaideśyamekatvānnabhaso na te niṣpradeśo pi cātmā naḥ kārtsnyena ca vidannapi śarīra eva gṛhṇātītyevam ukte pi duṣyati bādhiryādyavyavasthānam etenaiva ca hetunā tadevābhogyamanyasya nāviśeṣāddhi yujyate  anyacceti asaṃskṛtāśrayam nahyanavayavasyāyaṃ vibhāgo yuktaḥ  sāvayavatvapra p saṅgāt kālpanike tu vibhāge rthakriyāvṛttyātyavṛttivirodhaḥ  nahyāropitārthānuvidhāyinyo rthakriyā bhavanti  tāsāṃ vastupratibaddhatvāt tataścaikasminnadhiṣṭhāne yadi saṃskṛtamindriyaṃ tacca bodhakasvabhāvaṃ tadādhiṣṭhānāntare tadeva tatparamārthata iti sarvatraiva tat saṃskṛtaṃ bodhakañca prāpnoti tena yaduktaṃ puṃsāṃ dehapradeśeṣvityādi  tat sarvaṃ pratyuktam  ekasya pāramārthikavibhāgāyogād iti darśayann āha puṃsām ityādi pradhānavaideśyam iti pradhānasya śarīrasya vaideśyaṃ bhinnākāśadeśavartitvam evam ukte pi duṣyatīti ekasya vibhāgāyogāt avyavasthānam iti vyavasthānābhāvaḥ aviśeṣam eva darśayati atyaktapūrvarūpaṃ hītyādi atyaktapūrvarūpaṃ hi viśeṣānudaye sati kathaṃ nāma bhavecchrotram abhogyam aparasya te  athāpi syādharmādharmābhyāṃ vaśīkṛtatvād viśeṣo styevetyāha nityatvādityādi nityatvād anapekṣatvād dharmādharmāvaśīkṛtam sadaiva ca nabhaḥśrotraṃ sarvābhogyaṃ prasajyate  nityatvamanapekṣatve hetuḥ  tathāvaśīkaraṇasya athānapekṣasyāpi vaśīkaraṇaṃ kasmān na bhavatītyāha dharmādharmetyādi dharmādharmopakāryaṃ hi nabho naiva kadācana nityatvāt kāryatābhāve cāsya keyaṃ vaśīkriyā  anapekṣatvena hyakāryatvamucyate  yaccākāryaṃ na tat kenacid vaśīkriyate  yathā śaśaviṣāṇam  apratisaṅkhyā nirodhādir vā  akāryaṃ ca śrotram iti vyāpakaviruddhopalabdhiḥ nityatvād ityanena hetor asiddhatāṃ pariharati  kāryatāyā abhāve keyaṃ vaśīkriyetyanenānaikāntikatām nanu cākāryasyāpi vaśīkriyā dṛśyate  yathā prāgabhogyasya śrotrasya paścān mantrauṣadhādiśaktyā bhogyatvaṃ bhavati  tataś ca hetor anaikāntikateti tatra parihāramāha mantrauṣadhādītyādi mantrauṣadhādiśaktyā ca punarbhogyaṃ kathaṃ bhavet nityatvānnāhi tattebhyo viśeṣaṃ pratipadyate  p ādiśabdenollekhanādiparigrahaḥ kathaṃ bhaved iti yadi tatrāpi na kāryatā bhaved ityadhyāhāraḥ nanu cākāryasyāpi sato viśeṣotpattimātreṇa vaśīkriyā bhaviṣyatītyāha nityatvād ityādi evaṃ tarhyadhiṣṭhānasyānityatvāt tat saṃskāradvāreṇa nityasyāpi śrotrasya vaśīkriyā bhaviṣyatītyāha adhiṣṭhāne tvityādi adhiṣṭhāne tvanitye pi kṣaṇikānityatā na cet tadātmātiśayāyogād bādhiryādi na yujyate  anitye pīti kālāntaravināśāt tasyāpi hyahyāvināśamekarūpatvānnityasyeva nātiśayotpattiḥ sambhavatīti kutaḥ saṃskāraḥ abhyupagamyātiśayaṃ doṣamāha astu veti astu vātiśayāstasmin vyomni tveṣa na vidyate nacādhiṣṭhānasambandhānnityatvād anapekṣaṇāt atas taddvārako pyatra bādhiryādi na yujyate nabhaso bhāgavattve pi nityatāyām idaṃ samam  eṣa iti atiśayaḥ yadyapi na vidyate tathāpyadhiṣṭhānasambandhāt tasyāpi bhaviṣyatītyāha nacādhiṣṭhānetyādi yaduktam nacānavayaṃ vyometyādi  tatrāpi sāvayavasya nabhaso yadi nityatvamabhyupagamyate tadā yadanavayanityanabhaḥpakṣe dūṣaṇaṃ tat sarvaṃ samānam ityatidiśati nabhasa ityādi yaduktam yathā tatra bhavannevetyādi  tatrāha tatraiva bhavata ityādi tatraiva bhavato pyevaṃ svāmitvād apakarṣaṇam na yuktaṃ yadi tasyāpi kṣaṇikatvaṃ samasti na ko hi tasyāḥ samutpannaḥ paścād atiśayo yataḥ svāmitvād apakṛṣṭo sau na bhogaṃ punar āpnuyāt  subodham yaduktam vyañjakānāṃ hi vāyūnām ityādi  tatrāha yadā cetyādi yadā ca saṃskṛtir naivam śrotre śabde ca yujyate bhedābhedavikalpena saṃskārānupapattitaḥ  p vyatireke hi saṃskāre śrotraśabdau na saṃskṛtau syātāṃ tābhyāṃ ca sambandhaḥ saṃskārasya na kaścana nirbhinnasya hi sambandhaḥ kāryakāraṇatā bhavet tasyāṃ ca sarvadaivāyaṃ bhaveddhetoḥ sadā sthiteḥ anarthāntarapakṣe pi tadvannityo bhavedasau tan na śakyakriyas tasmān nityaṃ jñānaṃ prasajyate tan na sāmarthyaniyamo vāyvāderupapadyate kartavyaviṣayāyoge sāmarthyasyāpyayogataḥ  yadeti yataḥ kāraṇād ity arthaḥ evam anantaroktena prakāreṇa nityasyātiśayābhāvānnaiva saṃskṛtir yujyate tan na sāmarthyaniyamo vāyvāder upapadyata iti vakṣyamāṇena sambandhaḥ yathā cāsau saṃskṛtir nopapadyate tathā tāvad vistareṇa darśayann āha bhedābhedetyādi saṃskṛtir bhavantī vyatiriktā vā bhaved avyatiriktā veti pakṣadvayaṃ  vastunaḥ prakārāntarāsambhavāt prathame pakṣe śrotraśabdayoḥ saṃskārāsiddhiprasaṅgaḥ  arthāntarakaraṇāt  nahi ghaṭakaraṇe paṭaḥ saṃskṛto nāma nāpi tasya saṃskārasya tābhyāṃ saha sambandhaḥ siddhyati  yena tat sambandhisaṃskārakaraṇadvāreṇa tau saṃskṛtau syātām tathā hi bhedābhyupagamān na tādātmyalakṣaṇaḥ sambandhaḥ bhinnaya ca sambandho bhavatkāraṇatālakṣaṇa eva bhaved anyatropakārābhāvāt tasyāṃ ca kāryakāraṇatāyāṃ satyāṃ sarvadaivāyaṃ saṃskāro bhavet  hetoḥ śrotraśabdātmakasya sarvadāvasthitatvāt dvitīye pi pakṣe doṣam āha anarthāntaretyādi tadvad iti śrotraśabdasvarūpavat asāviti saṃskāraḥ tataś ca nityatvād asau saṃskāro na kenacit kriyate tasmāc ca saṃskārādijñānotpattāviṣyamāṇāyāṃ nityaṃ jñānaṃ prasajyeteti nityatve doṣaḥ tannetyādinopasaṃharati ata ityādinā śabdānityatvasādhane pramāṇayati ato bhivyaktyayogena śabdajñānam idaṃ phalam grāhyotpādāvinābhāvighaṭādivyaktibuddhivat tasmād utpattyabhivyaktyoḥ kāryārthāpattitaḥ samaḥ sāmarthyabhedaḥ sarvatra syāt prayatnavivakṣayoḥ  p prayogaḥ yat kādācitkaṃ tadutpattimatkāraṇajanyam yathā  ghaṭavyaktiviṣayaṃjñānam  kādācitkaṃ ca śabdajñānam iti svabhāvahetuḥ nityaṃ tajjñānāsaṃvitter nāsiddho hetuḥ abhivyakter apāstatvānnāpyanaikāntikaḥ sapakṣe bhāvān na viruddhaḥ idamphalam iti idaṃ grāhyotpādāvinābhāvilakṣaṇaṃ phalam asyeti vigrahaḥ śeṣaṃ subodham dikśrotrapakṣe pūrvam eva dūṣaṇasyoktatvān na punar ucyate ata eva pūrvoktaṃ tadeva dūṣaṇaṃ smārayann āha yāvāṃścetyādi yāvāṃśca kaścana nyāyo nabhobhāgatvadūṣaṇe digbhāge pi samasto sau vijñeyo matiśālibhiḥ yaduktam viṣayasyāpi saṃskāre tenaikasyaiva saṃskṛtiḥ  ityādi  tatrāha viṣayasyetyādi viṣayasyāpi saṃskāre tenaikasyaiva saṃskṛtiḥ nāstatvācchaktiniyater nāto viṣayasaṃskṛtiḥ  neti viṣayasyāpi saṃskāre tenaikasyaiva saṃskṛtir ityetan na kutaḥ  astatvāt pratikṣiptatvāt saṃskārasyeti śeṣaḥ tathā hi vyatirikto vyatiriktaś ca saṃskāraḥ pūrvaṃ nirastaḥ  ito pi na viṣayasya saṃskāraḥ kutaḥ  śaktiniyater vakṣyamāṇāyāḥ śaktiniyateśceti cakāro luptanirdiṣṭo draṣṭavyaḥ tenāyam artho bhavati śaktiniyamāccāto vakṣyamāṇān na viṣayasaṃskāro yuktaḥ tameva śaktiniyamaṃ darśayati jñānotpattāv ityādi jñānotpattāvayogyatve gamyeta na kadācana sarvaiḥ sarvatra śabdo yaṃ tajjñāne nupayogataḥ jñānotpattau tu sāmarthye sarvaiḥ sarvatra sarvadā avagamyeta śabdo yaṃ jñānahetutayā sthiteḥ  kadācidasau śabdaḥ prakṛtyā jñānotpattāvayogyo bhavennaveti pakṣadvayam prathame pakṣe na kadācit kenacid avagamyate dvitīye pi sarvaiḥ sarvadaivāvagamyeta  ekarūpatvāt ato na saṃskārasya sāmarthyam syād etat samartho pi virodhipratyayabalāt kadācid vijñānaṃ notpādayet tathā asamartho pi sahakāripratyayāhitasāmarthyaḥ sannutpādayiṣyatīti  tatrāha taṃ hītyādi p taṃ hi śaktamaśaktaṃ vā prakṛtyaivātmani sthitam virodhī sahakārī vā ko rthaṃ kṣapayituṃ kṣamaḥ  nahi svabhāvakhaṇḍayannanutpādayan vā virodhī sahakārī vā yukto tiprasaṇGgāt khaṇḍanotpādanābhyupagame nityatvahāniprasaṅgaḥ yaduktam yathaivotpadyamāna ityādi tatrāha jñānotpādanetyādi jñānotpādanayogyaś ca kāṃścit prati bhavatyayam tasmād utpadyamāno yaṃ na sarvairavagamyate athavā yat samīpasthair nādaiḥ syād asya saṃskṛtiḥ taireva śrūyate śabdo na dūrasthais tu kiṃ punaḥ  utpattipakṣe nāyaṃ doṣaḥ  yataḥ pratiniyatavijñānotpattisamartha eva svahetorupajāyate  tena na sarvaiḥ sarvadā gamyate yasya tu saṃskriyate śabdas tasyaivāyaṃ doṣo yadi nāma saṃskāraḥ sambhavatīti darśayann āha athavetyādi na kevalaṃ prakṛtyā jñānotpādanasāmarthyābhyupagame dūrasthasyāpi grahaṇaṃ prāpnotīti doṣaḥ  saṃskārapakṣe pi doṣa evetyataḥ pakṣāntaram uktam na dūrasthaistu kiṃ punar iti śrūyata iti sambandhaḥ api tu śruyetaieveti sākṣād darśayati etad eva vyaktīkaroti sāmīpye ityādi sāmīpye pi hi saṃskāraḥ kāraṇaṃ parikalpyate saṃskāraḥ sa samānaś ca teṣu dūrasthiteṣvapi śabdotpattau niṣiddhatvād ityādāvāha viśiṣṭasaṃskṛter ityādi viśiṣṭasaṃskṛter janma dhvanibhyo yadi gamyate śabdotpattiḥ pratikṣeptuṃ na śakyā kenacit tadā viśiṣṭasaṃskṛtiḥ śabdāt sā hi na vyatirekiṇī śabdasyājñeyatāprāptes tataḥ śabdo pi jāyate  yadi saṃskṛtir utpadyate tadā śabdasyāpyutpattiprasaṅgaḥ  tasya saṃskṛter avyatirekāt atha vyatirekas tadā saṃskārād eva jñānotpatteḥ śabdasyākārakatvād ajñeyatvaprasaṅgaḥ tataḥ śabdo pi jāyata ityaṅgīkartavyam athāpi syād yathā pratiniyatajñānotpādanasamarthaḥ śabda utpadyate bhavatāṃ tathā p smākam api saṃskārapratiniyamo bhaviṣyati  tena dūrasthair na gamyata iti atrāha saṃskṛtaścetyādi saṃskṛtaścaikadā śabdas tamātmānaṃ na jātucit jahātyanityatāsaṅgād upalabhyate cet sadā  yadi nāma pratiniyatapuruṣasantānavartijñānotpādanasamarthaḥ saṃskriyate tathāpi doṣa eva tathā hi yadi jñānotpādanayogyaṃ saṃskṛtasvabhāvaṃ na jahāti tadā sarvadaiva tajjñānotpattiprasaṅgaḥ atha jahāti tadānityatvaprasaṅgaḥ tasmād utpadyata evetyaṅgīkartavyam yaduktam saṃskāradvayapakṣe tvityādi tatrāha dvayetyādi dvayasaṃskārapakṣe pi satyaṃ doṣadvaye vacaḥ yannānyataravaikalyaṃ prāktanasyānuvṛttitaḥ  yeṣām utpattipakṣas teṣāṃ matenānyataravaikalyaṃ yujyate natu saṃskāravādināṃ pakṣe teṣāṃ sadaiva prāktanasya saṃskṛtasya svabhāvasyānuvṛtteḥ tathā hītyādinā tāmevānuvṛttiṃ darśayati tathā hi saṃskṛtāḥ śrotravarṇā yadvyañjakaiḥ purā na naṣṭās te cyutiprāpteḥ sarvaiḥ sarvaśrutis tataḥ  cyutiprāpter iti anityatvaprasaṅād ity arthaḥ anyathā pratijñāviśiṣṭeḥsṛṣtiḥ syāt sarvaśrutir iti sarvasmin kāle śrutiḥ sarvaśrutiḥ natu sarvasya śrutir iti vigrahaḥ karmaṇi ce ti samāsapratiṣedhāt athāpi syāt pratiniyatanāameva puṃsāṃ śrutiyogo saṃskṛtau śrotravarṇau tena sarvair na śrūyata iti evaṃ tarhi ye anyeṣāṃ varṇānāṃ pratipatās teṣāṃ śabdaśravaṇaṃ na prāpnoti etad eva darśayati niyatetyādi niyataśrutiyogau cecchrotravarṇau ca saṃskṛtau nānyavarṇaprapattṇāṃ punaḥ syācchravaṇaṃ tadā  niyatānāṃ puṃsāṃ śrutiyogyāv iti samāsaḥ anye ca te varṇaprapattāro nyeṣāṃ vā varṇānāṃ prapattāra iti vigrahaḥ athāpi syādye te nyavarṇapratipattārastajjñānotpattiyogyaṃ punar api saṃskārāntaraṃ śabdaśrotrayor bhaved ityetadāśaṅkya pariharati tadvarṇetyādi p tadvarṇanaravijñānayogyau cet saṃskṛtau punaḥ tayor evānuvṛttau syāt tayor api nanu śrutiḥ  te ca te varṇanarāśceti samāsaḥ ke punas te varṇā ye naiḥ pratipattṛbhir gṛhyante  narāś ca teṣām eva ye prapattāraḥ  teṣāṃ vijñānaṃ tatra yogyāviti samāsaḥ tayor eveti pūrvasaṃskṛtayoḥ śrotraśabdayoḥ tayor apīti pūrvakayor varṇanarayoḥ etad uktaṃ bhavati paścādyadānyaiḥ śrūyate kakārādivarṇas tadāpi yaiḥ pūrvaśrutas tadvattair api śrūyeta prāktanasvabhāvānuvṛtter iti atha nānuvṛttis tadānityatvaprasaṅgaḥ ityādarśayann āha vyāvṛttāvityādi vyāvṛttāvanya evāmī śrotravarṇāḥ kathaṃ na te prāpnuvanti tatas teṣu nityatāśānibandhanā  subodham yaduktam jalādiṣu yathaiko pītyādi  tatrāha jalādiṣvityādi jalādiṣu na caiko yaṃ nānātmā savitekṣyate pratibimbadhiyaḥ sarvā yannirālambanāḥ sthitāḥ sarvam eva hi bhrāntaṃ jñānaṃ nirviṣayam iti pūrvam aviśeṣeṇa pratipāditam  tathāpi punaḥ pratibimbadhiyāṃ viśeṣaṇāṣeṇadvayor api sākāranirākārapakṣayoḥ pratipādayati tatra prathamaṃ pakṣam adhikṛṭyāha nirākārā ityādi nirākārā dhiyaḥ sarvāstvatpakṣe pi vyavasthitāḥ ākāravān punar bāhyaḥ padārtho bhyupagamyate jalādyantargataṃ cedaṃ pratibimbaṃ samīkṣyate nabhastalādivarttī ca sūryādir na tathā sthitaḥ tat katsmād bhātyasāvevaṃ bhrāntyā cedata eva tat natu spaṣṭamanālambaṃ tadrūpārthaviyogataḥ tasyaiva pratipattiśced anyathedaṃ subhāṣitam taccānyatheti kiṃtvevaṃ sarvaṃ syāt sarvavedakam tasyaiva pratipattiḥ syād yadīkṣyeta tathāsthitam anyākāropalabdhau tu tasya dṛṣṭiḥ kathaṃ bhavet  p sākāre pi hi vijñāne na jñātārthāvilakṣaṇe ākāre sati vijñānaṃ grāhakaṃ tasya yujyate  bhavato hi mīmāṃsakasya nirākāraṃ vijñānamākāravān bāhyo rthas tataś ca yattājalāntargataṃ rūpaṃ dṛśyate na tāvad asau jñānākāraḥ  bāhyasyaivākāravattvābhyupagamāt nāpi tat pratibimbam arthāntarabhūtam abhyupagataṃ sūryasyāgrahaṇaprasaṅgāt nāpi sūryo jalāntargato yena tathā bhāseta  tasyākāśadeśavartitvāt bhrāntyā tathā bhāsata iti cedevaṃ tarhi na sūryālambanaṃ jñānaṃ  tasya sūryasya jalāntargatarūpābhāvāt tataś ca yadrūpo rtho yajjñānenāvabhāsate tadrūpārthaviyuktatvāt tadvijṭānamanālambanam iti siddham prayogaḥ yo yadvijñānapratibhāsisvarūpo na bhavati na sa tadvijñānaviṣayaḥ  yathā rūpaṃ śrotrajñānasya  na bhavati pratibimbavijñānapratibhāsisvabhāvaś ca sūrya iti vyāpakānupalabdhiḥ nāsiddho hetuḥ  sūryasya jalāntargatarūpābhāvāt nāpyanaikāntiko tiprasaṅgāt evaṃ hi yatkiñcidyasya kasyacidālambanaṃ prāpnoti sapakṣe sadbhāvāt na viruddhaḥ athāpi syāt sa eva sūryo deśabhedena kevalam anyathā pratīyata ityato heturasiddha eveti tadetad bhavataḥ prauḍhatārikādṛte ko nyo vaktum arhati tadeva cānyatheti tathā hi tadevetyanena tat svarūpaṃ vidhīyate  anyathetyanena tanniṣedhaḥ  tatkatham ekatraikadā parasparaviruddhau vidhipratiṣedhau yuktau yadi punar anyathā pratīyamāno pi sa eva syāt tadā sarvaviśvam ekaṃ bhavet tataś ca sahotpattināśau syātām  sarvaṃ ca vijñānamekaviṣayaṃ syāt tasmād yathā deśakālādibhedavānasāvarthas tathaiva yadi pratīyeta  evaṃ sa eva pratītaḥ syād iti kuto siddhatā dvitīye pi sākārapakṣe nirālambanatāṃ pratibimbadhiyāṃ pratipādayati sākāre pītyādi sākāravijñānapakṣe hi sākārasaṃvedane pi bāhyārthāvilakṣaṇākārānubhavād bāhyo vidita ucyate  natu vilakṣaṇānubhavāt anyathātiprasaṅgaḥ syāt nacātra pratibimbadhiyāṃ sūryākārāvilakṣaṇākārānubhavo sti anyathā hyabhrāntasūryajñānāviśeṣaḥ pratibimbadhiyāṃ syāt yaduktam asūryādarśinām ityādi  tatrāha pāramparyetyādi pāramparyārpitaṃ santam avāgvṛttyāvabuddhyatām kintūrdhvavṛttimekatve pyavāgevānumanyate  p yathaivāvasthito hyarkas tathaivekṣyeta yadyasau avabuddhaḥ prakalpyeta nānyathetyupapāditam  avabuddhyatām iti ātmā ūrddhvavṛttim iti ādityam paristhitam ity arthaḥ manyata iti ātmā etad uktaṃ bhavati yadi nāmātmā pāramparyārpitamuparisthitamādityamavāgvṛttyāvabudhyate  kimityavāgeva manyate norddhvam evaṃ hi sa evāvabuddho bhavati  yadi yathāsthito gṛhyeta anyathātiprasaṅgaḥ syāt yaduktam evaṃ prasaṅgatayā vṛttyā pratyagvṛttisamarpitam ityādi  tatrāha naivaṃ tadgaprāgnatayetyādi naivaṃ tadgatayā vṛttyā pratyagvṛtti samarpitam budhyamāno mukhaṃ bhrāntyā pratyagityavagacchati  atra kāraṇam āha pratibimbakavijñānam ityādi pratibimbakavijñānaṃ svāsyādyālambanaṃ na tat tadvilakṣaṇanirbhāsād rasaśabdādivittivat  tadvilakṣaṇanirbhāsād iti bhāvalakṣaṇo nirdeśaḥ tadvilakṣaṇanirbhāsatvādity arthaḥ bahuvrīhiścāyam prayogaḥ yadyadvilakṣaṇanirbhāsaṃ jñānaṃ na tat tadālambanam  yathā rasādivijñānaṃ na śabdālambanaṃ śabdavijñānaṃ vā rasālambanam  mukhādivilakṣaṇanirbhāsāś ca pratibimbadhiya iti vyāpakaviruddhopalabdhiḥ asiddhatām asya pariharann āha alpīyasītyādi alpīyasyāsyamalpīyo darpaṇe pratibhāti hi viparyastaś ca vṛkṣādir jalamagnaḥ pratīyate darpaṇābhimukhaṃ bimbaṃ naivaṃ tu pratibimbakam jalādyantargataṃ cedaṃ bimbaṃ tvārādavasthitam āśrayānuvidhānena sthūlasūkṣmādibhedi ca pratibimbaṃ ca bimbaṃ tu nāto hetor asiddhatā  alpīyasi darpaṇe mahadapyāsyam mukham alpīyaḥ alpataraṃ pratibhāti adhogatamuśākhādiśca jalamagno vṛkṣādiḥ pratīyate  tathā pratyaṅmukhaṃ mukham upalabhyate jalādiṣu dūrapratiṣṭhaṃ ca  na ca tathā mukhādividhabimbakamavasthitam tathā khaṅgā p dyāśrayabhedād dīrghādibhedākāreṇa pratibimbakamābhāti  na ca tathā dīrghādibhedavad bimbakam iti tadvilakṣaṇanirbhāsitvaṃ jñānasya nāsiddham anaikāntikatāṃ pariharann āha vilakṣaṇāvabhāsenetyādi vilakṣaṇāvabhāsenāpyarthasaṃvedanaṃ sati rūpaśabdādicittaṃ syāt sarvaṃ sarvārthagocaram īṣatsaṃmīlite ṅgulyā yac ca cakṣuṣi dṛśyate pṛthageko pi sāpyevaṃ bhrāntir nirviṣayā matā  sarvasya jñānasya sarvaviṣayatvaprasaṅgo bādhakaṃ pramāṇam yaduktam īṣatsaṃmīlita ityādi  tadapyanenaiva pratyuktam  tasyāpi nirviṣayatvāt yathoktamanekadeśavṛttau cetyādi  tatrāha pratibimbodaya ityādi pratibimbodyastvatra prāgeva vinivāritaḥ sahaikatra dvayāyogān mūrttānāṃ pratighātataḥ  pratibimbasya hi vastutvaṃ pūrvaṃ niṣiddhaṃ mūrttasyābhinnadeśatvānupapatterityādinā bhavatu nāma pratibimbaṃ vastusattāthāpi tasya samānabuddhigamyatvam asiddham iti darśayannāha anekadeśetyādi anekadeśavṛttau vā satyapi pratibimbake sthūlasūkṣmādivad bhedād ekatvaṃ naiva vidyate  ādiśabdena dīrghatvādibhedaparigrahaḥ athāpi syāt satyapi sthūlādibhede kenacinnīlādisādharmyeṇa samānabuddhigamyatvamastyeveti evam api na pāramārthikamaikyaṃ siddhyati kalpitaṃ tu syāt tatra ca siddhasādhyatā athāpi pāramārthikam aikyaṃ syād deśādibhedena vedyamāne pi tadā vipracāṇḍālayor api manuṣyatvasāmyād ekatvam astu tathā strītvasāmānyena mātuste svabhāryāyāḥ svamukhāpānayoś ca pārthivatvād ekatvamāpadyate sarvasya viśvasya vastutvād ekatve mahotpattivināśādiprasaṅgaścānivārya eva yadapīdam uktaṃ bhāṣye athāpisyād ekasya sato nānādeśeṣu yugapad darśanamanupapannam ityādityaṃ paśyatu devānāmpriyo ya ekaḥ sannanekadeśāvastha iva lakṣyate  p dūratvād asya deśo nāvadhāryate  ato vyāmohaḥ  evaṃ śabde pi vyāmohādanavadhāraṇaṃ deśasyeti atrāha puṃsām ityādi puṃsām adhyavasāyaś ca yo yam evaṃ pravartate mamopari sthito bhānur iti bhrāntaḥ sa niścitaḥ sarve prāṇabhṛto yasmād ekam eva divākaram paśyanti yaugapadyena na dvitīyaṃ kadācana rāvaṃ na maṇḍalaṃ yasmād dvitīyādīha vidyate dṛśyādṛṣṭer ataścārkaḥ eka eva viniścitaḥ natvevaṃ niścitaḥ śabda ekatvena kathañcana krameṇa yugapaccāpi tannānātvopalakṣaṇāt yadāhi gādivarṇaṃ ca vaktāro bahavaḥ sakṛt prayuñjate tadā bhedau vispaṣṭamupalabhyate  dvitīyasya ravimaṇḍalasyopalabdhilakṣaṇaprāptasyānupalambhād abhāvaniścayād ekatvasiddher mamopari sthito bhānur ityeṣa bhrāntaḥ pratyayo vadhāryate natvevaṃ śabdasyaikatvaṃ siddham  yena deśādibhedena vidyamānatvaṃ bhrāntaṃ syāt siddhe hyekatve tathāvidyamānatvaṃ bhrāntaṃ siddhyet  tadeva tu na siddham iti yatkiñcidetat rāvam iti raveridam ityaṇantam etat nanu ca pratyabhijñāpratyayena śabdasyāpyekatvaṃ siddham evetyāha natvevamityādi pratyabhijñāyāḥ pūrvam aprāmāṇyasya pratipāditatvād iti bhāvaḥ yaugapadyena nānātvasiddhiṃ pratipādayati yadā hītyādi vispaṣṭam iti drutamadhyavilambitādibhedena pratibhāsanāt krameṇāpi pratipādayann āha krameṇa tvityādi krameṇa tu prayoge sya pratyakṣeṇa na kevalam bhedo vagamyate kintu liṅgād api dhiyāṃ kramāt  pratyakṣeṇa na kevalam iti tadāpi pajjāṣaṅkādibhedena spaṣṭapratibhāsibhedānubhavāt  nacāyaṃ vyañjakabhedas tasya pūrvaṃ nirastatvāt liṅgād apīti anumānato pītyarthaḥ prayogaḥ yadyadā na bhavati na tadā tadavikalakāraṇaṃ bhavati yathā rūpālokamanaskārādipratyayakalāpe pi sati cakṣurvikalasyābhavaccakṣurvijñānam na p bhavanti caikagakārādivijñānotpattikāle paścātkālabhāvīni tadbhāvitvenābhimatāni vijñānānīti vyāpakānupalabdhiḥ avikalakāraṇatvasya bhavanena vyāptatvāt tasya cehābhāvaḥ nanu ca sāmānyenāvikalakāraṇatvamātrasya pratiṣedhe sādhye siddhasādhyatā tathā hi nityasya śabdasya kāraṇatve pi sahakārikāraṇavaikalyādanutpattiḥ paścāt kālabhāvināṃ pratyayānāmiṣyata eva pareṇa atha viśiṣṭena śabdākhyena kāraṇena yadavikalakāraṇatvam tat pratiṣedhaḥ sādhyate  tadānaikāntikatā hetoḥ dṛṣṭāntaś ca sādhyavikalaḥ nahi cakṣurvijñānaṃ śabdakāraṇavaikalyān na bhavati kiṃ tarhi cakṣurvaikalyāt naitad asti sāmānyenaiva sādhyam  na ca siddhasādhyatā  bhavet yāvatā saiva na sambhavati tasya tenānupakāryatvāt upakārī hyapekṣyaḥ syād anyathātiprasaṅgaḥ tasmād anapekṣyasya śabdasya kāraṇatvābhyupagame sarvam eva tadbhāvivijñānam avikalakāraṇameveti sadaiva bhavet abhāve tu tadabhavadvijñānaṃ tasyaiva śabdasya vaikalyaṃ sūcayed iti kathaṃ siddhasādhyatā viśeṣeṇāpi kāraṇavaikalye sādhye nānaikāntikatā  nāpi dṛṣṭāntasya sādhyavikalatā tathāhyayam atrārtho vivakṣitaḥ yasmin satyapi yan na bhavati tat kāraṇaṃ bhavato na bhavati  yathā cakṣurvijñānaṃ śabde satyapyabhavat  satyapi ca gakārādiśabdasvarūpaviśeṣe tadbhāvitvenābhimatāni jñānāni na bhavantīti vyāpakānupalambhaḥ atrāpi nityasyāpekṣānupapattir viparyaye bādhakapramāṇavṛttiḥ na ca kuśūlasthena bījādinā vyabhicāras tasyāṅkuraṃ prati mukhyakāraṇatvānupapatter ityalaṃ prapañcena yaduktaṃ pūrvam vyañjakadhvanyadhīnatvād ityādinā  tadvastuto dūṣitam api punar api nivartya satyapi nityānāṃ vyañjake duṣṭa evāyaṃ pakṣa iti vikhyāpayiṣayā dūṣayann āha vyañjaketyādi vyañjakadhvanyadhīnaṃ ca bhavatvasyopalambhanam yathāvasthitarūpasya kintu tasya graho bhavet nānyathā tadgraho yaṃ syāt tadrūpāpratibhāsanāt vyāptāśeṣanabhobhāgo nahi śabdaḥ prakāśate taddhvaner bhinnadeśatvaṃ śrutiḥ kimanurudhyate vyaktastu pratibhāseta svātmanaiva ghaṭādivat  p sarvaṃ ca prakriyāmātram idamuktam ca kāraṇam vyañjakānām asāmarthyaṃ vyaktyayogāc ca sādhitam pratyakṣas tu sa eveti pratyayaḥ prāg nirākṛtaḥ deśabhedena bhinnatvam ityetat tadabādhitam  yadi hi śabdasya vyañjakādhīnaṃ grahaṇaṃ tat kimiti yathāsau yāvad vyoma sthitas tadā na gṛhyeta evaṃ tasya tadgrahaṇaṃ bhaved anyathātiprasajyata ityāveditaṃ pūrvam na ca yāvad vyoma śabdo gṛhyate tasmād dhvanyanurodhenana śabdaśrutetiryuktā kiṃ tarhi   yasyāsau śrutis tameva śabdaṃ tasyā anuroddhuṃ yuktam evaṃ ca tasyāsau siddhyennānyathā  tataś ca ghaṭādivat sarvātmanaiva pratibhāseteti saṅkṣepārthaḥ taditi tasmāt paryāyeṇa yathā caika ityādāvāha paryāyeṇetyādi paryāyeṇa ca yaḥ kaścid bhinnadeśādvranvrajatyannasau siddhyati kṣaṇabhaṅgitvān nānyathāsya gatirbhavet pūrvadeśāviyuktasya svabhāvasyānuvartanāt nahi deśāntaraprāptiḥ sthairye tasyopapadyate  anityasya hi deśāntarotpattir eva gatiḥ  na tu nityasya  ekadeśavartisvabhāvamavijahato deśāntaragamanāyogāt tyāge vā nityatvahāniprasaṅgāt etad eva darśayati pūrvadeśāviyuktasyetyādi yathā mahatyāṃ khātāyām ityādāvāha nabhasa ityādi nabhaso nirupākhyatvān nābhivyaktiḥ prakalpate atyakṣatvāc ca khe nāyam ālokaḥ sa tathekṣyate  nabhaso vastutvāsiddhern nābhivyaktir yuktā  spraṣṭavyābhāvamātra evaṃ tatprajñapteḥ  tathā hyandhakāre pratigbhātamavidanta ākāśam eva nātra kiṭcid iti vaktāro bhavanti yeṣām api vastusadākāśaṃ teṣāṃ tadatīndriyam eveti kathaṃ vyomni dhīr bhavet ata evāha atyakṣatvācceti yadyevaṃ mṛdi khātāyāṃ kiṃ tadupalabhyata ity āha ālokaḥ sa tatheti satyapyākāśasya vastutve bhivyaktir naiva yujyate iti darśayann āha kiñcetyādi p kiñca śabdavadākāśe pyabhivyaktir na yujyate jñānaṃ hi vyaktir eṣā ca nityaṃ syāddhetusannidheḥ yathāca vyañjakaḥ śabde na kathañcit prakalpate tannātraiva paropādhiḥ śabdabuddhau sati bhramaḥ nāto dīrghādayaḥ sarve dhvanidharmā iti sthitam dhvanīnāṃ vyañjakatve hi tat syāt tacca nirākṛtam  tat syād iti dīrghādīnāṃ dhvanir dharmatvam tacceti dhvanīnāṃ vyañjakatvam yaduktam nacādṛṣṭārthasambandha ityādi  tatrāha atyantabhedino pītyādi atyantabhedino pyete tulyapratyavamarśane śaktāḥ śabdās tadarthāścetyasakṛccarcitaṃ purā nāto dṛṣṭārthasambandhaḥ śabdo bhavati vācakaḥ khavṛttyā vastutastveṣa vācako neti sādhitam  ayamatra saṅkṣepārthaḥ yadi pāramārthikasyārthaśabdayor vācyavācakabhāvasyābhāvaprasaṅgaḥ kriyate bhavatā tadā siddhasādhyatā tathā hi vistareṇa jātisvalakṣaṇādīnāṃ vācyavācakatvaṃ śabdaparīkṣāyāṃ nirākṛtam atha sāṃvṛtasyāpi tadānaikāntikatā tathāhyatyantabhedino pi kecid arthāḥprakṛtyaikākārapratyavamarśajñānasya hetutāṃ pratipadya mānāḥ sāṃvṛtaṃ śabdārthayor vācyavācakabhāvaṃ sampādayiṣyantīti prāgevāpohacintāyāṃ pratipāditam tasmād apohaśabdārthavādino bauddhān prati sarvam idam ucyamānamatyantaparilaghutayā pariplavata eva kevalam iti saṃvṛttyā vācakatvasyopapattim āha mithyāvabhāsina ityādi mithyāvabhāsino hyete pratyayāḥ śabdanirmitāḥ jātisvalakṣaṇādīnāṃ vācyavācakatāsthiteḥ tadbhrāntyā vyavahartāro vailakṣaṇye pi vastutaḥ gośabda eka eveti manyante samabuddhayaḥ tasmād vijātīnā proktaṃ bahvasambaddhabhāṣiṇā śabdabhedaṃ puraskṛtya yat tat sarvamanāspadam  p pararūpaṃ hi svapratibhāsena yayā saṃvṛyate buddhyā yathārthamaprakāśanātsākalpikā buddhiḥ saṃvṛtiḥ  tayā yadvyavasthāpitaṃ rūpaṃ tat sāṃvṛtam ucyate saṃvṛtisattvaṃ tadeva na pāramārthikaṃ  tasyāsattvāt bhrāntasya ca jñānasya sarvasyaiva nirviṣayatvāt athāpi syād vinā pāramārthikenaikatvena kathaṃ vidhipratiṣedhalakṣaṇaṃ vyavahāramāropavaśena śabdāḥ sampādayantītyāha tathāhītyādi tathā hi hastakampāder naikatvaṃ buddhibhedataḥ śīghramandādibhedena tadvyaktiś ca nirākṛtā sāmānyaṃ naca tatraikamanugāmyupalakṣyate saṅketāt pratiṣedhādigatyaṅgaṃ ca bhavatyasau  hastakampāder ityādiśabdenākṣinikocādiparigrahaḥ śīghramandādibhedeneti buddhibhedata iti sambandhaḥ nacāyaṃ śīghrādibhedo vyañjakakṛto vyakter niṣiddhatvāt tadvyaktir iti nityavyaktiḥ naca sāmānyavaśād vyavahārāṅgatā  tasyāprasiddhatvāt apratītasya sāmānyasya na yuktaṃ vyavahārāṅgatvaṃ  sarvadā vyavahāraprasaṅgāt pratiṣedhādigatyaṅgam iti ādiśabdena vidhānābhyanujñānābhyarthanādīnāṃ grahaṇam teṣāṃ gatiḥ pratītiḥ  tasyā aṅgam kāraṇam  asau hastakampādir bhavati tadvacchabde pi bhaviṣyatīti śeṣaḥ yaduktam tasmācchabdārthasambandho nitya evābhidhīyate iti tatrāha sākṣād ityādi sākṣācchabdā na bāhyārthapratibandhavivekataḥ gamayantīti ca proktaṃ vivakṣāsūcakāstvamī  nahi kaścicchabdārthayor vāstavaḥ sambandho sti yasya nityatvam anityatvaṃ vā syāt tathā hi na bāhyam arthaṃ śabdāḥ pratipādayanti tena saha pratibandhābhāvād iti pūrvaṃ śabdaparīkṣāyāṃ niveditam pratibandhamantareṇa ca pratipādayatām atiprasaṅgaḥ syāt yadyevaṃ kiṃ tarhi pratipādayantītyāha vivakṣāsūcakāstvam iti vivakṣāmapi na vācyatayā pratipādayanti  kiṃ tarhi  liṅgatayā sūcayanti ata eva sūcakā ityuktam tathā hi śabdād uccaritād arthādhyavasāyī vikalpo jāyate  na vivakṣādhyavasāyī  yaś ca na śabdena jñātenādhyavasīyate sa kathaṃ śabdārthaḥ p yadyevaṃ vivakṣayāpi saha kasteṣāṃ sambandho yena tāṃ liṅgatvena sūcayed ity āha tasyā ityādi tasyāḥ kāryatayā te hi pratyakṣānupalambhataḥ niścitā iti tenātra kāryakāraṇatā sphuṭā  tasyā vivakṣāyāḥ kāryatvenātmani pratyakṣānupalambhābhyāṃ śabdā niścitā iti kāryakāraṇalakṣaṇa eva sambandhaḥ yadyevaṃ samayas tarhi vyarthaḥ  pratyakṣānupalambhābhyām eva kāryakāraṇabhāvasya niścitatvād ity āha kāryakāraṇabhāvaścetyādi kāryakāraṇabhāvaś ca samayādyena niścitaḥ sa vivakṣo prapadyeta śabdebhyo hastakampavat  evaṃ manyate yadyapi vivakṣāmātreṇa saha kāryakāraṇabhāvo niścito vivakṣāviśeṣeṇa tu parasantāne samayādṛte na niścetuṃ śakyata ityatastanniścayāya samayaḥ kriyate nanu ca samayād api katham asau niścetuṃ śakyate tathā hi yadi samayakāle paravivakṣāviśeṣaḥ pratītyupāyaḥ sambhavet tadāsau samayas tatra kṛtaḥ paścād vyavahārakāle vivakṣāviśeṣapratītihetur bhavet yāvatā sa evābhyupāyo nāsti tathā hi nānuccārya śabdaṃ samayaḥ kriyate  tataśca tata eva śabdād vivakṣāviśeṣapratipattāvitaretarāśrayadoṣaḥ syāt tathā hi samayavaśācchabdo viśeṣadyotakaḥ samayaś ca viśeṣāviśeṣapratipattimantareṇa na śakyata iti spaṣṭam itaretarāśrayatvam naiṣa doṣaḥ yadā sarva evāyaṃ śābdo vyavahāraḥ svapratibhāsānurodhenaiveṣyate bhrāntatvāt taimirikadvayadvicandravyavahāravat tadā kā rocodyacañcutā naca sarvatra śabda eva vivakṣāviśeṣapratītiheturanyathāpi kaścicchṛṅgagrāhikayā prakaraṇādinā cārthaviśeṣopadarśanena ca vivakṣāviśeṣamāvedya samayaṃ kuryād iti netaretarāśrayatvam kiñca bhavato vidhivādinas tulyaṃ codyam  parapratipatter apratyakṛttvāt kathaṃ vaktṛśrotror ekārthapratipattiniścaya iti nacaikārthapratipattiniścayamantareṇa samayo yuktas tasya yo tra bhavataḥ parihāraḥ sa mamāpi bhaviṣyati syād etacchabdasya vivakṣāyām asamitatvāt kathaṃ tayā saha sambandhaḥ samayānniścīyate nahyatra samayaḥ kṛto nyārthadyotako bhavatyatiprasaṅgāt naiṣa doṣaḥ vivakṣāśabdenātat parivartī arthākāro vā svarūpatā vyasto yaḥ sa ihābhipretaḥ p paramārthas tasya vivakṣāsvabhāvatvāt sa eveha vivakṣāviśeṣo bhipretaḥ tatraiva ca samayo na svalakṣaṇe  sa eva śabdenābhidhīyate tatas tadākāravikalpotpatteḥ kevalā tu vivakṣā na śabdenābhidhīyata ityuktam yadyevaṃ yadi vivakṣāparivartinārthākāreṇa kāryakāralakṣaṇa eva sambandhaḥ śabdasya tat kathaṃ tatratatrācāryāḥ sāmayikaṃ samayaṃ vā śabdārthasambandhamāhur ity āha vivakṣāvartinetyādi vivakṣāvartinārthena kāryakāraṇatātmakaḥ śabdānām eṣa sambandhaḥ samaye sati jāyate tena sāmayikaḥ proktas tena ca dyotanādataḥ samayo pyucyate teṣāṃ sambandho natu mukhyataḥ  śrotṛcetasi samaye sati jāyate bhavatīti sāmayikaḥ adhyātmāditvāt ṭhaṭ yadyapi tatra bhavatiḥ sattāvacano gṛhītas tathāpi paramārthataḥ sattājanmanor abhedāt tadeva bhāvatvena vivakṣyate vaktṛsantāne ca samayo nayena dyotanādupacārāt samaya ucyate tasya pratiniyatakālavartitvena tatkālasambhavāt nanu yadi paramārthato vastunaḥ sambandho nāstītyuktam  kāryakāraṇatālakṣaṇas tarhi kathaṃ bhavatītyāha kāryakāraṇabhūtābhyām ityādi te eveti kāryakāraṇabhūtābhyāṃ vastubhyām anya eva na kāryakāraṇatāyogas te eva tu tathodite  kāryakāraṇabhūte vastunī tathodite iti kāryakāraṇatetyādinā lāghavārtham yadyevaṃ pratipuruṣaprayogaṃ tayor bhedāt katham abhinnasambandhapratītir vaktṛśrotror bhavati tathā hi vaktur evaṃ bhavati  ya eva samayakāle mayā gṛhīto rthaḥ śabdo vā tenaiva tamevārthaṃ pratipādayāmīti  tathā śrotur apyevaṃ bhavati tenaiva tamevāyam arthaṃ pratipādayatīti anyathā bhinārodhāvasthitayoḥ kathaṃ vyavahāraḥ syād ity āha te cetyādi te ca pratyekamekātmarūpatvena jaḍair gate saṅketavyavahārāptakālavyāptirato matā  jaḍair iti bhrāntaiḥ gate iti gṛhīte saṅketavyavahārābhyām āpto vyāptaścāsau kālaśceti tathoktaḥ tasya vyāptiḥ kāryakāraṇābhyāsaikarūpābhyām iti śeṣaḥ p athaika eva pāramārthikaḥ sambandhaḥ kasmānneṣyate  yena kālpanika eveṣṭa ity āha ekastvityādi ekastu vāstavo naiva sambandha iha yujyate asaṅkīrṇatayārthānāṃ bhede sambandhatā bhavet  sambandho bhavanbhinnānāṃ vā bhaved abhinnānāṃ vā na tāvad bhinnānām  sarveṣāṃ svātmani sthitatvenāsaṅkarāt abhede pyekam eva tadvastviti kasya kena saha śleṣo bhavedato sambandhatā bhavet yat tu samayalakṣaṇasambandhadūṣaṇaṃ samayaḥ pratimartyaṃ cetyādinā tatra siddhasādhyatāṃ pratipādayann āha samaya ityādi samaya pratimartyaṃ ca pratyucāraṇam eva ca ityādyataḥ pareṇoktaṃ paranītimajānatā samayo hi na sambandho naradharmatayā tayoḥ dyotakaḥ sa tu tasyeti sambandhaḥ syān na mukhyataḥ pratyuccāraṇamenaṃ ca na pare pratijānate īśādeḥ pratiṣiddhatvāt sargādau naca tat kṛtam  aniṣṭāpattir hi dūṣaṇamucyate  naca bauddhena samayaḥ śabdārthayor mukhyaḥ sambandha iṣṭas tasya puruṣadharmatvāt tasya ca dūṣaṇe sati neṣṭakṣatiḥ kācit na cānyadharmo nyasya sambandho bhavatyatiprasaṅgāt yaccoktam pratyuccāraṇam eva vā kriyate jagadādyaiveti pakṣadvayaṃ tasyānabhyupagamādevādūṣaṇam t tadāha pratyuccāraṇam ityādi enam iti samayam para iti bauddhāḥ īśāder iti īśvarabrahmādeḥ yaduktaṃ pratyekaṃ vāpi sambandhaḥ ityādi  tatrāha pratyekam ityādi pratyekaṃ yaś ca sambandhaḥ sannibhaḥ bhinnaḥ kṣaṇabhaṅgataḥ tulyapratyavamarśaś ca bhede pi na virudhyate  dvitīya evātra pakṣaḥ na ca bhedadhīprasaṅgo bhede pi tulyapratyavamarśahetutvāvirodhāt ato naikāntikam etad yaduktam bhinnaśced bhedadhīr bhavediti syād etat kṣaṇabhaṅgo yam asmākam asiddhas tatkatham ucyate kṣaṇabhaṅgato bhinna ity āha krameṇetyādi p krameṇa jāyamānaś ca dhiyas tadviṣayāḥ sphuṭam tasyāpyāhuḥ kramaṃ tāsām akramo hyanyathā bhavet  tasyāpīti sambandhasya kramamāhuḥ pratipādayantītyarthaḥ akramo hyanyathā bhaved iti dhiyām iti sambandhah etac ca viparyaye bādhakaṃ pramāṇam prayogaś ca pūrvavad bodhyaḥ vaktṛśrotṛdhiyor bhedād vyavahāraś ca duṣyatītyādāvāha sakṛdevetyādi sakṛdeva bahūnāṃ tu saṅketakaraṇe sati samayo neṣyate bhinno nīlādyekakṣaṇo yathā vaktur anyo na sambandho buddhau śrotur na cāparaḥ ekarūpā ca sā yasyasmāt dvayor apyanuvartanāt śrotuḥ kartuṃ ca sambandhaṃ vaktā pūrvaṃ prapadyate pūrvopalabdho yastena tameva hi karotyasau ekākārā yatas tasya vṛttā pratyavamarśadhīḥ tasmād bhinne pi śabdādāvekatvaṃ so dhyavasyati  yathā nīlādikṣaṇo bahubhir dṛśyamāno pi na bhidyate  evaṃ bahūnāṃ saṅketakaraṇe pi sati na sambaddho bhetsyati  kiṃ punar dvayoḥ sarveṣāṃ tulyapratyavamarśasthitatvād iti bhāvaḥ ato na vaktṛśrotror anyaḥ sambandho bhavati yaduktam ghaṭādāvapi tulyaṃ cen na sāmānyaprasiddhitaḥ ityādi  tatrāha ghaṭādāvapīti ghaṭādāvapi sāmānyaṃ prāgeva vinivāritam nahi bhūtaguṇaprakhyā kācid ākṛtiriṣyate nacāsyākṛtitaḥ siddhā śaktirabhdāraṇādiṣu teṣām api hi nityatvam ākṛter yadyabhedinaḥ bhede sambandhadoṣas tu tadutpattau tvanityatā ato nākṛtito yuktā śaktirabdhāraṇādiṣu ghaṭāder vyatireke pi śakter doṣā ime dhruvam abdhāraṇādi tat kāryaṃ nityamevaṃ prasajyate  p prāgeveti sāmānyaparīkṣāyām punaratraiva saṅkṣepeṇa nirākaraṇam āha nahītyādi bhūtānām ādityajahādīnāṃ kśitijalādīnāṃ kaṇṭhe kaṣṇryadi guṇavatvyatiriktā bhavatā mīmāṃsakena jātiriṣyate nāpi dṛśyatveneṣṭā satī sā dṛśyate  avyatiriktāpi na yujyate  teṣām api ghaṭādīnām ākṛtisvarūpavannityatvaprasaṅgāt athāpi bhinnābhyupagamyate tadā sambandhābhāvadoṣaḥ  bhinnānāṃ hi tadutpattilakṣaṇa eva sambandho bhavet  tataś ca tadutpattau satyāṃ jāter anityatāprāpnoti  utpattidharmakatvād ghaṭavat kvacit tu nityateti pāṭhaḥ tatrāyam arthaḥ yadi ghaṭādīnāṃ tato jāteḥ sakāśād utpattiraṅgīkriyate tadā ghaṭādīnāṃ nityatā prāpnoti nityaṃ kāraṇasya sannidhānān nityamutpattiḥ prāpnotītyarthaḥ ubhayasvabhāvapakṣe ubhayapakṣabhāvī doṣaḥ  ekatvahāniprasaṅgaś ca vastunaḥ svabhāvadvayānupapatteḥ evaṃ hi dve eva te vastunī kathite syātāṃ naikam ubhayātmakam anubhayapakṣe vastutvahāniprasaṅgaḥ ekasya vidhipratiṣedhāyogaś ceti ime doṣā iti sambandhāsiddhinityatādiprasaṅgalakṣaṇaḥ nityamabdhāraṇādikāryaprasaṅgaścādhiko doṣaḥ yaduktam śaktir eva hi sambandha ityādi tatrāha śaktir eva cetyādi śaktir eva ca sambandho bhedaścāsyā na cenmataḥ śabdārthānāṃ bhavedekā śaktiravyatirekataḥ vyatireke pi sambandhastasyāstābhyāṃ na kaścana tadutpattau na nityatvaṃ nacānyā vastuno gatiḥ  nacānyeti ubhayānubhayasvabhāvalakṣaṇe pūrvavad doṣaprasaṅgāt yaduktam sambandhākhyānakāla ityādi  tatrāha sambandhetyādi sambandhākhyānakāle tu gośabdādāvudīrite kecit sambandhabuddhyārthaṃ budhyante na pare tathā yasmāt sambandhasadbhāvādyādṛśaḥ sa prakāśitaḥ tāvakīne tu sambandhe sarvo rthamavadhārayet śaktireva hi sambandho nityā yuṣmābhir iṣyate sā cārthabodhajanane niyatānavadhir na vā  p niyatānavadhau sarvaḥ kimarthaṃ nāvadhārayet sāvadhāvapi ko hetuḥ prakṛtiścet svatas tathā saṅketagrahaṇāt pūrvaṃ tasya cāsmaraṇe punaḥ ekasyaiva pravṛttaṃ kiṃ vijñānaṃ tatra vṛttimat tajjñānajanmaniyatā sā hi śaktiravasthitā atha jñātaiva sā śaktir niyatā parikalpyate jñātājñātā ca bhinnā cennityatvamavahīyate aikye tu kiṃnimitto yaṃ vibhāga upavarṇyate  yādṛśa etat kāryakāraṇabhāvalakṣaṇas tādṛśo yasmāt sambandho sti tasmāt kecid buddhyanta iti yuktaṃ syāt  tasya niyatajñānotpādakatvena sthitatvāt bhavadīyate tu sambandhe sarvamayuktam iti darśayati tāvakīna ityādi tathā hi śaktilakṣaṇasambandha iṣyate  janakaṃ ca rūpaṃ śaktir ucyate  sā canityaikasvabhāvatveneṣṭārthabodhajanane ca niyatā  tataścārthabodhaniyatā satī kimanvadhiriṣṭā katipayapuruṣāvadhirahitā āhosvinneti pakṣadvayam prathame pakṣe sarveṣāṃ yugapat sarvathā cārthāvadhāraṇaprasaṅgaḥ dvitīye pi pakṣe pratiniyatavijñānajanakasvabhāvaniyāmako hetur vācyaḥ  kṛtakānāṃ hi bhāvānāṃ pratiniyatakāryajanakasvabhāvasya niyāmakāḥ svahetupratyayā yuktāḥ  na tu nityānām iti bhāvaḥ syād etannityānām api prakṛtireva sā tādṛśī  yena pratiniyataṃ kāryaṃ janayanti  na sarvaṃ  nahi svabhāvāḥ paryanuyogamarhantīti  evaṃ tarhi yadi svata eva tasyāyaṃ svabhāvaḥ paranirapekṣas tadā saṅketagrahaṇāt pūrvaṃ tathā vismṛtasaṅketasya tasyaiva pratiniyatasya pratipattuḥ sarvadā jñānapravṛttiḥ prāpnoti  tajjñānajanane niyatāyāḥ śakteḥ sada vasthitatvāt athāpi syāt jñānapakatvāt sambandhalakṣaṇā śaktir jñātā satī jñānaṃ janayati  nājñātā  tena na bhavati yathoktadoṣaprasaṅga iti tadasamyak yadi hi jñātājñātāvasthayoḥ parasparaṃ bheda iṣyate tadā nityatvahāniḥ athābhedas tadā jñātājñātasvabhāvadvayavibhāgānupapattiḥ  nahyekasya vastuna ekapuruṣāpekṣayā jñātatvamajñātatvaṃ ca parasparaṃ viruddhaṃ svabhāvadvayaṃ yujyata iti kiñca sati hi pratipattyupāye śakter jñātatvaṃ syād yāvatā sa eva na sambhavatīti manyamānaḥ pṛcchati kiñcetyādi p kiñca kenābhyupāyena vijñātā śaktir iṣyate arthāpattyeti cedyasmād ayaṃ nyāya iha sthitaḥ śabdavṛddhābhidheyāni pratyakṣeṇātra paśyati śrotuś ca pratipannatvam anumānena paśyati anyathānupapattyā ca vetti śaktiṃ dvayāśritām arthāpattyāvabudhyante sambandhaṃ tripramāṇakam  arthāpatter ityādinā parasyottaraṃ vistareṇa tāvadāśaṅkate tathā hi sambandhapratipatter ayaṃ nyāyaḥ kumārilena varṇitaḥ yasmāt prathamaṃ tāvat pratyakṣeṇa śabdaṃ vṛddhaṃ ca śabdasyākhyātāram abhidyeyaṃ ca vācyaṃ vastu paśyati  tataḥ paścād anumānena ceṣṭālakṣaṇena liṅgena śrotuḥ pratipannatvaṃ paśyati avadhārayatītyarthaḥ karaṇaṃ kārakaṃ kṛtvā ceṣṭāyā anumānatvam uktam tataś ca paścād arthāpattyā dvayāśritām śabdārthāśritāṃ śaktiṃ vetti arthāpattyā tu sākṣād avabudhyanta ityato rthāpattyāvabudhyanta ityuktam tripramāṇakam iti pratyakṣānumārthāpattilakṣaṇāni trīṇi pramāṇāni yasyādhigamāya bhavantisa tathoktaḥ anyathaivetyādinā dūṣaṇam āha anyathaivopapannatvācchaktir boddhuṃ na śakyate śabdāt sāmayikādyasmāt pratipattir anākulā  anenārthāpatter anaikāntikatām āha vināpi nityasambandhaṃ pratipattisambhavasya pratipāditatvāt na kevalasādhakapramāṇābhāvāt tat kalpanā na yuktā pramāṇabādhitatvād api na yukteti darśayann āha śaktinityatvetyādi śaktinityatvapakṣe tu saṅketādi vyapekṣate na kiñcid iti śabdārthapratipattiḥ sadā bhavet samarthāntarabhāve ca kalimāryādiśabdavat nānyārthabodhakatvaṃ syād dhvaner niyataśaktitaḥ nānārthadyotanāyaiva śaktir ekā yadīṣyate bhinnā vā śabda ekasmin sakṛnnānārthavidbhavet  p prayogaḥ ye saṅketāpekṣārthaprakāśanā na te nityasambandhayoginaḥ  yathāgāvyādiśabdāḥ  saṅketāpekṣārthaprakāśanāś ca gavādayo laukikavaidikāḥ śabdā iti viruddhavyāptopalabdhiḥ sāpekṣatvasya nityasambandhayogitvaviruddhenānityasambandhayogitvena vyāptatvāt etac ca pramāṇaṃ paścātkariṣyate atra tu vyāptimātram asya prasādhyate tathā hi śaktilakṣaṇenārthapratipattihetunā sambandhena nityasambandhayoginaḥ śabdā iṣṭāḥ sā ca śaktir nityatvādanupakāryeti na kiñcit saṅketādi vyapekṣate tataś ca tadbhāvinī śabdārthapratipattiḥ sarvadā bhavet kiñca sā śaktir ekārthaniyatā vā bhavennānārthaniyatā vā  tatrāpi nānārthaniyamapakṣe kimekasya śabdasya nānārthadyotikā śaktir ekaiva  āhosvid aneketi vikalpāḥ tatrādye pakṣe yadetad deśakālādibhedena saṅketāntare kriyamāṇe sati dhvaneḥ śabdasyāpānyārthabodhakatvaṃ dṛṣṭam yathā kalimāryādiśabdānāṃ dravidāḍāryadeśayoryathākramamantakālavarṣopasargādyabhidhāyināṃ tan na prāpnoti  niyataśaktikatvāt cakṣurādivat nahi cakṣuḥ saṅketavaśād rasādyupalambhāya niyogam arhati dvitīye pi pakṣe ekasmācchabdādyugapat sarveṣāṃ puṃsāṃ śabdārthapratipattiprasaṅgaḥ taddarśayati śabda ekasminn ityādi atraiva doṣāntaram āha arthadyotanaśakteścetyādi athadyotanaśakteś ca sarvadaiva vyavasthiteḥ taddhetur arthabodho pi sarveṣāṃ sarvadā bhavet tasmin saṅketasāpekṣā śaktiścet parikalpyate nanūpakāryapekṣyeta nopakāryā ca sācalā  tasminniti arthabodhe seti śaktiḥ acaleti nityā ayaṃ cānupakāryatve hetuḥ abhyupagamyāpi saṅketasāpekṣatvaṃ doṣāntaram āha arthadyotanahetoścetyādi arthadyotanahetoś ca saṅketasya narāśrayāt śaktāvitarajanyāyām api mithyātvasambhavaḥ  api nāmāsaṅkīrṇamarthaṃ jānīyam iti saṅkarahetuḥ puruṣo pākīrṇo bhavatā  tatra yathā kvacit taiḥ prayuktāḥ saṅkīryante śabdās tathā sarvārthasādhāraṇāḥ santo vaidikāḥ p kvacit tair icchāvaśāt saṃmitāḥ kiṃ na saṅkīryeran teṣāṃ puṃsāṃ tattvāparijñānāt tathāhīcchāvaśāt samayaḥ ca teṣām atattvavidāṃ svātantryeṇa pravartamānā kena niyamyeta tataś ca svatantryecchābhāvī samayo pi svairī vairī ca kimiti viruddham arthaṃ pariharet nānārthadyotanaśaktipakṣamabhyupagamya doṣāntaram āha nānārthadyotane śaktir ityādi nānārthadyotane śaktir bhavatvekasya hi dhvaneḥ nāgnihotrādayastvarthāḥ sarve sarvopayoginaḥ tadiṣṭaviparītārthadyotanasyāpi sambhavāt nityaśabdārthasambandhakalpanā vo nirarthakā  yadyapi śabdānāṃ nānārthapratipādanasāmarthyamasti  natvarthānāṃ sarvārthakriyākāritvaṃ  pratiniyatatvāt kāryakāraṇabhāvasya anyathā hi na kaścid vighātī syād avighātī vā tataś ca pratiniyatārthakriyāsādhane rthe pratipipādayiṣite sati sarvārthasādhāraṇasya śabdasyeṣṭārthaviṣayam eva samayaṃ samayakṛtkarotīti kuta etallabhyam tasmān mithyātvasambhavānnityasambandhakalpanā vyarthaiva punar apyānarthakyam asya darśayann āha saṅkete cetyādi saṅkete ca vyapekṣāyāṃ nityasāmarthyalakṣaṇaḥ kimakāraṇa evāyaṃ sambandhaḥ paripoṣyate siddhopasthāyinas tasya nahi kaścit samīkṣyate saṅketavyatirekeṇa vyāpāro rthāvabodhane  yadi sattāmātreṇa sambandho rthapratītihetuḥ syāt tadā saṅketānabhijñasyāpi syād ityavaśyaṃ samayāpekṣitā tasyeṣṭavyā tataś ca samayasyāpyarthapratītihetutve ṅgīkriyamāṇe sa kimakāraṇaṃ siddhopasthāyī nityasambandho paraḥ poṣyate tathāhīyāneva sambandhasya vyāpāro yadarthapratītijananaṃ  taccet samayenakriyate tadā kimaparanityasambandhakalpanayā nacāpi tasyānādheyātiśayasya kācid apekṣeti śataśaścarcitam adṛṣṭasāmarthyasya ca hetutvakalpane hanta harītakīṃ prāpya devatā virecayantīti kiṃ na kalpyeta p tathāhītyādinā sambandhasya tāmeva vyāpārāt siddhiṃ darśayati tathā hi vyavahāro yaṃ na dṛṣṭaḥ samayaṃ vinā tasmāt sambandhasiddhiścetyanartheyaṃ paramparā  tasmād iti saṅketāt anartheyaṃ parampareti adṛṣṭasāmarthyasya hetutvakalpane navasthādoṣāt tathā hi sambandhe pi kalpite punar api kasmād aparamadṛṣṭasāmarthyaṃ hetvantaraṃ na kalpyeta  adṛṣṭasāmarthyenāviśeṣāt  evaṃ punar apīti mahatyanarthaparamparā jāyeta evaṃ bādhakasya pramāṇasya vyāptiṃ prasādhya narecchetyādinārthāpatter anaikāntikatvaṃ pūrvaṃ pratipāditam upasaṃharati narecchāmātrasambhūtasaṅketādapi kevalāt yujyate vyavahāraś ca tato yogo na siddhyati  yogo na siddhyatīti nitya iti śeṣaḥ evaṃ ca kṛtvā yaccedam uktam sarveṣām anabhijñānāṃ pūrvapūrvaprasiddhita  ityādi  tat parasparaparāhatamuktam iti darśayati anyathānupapattir iti anyathānupapattis tadvyavahārasya śaṅkyate atīndriyaś ca yogo to na narair avagamyate sarveṣām anabhijñatvāt pūrvapūrvāprasiddhitaḥ na siddho yoga ityevaṃ kimasau parikalpyate  yadi hi sarveṣām anabhijñatvaṃ kathaṃ tarhi pūrvapūrvato nabhijñatvāt sambandhaprasiddhir bhavet  nahyandhaparamparā pareṣāṃ rūpaviśeṣopadeśāya prabhavati yathoktaṃ śābare bhāṣye naivañjātīyakeṣvartheṣu puruṣavacanaṃ prāmāṇyamupaiti  andhānām iva vacanaṃ rūpaviśeṣeṣviti syād etad apratyakṣadarśitvāt sarve nabhijñā ucyante  natu sarvathā parijṇYānābhāvāt  śābdavyavahārānyathānupapattyā tu pramāṇena pūrvapūrveṣāṃ vṛddhānām abhijñatvam asyeveti naitad evaṃ yato nyathāpi saṅketācchabdo vyavahāraḥ pravarteta etan na nāma darśi niścitaṃ  tathāpi saṃdigdham etat kimasau nitya āhosvid anitya iti ata evāha śaṅkyata ityādi tathā hi arthāpattyā sambandhamātrāstitvaṃ pratipādyate  natu viśeṣaḥ  tena saha pratibandhāsiddher ityabhiprāyaḥ ata evānumānānnārthāpatter bhedaḥ p syād etat nānityasyārthapratipādanahetutvaṃ dṛṣṭam  na ca yuktam iti pūrvaṃ pratipāditamato sāmarthyān nityaṃ sidhyatīti tadetannitye pi samānam asiddhaṃ ca tathā hi nityasyāpi sambandhasyārthapratipattihetutvaṃ na dṛṣṭam iti samānam hastakampādīnām anityatve pi pratipādakatvaṃ dṛṣṭam ityadṛṣṭam asiddham ata evāyuktatvam asiddham nityasya ca kramayaugapadyābhyām arthakriyāvirodhād iti  tasyaivāyuktatvam iti yatkiñcid itidetat evam arthāpatter anaikāntikatvam upasaṃhṛtya bādhakaṃ pramāṇam upasaṃharati tadgavāśvādaya ityādi tadgavāśvādayaḥ śabdā nityasambandhayoginaḥ saṅketasavyapekṣatvānnaiva gāvyādiśabdavat  taditi tasmāt nityasambandhayogina iti neti sambandhaḥ prayogaracanā tu pūrvam eva darśitā nanu ca gāvyādiśabdānām asādhutvān naiva vācakatvam iṣṭaṃ pareṇetyasiddhodṛṣṭāntaḥ tathācoktaṃ kumārilena gośabdo vasthite smākaṃ tadaśaktijakāritāt gāvyāder api gobuddhir mūlaśabdānusāriṇī  iti ayam asyārthaḥ gośabde sādhau vācake sati yā gāvyāder asādhoḥ prayogātgobuddhir bhavatītyucyate  na sā tata eva bhavati  kiṃ tarhi mūlam   pradhānaṃ sādhu gośabdamanusṛtya tadaśaktijakāritād iti gāvyāder iti sāmānādhikaraṇye sambandhaḥ  tasmin gośabde sādhau puruṣasyoccārayitum aśaktis tadaśaktis tato jāto yastālvādivyāpāraḥ sa tathoktastenakārito gāvyādiśabdaḥ tathā bhartṛhariṇoktam agavāśveti yathā bālaḥ śikṣyamāṇaḥ prabhāṣate avyaktaṃ tadvidāṃ tena vyakter bhavati niścayaḥ evaṃ sādhau prayoktavye yo pabhraṃśaḥ prayujyate tena sādhuvyavahitaḥ kaścid artho numīyate  iti ata idam āha gośabde tvetyādi gośabde vasthite yogye tadaśaktijakāritāt gāvyāder api gobuddhir mūlaśabdānusāriṇī tannaivam ityādinā pratividhatte tannaivaṃ śanakādīnāṃ saṃskṛtānavabodhanāt mūlaśabdānusāreṇa katham arthagatir bhavet  p tasmācchabdārthasambandho nityo nābhyupagamyate sa tu sāmayiko yuktaḥ sarvathā tasya sambhavāt  śanakādīnām iti kaivartakādīnām ādiśabdena mlecchādīnāṃ grahaṇam tathā hi teṣāṃ pratyuta saṃskṛtenaiva śabdenārthe pratipādyamāne vyāmoha eva bhavatyato na mūlaśabdānusāriṇī yuktārthagatiḥ yaduktam deśotsādakulotsādarūpo vā pralayo bhavet ityādi tatrāha deśotsādetyādi deśotsādakulotsādarūpo yaḥ pralayo bhavet yo vāvyāhatabauddheṣṭo brahmāder api śaṅkyate tasmin sambhāvyate vede dhvastamūlā matiḥ parā mithyāmohamadādibhyo viparītā ca kalpanā anya eva bhaved vedaḥ pratikañcukatāṃ gataḥ ityapyāśaṅkyate yāvad bādhaka na prakāśyate  evaṃ manyate naivāsmābhir api śabdocchedātmakaḥ pralayo varṇyate nāpyanādipuruṣaḥ sṛṣṭisaṃhārakārakaḥ kiṃ tarhi sarvam eva jagadanādi vyavahāro py anādivāsanodbhūtavikalpapariniṣṭhitaḥ śābdaḥ pravartata iti kintu yo yaṃ bhavatā deśotsādādirūpapralayo varṇito yaś ca bauddhair agnyambuvāyusaṃvartanīyasvabhāvaḥ paryantatastrisāhasramahāsāhasralokadhātumaryādo dhastād vāyumaṇḍalāvadhirupariṣṭādyathākramaṃ prathamadvitīyatṛtīyadhyānaparyantaḥ so yaṃ pramāṇenābādhitatvād avyāhato śakyaniṣedhatvād brahmāder api śaṅkyate  ato smin dvividhe pi pralaye vedasya dhvaṃsaḥ sambhāvyate  viparītārthakalpanaṃ ca tathā cānya evāyaṃ vedaḥ pratikañcukatām tat pratibhāsatāṃ gataḥ  ityāśaṅkā na nivartate yāvad bādhakaṃ pramāṇaṃ nocyate bhavateti syād etad astyeva bādhakaṃ pramāṇam tathāhīdānīṃ tāvat sarvatra tathābhūd bhaviṣyati cetyadhyavasyāma ityataetadāśaṅkyāha anyathā karaṇecchāyām ityādi anyathā karaṇecchāyām api varteta na dhvaniḥ tathaiva yadi vāñchā sā nṛṇāṃ jāyeta nānyathā  p śaṅkyetāyaṃ tathā vedo na granthārthānyathātmakaḥ anyathecchāpravṛttau tu nāśaṅkā vinivartate  yadi hi satyāmanyathākaraṇecchāyāṃ vedadhvaniranyathā na pravarteta  anyathā karaṇecchā cotpādayituṃ na śakyate  tadā vedapāṭhāder anyathātvakaraṇaśaktiḥ puṃsaḥ siddhyet tatrāpi na sarvapuṃsāṃ siddhyati  adarśanamātrasyāpramāṇatvāt puruṣāṇām atiśayadarśanāc ca yāvatā śakyate śaṃ no devīrabhiṣṭaya ityāder vedavākyasya pāṭho nyathāpi kartuṃ  artho vā vyākhyātum tathā hi mīmāṃsakaniruktakārādayo bahudhā vedārthaṃ viśaṃsanto dṛśyante tasmān na śaṅkānivṛttiḥ yaduktam na ca kramasya kāryatvād ityādi parihāropavarṇanam  tatrāha naca sarvair ityādi naca sarvaiḥ kramaiḥ pumbhiḥ sarvasiddhaḥ pragṛhyate svātantryeṇāpi kurvanti padavākyākṣarakramam anyathā kṛtakaḥ kaścit syād grantho vedan na te anarthagranthamātre pi dhvastā kṛtiratas tathā yathaivāsya parair uktas tathaivainaṃ vivakṣati ityeṣāniyatis tan na sambandhavadanāditā  padāni ca vākyāni cākṣarāṇi ceti tathoktāni  teṣāṃ krama iti vigrahītavyam anarthagranthamātre pīti kṛtirdhvasteti sambandhaḥ  avidyamāno rtho yasya granthasyāsau  daśa dāḍimādivākyavad anarthaḥ  vedaviruddhārtho vānartho bauddhādisiddhāntavat  anarthaścāsau granthaśceti tathoktaḥ mātraśabdena vyāptiṃ darśayati kṛtiḥ kāraṇam tatheti vedavat aniyatir iti aniyamaḥ eṣa niyamo na syād iti yāvat taditi tasmāt yaduktam pareṇoktān bravīmītyādi tatrāha pareṇoktānityādi pareṇokān bravīmīti vivakṣā cedṛśī bhavet tulyapratyavamarśāddhi vibhramāt karmabhedavat  karmabhedavaditi saptamyantādvatiḥ anenaikapratyavamarśasya vipakṣasambhavopadarśanād anaikāntikatoktā bhavati p syād etad vibhramatvam asya kathaṃ siddham ity āha pareṇoktāstvityādi pareṇoktās tu nocyante vailakṣaṇyāt svarādibhiḥ naca vyañjakadharmo yaṃ varṇātmatvena darśanāt tataḥ pratinaraṃ varṇā bhinnā dṛṣṭā ghaṭādivat ato bhede suvispaṣṭe taccihnaṃ kiṃ niṣidhyate  svarādibhir iti udāttādibhiḥ ādiśabdena drutamadhyavilambitādiparigrahaḥ na ca vyañjakadharmo yam iti svarādiḥ kutaḥ varṇātmatvena tasya svarāder darśanāt siddhatvād ity arthaḥ taccihnam iti tasya varṇabhedasya cihnaṃ taccihnam  tat kimiti niṣidhyate na cānyaccihnam asti cetyanena jātyā yathā ghaṭādīnām ityādāvāha prākcetyādi prākca jātyā ghaṭādīnāṃ vyavahāropalakṣaṇam niṣiddhaṃ tadasattvena vyaktyā ca tadayogataḥ prāgiti sāmānyaparīkṣāyām tadasattveneti tasyā jāter asattvena satyapi sattve vyaktyā ghaṭādilakṣaṇāyāḥ saha tasyā jāter anupakāryāyā ayogato sambandhād ayuktaṃ tayā vyavahāropalakṣaṇam tena jātidvāreṇa yadetat samupakalpitaṃ tat sarvam asaṅgatam iti darśayati tālvadijātayas tasmād ityādi tālvādijātayas tasmāt sarvapuṃsvavyavasthitaḥ nāto vaktā dhvanīṃstābhirupalakṣya nirasyati  yaduktam teṣāṃ ca jātayo bhinnāḥ śabdābhivyaktihetavaḥ ityādi  tatrāha tannetyādi tan na tajjātayo bhinnāḥ śabdābhivyaktihetavaḥ yāvad varṇaṃ pravartante vyaktayo vā tadanvitaḥ  taditi tasmāt yadapyuktaṃ tatra tālvādisaṃyogetyādi  tatrāha tatra tālvādītyādi tan na tālvādisaṃyogavibhāgakramapūrvakam dhvanīnām ānupūrvyaṃ te jātyā cobhayanityatā  p yadapyuktaṃ yathaiva bhramaṇādīnām ityādi  tatra yathā na bhramaṇādīnām ityādinā dṛṣṭāntāsiddhimāha yathā na bhramaṇādīnāṃ bhāgā jātyupalakṣitāḥ kramānuvṛttirevaṃ no tālvādidhvanivarṇabhāk  jāter nirastatvād iti bhāvaḥ yaduktam vyaktīnām eva vetyādi  tatrāha vyaktinām apītyādi vyaktīnām api no saukṣmyājjātidharmāvadhāraṇam tadvaśena na varṇānāṃ vyāpitve pi kramagrahaḥ  yaduktam tadvaśeneti tatrāha tadvaśenetyādi yadapyuktaṃ dhvaniguṇānītyādi  tatrocyate tannetyādi tanna dhvaniguṇān sarvānnityatvena vyavasthitān varṇā anupatantaḥ syur arthabhedāvabodhinaḥ  yaduktam teṣāṃ ca jātayo bhinnāḥ śabdābhivyaktihetavaḥ ityādi  tatrābhyupagamya jātidūṣaṇam āha anyaccetyādi anyacca jātayo bhinnāḥ śabdābhivyaktihetavaḥ yāvad varṇaṃ pravartante vyaktayo vā tadanvitāḥ iti vyañjakasadbhāvānnityaṃ śabdopalambhanam ato vyaktikramātmāpi yukto varṇakramo na te  ayaṃ ca nipātasamudāyo vākyopanyāse draṣṭavyaḥ itiśabdo hetau tenāyam artho bhavati  tayasmājjātayośabdābhivyaktihetavaḥ sthitās tenaśabdopalambho nityaṃ prāpnoti vyakteḥ kramābhāvāt tadātmāna yuktaḥ vyaktam evāiti tatra jātivyaktyoḥ sambandhamabhyupagamya doṣam āha vyaktisambandharūpāṇām ityādi p vyaktisambandharūpāṇāṃ jātīnāṃ ca vyavasthitau vyaktīnām api nityatvaṃ durvāramanuṣajyate jātisambandharūpāṇāṃ vyaktīnāṃ vā vyavasthitau jātīnām apyanityatvam akāmasyāpi te bhavet  dviṣṭhatvāt sambandhasya  jātīnāṃ nityatvābhyupagamāc ca tat sambandhasvabhāvānāṃ vyaktīnām api nityatvaṃ prāpnoti anyathā hi jātīnāṃ tat sambandhasvarūpatā na syāt tathā vyaktīnām anityatvābhyupagamāt tat sambandhasvarūpaṇāṃ jātīnām apyanityatvaṃ prāpnoti bahiṣva ca svarūpeṇavyaktinām anityatāsetsyati yadi tat sambandhādīnāṃ jātīnām apyanityatyā bhavet anyathā hi dvitīyasambandhinyavikale sati na yuktam aparasya vaikalyaṃ sambandhasvabhāvahāniprasaṅgāt dūṣaṇāntaraṃ pūrvoktaṃ vārayann āha abhivyakter ayoga ityādi abhivyakter ayoge ca purastād upapādite itthaṃ pratāyamānaḥ syur varṇās te na nāvabodhakāḥ  ta iti vyaktyaṃtasya  yaduktaṃ kālaścaiko vibhur nitya ityādi  tatrāha kālo pītyādi kālo pyeko vibhur nityaḥ pūrvam eva nirākṛtaḥ varṇavat sarvabhāveṣu vyajyate naca kenacit varṇeṣu vyajyamānasya nāsya pratyāyanāṅgatā anyāviśeṣānnānyatra sadbhāvāccāsya nityatā tadānupūrvī varṇānāṃ hrasvadīrghaplutāś ca ye kālasya pravibhāgās te na yuktā dhvanyupādhayaḥ tasmān na padadharmo sti nityaste kaścid īdṛśaḥ tenānityaṃ padaṃ siddhaṃ varṇānityatvavādinām paradharmo pi cānāṅgatvaṃ bhavedaśvajavādivat yadi vyaktiḥ prakalpeta vyañjakaiḥ pratyayair iha  pūrvam eveti ṣaṭpadārthaparīkṣāyām vyajyate naca kenacid iti asattvādeva  sattve pi nityasya vyakter niyatatvāt anyāviśeṣād iti anyasmād p aviśeṣo anyaviśeṣaḥ tathā hi bījāṅkuralatādiṣu yo vyajyate kālasyātmā tatas tasya varṇeṣu vyajyamānasya kālātmano na kaścid viṣayo śeṣo sti ekasya anyatra sadbhāvāt tasya nityātyogād iti taṭaditi tasmāt na yuktā iti kālasyāsattvāt  sattve pyabhyugatamavibhāgatvam iti paradharme pītyādāvāha paradharme pītyādi śeṣaṃ subodham nityatāyāṃ tu sarveṣām arthāpattirapākṛtā arthapratītirūpatvam anityeṣu hi sādhitam yo yadvivakṣāsambhūtavivakṣāntaratasthistataḥ varṇa utpadyate tasya śrutistansamanantaram pūrvavarṇavidudbhūtasaṃvinnātidrutaśrutiḥ so pekṣya tat smṛtiṃ paścāt kurute smṛtimātmani tat samutthāpakagrāhijñānāni prati janyatā hetutā vānupūrvīyaṃ varṇeṣu puruṣāśrayā ataḥ pratipadaṃ bhinnā varṇā iti parisphuṭam damo mado latā tāla ityādikramabhedataḥ īdṛśena krameṇaite tvarthabhedopapādakaḥ ata eva nirartheha sphoṭasyāpi prakalpanā  arthāpattir apākṛteti tathā hi hastakampāder ityādinā vyabhicārasya bādhakasya ca pramāṇasya varṇanāt anityeṣuatyantatve pi na manyate tulyapratyayaś ca pratipadaṃ bhinnatvānimittamupadroka anityā  varṇāḥ śabdosaro rasa ityādaupratītibhedanibandhanaṃ yuktāḥ natu dinityāḥ  teṣāṃ sarvatraikarūpatvāt na cānupūrvaṃ tebhyo vyaktyantaramityetat sarvaṃ pratipādayann āha yo yadvivakṣetyādi ayamatra tāvat samudāyārthaḥ vaktṛsantāne prativarṇaṃ tat samutthāpakāni jñātānāni pūrvapūrvasamanantarapratyayajanyāni vivakśāto bhavanti tataśca varṇāḥ  teca śrotṛsantāni pūrvapūrvavarṇagrāhivijñānsahakāriṇaḥ svaviṣayābhijñānāni kramavattatirtīni janayanti sākṣāt  tataś ca paścādāvātsvasvaviṣayāṃ smṛtiṃkramabhāvinīṃ janayanti p pāramparyeṇa tataś ca vaktṛsantānabhāvīni svasamutthāpakāni jñānā na nyapekṣayākśya teṣāṃ janyatā  śrotṛsantānabhāvīni vānya tanya pekśya hetutā saiva teṣām anupūrvī  tānyā nā nyā kāraṇakāryabhedāc ca pratipadaṃ varṇānāṃ bhinnasvabhāvatvāt saro rasa ityādau pratīti bhedo yujyate  na tu nityānām  teṣāṃ sarvadā sarvatraikarūpatvāt nāpyānupūrvī tebhyo rthāntarabhūteṣṭā arthāntaratve pi sambandhāsiddher ityabhiprāyaḥ avayavārthastūcyate varṇa utpadyata iti sambadhyate sadā smaya i tyādau sakārādeḥ paro kārādiḥ sakāravivakśā sambhūta vitatha vakśā ntaratastataḥ utpadyateyasya sakārāder vivakṣā yadvivakṣā  tataḥ sambhūtaṃ yadvivakṣāntaraṃ tat tathoktam etad uktaṃ bhavati vaktṛsantāne pūrvapūrvavarṇasamutthāpakavivakṣāsambhūtaṃ yaduttarottaraṃ vivakṣāntaram  tata uttarottaro yo varṇa utpadyate sa smṛtiṃ kuruta iti vakṣyamāṇena sambandhaḥ evaṃ tāvad vaktṛsantānavartivarṇasamutthāpaka vivakśāva gāśādvarṇānāṃ janyatvaṃ pratipādya śrotṛ  santānavartijñānaṃ iprati kāraṇatvaṃ pratipādayati tasyeti gaya iti yo nirdiṣṭaḥ sa sambadhyate tasya śrutiḥ utpadyata iti sambandhaḥ samanantaram iti avyavadhānena evaṃ śrotṛjñānahetutvaṃ pratipādya sāmprataṃ smṛtihetutvaṃ pratipādayati pūrveti pūrvavarṇānāṃ vit jñānaṃ  tena udbhūtā santiranugama saṃvitanubhavo  yasya sa tathoktaḥ nātidrutaśrutir iti drutaśruteḥ smṛtijanatā samarthatvāt sa iti uttarottaro varṇaḥ tu smṛtitatsmṛtimpūrvapūrvasmṛtim apekśyatatsahakāreṇetyatat  smṛtimsvasvaviṣayām samutthāpakāni ca grāhīṇi ceti dvandvaḥ teṣāṃ varṇānāṃ  tāni vā samutthāpakagrāhiṇi  tat samutthāpakagrāhiṇi iti paścāt tatpuruṣaḥ karmadhārayo vā samutthāpakānyapekṣya janyateti  grāhīṭabhavasmṛtijñātyanarūpāṇyapekṣya hetuteti evamānupūrvimarthāntarabhūtāṃ nirākṛtya vaiyākaraṇādyupakalpitaṃ dhvanibhyo rthāntarabhūtaṃ vācakaṃ śabdātmānaṃ sphoṭamanyeti dya ni rācikīrṣannāha ata evetyādi sa hyarthapratipattyarthaṃ śābdikaiḥ parikalpitaḥ varṇā eva ca tacchaktā ityanarthāsya kalpanā  p dṛśyasyādṛṣṭitaścāsya nāstitādhyavasīyate adṛśyatve tu naivāyaṃ liṅavajjñāpako bhavet  nityo yathā kaścid vaibhāviṣikaiiti darśayati dṛśyasyetyādi nahi varṇebhyo vyatiriktonityaḥ saakalaḥ śabdātmā śrośrautre cetasi pratibhāsamānaḥ samālakṣyate yata upalabdhilakṣaṇabhāvī bhavetpratyuta tasya nāstitā siddhyet atha dvitīyaḥ pakṣas tathāpi bhāvadharmo vā hetur bhaved abhāvadharmo vā ubhayadharmo veti vikalpāḥ ādye pakṣe sphoṭākhyadharmidharmo vā heturbhavet  anyadharmidharmo vā tatra tasyaiva sphoṭākhyasya dharmiṇo siddhatvān na taddharmastāvaddhetuḥ anyadharmo pi na heturapakṣadharmatvāt yathā bāhupadaṃ cayaghaṭasyānityatvādau sādhe abhāvadharmo pi na bhavati tasya viparītasādhakatvāt ubhayadharmo pi na bhavati tasya vyabhicāritvāt svabhāvahetor vā tasya siddhir bhavetkāryahetor vā na tāvad ādyaḥ pakṣaḥ  tasyātīndriyatvāt tatsvabhāvāsiddheḥ siddhau vā vyartho hetuḥ paryeṣaṇe  yat tatsvabhāvasya siddhatvāt tadarthatvāc ca prayāsasya nāpi dvitīyaḥ pakṣo tīndriyeṇa saha kāryakāraṇabhāvāsiddheḥ athāpi syāt yathā śrotrādijñānasya kādācitkatvena kāraṇāntarasāpekṣatvasiddhau sāmarthyācchrotrāder indriyasya siddhir bhavati  tathātrāpyarthapratītiṃ dharmiṇīṃ kṛtvā  varṇāviśeṣe pi saro rasa ityādāvarthapratītibhedāt sphoṭākhyaṃ kāraṇāntaraṃ kalpayiṣyāma iti etadapyasamyak varṇāviśeṣasyāsiddhatvāt tathā hi sāmpratam eva pratipāditam varṇā eva pratipadaṃ bhinnāḥ kāryakāraṇabhedād arthapratītau samarthā ityanarthākalpaneti evam anumeyatve doṣā vācyā ityabhiprāyaḥ athāpi syān nāsāvanumeyaḥ  kiṃ tarhi   atyantādṛśya ity āha adṛśyatve tu naivāyam iti yathā liṅgam ajñātaṃ jñāpakaṃ na bhavati tadvadayam api syād ajñātatvāt sattāmātreṇa tajjñānaṃ hetubhāvavyavasthiteḥ tasya jñāpakateṣṭā cennetravat sarvadā bhavet saṅketānavabodhe pi varṇānām aśrutāvapi tadbhāvyartheṣu vijñānaṃ śaktakāraṇasannidheḥ  p tathā hi nityasattvo yaṃ nacāpekṣāsya kācana dhvanisaṃketavarṇaiś ca tadvyaktir nāpyadarśanāt jñānaṃ hi vyaktirityāhus tajjñānaṃ naca vidyate tato nirarthakaivāsya vyañjakasyāpi kalpanā  atha sattāmātreṇa cakṣurādīndriyavadajñāto pyarthapratītihetur bhavet evaṃ tarhi tadbhāvi jñānaṃ sarvadā bhavet tathā saṅketagrahaṇādikamantareṇa tadbhāvi jñānaṃ syāt etadeva saṅketetyādi pradarśayati tatropapattim āha tathāhīti athāpi syāt saṅketābhivyakta evāsāvarthapratītiheturiṣṭo na sattāmātreṇa  tena na bhavati yathoktadoṣaprasaṅga ity āha dhvanisaṅketavarṇair ityādi adarśanāditi anupalabdheḥ adṛśyatvenābhimatatvāc ca etad eva jñānaṃ hītyādinā darśayati syād etat bhāsamāno na lakṣyata ityetad asiddham tathā hi pūrvapūrvavarṇāhitasaṃskārāyām āvṛttasaṃskāraparipākāyāṃ buddhau śabdo kalaḥ pratibhāsata evetyāha nādenetyādi nādenāhitabījāyām antyena dhvaninā saha āvṛttaparipākāyāṃ buddhau śabdo vabhāsate ityetad api tenātra nirnimittaṃ prakalpitam tasyām api na śabdo nyo bhāsamāno hi lakṣyate  āvṛttaḥ sañjātaḥ sarvabuddhyāhitaḥ saṃskāraparipāko yasyāṃ buddhau sā tathoktā nirnimittam iti varṇā eva hi yathānubhavaṃ paścāt saṅkalanāpratyayena smārtenāvasīyanta ityabhiprāyaḥ tathā hi naivāntyavarṇapratipatter ūrdhvamanyamakalaṃ śabdātmānamupalakṣayāmo nāpi svayam ayaṃ vaktā vibhāvayati kevalam evaṃ yadi syāt sādhu me syād iti kalyāṇakāmatāmūḍham atiratyāntyāyāṃ buddhau samāptakālaḥ śabdo bhavatīti svapnāyate evaṃ tāvannityapakṣe dūṣaṇam ayuktam idānīṃ nityānityapakṣayor api sādhāraṇaṃ dūṣaṇamanavayavapakṣe prāha janyatām ityādi janyatāṃ vyajyatāṃ vāpi dhvanibhiḥ kramabhāvibhiḥ ye pi sphoṭasya manyante kramas teṣāṃ virudhyate  p nahi krameṇa yujyete vyaktijātī niraṃśake ekarūpābahir bhāvāt te syātāṃ sarvathaiva hi  vaibhāṣikā hi kecit padakāryābhidhānena vākyasphoṭamanityatvājjanyaṃ pratipannāḥ niraṃśaka iti niravayave vastuni ekarūpābahirbhāvād iti ekasmād rūpājjñātād vyaktādvājātāvyaktābhimatasyāpi rūpasyābahir bhāvāt te jātivyaktī sarvasyaiva syātām tataś ca śeṣavarṇādiprayogavaiyarthyaṃ syāt sāvayavapakṣe pi dūṣaṇam āha sāṃśatve pīti sāṃśatve pi yathā varṇāḥ krameṇa pratipādakāḥ sphoṭāṃśā api kiṃ naivaṃ kimadṛṣṭāḥ prakalpitāḥ  te hi sphoṭāṃśāḥ pratyekamanarthakā vā syuḥ sārthakā vā prathame pakṣe kramabhāvitvād varṇātsatma vadapratipādakatvaprasaṅgaḥ kalpitaṃ ca vācakatvaṃ syāt atādrūpye tādrūpyāt tathā hi arthavānekātmā vākyamucyate  vā nāvayavāḥ svayam anarthakāḥ  teṣu sa ātmā kalpanāropitaḥ syāt  māṇavakādiṣu siṃhatādivat sati ca kalpite vācakatve varaṃ varṇabhāgā eva santu vācakāḥ kimadṛṣṭāḥ sphoṭāṃśāḥ kalpyanta iti atha sārthakatvaṃ tadānekakalpanā nirarthikā  tathā hi parisamāptārthaṃ śabdarūpaṃ vākyam ucyate  pratyekaṃ cedarthavanto vayavāḥ syus tadā tāvantyeva tāni vākyāni jñā jātānīti naikā ko  nainekāvayavātmā siddhyati ekāvayavapratipattau ca satyāṃ vākyārthapratipattiprasaṅgaḥ yathoktam pratyekaṃ sārthakatve pi mithyānekatvakalpanā ekāvayavagatyā ca vākyārthapratipadbhavet  QUOTE Pramāṇavārttika v iti yaduktam nahi krameṇa yujyete jātivyaktī niraṃśaka iti  atra parasya parihāramāśaṅkate jātāvityādi jātau vyaktau kṛtāyāṃ cedekena dhvaninā sakṛt nitarāṃ vyaktisiddhyarthaṃ varṇānānyān prayuñjate yato duravadhārāsya prakṛtiḥ sā tathā kṛtā samānavyaktikair varṇair bhūyo pi vyajyate paraiḥ  yadyapyekena dhvaninā jātir vyaktir vā sarvātmanā sphoṭasya kṛtā  tathāpi nottaradhvaniprayogavaiyarthyaṃ tasya  spaṣṭavyaktyarthatvāt  yathāhi śloka eva punaḥ punarāva p rtyamāno vyaktībhavati  na ca sakṛduccāraṇāt  natu punaḥ punar āvṛttyā tasyaviśeṣāntaramādhīyate  atha ca na punar āvṛtter vaiyarthyamevam ihāpi nottaradhvanivaiyarthyaṃ bhaviṣyati etad eva darśayati yata ityādi duravadhāreti avadhārayitumaśakyā tasyaivetyādinā pratividhatte tasyaivānyasya vaikasya kiṃ nāvṛttau punaḥ punaḥ vyaktirāvartate tasya nanvevamaviśeṣataḥ  nanvityāmantraṇe tasyaiva prathamoccaritasya varṇasya  anyasya vā tadantargatasya kasyacid ekasya punaḥ punar  āvṛttyā kiṃ nābhivyaktiḥ kriyate nahi tenāpāditā satī vyaktir nāpāditā bhavet tathā hi tadvyaktyāvartanamātraphalānyuttarottaravarṇotccāraṇāni  samānaśaktikatvāt sarveṣāṃ  taccāvartamekenaiva punaḥ punar āvarttyamānena kartuṃ śakyata iti śeṣavarṇoccāravaiyarthyam nāpyuttarottaravarṇānāṃ bhinnaśaktikatvamabhyupagantavyam niraṃśake viśeṣāntarasyādhātumaśakyatvād viśeṣāntarakaraṇāsambhave bhinnacaśaktikalpanāvaiyarthyaprasaṅgāt etac ca satā tyāmabhivyaktau sarvaṃ sambhavet saiva tu na sambhavatīti darśayann āha viṣayendriyetyādi viṣayendriyasaṃskārarūpā vyaktiś ca varṇavat asyāpi pratiṣeddhavyā tadābhāse pi cetasi  varṇavad iti yathā varṇeṣu vijñānajananayogyāyogyasvabhāvavikalpena viṣayendriyasaṃskārarūpābhivyaktir dūṣitā tathehāpi dūṣaṇīyetyarthaḥ tadābhāse pīti sphoṭābhāve pi ayaṃ cābhyupagamavādaḥ etad uktaṃ bhavati yadi hi varṇavyatirekaiṇāparaḥ sphoṭākhyaḥ śabdātmāvabhāseta tato syābhivyaktiḥ sambhaved vyakter upalabdhirūpatvāt yāvatā nāvabhāsata iti pūrvamāveditam avabhāsatāṃ nāma tathāpi prakṛtyopalabhyānupalabhyasvabhāvasyobhayathāpyabhivyaktir na yukteti tasmād ityādinopasaṃhṛtya vināpi sphoṭenārthapratipatter upapattikramaṃ darśayati tasmāt pratyakṣataḥ pūrvaṃ kramajñāneṣu yat padam samastavarṇavijñānaṃ tadarthajñānakāraṇam  p nanu ca kramavartino hi varṇāḥ krameṇaiva cānubhūtāḥ  yathānubhavaṃ ca smaraṇaṃ  tat kathaṃ samastavarṇanirbhāsi smārttajñānam ekaṃ yujyate sphoṭamantareṇa  na cākrame jñāte kramiṇāṃ varṇānāṃ pratibhāso yukta ityāśaṅkyāha antyavarṇe hītyādi antyavarṇe hi vijñāte sarvasaṃskārakāritam smaraṇaṃ yaugapadyena sarvavarṇeṣu jāyate  anenaiva na caitadāha prathamamanubhavas tatastatsamanantarabhāvīni smaraṇāni yathānubhavaṃ krameṇaiva jāyante  tataḥ smaraṇebhyaḥ uttarakālaṃ yugapat samastavarṇādhyavasāyi samuccayajñānam aparaṃ smārttam utpadyate  yathā paridṛṣṭārthādhyavasāyitvāt etac ca sarvavādināṃ prasiddham  na mayaiva kalpitam iti darśayati sarveṣu ceti sarveṣu caidartheṣu mānasaṃ sarvavādinām iṣṭaṃ samuccayajñānaṃ kramajñāteṣu satsvapi  etad iti samuccayajñānam etac ca yuktyupetatvād avaśyābhyupeyam iti darśayati nacedityādi nacet tadabhyupeyeta kramadṛṣṭeṣu naiva hi śatādirūpaṃ jāyeta tat samuccayadarśanam  yadi hi sarvam eva smaraṇaṃ yathānubhavaṃ krameṇaivaṃ jāyate  tadā kramānubhūteṣu śatādiṣu yugapacchatādivikalpo na syāt śatakoṭyādivikalpānāṃ cotpattikāle bhedo na bhavet tenetyupasaṃharati tena śrotramanobhyāṃ syāt kramādvarṇeṣu yadyapi pūrvajñānaṃ parastāt tu yugapat smaraṇaṃ bhavet  yadyevaṃ samuccayajñānam evārthapratītihetuḥ syāt  na te varṇāḥ  teṣāṃ ciraniruddhatvāt  na caitad yuktam  yasmācchabdād anataram arthapratītir bhavantītyākumārametat pratītam ityāśaṅkyāha tadārūḍhā ityādi tadārūḍhās tato varṇā na dūrārthāvabodhanāt śabdād atha matistena laukikair abhidhīyate  p tasmin samuccayajñāne ārūḍhās tadārūḍhāḥ laukikair iti svārthataddhitavidhānam nanvevam api teṣāṃ ciraniruddhatvād atyantāsattvam eveti kathaṃ tadārohaṇaṃ bhaved ityāśaṅkyāha ākāravatītyādi ākāravati vijñāne sarvam etac ca yujyate anyathā hi vinaṣṭās te bhāseransmaraṇe katham  nirākāre kasmān na yujyata ity āha anyathā hītyādi tataś ca yadetat antyavarṇe hi vijñāte ityādinā kumārilena sphoṭavādinamprati samuccayajñānaṃ varṇitam  tadasman mata eva yujyate na tu bhavatāṃ mīmāṃskānāṃ nirākāravādināṃ mata ityuktaṃ bhavati nanu ca mīmāṃsakānām api yujyata eva  nahi teṣāṃ matena varṇā vinaṣṭāḥ yena na bhāseran kiṃ tarhi tirobhūtābhivyaktayaḥ santyevetyetadathetyādināśaṅkya netyādinā pariharati atha varṇāstirobhūtavyaktayo viditāḥ purā smaryante vasthitā eva na spaṣṭābhaprasaṅgataḥ  yadi hi ta eva varṇāḥ pūrvamanubhūtāḥ santaḥ paścāt tirobhūtavyaktayaḥ samuccayajñānena gṛhyeraṃstadātmānubhavajñānavat tatsamuccayajñānaṃ spaṣṭābhaṃ prāpnoti ākārasya bāhyagatatvāt tasya caikarūpatvāt kiñca yadi tirobhūtavyaktayaḥ  kathaṃ bhāseran  vyakter upalabdhisvabhāvatvāt apica yadyatītasyāvasthitiḥ sambhavet tadaitat syād yāvatātītasyāvasthityabhāvād eva na yuktaṃ tasya pratibhāsanam iti darśayati apāstā ityādi apāstā ca sthitiḥ pūrvaṃ tat sthitau smaraṇaṃ bhavet varṇānubhavavijñānakāla evaikahetutaḥ  pūrvam iti traikālyaparīkṣāyām atraiva bādhakaṃ pramāṇam āha tatsthitāvityādi varṇānubhavajñānakāle smaraṇotpattiprasaṅgo bādhakaṃ pramāṇam ekaheuta iti abhinnakāraṇatvāt atra śābdikāścodayanti yadyeko nāsti sphoṭākhyaḥ śabdātmā tat kathaṃ gaurityekākārā gośabde buddhir bhavatīti  ata āha gaurityādi p gaurityekamatitvaṃ tu naivāsmābhir nivāryate tadgrāhyaikārthatābhyāṃ ca śabde syād ekatāmatiḥ  ekā matīrasyetyekamatiḥ  tadbhāvastatvam tadgrāhyaikārthatābhyāṃ ceti tayā ekayā buddhyā  grāhyastadgrāhyaḥ  eko rthaḥ prayojanaṃ yasya sa tathoktaḥ  tadgrāhyaścaikārthaśceti dvandvaḥ  tayorbhāvau tadgrahyaikārthate  tābhyām etad uktaṃ bhavati ekabuddhigrāhyatvād ekasāsnādimadarthadyotakatvāccaiko gośabda ucyate iti ekamatitvaṃ ca na sarvatra suddham iti darśayati śaighryād ityādi śaighryādalpāntaratvāc ca gośabde sā bhaved api devadattādiśabdeṣu spaṣṭo bhedaḥ pratīyate  śaighryāt drutoccāraṇāt alpāntaratvam svalpavicchedatvam seti ekā matiḥ devadattādipare tu prativarṇaṃ śakvanayā dhvanayaḥ sphuṭataraṃ vicchedena pratīyanta iti pakṣaikadeśāsiddham ekamatitvam varṇotthetyādinā pramāṇayati varṇotthā cārthadhīreṣā tajjñānānantarodbhavāt yedṛśī sā tadutthā hi dhūmāder eva vahnidhīḥ  prayogaḥ yā buddhir yadvijñānāntaramudbhāvitā sa tatsamutthitā pāramparyeṇa  yathā dhūmādiliṅgajñānād vahnyādiliṅgidhīḥ varṇavijñānānantarabhāvinī cārthadhīr iti svabhāvahetuḥ kāryatāvyavahāraścātra sādhyate tena sādhyasādhanayor bhedaḥ asiddhatvam asya pariharann āha na varṇetyādi na varṇabhinnaśabdābhajñānānantarabhāvinī arthadhīr vidyate tena nānyaḥ śabdo sti vācakaḥ  varṇebhyo bhinno yaḥ śabdātmā tadābhaṃ yajjñānaṃ tadanantarabhāvinī na vidyate  kiṃ tarhi varṇavijñānānantarabhāvinī  ato nāsiddho hetuḥ anena copalabdhilakṣaṇaprāptasyānupalambhād abhāvavyavahāro pi darśitaḥ nāpyanaikāntika iti darśayann āha kāryatetyādi kāryatāvyavahārāṅgaṃ sarvatraiva viniścitau anvayavyatirekau hi vyāptis tenena niścitā  p kāryatāvyavahārasyāṅgam kāraṇam  kiṃ tat anvayavyatirekāviti sāmānādhikaraṇyena sambandhaḥ tadanvayavyatirekānuvidhāyitvamātram eva tat kāryatāvyavahṛter aṅgaṃ nānyat  ataḥ kāryatāvyavahārasya nimittāntarāsambhavo bādhakaṃ pramāṇam iti siddhā vyāptiḥ syād etat mābhūtsphoṭasya vācakatvaṃ  varṇā eva nityāḥ santo vācakā bhaviṣyanti  teca nityāḥ pratyakṣādipramāṇataḥ siddhā ity āha anityeṣvityādi anityeṣveva varṇeṣu vācakatve prasādhite pratyabhijñānumāne ca niraste nityasādhane  pratyabhijñā cānumānaṃ ceti pratyabhijñānumāne kvacit pratyabhijñānānumānam iti pāṭhaḥ  tatra samāhāradvandvo pi vidheyaḥ sahitaśabdalopād viśeṣaṇasamāso vā svavākyādivirodhaścetyādāvāha svavākyādivirodhānām ityādi svavākyādvirodhānām ajñānāc codanā kṛtā ntiyapakṣe tu sarve te bhavanti bhavatāṃ yataḥ nityā satī na vāgyuktādyotiketyupapāditam ānupūrvyādyayogena nityaṃ cānupalambhanāt  sarve ta iti svavākyādivirodhāḥ ānupūrvyādīti ādiśabdena krameṇa śrutismṛtī gṛhyete tathā hi nityatvān na kālakṛtānupūrvī  nāpi deśakṛtā vyāpitvāt  nāpyabhivyaktikṛtā abhivyakter apākṛtatvāt tathā jñānajanane pi na nityānām upayogo stīti bahudhā niveditam yad uktam vaktavyaṃ kataraḥ caikaṣaḥ śabdaḥ ityādi tatrāha dharmibhedavikalpenetyādi dharmibhedavikalpena yāśrayāsiddhir ucyate so numālakṣaṇājñānād dharmitvaṃ bhāsino yataḥ avicāraprasiddhortho yoyaṃ jñāne vabhāsate śanakāder api proktā tāvan mātrasya dharmitā tatraiva hi vivādo yaṃ sampravṛttaḥ pravādinām icchāracitabhede tu na vivādo sti kasyacit  p ya eva vādiprativādinoḥ pratibhāsavaśād dharmī siddhaḥ sa eva viśeṣavivādāśrayaḥ  natu svecchopakalpitaḥ  tatra vivādābhāvāt  nahi svecchoparacitadharmiṇi dharmaviśeṣaṃ kalpayanyakiñcinnivāryata iti bhāsita iti bhāsamānasya etad eva darśayati avicāraprasiddho rtha ityādi sugamam on TS aviśeṣeṇa dharmiṇi nirdiṣṭe yadviśeṣeṇa vi kalpanaṃ tad etaj jātyuttaram iti darśayann āha ata ityādiato viśeṣanirdiṣṭe viśeṣeṇa vikalpanam sarvasyaivānumānasya pravṛttiṃ pratibādhate TS  codanājanitā buddhiḥ pramāṇaṃ doṣavarjitaiḥ kāraṇair janyamānatvādQQ ityādy api vikalpyate TS   nityanityārthasambaddhacodanājanitā matiḥ pakṣaś ced āśrayāsiddhiḥ paraṃ praty anuṣajyate TS nityā cāsau svayaṃ  nityam evārthenākṛtilakṣaṇena sambaddheti tathoktā  tayā janitā yā buddhiḥ  sā yadi pakṣaḥ  tadā paraṃ praty asiddho hetuḥon TS yad uktam anityatvaṃ canāśitvam ityādi tatrāha tādavasthyam ityāditādavasthyaṃ ca nityatvaṃ tadanyatvam anityatā tādavasthyānivṛttau hi kimavasthitam iṣyate TS kimavasthitam iṣyata iti avasthāyā avasthāturavyatirekāt  tannivṛttau sāmarthyāt tasyāpi nivṛttiḥ anyathā yadekayogakṣemaṃ na bhavati tat kathaṃ tat svabhāvaṃ yuktam iti bhāvaḥon TS yad uktam kevalaindriyakatve cetyādi  tatrāha kevalaindriyakatve cetyādikevalaindriyakatve ca hetāvatra prakalpite jātyā bādhitayā pūrvaṃ vyabhicāro na gamyate pūrvam iti sāmānyaparīkṣāyām on TS yadi nāma jātyā vyabhicāro nāsti  tathāpi saṃdigdhavyatireko pyanaikāntika evetyāśaṅkya hetor aindriyakatvasya pratibandhamādarśayann āha svanirbhāsītyādi p svanirbhāsīndriyajñānahetur aindriyako bhavet na ca nitye sti hetutvam iti tad dhi prasādhitam  svanirbhāsina indriyajñānasya hetur artha aindriyaka ucyate  nityasya ca kramayaugapadyābhyāṃ nārthakriyā yukteti siddhaḥ pratibandhaḥ on TS kāryā caindriyakatvādāvityādāvāha sarveṣām ityādi sarveṣāṃ ca prasiddheyam īdṛgarthasya hetutā dhūmādāvapi sarvatra vikalpo yaṃ samo nyathā  īdṛk cāsāvarthaśceti tathoktaḥ  īdṛgiti avicāraramaṇīyaḥ anyathā dhūmādāvapi vikalpaḥ śakyate kartum kim aindriyako dhūmo liṅgatvenopātta  āhosvid vijñānaprakṛtikālādipariṇāmaḥ  kiṃvāvayavī paramāṇubhir ārabdho nārabdho vetyādi vikalpolpe nyatarasiddhatādidoṣaḥ syāt prayatnānantarajñānaṃ kṛtakānityasādhanam ityatrāha prayatnetyādi prayatnānantarajñānakāryārambhakatā naca pratisaṅkhyānirodhādeḥ prasiddhā sāṃvṛtasya naḥ  prayatnānatarajñānabhavaṃ kāryaṃ tasyārambhakatā pratisaṅkhyādinodhāder na siddheti sambandhaḥ yadi hi sautrāntikanayena pratisaṅkhyādinirodhādinā vyabhicāra  udbhāvyate tadā na siddho vyabhicāras teṣāṃ matena pratisaṅkhyānirodhādeḥ saṃvṛtisattvāt naca sāṃvṛtaṃ kasyacit kāryasyārambhakaṃ yuktaṃ tallakṣaṇahāniprasaṅgāt tathā hi yadarthakriyākāri tadeva paramārthas tadanyat tu saṃvṛtisaditi paramārthasaṃvṛtisator lakṣaṇam atha vaibhāṣikamatena vyabhicāraḥ tatrāpi yādṛśo bhavatā nāśādyātmako varṇitaḥ pratisaṅkhyānirodhādis tādṛgvaibhāṣikair neṣṭa ityādarśayati nacetyādi naca nāśātmakāviṣṭau nirodhau sāśravair yataḥ pratisaṅkhyānirodho yo visaṃyogaḥ pṛthak pṛthak utpādātyantavighno nyo nirodho pratisaṅkhyayā tasmād ajñātasiddhāntāḥ plavante līkamāninaḥ  nirodhād iti pratisaṅkhyāpratisaṅkhyānirodhau kīdṛśau nāmeṣṭavityāha sāśravair yata iti sakleśair vastubhir yo vibhāgaḥ sa pratisaṅkhyayā prajñayā prāpyata iti kṛtvā p pratisaṅkhyānirodha ucyate  saca pratisaṃyogidravyaṃ bhinnaḥ  ata evāha pṛthak pṛthagiti yāvanti hi saṃyogindriyāṇi tāvanti visaṃyogadravyāṇīti siddhāntāt apratisaṅkhyānirodhas tu anāgatānāṃ dharmāṇām utpādasyātyantavighnabhūto dharmo visaṃyogād anyo yaḥ sa ucyate sa ca na pratisaṅkhyayā labhyate kiṃ tarhi pratyayavaikalyādato pratisaṅkhyānirodha ucyate yathoktam pratisaṅkhyānirodho yo visaṃyogaḥ pṛthak pṛthak utpādātyantavighno nyo nirodho pratisaṅkhyayā  iti  bhavennāma nāsvabhāvau  tathāpi na vyabhicāra ityādarśayann āha nāsvabhāvādityādi nāsvabhāvāt svanāśau ca prayatnānantarīkau kapālālokarāśyādi tathājñānanibandhanam  prayatnānantarīyakāviti neti sambandhaḥ kutaḥ asvabhāvāt tathā hi vastusattāpratiṣedhamātraṃ nāśaḥ  ākāśaṃ ca spraṣṭavyābhāvamātram  tataścaitau svanāśau dvāvapi niḥsvabhāvau  tat kathamanayoḥ prayatnāntarīyakatā bhavet  svabhāvasyaivārthakriyākāritvāt kimidānīṃ tarhi vināśādivijñānanibandhanam ity āha kapāletyādi ālokarāśiḥ ālokasaṅghātaḥ ādiśabdena tamorāśigrahaṇam yaduktam aviśeṣe pi nānityaṃ na nityaṃ vastu tanmametyādi tatrāha ekasyetyādi ekasyārthasvabhāvasya parikṣiptāddvirūpatā aṃśas tasmān na jātyākhyo nityo tra ghaṭate ghaṭe  anityatāvikalpyaivam ityādāvāha tādavasthetyādi tādavasthyapratikṣepamātraṃ cānityate psitā sādhyatvena pradīpādis tatrodāharaṇaṃ sphuṭam  tādavasthyapratiṣedhamātram evānityatā sādhyatveneṣṭā  tatrāpi pradīpa udāharaṇaṃ sādhyānvitamastyeveti kutaḥ sādhyahīnatā dṛṣṭāntasya jvālāder ityādinā paramatena pradīpāder api dṛṣṭāntasya sādhyahīnatāmāśaṅkate jvālāder api nāśitvaṃ natvasiddhaṃ pratikṣaṇam laghavo vayavās tatra yānti deśāntaraṃ laghu  p prabhūtaṃ varttideśe hi tejastiṣṭhati piṇḍitam tatra yāvadvrajatpūrvaṃtyūrdhvaṃ tāvajjvāleti gamyate tato pi yadapakramya yāti tatsyāt prabhātmakam tataḥ paraṃ tu yadyāpi tat saukṣmyānnāvadhāryate  tatra hi jvālāder avayavāḥ śīghraṃśīghraṃ deśāntaraṃ vrajanti na tu pratikṣaṇaviśarāravaḥ viśaraṇāḥ atha yugapat kasmāt sarve na visarpantītyāha uttarāvayavair ityādi uttarāvayavai ruddhe mārge pūrve na yānti ca yathottare vimuñcanti pūrve yānti tathā tathā nanu yadi prasarpaṇadharmāṇas te tat samīpavarti tṛṇatūlādi kiṃ na dahantītyāha saṃkrāntāvapītyādi saṃkrāntāvapi naiteṣāṃ tṛṇādau vṛttisambhavaḥ tadetat kalpanāmātraṃ pramāṇānabhidhānataḥ  saṃhatāvasthāyām eva upalabdhavṛttayo bhavanti natu viprakīrṇāvasthāyām iti bhāvaḥ tadetad ityādinā pratividhatte satyām api cāsyāṃ kalpanāyāṃ na sādhyavikalatā dṛṣṭāntasya tathā hi tādavasthyapratiṣedhamātramanityatāsādhyatveneṣṭetyuktam tacca tādavasthyaṃ pradīpādau nāstyeveti kutaḥ sādhyavikalatā tathāpyabhyupagamya doṣamāha kiñcetyādi kiñcāvyāhataśaktīnāṃ tṛṇatūlādisaṅgatau dāhavṛttiprasaṅgo yaṃ pūrvavan na nivartate  avyāhataśaktīnām iti jvālādyavayavānām pūrvavad iti saṃhatāvasthadaviśeṣāt atha viśeṣo bhyupagamyate tadā nityatvahāniprasaṅgo durnivāra iti darśayati anyathetyādi anyathā nityarūpā sā teṣu syāt kīdṛśī tava śaktāśaktasvabhāvasya yadā bhedo vyavasthitaḥ  subodham p yaduktam sambandhākaraṇānyāyād vaktavyā vākyanityatā iti  tatrāha sambandhasya cetyādi sambandhasya ca nityatvaṃ pratiṣiddhaṃ purā tataḥ sambandhākaraṇanyāyān na yuktā vākyanityatā  bhavanmatena vākyam eva na sambhavati  yasya tvayā nityatvaṃ prasādhyata iti manyamāno vākyaṃ vicārayann āha katamasyetyādi katamasya ca vākyasya nityatvam upagamyate varṇamātrātmano varṇakramasyātha vibheditaḥ  kiṃkadācid varṇamātramevāviśiṣṭaṃ vākyaṃ syāt yadvā varṇā eva viśiṣṭāḥ kramavartino vākyam athavā varṇebhyo bhedinaḥ sphoṭākhyasya vākyatvam iti pakṣatrayam tatrādye pakṣe doṣamāha varṇānām ityādi varṇānāṃ kramaśūnyānāṃ vācakatvaṃ na vidyate nātaste tādṛśā vākyaṃ kramo pyeṣāṃ na vidyate vyāpter nityatayā caiṣāṃ deśakālakramo na hi lipivat phalapuṣpādibhedavaccopapadyate svābhāvike krame caiṣāṃ sara ityevasambhavet natu syād rasa ityādiḥ sthitakramavirodhataḥ sthitā rephādayaścānye naivānyakramayoginaḥ jāyante vāyuto varṇā nityatvaikatvasādhanam anyathā pratyabhijñānaṃ nityatvaikatvasādhanam vyabhicāri tvayaivoktaṃ bhaved bhede pi vartanāt  dvitīye pi pakṣe prāha kramo pyeṣāṃ na vidyata iti tathā hi dvividha eva bhāvānāṃ kramaḥ  deśakṛto vā pipīlikālipyakṣarādivat  kālakṛto vā yathā bījāṅkurakāṇḍapuṣpaphalādīnām  na tāvad ādyaḥ kramo varṇānāṃ sambhavati  vyāpteḥ  sarvagatatvād varṇānām  nahyākāśavat sakaladeśāvaṣṭambhenāvasthitasya deśavicchedakṛtaḥ kramo p yuktaḥ  sarveṣām ekanabhodeśāvasthānāt nāpi kālakṛtaḥ  nityatvena sarveṣāṃ samakālatvāt kiñca puruṣakṛto vā kramo bhavet svābhāviko vā na tāvat puruṣakṛta iṣṭaḥ  vedasya pauruṣeyatvaprasaṅgāt atha svābhāvikaḥ  tadā sara ityeva nityaṃ bhavet  na kadācid rasa iti nacāpi pratipadaṃ bhinnā varṇā ityabhyupeyam  pratyabhijñayā varṇānāṃ nityatvasya siddhatvāt tat pratiṣedhasyaiva ca sādhayitumiṣṭatvāt  anyathā pratyabhijñānaṃ vyabhicāri syāt athāpi syād abhivyaktikramas tarhi vākyaṃ bhaviṣyatītyāha nacetyādi naca vyaktikramo vākyaṃ nitye vyaktiniṣedhanāt vākyatāyogatas tasmānnityatvaṃ nopapadyate  caśabdānnāpi varṇebhyo bhinnaṃ sphoṭākhyaṃ vākyam iti sūcayati tasya mīmāṃsakair eva nirastatvād iti bhāvaḥ nitye vyaktiniṣedhanād iti nityasya vyakter niṣiddhatvād ity arthaḥ yaduktam dṛṣṭārthavyavahāratvād ityādi tatrāha yathā vṛddhyādaya ityādi yathā vṛddhādayaḥ śabdā icchāviracitārthakāḥ svargayāgādayaḥ śabdāḥ sambhāvyante tathaiva ca nacotpādyakathārūpanāṭakākhyāyikādiṣu nityaḥ śabdārthasambandho vāstavo sti vivakṣitaḥ  icchayā racito rtho yeṣāṃ te tathoktāḥ utpādyā svayam apūrvaiva puruṣeṇa yā kathā mahāśvetādikā  saiva rūpaṃsvabhāvo yeṣāṃ nāṭakākhyāyikādīnāṃ te tathoktāḥ naca teṣu nityaḥ śabdārthasambandho sti nivakṣitaḥ śaktilakṣaṇas tadvad vede pisambhāvyata iti bhāvaḥ tatrāpītyādinā paramatena dṛṣṭāntāsiddhimāśaṅkate tatrāpi śaktinityatvaṃ niyogasya tvanityatā tadvaśād eva nityāyāṃ śaktau bhrāntiḥ pravartate  tatrāpyutpādyakathādiṣu nityā śaktiriṣṭaiva  kintvasatyevārthe yo niyogaḥ puruṣaiḥ kriyate  so nityas tadvaśād eva nityāyāṃ śaktau pratītivibhramo bhavati  tasmād asiddho dṛṣṭānta iti p nanvityādinā pratividhatte nanu bāhye na tatrāsti vyaktiḥ kvārthe prakalpyate vikalpapratibimbe cet tadvadvede pi śaṅkyate  bāhya iti mahāśvetādirity arthaḥ yaduktam svargayāgādisambandhaḥ kena dṛṣṭo hyatīndriyaḥ ityādi  tatrāha atīndriyārthasambandhām ityādi atīndriyārthasambandhāṃ ko vā śaktiṃ prapadyate nāto vede niyogo pi narāyattaḥ prakalpyate vṛddhebhyo naca tadbodhas te pi hyajñāḥ svataḥ sthitāḥ sambhāvyā pratipattis tu vyākhyānāt puruṣāśrayāt  anenaitadāha svayam eva bhavatā sāmarthyād darśitam  yathā yo yaṃ vedārthapratyayo bhavati sa puruṣāśrayād vyākhyānādeveti tathā hi prakṛtyaiva tāvat pūrvādapūrvaiśaktir atīndriyārthaśritā  tataścātīndriyāyāṃ śaktau na puruṣakṛto niyogaḥ śabdasya sambhavati  nāpi vṛddhebhyas tasyāḥ pratītiḥ sambhavati  teṣāṃ sarveṣām evānabhijñatvāt  andhānām iva vacanād rūpaviśeṣapratītiḥ tasmāt sāmarthyādiyam arthapratītiḥ puruṣavyākhyānādevāvatiṣṭhate gatyantarābhāvād iti nanvityādinā paraścodayati nanu paryanuyogo yaṃ kṛtakepyāgame samaḥ na tatra śraddhayā vṛtter arthasaṃśayato pi vā  nanvayaṃ sāmānyaḥ pauruṣeyeṣvapyāgameṣu prasaṅgaḥ tathā hi kimidānīntanāḥ parokṣadeśikānāṃ buddhādivacanānām arthaṃ yathābhiprāyaṃ pratiyanti  āhosvid viparyayam iti na tatretyādinā pratividhatte tatreti puruṣo yadiṣṭepauruṣeye  adṛṣṭe  heyāditatve sopāye puruṣārthopayogini tathā hi tatra nyāyamevānupālayantaḥ saugatāḥ sudhiyaḥ pravartante na pravādamātreṇa śraddhayeti abhisampratyayena yuktinidhyānajena niścayeneti yāvat pramāṇasiddhaevārthe bhisampratyayasya yujyamānatvāt nānyatra tatra saṃśayānativṛtteḥ arthasaṃśayato pi veti atyantaparokṣe rthe svargadevatāpūrvādau tathā hi tatra pauruṣeye vākye puruṣasya svābhiprāyakathanenāviparītasampradāyasambhavacchrotṛparamparayā cāvicchinnaḥ sampradāyaḥ  samyak sambhāvyate natvevam apauruṣeye tatropadeṣṭur abhāvāt p kiñcopadeṣṭā kriyakṛpayā lokapratyayenayapratyāyanāya kurvābruvāṇo lokasaṅketamevānusṛtya kṛbrūta iti tato lokaprasiddherapi tadarthasiddhiḥ sambhavet natvapauruṣeyāṇāṃ tatra kasyacit samīhābhāvāt yadyevaṃ yena kenacid āgamena kiṃ na bhavān pravartate sandehasya sarvatra tulyatvādityetaccodyanirākaraṇāyedam āha pratyakṣeṇetyādi pratyekṣeṇānumānena viśuddhe viṣaye sati nahyevaṃ vaidike śabde sa svayampratyayo yataḥ  yatra pratyakṣānumānābhyām abhimatasyārthasya tathābhāvo na virudhyate  tena pravartamānaḥ śobheta satyapi saṃśaye  natu yatrānyathābhāvas tatra  dṛṣṭapramāṇoparodhitānarthasaṃśayasyodbhūtatvāt yadyevaṃ vede pyanenaiva nyāyena pravṛttir bhaviṣyatītyāha nahyevam ityādi svayampratyaya iti svata eva pramāṇabhūta ity arthaḥ ato na pramāṇena parīkṣya tataḥ pravṛttir yuktā  parataḥ prāmāṇyaprasaṅgāt nacāpi tasya viṣayaviśuddhiḥ sambhavati tathā hi apracyutānutpannapūrvāpararūpaḥ pumānanukrameṇa kartrā karmaphalānāṃ ca bhoktā vede paṭhyate sa cāyukta ity āveditam ātmaparīkṣāyām tathā nityatvaṃ keṣāñcid bhāvānāṃ paṭhyate tadapi sthirabhāvaparīkṣāyām ayuktam upapāditam tathā sāmānyādīnyapratyakṣāṇyapi pratyakṣatveneṣṭāni  tathā krameṇa janmasthitinivṛttayo sambhavinyo pi bhāvānāṃ nirdiṣṭāḥ tathānādheyaviśeṣasya prāgakartuḥ parāpekṣayā janakatvaṃ  tathā niṣpannasya parāśrayeṇa sthitikāryasyāpyupadiṣṭā tathā kāraṇād vināśa ityādikaṃ bahuvidhaṃ pramāṇaviruddham upalabhyate tat kathaṃ prekṣāvatas tathābhūtenāgamena pravṛttiḥ syāt yadapyaparaṃ kumārilena sambandhanityatvasādhanāya sādhanam uktam tasyotpādyakathārūpanāṭakādinānaikāntikatvam iti darśayati utpādyetyādi utpādyārthakathādharmamanālocya samaṃ śrutau evaṃ cedamasambaddhaṃ parair atropavarṇitam  utpādyo rtho yasyāḥ kathāyāḥ sā tathoktā  utpādyārthā cāsau kathā ceti vigrahaḥ tasyā dharma icchāviracitārthatvam kiṃ tadupavarṇitam ity āha śabdārthānāditām ityādi śabdārthānāditāṃ muktvā sambandhānādikāraṇam na syād anyadato vede sambandhādi na vidyate  p upāyarahitatvena sambandhākaraṇānumā anākhyānānumānaṃ tu dṛṣṭenaiva virudhyatām  śabdo varṇasvabhāvaḥ  tasyārthaḥ sāmānyaṃ  tayor anāditvāt sambandho pi śaktilakṣaṇo nādireva  śakter bhāvāvyatirekāditi bhāvaḥ tathā sambandhakaraṇasyopāyābhāvena sambandhākaraṇamanumīyate prayogaḥ yo yatkaraṇopāyarahitaḥ sa na taṃ karoti yathāvidyamānamṛtpiṇḍadaṇḍacakrasalilasūtrādikāraṇakalāpaḥ kulālo ghaṭam  sambandhakāraṇopāyarahitāś ca sarvapuruṣā iti vyāpakaviruddhopalabdhiḥ nacāsiddho hetuḥ śrotuḥ kartuṃ ca sambandhaṃ vaktā kaṃ pratipadyatām ityādinā sarvapuruṣāṇām upāyarahitatvasya pratipāditatvāt yadyevaṃ kāraṇavatsambandhākhyānābhāvānumānaprasaṅga ityāśaṅkhyāha anākhyānānumānaṃ tvityādi anākhyānānumāne hetor upāyarahitatvād ityasyāsiddhiḥ vṛddhānām ityādinā tāmevāsiddhiṃ darśayati vṛddhānāṃ dṛśyamānā ca pratipattiḥ punaḥ punaḥ upāya iti taddhānirasiddhāvagamaṃ prati  yeyaṃ vṛddhānāṃ sambandhapratītiḥ punaḥpunardṛśyate  sa eva sambandhakathanopāyaḥ  nahyapratipadya parasmai kathayitum īśate taddhāniriti upāyahāniḥ avagamaṃ pratīti sambandhāvavodhaṃ prati ityetaddhītyādinā dūṣaṇam āha ityetaddhi bhavet sarvaṃ yadi vedārthaniścayaḥ vṛddhyebhyo pyavisaṃvādī siddhaḥ syād anyathā kṣatiḥ  yaduktam  śabdārthānāditām ityādi  tatra yadi nityatvaṃ śabdārthayor anāditvam abhipretaṃ tadasiddham  vyāpinaḥ kṣaṇabhaṅgasya pratipāditatvāt atha kāryakāraṇaparamparāyās tadānaikāntikatvaṃ viruddhatvaṃ ca  sambandhibhyaḥ sambandhasyāvyatirekāt tadvadanityatvaprasaṅgāt yaccoktam upāyarahitatveneti  tadapyasiddham  yato bhede pi prakṛtyā cakṣurādivadekākārapratyavamarśajanane samarthāḥ kecid arthā iti pratipāditam tataśca vaktṛśrotror ekārthādhyavasāyī pratyayaḥ sa svakaraṇe bhyupāya ityabhiprāyaḥ yadapyucyate vṛddhānāṃ dṛśyamānā ca pratipattir iti  tatrāpyuktam vṛddhebhyo na ca p tadbodhaste pi hy ajñāḥ svataḥsthitāḥ iti anyathā kṣatir iti yadi vṛddhāḥ svayam ajñā api santaḥ sambandhaṃ pratipadyanta itīṣyate tadā dṛṣṭavirodho ndhasyeva rūpadarśanapratijñāyā ity arthaḥ yaduktam saṅghātatvasya vaktavyam īdṛśaṃ prati sādhanam ityatrāha siddhetyādi siddhasarvopasaṃhāravyāptikatvān na sambhavi saṅghātatvādiliṅgasya kiñcana pratisādhanam  siddhā sarvopasaṃhāravyāptir yasya tat tathoktam  tadbhāvas tattvam  anena vastubalapravṛttatvam asya pratipādayati anyasya sarvopasaṃhāreṇa vyāptyasiddheḥ na ca vastubalapravṛtte numāne pratisādhanasambhavaḥ  vastūnāṃ svabhāvānyathātvasya kartum aśakyatvāt nāpi parasparaviruddhasvabhāvadvayasyaikatra sambhavaḥ  ekatvāhāniprasaṅgāt  tāmeva sarvopasaṃhāreṇa vyāptisiddhṃ darśayann āha sārthakā ityādi tāmeva sarvopasaṃhāreṇa vyāptisiddhiṃ darśayann āha sārthakā ityādi sārthakāḥ pravibhaktārthā viśiṣṭakramayoginaḥ padavākyasamūhākhyā varṇā eva tathoditāḥ sārthakapravibhaktārthaviśiṣṭakramayogitā niṣiddhā pauruṣeyatve vyāptiravyāhatā tataḥ  tatheti saṃhatatvenoditaḥ apauruṣeyatve tu varṇānāṃ sarvam etad anupapannam iti pūrvaṃ pratipāditam ato vyāptisiddhiḥ nanu ca vedādhyayanavācyatvād ityasyāpi hetor vyāptiḥ sarvopasaṃhāreṇa siddhaiva  tathā hi vedānāṃ kartā na kadācid apyupalabhyata ityāśaṅkyāha vedādhyayanetyādi vedādhyayanavācyatve natvevaṃ vyāptiniścayaḥ saṃdigdhavyatirkitvaṃ vyaktaṃ tenātra sādhane  nantvevam iti yathā saṅghātatvasya yato na saṅghātatvasya sādhyaviparyaye vyatirekitvaṃ saṃdigdham  asya tu saṃdigdham etad eva pratipādayati tathāvidha ityādi tathāvidhe krame kārye narāśaktau ca niścaye siddhe vyāptir iheyaṃ ca niścituṃ naiva śakyate samastanaradharmāṇāṃ pratyakṣīkaraṇe sati syād eva niścayo yaṃ ca sarvajñasyopapadyate  p tathāvidha iti svargakāmo gniṣṭomena yajetetyādike evambhūtaṃ varṇakramaṃ yadi kartuṃ sarvanarāṇām aśaktir niścitā bhavet  tadā vyāptiniścayo bhavet yāvatā saiva niścetumasarvavidā na śakyata iti darśayati samastanaradharmāṇām ityādi ayaṃ ceti niścayaḥ nanu ca dharmādyupadeśadurbhaṇatvādīnāṃ vedadharmāṇāṃ pauruṣeyeṣu vākyeṣvadarśanād vedasya pauruṣeyatvam asambhāvyam eva  tat kathaṃ saṃdigdhāsiddhatā syād ityāśaṅkyāha sambhāvyata ityādi sambhāvyate ca vedasya vispaṣṭaṃ pauruṣeyatā kāmamithyākriyāprāṇihiṃsāsatyābhidhā tathā durbhaṇatvānudāttatvakliṣṭatvāśravyatādayaḥ vedadharmā hi dṛśyante nāstikādivacastvapi viṣāpagamabhūtyādi yac ca kiñcit samīkṣyate satyaṃ tadvainateyādimantravāde pi dṛśyate  evaṃ manyate yadi nāmādarśanam  tathāpyadarśanamātrasyāpramāṇatvāt saṃdigdhāsiddhataiva  kadācit kvacit puruṣās tathāvidhānāṃ vedadharmāṇāṃ kartārau bhaveyur iti nacādarśanamātraṃ siddham kāmamithyācārādyupadeśāder vedadharmasya nāstikādivacaneṣvapi darśanāt kāmamithyākriyā kāmamithyācāraḥ mātrādyabhigamanam iti yāvat tasyopadeśo gosavādau yathoktam upahā udakaṃ cūṣati tṛṇāni chinatti upaiti mātaramutasvagotrāmityādi upaheti yajamānaḥ aśvamedhādau prāṇivadhopadeśaḥ yathoktam bahūni niyujyante paśūnāṃ madhyame hani aśvamedhasya vacanād ūnāni paśubhistubhiḥ  iti asatyaṃ mṛṣāvādas tadapyupadiṣṭam yathoktam na narmayuktaṃ hy anṛtaṃ hinasti na strīṣu rājan na vivāhakāle prāṇātyaye sarvadhanāpahāre pañcānṛtānyāhur apātakāni  CfAbhidharmakośabhāṣya p iti eṣāṃ kāmamithyācārādīnāṃ  abhidhā abhidhānam vedadharmā nāstikādivacastvapi dṛśyanta iti sambandhaḥ tatheti samuccaye durbhaṇatvam durabhidhānam  anudāttatvaṃ manojñatvaṃ  kliṣṭam vyavahitam āmandrair indra haribhir yahi mayūraromabhir ityādivat atra hi ā mandrair ityayaṃāṅ yāhītyanena vyavahitena sambadhyate āyāhītyarthaḥ aśravyatā śrutidurbhagatā ādiśabdena padavicchedaplutodāttādiparigrahaḥ viṣāpagamabhūtyādīti viṣāpagame bhūtiḥ sāmarthyaṃ  prabhāva p iti yāvat athavā viṣāpagamaś ca bhūtiśceti samāsaḥ bhūtir vibhūtiraiśvaryam iti yāvat ādiśabdena bhūtagrahādyāveśavaśīkaraṇābhicārādayo gṛhyante satyam iti avisaṃvādi vainateyādītyādiśabdena bauddhādimantravādaparigrahaḥ bhārate pi bhavedevam ityādāvāha kiñcāmunetyādi kiñcāmunā prakāreṇa pauruṣeyaṃ na kiñcana śakyaṃ saugatam apy evam anumātuṃ vaco yataḥ  evam anumātum iti saugatapravacanādhyayanaṃ prathamābhihimataṃ sajātīyādhyayanapūrvakaṃ  saugatādhyayanavācyatvāt  adhunādhyayanaṃ yatheti yadyevaṃ kathaṃ tarhi tat saugataṃ setsyatītyāha tadabhivyaktetyādi tathabhivyaktarūpatvāt tadīyaṃ ca taducyate kartṛsmṛtiśca tatrāpi bhavatvarthanibandhanā parair evaṃ na ceṣṭaṃ cet tulye nyāye na kiṃ matam mābhūdvaivaṃ parasyeṣṭir nyāyāttvāśaṃkyate tathā  tena sugatenābhivyaktaṃ rūpaṃ svabhāvo yasya tat tathā tadbhāvas tattvam tatrāpi saugateyā kartṛsmṛtisvarthavādanibandhanā śakyate vyākhyātum tathāhyatrāpi karotiḥ smaraṇārthaḥ kiṃ na vyākhyāyate syād etat nahi bauddher evamiṣṭam  yenaivaṃ sādhyetetyāha tulye nyāye na kiṃ matam iti yadyayam artho yuktyupetaḥ syāttadā kimiti bauddhaonābyupagacchet nahinyāyopapanne rthe prekśāvato nabhyupagamo yuktaḥ mābhūd bauddhasya prekṣāvato bhyupagamas tathāpi nyāyādevamāpādyate bhavata iti brūmahe etad eva tadvacanena dṛḍhīkurvann āha sarvadā cetyādi sarvadā caiva puruṣāḥ prāyeṇānṛtāvādinaḥ yathādyatve na visrambhas tathātītārthakīrtane ityetena tvaduktena nyāyena ca na siddhyati kartā kaścit kvacid granthe svāṃ kṛtiṃ kathayann api tataścāpauruṣeyeṣu satyāśā tyajyatām iyam vedārthaviparītā hi teṣvarthāḥ pratipāditāḥ  ityeteneti sarvadā cetyādinānantaroktena syād etad bhavatu sarveṣām apauruṣeyate p tyāha tataścetyādi tataścāpauruṣeyatvaṃ satyārthaṃ na siddhyet saugatādivacanenānaikāntikatvād iti bhāvaḥ tathā hi vedārthaviparītā nairātmyādayo bhavan matenāpramāṇopapannās teṣu saugatādiṣu vacaneṣu nirdiṣṭāḥ  tathā vaidikā api sambhāvyeran evaṃ tāvad anaikāntikatvaṃ pratipāditam  idānīmiṣṭavighātakāditvād viruddhatvam asya pratipādayann āha apicetyādi apicānāditā siddhyed evaṃ nānarasaṃśrayaḥ tasmād akṛtakatve vā syād anyo pyāgamo kṛtaḥ  tathāhyapauruṣeyatvam asya sādhayitum iṣṭam  tac ca na siddham  kiṃ tarhi anāditvamātram aniṣṭam eva siddhyati syād etat anāditve siddhe sāmarthyād akṛtakatvaṃ siddhyatyeva  nahi kṛtakasyānāditvaṃ yujyate tadityatrāha tasmād ityādi tasmād anāditvādyadyatkṛtakatvaṃ syāt tadā pārasīkādivyavahārasyāpi syāt etad eva darśayati tathāhītyādi tathā hi pārasīkādivyavahārāḥ parāśrayāḥ nāstikānāṃ ca siddhāntaḥ parasaṃskārabhāvikaḥ  parāśrayā iti parapuruṣasaṃksāreṇa pravṛttā ity arthaḥ parasaṃskārabhāvika iti parasaṃskāreṇa bhāvaḥ sa yasyāsti sa tathoktaḥ parasaṃskāreṇa vā bhavituṃ śīlam asyeti parasaṃskārabhāvī  tataḥ svārthe ko vidheyaḥ tathā hi ye pi tāvat svapratibhāracitasaṅketāḥ siddhāntāḥ  teṣām api yathāśrutārthavikalpavaśenaiva pravṛtteḥ parasaṃskārabalenaiva pravṛttiḥ prāgesyādeva prāyeṇa  yathā darśanavṛttīnāṃ lokavyavahārāṇām bhavatu sarveṣām apauruṣeyatvam iti cedityāha īdṛśītyādi īdṛśyakṛtakatve ca kaḥ siddhe pi guṇastava avaitathyanimittaṃ hi yatno yaṃ bhavato khilaḥ  īdṛśi sambhavadvitathārthe atītānāgatau kālāvityādāvāha kālatvetyādi kālatvapuruṣatvādau saṃdigdhavyatirekitā pūrvavat karaṇāśakter narāṇām aprasādhanāt  p vyakteś ca pratiṣiddhatvād vaktā kartaiva gamyatām tat prayogadvaye pyuktaṃ sādhyaśūnyaṃ nidarśanam  sarveṣāṃ hi narāṇāṃ karaṇaśaktiprasādhanaṃ viparyaye hetor bādhakaṃ pramāṇam  tasya cānupadarśanāt sarvahetūnāṃ sādhyaviparyaye vyatirekaḥ saṃdigdhaṃityanaikāntikatā pūrvavad iti vedādhyayanavācyatvasādhanavat sādhyaśūnyaṃ nidarśanam iti vartamānakālavat prākṛtanaravadityetat tataś ca gamyatām ityādāvāha naretyādi naropadeśāpekṣatvāt kṛtakasya ca sādhanāt svārthe vaktranapekṣatvaṃ dharmidṛṣṭāntayor na ca  dharmidṛṣṭāntayor iti sādhyadharmiṇi dṛṣṭāntadharmiṇi cetyarthaḥ tatkṛtaḥ pratyaya ityādāvāha nityatve stu ityādi nityatve ste ca vākyasya dharmidṛṣṭāntayor api nityavākyodbhavatvasya spaṣṭāsiddhiḥ pratīyate itthaṃ cāpauruṣeyatve codanāyā aniścite sandigdhāsiddhatā doṣaḥ paścimeṣvapi hetuṣu  atrāpi hetor asiddhatā dṛṣṭāntasya ca sādhyavikalatā pūrvavat dharmidṛṣṭāntayor iti saptamī nityavākyodbhavatvasyodbhavatvasyetyetad apekṣā vākyasyeti nityatva ityetad apekṣā sambandhaṣaṣṭhī nityavākyodbhavatvasyetyasiddhyapekṣā ṣaṣṭhī paścimeṣviti doṣavarjitaiḥ kāraṇair janyamānatvād ityādiṣu ca anāptāpraṇītoktijanyatvād bādhavarjanādityanayos tu hetvor niścitaivāsiddhateti darśayann āha bādhyate cetyādi bādhyate ca śrutiḥ spaṣṭaṃ kṣaṇabhaṅge prasādhite nityā tāvat svarūpeṇa tat kṛtāto matiḥ kutaḥ nahi śīryata ityuktaḥ puruṣaś ca śrutāvalam purastasyoditā bādhā suvyaktā tadasiddhatā karāmalakavadyasya deśakālanarāntaram pratyakṣaṃ tatra tenāyaṃ bādhābhāvo vasīyate  nityā tāvat svarūpeṇeti bādhyata iti sambandhaḥ etaduktaṃ bhavati spaṣṭaṃ hi p hetubalapravṛttānumānataḥ sarvapadārthavyāpini kṣaṇabhaṅge prasādhite satiye yaṃ nityatvenābhyupagatā śrutiḥ sā tāvad budhyata iti svarūpagrahaṇam abhidheyavyudāsārtham tat kṛtāto matiḥ kuta iti naivetyarthaḥ etanānāptāpraṇītoktijanyatvādityetasyāśrayāsiddhatoktā bādhavarjanādityetasya ca svarūpato siddhatāṃ niścitāṃ darśayann āha nahi śīryata ityādi aśīryo yaṃ nahi śīryate avināśīvā are ayam ātmeti vede paṭhyate tasya puruṣasya ātmanaḥ puraḥ pūrvaṃ nairātmyasiddhau  bādhoktā ato niścitamasiddhatvam asya nanu ca codaneti kriyāyāḥ pravartakaṃ vacanam āhur iti vacanād vaidikaikadeśaviśeṣa eva codanocyate  na tu sarvo vedaḥ  codanājanitātubuddhiḥ pakṣīkṛtā tasmād anyārthasya vedasya bādhāyām api na codanāyā bādheti hetoḥ siddhir eva naiṣa doṣaḥ codanāgrahaṇena kvacit sarvam eva vaidikaṃ vākyam ucyate  na tu sarvadā pravartakam eva anyathā na hiṃsyād bhūtyānītyetad vākyaṃ codanā na syāt  apravartakatvāt yac coktaṃ bhāṣye ubhayam iha codanayā lakṣyate rtho narthaś ca iti  tad api viruddhyeta  na hi codanānarthe pravartayati  yena tayānartho lakṣyata iti syāt kiṃ ca yad etad aparam uktaṃ bhāṣye viplavate khalvapi kaścit puruṣakṛtād vacanāt pratyayo natu vedavacanasya mithyāvasāye kiñcana pramāṇam astīti asyanityasya tāvad bādhanāccodanāyām api bādhā sambhāvyamānā durvāraiva tathā hi kumārilenoktam akartṛkatvasiddhyā ca hetutvaṃ sādhayiṣyate iti yathācākartṛkasyāpi nityapuruṣādiviṣayasya vedavacaso bādhā parisphuṭā samīkṣyate tathāgnihotrāt svargo bhavatītyādāvapi vāsāśaṅkā durvārairveti sphuṭā tāvat sandigdhāsiddhatā pūrvoktaiva ata eva punar nirvartya sandigdhasiddhatām eva draḍhayann āha karāmalakavadityādi tatreti deśakālanarāntare tatra yad uktam na caiṣa deśāntare kālāntare puruṣāntare vā viparyeti tasmād avitatha iti  tadanena dūṣitaṃ bhavati yaduktam tasmād ālokavad ityatrāha narāvijñātarūpārtha ityādi narāvijñātarūpārthe tamobhūtaṃ tataḥ sthite vede nurāgo mandānāṃ svācāre pārasīkavat avijñātatadarthāś ca pāpaniṣyandayogataḥ tathaivāmī pravartante prāṇihiṃsādikalmaṣe  rūpam svarūpam  arthaḥ abhidheyaḥ  narāvijñātau rūpārthāvasyeti vigrahaḥ p tatra rūpamavijñātam  kimayameva varṇo thānyo viśeṣa eva varṇakrama uta neti svataḥ parataś ca niścayāyogāt evam arthe pyaniścayo draṣṭavyaḥ tataś ca tamobhūte niścayābhāvenānālokabhūtatvāt pāpaṃ pūrvapāpābhyāsavāsanā  tanniṣyandaḥ tathaiveti pārasīkavat yaduktam ādau avaśyaṃ dharmādharmārthibhiḥ puruṣaiḥ prekṣāvadbhiścodanaiva pramāṇatvenāśrayaṇīyeti  tatrāha dharmaṃ pratītyādi dharmaṃ prati na siddhātaś codanānāṃ pramāṇatā svato nyebhyaś ca mandebhyas tadarthānavadhāraṇāt dharmagrahaṇam upalakṣaṇam  adharmo pi grahītavyaḥ yadyevaṃ kastarhi dharmādivyavasthāśraya ity āha jñānetyādi jñānālokavyapāstāntastamorāśiḥ pumānataḥ śrutyarthānāṃ viviktānām upadeśakṛdiṣyatām iti śrutiparīkśāantastamaḥ kliṣṭākliṣṭamajñānam  jñānālokena vyapāsto dhvasto ntastamorāśir yena sa tathoktaḥ viviktānām iti anavadyānām sudhīnām  śuddhānām paśuvadhakāmamithyācārādikalaṅkānaṅkitānām ity arthaḥ upadeśakṛdiṣyatām iti evaṃ hi tadapauruṣeyatvaṃ prakalpitaṃ sārthakaṃ bhavatīti bhāvaḥ anyathā hi tasminnavijñātārthe tadapārthakam eva syāt anenaitaduktaṃ bhavati yo yaṃ svataḥprāmāṇyābhyupagamo bhavatāṃ  sa na vinā sarvajñena yukta ityato vaśyaṃ so bhyupagantavyaḥ  anyathā tatra prāmāṇyāsiddhir iti pratipāditatvāt tataś ca taduktam eva varaṃ vacanaṃ dharmādisamāśrayo stu  kimaparamapramāṇopapannāpauruṣeyatvakalpanayā yaccoktam yogiratyakṣasamādhigamyo pi dharmādir na bhavatīti  tadapi śedoṣavat  anumānenayoginaḥ paścāt sādhayiṣyamāṇatvād iti bhāvaḥ iti śrutiparīkṣā KAPITEL SVATAHPRAAMAANYAPARIIKSAAon TS evam ityādinā bhūyaḥ svatantraśrutiniḥsaṅgatvam eva prakārāntareṇa samarthayate evaṃ ca pauruṣeyatve vedānām upapādite svataḥprāmāṇyam apy eṣāṃ pratikṣiptamayatnataḥ TS  p tathā hi śruteḥ prāmāṇyaṃ yathā syād iti manyamānāḥ sāmānyena sarvapramāṇānāṃ svataḥprāmāṇyamaprāmāṇyaṃ tu parata ity āhur jaiminīyāḥ parataḥ kila prāmāṇye navasthādidoṣaprasaṅgāt pramāṇetaravyavasthocchedaḥ syāt tathā hi catvāraḥ pakṣāḥ sambhavanti kadācid ubhe pi prāmāṇyāprāmāṇye svata eveti prathamaḥ  kadācid aparata eveti dvitīyaḥ  prāmāṇyaṃ parato prāmāṇyaṃ tu svata eveti tṛtīyaḥ  etad viparyayaścaturthaḥ tatra na tāvad ādyaḥ pakṣaḥ  tathā hi ekavyakyādhāraṃ vā tadubhayaṃ syād vyaktibhedena vā na tāvad ekasyāṃ vyaktau parasparaparihārasthitalakṣaṇayoḥ prāmāṇyetaradharmayoḥ sambhavaḥ  virodhāt nāpi vyaktibhedena  niyamakāraṇābhāvānniścayahetusambhavāccāsaṅkīrṇapramāṇāpramāṇavyavasthānābhāvaprasaṅgāt tathā hi dvayor api svātantryādidaṃ pramāṇameveti niyamo na syāt bādhasāmānyena ca dvayor api tirohitabhedatvād anyasya cāvadhāraṇakāraṇasyānabhyupagamād vibhāgenāparijñānād idaṃ pramāṇamapramāṇam iti vyavasthā na syāt nāpi dvitīyaḥ pakṣaḥ  prāgubhayasvabhāvarahitasya jñānasya niḥsvabhāvatvaprasaṅgāt nahi parasparaparihārasthitalakṣaṇayoḥ prāmāṇyetarayorabhāve rūpāntaram asya śakyamavadhārayitum ity asaṃśayamasyānupākhyatvam āpadyate āha ca svatas tāvad dvayaṃ nāsti virodhātparato na ca niḥsvabhāvatvam evaṃ hi jñānarūpe prasajyate V codanā vijñānavyaktibhedena bhavec ced aviruddhatā tathāpy anyānapekṣatve kiṃkva neti nirūpyate V codanā iti nāpi tṛtīyaḥ pakṣo navasthādoṣāt tathā hi na tāvat parato pramāṇabhūtāt prāmāṇyamāśaṃsanīyam tasya svayam evāpramāṇatvāt nāpi pramāṇabhūtāt  tasyāpi tulyaparyanuyogena parataḥprāmāṇyāśaṃsāyām anavasthāprasaṅgāt tataścaikapramāṇavyaktivyavasthāpanāya pramāṇaparamparāmanusarataḥ sakalam eva puruṣāyuṣam upayujyate tasmād gatyantarāsambhavāt svataḥsarvapramāṇānāṃ prāmāṇyam  parato prāmāṇyam iti gṛhyatām tatra prayogaḥ ye yadbhāvaniyatās te taṃ prati na paramapekṣante  yathākāśamamūrtatvāya  pramāṇabhāvaniyatāś ca vivādāspadībhūtā vijñānādaya iti vyāpakaviruddhopalabdhiḥ na cāsyānaikāntikatvam  svato sambhavino dharmasya pareṇādhātumaśakyatvād ākāśasyeva mūrttatvaṃ yadāha nahi svato satī śaktiḥ kartumanyena pāryata ition TS atra svata ityādinā tucchaṃ pratijñārthaṃ sambhāvayaṃstadvicāradvāreṇa dūṣaṇam ārabhate  svataḥ sarvapramāṇānāṃ prāmāṇyam iti gṛhyatāmRR V codanā ab PVDbityetasya ca vākyasya bhavadbhiḥ ko rtha iṣyate p ko rtha iṣyata iti praśne para āha meyabodhādika ityādi meyabodhādike śaktis teṣāṃ svābhāvikī sthitā  na hi svato satī śaktiḥ kartum anyena śakyateSS   V codanā cd PVDbyadi jñānaṃ pramāṇam tadā tasya meyabodhe prameyaparicchede svābhāvikī śaktiḥ arthaparicchedakatvāj jñānasya atha cakṣurādīni tadā teṣāṃ yathārthajñānajanane  codanāyā atīndriyārthādhigame svata eva śaktir ityetad ādiśabdena saṃgṛhītam atraiva tāvat para upapattim āha na hītyādion TS etad eva darśayann āha anapekṣatvam evaikam ityādi anapekṣatvam evaikaṃ prāmāṇyasya nibandhanam tadeva hi vināśyeta sāpekṣatve samāśrite TS  prāmāṇyasyeti prāmāṇyavyavasthānasya tadeva hīti prāmāṇyam vyāpakanivṛttau vyāpyasyānavasthānāt syād etat vināśyatāṃ nāma ko doṣa ity āha ko hītyādi ko hi mūlaharaṃ pakṣaṃ nyāyavādyadhyavasyati yena tatsiddhyupāyo pi svoktyaivāsya vinaśyati  mūlam prāmāṇyam  tac ca sāpekṣatvenāpahriyate  tasya tadvyāpakaviruddhatvāt tathā hi nirapekṣatvena prāmāṇyaṃ vyāptam  tacca kathaṃ svavyāpakaviruddhe sāpekṣatve satyavasthāṃ labheta yenetyādinā prāmāṇyasyānapekṣatvena vyāptiṃ darśayati yeneti yasmād ity arthaḥ kathaṃ vinaśyatītyāha sāpekṣaṃ hīti sāpekṣaṃ hi pramāṇatvaṃ hi vyavasthāpyate kvacit anavasthitahetuś ca kaḥ sādhyaṃ sādhayiṣyati  na vyavasthāpyata iti anavasthā syāt bhavatvanavasthādoṣa ity āha anavasthita ityādi anavasthito pariniścito hetur yasya vādinaḥ sa tathoktaḥ etad uktaṃ bhavati jñāto hi jñāpako vyāpyam arthaṃ jñāpayati  na sattāmātreṇa  tataśca vādī svayam eva tāvad apratipannaḥ kathaṃ parapratipādanāya sādhanam upādāsyate ityevamityādinā dūṣaṇam ārabhate p ityevam iṣyate rthaścennatu cāvyatirekiṇī śaktiḥ sarvapadārthānāṃ purastād upapāditā iṣṭakāryasamarthaṃ hi svarūpaṃ śaktirucyate tasya bhāvātmatābhāve bhāvo na syāt sakārakaḥ  tatra svābhāvikīti ko rtho bhipretaḥ  kiṃ nityatvena nirhetukatvāt svabhāvikī  āhosvid anityāpi satī svahetubhyo jñānānāṃ svabhāvaniṣpattikāla evabhavati na tūttarakālaṃ hetvantareṇādhīyata iti kṛtvā svābhāvikīti vikalpadvayam tatra na tāvad ādyo vikalpaḥ  tathā hi sā vyatiriktā vā bhaved avyatiriktā vā yadvobhayānubhayasvabhāaveti catvāraḥ pakṣāḥ tatra na tāvad āyaḥ  sambandhasiddheḥ padārthasyākārakatvaprasaṅgāccetyādinā sarvapadārthānām avyatiriktaiva śaktir iva bahuśaḥ pratipāditatvāt etad eva sūcayann āha iṣṭetyādi kāryakāraṇasamartho hi svabhāvaśaktis tasya ca svabhāvasya bhāvātmatāyā abhāve sati sa bhāvaḥ kārako na syāt tataścāsyāvastutvaprasaṅga iti bhāvaḥ athāvyatirikteti pakṣas tadā svābhāvikī na syāt  arthasya hetubalabhāvitvenānityatvāt tadavyatiriktāyā api śaktir hetubalabhāvitvenānityatāprasaṅgāt anyathā hi bhinnayogakṣematvād abhedo na syāt etad evāha sā cānityedṛśītyādi sā cānityedṛśī śaktiḥ svahetubalabhāvinī svābhāvikī pramāṇānāṃ yuṣmābhiḥ kathamiṣyate kiñca pramāṇānāṃ śaktyavyatirekācchaktisvarūpavannityatvāhetutvaprasaṅga iti darśayann āha svābhāvikyāṃ hītyādi svābhāvikyāṃ hi śaktu syān nityatā hetutāthavā pramāṇānāṃ ca tādātmyānnityatāhetute dhruvam  tataś ca ko doṣa ity āha sadābhāva ityādi sadābhāvo thavābhāvo hetutve pyanapekṣaṇāt ataḥ kāryaṃ tadāyattaṃ kādācitkaṃ na yujyate dṛśyate ca pramāṇānāṃ svarūpaṃ kāryam eva ca kādācitkamataḥ śaktir vyaktā svābhāvikī na vaḥ  p ahetutve sadābhāvo bhāvo vā nityatve tu sadābhāvo nkto piusiddha eveti noktaḥ aparam api prasaṅgam āha ata ityādi tadāyattam iti pramāṇāyattam etena yathāyogaṃ pratyakṣānumānavirodhau pratijñāyā darśitau tathā hi pramāṇānāṃ svarūpaṃ kādācitkaṃ pratyakṣata eva siddham anumānato pi kāryakramato numitam tataśca tasya nityatvābhyupagamaḥ sphuṭataram eva pramāṇābhyāṃ bādhyata iti pramāṇānām ityādinā parasya yathoktaprasaṅgadvayasamarthasamādhānopāyamāśaṅkate pramāṇānāṃ svarūpaṃ ced vyañjakair vyaktimaśnute pratyayāntarasāpekṣaṃ kāryamārabhate ca tat  yadā hi vyañjakaiḥ pramāṇasvarūpaṃ vyajyate tadā tadupalabhyate nānyadeti tena satyapi nityatve na sarvadopalabdhiprasaṅgaḥ nāpi kāryasya sadā sadbhāvaprasaṅgaḥ  kāraṇāntarāpekṣasya kāryārambhakatvābhyupagamāt  na kevalam asya tena kāraṇāntarasannidhānāsannidhānābhyāṃ kāryasya kādācitkatā bhavatīti bhāvaḥ vyaktītyādinā pratividhatte vyatkihetvantarāpekṣe vyaste nityasya vastunaḥ tasmāt tadrūpakāryāṇāṃ nityaṃ syād upalambhanam  vyaktiś ca hetvantarāpekṣā ceti vyaktihetvantarāpekṣe pūrvaṃ hi śrutiparīkṣāyāṃ vistareṇa vyaktir nityasya nirastā hetvantarāpekṣā cānupakāryasyāyukteti pratipāditam tadrūpakāryāṇām iti teṣām pramāṇānām rūpakāryāṇi rūpam svabhāvaḥ ubhayapakṣas tu virodhādyathoktapakṣadvayabhāvidoṣaprasaṅgān na yuktaḥ nāpyanubhayapakṣaḥ parasparavyavacchedarūpāṇām ekaniṣedhasyāparavidhināntarīyakatvān na tadānīm eva vihitasya niṣedho yuktaḥ  ekatra vidhipratiṣedhayor virodhād iti bhāvaḥ sphuṭataratvād dūṣaṇasyaitannoktam idānīm antimaṃ pakṣatrayamabhyupagamya dūṣaṇam āha pṛthaktvam ityādi pṛthaktvam ubhayātmatvaṃ vāstu śaktes tathāpi tat jñānaṃ nityaṃ bhavedeva nityaśaktyā hi saṅgatam  pṛthaktvam vyatirekapakṣaḥ ubhayātmakagrahaṇam upalakṣaṇam anubhayātmakapakṣāṅgīkāro pi draṣṭavyaḥ yadvā tasyāpyubhayarūpapratiṣedhasvabhāvatayobhayātmakatvam astyeva asmin pakṣatraye pi nityayā śaktyā jñānasya sambandhānnityatvaṃ syāt p katham ity āha anyathā hītyādi anyathā hi na nityā syād ekarūpāsamanvayāt kadācit sā hi sambaddhā tajjñānena nacānyadā  anyathā hi yadi śaktisambaddhaṃ jñānam anityaṃ bhavet tadā śakter nityatvaṃ na prāpnoti kutaḥ ekarūpāsamanvayāt ekasvabhāvānugamābhāvād ity arthaḥ tamevaikarūpāsamanvayaṃ darśayati kadācid ityādi anitye hi vijñāne sati śaktes tajjñānasambandhāsambaddhasvabhāvadvayaṃ syāt  na caikasya parasparaviruddhasvabhāvadvayasambhavo yuktaḥ  ekatvahāniprasaṅgāt bhedavyavahārocchedāpatteś ca dvitīyaṃ vikalpamadhikṛtyāha athetyādi atha śaktiḥ svahetubhyaḥ pramāṇānāṃ prajāyate jātānāṃ tu svahetubhyo nānyair ādhīyate punaḥ tadatretyādinā siddhasādhyatāṃ pakṣadoṣam āha tadatra na vivādo naḥ ko hyanaṃśasya vastunaḥ svahetor upajātasya śaktiṃ paścāt prakalpayet yannāmottarakālaṃ hi rūpam ādhīyate paraiḥ tadbhāvāntarameveti na tasyātmopadiśyate  tathā hi sthirāsthirabhāvabhedena dviprakārasyāpi padārthasya niraṃśatvāt sarvātmanā pariniṣpatter nottarakālaṃ pratyayāntareṇātmabhūtā śaktir ādhātuṃ pāryate  ādhānevārthāntarakaraṇam eva syāt  na tu svabhāvabhūtaśaktyādhānam bhāvasvabhāvanabhyupagame vā śakter akārakatvaprasaṅga ityuktam syād etat mābhūdanaṃśasya vastuna uttarakālaṃ śaktyādhānam  sāṃśasya kasmānna bhavatītyāha viruddhadharmasaṅgo hītyādi viruddhadharmasaṅgo hi vastūnāṃ bhinnatoditā tanniṣpattāvaniṣpatteḥ śaktāvapi sa vidyate  sa vidyata iti viruddhadharmaprasaṅgaḥ asthire tu bhāve viśeṣeṇa dūṣaṇam āha sādhitetyādi sadhitakṣaṇabhaṅgāś ca sarve rthā iti teṣu na pratyayāntaramādhātuṃ śaktaṃ kiñcana śaktimat  p nahi teṣām avasthānaṃ parastādasti yena te pratyayāntarataḥ śaktiṃ labheran kutracitphale  kutracitphala iti arthaniścayādau śeṣaṃ subodham syād etat yaid bhavatāṃ na vivādaḥ kathaṃ tarhi parataḥprāmāṇyamabhyupagatam ityata āha etāvattvityādi etāvattu vadantyatra sudhiyaḥ saugatā ime jñāne kvacit sthitāpyeṣā na boddhuṃ śakyate svataḥ  boddhum iti niścetum svata iti vijñānasvarūpād anubhavamātrād anapekṣitottarakālabhāvikāryasaṃvādāt syād etat vijñānāvyatirekācchakter vijñānagrahaṇe sāpi gṛhītaiva tat kathaṃ buddhuṃ na śakyata ity āha yathāvasthitetyādi yathāvasthitavijñeyavastubodhāptiśaktatām ko nāmānubhavātmatvān niścetuṃ kevalāt prabhuḥ  bodhaścāptiś ca bodhāptī  yathāvasthitasya vijñeyasya vastuno ye bodhāptī  tatra tadviṣaye  śaktateti vigrahaḥ kevalād iti sambandhādikāraṇaguṇaparijñānānapekṣāt kasmān na prabhur ity āha apramāṇe ityādi apramāṇe pi yenaitat keśapāśādidarśane vidyate nubhavātmatvaṃ vispaṣṭākārabhāsini  keśapāśādidarśana iti keśoṃḍrakādidarśane anenaitad āha yadyapyanubhūtā śaktistathāpyapramāṇasārūpyād bhrānter niścetuṃ na śakyate viṣādiśaktivat nahyanubhava eva kevalo niścayaheturanyasyāpyabhyāsāder apekṣaṇāt yatra hyaṃśe bhrāntinimittena na guṇāntaramāropyate tatraiva niścayaḥ kutas tarhi sā niścitavyetyāha tasmād ityādi tasmād arthakriyājñānamanyadvā samapekṣyate niścayāyaiva na tvasyā ādhānāya viṣādivat  anyadveti hteuśuddhijñānam na tvasyā ādhānāyeti anyadapekṣata iti sambandhaḥ asyā iti śakteḥ niścayasya puruṣādhāratvāt tadutpattaye yuktā kāraṇā p ntarāpekṣā  natvādhānāya  tasya śaktyādhāratvāt  śakteś ca sahabhāvaniṣpattau niṣpannatvād iti bhāvaḥ yathāhītyādinā viṣādivad iti dṛṣṭāntaṃ vyācaṣṭe yathāhi viṣamadyādes tadanyasamatekṣaṇāt phalānantaratābhāvāccaitadātmāviniścayeyaḥ mūrcchāsvedalāpāditatphalotpattiniścaye tādātmyaṃ gamyate pyevaṃ jṇyāne tacchaktiniścayaḥ  tadanyasamatekṣaṇād iti tasmād viṣāder anyannāgarapānakādi  tena samatā sārūpyam  tasyā īkṣaṇam iti vigrahaḥ phalānantaratābhāvād iti phalaṃ mūrcchādi  tasyānantaratāyā abhāvād iti vigrahaḥ anantaraṃ phalābhāvād iti yāvat etadātmāviniścaya iti viṣādādyātmāviniścayeyaḥ tādātmyam iti viṣādisvabhāvatvam tacchaktiniścaya iti yathāvasthitajñeyavastubodhāptiniścayaḥ svavacanavirodhaṃ pratijñāyāḥ pratiapadayann āha kiñcetyādi kiñcāvivādamevedaṃ prāmāṇyaṃ śaktilakṣaṇam pramāṇāntaraniśceyam ityevaṃ hi tvayoditam śaktayaḥ sarvabhāvānāṃ kāryārthāpattisādhanāḥ ityarthāpattitaḥ siddhaṃ na siddhaṃ parataḥ katham  na siddhaṃ parataḥ katham iti siddham eva arthāpatteḥ pramāṇāntaratvād iti bhāvaḥ yaduktam tadeva hi vināśyeteti  tasyānaikāntikatvaṃ pratipādayann āha niṣpannetyādi niṣpannānaṃśarūpasya prāmāṇyasya svahetutaḥ tadevaṃ na vināśāptir niścaye nyavyapekṣaṇāt etad eva spaṣṭayann āha na tatsvabhāvetyādi na tatsvabhāvaniṣpattyai pramāntaramapekṣyate tadrūpaniścayārthaṃ tu pratipattāvapekṣyate  p syād etat yadi bhavatāṃ jñānāpekṣayā parataḥprāmāṇyaṃ sādhyate  tadāsmākam api siddhasādhyatā tathā hi jñānamapyarthāpattitas tāvat siddham iṣyate  kimaṅga punaḥ tacchaktirūpaṃ prāmāṇyam arthaniścayalakṣaṇe svakārye tu kartavye jñānaṃ nāpekṣata iti svatastaducyata iti tadetad asamyak prāmāṇyaniścayamantareṇa svārthaniścayasyaivāsambhavāt saṃśayādiviṣayīkṛtasya ca kathaṃ kārye nirapekṣatā  pramāṇāntaragrahaṇāpekṣāyāṃ vā kathaṃ svapakṣe anavasthā na syād iti yatkiñcidetat kiñcetyādinā hetos tadbhāvaniyatatvād ityetasyānaikāntikatām udbhāvayati kiñcāprāmāṇyamapyevaṃ svata eva prasajyate nahi svato satas tasya kutaścid api sambhavaḥ anapekṣatvam evaikamaprāmāṇyanibandhanam ityādyaṃ vāpyaniḥśeṣamabhidhātuṃ hi śakyate visaṃvādanasāmarthyaṃ niścayaṃ tu yathānyataḥ tathā saṃvādasāmarthyaṃ sarvathāto dvayaṃ samam tataḥ ko tiśayo dṛṣṭaḥ prāmāṇyasya viparyayāt yena svatas tadeveṣṭaṃ paratastvapramāṇatā  tathā saṃvādasāmarthyam niścayamanyata iti vartate samaṃ dvayam iti pramāṇamapramāṇaṃ ca viparyayād iti aprāmāṇyāt yo pi manyate na nityatvācchaktīnāṃ svābhāvikatvaṃ nāpi svahetubhya evotpatter uttarakālaṃ kāraṇāntarānapekṣaṇāt kiṃ tarhi svabhāvata eva bhāvānāṃ pratiniyatarūpāḥ śaktayaḥ samudbhavantīti svābhāvikatvam āsām tathā hi yadeva svātmani rūpam asti kāraṇānāṃ tadeva taiḥ kārye samādhīyate  yathā kāpālairupajanyamāne ghaṭe rūpādayaḥ svaguṇadvāreṇaiva prārabhyante  udakādyāharaṇaśaktis tu tair ātmanyavidyamānatvānnādhīyate ghaṭe  svata eva tu sā tasya prādurbhavati  tathā jñāne pi tat kāraṇair indriyādibhir arthaparicchedaśaktirātmanyavidyamānatvānnādhīyate  svata eva sā tasya bhavatīti ataḥ svābhāvikī śaktir iti tasyāpyetat pralāpamātram anena nyāyenāprāmāṇyasyāpi svata eva prasaṅgāt tathā hi tadapi viparītārthaparicchedādiśaktilakṣaṇam  na ca nayanādīnāṃ tathāvidhaśaktiyogo stīti kiñca yadyātmanyavidyamānaṃ rūpaṃ kāraṇair nādhīyate kārye  tadā katham indriyādayo jñānena rūpatāmātmanyasatīmādadhati vijñāne tayathāvidyamānāpi p sā tairādhīyate  tathā arthaparicchedaśaktiṃ kiṃ nādadhīran nahi tadādhāne teṣāṃ kaścit pratiroddhā kiñca yadi tāvad avyatirekiṇyaḥ śaktayo bhāvādabhyupagamyante  tadā bhāvasvarūpavat tāsām api hetupratibaddhair ātmasthitir iti kutaḥ svābhāvikatvam āsām atha vyatirekiṇyas tadā svayam eva bhāvān na svāśrayais tāsāṃ sambandhaḥ siddhyati  teṣāṃ tadanupakārakatvāt nacānupakāraka āśrayo yukte tiprasaṅgāt kiñcānimittāḥ svātantryeṇaitā bhavatyo na deśakālaniyamam apekṣeran tathā hi yasya yatkiñcit kvacidāyattamanāyattaṃ vā bhūtvopalīyate na vā yat punar anāyattaṃ  svātantryeṇa pravṛttam tat kimiti kadācit kvacid viramet tataśca pratiniyataśaktiyogitā bhāvānāṃ na syāt anyathā sarvasya sarvatropayogaḥ syād iti anye tu manyante tat kāryadarśanamāśrityedam ucyate svataḥ sarvapramāṇānām ityādi yataḥ sarva eva bhāvāḥ santa eva kāraṇaiḥ kriyante kāryotpādaniyamāt nahyasanto vyomakusumādayaḥ kvacid api śakyante kartum  sikatāsu vā tailam asata utpattau sarvasyāsattve tiśayābhāvāt sarvadā sarvatra cotpattiḥ syāditi tadetad ayuktam kāraṇavaiyarthyaprasaṅgāt asattāvadbhavanmate na kiñcit kriyate sato pi sarvanirāśaṃsatvān na kiñcit kartavyam astīti kiṃ hi kurvaṃs tasya tat kārakaṃ bhavet ataḥ kāryakāraṇatvābhāvaprasaṅgaḥ abhivyaktiḥ sataḥ kriyata iti cen na tasyā api sadasattvena karaṇavirodhāt yatas tatrāpīdaṃ vikalpadvayam avatarati kiṃ sā satī kriyate  āhosvid asatīti prathame pakṣe tiśayābhāvāt karaṇānupapattir ityuktam tatrāpyabhivyaktyāśrayaṇe navasthāprasaṅgaḥ nāpi dvitīyaḥ pakṣo sataḥ kriyānabhyupagamāt abhyupagame vā bhaktyāpyasataḥ karaṇaprasaṅgāt kiñcārthāntarabhūtā vā bhāvādabhivyaktiḥ kriyeta anarthāntarabhūtā vā yadyarthāntarabhūtā kriyeta tadā bhāvasya na kiñcit kṛtaṃ syāt nahyanyasya karaṇe nyatkṛtaṃ nāma  atiprasaṅgāt tat sambandhinyabhivyaktiḥ kriyata iti cen na anupakāryatayā tat sambandhitvāsiddheḥ upakāre vābhyupagamyamāne tasyāpyarthāntaratve navasthāprasaṅgāt sambandhāsiddhiḥ anarthāntaratve pi kāraṇānāṃ vaiyarthyaprasaṅgaḥ bhāvād evāśrayabhūtād upakārasvabhāvāyā abhivyakter utpādānnityābhivyaktiprasaṅgaḥ  svabhāvasyābhivyaktikāraṇasya sarvadā vidyamānatvāt nāpyanupakāryasya parāpekṣā yukteti pratipāditaṃ bahudhā athānarthāntarabhūtābhivyaktiḥ kriyata iti pakṣaḥ  so pyayukto tiśayābhāvāt tathāhyanarthāntarabhūtā kriyata iti bhāvasvabhāvaḥ kriyata ityuktaṃ bhavati tasya ca sattvena sarvaniraśaṃsatvāt karaṇama p yuktamityetad eva cintyate kiñca abhivyaktivadbhāvasyāpyasataḥ karaṇaṃ syād avyatirekāt bhāvasvabhāvavadvābhivyakter api satyā eva karaṇaprasaṅgaḥ  na caitad api yuktam  atiśayābhāvāt anavasthāprasaṅgādityuktam sadarthaviṣaye ca kāraṇavyāpāra iṣyamāṇe kāraṇānāṃ kāryakriyānuparamaprasaṅgaḥ kiṃ hi tadopalabdhe kāraṇāni nivartteran kāryasattām iti cen na bhavanmatyā tasyāḥ prāgapi bhāvāt tasmād asadevotpadyate  yasya kāraṇam asti na vyomakusumādi tadutpādanasamarthakāraṇābhāvād iti ataḥ kāraṇaśaktipratiniyamāt kāryakāraṇabhāvaniyamo bhaviṣyati nahi sarvo bhāvaḥ sarvotpādanasamartho ṅgīkriyate anādisvahetuparamparayā sarvabhāvānāṃ śakter niyamitatvāt yadi cāsatprāmāṇyam anyena kartuṃ na śakyata iti svatas tad ucyate  aprāmāṇyam api tarhy anenaiva nyāyena svata eva prāpnotīti yatkiñcid etat yo  pi manyate prāmāṇyaṃ nāma vijñānasyārthaparicchedotpādikā śaktiḥ  śaktiś ca kṣaṇikavijñānāśritatvāt svato satī na śakyate kartum kālatraye pi tasyāḥ kriyānupapatteḥ tathā hi na tāvat prāgvijñānotpatteḥ kriyate  āśritatvāt na hy āśritasyāśrayābhāve karaṇaṃ yuktam  yathā kuḍyābhāve citrasya  anāśritatvaprasaṅgāt ata eva sahakaraṇamapyayuktamāśritatvāt na hi kuḍyālekhyayor āśrayāśritayor yugapadārambhaḥ sambhavati nāpy utpannasya sato vijñānasya paścāt kriyate kṣaṇikatvāt tāvat kālaṃ sthiter abhāvāt ataḥ sarvapramāṇānāṃ svataḥprāmāṇyam ucyataTT iti tad etad asamyak tathā hi yat tāvad uktam arthaparicchedotpādikāśaktiḥ prāmāṇyam iti tadasambaddham arthaparicchedasya jñānaparyāyatvāt na ca tadeva jñānamāśritā satī śaktis tasyaivotpādikā yujyate anāśritatvaprasaṅgāt samānakālaṃ ca kāryakāraṇabhāvād upapatteḥ yac coktam āśritatvāt saha prāk ca na kriyata iti tad apy ayuktam  avyatirekādāśritatvāsiddheḥ bhāvasvabhāva eva hi viśiṣṭārthakriyākārī tadbhāvamātrajijñāsāyāṃ śaktir iti vyapadiśyate nārthāntaram arthāntaratve bhāvasyākārakatvaprasaṅgaḥ sambandhāsiddhiś ceti nirloḍitam etad bahudhā tasmāt svabhāvabhūtā vijñānasya śaktir abhinnayogakṣematvād vijñānasvabhāvavat prāgvijñānotpatter asatyeva kriyata ityaviruddham sahaiva ca vijñānenotpadyata ityapi yuktam eva svabhāvabhūtasya dharmasya bhāvena sahaikayogakṣematvāt bhavatu nāma śakter avyatirekaḥ padārthāt  tathāpi sadasator āśritatvam asiddham tathā hi sattāvannāśrayate tasya sarvātmanā niṣpatter nirapekṣatvāt nāpi sata āśrayo yuktas tasyākiñcitkaratvāt p yathā vindhyo himavataḥ sthitis tena kriyata iti cet na sthiteḥ sthāturavyatirekāt sthātureva hi svabhāvas tathā bhedāntarapratikṣepeṇocyate naca tenāśrayeṇāvasthāturātmā kriyata ityakiñcikara eva vyatireke pi sthiteḥ sthātuḥ sthāpako kiñcitakara eva arthāntarabhūtāyāḥ sthiteḥ kāraṇāt na cānyasya karaṇenānyasya kiñcitkṛtamityubhayathāpi sthāpakasyākiñcitkaratvam tat sambandhinī sthitiṃ karotīti cet na  sthāpyasthāpakayor iva sthitimataḥ sthityā saha sambandhāsiddheḥ  anavasthāprasaṅgaśceti nirloḍitaprāyam etat kiñca padārthasya sthāpikā sthitir arthāntarabhūtāṅgīkriyate  tadā na kasyacit padārthasya vināśaḥ prāpnoti sthāpikāyāḥ sthiter vidyamānatvāt nāpi vināśahetuvaśāt satyām api sthitau vināśo bhaviṣyatīti śakyaṃ vaktum tasyāpyakiñcitkaratvād ayuktaṃ vināśakatvam tathā hi tatrāpyayaṃ vikalpo vataratyeva kiṃ bhāvād arthāntarabhūtaṃ vināśaṃ nāśahetuḥ karotyāhosvid bhāvam eva na tāvad bhāvam eva karoti  tasya niṣpannatvāt anyasya ca karaṇe bhāvasya na kiñcit kṛtam iti tadavasthatvāt bhāvasya vināśābhāvādakiñcitkaro vināśahetur iti carvitametat sthirabhāvaparīkṣāyāṃ vistareṇa kiñca prakṛtyā bhāvo sthirasvabhāvo vā syāt  sthirasvabhāvo vā tatra yadi prakṛtyaivāsthirātmā bhāvaḥ svahetor utpannaḥ  tadā tena svabhāvaniṣpatter ūrdhvaṃ svayaṃ na sthātavyam eveti tasyākiñcitkarau dvāvapi sthitirnāśahetū atha prakṛtyā sthirātmā bhāvaḥ  tathāpi tasya svabhāvānyathātvāsambhavān na kaścid vināśakaḥ  svayam eva sthāvaratvānnāpi kaścit sthāpakaḥ  ityubhayathā sthitināśahetū akiñcitkarau nāpyasadāśrayata iti pakṣaḥ tasya sarvasvabhāvarahitatvenādheyatvavyāpārayor asambhavācchaśaviṣāṇavad ityasiddham āśritatvaṃ śakteḥ siddhau vānaikāntikatvamāśritānām api rūpādīnāṃ ghaṭe sahotpattidarśanāt aprāmāṇye pi prasaṅgāc ca tathāhyaprāmāṇyam api viparītārthaparicchedotpādikā śaktiḥ śakteś ca vijñānāśritāyāḥ kālatraye pyakaraṇāt prāmāṇyavad aprāmāṇyātmikā śaktiḥ svata eva prasajyeta kiñca yadi kālatraye pi jñānasya śaktir na prādurbhavati  tadā sarvasāmarthyaśūnyaṃ vijñānaṃ prāpnoti yasya hi yo dharmaḥ kālatraye pi na saṃjāyate  sa kathaṃ tasya sambhavet  yathākāśasya mūrttatvam kuto vā śaktibhir idamatyadbhutamindrajālaṃ śikṣitam  yenaitā vijñānasya kālatrayepyasamāsāditasambhavā api satyastena saha saṅgatimanubhavantīti kimapyetan mahadbhūtaṃ nityatvād anubhavantīti cet na sarvasya śaktiyogitāprasaṅgāt niyāmakābhāvāt nahyanāyattasya pratiniyatapadārtha p yogitāyāṃ kiñcitkāraṇaṃ niyāmakaṃ paśyāmo yenaitā vijñānasya bhaveyur nānyasyeti tataś ca pratyāsannanibandhanābhāvāt sarvasyaivaitāḥ prāpnuvantītyuktam etat na cāpi tāsām akiñcitkaraḥ kaścid āśrayo yukto nityatvena kasyacit svabhāviśeṣasya kartavyasyābhāvād iyalaṃ bahunā punar api prakārāntareṇa pratijñārthaṃ vikalpayann āha svata ityādi svatastvasya pramāṇānāṃ prāmāṇyasyopavarṇanāt svakārye vṛttirjātānām athāpyabhimatā svataḥ  etad uktaṃ bhavati atha svataḥprāmāṇyamityanenāyam artho bhipretaḥ  jātānām uttarakālaṃ svata eva kāraṇāntarānapekṣāṇāṃ svakārye vṛttiḥ hetubhāva iti yāvat tena yathoktadoṣānavasara ityabhiprāyaḥ parasya tatra pramānānāṃ svakāryaṃ svagataprāmāṇyaniścayo rthaniścayo vā etasmin svakārye kartavye na hetum apekṣante kutas tarhyeṣāṃ vyapekṣetyāha ātmalābhe hītyādi ātmalābhe hi bhāvānāṃ kāraṇāpekṣiteṣyate labdhātmānaḥ svakāryeṣu vartante svayam eva tu sāmānyena bhāvānām ātmalābhaṃ prati kāraṇāntarāpekṣitāṃ pratipādya jñāne pi yojayann āha utpādamātra ityādi utpādamātra evāto vyapekṣāsti svahetuṣu jñānānāṃ svaguṇeṣveṣā natu niścayajanmani  svaguṇeṣviti niścayajanmāpekṣayādhārasaptamī etad uktaṃ bhavati jñānānāṃ ye svagatā guṇā aviparītabodhātmakatvaṃ viśuddhakāraṇajanitatvam ityevamādayas teṣu niścayotpāde kartavye na tveṣāṃ vyapekṣāstīti yadyevaṃ kathaṃ tarhi teṣāṃ tatra hetubhāvo bhavatītyāha janane hītyādi janane hi svatantrāṇāṃ prāmāṇyārthaviniściteḥ svahetunirapekṣāṇāṃ teṣāṃ vṛttir ghaṭādivat  prāmāṇyaṃ cārthaś ca prameya iti prāmāṇyārthau anayorviniścitiḥ tasyā janana iti sambandhaḥ arthāniścitirālocanāpekṣayocyate anyeṣāṃ svayam eva niścayātmakatvāt vṛttir iti hetubhāva ity arthaḥ mṛtpiṇḍa ityādinā ghaṭādivad iti dṛṣṭāntaṃ vyācaṣṭe p mṛtpiṇḍadaṇḍacakrādi ghaṭo janmanyapekṣate udakāharaṇe tvasya tadapekṣā na vidyate evaṃ svataḥpramāṇatvam ante cāvaśyam eva tat parādhīne pramāṇatve hyanavasthā prasajyate  evaṃ pratijñārthāvirodhaṃ samarthyaṃ hetostadbhāvaniyatatvād ityasya vyāptiṃ prasādhayanna āha ante cāvaśyam eva tadityādi anta iti sarvapaścime jñāna ity arthaḥ taditi prāmāṇyam kasmād avaśyamante ṅgīkartavyam ity āha parādhīna ityādi etad eva darśayati maulike cedityādi maulike cetpramāṇatve pramāṇāntarasādhyatā tava tatraivamicchanto na vyavasthāṃ labhemahi  yathaiva prathamaṃ jñānaṃ tat saṃvādamapekṣate saṃvādenāpi saṃvādaḥ punar  mṛgyas tathaiva hi UU  Bṛhaṭṭikā B PVDba TBV  SVR mūlam prathamaṃ jñānam  tatra bhavaṃ maulikam tat samavāyīti yāvat tathā hi parataḥprāmāṇyaṃ kadācid arthakriyāsaṃvādajñānād vā  bhavet kāraṇaguṇaparijñānād vā  tatra na tāvad ādyaḥ pakṣa iti darśayann āha yathaivetyādi athāpi syād arthakriyāsaṃvādijñānasya svata eva prāmāṇyam iṣṭaṃ tenānavasthā na bhaviṣyatīty āha kasyacid ityādi  kasyacit tu yadīṣyeta svata eva pramāṇatā prathamasya tathābhāve pradveṣaḥ kena hetunā VV  Bṛhaṭṭikā B PVDa TBV  SVR dvitīye pi pakṣe navasthādoṣaṃ pratipādayann āha evaṃ yadi guṇādhīnetyādi evaṃ yadi guṇādhīnā pratyakṣādipramāṇatā guṇāś ca na pramāṇena vinā santi kadācana tato guṇaparicchedipramāṇāntaramicchataḥ tasyāpyanyaparicchinnaguṇāyattā pramāṇatā  guṇādhīneti kāraṇaguṇaparijñānāyattā pramāṇateti pramāṇatāniścayaḥ na santīti sadvyavahārārayogyā na santītyarthaḥ tasyāpīti guṇaparicchedinaḥ p pramāṇasya anyaparicchinnaguṇāyatteti anyena pramāṇena paricchinno yo guṇastanniścayāyattaṃ prāmāṇyam ity arthaḥ atra dṛṣṭāntam āha yathādya iti yathādye ca tathānyatretyanavasthaiva pūrvavat tatra tatraivam icchanto na vyavasthāṃ labhemahi guṇajñānaṃ guṇāyattaprāmāṇyamatha neṣyate ādyamapyarthavijñānaṃ nāpekṣeta guṇapramām ato dūram api dhyātvā prāmāṇyaṃ yatsvataḥ kvacit avaśyābhyupagantavyaṃ tatraivādau varaṃ sthitam  yathā prathame jñāne pramāṇāntaraparicchinnaguṇāyattā pramāṇatā tathānyatrāpītyarthaḥ pūrvavad iti saṃvādataḥ prāmāṇyaniścayavat tatra tatreti pūrvapūrvasmin guṇajñāne atha guṇajñānasya svata eva prāmāṇyamanavasthābhayād aṅgīkriyate  tadārthavijñāne pi kaḥ pradveṣaḥ  yena tasya parataḥprāmāṇyam iṣyate na tu svata iti nahi kiñcit kāraṇamutpaśyāmaḥ tasmāttīrādarśane ca śakuninā sudūram api gatvā tatraiva punar āgantavyamityalamapratiṣṭhādiṣṭitakupratipattyā etad eva darśayati guṇajñānam ityādi guṇāyattam guṇaniścayāyattaṃ prāmāṇyaṃ yasya tat tathoktam syād etat saṃvādaguṇajñānayor mūlajñānād viśeṣo sti  tena tayoḥ svata eva prāmāṇyaṃ nādyasyetyata āha saṃvādetyādi saṃvādaguṇavijñāne kena vābhyadhikena ca ādyasya tadadhīnatvaṃ yadbalena bhaviṣyati tasmāt svataḥpramāṇatvaṃ sarvatrautsargikaṃ sthitam bādhakāraṇaduṣṭatvajñānābhyāṃ tadapohyate parāyatte pi caitasmin nānavasthā prasajyate pramāṇādhīnametaddhi svatas tacca pratiṣṭhitam  nanu yadi vijñānaṃ svataḥpramāṇam evaṃ sati sarvajñānaprāmāṇyaprasaṅga ityata āha tasmād ityādi utsargaḥ sāmānyena vidhānam  tatra bhavamautsargikam bādhāḥ arthānyathātvāvadhāraṇaṃ kāraṇaduṣṭatvajñānaṃ ceti bādhakāraṇaduṣṭatvajñāne nanu catathāca prāmāṇyamautsargikaṃ sthitaṃ satkathamatkvacidapohyate nanu cayadyaprāmāṇyaṃ p bādhakāraṇaduṣṭatvajñānābhyāṃ pratipādyeta  tac ca tābhyāṃ pratipādyamānaṃ parato bhavet  tatheṣyata eveti cedevaṃ sati prāmāṇyavad atrāpyanavasthābhaved ityata āha parāyatta ityādi bhavedanavasthā  yadyaprāmāṇyamapramāṇato bhavet  yāvatāpramāṇādvijātīyād aprāmāṇyamiṣyate tac ca svata eva pratiṣṭhitam iti kuto navasthā etad eva darśayati pramāṇaṃ hītyādi pramāṇaṃ hi pramāṇena yathā nānyena sādhyate na sidhyatyapramāṇatvamapramāṇāt tathaiva hi tulyajātāśrayatve hi pratiṣṭhā nopapadyate vijātestvanyahetutvād dṛḍhamūlapratiṣṭhitā  vijāter iti apramāṇasya asya ca dṛḍhamūlapratiṣṭhitetyanena sambandhaḥ anyahetutvād iti hetunirdeśaḥ anyo hetuḥ pramāṇalakṣaṇo yasyeti vigrahaḥ dṛḍhamūlapratiṣṭhite ti dṛḍhā anavasthādidoṣair akampyā mūlapratiṣṭhā yasya sa tathā  tadbhāvastattvam syād etad yadyapyanapekṣyaprāmāṇye bādhakaḥ pratyayaḥ  tathāpyabādhyamānatayā pratīta evānyasyāprāmāṇyamādhātuṃ samartho nānyathetyata āha bādhakapratyayas tāvad ityādi bādhakapratyayas tāvad arthānyatvāvadhāraṇam so napekṣapramāṇatvāt pūrvajñānamapohate  apohata iti pratikṣipatia pramāṇatvena nirasyatītyarthaḥ syād etad bādhake pi pratyaye prathamajñānasyeva bādhakānantaraṃ sambhāvyata eva  tat kathaṃ tatra bādhakāntarāpekṣā nivṛttā  yenāsyā bādhyamānatāniścayo bhaved ityata āha tatrāpītyādi tatrāpi tvapavādasya syād apekṣā punaḥ kvacit jātāśaṅkasya pūrveṇa sāpyalpena nivartate  tatrāpi kvacid iti arthānyatvāvadhāraṇalakṣaṇe bādhake pratyaye jātāśaṅkasyeti puṃsaḥ pūrveṇeti prathamena jñānena sāpīti apavādāpekṣā alpeneti yatneneti śeṣaḥ kathaṃ nivartata ity āha bādhakāntaram ityādi p bādhakānataram utpannaṃ yadyasyānviṣyato param tato madhyamabādhena pūrvasyaiva pramāṇatā athānurūpayatnena samyaganveṣaṇe kṛte mūlābhāvān na vijñātaṃ bhaved bādhakabādhakam tato nirapavādatvāt tenaivādyaṃ balīyasā bādhyate tena tasyaiva pramāṇatvamapohyate evaṃ parīkṣakajñānatritayaṃ nātivartate tataścājātabādhena nāśaṅkyaṃ bādhakaṃ punaḥ  yadi nirūpayatas tasyāpi bādhakasya bādhakāntaramutpadyate  tadā madhyamasya tṛtīyena bādhitatvāt prathamam eva pramāṇaṃ bhavet atha notpadyate mūlasya kāraṇasyābhāvāt tadā tenaiva dvitīyena balīyasādyaṃ bādhyata iti kṛtvā tasya tena prāmāṇyamapohitaṃ bhavati nātivartata iti nātikrāmati ko sau pumān iti śeṣaḥ atha tṛtīye pi jñāne dvitīyajñānavad bādhakāpekṣā kasmān na bhavati yena parīkṣakajñānatrayaṃ nityaṃ yataḥ syād ityata āha tataścetyādi ajāto nutpanno bādho yasya pramātuḥ kasmānnāśaṅkyam ity āha utprekṣate hītyādi utprekṣate hi yo mohād ajātam api bādhakam sa sarvavyavahāreṣu saṃśayātmā kṣayaṃ vrajet  kṣayam nāśam tatvabhraṃśāt tathācetyādinā pravacanenaitad eva samarthayate tathāca vāsudevena ninditā saṃśayātmatā nāyaṃ loko sti kaunteya na paraḥ saṃśayātmanaḥ  vāsudeveneti viṣṇunā kunterapatyaṃ kaunteyo rjunaḥ yadyevaṃ prathame pi jñāne bādhāśaṅkā na prāpnoti  tataś ca sarvajñāne pi prāmāṇyaprasaṅga ityāśaṅkyāha yāvānetyādi yāvānevāpavādo to yatra sambhāvyate matau anviṣṭe nupajāte ca tāvatyeva tadātmani  p kadācit syād apītyevaṃ na bhūyastatra vastuni utprekṣamāṇaiḥ sthātavyaṃ nātmakāmaiḥ pramātṛbhiḥ  p kadācitsyādapītyevaṃ na bhūyastatra vastuni utprekśamāṇaiḥ sthātavyaṃ nātmaptakāmaiḥpramātṛbhiḥ   yatra yasyāṃ matau yāvānevāpavādaḥ sambhāvyate  tāvatyevāpavāde nviṣṭe nupajāte ca  tadātmani tatra matau  sa nāstītyeva gamyata ityadhyāhāryam kutra kriyānapavādaḥ sambhāvyata ityetad darśayann āha deśetyādi deśakālanarāvasthābhedāḥ saṃvyavahārataḥ siddhā eva hi ye yasmiṃste pekṣyā bādhakārthinā  deśaś ca kālaś ca naraścāvasthā ceti tathoktāḥ  tāsāṃ bhedā iti samāsaḥ ete ca deśādibhedāḥ kasyacideva kecid bādhakā natu sarve sarvasya tena na sarvatra sarveṣām āśaṅkā kāryetyetad darśayann āha dūradeśetyādi dūradeśavyavasthānād asamyagdarśane bhavet anyāśaṅkāṃ kvacit tatra samīpagatimātrakam apavādāvadhiḥ kālanarāvasthāntare na tu vyapekṣā vidyate tasmin mṛgatṛṣṇādibuddhivat  anyāśaṅketi anyasya jalāder āśaṅkā anyāśaṅkā kvacid iti marīcikādau samīpagatimātrakam iti apavādāvadhir iti sambandhaḥ etad uktaṃ bhavati yatra dūradeśatvam eva bhrāntinimittaṃ sambhavati tatra samīpagamanamātramevāpekṣaṇīyaṃ bādhakasya bhāvābhāvaniścayāya  natu kālādau vyapekṣā kāryā tatra tasyābhrāntinimittatvāt atrodāharaṇam āha mṛgatṛṣṇādibuddhivad iti mṛgatṛṣṇādibuddhiḥ marīcikādau jalādibhrāntiḥ ādiśabdenālpīyasi mahattvabuddhiḥ  yatathā dūre mahati cālpabuddhir ityevamādi gṛhītavyam nahi tatra samīpagatānāṃ kālādyapekṣā sambhavati evaṃ kālādiṣvapi yatra yasyaiva bhrāntinimittatvaṃ sambhavati tasyaivāpekṣā kāryā nānyasyetyetad udāharaṇena darśayati tatra kālaviśeṣamadhikṛtyāha evaṃ santamasa ityādi evaṃ santamase kāle yo gavāśvādisaṃśayaḥ bhrānter vā nirṇayas tatra prakāśībhavanāvadhiḥ  saṅgataṃ tamo yasmin kale sa tathoktaḥ p naraviśeṣamadhikṛtyāha tathetyādi tathā hi candradigmohavedavarṇasvarādiṣu puruṣāntarasampraśnād anyathātvāvadhāraṇam  taimirikādīnāṃ dvicandrādijñāneṣu puruṣāntaraparipraśnādevānyathātvan iścaye bhavati  na tatra kālādyapekṣā avasthābhedamadhikṛtyāha rāgadveṣetyādi rāgadveṣamadonmādakṣuttṛṣṇādikṣatendriyaiḥ durjñāne jñāyamāne rthe tadabhāvād viparyayaḥ  tadabhāvād iti rāgādyavasthāyā abhāvāt ṛṇādītyādinā lokavyavahāreṇāpi parīkṣakajñāne tṛtīyasyaivāpekṣeti pratipādayati ṛṇādivyavahāre pi dvayor vivadamānayoḥ ekaṃ pratyarthino vākyaṃ dve vākye pūrvavādinaḥ anavasthābhayād eva na vākyaṃ likhyate dhikam tatas tu nirṇayaṃ brūyuḥ svāmisākṣisabhāsadaḥ evaṃ jñānatrayasyaiva sarvatra vikriyeṣyate trisatyatāpi devānām ata evābhidhīyate tena svataḥpramāṇatve nānavasthobhayor api pramāṇatvāpramāṇatve yathāyogamataḥ sthite  kiñca yadi nāma pratyakṣādeḥ parataḥprāmāṇyaṃ siddhyati na tu śābdasya  tathāpyasmat pakṣasiddhireva tathāhi sarvo yamārambhaścodanāyāḥ prāmāṇyapratipādanaphalaḥ  śābdasya ca pramāṇasya svataḥprāmāṇye siddhe siddham eva codanāyāḥ prāmāṇyamiti kimasmākam anyeṣāṃ svataḥprāmāṇyaprasiddhaye prayāseneti manyamānaḥ śābdasya pramāṇasya svataḥprāmāṇyaṃ pratipādayannāha nityam ityādi nityamāptapraṇītaṃ vā vākyaṃ yaccāvadhāryate śrotruccārayitṛbhyāṃ tan na manāgapi dūṣyate ye vidyāguravas tatra sahādhyāyina eva ca vināśaṃ vārayantaste tādṛśāṃ pālanakṣamāḥ  p ato guṇaniṣiddhair vā doṣair vākyaṃ na dṛṣyate yadvā karturabhāve te na syur doṣā nirāśrayāḥ  dvividhaṃ hi śābdaṃ jñānaṃ pramāṇam  nityavākyajanitaṃ āptapraṇītavākyahetukaṃ ca tatraitasmin dvividhe pi kāraṇasyāduṣṭatvaṃ pratipādayati tathā hi yattāvannityaṃ vākyaṃ tasya śrotṛvaktṛkṛto na doṣaḥ sambhavati nityaṃ vidyāgurubhir adhyāpakair adhyetṛbhiś ca pālyamānatvāt yadapyāptoktam  tatra guṇaiḥ kṛpādibhir doṣāṇāṃ niṣiddhatvāt prakārāntareṇa nityasya vākyasyāduṣṭatvaṃ pratipādayann āha yadvetyādi doṣā hi rāgādayaḥ puruṣadharmatvāt kartāramevāśritāḥ te kathamāśrayasyakarturnivṛttāvapauruṣeyeṣu vākyeṣvavatiṣṭheran tadānāśritatvaprasaṅgāt eṣa hyāśritadharmo yadāśrayānuvidhāyitvam nanu cāptavākyasya guṇair doṣāṇāṃ nirākaraṇāt prāmāṇyābhyupagame guṇebhyaḥ prāmāṇyamabhyupagataṃ syāt  tataścāvasthādoṣo trāpi sambhavedityāśaṅkyāha tatretyādi tatrāptokter dvayaṃ dṛṣṭaṃ doṣābhāvaguṇātmakam guṇebhyaś ca pramāṇatvaṃ yathā nāsti tathoditam guṇavattvādato vaktur na doṣās tannirākṛtāḥ svato vākyaṃ pramāṇaṃ ca doṣābhāvopalakṣitam  doṣābhāvaguṇāvātmā svabhāvo yasya dvayasya tat tathoktam tathoditam iti evaṃ yadi guṇādhīnā pratyakṣādipramāṇatetyādinā tannirākṛtā iti guṇanirākṛtāḥ doṣābhāvopalakṣitam iti doṣarahitaguṇānāṃ doṣaniṣedhamātra eva vyāpāro na prāmāṇyādhāna ityabhiprāyaḥ nanu ca doṣābhāvaniścayāt prāmāṇye bhyupagamyamāne pyanavasthaiveti paramatamāśaṅkayann āha doṣābhāva ityādi doṣābhāvo guṇebhyaścedāptavākyeṣu gamyate anavasthā bhavet saiva guṇavattvānugāminaḥ  tathā hi doṣābhāvo guṇaparijñānānniśceyaḥ  guṇaparijñānasya ca punar api doṣābhāvāt prāmāṇyam avaseyam  tatrāpi doṣābhāvo guṇebhyaḥ parijñeyaḥ  punas tatrāpyevam ityevaṃ saiva sarvavyavasthālopinyanavasthā tadavasthā p naiṣa doṣa ityādinā pratividhatte naiṣa doṣo guṇajñānaṃ tadā naiva hyapekṣyate jñāyamānatayā naiva guṇāstatropakāriṇaḥ sattāmātreṇa te sarve doṣavyāvartanakṣamāḥ nṛdoṣaviṣayaṃ jñānaṃ teṣu satsu na jāyate  teṣu satsviti guṇeṣu yadi nāma na jāyate tataḥ kimityata āha doṣaiśceti doṣaiścājñāyamānatvān na prāmāṇyamapodyate anapoditasiddhaṃ ca tadihāpi svataḥ sthitam  na prāmāṇyamapodyata iti sambandhaḥ kasmāt ajñāyamānatvāt guṇaniṣiddhatvād doṣāṇām abhāvādevājñāyamānatvam anapoditasiddhaṃ ceti anapoditatvāt siddham utsargasyāpavādavirahe nisargasiddhatvāt ihāpīti āptavākye na kevalam apauruṣeya ityapiśabdaḥ nanu ca yadi nāma kvacit pauruṣeye vākye doṣā na jñāyante tathāpi sambhāvyanta eva teṣāṃ tadāśritatvāt tataś ca yathā guṇāḥ sattāmātreṇa doṣavyāvartanakṣamās tathā doṣā api guṇavyāvartanasamarthā iti tat kimucyate doṣaiścājñāyamānatvān na prāmāṇyamapodyata iti  etad āśaṅkyāha doṣāḥ santītyādi doṣāḥ santi na santīti pauruṣeye tu śaṅkyate vede karturabhāvāc ca doṣāśaṅkaiva nāsti naḥ ato yadanapekṣatvād vede prāmāṇyamucyate tadāptena praṇīte pi sutarāṃ siddhyati svataḥ  evaṃ manyate na hyasmābhir avaśyaṃ pauruṣeyavacanasya prāmāṇyaṃ samarthanīyam  kintu sarva evāyam ārambho vedasya prāmāṇyasiddhaye  tatra yadi nāma pauruṣeyasya vacanasyāprāmāṇyaṃ jātaṃ tathāpi na kācit kṣatir vedasya  doṣāśaṅkāyā abhavādeva prāmāṇyasiddher ityanapekṣatvād ucyata iti yathoktaṃ bhāṣye tasmāt pramāṇam anapekṣatvāt naivaṃ sati pratyayāntaramapekṣitavyaṃ puruṣāntaraṃ vā svayam pratyayo hyasāviti api ca kiṃ pramāṇāntaraparicchinne rthe pravṛttiriṣṭā  āhosvinneti pakṣadvayam  p tatra yadi tāvanneṣṭeti dvitīyaḥ pakṣas tadā vedasya svata eva prāmāṇyaṃ siddham iti darśayati vedārtha iti vedārthe nyapramāṇair yā sarvakālamasaṅgatiḥ tayaivāsya pramāṇatvam anuvādatvam anyathā  vedārthaḥ agnihotrāt svargo bhavatītyādiḥ anyapramāṇair iti vedād anyaiḥ pratyakṣādibhiḥ saṅgatirekaviṣayatayā sambandhaḥ  tat pratiṣedho saṅgatiḥ tayaiveti asaṅgatyā asyeti vedasya atha pravṛttiriṣṭeti pakṣas tadā gṛhītagrāhitvād uttarakālabhāvino jñānasya na prāmāṇyaṃ prāpnotīti darśayann āha anuvādatvamanyatheti anyathā yadyanyair api pramāṇair avagate rthe pramāṇasya pravṛttir iṣyate tadā tasyānyaprakāśitārthaprakāśakatvād anuvādatvam iti smṛtyādivad aprāmāṇyaprasaṅgaḥ tasmād yatpramāṇaṃ na tat pramāṇāntarasaṅgatimapekṣata iti sarvasyaiva pramāṇasya svataḥprāmāṇyaṃ prasidham iti bhāvaḥ etad eva darśayati anyasyāpītyādi anyasyāpi pramāṇatve saṅgatir naiva kāraṇam tulyārthānāṃ vikalpena hyekasyaiva pramāṇatā  vedād anyasyāpi pratyakṣādeḥ tulyārthānām iti ekaviṣayapravṛttānām ekasyaiveti prathamasya anyeṣām anuvādatvāt naca tebhya uttarakālabhāvibhyaḥ pratyayebhyaḥ prathamasya prāmāṇyaṃ yuktaṃ teṣāṃ gṛhītaviṣayatvena svayam evāpramāṇatvāt nanu ca dṛśyata eva santamasādipradeśe prathamajñānagṛhītasyāpyarthasyottarottarataḥ pramāṇāt paricchedaḥ spaṣṭālokavasthāyām ityāśaṅkyāha yatrāpītyādi yatrāpi syāt paricchedaḥ pramāṇair uttaraiḥ punaḥ nūnaṃ tatrāpi pūrveṇa nārthaḥ so vadhṛtaḥ sphuṭam  pūrvasya jñānasyānavadhṛtārthatvād aprāmāṇyam eveti bhāvaḥ apica yadi pramāṇāntarasaṅgatyā prāmāṇyamevaṃ sati sakṛjjātavinaṣṭārthaviṣayasya jñānasya śrotradhiyaś ca prāmāṇyaṃ na prāpnoti tadviṣaye pramāṇāntarāpravṛtter iti darśayati sakṛdityādi sakṛjjātavinaṣṭe ca bhavennārthe pramāṇatā śrautrā dhīścāpramāṇaṃ syānnetrādibhir asaṅgatā  p netrādibhir asaṅgateti ekaviṣayatvenāsambandhāt prayogaḥ yat pramāṇāntarasaṅgatinirapekṣaṃ tatsvata eva pramāṇam  yathā śrotrajñānaṃ sakṛjjātaṃ vinaṣṭaviṣayaṃ ca vijñānam  pramāṇāntarasaṅgatinirapekṣaṃ ca vedārthaviṣayaṃ jñānam iti svabhāvahetuḥ śrotretyādinā dṛṣṭāntasya sādhanavikalatām āśaṅkate śrotrajñānāntareṇāsyāḥ sambandhāccet pramāṇatā siddhā vede pi tajjanyavijñānāntarasaṅgateḥ sādhanāntarajanyā tu buddhir nāsti dvayor api hetvantarakṛtajñānasaṃvādo to na vāñchyate  tathā hyekasminnapi śabde babhubhiḥ śrūyamāṇe śrotrajñānāntarapravṛtter asyāḥ śrotradhiyaḥ pramāṇāntarasaṅgatyapekṣayā samyaktvam avasīyate siddhā vede pītyādinā pratividhatte tajjanyavijñānāntarasaṅgater iti vedajanyavijñānāntarasambandhāt dvayor apīti śrotrabuddhivedārthabuddhyoḥ etad uktaṃ bhavati pramāṇāntarasaṅgatinirapekṣatvādityatra sādhanāntarajanyaṃ pramāṇāntaraṃ vivakṣitam  natvekasādhanasādhyam  tena hetoḥ saviśeṣaṇatvān na sādhanavikalatā dṛṣṭāntasyeti bhāvaḥ hetvantarakṛtajñānasaṃvāda iti hetvantareṇa kṛtaṃ ca tat jñānaṃ ceti tathoktam tasya saṃvāda iti vigrahaḥ athaikasādhanasādhyapramāṇāntarapravṛttimātreṇāpi parataḥ prāmāṇyam iṣṭam  tadā siddhasādhyateti manyamāna āha yathetyādi yathā tvekendriyādhīnavijñānāntarasaṅgatiḥ pratyakṣe kāraṇaṃ klṛptā tathā vede pi kathyatām  kāraṇaṃ klṛpteti śrotrajñānāntareṇāsyāḥ sambandhāccet pramāṇateti vacanāt kathaṃ vede kathanīyam ityata āha ekenaiva hītyādi ekenaiva hi vākyena deśakālanalāntaḥrādiṣu labhyamāne rthasaṃvāde na mṛgyaṃ kāraṇāntaram tasmād dṛḍhaṃ yadutpannaṃ vijñānaṃ na visaṃvadet deśāntarādivijñānaiḥ pramāṇaṃ tadasaṃśayam  p dṛḍham iti saṃśayaviparyāsarahitatvāt deśāntarādivijñānair iti ādiśabdena narāntarādivijñānaparigrahaḥ nacāsiddhatāsya hetor iti darśayann āha sādhyetyādi sādhyā na cānumānena śabdādīnāṃ pramāṇatā pratyakṣasyāpi sā mābhūt tat sādhyaivāviśeṣataḥ  na tāvat pratyakṣeṇa sādhyā vedārthasyātīndriyatvād iti bhāvaḥ nāpyanumānenātiprasaṅgāt śabdānām iti vaidikānām iti śeṣaḥ prakaraṇād vā viśeṣagatiḥ syād etad iṣyata eva pratyakṣasyāpyanumānasādhyā pramāṇatetyāha pramāṇānām ityādi pramāṇānāṃ pramāṇatvaṃ yena cānyena sādhyate tasyāpyanyena sādhyatvād anavasthā prasajyate anyenāsādhitā cetsyāt sādhakasya pramāṇatā sādhyānām api sā siddhā tadvadeva bhavet tataḥ  pratyakṣavat tasyāpyanumānasyāpareṇānumānena pramāṇatāyāṃ sādhyāyām anavasthā syāt athānumānākhyasya sādhanasya prāmāṇyaṃ nānyena sādhyate tadā sādhyasyāpi pratyakṣādeḥ sā sādhyā mābhūd aviśeṣāt nanvityādinā bauddho hetvasiddhimeva samarthayate nanu pramāṇamityevaṃ pratyakṣādi na gṛhyate nacetthamagṛhītena vyavahāro vakalpyate  yadi pramāṇānāṃ pramāṇāntarāpekṣā na syāt tadā pramāṇam ityeṣu pratyakṣādiṣu niścayo na syāt tataś ca sarvavyavahārocchedaprasaṅgaḥ pramāṇaṃ grahaṇād ityādinā pratividhatte pramāṇaṃ grahaṇāt pūrvaṃ svarūpeṇa pratiṣṭhitam nirapekṣaṃ ca tat svārthe pramite mīyate paraiḥ etaduktaṃ bhavati yadyapi pramāṇaṃ svarūpaniścayaṃ prati pramāṇāntaramapekṣate tathāpi na vyavahārocchedaḥ  arthaparicchedaṃ prati pramāṇāntaranirapekṣatvāt  arthaścetparicchinnas tadā tāvataiva sarvavyavahāraparisamāptir itikiṃ svarūpaṃ prati niścayaniścayanirūpaṇayā  arthaniścayārthatvād asyā iti saṅkṣepārthaḥ avayavārthas tūcyate grahaṇā p t pūrvam iti pramāṇam etad ityato niścayāt pūrvam ity arthaḥ svarūpeṇeti arthaparicchedātmanā nirapekṣam iti svārthaparicchedaṃ prati pramāṇāntaraṃ nāpekṣata ity arthaḥ tat svārthe pramite niścite tūttarakālamanumānād iti pramāṇaiḥ pramīyate yathoktam vo pyasmād ajñātād eva labhyate sugamam yadyevaṃa pramāṇamapyanayā nītyā svata eva prasajyata ityāśaṅkyāha apramāṇam ityādi apramāṇaṃ punaḥ svārthe pramāṇam iva hi sthitam mithyātvaṃ tasya gṛhyeta na pramāṇāntarādṛte  apramāṇaṃ hi pramāṇavadābhātīti na tat sattāmātreṇa svārthaṃ paricchinatti tasmān mithyātvam mithyārthapariccheditvam asya pramāṇāntaraṃ vinā grahītuṃ na śakyata iti paratas tadvyavasthāpyate nanu ca pramāṇe pi tulyam tathā hi tadapi svārthe kvacid apramāṇam ivābhātītyata āha na hyarthasyetyādi na hyarthasyānyathābhāvaḥ pūrveṇāttas tathātvavat tadatrāpyanyathābhāve dhīr yadvā duṣṭakāraṇe tāvatā caiva mithyātvaṃ gṛhyate nānyahetukam utpattyavasthamevedaṃ pramāṇam iti mīyate  pūrveṇeti apramāṇena ātta iti gṛhītaḥ tathātvavad iti vaidharmyadṛṣṭāntaḥ etad uktaṃ bhavati yathā pramāṇena tathātvamāttaṃ na tathā mithyātvamapramāṇeneti na samānam tathā hi utpattyavastham eva pramāṇaṃ pramāṇam iti mīyate natvapra p māṇamapramāṇamiti tasya nityaṃ pramāṇavadavabhāsanāditi bhāvaḥ tadityādinā parato  prāmāṇyamupasaṃharati yadvā duṣṭakāraṇe dhīriti sambandhaḥ tāvatā caiveti anyathā bhāvadhiyā duṣṭakāraṇadhiyā ca syād etat yadyetayor dhiyoḥ samyaktvaṃ gṛhītaṃ bhavettadābhyāṃ mithyātvaṃ gṛhyeta tathośca samyaktvagrahaṇāya pramāṇāntarāpekṣāyāmanavasthā syād ityata āha utpattyavastham ityādi idam iti arthānyathājñānaṃ duṣṭakāraṇajñānaṃ ca tena nānavastheti bhāvaḥ yaduktaṃ bauddhādīnāṃ mithyārthaṃ vaidikaṃ vaco vākyatvād agniḥ śīta ityādi puruṣavākyavad ityādi sādhanaṃ  tasyānaikāntikateti darśayann āha ato yatrāpītyādi ato yatrāpi mithyātvaṃ parebhyaḥ pratipādyate tatrāpyetad dvayaṃ vācyaṃ natu sādharmyamātrakam  yatrāpīti codanādau etad dvayam iti anyathātvajñānaṃ duṣṭakāraṇajñānaṃ ca sādharmyamātrakam iti asatyārthena puṃvākyena vākyatvādinā tulyatvam kasmān na vācyamityatropapattim āha tatretyādi tatrāpramāṇasādharmyamātraṃ yat kiñcid āśritāḥ sarvaṃ pramāṇamithyātvaṃ sādhayantyavipaścitaḥ teṣām ātmavadhāyaiva tādṛksādhanakalpanam utpadyate parasyāpi pratibimbena tādṛśam tena ca pratiṣiddhatvād ayathābhūtasādhanam nautsargikapramāṇatvāc codanā bādhituṃ kṣamam  yadyapramāṇasādharmyamātreṇāpramāṇaṃ syāt tadā sarvatra pramāṇānām aprāmāṇyaprasaṅgaḥ śakyate hi sarvatra vastutvādinā sādharmyaṃ vaktum iti saṅkṣepārthaḥ katham ātmavadhāya bhavatītyāha utpadyata ityādi parasyāpīti mīmāṃsakasya pratibimbeneti yathā bimbādanantaraṃ pratibimbamutpadyate  tathā bauddhopanyastasādhanānantaraṃ pratisādhanaṃ mīmāṃsakasyodetītyarthaḥ tathā hi śakyamidam abhidhātum amṛṣā vaidikaṃ vacaḥ  vacanatvādibhyaḥ  agniruṣṇo bhāsvara ityādipuruṣavacanavad iti tenaivaṃvidhena pratipramāṇena pratiṣiddhatvāt vyāhatatvāt  ayathābhūtācodanetyasyārthasya yat sādhanam upanyastaṃ bauddhādinā tan na codanāṃ bādhituṃ kṣamam  kutaḥ   autsargikapramāṇatvāt ausargikaṃ pramāṇaṃ prāmāṇyaṃ yasya tat tathoktaṃ tadbhāvas tatvam p atrābhidhīyata ityādinā ātmalābhe c bhāvānām ityārabhya yathākramaṃ dūṣaṇaṃ vaktum ārabhate atrābhidhīyate yeṣāṃ jātānāṃ sthitiriṣyate teṣām eva tu nanveṣā vyavasthā sanibandhanā  sanibandhaneti vastvadhiṣṭhānā asato vyāpārāyogād iti bhāvaḥ kā punar asau vyavasthetyādi ātmalābha ityādi ātmalābhe ghaṭādīnāṃ kāraṇāpekṣiteṣyate labdhātmanāṃ svakāryeṣu pravṛttiḥ svayam eva tu atha jñāne pi kasmān na yujyata ity āha yattvityādi yattu jñānaṃ tvayāpīṣṭaṃ janmānantaramasthiram labdhātmano sataḥ paścād vyāpārastasya kīdṛśaḥ  asataḥ kīdṛśo vyāpāra iti naiva kaścit sarvasāmarthyaśūnyatvād asattvasyeti bhāvaḥ sattve pi vā nirīhatvāt sarvabhāvānāṃ naiva vyāpāraḥ siddhyet na ca jñānasya kiñcitkāryamasti yatra vyāpriyeta svārthaparicchedātmakamasteti cet na jñānaparyāyatvād asyātmānam eva karotīti cuvyāhṛtam etat pramāṇam etad iti niścayajananaṃ svakāryam iti cen na kvacid aniścayād viparyayadarśanāc ca anenātrāpi pratijñārthe pratyakṣādivirodhaḥ pratipāditaḥ tathāpyupalabdhilakṣaṇaprāptasyānupalambhenānyopalambhātmanā pratyakṣeṇāsato vyāpārābhāvo niścitaḥ nairūpyāc ca viyadambhojavad anumānato pi siddhaḥ tvayāpīṣṭam ityanena svavacanavirodhaṃ codbhāvayati tameva vyāpāra ityādinā ślokadvayena darśayati vyāpāraḥ kāraṇānāṃ hi dṛṣṭo janmātirekataḥ pramāṇe pi tathā mābhūd iti janma vivakṣyate na hi tat kṣaṇamapyāste jāyate vāpramātmakam yenārthagrahaṇe paścād vyāpriyetendriyādivat  tathā hi  satsamprayoge puruṣasyendriyāṇāṃ buddhijanma tat pratyakṣamWW ity atra sūtre janmagrahaṇasya sāphalyaṃ pratipādayituṃ vyāpāra ityādyuktaṃ kumārilena jñājāyanāmānāyā eva buddheḥ prāmāṇyaṃ yathā syād iti pratipādanārthaṃ janmagrahaṇaṃ kṛtam iti kiṃ kāraṇam ity āha na hītyādi tad iti jñānam p athāpītyādinā parasyottaramāśaṅkate athāpy akṣaṇikaṃ jñānaṃ nityaṃ cābhyupagamyate abhyupetavirodho yam evaṃ yuktyāvabādhanam  tathācānyatra kumārilena nityatvam ekatvaṃ ca buddhīnāṃ varṇitam yathoktam buddhīnām api caitanyasvābhāvyātputuṣasyāto nityatvam ekatā ceṣṭā bhedas tu viṣayāśraya iti atrāpi pakṣe pratijñāyā abhyupetavirodho numānavirodho pi tathāhi kṣaṇikatvaṃ buddhīnām abhyupagatam yathoktaṃ bhāṣye kṣaṇikā hi sā na buddhyantarakālamavasthāsyata iti tathā na tat kṣaṇam apy āste ityādivacanāt pravacanavirodho pi yuktibādhāṃ darśayati sādhityetyādi sādhitakṣaṇabhaṅgaṃ hi sarvaṃ vastu savistaram nityaṃ ca janyate neti kāraṇāpekṣitāsya kā  nityatvābhyupagame kāraṇāpekṣitā na yukteti darśayati nityaṃ cetyādinā janyasya hi kāraṇāntarāpekṣitā tata ātmabhāvalipsayā  yat tu nityatvād anutpādyaṃ tasya kāpekṣā ataścetyādinā prayogaracanayānumānabādhāmeva darśayati ataś ca śakyate vaktuṃ svata eva na vartate paścāt pramā svakāryeṣu nairūpyād gaganābjavat astu vetyādinābhyupagamyākṣaṇikatvaṃ pratyakṣādibādhāṃ darśayati astu vākṣaṇikaṃ jñānaṃ svata eva pravartate svaprāmāṇyaviniścityaiḥ cet tatkiṃ saṃśayādayaḥ  yadi svata eva pramāṇaniścayaṃ janayati tadā pramāṇe saṃśayādayo na prāpnuvanti ādiśabdena viparyāsas tatpūrvako virodho viparītā pravṛttiḥ parasparāhatalakṣaṇapraṇayanaṃ visaṃvādaś ca gṛhyate tataś ca saṃśayādeḥ pramāṇānantaraṃ niścayaviparīrākārasya saṃvedanāt pratyakṣata eva niścayābhāvaḥ siddho ghaṭābhāva iva tadviviktapradeśopalambhāt tataś ca tat sadbhāvapratijñāyāḥ pratyakṣavirodhaḥ on TS prāmāṇyetyādinā pratyakṣe virodham eva samarthayate p prāmāṇyaniścayo yasmāt tatra tanmātrabhāvikaḥ tasmin jāte na sandehaviparyāsāvanāspadau TS tasminn iti prāmāṇyaniścayeon TS kasmād anāspadāv ity āha niścayetyādi niścayāropamanasor bādhyabādhakabhāvataḥ samāropaviveke hi niścayo vartate khilaḥ TS  etad eva kuta ity āha samāropetyadi niścayo hi samāropaviparītākāratvāt tadviṣayam anirākṛtya nātmasthitim āsādayati  uṣṇasparśa iva śītam iti kutas tena viṣayīkṛte viṣaye samāveśo viparyāsasyaon TS tataś cetyādinā svavacanavirodham api darśayati tataśca codanājanyamatiprāmāṇyasiddhaye doṣavarjitahetūtthabhāvādyuktir apārthikā TS hetūtthabhāvo hetūtthatvamādiśabdenānāprāptapraṇītoktijanyatvād bādhavarjanādityādi gṛhyatetathā hi  codanājanitā buddhiḥ pramāṇaṃ doṣavarjitaiḥ kāraṇair janyamānatvāl liṅgāptoktyakṣabuddhivat V codanā tathānāptāpraṇītoktijanyatvād bādhavarjanāt XX V codanā abiti codanājanitāyā buddheḥ prāmāṇyasiddhaye sādhanaṃ bruvatā parataḥ sādhanāt prāmāṇyaniścaya ukto bhavati  svataḥ sarvapramāṇānāṃ prāmāṇyamYY V codanā ab PVDbiti ca vadatā tanniṣedhaś ceti parasparavacanavyāghātaḥ on TS siddha ityādinā parasyottaram āśaṅkatesiddhe svataḥpramāṇatve sāpavādanivāriṇī yadīṣyate tad apy evaṃ nāśaṅkāyā asambhavāt TS tāvad eva hi sāśaṅkā yāvan nodieti niścayaḥ niścaye tūdgate tasminn aprāmāṇye kuto nviyam TS yena tadvinivṛttyarthaṃ yatnaḥ sārthakatāṃ vrajet sthāṇau niścitatādātmyo nānyathātvaṃ hi śaṅkate TS athāpi syād nāsmābhiś codanājanitāyāḥ dhiyaḥ prāmāṇyasiddhaye sādhanam abhidhīyate kiṃ tarhi yat tatra pareṇāprāmāṇyamāsaktaṃ tanniṣedhāyetyetad api na yuktam p kuta āśaṅkāyā asambhavāt uktaṃ hi niścayāropamanasor bādhyabādhakabhāvataḥ iti tat kuto niścaye samutpanne satīyam aprāmāṇyāśaṅkā yena tannivṛttaye bhavataḥ sādhanaprayogaprayāsaḥ saphalo bhavet atra dṛṣṭāntam āha sthāṇāv ityādi niścitaṃ tādātmyaṃ sthāṇutvaṃ yena pratipannā sa tathoktaḥ anyathātvam iti vṛkṣatvapuruṣatvādion TS yadyevaṃ katham aprāmāṇyāśaṅkā vinā sādhanaprayogaṃ nirvartayituṃ śakyata ity āha yadrūpetyādi yadrūpaniścayo yasmājjāyate yatra vastuni tadviparyayaśaṅkāyās tata eva nivartanam  yasmin rūpe niścayo yadrūpaniścayaḥtadviparyayaśaṅkāyā iti tadrūpaviparīte svabhāve śaṅkāyā ity arthaḥ tata eveti tadrūpaniścayāt atraiva dṛṣṭāntamāha yathā dhūmādītyādi yathā dhūmādiliṅgebhyaḥ pāvakādyastitāgatau tannāstitvavyavacchedas tata evopapadyate  tannāstitvavyavaccheda iti pāvakādināstitvavyavacchedaḥ apramāṇetyādinopasaṃharati apramāṇyavyavacchedaḥ svata evaivam iṣyatām ato na sādhanaṃ yuktam aprāmāṇyanivṛttaye atraivopacayahetumāha apramāṇadvayetyādi apramāṇadvayāśaṅkā yadi varteta tatra tu prāmāṇyaniścayo na syād bhrāntyā tadviṣayīkṛteḥ  apramāṇadvayaṃ saṃśayaviparyāsātmakam ya ityādinā viruddhavyāptopalabdhiprasaṅgamādarśayan svavacanavirodham eva samarthayate yaḥ sandehaviparyāsapratyayair viṣayīkṛtaḥ sthāṇuvannahi tatrāsti tadā tadrūpaniścayaḥ  niścayaviruddhābhyāṃ saṃśayaviparyāsābhyāṃ tadviṣayīkṛtasya vastuno vyāptatvān na tatra niścayāvakāśaḥ p balibhugityādinā anumānavirodhaṃ darśayati svapakṣasiddhiṃ ca balibhugdhūmahetūtthadoṣādipratyayair yathā sthāṇutejo pramāṇādi parebhyo vyavasīyate  prayogaḥ ye sandehaviparyāsaviṣayīkṛtātmānas te parato vasātavyātmatattvāḥ  yathā sthāṇvādayaḥ  sandehaviparyāsaviṣayīkṛtātmakaṃ ca keṣāñcit prāmāṇyam iti svabhāvahetuḥ balibhuk ca dhūmaś ca hetūtthadoṣādayaśceti tathoktāḥ teṣu pratyayā iti samāsaḥ ebhiś ca yathākramaṃ sthāṇvādīnāṃ sambandhaḥ etena ca hetor vyāptir darśitā sāmprataṃ pakṣadharmopadeśenāsiddhiṃ pariharann āha yat sandehetyādi yat sandehaviparyāsaviṣayatvaṃ gataṃ tathā parato niścayas tasya pramāṇatvasya gamyatām  yaditi yasmāt gatam iti niścitam kasya  pramāṇasyeti śeṣaḥ tathā hi codanājanitāyā buddheḥ pratipāditaṃ sandehaviparyāsaviṣayatvam tatheti yathā sthāṇvādeḥ parato niścayaḥ tasyetyādinā pramāṇaphalopadarśanam on TS yad uktaṃ siddhe svataḥpramāṇatve sāpavādanivāraṇīti tan na yuktam āśaṅkāyā asambhavād iti pratipāditam  idānīṃ bhavatu nāmāprāmāṇyāśaṅkānivṛttaye sādhanaprayogaḥ  tathāpi bhavanmatena so pi na yukta iti darśayann āha ayaṃ cetyādi p ayaṃ ca bhavatāṃ pakṣo yatra vākye naṭaḥ śrutiḥ tatraivānyavyavacchedaḥ svātmaivānyatra gamyate TS codanājanitābuddhiḥ pramāṇam iti neha ca prayogo sti naṭstena nāprāmāṇyanivartanam TS bhavatāṃ vidhiśabdārthavādinām ayaṃ pakṣaḥ yatraiva vākye naṭaḥ prayogaḥ tatraivānyavyavacchedaḥ pratīyate  anyatra tu vidhir eveti na cātra codanājanitetyādau sādhanavākye naṭaḥ prayogo sti tat katham anenāprāmāṇyavyavacchedaḥ pratipādyatāmon TS yaduktam tat kathaṃ saṃśayādaya iti tatrādiśabdopāttam arthaṃ darśayati kiñcetyādi kiñca sarvapramāṇānāṃ prāmāṇyaṃ niścitaṃ yadi svata eva tadā kasmān matabhedaḥ pravādinām TS p yadi sarvapramāṇānāṃ svata eva prāmāṇyaṃ bhavet tadā vādināṃ prāmāṇyaviṣaye matabhedo na syāt sa eva kathaṃ siddha ity āha yenaikair ityādi yenaikaiḥ svata eveti proccair  niyama ucyate kiñcit svato nyataḥ kiñcit paraiś cāniyamo mataḥ TS ekair iti mīmāṃsakaiḥparair iti bauddhaiḥtaiḥ kiñcit svataḥpramāṇam iṣṭam  yathā  svasaṃvedanapratyakṣam yogijñānam  arthakriyājñānam  anumānamabhyāsavac ca pratyakṣam tad dhi svata eva niścīyate abhyāsabalenāpahastitabhrāntikāraṇatvātAAA kiñcid anyataḥ  yathā vivādāspadībhūtaṃ codanājanitaṃ jñānam  pratyakṣaṃ cānapagatābhrāntinimittamZZ abhyāsārthakriyājñānayor anavāptatvātyady evam anumānādau bhavanmatena vivādo na prāpnoti tasya svata eva pramāṇatvāttathā hi kecit trirūpaliṅgahetukam anumānam icchanti  kecid dvirūpaliṅgajam  kecid ekarūpaliṅgasamudbhavamlakṣaṇapraṇayanaṃ cānarthakamtathā lokāyataṃ prati tat prāmāṇyapratipādanaṃ na kartavyam svata eva prāmāṇyaniścayād iti samānamnaiṣa doṣaḥ yato numānasya tādātmyatadutpattipratibaddhaliṅganiścayād utpatter antareṇāpy arthakriyāsaṃvādaṃ pāramparyeṇa tathāvidhavastupratibaddhajanmatayād tadarthāvyabhicāritvaṃ niścitam iti svataḥprāmāṇyam ucyatetadutpattihetuliṅgasvarūpāparijñānād vādino trānutpanna evānumāne parasparaṃ vipravadante  tadūtpanne  tat svarūpādiniścayātata evācāryās tadutpattihetuliṅgasvarūpavyutpādanam eva kurvanti lakṣaṇekathaṃ hi nāma viparītaliṅgasvarūpāvadhāraṇād anumānotpattir bhaviṣyatītiyadapi lokāyataṃ praty anumānasya prāmāṇyapratipādanaṃ na kartavyam iti codyate  tad apy ayuktamna hy asmābhir anumānasya prāmāṇyaṃ sādhyate kiṃ tarhi vyavahāraḥtathā hi mithyārthaśāstraśravaṇād vyāmūḍho lokāyataḥ siddhe py anumānasya prāmāṇye sāṅkyavan na tadvyavahāraṃ pravartayati  tasya viṣayopadarśanena viṣayī vyavahāraḥ sādhyateyad yata utpannam tat tatprāpaṇaśaktiyuktam  yathā pratyakṣaṃ svārthasyaanumeyād utpannaṃ cedaṃ tatpratibaddhaliṅgadarśanadvārāyātaṃ liṅgijñānam ity evaṃ saṅketaviṣayakathanena samaye pravartanāttathā hi pratyakṣe rthāvyabhicāranibandhana evānena prāmāṇyavyavahāraḥ kṛtaḥavyabhicāraścāsya ko nyastadutpatteḥyathoktam arthasyāsambhave bhāvāt pratyakṣe p pi pramāṇatā pratibaddhasvabhāvasya taddhetutve samaṃ dvayam PVin  ititasmād yathā sāṅkhyas tṛṇāgre karisattābhāvaṃ vyavasyann api śāstraśravaṇavyāmohād abhāvavyavahāram apravartayan pravartate tathāyam api lokāyataḥna ca codanājanitāyā buddheḥ prāmāṇyaṃ siddham yenātrāpy anumānavat prāmāṇyavyavahāraḥ sādhyata iti syāt  tatra pratibandhāsiddheḥ prāmāṇyasyaiva sādhyatvād iti na samānamsyād etat bhavatu nāma matabhedaḥ  sa kasmāt svataḥprāmāṇye sati na yujyata ity āha vivādo bhrāntita ityādivivādo bhrāntito yasmāt sā ca niścayabādhitā niścinvantas tatastatvaṃ vivaderan na vādinaḥ TS  anena vivādasya niścayaviruddhabhrāntikāryasyopalambhān niścayābhāvasiddhim ādarśayann anumānaviruddhatvaṃ svataḥprāmāṇyapratijñāyā darśayatiaparam api niścayaviruddhakāryopalambhamādarśayati svata ityādisvataḥ sarvapramāṇānāṃ prāmāṇyasya viniścaye na visaṃvādabhākvacid bhaved niścayavṛttitaḥ TS  apramāṇe pramāṇatvabuddhyā vṛtto hi vañcyate svataḥprāmāṇyabodhāt tu viparīto na kaścana TS  visaṃvādo hi niścayaviruddhāyā bhrānteḥ kāryatvena pratītaḥ  sa ca svataḥprāmāṇyābhyupagame sati na prāpnotiniścayena tat kāraṇasya bhrānter apanītatvātviparīta iti visaṃvādabhāknanv ityādinā paraḥ pratyavatiṣṭhatenanv apramāṇato vṛtto vidaṃ vā kaṃvisaṃvādaṃsam aśnute niścayaḥ paratas tasya bādhakāt pratyayān mataḥ pramāṇataḥ pravṛttas tu na visaṃvādam aśnute asyaiva ceṣyate smābhiḥ svataḥprāmāṇyaniścayaḥ  visaṃvādo hy apramāṇāt pravṛttasya bhavati tasya cāpramāṇasya parato niścayo bhyupagata eva yatpunaḥ pramāṇaṃ na tataḥ pravṛttasya visaṃvādo sti tasyaiva ca svataḥprāmāṇyamiṣṭam iti kathaṃ svataḥprāmāṇyapratijñāyā anumānabādhā p nābhiprāyetyādinā pratividhatte nābhiprāyāparijñānād idaṃ hyatra vivakṣitam svataḥ sarvapramāṇānāṃ prāmāṇyasya viniścaye niyateto yathatra naivāsti svataḥprāmāṇyaniścayaḥ pariśeṣabalāt tasminnaprāmāṇyaṃ pratīyate arthānyathātvahetūtthadoṣajñānānapekṣayā janmānantaramevātastadaprāmāṇyaniścayāt apramāṇe pramāṇatvaviparyāso na saṅgataḥ ato saṃvādino naiva kaścid varteta tadgateḥ  idamatra vivakṣitam yadi bhavatā sarvapramāṇānāṃ svataḥprāmāṇyamabhyupagamyate tadā prāmāṇyaniścayotpādena pramāṇaṃ vyāptam ityabhyupagataṃ syāt tataś ca yatraiva pramāṇavyāpakaḥ prāmāṇyaniścayo nodeti tatra sāmarthyāt prādaprāmāṇyam avatiṣṭhate pramāṇāpramāṇayoḥ parasparavyavacchedarūpatvāt tataś cāprāmāṇyam api svata eva sāmarthyādāpatitam  visaṃvādakāraṇaoṣaparijñānādanapekṣaṇāt  prāmāṇyaniścayānutpatter ivāprāmāṇyasya niścitatvāt tataśca yaduktam niścayaḥ paratas tasya bādhakāt pratyayānamtaḥ iti tannopapadyate evaṃ ca sati nanmottaram eva prāmāṇyaniścayotpādānutpādābhyāṃ prāmāṇyetarayor niścitatvād apramāṇāt pariniścitā naiva kasyacit prekṣāvataḥ pravṛttir eva sambhavatīti kuto visaṃvādasambhava iti tadgater iti visaṃvāditvagater niścayād ity arthaḥ ete ca pratijñādoṣodbhāvanamukhena hetor avyāptiprakāśanāddhetudoṣā eva draṣṭavyāḥ  na tu pratijñādoṣāḥ anyathā hi pratijñāyā asādhanāṅgatvāt taddoṣodbhāvanaṃ prativādino nigrahasthānaṃ syāt ghaṭādivad iti dṛṣṭāntasyāsiddhiṃ pratipādayann āha janmātiriktetyādi janmātiriktakālaś ca kriyākālo na vidyate kṣaṇikatvād ghaṭādīnām ityasiddhaṃ nidarśanam nanu ca janmottarakālaṃ ghaṭādayo dṛśyante eva kulālādyanapekṣā madhūdakādyarthakriyākāriṇaḥ  tat kathaṃ teṣāṃ janmātiriktaḥ kālo na vidyata ity āha teṣām ityādi teṣām uttarakālaṃ hi kulālādyanapekṣiṇām svopādānādyapekṣatvāt svato nāsti pravartanam  p svopādānam pūrvaḥ pūrvaḥ sajātīyaḥ kṣaṇaḥ ādiśabdena taddhārakapuruṣādiparigrahaḥ etad uktaṃ bhavati uttarakālamanya eva ghaṭādikṣaṇāḥ svopādānādyapekṣā vartamānā dṛśyante na tu kasyacijjanmottarakālamavasthitiḥ siddhā kṣaṇikatvāt sarvabhāvānām iti yathaiva prathamaṃ jñānam ityādāvāha nacetyādinā nacānavasthitiprāptir anyato mānasaṃśritau tasmād arthakriyājñāne svataḥprāmāṇyaniścayaḥ paraḥ pratyavatiṣṭhate  nanvityādinā nanu ko tiśayas tasya prāktanādasti yena tat parataḥ pūrvavijñānam iva nābhyupagamyate  ucyata ityādinā pravidhatte ucyate vastusaṃvādaḥ prāmāṇyamabhidhīyate tasya cārthakriyābhyāsajñānād anyan na lakṣaṇam arthakriyāvabhāsaṃ ca jñānaṃ saṃvedyate sphuṭam niścīyate ca tanmātrabhāvyāmarśanacetasā atas tasya svataḥ samyakprāmāṇyasya viniścayāt nottarārthakriyāprāptipratyayaḥ samapekṣyate jñānapramāṇabhāve ca tasmin kāryāvabhāsini pratyaye prathame pyasmāddhetoḥ prāmāṇyaniścayaḥ  ayamatra saṅkṣepārthaḥ pramāṇaṃ hi nāmāvisaṃvādi jñānam ucyate pramāṇam avisaṃvādijñānam iti vacanāt nasa cāvisaṃvādo rthakriyālakṣaṇa eva  tadarthatvāt pramāṇacintāyāḥ yatp rthakriyārthī pramāṇam apramāṇaṃ vānveṣate prekṣāvān na vyasanitayā sā cārthakriyā dāhapākādinirbhāsajñānānodayalakṣaṇā  tadutpādādevārthakriyārthinaḥ pravṛttasyākāṅkṣānivṛtteḥ taccārthakriyājñānamātmasaṃvedanapratyakṣatayā svayam evāvirbhavati  spaṣṭānubhavatvāccānantaraṃ yathānubhavaṃ parāmarśajñānotpattyā niścitam iti svata eva siddham naca tat sādhyaṃ phalāntaramākāṅkṣitaṃ puruṣeṇa  yenāparamarthakriyānirbhāsi pratyayāntarodayamanusarato navasthā syāt tathā hi loke saddhivṛddhicchedādikaṃ phalamabhivāñchitam  taccāhlāda p paritāpādirūpajñānāvirbhāvād evābhinirvṛttam ityetāvataivāhitasantoṣā nivartante janā iti svata eva tasya siddhir ucyate yatpunaḥ pūrvakaṃ tat kāraṇabhūtaṃ jñānaṃ tasya naca tat prāpaṇaśaktiḥ prāmāṇyam ucyate sā ca śaktir anabhyāsād aviditakāryair avadhārayituṃ na śakyata ityuttarakāryajñānapravṛttyā niścīyata iti prathamasya parataḥprāmāṇyam ucyate punar apyanavasthāṃ prakārāntareṇa pariharann āha ādya ityādi ādye hi vastuviṣaye vastusaṃvādalakṣaṇam dvitīyaṃ na pravarteta tasya hetor asambhavāt aśokastabakādau hi pāvakādhyavasāyinaḥ na dāhapākanirbhāsi vijñānaṃ jātu jāyate jātau vā na vijātīyaṃ jvalanāt tat prasajyate tat kāryayogatāmatralakṣaṇatvād vibhāvasoḥ  yadi hi ādyam prathamaṃ jñānamavastuni pravṛttam abhaviṣyat tadā phalajñānam uttarakālabhāvi nodapatsyata  kāraṇābhāvāt  vastupratibaddhatvād arthakriyājñānasya na hyanagnigrāhiṇo jñānād aśokastabakādāvagnyadhyavasāyena pravṛttasya dāhapākādinirbhāsinaḥ pratyayaḥ prasūyante prasave vāgnirevāsau  kutaḥ   dāhapākādikaryotpattihetutvamātralakṣaṇatvād vibhāvasoḥ vahnerity arthaḥ tasmād ityādinopasaṃharati tasmād arthakriyābhāsaṃ jñānaṃ yāvan na jāyate tāvad ādye pramāśaṅkā jāyate bhrāntihetutaḥ nanu cārthakriyājñānavadādyam api jñānaṃ sākṣād agnyādipadārthajanitam eva  tat kimiti tatraivāprāmāṇyāśaṅkā  nottaratretyāśaṅkyāha anantaram ityādi anantaraṃ phalādṛṣṭiḥ sādṛśyasyopalambhanam mater apaṭutetyādi bhrāntikāraṇamatra ca kāryāvabhāsivijñāne jāte tvetan na vidyate sākṣād vastunibaddhāyāḥ kriyāyāḥ prativedanāt  ādye hi jñāne bhranatikāraṇam asti  tathā hi tadanantaraṃ dāhādilakṣaṇasyaphalasyā p nutpādo bhrāntajñānasādharmyaṃ buddher apāṭavam ādiśabdenānādare nabhyāsa ityādi gṛhyate phalajñāne tu na kiñcid bhrāntikāraṇaṃ vidyata iti tasya svata eva niścayaḥ ādye pi jñāne yatrābhyāsādinā protsāritaṃ bhrāntinimittaṃ tasya svata eva prāmāṇyam iti darśayann āha vṛttāvityādi vṛttāvabhyāsavatyāṃ tu vailakṣaṇyaṃ pratīyate atadviṣayato jñānād ādye prāpte pi tatphale  abhyāsabalena yathā yogināṃ maṇisyādiṣu vā tadvidāṃ dūrīkṛtabhrāntinimittameva sphuṭapratibhāsaṃ prajāyate vijñānamevamanyatrāpyabhyāsabalāt sphuṭatarapratibhāsatayā nirastavibhramāśaṅkamupajāyamānamadhyavyavadhānena sajātīyasādhāraṇādhyavasāyinaṃ na parāsāyinaṃ parā marśapratyayaṃ janayad vijātīyato tadviṣayād vyāvṛttamavasīyata iti svata eva tasya prāmāṇyam ucyate yastu manyate abhyāsavatyām api pravṛttau tādrūpyalakṣaṇaliṅgadarśanādanumānata evārthaprāpaṇaśaktilakṣaṇaprāmāṇyaniścaya iti sarvatra parataḥprāmāṇyāvasāyo na kvacid eva svata iti tan na buddhyāmahe tathā hi asaṅkīrṇatādrūpyalakṣaṇaliṅganiścaya eva kuto bhavatīti vaktavyam abhyāsād iti cet  evaṃ tarhi yadyabhyāsabalād vijātīyākāravyavacchedena sajātīyasādhāraṇamasaṅkīrṇaṃ sārūpyamavasīyate bhrāntikāraṇābhāvāt kaḥ prāmāṇye pradveṣo yena tadanubhūtaṃtau bhrāntikāraṇavirahe pi nādhyavasīyata iti syāt api ca kimidaṃ sārūpyaṃ nāma  yadi bodharūpatā  sā mithyājñāne pyastītyanaikāntikatā hetoḥ atha lohitākāranirbhāsitā  sāśokastabakādigrāhivijñāne vidyata iti vyabhicāra eva athāgnyādipadārthakāryatā  sā kathaṃ niściteti vaktavyam tat siddhyartham aparaliṅgāntaram anusarato navasthā syātathāpi syād abhyāsabalād eva pratyakṣato liṅgānusaraṇamantareṇāpi svata eva sā siddheti evaṃ tarhi yadyabhyāsasyedṛśaṃ sāmarthyam abhyupagamyate  tadā muśaktiniścayo pyabhyāsabalādevāntareṇāpi liṅgānusaraṇaṃ bhavatīti kiṃ nābhyupagamyate kiñca yadi tat kāryatā siddhā jñānasya tadā vyāptyanusaraṇam anarthakam  tat kāryatāvasāyād eva tadarthaprāpaṇaśaktisiddher anumānajñānavat yathānumānajñānasya vastupratibaddhaliṅgadarśanabalenotpatteḥ pāramparyeṇa vastukāryatāvasāyād eva svataḥprāmāṇyam na sārūpyabalātanyathā hy anavasthā syāt tathehāpi svata eva prāmāṇyaṃ  p syāt tathā hi yatra pakṣadharmatvaniścaye pi sādhyārthapratītir na jāyate tatradṛṣṭāntadharmiṇi vyāptimanusaret pratipattā  yathā kṛtakatvānityatvayoḥ iha tu jñānasya tatkāryasyāvasāyād eva tadarthāvyabhicāritayā tat prāpaṇaśaktiḥ siddheti na tādrūpyaṃ liṅgam yady evaṃ katham uktam ācāryeṇa lokāyatam adhikṛtya  sa khalu pratyakṣaṃ pramāṇaṃ nānumānam iti bruvāṇaḥ kāsāñcid vyaktīnāṃ pravṛttau saṃvādaṃ visaṃvādaṃ copalabhya tallakṣaṇaṃ vyāptyā kathayedyathopadeśaṃ pravartamānasyāvipralambhārtham  tadyathādṛṣṭasādharmyāt tathā prasādhitamanumeyatāṃ nātipatatīBBBtinaiṣa doṣaḥ svaparasantānavartinīrananubhūtaviṣayā buddhīradhikṛtyaitad uktam anyatrānubhūtaviṣayābhya iti vacanāt anyathā hi yadi sārūpyāt sarvatra prāmāṇyaṃ niścīyate tadānyatrānubhūtaviṣayābhya iti pratiṣedho narthakaḥ syāt tasmād abhyāsabalāt protsāritabhrāntinimittamupajāyate yat tatsvata eva pramāṇam iti sthitam yaduktam yathaiva prathamajñānaṃ tat saṃvādamapekṣate  ityādi  tatrāha vailakṣaṇyetyādi vailakṣaṇyāpratītau tu vijātīyārthaśaṅkayā kāryāvabhāsivijñānād ṛte mānāviniścayaḥ tasmin sadapi mānatvaṃ viniścetuṃ na śakyate uttarādyakriyājñānāt kevalaṃ tat pratīyate ataś ca prathamaṃ jñānaṃ tat saṃvādamapekṣate saṃvādenāpi saṃvādaḥ punar mṛgyastathaiva na yatra hy anubhūtam api prāmāṇyaṃ bhrāntikāraṇasadbhāvād viniścetuṃ na śakyate tatra parato rthakriyājñānād niścīyate  tāvanmatreṇaiva ca puruṣasyābhīṣṭārthasaṃsiddher ākāṅkṣā vinivṛtteti na punaḥ saṃvādenāpy aparaḥ saṃvādas tathaiva ādyajñānavadapekṣaṇīyaḥ kasyacit tu yadīṣyeta ity ādāv āha bhrāntihetor ityādi bhrāntihetor asadbhāvāt svatas tasya pramāṇatā prathamasya tadābhāve pradveṣo bhrāntisambhavāt TS   nanu ca yat sandigdhārthāvinābhāvitvenāniścitārthaprāpaṇasāmarthyaṃ jñānam tad anumānavan na pramāṇaṃ prāpnotitathā hi anumānasyārthāvinābhāvasaṃśaye sati na prāmāṇyam p iṣṭam  evaṃ pratyakṣe pi na prāpnotinaiṣa doṣaḥna hy anumānavad arthanāntarīyakam ātmānam upadarśayat pratyakṣaṃ pramāṇam iṣṭam kiṃ tarhi pratibhāsamānārthavasāyaṃ  kurvatutathā hi arthakriyārthino bhimatam arthaṃ prāpayat pramāṇām ucyatena cārthadeśaṃ puruṣam upasarpavad arthaṃ vā puruṣadeśam ānayat tat prāpakaṃ bhavati  api tu puruṣaṃ pravartayattaṃ ca puruṣaṃ na hastena gṛhītvā pravartayati kiṃ tarhi pravṛttiviṣayam upadarśayattac copadarśanaṃ pratibhāsamānārthāvasāyād nānyatyatra ca saṃśayaḥ tatrāvaśyaṃ pratibhāsamānākārāvasāyo stitadanavasāye tadvimarśāyogāttataś caitāvatā pratyakṣavyāpāraparisamāptaiḥ paścād arthāvinābhāvasaṃśayo bhavan na pratyakṣavyāpāram uparuṇaddhīti  saty api saṃśayodaye bhavaty eva prāmāṇyaṃ pratyakṣasya yat tu pratibhāsamānapadārthaviruddhākārāvasāyākrāntam udeti tan na pramāṇam  yathā marīcikāgrāhijñānaṃ jalāvasāyākrāntam tatra yathoktapramāṇavyāpārābhāvātyac ca śaṅke pītajñānaṃ maṇiprabhāyāṃ maṇijñānam tad apy apramāṇam eva  tatra yathārthaṃ pratibhāsāvasāyayor abhāvātpratibhāsavaśād dhi pratyakṣasya grahaṇāgrahaṇe na tv arthāvisaṃvādamātrāt na cātra yathā svabhāvadeśakālāvasthitavastupratibhāso sti  na vā deśakālaḥ sa eva bhavati  deśakālayor api vastusvabhāvabhedakatvātanyathā hi bhedavyavahārocchedaḥ syātanumānasya tu vikalpātmakatvena sāmānyaviṣayatvān na pratibhāsavaśād vastuviṣayatvavyavasthā  vastuno pratibhāsāt kiṃ tarhi niścayavaśātyathoktam niścayaiḥ yan na niścīyate rūpaṃ tat teṣāṃ viṣayaḥ katham PV bdititataś cānumānasya tadābhāsaśūnyasyāpi nāntarīyakārthadarśanabalenotpatteḥ pāramparyeṇa vastuni pratibandhāt prāmāṇyam ity avaśyaṃ tatrāvinābhāvaniścayo pekṣaṇīyaḥanyathānumānasyotpattyasambhavād iti nānumānatulyaṃ pratyakṣam nanv ityādinā paraḥ parataḥprāmāṇye satītaretarāśrayatvam udbhāvayatinanu tasya pramāṇatve vijñānasyāviniścite kathaṃ tatra pravarteta prekṣāvānīpsitāgateḥ TS  tathā hi prekṣāpūrvakāriṇaḥ prāmāṇyaniścaye sati pravṛttyā bhavitavyam  pravṛttau ca satyāṃ prāmāṇyaniścaya itītaretarāśrayāt kathaṃ prekṣāvata īpsitārthāviniścaye sati pravṛttiḥ syāt ucyata ityādinā pratividhatte p ucyate saṃśayenaiva vartate sau vicakṣaṇaḥ vaicakṣaṇyakṣatis tasya nacaivamanuṣajyate TS dvividhā hi pravṛttir arthakriyārthā prāmāṇyaniścayārthā catatrādyā pravṛttiḥ saty api saṃśaye yathā bhavati tathā pratipāditam  pratibhāsamānārthāvasāyamātreṇaiva pratyakṣasya pravartakatvāttena vaicakṣaṇyakṣatir evaṃ sati nānuṣajyate  arthasaṃśayenāpi kṛṣīvalādīnām iva pravṛttidarśanād ity abhiprāyaḥna ca kṛṣīvalādīnām upāyāniścayena pravṛttair yuktā prekṣāpūrvakāriteti yuktaṃ vaktum  upeyāpekṣatvād upāyasyaupeyāniścaye tanniścayāyogātdvitīyāpi pravṛttiḥ saty api prāmāṇyasaṃśaye sutarāṃ yuktaiveti darśayann āha saṃśayenetyādisaṃśayena yato vṛttes tat prāmāṇyaviniścaye niścitopāyatā tena mānaṃ sāca satyapi saṃśaye  yato yasmāt prāmāṇyaniścayaṃ prati saṃśayena pravṛtter evopāyatā tena puruṣeṇa niścitā  tataś copāyaviṣaye saṃśayābhāvāt pravṛttir yuktaiva kathaṃ sā tenopāyatā niścitety āha sandehena pravṛttāv ityādi sandehena pravṛttau me phalaprāptir bhavedyadi prāmāṇyaniścayas tatra jñāta eva bhaviṣyati nānyatheti nacāpyevam anuyogo tra yuktimān upāye vartate kasmād iti nahyanyathāgatiḥ na hy upāyād vinā kaścid upeyaṃ pratipadyate iti saṃdehavṛtto pi prekṣāvattāṃ jahāti na sandehavṛtto pīti prāmāṇyasandehena pravṛtto pītyarthaḥ śeṣaṃ subodham nanu cetyādinā paro rthakriyājñānāt prāmāṇyaniścayasyānaikāntikatāṃ darśayann avasthām eva samarthayatenanu cārthakriyābhāsi jñānaṃ svapne pi vidyate naca tasya pramāṇatvaṃ taddhetoḥ prathamasya ca  p taddhetoḥ prathamasyeti arthakriyājñānahetoḥ na pramāṇatvam iti sambandhaḥ naivam ityādinā pratividhattenaivaṃ bhrāntā hi sāvasthā sarvā bāhyānibandhanā na bāhyavastusaṃvādas tāsvavasthāsu vidyate svasaṃviditarūpāś ca cittacaittāvilakṣaṇaḥ avasthādvayabhedo pi spaṣṭaṃ tena pratīyate  yadi tāvad bāhyārthavādinaṃbauddhaṃ prati codyate tadāsiddham iti prathamena ślokena darśitam tathā hi tena bāhyārthavādinārthasaṃvādāt prāmāṇyam iṣṭaṃ nārthakriyājñānasaṃvādāt  naca svapno rthsaṃvādo sti sarvasyā evasvapnāvasthāyā bhrāntatvena sarveṣāmavisaṃvādāt tatra  sarvavijñānānām arthamantareṇaivotpatter nirviṣayatvam  tena jāgradavasthāyāṃ bhāvina eva jñānasya prāmāṇyalakṣaṇāvatārān nānena vyabhicāro yukta iti bhāvaḥ kiñca apravṛttittamapūrvakam asthiraṃ vyākulaṃ ca svapne rthakriyājñānam  tadviparītaṃ jāgradavasthāyām iti tathāvidhasya prāmāṇye kutaḥ svapnenānaikāntaḥ atha yogācāraṃ prati codyate  tatrāpīdaṃ prakṛtānupayogi tathā hi sāṃvyavahārikasyedaṃ pramāṇasya lakṣaṇam pramāṇam avisaṃvādi jñānam PV abiti tatra cārthakriyānirbhāsijñānasaṃvedanam evāvisaṃvādaḥ  tadāvirbhāve lokasya tathā vyavahārāt tadarthatvāc cārthapravṛtteḥ tac ca sāṃvyavahārikaṃ jñānaṃ jāgradavasthābhāvyena tatraiva loke sarvavyavahārāṇāṃ pāramārthikatvābhiniveśāt natu svapnāvasthāyām tataś ca jāgratpratyayatve satīti viśeṣaṇasyāśravaṇānnetareṇa vyabhicāraḥ syān mataṃ paratas tasya prāmāṇyasya viniścaye prasajyate prameyatvam iti nanvavirodhyadaḥ  syād etat tulye sarvākārataḥ sarvasya parataḥ pratibhāse katham ayaṃ bhedo niścīyate  tadā pramāṇāntareṇa mīyamānatvāt tat prameyaṃ prāpnoti  na ca pramāṇam eva prameyaṃ yuktaṃ virodhād iti codyam nanvavirodhyada iti parihāraḥ ada iti etat apekṣābhedāt kāryakāraṇapitṛputravyapadeśavad avirodhi etad eva darśayati tadgrāhyetyādi tadgrāhyavastvapekṣaṃ hi prāmāṇyaṃ tasya gīyate parato vagates tasya prameyatvavyavasthitiḥ  p apekṣābhedataścaivaṃ kāryakāraṇatādivat pramāṇatvaprameyatvavyavasthā na virudhyate  tena jñānena yad grāhyaṃ vastu tadapekṣayā tatpramāṇam eva na prameyam  vyavasthāpakapramāṇāntarāpekṣayā tu prameyam eva na pramāṇam iti na sāṅkaryadoṣaḥ yathā kāryaṃ kāraṇam iti vyapekṣābhedān na saṅkīryate evam ityādinopasaṃharati evam arthakriyājñānāt pramāṇatvaviniścaye nānavasthā parākāṅkṣāvinivṛtter iti sthitam  parākāṅkṣāvinivṛtter iti parā anyā cāsāvākāṅkṣā ceti vigrahaḥ parasmin vā saṃvādādanyasmin ākāṅkṣā parākāṅkṣā  tasyā vinivṛtter iti samāsaḥ kiñca pramāṇamavisaṃvādijñānam ityanenārthakriyādhigamalakṣaṇaphalaprāpakahetor jñānasyedaṃ lakṣaṇam ucyate tataś ca phalalājñāne lakṣaṇānavatārāt  kathaṃ tasyāpi prāmaṇyamavasīyata ityasya codyasyāvakāśaḥ kathaṃ bhavet tathāhyaṅkurasya hetur bījam iti lakṣaṇe sati aṅkurasyāpi kathaṃ bījatvam iti kiṃ viduṣāṃ praśno jāyate yathā ca bījasya tadbhāvo ṅkuradarśanādavagamyate tathā pramāṇasyāpi tadbhāvo rthakriyālakṣaṇaphaladarśanāt na ca tatra phalamanyena pramāṇenāvagamyate yato navasthā prasajyate jñānātmanaḥ phalasya svata eva saṃvedanāt siddheḥ na ca svarūpe jñānasya bhrāntiḥ sambhavati tadaniścaye svasaṃvedanasyaivābhāvaprasaṅgād iti yat kiñcidetat idānīṃ kāraṇaviśuddhidvāreṇa prāmāṇyaniścaye navasthādoṣaṃ samutpanne pītyādinā ślokena pūrvapakṣamutkṣipya atrāpītyādinā pariharati samutpanne pi vijñāne na tāvad avadhāryate yāvat kāraṇaśuddhatvaṃ na pramāṇāntarādgatam atrāpi sudhiyaḥ prāhur nānāvastheti yena sā śuddhiḥ saṃvādino jñānād anapekṣāt pratīyate sannikṛṣṭe hi viṣaye kāryasaṃvādadṛṣṭitaḥ kāraṇānāṃ viśuddhatvam ayatnenaiva gamyate viprakṛṣṭe hi viṣaye tadudbhūtā matiḥ pramā tajjanyatvādyathaiveyaṃ sannikṛṣṭārthagocaram  p dvividhaṃ hi jñānaṃ sannikṛṣṭaviṣayaṃ viprakṛṣṭaviṣayaṃ ca tatra yattāvat sannikṛṣṭaviṣayaṃ tasya na kāraṇaguṇāvadhāraṇāt prāmāṇyaniścayaḥ kiṃ tarhi arthakriyāsaṃvādivijñānāt tathā hi na tatra guṇāvadhāraṇaṃ sambhavati yāvad arthakriyāsaṃvādāt samyaktvaṃ nāvasīyate  tataścāvasthite samyaktve paścāt kālabhāvikāraṇaguṇāvadhāraṇamakiñcitkaram eva yat punar viprakṛṣṭārthaviṣayaṃ jñānaṃ tasya kāraṇaguṇaniścayāt prāmāṇyaniścaya iti darśayann āha viprakṛṣṭe hītyādi yadviprakṛṣṭaviṣayaṃ sauvarṇaśaṅkhagrāhijñānaṃ tasya tajjanyatvāt viśuddhakāraṇajanyatvāt  sannikṛṣṭaviṣayaśuklaśaṅkhagrāhijñānavat prāmāṇyaniścayaḥ prayogaḥ yad viśuddhakāraṇajanitaṃ tat pramāṇaṃ  yathā sannikṛṣṭārthaviṣayaṃ śuklaśaṅkhagrāhivijñānaṃ  viśuddhakāraṇajanitaṃ cedaṃ viprakṛṣṭārthaviṣayaṃ pītākāraśaṅkhāvabhāsi vijñānam iti svabhāvahetuḥ nanu cāsiddho hetuḥ tathā hi kāraṇaśuddhir nārthasaṃvādamantareṇāvadhārayituṃ śakyate  atīndriyatvād indriyāṇām arthasaṃvādāpekṣāyāṃ ca tadeva prāmāṇyaṃ niścitam iti kāraṇaguṇāvadhāraṇamanarthakam eva syāt tasya prāmāṇyaniścayottarakālabhāvitvāt athāpi syād ekadā sannikṛṣṭaviṣayād vijñānād arthakriyāsaṃvādato guṇattāṃ niścityānyadā viprakṛṣṭaviṣayasyāpi jñānasya saṃvādamantareṇaiva kālāntareṇa guṇavattāyā niścitatvāt tataḥ prāmāṇyaniścayo bhaviṣyatīti tadetad asamyak nahi kṣaṇakṣayiṇāṃ bhāvānām ekarūpaivaṃ pravṛttiḥ sambhavati aparāparapratyayopayogena pratikṣaṇaṃ bhinnaśaktitvādityetat sarvamāśaṅkhyāha sitasādhyakriyāvāptyetyādi sitasādhyakriyāvāptyā yathā śaṅkhe puraḥsthite kāmalākrāntanetrotthavijñānaṃ neti gamyate itthaṃ kāraṇasaṃśuddhau praṇītāyāṃ tadeva yā śātakumghamaye śaṅkhe pītākāramatir bhavet viśuddhakāraṇotpādāt tvasyāḥ prāmāṇyaniścayaḥ niṣpāditakriye kambau sitākāramatoriva  anenaitad āha nahyasmābhiḥ kālāntarabhāvino viprakṛṣṭaviṣayasya jñānasya kāraṇapariśuddhyā prāmāṇyaṃ niścīyate  yenāsiddhatā hetor bhavet  pratikṣaṇamaparāparapratyayopayogena bhinnaśaktisambhavād iti kiṃ tarhi yadaiva sannikṛṣṭaviṣayasya jñānasya p śuklaśaṅkhagrāhiṇaḥ sitasādhyārthakriyāprāptyā kāraṇaśuddhiniścayas tadaiva yā viprakṛṣṭadeśavartini śātakumbhamaye śaṅkhe pītākārā dhīrupajāyate tasyāḥ kāraṇapariśuddhitaḥ prāmāṇyamavasaīyate na vā tasyāmevāvasthāyāṃ kāraṇāntarathātvaṃ sambhavati mābhūt sannikṛṣṭārthaviṣayajñānasyārthakriyāvisaṃvāda iti etac ca bhavadbhir mīmāṃsakair iṣṭam eveti darśayann āha kṣudādyanupaghātādītyādi kṣudādyanupaghātādivacanādidam uktavān bhāṣyakāro pyato mohād anavastheha codyate  anena pratijñāyāḥ svavacanavirodho pi pratipāditaḥ tathā hi bhāṣyakāreṇoktam yadā kṣudādibhir upahataṃ mano bhavatīndriyaṃ vā  saukṣyādibhir vā bāhyo viṣayaḥ  tato mithyājñānam  anupahateṣu samyagjñānam indriyamano rthasannikarṣo hi jñānasya hetuḥ  asati tasminnajñānād gato hi doṣo mithyājñānasya hetuḥ  duṣṭeṣu hi jñānaṃ mithyā bhavati  doṣāpagame sampratipattidarśanāt kathaṃ duṣṭāvagama iti cetprayatnenānvicchanto na ceddoṣamavagacchema pramāṇābhāvād aduṣṭam iti manyemahīti anena hi granthena bhāṣyakṛtā kāraṇaśuddhijñānāt prāmāṇyaniścayaḥ spaṣṭamākhyātaḥ anyathāpra yatnenānvicchanta ityanena kiṃ darśitaṃ bhavet tataś ca svataḥprāmāṇyapratijñāvyāghātaḥ yaduktam saṃvādaguṇavijñāne kena vābhyadhike mate  iti tatra saṃvādaṃ prati pūrvam uktam  guṇajñānaṃ pratyāha duṣṭetyādi duṣṭakāraṇajanyatvaśaṅkhayā nādhigamyate mānatādyasya tacchuddhijñānamabhyadhikaṃ matam  mānateti prāmāṇyam ādyasyeti arthajñānasya taddhi kāraṇaśuddhijñānāt prathamabhāvitvād ādyam taditi tasmāt evam ityādinā pravṛtter adṛduṣṭatāṃ darśayati evaṃ cārthakriyājñānāddhetuśuddhiviniścitau akṛtārthakriye vṛtter arthavācyopapadyate  akṛtārthakriya iti akṛtā arthakriyā yena sa tathoktaḥ avācyeti avacanīyā anindyetyarthaḥ prāmāṇyaniścayapūrvatvād asyā iti manyate p tasmāt svataḥprāmāṇyaṃ sarvatrautsargikaṃ sthitam ityādāvāha yadi svata ityādi yadi svataḥpramāṇatvaṃ sarvatrautsargikaṃ sthitam bādhakāraṇaduṣṭatvajñānābhyāṃ tadapodyate bādhakāraṇaduṣṭatvajñānābhāvāt pramāṇatā prāptaivaṃ ca parasmāt te bhavet prāmāṇyaniścayaḥ tathā hi tadabhāvo yam abhāvākhyaṃ pramāntaram tvatpakṣe nupalambhākhyamanumānaṃ tu manmate  atra prathamena ślokena parapakṣānuvādaḥ  dvitīyādinā dūṣaṇam yadi hi bādhakādipratyayena prāmāṇyamapodyate  evaṃ sati bādhakādipratyayābhāvāt prāmāṇyaniścayo bhyupagataḥ syāt tataś ca parata eva prāmāṇyam uktaṃ bhavet abhāvasyāpi pramāṇāntaratveneṣṭatvāt asmatpakṣe tvanupalabdhisaṃjñake numāne ntarbhāvān na pramāṇāntaram kiñcotsargāpavādayoḥ kalpitena śabdārthaviṣayatvenānavasthitatvād vastucintāyām anadhikāra eva  sarvavastūnāṃ svasvabhāvavyavasthitatvena svabhāvāntarānugamābhāvāt  kevalaṃ tadupanyāso bhavata utsargāpavādaviṣayānabhijñatām eva prakaṭayati tathā hi tvadupavarṇitayaivopapattyā viparīto pyutsargāpavādaḥ śakyate kalpayitum iti darśayati anayaivetyādi anayaivopapattyā syād aprāmāṇyam api svataḥ tatrāpi śakyate vaktuṃ yasmān nyāyo yamīdṛśaḥ tasmāt svato pramāṇatvaṃ sarvatrautsargikaṃ sthitam bādhakāraṇaduṣṭatvajñānābhāvād apodyate  yadapyuktaṃ kumārileṇa tasmād bodhātmakatvena prāptā buddheḥ pramāṇatā arthānyathātvahetūtvadoṣajñānād apodyate  QUOTE lokavārttika iti  anayāpi hi diśā śakyam api vaktum iti darśayann āha tathā bodhātmakatvenetyādi tathā bodhātmakatvena buddheḥ prāptāpramāṇatā yathārthajñānahetūtthaguṇajñānād apodyate aprāmāṇye parāyatte bhavatyevānavasthitiḥ pramāṇādhīnametaddhi svatastaccāpratiṣṭhitam  p apramāṇatetyakārapraśleṣaḥ yathārthajñānaṃ ca arthasaṃvādajñānaṃ  hetūtthaguṇajñānaṃ ca kāraṇasamutthaguṇajñānam iti samāhāradvandvaḥ parāyatte pi tasminnityādāvāha aprāmāṇya ityādi etaddhīti aprāmāṇyam tacceti pramāṇam katham apratiṣṭhitam ity āha tathāhītyādi tathā hi bādhakābhāvāt prāmāṇyaṃ bhavatocyate bādhābhāvo pyabhāvākhyaṃ pramāṇāntaramiṣyate tasyāpi bādhakābhāvāt prāmāṇyamabhidhīyate tatra tatraivamicchāyāṃ vyavasthā nopalabhyate  yaduktam bādhakaḥ pratyaya ityādi tatrāha anapekṣapramāṇatvam ityādi anapekṣapramāṇatvaṃ bādhakapratyaye yataḥ na siddhaṃ tena naivāyaṃ pūrvajñānamapohate  abhāvākhyasya pramāṇasyāpekṣiatvād anapekṣapramāṇatvam asyāsiddham athāpītyādinā anavasthāmeva samarthayate athāpi bādhakābhāvaṃ vinā prāmāṇyam iṣyate kvacid ādye tathābhāve pradveṣaḥ kiṃnimittakaḥ  yadyanavasthābhayāt kvacid vinaiva bādhakābhāvaṃ prāmāṇyam iṣyate tadā prathame pi jñāne bādhakābhāvo nāpekṣaṇīyaḥ syāt tataś ca sarvajñānānāṃ prāmāṇyaprasaṅgaḥ yaduktam tatrāpi tvapavādasya syād apekṣetyādi tatrāha bādhakaḥ pratyayaścāyamityādi bādhakaḥ pratyayaścāyaṃ pūrvajñānamapohate anapekṣapramāṇatvād yadi śaṅkātra kiṃ bhavet anapekṣyapramāṇatvaṃ śaṅkyate cātra bādhakam viruddhametadāśaṅkā niścite hi jāyate  yadi bādhakaḥ pratyayo napekṣyapramāṇabhāvas tatkathaṃ tatrāpavādāśaṅkā yenocyate tatrāpi tvapavādasya syād apekṣeti  tataś ca parasparavyāhatam etaduktam anapekṣapramāṇatvam  tatra cāśaṅkyate bādhakam iti tathāhyanapekṣamityanena niścayena viṣayīkṛtamu p cyate  yatra ca niścayas tatrāśaṅkāyā asambhavaḥ  niścayāropamanasor bādhyabādhakabhāvāt  āśaṅkāyāścobhayāṃśāvalambitvenāropākārapravṛttatvāt athānurūpayatnenetyādāvāha svataḥprāmāṇyapakṣa ityādi svataḥprāmāṇyapakṣe pi svarasenaiva niścayāt kasmād bādhakasadbhāvasiddhau yatno vidhīyate tathā hi svarasenaiva na yasmin mānaniścayaḥ niścīyate trapya yatnena sāmarthyāt tatra bādhakaḥ ataḥ parīkṣakajñānatrayamatra kimucyate naikasyāpyavakāśo sti tasminniścayataḥ svataḥ yadi cotpadyate śaṅkānupalambhe pi saṃśayāt bādhābhāvāvinābhūtaṃ yasmānnānupalambhanam evaṃ sati traye kasmāt paritoṣastvayā kṛtaḥ adṛṣṭāvapi śaṅkyeta bādhā pūrvavadatra hi yāvanna kāryasaṃvādas tāvan na vinivartate bādhāśaṅkā yatas tasmin niyamastritaye phalaḥ tataścājātabādhenāpyāśaṅkyaṃ bādhakaṃ punaḥ chalena vastunastattvaṃ nahi jātvavatiṣṭhate ājīvitāt samutpannaṃ bādhapratyayavarjitam śaṅkhe pītanibhaṃ jñānaṃ pramāṇaṃ nahi jāyate  yadi svata eva prāmāṇyaniścayas tadā niścayena prāmāṇyasya vyāptatvād yatrāniścayas tatra sāmarthyād aprāmāṇyasyāvasthānād bādhakasadbhāvo yatnamantareṇaiva niścita iti tadbhāvasiddhyartho vyartho yatnaḥ  tatra caikasyāpi parīkṣakajñānasyāpekṣāvakāśo naiva sambhavatīti  kiṃ punas trayāṇām ityata idam apyasaṅgatam uktam idaṃ ca parīkṣakajñānatritayaṃ nātīvartata iti darśayati ata ityādi syād etat anupalambhamātreṇa bādhakābhāvo na śakyate niścetum  sato pi kasyacid dūrasūkṣmavyavahitasyānupalabdher vādhakābhāvenānupalambhasyāvyāptatvāt  tena bādhakābhāvasiddhaye yatno vidhīyata iti yadyevaṃ parīkṣakajñānatrayaniyamaṃ jahīhi  prathamajñānavadanyatrāpi bādhakasyāśaṅkyamānatvāt  p yāvaddhiddhi phalajñānaṃ nodeti tāvad bādhāśaṅkā kena nivartatām  yena trayaniyamaḥ syāt  na hyākrośamātreṇaiva vinā pramāṇaṃ prekṣāvatām āśaṅkānivṛttir yuktā tathā hi vastusthityā pramāṇacintā  nāyaṃ chalavyavahāraḥ prastuto yena katipayapratyayamātraṃ nirūpyate yadi punar jñānatrayodayāvadhimātreṇa prāmāṇyamavatiṣṭhate hanta tarhi yeṣām ājīvitaṃ kāmalopahatacakṣuṣāṃ pītaśaṅkhākāram eva jñānam upajāyate teṣāṃ tadvijñānaṃ pramāṇaṃ syāt syād etad yadyapramāṇaṃ tasya kimiti jñānatrayaparīkṣāyā ūrdhvaṃ bādhakaṃ nopajāyate anutpatter nāstītyavasīyata ityāśaṅkyāha viśuddhītyādi viśuddhikāraṇābhāvānnopajāyeta bādhakam anyena vā nimittena nātaḥ śaṅkā nivartate  viśuddheḥ kāraṇaṃ droṇakusumarasaniṣekādi tasyābhāvānnopajāyate bādhakam anyena vā nimitteneti yathā marumarīcikānicaye samupajātasalilavibhramasya puṃso nupasarpaṇāt salilasvabhāvaviviktamarusthalīnirbhāsi jñānaṃ nopajāyate utprekṣeta hītyādāvāha sanimittaivetyādi sanimittaiva teneyam āśaṅkā yatra mohataḥ śuddhisaṃvādadṛṣṭau tu nāśaṅkā sudhiyo bhavet sa sarvavyavahāreṣu saṃśayātmā na jāyate niḥsaṃśayā hi dhīstasya śuddhisaṃvādadarśane atrāpi yaḥ punaḥ śaṅkāṃ kaścit prakurute jaḍaḥ saṃśayātmakatā ye jena manye taṃ prati ninditā  pratipāditametad yathā kāraṇaśuddhisaṃvādajñānābhyāṃ śaṅkā nivartate yat punar uktaṃ tathāca vāsudevenetyādi  tat kevalamātmano bhaktivādāvalambanaṃ prakaṭitaṃ na vastusthitiḥ nahi vacanamātrānniryuktikāt parasya prekṣāvato vyutthitacetasas tatsvabhāvanirṇayo jñāyate tathā hi vāsudevavacanamanyenābhisambandhinā vyavasthitatvād avirodhīti darśayann āha atrāpītyādi atra śuddhisaṃvādadarśane  yo bhavadvidhaḥ śaṅkāṃ kurute saṃvādenāpi saṃvādaḥ punar mṛgyas tathaiva hītyevam  taṃ prati  ajena viṣṇunā  saṃśayātmakatā ninditeti sambhāvyate p yāvānevāpavādo to yatra sambhāvyate matāvityādāvāha deśetyādi deśakālanarāvasthābhedāpekṣāprakalpite prāmāṇyaniścaye nyasmād vyaktaṃ prāmāṇyaniścitiḥ tathā hi deśakālādau bādhābhāvatsuniścitau pramāṇāntarataḥ prāñce jñāne prāmāṇyaniścayaḥ  anena svavacanavirodhaṃ pratipādayati tathā hi deśakālanarāvasthāpekṣayā prāmāṇyaniścaye prakalpyamāne parataeveti spaṣṭam uktaṃ bhavati yato deśakālādau prāmāṇāntarato bādhāyā abhāve niścite sati prācye prathame jñāne prāmāṇyaniścayo bhyupagamyamānaḥ kathaṃ parato nābhyupagataḥsyāt avaśyaṃ hi pramāṇāntarato bādhāyā abhāvo niścaśceyaḥ  tathā hi svataḥprāmāṇye bhyupagamyamāne sarvajñānānāṃ prāmāṇyaprasaṅgo mābhūd ityavaśyaṃ tvayā vaktavyaṃ yatra bādhā nāsti tasyaiva svataḥprāmāṇyaṃ nānyasyeti  sa ca bādhāyā abhāvo nupalambhamātrān na śakyate niścetuṃ vyabhicārād iti sāmarthyānupalabdhilakṣaṇaprāptānupalambhato niśceyaḥ  tasyaiva bādhābhāvena vyāptatvāt sa copalabdhilakṣaṇaprāptānupalambhaḥ saṃvādavijñānato nānyo yukta iti pramāṇāntarata eva prāmāṇyaniścayo bhyupagataḥ syāt ṛṇādītyādāvāha ṛṇādītyādi ṛṇādivyavahāras tu yo vākyatrayayogyavān sa tādṛśasthalātmaiva nodāhāryaḥ pramāsthitau arthipratyarthinau tatra smṛtvā smṛtvā parisphuṭam nahi sūkṣmekṣikāṃ kartuṃ labhete tatra vastuni vastusthityā pramāṇaṃ tu vyavasthāpyaṃ chalānnanu prakṛtāpratirūpo to vyavahāra udāhṛtaḥ  vastusvabhāvapratibaddhāyāṃ pramāsthitau prakṛtāyāṃ icchāmātraviracitasaṅketapratibaddhasya chalātmano yadṛṇādivyavahārasyodāharaṇaṃ tat kevalaṃ bhavataḥ prakṛtānabhijṇyatāṃ prakaṭayati trisatyatāpi devānām ityādāvāha trisatyetyādi trisatyatāpi devānāṃ naiva niścitikāraṇam ādyānniścitya sadbhāve naiva syāt parato pyasau  p ādyād iti prathamādvacanānniściterasadbhāvo sati parataḥ uttarakālabhāvino vacanadvayāt asau niścitir naiva syād viśeṣābhāvāt etad eva darśayati tadīyam ityādi tadīyam eva yenedaṃ vacanadvayamuttaram tadādye pratyayābhāve ko viśeṣas tadanyayoḥ  uttaram iti paścātkālabhāvi pratyayābhāva iti niścayābhāve tadanyayor iti tasmād anyayor uttarakālabhāvinor ity arthaḥ yo hyekaṃ vacanaṃ dvitīyaṃ ca mithyā vadet sa tṛtīyam api kiṃ na vadet  kastadānīṃ tasya pratiroddhā  yena tṛtīyāt sampratyayo jāyate tena svataḥpramāṇatvaṃ ityādāvāha ata ityādi ataḥ pūrvoktāyā yuktyā tvatpakṣe pyanavasthitiḥ pramāṇatvāpramāṇatve yathāyogamataḥ sthiteḥ  pūrvoktā yuktiḥ tathā hi bādhakābhāvāt pramāṇaṃ bhavatocyate bādhābhāvo pyabhāvākhyaṃ pramāṇāntaram iṣyata  ityādinoktā nityam āptapraṇītaṃ cetyādāvāha vākyam ityādi vākyaṃ nityaṃ purāsmābhir vistareṇa nirākṛtam kṣīṇaniḥśeṣadoṣaś ca nāptosti bhavataḥ smṛtau akṣīṇāvṛtirāśis tu kīdṛgāpto bhaviṣyati tasya sambhāvyate doṣād anyathāpi vaco yataḥ  purā śrutiparīkṣāyām nityaṃ vākyaṃ vistareṇa nirastamityasiddhatvāt kutas tasya svataḥprāmāṇyacintāvatāro bhavet āptasya svayam anabhyupagamāt praṇītam api vākyam asiddham eva tathā hi yasyānṛtahetavo rāgādayo doṣāḥ niḥśeṣaṃ prahīṇāḥ sa evāpto yuktaḥ  anyathā rāgādibhir doṣair anṛtahetubhiḥ parītacetasaḥ katham āptatvaṃ setsyati naca bhavadbhiḥ prahīṇāśeṣakleśajālaḥ kaścinnaro bhyupagamyate  yenāptavacanaṃ pramāṇaṃ bhaved bhavatām kiñca bhavatu nāmāptas tathāpi tasya vacanam asiddham eveti darśayati jāte pītyādi jāte pyāpte tadīyo sau guṇaughaḥ kena śakyate jñātumāptapraṇīte syād yato vākye vadhāraṇam  p yo pyatīndriyadṛkpaśyet tadīyaguṇasampadam tasyāpyāptapraṇītena vacasā kiṃ prayojanam sa hi vākyanirāśaṃsaḥ svayam arthaṃ prapadyate anyo pyāptāparijñānāt tato rthaṃ nāvagāchati  nahyāptamanavadhārya tadīyametad vacanamityevam avadhārayituṃ śakyam  na cāptāvadhāraṇaṃ sambhavati  tathā hi yastāvat kṣīṇaniḥśeṣadoṣo tīndriyārthadarśī sa yadyapyāptamavadhārayati tathāpi tadvacanamakiñcitkaram eva  svayaṃ sarvārthapratyakṣadarśitvena tadvacanād apravṛtter atas tasya tadavadhāraṇam anarthakam yaścānyo rvāgdarśī sa naivāptāvadhāraṇapaṭur iti nāsau svatas tadvacanād artham avagacchati  aniścitatvāt ye vidyāgurava ityādāvāha svataḥprāmāṇyetyādi svataḥprāmāṇyavāde ca svato niścayajātitaḥ vināśasambhavāyogāt kimarthaṃ vinivāraṇam  niścayajātitaḥ niścayotpatteḥ anyathā yadi svato niśceyo notpadyate tadā svataḥprāmāṇyavādo hīyeta ato guṇaniṣiddhair vetyādāvāha na nāmetyādi na nāma dūṣyate vākyaṃ doṣair guṇanirākṛtaiḥ guṇāniścayatas tat tu viniścetuṃ na śakyate  yadi nāma doṣair na guṇavad vākyaṃ guṇair doṣāṇāṃ nirākṛtatvāt  tathāpi parasantānavartināṃ guṇānām atīndriyatvāt tadaniścaye guṇavad vākyaṃ niścetuṃ na śakyate  nacāpivi niścitaṃ svataḥpramāṇaṃ bhavitum arhati yadvā karturabhāvena na syur doṣā ityatrāha vākyasyetyādi vākyasyākartṛkatvaṃ ca prāgeva vinivāritam nātaḥ karturabhāve tenana syur doṣā nirāśrayāḥ  prāg eveti śruparīkṣāyām tatrāptokter dvayaṃ dṛṣṭam ityādāvāha guṇebhyaś ca pramāṇatvaṃ yathā yuktaṃ tathoditam guṇānāṃ cāparijñāne doṣābhāvo na lakṣyate  p svato vākyaṃ pramāṇaṃ taddoṣābhāvopalakṣitam na yuktam aparijñānād doṣābhāvo hyalakṣaṇam tathoditam iti tatrāpi sudhiyaḥ prāhur ityādinā yaccoktam svato vākyaṃ pramāṇam na doṣābhāvopalakṣitam iti  tadapyayuktam guṇānām atīndriyatvāt tadaparijñāne doṣābhāvasya guṇabhāvātmakasya lakṣayitum aśakyatvāt etad evāha doṣābhāvo hyalakṣaṇam iti lakṣyate neneti lakṣaṇam  na lakṣaṇam alakṣaṇam  upalakṣaṇaṃ na bhavatītyarthaḥ aparijñātatvād iti bhāvaḥ nacāparijñātaṃ lakṣaṇaṃ bhavatīti darśayati na hītyādi nahi daṇḍāparijñāne puṃsāṃ daṇḍīti lakṣyate tallakṣitaṃ svato mānamityetac ca parāhatam doṣābhāvaḥ pramābhāvāt pramāṇānniścitātmakaḥ vākyasya lakṣaṇaṃ yuktaṃ parato taḥ pramāsthitiḥ  kiñca bhavatu nāma doṣābhāvo lakṣaṇaṃ tathāpi doṣa eva  svavacanavyāghātaprasaṅgāt tathā hi yadi doṣābhāvena prāmāṇyam upalakṣyate tadā spaṣṭam eva parataḥprāmāaṇyam uktaṃ syāt  tataś ca svataḥprāmāṇyamityetad vacanaṃ parāhataṃ syāt etad eva spaṣṭayati doṣābhāvo yadyabhāvākhyena prāmāṇyena niścito bhavet tadāsau lakṣaṇaṃ bhavet  aniścitasya lakṣaṇatvāyogāt  anyasya cābhāvaniścāyakasya pramāṇasyābhāvāt  tataśca parato bhāvākhyāt prāmāṇyaṃ sphuṭataramevoktaṃ syāt yaduktam nṛdoṣaviṣayaṃ jñānaṃ teṣu satsu na jāyate iti tatrāha nṛdoṣetyādi nṛdoṣaviṣayaṃ jñānaṃ teṣu satsūpajāyate na nāma doṣābhāve tu guṇājñāne kathaṃ matiḥ  yadi nāma guṇeṣu satsu doṣaviṣayaṃ jñānaṃ notpadyate  guṇānāṃ parasantānavartinām atīndriyatvāt tadaparijñāne sati doṣābhāvaniścayo na prāpnoti guṇabhāvātmakatvād doṣābhāvasya  nahi ghaṭaviviktapradeśāparijñāne ghaṭābhāvo jñātuṃ śakyate etad eva darśayati dveṣetyādi dveṣamohādayo doṣāḥ kṛpāprajñādibādhitāḥ dayādyaniścaye teṣām asattvaṃ hi kathaṃ gatam  p teṣām iti doṣāṇām atra kumārilenoktam tadā na vyāpriyante tu jñāyamānatayā guṇāḥ doṣābhāve tu vijñeye sattāmātropakāriṇaḥ  iti  etat tadetyādināśaṅkate tadā na vyāpriyante tu jñāyamānatayā guṇāḥ doṣābhāve tu vijñeye sattāmātropakāriṇaḥ  upakāriṇa iti doṣābhāvaniścayaṃ pratyupakāriṇaḥ yadyevamityādinā pratividhatte yadyevaṃ saṃśayo na syād viparyastā matis tathā doṣāḥ santyasya no veti santyevetyāptasammate tat saṃdehaviparyāsau bhavataścātra kasyacit yāvad guṇādhāra ityasau nāvagamyate  yadi sattāmātreṇa guṇā doṣābhāvaniścayāya vyāpriyeraṃs tadāptasammate puṃsi na kasyacid doṣābhāvaṃ prati saṃśayaviparyāsau prāpnutaḥ  niścayena tayor bādhitatvāt  nacaivaṃ bhavati  tat tasmād yāvadguṇavattāniścayo na jāyate tāvad doṣābhāvaviṣayau saṃśayaviparyāsau bhavata eveti na sattāmātreṇa vyāpriyante guṇāḥ doṣābhāve py athājñāne svataḥprāmāṇyaniścayaḥ tathāpi vimatir na syāt pūrvavat tatra vaktari  athāpi syāt mā bhūd guṇānāṃ vyāpāro doṣābhāvaniścayāya  tathāpy aniścitād eva doṣābhāvāt prāmāṇyaniścayo bhaviṣyatīti etad apy ayuktam  pūrvavat tatrāptasammate vaktari vimatyabhāvaprasaṅgātna hi tadvākyasya svataḥprāmāṇyaniścaye sati tasmin vaktari kimayaṃ satyavādī na vā  naiva veti matir yuktā vimatiśabdenātra saṃśayaviparyāsau vivakṣitau viparītākārā matir vimatir iti kṛtvā saṃśayasyobhayāṃśāvalambitvena viparītākārasambhavāt yaścāparam idam uktaṃ kumārilena tasmād guṇebhyo doṣāṇām abhāvāt tadabhāvataḥ apramāṇadvayāsattvaṃ tenotsargo napoditaḥ ityādi  tad api doṣābhāvaniścaye saty ayuktam eveti darśayati doṣābhāvasyetyādi doṣābhāvasya cājñānād apramādvayanāstitā kathaṃ pratīyate yena bhavet prāmāṇyaniścayaḥ  p athāpramādvayāsattāpratītāvapi gamyate prāmāṇyaṃ svata evaivaṃ vimatiḥ syān na pūrvavat  yadi hi saṃśayaviparyāsābhyām apavādabhūtābhyāṃ rahitaṃ jñānaṃ siddhyettadā tat pramāṇaṃ bhavet anyathāpavādasamākrānte viṣaye katham utsargo niviśeta tayoś ca saṃśayaviparyāsayor doṣahetutvād doṣābhāvāniścaye tayor abhāvaniścayo na yujyate apramādvayanāstiteti saṃśayaviparyayanāstitā tām eva vimatiṃ darśayati kimasya vacanaṃ mānam ityādi kimasya vacanaṃ mānaṃ kiṃvāmānamathāpyadaḥ amānam eva sarveṣāṃ svataḥprāmāṇyaniścayāt  evaṃ doṣābhāvādīnāṃ sattāmātreṇa prāmāṇyaniścayaṃ pratyaṅgabhāvo na yukta iti pratipāditam  idānīṃ teṣu niścayāpekṣaṇe parataḥprāmāṇyamanavasthā ca prasajyata ityetad dvayaṃ vistareṇa pratipādayann āha doṣābhāvetyādi doṣābhāvāpramābhāvaguṇabhāveṣu triṣvapi avaśyābhyupagantavyā pratītir niyamādataḥ  doṣābhāve apramāṇadvayābhāve guṇeṣu cāvaśyaṃ pratītiḥ niścayavyākhyābhyupagantavyā anyathā prāmāṇyaniścayāyogād iti pratipāditatvāt yadi nāmābhyupagatā tataḥ kimityāha setyādi sāpramāṇaṃ pramāṇaṃ vetyeṣām evaṃ vikalpyate yathārthaniścayāyāṅgamapramāṇaṃ kathaṃ bhavet  saiṣā triṣvapi yathokteṣu pratītiḥ prāmāṇyāṅgatveneṣṭā kimapramāṇamāhosvit pramāṇam iti kalpanādvayam yadyādyaḥ kalpas tadā prāmāṇyaniścayāṅgaṃ na prāpnoti svayam apramāṇatvāt nahyapramāṇatvena gṛhītaḥ sākṣī vyavahāre niścayāṅgaṃ bhavati prāmāṇye parataḥ prāpte tat prāmāṇyaviniścayaḥ kathaṃ vā gamyate tasyāḥ pratīteḥ sā pramātmatā bādhakapratyayābhāvād iti cetso pi kiṃ pramā na veti doṣaḥ sarvo pi punaratrānuvartate  atha dvitīyaḥ pakṣas tadā paratas tasya vivakṣitasya jñānasya prāmāṇyaprasṅgo nava p sthādoṣaś ca tāmevānavasthāṃ pratipipādayiṣuḥ san pṛcchati kathaṃ vetyādi so pīti bādhakapratyayābhāvaḥ katham asau doṣo trāpyanuvartata ity āha prāmāṇya ityādi prāmāṇye parataḥprāptā prastutasya pramāṇatā yathārthajñānahetutvamapramāṇasya vā kutaḥ asyāpi gamyate kena prāmāṇyamiti cintyate bādhakapratyayāsattvādityaniṣṭā prasajyate  subodham asyāpīti bādhakapratyayābhāvasya kiñca tasmād guṇebhyo doṣāṇām abhāva ityādinā pradarśitena nyāyena yadi sarvatra prāmāṇyaṃ niścīyate tadā pūrvam eva pramāṇaṃ parato bhyupagataṃ syād anavasthā ca taddarśayati tasmād ityādi tasmād guṇebhyo doṣāṇām abhāvas tadabhāvataḥ apramāṇadvayāsattvaṃ tenotsargo napoditaḥ sarvatraivaṃ pramāṇatvaṃ niścitaṃ cedihāpyasau pūrvodito doṣagaṇaḥ prasaktā cānavasthitiḥ  pūrvodita iti guṇādīnāṃ parasantānavartināmargāgdarśanasyātīndriyatvāt tadaniścaye doṣābhāvasyāpyaniścayād apramāṇadvayāsattvamapyaniścitam iti na guṇādibhyaḥprāmāṇyaṃ siddhyet  atha te sattāmātreṇopakārakās tadā vimatir na syād ityevam ādidoṣagaṇaḥ sarvatra prasajyate api ca tasmād guṇebhyo doṣāṇām abhāva ityādinā yat prāmāṇyaṃ niścayāṅgatvenoktam apramāṇadvayāsattvaṃ doṣābhāvaścetyetad dvayaṃ tat kiṃ prasajyapratiṣedhamātramiṣṭamāhosvit paryudāsātmakam iti kalpanādvayam prathamapakṣe doṣamāha doṣābhāva ityādi doṣābhāve pramāsattvamitīdaṃ ca niṣedhanam kevalaṃ yadi kalpyeta tat siddhir naiva sambhavet abhāvānudupalambhena tat siddhir nāvakalpate anavasthitidoṣāc ca na yuktānupalambhataḥ  yadi prasajyapratiṣedhamātramiṣṭaṃ tadā tasya siddhir naiva sambhavet tathā hi tasya p svato vā siddhir bhavet parato vā svato pi siddhir bhavanti svayaṃ prakāśātmatayā vā bhavenniścayajananād vā parato pi kadācid upalambhād vā bhavedanupalambhād veti pakṣāḥ na tāvat svataḥprakāśātmatayā siddhir yuktā  tasyāvastutvāt prakāśātmatāyāś ca vastudharmatvāt jñānam eva hi prakāśātmatayā svasaṃvittyā siddhyati natu vastusvabhāvaniṣedhamātralakṣaṇo bhāvaḥ nāpi niścayajananāt svatas tasya siddhiḥ sarvasāmarthyavirahalakṣaṇatvād abhāvasya janakatvānupapatteḥ janakatve vā vasturūpatvaprasaṅgāt tasyānādheyātiśayatvena sahakārinirapekṣatvāt tanmātrabhāvinaḥ kāryasyāvirāmaprasaṅgāc ca parato pyupalambhāt tasya siddhir nāvakalpata  kutaḥ  abhāvāt abhāvātmakatvāt  upalambhasya bhāvaviṣayatvāt nāpyanupalambhas tasya siddhir anavasthāprasaṅgāt tathāhyanupalambho pyabhāvātmakatvāt kathaṃ siddha iti tatrāpīyaṃ svataḥ parata iti cintāvataratyeva na tāvat svato yathoktadoṣaprasaṅgāt nāpi parato navasthādoṣāt tāmevānavasthāṃ darśayati doṣāpramādvayāsattetyādi doṣāpramādvayāsattā gamyate nupalambhataḥ upalambhasya nāstitvam anyenetyanavasthitiḥ  doṣāś ca apramādvayaṃ ca tayor asatteti samāsaḥ dvitīye pi paryudāsātmake doṣam āha paryudāsātmakaṃ tacced ityādi paryudāsdātmakaṃ taccetadviviktānyadarśanāt doṣābhāvāparijñānaṃ guṇajñānātmakaṃ bhavet vivakṣitapramājñānasvarūpaṃ ca prasajyate apramāṇadvayāsattvajñānaṃ tadvyatireki ca apramādvitayāsattve jñāte svātantryato thavā pariśiṣṭaḥ pramātmeti bhavato niścayaḥ kutaḥ anyathānupapattyā cennanvarthāpattito bhavet anumāto nyato vāpi syād evaṃ niścayo nyataḥ  doṣābhāvo hi paryudāsavṛttyā guṇātmaka eva bhavet  tataś ca tat parijñānam api guṇajñānātmakaṃ prāpnoti  tac ca neṣṭam  tadā na vyāpriyante ca jñāyamānatayā guṇāḥ iti p vacanāt apramāṇadvayāsattvam api paryudāsapakṣe pramāṇātmakam evāvatiṣṭhate  tataścāpramāṇadvayāsattājñānam api vivakṣitapramājñānasvarūpaṃ prasajyate  tataśca apramāṇadvayāsattvaṃ tenotsargo napoditaḥ iti na yujyate  duḥśliṣṭatvāt  tathā hi tasyaiva pramāṇatvena niścitatvāt tasya pramāṇatvaṃ niścīyata itihetuhetumadbhāvena vākyārtho duḥśliṣṭaḥsyād avyatirekāt kiñca hetuhetumator bhedāt tadvyatireki pramāṇaparijñānavyatireki apramāṇadvayāsattājñānaṃ prasajyate naca paryudāsātmakasya tadvyatirekitā yuktā apramādvitayāsattve jñāta ityādinābhyupagamyāpramādvayāsattāsiddhiṃ paramatenaiva parataḥprāmāṇyaṃ pratipādayati anyathānupapattyeti saṃśayaviparyāsābhyām anyasya jñānasya svataḥprāmāṇyaṃ muktvā gatyantarāsambhavāt tasmād guṇebhya ityādinoktasya nyāyānaikāntikatvaṃ pratipādayann āha tasmād eva cetyādi tasmād eva ca te nyāyād aprāmāṇyamapi svataḥ prasaktaṃ śakyate vaktuṃ yasmāt tatrāpyadaḥ sphuṭam tasmād doṣebhyo guṇānām abhāvāstadabhāvataḥ pramāṇarūpanāstitvaṃ tenotsargo napoditaḥ yasmād utsargabhāvo yaṃ vivakṣāmātranirmitaḥ śakyo bhidhātuṃ vispaṣṭamapramāṇe pi mānavat yato bādhātmakasyaiva buddhaḥ prāptā pramāṇatā yathārthajñānahetūtthaguṇajñānād apodyate guṇaiścājñāyamānatvān nāprāmāṇyamapodyate anapoditasiddhaṃ ca svatas tadapi saṃsthitam  ada iti etat kiṃ tacchakyate vaktum ityata āha tasmād ityādi mānavaditi saptamyantād vatiḥ tadapīti aprāmāṇyam śeṣaṃ subodham doṣāḥ santi na santītyādāvāha doṣā ityādi doṣāḥ santi na santīti pauruṣeyeṣu śaṅkyate kartur vedepi siddhatvād doṣāśaṅkā na nāstinaḥ  p śrutiparīkṣāyāṃ vedasya kartuḥ prasādhitatvāt kartur abhāvād ity asiddham  tena prekṣāvatām asmākaṃ vede doṣāśaṅkā na nāsti  apitvasyeva ato yadanapekṣatvād ityatrāha ata ityādi ato yadanapekṣatvād vede prāmāṇyamucyate tadasiddhaṃ yataḥ so pi kartāraṃ samapekṣate  so pīti vedaḥ vedārthe anyapramāṇair ityādāvāha yadi saṃvādivijñānam iti yadi saṃvādivijñānaṃ na vā hetuviśuddhatā niścitā saṃśayotpattes tadā vede na mānatā  yadyarthakriyāsaṃvādijñānaṃ kāraṇaviśuddhijñānaṃ ca dvayam apyetat prāmāṇyaniścayakāraṇaṃ vede nāṅgīkriyate tadā niścayahetuvaikalyād vede prāmāṇyaniścayo na prāpnoti kāraṇamantareṇa kāryasyāsambhavāt anyasyāpi pramāṇatva ityatrāha anyasyāpītyādi anyasyāpi pramāṇatve evambhūtaiva saṅgatiḥ kāraṇaṃ kalpyate yasmānniścayastannibandhanaḥ  evambhūtaiveti saṃvādaguṇaparijñānalakṣaṇā atra cānavasthādoṣaḥ pūrvam eva parihṛtaḥ  tasmād yat pramāṇaṃ na tat pramāṇāntarasaṅgatim apekṣata ityetad anaikāntikam  niścayārthaṃ pramāṇātarasyāpekṣaṇāt etad eva darśayati sthite hītyādi sthite hi tasya mānatve niścayaḥ kriyate nayā na tvapūrvaṃ pramāṇatvamanayā tasya janyate  etenaitad api pratyuktaṃ bhavati yatrāpi syāt paricchedaḥ pramāṇair uttarottarair ityādi nahyanyato mānaniścaye tasya pūrvasya jñānasyārthaprāpaṇaśaktilakṣaṇaṃ mānatvam apaiti sakṛjjātavinaṣṭe ca bhavennārthe pramāṇatā ityatrāha sakṛdityādi sakṛjjātāvinaṣṭe ca syād evārthe pramāṇatā aniścite pi sāstyeva niścayo pyuditakramāt  seti mānatā p uditam eva kramaṃ darśayann āha yadi kāraṇaśuddhatvād ityādi yadi kāraṇaśuddhatvādijñānaṃ niścayastataḥ yadi cārthakriyā prāptā sākṣādvāgdāhādilakṣaṇā yadvābhyāsavatī vṛttir nirapekṣā pralodaye sarvopāyaviyoge tu na pramāṇaviniścayaḥ ataḥ pramāṇatā tasmin vidyamānāpyaniścitā avidyamānakalpeti naivāstītyapadiśyate  yadi cārthakriyā prāpteti tadā niścayas tata iti prakṛtena sambandhaḥ nanu cārthakriyājñānasyānyaviṣayatvāt pūrvapratyayaprāmāṇyasya siddhis tato na yuktā tathā hi avayavidravyāsambhavājjalaviṣayaṃ locanajñānaṃ rūpamātragrāhi sta strā nādyarthakriyājñānaṃ tu sparśamātragocaram iti katham anyālambanaṃ jñānam anyaviṣayasya jñānasya prāmāṇyaṃ śodhayed atiprasaṅgāt naiṣa doṣaḥ ekasantānavartino viṣayadvayasyāvinābhāvād anyālambanam api jñānamanyaviṣayasya jñānasya prāmāṇyaṃ sādhayiṣyati nahi tau rūpasparśau vinirbhāgena vartete  ekasāmagryadhīnatvāt tatra pūrvasya jñānasyānarthe pyartharūpeṇa pravṛttidarśanād uttarakālabhāvinas tadviṣayāvinābhūtasparśagrāhiṇo jñānān na niścayotpattir apekṣyante nanvevam api kṣaṇikatvāt sarvabhāvānāṃ pūrvajñānaparigṛhītarūpāvinābhāvisparśo naivottarajñānapravṛttyā viṣayīkṛta iti kathaṃ tato viniścayaḥ naiṣa doṣaḥ uttareṣāṃ rūpādikṣaṇānāṃ pūrvajñānagṛhītai rūpādikṣaṇair aviśiṣṭārthakriyāvāñchāyām abhinnayogakṣematvād aikyem eva vyavahriyate nahyarvāg darśanānāṃ kṣaṇair vyavahāraḥ athavā pūrvajñānaparicchinnarūpādyarthāvinābhāvād uttarajñānaviṣayasya tat kāraṇatayā satyapi bhedavyavahāre tato niścayo na virudhyate yaduktam śrotradhīścāpramāṇaṃ syād ityādi  tatrāha śrotrabuddher ityādi śrotrabuddher api vyaktā netrādimatitarābhirasaṅgatiḥ ekasāmagryadhīṇaṃ hi rūpaśabdādi vartate parasparavinirbhāgāt saṃtatyānyonyakāraṇam teṣām astyeva sambandhas tadevaṃ suparisphuṭam taddhiyām api taddvārā dhūmendhanavikāravat śrotradhīs tat pramāṇaṃ syāt tadanyamatisaṅgateḥ  p itarābhiścakṣurādidhībhir asaṅgatir naiva siddhā tathā hi vīṇādiśabdasya tat sambandhinaś ca rūpāder ekasāmagryadhīnatvāt parasparābhir vibhāgalakṣaṇo dhūmendhanavikārayor iva sambandho styeva prabandhavṛttyapekṣāyāṃ ca pūrvapūrvaḥ kalāpo nyasyottarottarasya kāraṇaṃ bhavatīti sākṣāc ca kāryakāraṇabhāvalakṣaṇo pi sambandho styeva tataś ca tadgrāhiṇām api jñānāṃ taddvārakapāramparyeṇa sambandho sti tattasmāc chrotradhīḥ pramāṇaṃ bhavatyeva  tadanyābhiścakṣurādimatibhir yathoktasambandhasadbhāvāt tathā hi dūrād vīṇādiśabdaśravaṇāt tadarthino veṇvādiśabdasādharmyād upajātasaṃśayasya puṃsaḥ pravṛttau vīṇārūpadarśanādyaḥ prāgupajātaḥ saṃśayaḥ kimayam vīṇādhvaniruta veṇugītādiśabda iti sa vyāvartate yatra ca deśe mṛdaṅgādipratiśabdaśravaṇāt pravṛttasya tadarthādhigatir na bhavati tatra visaṃvādād aprāmāṇyaṃ pratyeti sādhanāntarajanyā tu buddhir nāsti dvayor apītyādāvāha sādhanāntaretyādi sādhanāntarajanyā tu buddhireṣā viniścitā hetvantarakṛtajñānasaṃvādas tena vāñchyate  eṣeti vīṇādirūpagrāhiṇī yathā tvekendriyādhīnavijñānāntarasaṅgatirityādāvāha evam ityādi evaṃ nānendriyādhīnavijñānāntarasaṅgatiḥ pratyakṣe kāraṇaṃ klṛptā vede tveṣā na dṛśyate  eṣa na dṛśyata iti nānendriyādhīnā vijñānāntarasaṅgatiḥ katham asau pratyakṣe kāraṇaṃ klṛptetyāha tathāhītyādi tathā hi salilajñānamādyamutpadyate kṣijam pānasnānādinirbhāsaṃ jihvākāyāśritaṃ param  akṣijam iti rūpaviṣayaṃ cakṣurvijñānam ity arthaḥ param iti uttarakālabhāvi ekenaiva hi vākyenetyādāvāha ekenāpītyādi ekenāpi tu vākyena deśakālanarādiṣu labhyate nārthasaṃvādaḥ sarvasmin saṃśayodayāt agnihotrād bhavet svarga itītthaṃ śrūyate samam niścayāṅgaviyuktaṃ hi gaśabdadardduramātrakam  p anenāsiddhatāmarthasaṃvādasyāha tathāhyagnihotrāt svargo bhavatītyato vākyāt prekṣāvato niścayakāraṇabhāvāt saṃśayo jāyata eveti na deśakālādau saṃvādasiddhiḥ nāpi narāntare sarvatra saṃvādo labhyata iti darśayann āha svargādāvityādi svargādau matabhedaś ca viprāṇām api dṛśyate labhyate nārthasaṃvādas tasmād iha narādiṣu  tathā hi manuṣyātiśāyipuruṣaviśeṣaniketaḥ sumerugiriśikharādideśaviśeṣo dhimānuṣasukhādhiṣṭhāno nānopakaranasamṛddhaḥ svarga iti niruktakārādayo varṇayanti prītiviśeṣo manuṣyāṇām eva svarga iti mīmāṃsakāḥ yāge pi vipratipattir dṛśyate śrūyate hi purākāle piṣṭamayaḥ paśur yenāyajanta yajvāna iti anyais tu durātmabhirniṣkṛpaiḥ prāṇiviśeṣa eva paśur iti varṇitam tasmād dṛḍhaṃ yadutpannam ity āha codanājanita ityādi codanājanite jñāne dārḍhyaṃ prāgapahastitam saṃdigdho hi tathābhāvas tadgrāhyasyānyasāmyataḥ  prāgiti śrutiparīkṣāyām anyasāmyata iti agnihotrāt svargo na bhavatītyādipauruṣeyavacanasamudbhūtapratītyā tulyatvāt kiñca vāṅmātrametadbhavatām yathā codanājanitā buddhir deśādiṣu na visaṃvadatīti darśayati asarvadarśibhir ityādi asarvadarśibhir vipraiḥ kuta etad viniścitam codanājanitā buddhiḥ sarvasaṃvādinīti ca  sādhyā na cānumānenetyādāvāha niścitetyādi niścitoktānumānena pratyakṣasyāpi mānatā śuddhakāraṇajanyatvāt tat pramāṇaṃ tadanyavat  aniṣṭāpattir hi prasaṅga ucyate  na ca pratyakṣasyānumānataḥ prāmāṇyasiddhir neṣṭā  yena prasaṅgāpādanaṃ syāt yathā cānumānena pratyakṣasya prāmāṇyaṃ sādhyate tathā pūrvam uktam tadeva smārayati śuddhakāraṇajanyatvāt pramāṇam iti tadanyavad iti sannikṛṣṭaviṣayagrāhipratyakṣavat p pramāṇānāṃ pramāṇatvaṃ yena cānyena sādhyata ityādāvāha sarvasyetyādi sarvasya ca na sādhyeyaṃ pramāṇāntarataḥ pramā yasmād arthakriyājñāne bhrāntir nāstīti sādhitam  yathā cārthakriyājñāne bhrāntir nāsti tathā pūrvaṃ ucyate vastusaṃvāda ityādinā prasādhitam tenārthakriyājñānasaṃvādāt prāmāṇye nānavasthā bhavati anumānenāpi sādhye na bhavatyeveti darśayati ātmetyādi ātmakāryākhyaliṅgāc ca niścitāvyabhicārataḥ jāyamāne numāne pi bhrāntirasti na kācana  ātmā ca svabhāvaḥ kāryaṃ ceti tathoktam  tadākhyā yasya liṅgasyeti vigrahaḥ niścito vyabhicāro yasya liṅgasya tat tathoktam etad uktaṃ bhavati tādātmyatadutpattisambandhābhyāṃ pratibaddhasvabhāvakāryākhyaliṅganiścayabalenopajāyamānamanumānaṃ vibhramakāraṇābhāvāt svata eva pramāṇam iti nānavasthā anenāsādhitā cedityādāvāha kvacid ityādi kvacit tu vividhabhrāntinimittabalabhāvinī bhrāntirutsāryate nena yasmāt tatra na niścayaḥ  abhyāsāder niścayakāraṇasyābhāvāt kvacid ādye pratyakṣe bhrāntir utpadyata iti na tasya siddhyet svata eva pramāṇatā pramāṇaṃ grahaṇāt pūrvaṃ svarūpeṇa pratiṣṭhitam ityādāvāha avyaktetyādi avyaktavyaktikatvena vyakto rtho na prasiddhyati parapratyakṣavat tasmāj jñānaṃ jñātamitīṣyatām  avyaktā vyaktir yasyārthasya sa tathoktaḥ avaśyaṃ hi jñānaṃ jñātavyam tadajñāne sarvājñānaprasaṅgāt tathāhyarthābhivyaktir eva jñānam ucyate nānyat  tasyāścābhivyakteḥ parokṣatve rthasyāpi parokṣatvaprasaṅgaḥ yathā parasantānavartipratyayaviṣayasyārthasyāvyaktavyaktitvāt prayogaḥ yadyasyāvyaktavyaktikaṃ vastu tat tasya pratyakṣaṃ na bhavati  yathā parasantānavartinaiva pratyakṣeṇa viṣayīkṛtam anyasya  avyaktavyaktikaṃ ca vivādāspadībhūtaṃ vijñānaṃ kasyacid iti vyāpakaviruddhopalabdhiḥ nacānaikāntiko hetuḥ  tasya vastuno vyaktyutpādamantareṇa pratyakṣatve sarveṣāṃ pratyakṣatvaprasaṅgāt nacaivaṃ bhavati tasmād viparyayaḥ p yathācāviditair evetyatrāha svayam ityādi svayaṃ tu jaḍarūpatvāc cakṣurādibhir indriyaiḥ gṛhyante viṣayā naivaṃ teṣāṃ jñāne tu hetutā  viṣayavajjaḍarūpatvāc cakṣurādīnāṃ na viṣayagrahaṇaṃ mukhyato sti  kevalaṃ vijñānaṃ prati hetubhāvamātreṇa teṣāṃ viṣayagrahaṇaṃ kalpitamityajñātair eva tair viṣayajñānotpādakatayā viṣayā gṛhyante iti syāt  nanvevaṃ vijñānena viṣayasya kiñcitkriyate  yenājñātam api cakṣurādivad viṣayaṃ gṛhṇātīti syāt abhivyaktiḥ kriyata iti cet na jñānaparyāyatvāt abhivyaktirupalabdhiḥ paracchittiḥ saṃvedanam ityevamādayaḥ paryāyā ucyante  nārthāntaram na ca svātmanaḥ karaṇaṃ yuktam svātmani kāritravirodhāt utpannānutpannāvasthayoḥ sadasattvāc ca tathā hi utpannaṃ vā jñānam ātmānaṃ kuryād anutpannaṃ vā na tāvad utpannaṃ  tadātmano pyekayogakṣamatayotpannatvāt naca yo yena sahaikayogagakṣemo na bhavati sa tatsvabhāvo yukto tiprasaṅgāt nacotpannasya svabhāvasya karaṇaṃ yuktamatiśayasyābhāvāt karaṇāvirāmaprasaṅgāc ca nāpyanutpannam iti pakṣo sattvāt nahyasato vyāpāro yuktas tasya sarvasāmarthyopākhyāvirahalakṣaṇatvāt vyāpāre satyasattvahāniprasaṅgāt idam eva hi sattvalakṣaṇaṃ yadarthakriyākāritvam tasmān na sāmyaṃ dṛṣṭāntasya dārṣṭāntikena tenātra jñāyamānatvam ityādāvāha tenātretyādi tenātra jñāyamānatvaṃ prāmāṇyaṃ upayujyate viṣayānubhavo yasmād ajñāto naiva labhyate  nanu ca yadi jñānaṃ svasaṃvidā svata eva siddham  tarhi svata eva jñānaṃ pramāṇam ityāśaṅkyāha etāvadityādi etāvat tu bhaved atra grahaṇe pi svasaṃvidaḥ bhrāntikāraṇasadbhāvāt tathātve na viniścayaḥ tadā cārthatayā bhāvo pyasmān naivāsīyate sādṛśyād upalambhena tadanyāropasambhavāt  nahyanubhūtam ityevaṃ sarvātmanā niścayo jāyate kāraṇāntarāpekṣatvān niścayotpatter iti bahudhā pratipāditaṃ  tena gṛhītam api jñānasya svasaṃvido rthapramāṇasāmarthyaṃ bhrāntikāra p ṇasyāpramāṇasārūpyānabhyāsādeḥ sadbhāvān niścayānutpatter aniścitam ity ucyate niścayānubhavayor bhedāt tataś ca samāropavyavacchedena parataḥprāmāṇyamiṣṭamityadoṣaḥ yathoktam svarūpasya svato gatiḥ prāmāṇyaṃ vyavahāreṇeti tathā tva iti prāmāṇye apramāṇaṃ punaṇ svārthe ityādāvāha ābhyāsikam ityādi ābhyāsikaṃ yathā jñānaṃ pramāṇaṃ gamyate svataḥ mithyājñānaṃ tathā kiñcid apramāṇaṃ svataḥ sthitam  abhyāse bhavamābhyāsikam yathābhyāsabalāt prāmāṇyaṃ kvacit svata eva niścīyate ityuktam  tathā mithyātvam api kasyacit svata evāvasīyate tathā ca dṛśyanta eva taimirikādayaḥ kecid abhyāsabalāt kleśoṇḍrakādivijñānam utpādasamantaram eva mithyātvena niścinvantaḥ tadatrāpyanyathābhāve dhīr yathā duṣṭakāraṇa ityādāvāha bādhakāraṇetyādi bādhakāraṇaduṣṭatvajñāne pyuktānavasthitiḥ tāvatā tasya mithyātvaṃ grahītuṃ tan na pāryate  ukteti tathā hi bādhakābhāvāt pramāṇaṃ bhavatocyate bādhābhāvo pyabhāvākhyaṃ pramāṇāntaramiṣyata  v ityādinā taditi tasmāt utpattyavastham evedaṃ pramāṇam iti mīyata ityatrāha utpattyavastham ityādi utpattyavastham evedaṃ pramāṇam iti mīyate na tāvad avikalpatvād aniṣṭeścātmasaṃvidaḥ nāpi jñānāntareṇaiva tatkāle sannidhānataḥ tasyāpyavyaktabhāvatvād aniṣṭāpattito pi vā  utpattyavasthāyāṃ kimātmanaiva pramāṇam iti niścīyate  āhosvid vijñānāntareṇa sahakālabhāvinā  yadvottarakālabhāvineti pakṣāḥ tatra na tāvad ātmanaiva sarvajñānānām ātmani nirvikalpatvāt pramāṇam ityeva grahaṇam anupapannam nāpi pareṇa saṃvedanaṃ jñānasyeṣṭam  nityaṃ buddheḥ parokṣatvābhyupagamāt nāpi jñānāntareṇa samānakālabhāvinā  yugapad vijñānadvayānutpatteḥ nāpi bhinnakālabhāvinā  tasyāpi jñānāntarasyāsiddhau tadgrāhyasyāsiddhau tadgrāhyasyāpi jñānasyāvyaktavyaktikatvenāsiddhes tasyāpi jñānāntareṇa siddhāviṣyamāṇāyām anavasthāprasaṅgāt p ato yatrāpi mithyātvamityādāvāha vede pītyādi vedepi bādhakaṃ mānam uktam evānumātmakam taduktātmādyapohena tasmān mānaṃ na yujyate pauruṣeyatvasiddheś ca śaṅkyā duṣṭanimittatā vahneriva svataḥ śaktir mithyājñāneṣu vā bhavet codanāprabhavaṃ jñānam ato duṣṭanimittakam śaṅkyate dṛṣṭadoṣāc ca śaṅkyadoṣaṃ na bhidyate  nahi sādharmyamātraṃ bauddhair vede bādhakaṃ pramāṇam ucyate kiṃ tarhi taduktasyātmasāmānyādeḥ padārthasya pramāṇabādhanāt etac cātmaparīkṣādau pratipāditam kiñca śrutiparīkṣāyāṃ vedānāṃ pauruṣeyatvasya sādhitatvāt  satyapi vāpauruṣeyatve dāvavanhyādivan mithyātvakāraṇatāsambhavāt  aprāmāṇyamasya sambhāvyata ityevam ucyate  na sādharmyamātram syād etat yadi nāma sambhāvyate tathāpi sambhāvanāmātrāt katham aprāmāṇyam asya siddhyatītyāha dṛṣṭadoṣāc ca śaṅkyadoṣaṃ na bhidyata iti śaṅkyā doṣā yasmin vākye tat tathā na bhidyata iti ubhayasyāpi prāmāṇyaṃṇya sadvyavahāraniṣedhayogyatayā yoḥ tulyatvāt tasmād ityādinopasaṃharati tasmāt svataḥpramāṇatvaṃ vedasyāpi na yujyate tena niścitanirdoṣakṛtākhyātatvam iṣyatām  kṛtaścāsāvākhyātaśceti vigrahaḥ ākhyāto vyākhyātaḥ  nirdoṣaiḥ puruṣaiḥ kṛtākhyāta iti tṛtīyāsamāsaḥ  tadbhāvas tattvaṃ  niścitaṃ ca tannirdoṣakṛtākhyātatvaṃ ceti vigrahaḥ tadetad iṣyatām  vedasya prāmāṇyasiddhaya iti sambandhaḥ tataścaivamiṣyamāṇe parataḥprāmāṇyaṃ syād aniṣyamāṇe tvaprāmāṇyam eveti bhāvaḥ niścitanirdoṣakṛtākhyātatvam iṣyatām ityatra kumārilasyottaram āha rāgetyādi rāgadveṣādiyuktā hi pravaktāro yathā yathā tathā tathā hi rakṣanti svādhyāyaṃ sutarāṃ nanu kasya kiṃ durbalaṃ ko vā kasmāt pūrvaṃ prapāṭhakaḥ kaḥ svarakṣāmatāṃ kuryāt ko bhinddyādapade padam  p iti yasya hi saṃrabdhāḥ santi randhragaveṣiṇaḥ kathaṃ na nāma nirdoṣaṃ sa paṭhed vedamādṛtaḥ śuddhāścedabhyudāsīnāḥ syur vedādhyāyino narāḥ ācakṣīran parair evaṃ na te vedaṃ vināśitam tataḥ kālena mahatā tūpekṣitavināśitaḥ anya eva bhaved vedaḥ pratikañcukatāṃ gataḥ rāgadveṣādiyuktāṃś ca rundhadbhir vedanāśinaḥ sarvadā rakṣito vedaḥ svarūpaṃ na prahāsyati  kasyādhyetuḥ kiṃ smṛtimevāti medhādi durbalam  ko vā kuto dhītatvān  ko vā svarasyodāttādeḥ kṣāmatāmanyathātvaṃ kurvīta  apadam eva vā kaḥ padatvena bhittvā paṭhed ityeva yasya vedapāṭhakasya randhraṃ nirūpayanto vedādhyāyino narāḥ saṃrabdhāḥ samārabdhavīryāḥ santi  sa kathaṃ vedapāṭhako vedamādarān na paṭhet tataścāsya vedasyāprāmāṇyāśaṅkāyā abhāvāt kimiti niścitanirdoṣakṛtākhyātatvam iṣyatām ityabhiprāyaḥ tathā hi yadi vedādhyāyinaḥ śuddadhiyo pi parair vināśyamānān vedanānaudāsīnyamālambamānā nācakṣīraṃs tadā sambhāvyate nya evāyaṃ vedaḥ praticchāyatāṃ yāta iti yāvatā tair viśuddhadhībhir vedavināśino narān rāgādiparītacetaso rundhadbhir nivārayadbhiḥ sadaivāyaṃ saṃrakṣito veda iti sa katham ātmasvarūpaṃ jahyāt syād etad yadyapi sarvadā rakṣitas tair vedas tathāpi mahāpralaye samucchinnasyāsya paścād anyathātvam api sambhāvyata ityāśaṅkyāha iṣyata ityādi iṣyate ca jagat sarvaṃ na kadācid anīdṛśam na mahāpralayo nāma jñāyate pāramārthikaḥ naitad evam ityādinā pratividhatte naitad evaṃ bhavennāma hyevaṃ pāṭhasya tulyatā tadarthatattvabodhas tu na vinātyakṣadarśanam  evaṃ hi kila kevalapāṭhamātrasya tulyatvaṃ pratipāditam nanvathavirthādhigamopāyaḥ  tataś ca tadarthamavaśyaṃ niścitanirdoṣakṛtākhyātatvam asyeṣṭavyam eva p nacāpi pāṭhamātrasyādarśanamātreṇāsarvavidā sarvadeśādau taulyaṃ niścetuṃ śakyata iti darśayati sarve cetyādi sarve ca yasya puruṣā deśakālau tathākhilau karāmalakavadvyaktaṃ vartante dhyakṣacetasi sa pāṭhasyāpi tulyatvaṃ boddhuṃ śakto nyathā punaḥ deśakālanarāvasthābhedena vimatiḥ katham  atraivopapattim āha anyathetyādi yadi pāṭhasya tulyatvaṃ bhavet tadā kvacideśādau pāṭhaṃ prati puṃsāṃ vimatiḥ saṃśayo na prāpnoti iṣyate ca jagatsarvam ityādāvāha jagat sadedṛśyam ityādi jagatsadedṛśaṃ ceti na pramāṇam ihāpi vaḥ na yuktādṛṣṭimātreṇa saṃvartasyāpi nāstitā  īdṛśam eva sarvadā jagadityatra na kiñcit sādhakaṃ pramāṇam asti yaśca bauddhaiḥ saṃvartakalpo naranāśakāsambhavāt pratibhājanakṣaya iti varṇyate yac ca smṛtikārair ucyate āsīd idam tamobhūtam aprajñātam alakṣaṇam apravartyam avijñeyaṃ suṣuptam iva sarvataḥ  QUOTE Manusmṛti v iti tadetad asya dvividhasyāpi saṃvartasya na kiñcid bādhakaṃ pramāṇam asti yena sarvadā jagadīdṛśam eva siddhyet nacādarśanamātreṇa vastūnāṃ nāstitā siddhyati  satyapi vastuni kvacid adarśanāt  vastvabhāvena darśanamātrasya vyāptyasiddheḥ kiñca vedasya svataḥprāmāṇyān nityaṃ svārthasvarūpaviṣayaniścayotpatteḥ saṃmohābhāvāt  nityatvāc ca svabhāvanyathātvasya kartumaśakyatvāt  ubhayathāpi na vināśaḥ sambhavati bhavan matenetyato vedādhyāyibhir asya niṣphalam eva rakṣā kriyata ityetad darśayati svata ityādi svataḥprāmāṇyapakṣe tu niścayaṃ kurute svataḥ vedaḥ svārthasvarūpe ca tan na mohādisambhavaḥ ataścājñānasaṃdehaviparyāsāpade sthite nopadeśamapekṣeta dvijapoto pi kaścana yathācājñātamūlasya na vināśo pi sambhavī ko vā vināśo nityasya bhaved vajrātiśāyinaḥ  p abhivyaktyanyathātvaṃ cen nitye sā nanvapākṛtā ato rakṣām api prājṇyā niṣphalām asya kurvate  dvijapotaḥ brāhmaṇaśiśuḥ evaṃ tāvat svataḥprāmāṇyād vināśo sya na sambhavatīti pratipāditam idānīṃ nityatvādapi na sambhavatītyetad darśayituṃ pṛcchati ko vetyādi abhivyaktyanyathātvaṃ ced iti vināśa iti sambandhaḥ seti abhivyaktiḥ asyeti vedasya atīndriyetyādinopasaṃharati atīndriyārthadṛktasmād vidhūtāntasmaścayaḥ vedārthapravibhāgajñaḥ kartā cābhyupagamyatām iti svataḥprāmāṇyavādaparīkṣā KAPITEL   ATIINDRIYADARCIPURUSAPARIIKSAAantastamaḥ kliṣṭākliṣṭam ajñānam  tasya cayaḥ saṃhatiḥ  sa vidhūto yena sa tathoktaḥ pravibhāgajñaḥ vyākhyāto karteti vedasyeti śeṣaḥ tadevaṃ pratijñātārthasya sarvathā pramāṇabādhitatvam  hetoś ca tadbhāvabhāvitvād ityetasyānaikāntikatvaṃ sādhitam sapakṣasiddhyarthaṃ ca pramāṇaṃ yaḥ saṃdehaparyāsaviṣayair ityādinā pradarśitam iti kṣepārthaḥ yat tu pakṣacatuṣṭayamupanyasya pakṣatraye doṣābhidhānaṃ kṛtam  tatrāpi na kācid bauddhasya kṛkṣatiḥ  nahi bauddhair eṣāṃ caturṇām ekatamo pi pakṣo bhīṣṭo niyamapakṣasyeṣṭatvāt tathā hi ubhayamapyetat kiñcit svataḥ kiñciparata iti pūrvamupavarṇitam ata eva pakṣacatuṣṭayopanyāso pyayuktaḥ pañcamasyāpyaniyamapakṣasya sambhavāt apare tvanyathā pratijñārthaṃ varṇayanti bodhātmakatvaṃ nāma prāmāṇyam tac ca jñānānāṃ svābhāvikam eva  na guṇakṛtaṃ  guṇābhāve pi viparyayajñāne bodhātmakatvasambhavāt ataḥ svataḥprāmāṇyamity ucyate guṇais tu doṣanirākaraṇam eva kriyata ityatas tannirghātāya prāmāṇyaṃ guṇānapekṣate nātmapratilambhāyeti tadetad asamyak yato na bodhātmakatvam eva prāmāṇyaṃ yuktam viparyayajñāne pi sambhavāt bodhaviśeṣaḥ prāmāṭam iti cet  na tarhi vaktavyam tac ca jñānāṃ svābhāvikam eva na guṇakṛtam  guṇābhāve pi viparyayajñāne sadbhāvād iti tathā hi yadi bodhaviśeṣaḥ prāmāṇyamiṣṭaṃ syāt tadā tasyaiva guṇakṛtatve vyabhicāropadarśanaṃ yuktaṃ nānyasya naca vipa p ryayajñāne pi sadbhāvādityanena bodhaviśeṣasya guṇakṛtatve vyabhicāro darśitaḥ kiṃ tarhi bodhasāmānyasya naca pareṇa bodhasāmānyaṃ guṇakṛtam iṣyate kiṃ tarhi bodhaviśeṣaḥ naca tasya guṇakṛtatve vyabhicāraḥ śakyate pratipādayitum nacāpyasmābhir guṇakṛtatvena parataḥprāmāṇyamiṣṭaṃ  yatas tanniṣedhena bhavadbhiḥ svato vyavasthāpyate kiṃ tarhi anubhūto pyasau bodhaviśeṣaḥ kvacid bhrāntinimittasadbhāvādyathānubhavaṃ naniścayam utpādayatīti atas tanniścayotpatteḥ parata iti vyavasthāpyate kiṃ cāprāmāṇye pi śakyam evaṃ kalpayitum bodhātmakatvaṃ nāmāprāmāṇyam  tac ca jñānanāṃ svābhāvikaṃ na doṣakṛtam  doṣābhāve pi samyagjñāne sambhavād ityataḥ svato prāmāṇyamucyate  doṣais tu guṇanirākaraṇam eva kriyata ityatas tannirākaraṇāyāprāmāṇyaṃ doṣānapekṣate nātmapratilambhāyeti tasmād yatkiñcid etat uveyakastvāha na bodhātmakatvaṃ nāma jñānānāṃ prāmāṇyam  kiṃ tarhi  arthāvisaṃvāditvam tathā hi satyapi bodhātmakatve yatrārthāvisaṃvāditvaṃ nāsti tatrāprāmāṇyam  yathā śuktikāyāṃ rajatajñānasya vināpi bodhabodhātmakatvaṃ yatrārthāvisaṃvāditvam asti tatra prāmāṇyaṃ yathāgnau dhūmasya  tasmād anvayavyatirekābhyām avisaṃvāditvam eva prāmāṇyaṃ siddham tac ca jñānam atmīyād eva hetor upajāyate na sāmagryantarādityataḥ svataḥ sarvaprāmāṇānāṃ prāmāṇyamity ucyate svaśabdasyātmīyavacanatvāt svataḥ ātmīyāddhetor ity arthaḥ nahi svato satī śaktir ityādinā paścād arddhena sāmagryantarād bhāvaniṣedhe heturuktaḥ nahi svato satī kartum anyena vijñānasāmagryantarātiriktena śakyata ity arthaḥ syād etat vijñānahetave pi pramāṇāpramānasādhāraṇāḥ tat kathaṃ vijñānahetumātrapratibaddhaṃ prāmāṇyaṃ syāt  tasmāt sāmagryantarajanyam eva prāmāṇyaṃ natu jñānahetumātrajanyam tac ca sāmagryantaraṃ guṇasahitam eva  indriyādiguṇāścāsya kāraṇam iti śābde cāptapraṇītatvam eva kāraṇaguṇatvena vyavahārānniścitam vede ca tadasadbhāvād aprāmāṇyaṃ prasaktam iti naiṣa doṣaḥ sāmagryantarajanyatvāsiddhatvāt nahi vidhimukhena guṇānāṃ prāmāṇyākhyakāryotpattau vyāpāraḥ pratītaḥ sambhavati indriyādisvarūpam eva hyanyanirapekṣamarthāvisaṃvādijñānotpādakam añjanādīnāṃ tu doṣāpagame vyāpāro na guṇādhāne athāpi syād indriyādisvarūpamaprāmāṇye pyastīti sarvatra prāmāṇyotpattiprasaṅgo vikalakāraṇatvāt naitad asti doṣasamavadhāne tu sāmagryantarād vilakṣaṇakāryotpattir bhaviṣyati syād etat viparyayaḥ kasmān na vijñā p yate indriyādisvarūpam evānyanirapekṣaṃ vyabhicārijñānotpādakaṃ  guṇasamavadhāne tu sāmagryantaram arthāvisaṃvādijñānotpādakam iti satyam evam etat  anvayavyatirekābhyāṃ tu vijñānotpādakam eva trairūpyamanumānādau prāmāṇyotpādakaṃ dṛṣṭam iti pratyakṣe pi ca sambhavāt tadevotpādakaṃ kalpyate viparyayajñānarūpaṃ tu kāryamindriyādisvarūpādanutpadyamānaṃ sāmagryantaraṃ kalpayatītyanavadyam iti tadetat sarvaṃ nānavadyam tathā hi yattāvad uktam arthāvisaṃvāditvam eva jñānasya prāmāṇyaṃ taccātmīyād eva hetos tasyopajāyata iti atra siddhasādhyatā  yata iṣyata evāsmābhiḥ pramāṇam avisaṃvādivijñānam iti vacanād arthāvisaṃvāditvaṃ jñānasya prāmāṇyam  kintu jñānam iti viśeṣeṇopādānād brūyād dhūmāder ajñānasvabhāvasya mukhyataḥ prāmāṇyaṃ neṣṭam ityarthāvisaṃvāditvamātraṃ prāmāṇyam asiddham jñānasyaiva heyopādeyavastuni pravṛttau prādhānyāt tathā hi satyapyavinābhāvini dhūmādau na tāvat puruṣasyārthe pravṛttir bhavati yāvad vijñānotpādo na bhavati  tasmāt pravṛttau jñānasyāvyavahitaṃ kārakatvam iti tadeva pramāṇam yadāha dhīpramāṇatā pravṛttes tatpradhānatvāddheyopādeyavastuni iti  yaccāvisaṃvāditvaṃ jñānasyārthaprāpaṇaśaktilakṣaṇaṃ tattvarthaprāpaṇam eva  pratibandhādisambhavāt śaktiś ca padārthānām ātmabhūtaiveti kas tasyā arthāntarādutpattimicchedyena sā niṣidhyeta nahi tanniṣpattāvaniṣpanno dharmastatsvabhāvo yukto tiprasaṅgāt sā ca pramāṇasyātmabhūtāpi satī bhrāntikāraṇasadbhāvadanadhigatatatkāryair avamātuṃ na pāryata iti parato rthakriyājñānākhyāt kāryaṃ niścīyate ato niścayāpekṣayā parataḥprāmāṇyam ity ucyate notpattyapekṣayā tena kāraṇāntarād utpādapratiṣedhavaiyarthyaṃ vivādābhāvāt niścayastu śaktīnāṃ parato bhavadbhir apīṣyata eva yathoktam śaktayaḥ sarvabhāvānāṃ kāryārthāpattisādhanāḥ iti yaś ca nahi svato satī śaktiḥ kartum anyena pāryata ityeṣa sāmagryantarād bhāvaniṣedhāya hetur upavarṇyate sāvapramāṇe pi samāna iti tadapi svata eva prasajyeta navā sa hetur vyabhicārāt yaccoktam nahi vidhimukhena guṇānām aprāmāṇyotpattau vyāpāraḥ pratītaḥ sambhavatīti  etad apyanvayavacanam unmīlitārthaṃ na jñāyate ko yaṃ vidhimukhena vyāpāro nāmeti yadi tāvad idaṃ cedaṃ kariṣyāmīti kāryotpādāya buddhipūrvā pravṛttiḥ  sānendriyādiṣvapi sambhavati nahi bhāvānāṃ prekṣāpūrvakāritāsti  sarvabhāvānāṃ kṣaṇikatvena samīhāvyāpārayor asambhavāt tataścendriyāder api vidhimukhena vyāpārasambhavāt kāraṇatvaṃ na syāt athendriyādi vināpi kriyākhyavyāpārasamā p veśaṃ sattāmātreṇa kāryotpattau vyāpriyata iti kāraṇam iṣyate  tadetad guṇeṣvapi samānam nahi sarvakāraṇānāṃ kāryotpattau niyataḥ svasattāsannidhānavyatirekeṇānyovyāpāraḥ pratītaḥ sambhavati atha guṇasannidhāne doṣanivṛttau satyāṃ prāmāṇyamupajāyata iti doṣanivṛttyā vyavahṛtatvāt sākṣād vidhimukhena guṇānāṃ vyāpāro na sambhavatītyucyate  tadetad doṣeṣvapi samānam tathā hi doṣasannidhāne pi guṇanivṛttau satyāmaprāmāṇyamupajāyata iti doṣāṇām api vidhimukhenāprāmāṇyotpattau vyāpāro na syāt tataścāprāmānyam api svataḥ prasajyeta  aviśeṣāt nahi doṣā guṇān nirākṛtya sākṣād aprāmāṇye vyāpriyamāṇāḥ samālakṣyante tasmāt tadbhāvābhāvānuvidhānavyatirekeṇa nānyaḥ kāryakāraṇabhāvaḥ sambhavatīti doṣavad guṇānām api kāraṇatvaṃ samānam yaccoktam indriyādirūpam evānyanirapekṣam arthāvisaṃvādijñānotpādakam iti  tadapyayuktam avikalakāraṇatvena sarvajñānānāṃ prāmāṇyaprasaṅgāt bodharūpatāvat yathā bodharūpatā jñānānāṃ samanantarapratyayapratibaddhā satī doṣādisamavadhāne pyavikalakāraṇatayā sarvatra jñāne bhavati tathārthāvisaṃvāditvam api syāt syād etat doṣair aprāmāṇyasyotpāde sāmānyam avikalakāraṇamapi nopajāyate  prāmāṇyetarayorekatra jñāne viruddhayor ayogāt  bodharūpatā tu niṣpratidvandvā sarvatra bhavatyeveti yadyevaṃ na tarhīndriyasvarūpam evānyanirapekṣaṃ kāraṇaṃ siddhyati  satyapi tasminnavikale prāmāṇyākhyakāryānutpatteḥ nahyanyanirapekṣasya kadācid ajanakatvaṃ yuktam nāpi yadyasmin satyapi na bhavati tat tanmātrakāraṇaṃ yuktam atiprasaṅgāt kiñcedaṃ tāvac ca bhavānvaktum arhati yadyavikalakāraṇaṃ prāmāṇyaṃ kimitidoṣasannidhāne pi notpadyata iti svaviruddhakāraṇasya doṣasya sannihitatvād iti cet aprāmāṇye pi tulyam tasyāpi tadānīṃ svaviruddhakāraṇam indriyādisannihitam ityutpattir mābhūt kiṃ ca yadi nāma viruddhakāraṇād doṣād bibhyataḥ prāmāṇyasyānutpattum icchā syāt  svakāraṇaṃ tvapratihatasāmarthyaṃ sattādānīṃ kimiti tadupekṣeta evaṃ hi tenātmano pratihataśaktitā prakaṭitā syād yadi svakāryamutpattumanicchadapi haṭhādutpādayet doṣair upahataśaktitvād indriyaṃ prāmāṇyaṃ na janayet  vijñānam api naiva janayed asamārthyāt anyathā vijñānahetumātrajanyaṃ prāmāṇyaṃ na siddhyet  tadutpattāvapyanutpatteḥ yo hi yadutpattāvapi niyamena notpadyate nāsau tena sahaikakāraṇaḥ  yathā kodravāṅkurotpattāvapyanutpadyamānaḥ śālyaṅkuraḥ notpadyate ca vijñānotpattāvapi prāmāṇyaṃ niyameneti vyāpakānupalambhaḥ p nāpi tatsvbhāvamakhaṇḍayannātmabhūtāṃ śaktiṃ kaścid upahantuṃ śaknuyāt tataś caivam api śakyate paṭhitum svataḥ sarvopalabdhīnāṃ prāmāṇyam iti gṛhyatām nahi svataḥ satī śaktir hantum anyena pāryate  itisyād etat nendriyārdimātraṃ prāmāṇyakāraṇam iṣṭam kiṃ tarhi viśiṣṭam eva yaddoṣaparahitam  tena yathoktadoṣāprasaṅga iti yadyevam  sāmagryantaram eva guṇasahitam indriyādiprāmāṇyakāraṇam iti prāptam  guṇasahitasyaiva doṣarahitatvasambhavāt tataś ca na vaktavyaṃ sāmagryantarajanyatvāsiddher iti doṣāpagame guṇānāṃ vyāpāro na prāmāṇyotpattāv iti cet tan na apagamasyāvastutvān na tatra kasyacidvyāpāro yuktaḥ nahyavastuni śaśaviṣāṇādāvanutpādyasvabhāve kasyacid vyāpāraḥ sambhavati yaccoktam vijñānotpādakam eva trairūpyamanumānādau prāmāṇyotpādakaṃ dṛṣṭam iti  etad apyasiddham nahi trairūpyam eva kevalam anumānasyotpādakam kiṃ  tarhi pratipattir gatā pratipattṛgatā apyamūḍhasmṛtasaṃskārā guṇāḥ tathā hi satyapi trairūpye prabhraṣṭasambandhasmṛtisaṃskārasyāpratītasambandhasya ca pratipattittu rnopajāyate numānamityato nvayavyatirekābhyāṃ vijñānotpādakam eva prāmāṇyotpādakam ityetad asiddham ato viparyayo durnivāra eva vyavasthitaḥ yaccoktam viparyayajñānarūpaṃ kāryamindriyādisvarūpānnotpadyata iti  tadapyatisāhasam indriyānapekṣasyāpi viparyayajñānasyotpattiprasaṅgāt nahi yo yataḥ svabhāvānnotpadyate tasya tadapekṣā yuktātiprasaṅgāt nacendriyanirapekṣaṃ taimirikādidvicandrādijñānam utpadyate kiṃ ca yadyarthāvisaṃvādititvaṃ prāmāṇyamupavarṇyate tadā codanājanitāyā buddheḥ katham arthāvisaṃvāditvam avagatam yena tatra bhavatām argāg darśināṃ prāmāṇyavyavahāraḥ syāt nahyavidita tatkāryais tacchaktiravadhārayituṃ śakyate  atiprasaṅgāt tataś ca yasyaiva vedasya prāmāṇyasthirīkaraṇapratyāśayā sarvam etad vāgjālam uparacitaṃ tasyaiva tan na prasiddham iti kevalaṃ tandulārthinā tuṣakaṇdanametat kṛtam ityalam atiprasaṅgena iti svataḥprāmāṇyaparīkṣā analpakalpāsaṅkhyeyasātmībhūtamahādayaḥ TS cdyaḥ pratītyasamutpādaṃ jagāda vadatāṃ varaḥ taṃ sarvajñaṃ praṇamyāyaṃ kriyate tattvasaṅgrahaḥ TS ity anena yat sarvajñopadiṣṭatvaṃ pratītyasamutpādasya viśeṣaṇam uktamtat samarthanārthaṃ prastāvamātraṃ racayann āha evam ityādi evaṃ sarvapramāṇānāṃ pramāṇatve svato sthite atīndriyārthavitsattvasiddhaye na prayatyate  p evam anantaroktena nyāyena yadā sarveṣām eva pramāṇānāṃ na svata eva prāmāṇyam iti sthitam ato yatnenaivātīndriyārthadarśī puruṣaḥ siddha iti na tat siddhaye pṛthakprayatnāntaramāsthīyate syād etat kathaṃ yatnamantareṇa siddhyatītyāha vedasyāpītyādi vedasyāpi pramāṇatvaṃ yasmāt puruṣataḥ sthitam tasya cātīndriyajñatve tatas tasmin pramāṇatā anyathājñānasaṃdehaviparyāsānuṣaṅgiṇi puṃsi kartari naivāsya prāmāṇyaṃ syāt tadanyavat svargayāgādisambandho jñātvā tadyena bhāṣitaḥ vispaṣṭātīndriyajñānaḥ so bhyupeyaḥ parair api  tasya ceti puruṣasya tata iti  puruṣāt kartuḥ tasminniti vede pramāṇatetyetadapekṣādhikaraṇasaptamī pramāṇateti aviparītātīndriyārthapratipādakatvam etac ca paramatāpekṣayābhihitam etad uktaṃ bhavati yadi bhavadbhir avaśyaṃ vedasya prāmāṇyam abhyupeyate tadāsya puruṣādiva kartuḥ prāmāṇyaṃ yuktam  na svata iti  etac ca pūrvaṃ pratipāditam sa ca vedasya kartā yadyatīndriyadṛgbhavati tadāsya tataḥ kartur api pramāṇatā yuktā  anyathā hi viparītasaṃśayajñānādiyukte kartari satyunmattādivākyavad vedo pramāṇatāmevāśnuvīta tasmād yo sau vedakartā pūrvaṃ śrutiparīkṣāyāṃ prasādhitaḥ parair api mīmāṃsakair atīndriyārthadarśī sāmarthyād aṅgīkartavya iti tat pratikṣepo na kāryaḥ tathā hi sarveṣām eva puṃsāṃ rāgādidoṣatimiropahatabuddhilocanatayā nātīndriyārthadarśitvamastītyavagamya tat pratīteṣvapratiṣṭhitaprāmāṇyapratyayo dharmādharmāvagamārthī narastīrādarśīva śakunirvedam eva kila pramāṇayiṣyatīti manyamānair yadvā guṇadraviṇadāridryopahatāta vimokṣatayā jaiminīyair atīndriyārthadṛkpratikṣipyate sarva eva hi puruṣā rāgādibhir avidyayā ca tadupaśamopāyavaikalyād viplutās tasmān nāstyatīndriyārthadarśī kaścid iti codanālakṣaṇa evārtho dharmo nendriyādilakṣaṇaḥ  codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭamityevaṃjātīyakamarthaṃśaknotyavagamayituṃ nānyat kiñcanendriyam iti pramāṇayanti cātra yaḥ pramāṇapañcakavirahasvabhāvābhāvapramāṇaviṣayīkṛtavigrahaḥ sa viduṣāmabhāvavyavahāragocaratām evāvatarati  p yathā gagananalinam abhāvapramāṇaviṣayīkṛtavigrahaś ca sarvadarśī puruṣa iti svabhavahetuḥ vyavahārayogyatāyāḥ sādhyatvāt abhāvastvabhāvapramāṇata eva siddhaḥ nanu caitāvadeva sarvaṃ prameyaṃ vastu yaduta pañcaviṣayā rūpādayaḥ tāṃś ca jānanto narā loke tipratītā eveti tataś ca pratītibādhā pratijñāyā ityetadāśaṅkyāha dharmajñatvaniṣedha ityādi dharmajñatvaniṣedhaścet kevalo tropayujyate sarvamanyadvijānānaḥ puruṣaḥ kena vāryate  atra hi vedaprāmāṇyasiddhau dharmātmaviśvaparijñātṛtvaniṣedhamātraṃ vivakṣitam  natu sarvaśabdābhidheyamātraparijñātṛtvaniṣedhaḥ  tena dharmādharmavyatiriktāśeṣapadārthaparijñānāpekṣayā yaḥ kasmiṃścit puṃsi sarvajñavyavahāro lokasya sambhavati na tasya pratiṣedho smābhiḥ kriyate  ato na pratītibādhā sambhavatīti bhāvaḥ kiṃ ca yadi bhavadbhir api bauddhair dharmādharmajñavyatirekeṇānyasmin puṃsi sarvajñatvaṃ prasajyate tadā siddhasādhyateti darśayann āha sarvaśabdaścetyādi sarvaśabdaśca sarvatra prakṛtāpekṣa iṣyate tataḥ prakṛtasarvajñe sati kiṃ no vahīyate kiñca tat prakṛaṃ  sarvamity ucyata iti darśayati arthe cetyādi arthe cāsambhavāt kāryaṃ kiñcicchabde pi kalpyate tatra yaḥ sarvaśabdajñaḥ sa sarvajño stu nāmataḥ  yathāhi vyākaraṇe gnir dṛgityādinā lakṣaṇena pratyayāgamādi kāryaṃ vidhīyamānamarthe na sambhavatīti sāmarthyād arthavācini śabde vagamyata iti vaiyākaraṇair varṇyate tadvadyadi bhavadbhir api sarvasya kenacit parijñātumaśakyatvād iti kṛtvā sa sva siddhāntaparipāṭhitasya sarvajñaśabdasya yat sarvapadxaṃ tasya svarūpadhānatāmāśritya sarvaśabdaṃ yo vetti sa sarvajña ityevaṃ varṇyate  tadāstu bhavatu  nāmataḥ saṃjñāmātrāt  nahi yatheṣṭaṃ nāma kurvāṇasya kasyacit kvacit pratiroddhā svatantrecchāmātraprabhavatvān nāmna iti bhāvaḥ athāpi prakṛtaṃ kiñcit tailodakaghṛtādivayat tena sarveṇa sarvajñas tathāpyastu na vāryate  p athāpi dharmādharmābhyāṃ yadanyat tailodakaghṛtādi sarvatvena vivakṣitam  tena sarveṇa viṣayīkṛtena satā sarvajña itīṣyate  tathāpi siddhasādhyatā kiñca sāmānyākārataḥ viśvasya jagataḥ saṅkṣepaparijñānād vā sarvajña iṣṭaḥ  āhosvid viśeṣākāreṇa vistaraparijñānāt  tatrādye pakṣe siddhasādhyateti darśayati bhāvābhāvetyādi bhāvābhāvasvarūpaṃ vā jagatsarvaṃ yadocyate tat saṃkṣepeṇa sarvajñaḥ puruṣaḥ kena neṣyate evaṃ jñeyaprameyatvasaṃkṣepeṇāpi sarvatām āśritya yadi sarvajñaḥ kastaṃ vārayituṃ kṣamaḥ  sarvam eva hi jagaditaretarābhāvādisvabhāvatvād abhāvasvabhāvaṃ  vidhirūpatayā vyavasthitatvāt bhāvasvabhavam iti yadetad asmābhir bhābhāvābhāvasvabhāvatvaṃ sarvajagadvyāpī sāmānyadharmo varṇitaḥ  tena rūpeṇa sarvajagatparijñānād yadi sarvajñaḥ prasādhyate  tathāpīṣṭameva  na hyetāvatā dharmajñatvaṃ prasiddhyati kasyacit tat saṅkṣepeṇeti tadeva bhāvābhāvarūpatvaṃ jagataḥ saṅkṣepaḥ  saṅkṣipyate neneti kṛtvā evaṃ prameyatvādibhiḥ sāmānyadharmaiḥ parijñāne pi siddhasādhyatā padārthā yaiś ca yāvantaḥ sarvatvenāvadhāritāḥ tajjñatvenāpi sarvajñāḥ sarve tadgranthavedinaḥ  athāpi syād yaiḥ svasmin svasmin śāstre yāvantaḥ padārthāḥ sarvatvenāvadhārya nirdiṣṭāḥ yathā bauddhaiḥ pañca skandhāḥ  vaiśeṣikaiḥ ṣaṭ padārthāḥ  naiyāyikaiḥ pramāṇaprameyādayaḥ ṣoḍaśa  sāṅkhyaiḥ prakṛtimahadādayaḥ pañcaviṃśatirityevamādi  tat parijñānāt sarvavit prasādhyata iti evaṃ satyatiprasaṅgaḥ  tadgranthārthavedino nye ye dhyetāraḥ te sarvajñāḥ prāpnuvanti tathā ṣaḍbhiḥ pramāṇair yaḥ ṣaḍprameyavivekavān so pi saṃkṣiptasarvajñaḥ kasya nāma na saṃmataḥ  athāpi syādyo hi pratyakṣānumānaśabdopamānārthāpattyabhāvākhyaiḥ ṣaḍbhiḥ pramāṇair yathāsvameṣāṃ viṣayaṣaṭkaṃ vivekena parijānāti sa sarvajña iti  atrāpi siddhasādhyatā tathā hi pratyakṣaṃ rūpādiviṣayapañcakaniyatatvān na dharmādharmaviṣayam anumānam api pratya p kṣagṛhītaliṅgasambandhaliṅgiviṣayatvān na tadviṣayam  dharmāder atīndriyatvena kenacit sambandhasya gṛhītumaśakyatvāt śābdaṃ yadyapi sarvaṃ parokṣāviṣayaṃ  tathāpi na tena jñānenātīndriyārthadarśīṃ bhavitum arhati  tasya jñānasya parokṣārthaviṣayatvenāpratyakṣatvāt nācāpratyakṣajñānāt saṅgī puruṣaḥ sākṣād darśī yujyate upamānam api sādṛśyatadupādhiviṣayatvān na dharmādharmādiviṣayam  yathoktam tasmād yat smaryate tasyāt sādṛśyena viśeṣitam prameyamupamānasya sādṛśyaṃ vā tadāśritam  QUOTE lokavārttika iti arthāpattir api dṛṣṭaśrutārthānyathānupapattiparikalpyārthāntaraviṣayā  nāsau dharmādigocarā  nahi kaścid dṛṣṭaḥ śruto vārtho sti yo dharmādinā vinā nopapannaḥ bhavatu vā dharmādiviṣayatvam arthāpatteḥ  tathāpi tasyā apratyakṣasvabhāvatvān na tatsaṅgī dharmādisākṣād darśī siddhyati abhāvasya tu prameyābhāvaviṣayatvād evāyuktaṃ dharmādiviṣayatvam evaṃ tāvat saṅkṣiptasarvajñaprasādhane siddhasādhyateti pratipāditam  idānīṃ vistareṇāśeṣajagat parijñānāt sarvajñatvasādhane doṣam āha viśeṣeṇetyādi viśeṣeṇa tu sarvārthasākṣāt pratyakṣadarśinam yaḥ kalpayati tasyāsau mudhā mithyā ca kalpanā  mudheti niṣphalā puruṣārthasiddhāvanupayogāt mithyeti asambhāvanīyārthaviṣayatvād vitathā tadevāsambhāvanīyaviṣayatvam asyā darśayati ekasyaivetyādi ekasyaiva śarīrasya yāvantaḥ paramāṇavaḥ keśaromāṇi yāvanti kastāni jñātumarhati  ekaśarīrāntargatāśeṣaparamāṇupravibhāgaparijñānam eva tāvat khalu puṃsāmasambhāvyam kimutāśeṣajagadgatasūkṣmādiviśeṣaparijñānaṃ bhaviṣyati mudhātvaṃ kalpanāyā darśayann āha samastāvayavetyādi samastāvayavavyaktivistarajñānasādhanam kākadantaparīkṣāvat kriyamāṇamanarthakam  avayavāś ca pāṇyādayaḥ  vyaktayaś ca dhavakhadirapalāśādaya ityavayavavyaktayaḥ  samastāś ca tā avayavavyaktayaśceti vigrahaḥ  tāsāmaṇukeśapatrādilakṣaṇaṃ vistaraṃ jānātīti tathoktam kṛtyalyuṭo bahulam iti kartari lyuṭ tasya sādhanaṃ pratipāditam p tadanarthakam asambhavitvena dharmādharmāviṣayatvena tu puruṣārthaṃ pratyanupayogitvād iti bhāvaḥ etad eva dṛṣṭāntenopapādayann āha yathetyādi yathā ca cakṣuṣā sarvān bhāvān vettīti niṣphalam sarvapratyakṣadarśitvapratijñāpyaphalā tathā  etena siddhasādhyatvaṃ pratītibādhitatvaṃ ca pratijñāyā yathāyogamuktaṃ bhavati yatra tu vivādo yat sādhane ca puruṣārthopayogitvaṃ taddarśayati svadharmetyādi svadharmādharmamātrajñasādhanapratiṣedhayoḥ tat praṇītāgamagrāhyaheyatve hi prasiddhyataḥ tatra sarvajagatsūkṣmabhedajñatvaprasādhane asthāne kliśyate lokaḥ saṃrambhād granthavādayoḥ  svakīyaścāsau dharmādharmamātrajñaśceti tathoktaḥ  tasya sādhanapratiṣedhāv iti vigrahaḥ saptamīyam tat praṇītasyāgamasya grāhyatvaheyatve hi prasiddhyata iti yathākramaṃ sambandhaḥ etad uktaṃ bhavati yadi sādhanavādī svakīyaśāstāraṃ dharmādharmajñaṃ sādhayati tadā tasya sādhane kṛte sati tat praṇītāgamasya grāhyatā siddhyati dūṣaṇavādī ca yadi parābhyupagataṃ svadharmādharmamātrajñaṃ pratiṣedhati tadā tasya niṣedhe kṛte sati dūṣitadharmādharmajñapraṇītasyāgamasya heyatvaṃ prasiddhyati yat punar dharmaviṣayāṃ citrāntāmapahāya svaparaprasiddhasya sarvajñasya sakalajagadgataḥ sūkṣmādibhedajñatvājñatvasādhanāya sāṅkhyabuddhādibhir grantharacanāyāṃ vāde vā saṃrambhaḥ kriyate sa kevalam eṣāṃ saṃkleśaphala eva sarvajagatsūkṣmabhedajñatvaprasādhana iti nimittasaptamī granthavādayor ityatra tu saṃrambhāpekṣāvadhārasaptamī syād etad yadi na kaścid dharmādiparijñātāsti naras tadā loke kathaṃ puṇyāpuṇyāvagatirbhavatītyāśaṅkāyām āha sarvapramātṛsambaddhetyādi sarvapramātṛsambaddhapratyakṣadinivāraṇāt kevalāgamagamyatvaṃ lapsyate puṇyapāpayoḥ etāvattaiva mīmāṃsāpakṣe siddhe pi yaḥ punaḥ sarvajñavāraṇe yatnas tatkṛtaṃ mṛtamāraṇam  p ye pi vicchinnamūlatvād dharmajñatve hate sati sarvajñān puruṣān āhustaiḥ kṛtaṃ tuṣakaṇḍanam  kevalāgamagamyatvam iti āgamamātragamyatvam ity arthaḥ yadyapyāgamaśabdaḥ sāmānyavacanas tathāpyarthād apauruṣeyāgamniṣṭha eva draṣṭavyaḥ etāvataiveti dharmajñatvaniṣedhamātreṇa codanālakṣaṇo rtho dharma ityasmin mīmāṃsāpakṣesiddhe pi yo smābhir vakṣyamāṇo bhūyaḥ sarvajñapuruṣaniṣedhāya yatnaḥ kriyate so bhimataphalasiddher jātatvāt prāptaphalasya mṛtamāraṇavanniṣphalaḥ  yaś ca bauddhādīnāṃ dharmajñe bhāvapramāṇena hate sati sarvajñasādhanāya yatnaḥ so pi samīhitaphalābhāvāt tuṣakaṇḍanaṃ tandulārthinaḥ kevalaṃ tuṣakaṇḍanamevaṃ bauddhādau svataḥpradhānabhūtadharmajñaparityāgenānupayujyamānāśeṣajagadgatasūkṣmādibhedajñasādhanamityetat tuṣakaṇḍanasādharmyāt vicchinnamūlatvād iti vicchinnaṃ mūlaṃ pradhānaṃ dharmātmakavastuparijñānaṃ yeṣāṃ te tathoktaḥ tadbhāvas tattvam na kevalam eṣāṃ bauddhādīnāṃ sarvajñaṃ sādhayatām abhīṣṭaphalāsiddhir apitvaniṣṭāpattir apīti darśayati sākṣād ityādi sākṣāt pratyakṣadarśitvādyasyāśucirasādayaḥ svasaṃvedyāḥ prasajyante ko nu taṃ kalpayiṣyati  syād etat sugatādīnāṃ sakalapadārtharāśitattvopadeśādanumitaḥ sarvajñabhāva ityanumānabādhitatvaṃ pratijñāyā hetoścāsiddhatvam ityāśaṅkyāha nacetyādi na ca vedopavedāṅgapratyaṅgādyarthabodhanam buddhāder dṛśyate vākyaṃ sa sarvajñaḥ kathaṃ mudhā  vedāḥ ṛgyajuḥsāmasaṃjñakāḥ  upavedāḥ āyurvedadhanurvedādayaḥ  aṅgāni vedānāṃ ṣaṭ  śikṣā kalpo vyākaraṇaṃ chando niruktaṃ jyotiṣam iti  pratyaṅgāni tadavayavā dhātvādayaḥ  ādiśabdena tat parikarasya bhāṣyādeḥ parigrahaḥ eṣāmartho bhidheyas tasya bodhanam pratipādakaṃ vacanaṃ tat tathābhūtaṃ buddhāder na dṛśyate yadvedādyupadiṣṭārthaṃ pratipādayatītyarthaḥ nahi kasyacid akhilapadārtharāśipratipādakaśāstrapraṇayanaṃ dṛśyate sarvaśāstrāṇāṃ bhinnābhidheyatvadarśanāt p athāpi syāt kiyanmātrapadārthopadeśadarśanāt buddhāder anyo pi svagranathānupadiṣṭo rtho vijñātatvenānumīyate parijñānaśaktidarśanāt  tataś ca tadavastha eva doṣa ity āha svagranthetyādi svagrantheṣvanibaddho pi svajñāto rtho yadīṣyate sarvajñāḥ kavayaḥ sarve syuḥ svakāvyanibandhanāt  yadi grantheṣu anibaddho pi anupadiṣṭo pi yo rthaḥ sa tair vijñāta iṣyate numānabalāt tadā svotprekṣitakathāprabandhakāriṇo pi kavayaḥ parijñānaśaktidarśanāt sarvajñāḥ kalpyāḥ syuḥ  aviśeṣādityanaikāntikatā hetoḥ syādetad buddhīnām atīndriyapadārthopadeśo dṛśyate na tu kavīnām  tena teṣām evāśeṣātīndriyārthaparijñānamanumīyate nānyeṣām  anyathā hi yasyāśeṣātīndriyārthapadārthaparijñānasāmarthyaṃ nāsti  tasya kiyan mātrātīndriyārthaparijñānam api na syād aviśeṣāt tenātīndriyārthaparijñātṛtve satīti saviśeṣaṇatvāddhetor na kavibhir vyabhicāra ityāśaṅkyāha sarvajñeṣvityādi sarvajñeṣu ca bhūyassu viruddhārthopadeśiṣu tulyahetuṣu sarveṣu ko nāmaiko vadhāryatām  bahutareṣu sugatakapilakaṇabhakṣākṣapādādiṣu tadbhaktaiḥ sarvajñatvenopakalpiteṣu sādhyeṣu katama eko tra sarvajñatvenāvadhāryatāṃ niścīyatām  sarveṣām atīndriyārthopadeṣṭṛtvasya sarvajñaniścayahetos tulyatvāt naca sarva eva sarvajñā ityavadhāryituṃ yuktam sarveṣāṃ parasparaviruddhārthopadeṣṭṛtvāt nahi parasparahitopadeṣṭāraḥ sarva eva tattvadarśino yuktā vastūnām ekarūpatvena parasparaviruddhānekasvabhāvasaṃsargābhāvāt sugata eko vadhāryata iti cedāha sugato yadītyādi sugato yadi sarvajñaḥ kapilo neti kā pramā athobhāvapi sarvajñau matabhedastayoḥ katham  dvāvapi tarhi sarvajñau bhavetāmiti cedāha athobhavāpītyādi athāpi syāt yasya vacanaṃ satyārtham upalabdhamekadā tasyaivāviparītāśeṣapadārthatattvaparijñānam anumīyata ity āha gaṇitetyādi gaṇitādyekadeśe tu sarveṣāṃ satyavāditā jinabuddhādisattvānāṃ viśeṣo nāvadhāryate  p sarveṣāṃ hi jinabuddhādīnāṃ dehināṃ gaṇitādyekadeśeṣu kvacid avisaṃvādi vaco dṛśyata eva nahyanalpaṃ pralapatām prajalpatāṃ na kiñcit satyārthaṃ bhavet  yathoktam nahyekaṃ nāsti satyārthaṃ puruṣe bahubhāṣiṇi iti tataś ca tulyahetutaḥ sarveṣām eva viśeṣānavadhāraṇāt sarvajñatā prāpnoti  nacaitad yuktam  parasparaviruddhārthopadeśād iti pūrvam uktatvāt athāpi syād yasya vacanaṃ sarvatra pramāṇair nivāryamāṇaṃ vyāhartuṃ na pāryate sa eva sarvajño bhaviṣyatīty āha yenaivetyādi yenaiva hetunaikasya sarvajñatvaṃ prasādhyate svapakṣaprītimātreṇa so nyasyāpy upatiṣṭhate TS dūṣaṇāni sasaṃrambhāḥ sarvajñajinasādhane śākyā yāny eva jalpanti jainās tānyeva yuñjate TS tatrānavasthitais teṣāṃ bhinnaiḥ sādhanadūṣaṇaiḥ pratibimbodayagrastair nirṇayaḥ kriyate katham TS yo hi hetuḥ sugatasarvajñatāsādhanāyopādīyate sugatasutaiḥ yathā sākṣād viditasakalārthatattvaḥ sugataḥ  aśrutānanumitāviparītārthopadeṣṭṛtvāt  yathā pratyakṣāgatasalilādis tadupadeṣṭeti ayam eva digambarāṇāṃ jinasarvajñatāsādhanāya heturupatiṣṭhate tataś ca tadavastha eva saṃdehaḥ tathā jinasarvajñatāsādhanāya digambaraiḥ sādhane kṛte yāni dūṣaṇāni śākyair upādīyante tadupadiṣṭānāṃ syād vādādīnām ayogānnāsau sarvajña iti  tāni śākyaiḥ sugatasarvajñasādhane kṛte jainā abhyupādadate nāsau sarvajñas tadudiṣṭānāṃ kṣaṇabhaṅgādīnām ayogād iti tataśca yathā bimbasannidhānāntaraṃ pratibimbodaya evam eṣāṃ sādhanadūṣaṇānantaraṃ parasparapratyanīkabhūtāni sādhanadūṣaṇānyupatiṣṭhanta iti tat katham ebhiḥ sādhanadūṣaṇair anavasthitaiḥ pratibimbodayenaiva grastair nirṇayaḥ kriyate kasyacit sarvajñatvena syād etat yasya na kenacit paramārthato dūṣaṇaṃ śakyate kartum  sa eva sarvajñatvena vijñāsyata ity āha evam ityādi evaṃ sarvajñakalpeṣu nihateṣu parasparam alpaśeṣīkṛtān sarvān vedavādī haniṣyati p ātmānam utkarṣayann āha yathā nakuletyādi yathā nakuladantāgraspṛṣṭā yā kācid auṣadhiḥ sarvaṃ sarpaviṣaṃ hanti krīḍadbhir api yojitā vedavādimukhasthaivaṃ yuktilaukikavaidikī yā kācid api śākyādisarpajñānaviṣāpahā  kā punar asau yā kācid yuktir ity āha yasyetyādi yasya jñeyaprameyatvavastusattvādilakṣaṇaḥ nihantuṃ hetavaḥ śaktāḥ ko nu taṃ kalpayiṣyati ekenaiva pramāṇena sarvajño yena kalpyate nūnaṃ sa cakṣuṣā sarvān rasādīn pratipadyate  yasya hi jñeyatvādayaḥ sapakṣavipakṣasādhāraṇatvenāpratītāḥ santo bādhakā bhavanti  so tyantāsambhavīti na prekṣāvatābhyupeyaḥ tathā hi śakyam idaṃ vaktuṃ sugato sarvajño jñeyatvaprameyatva vastutvasatvavaktṛtvapuruṣatvādibhyo rathyāpuruṣavad iti nacāpyete naikāntikā bhavanti tathā hi sarvapadārthajñānāt sarvajña iṣyate  tac ca sakalavastuparijñānaṃ kadācid indriyajñānena vā bhavet  manojñānena vā na tāvad indriyajñānena  tasya pratiniyatārthaviṣayatvād ayuktamaśeṣārthaviṣayatvam  tathā hi cakṣurādijñānāni pratiniyatārthaviṣayatvād ayuktamaśeṣārthaviṣayatvam tathā hi cakṣurādijñānāni pratiniyataviṣayagrahaṇasvābhāvānyeva svakāraṇair indriyair niyāmakair janitāni  tataścānatikrāntasvaviṣayamaryādāni loke tipratītānīti na yuktam etair aśeṣārthagrahaṇam anyathā hyanekendriyavaiyarthyaprasaṅgaḥ syāt tataścaikenaiva jñānena sarvadharmān bhinnendriyagrāhyānapi rasarūpādīn jānātītyevaṃ yena bauddhena kalpyate  ekena sarvaṃ jānāti sarvamekena paśyatīti vacanānnūnaṃ sa vādī bauddhaścakṣuṣā karaṇabhūtena taddūrapravṛttena jñānena sarvadharmān rasādīnavagacchatīti prāptam na caitacchakyate vaktum mābhūd ekena jñānena yugapad aśeṣādarthasya grahaṇam  anekena bhaviṣyatīti yato yugapad anekavijñānāsambhavāt sambhave pi na sarvapadārthagrahaṇam asti  paracittasyendriyajñānāviṣayatvāt  agocaraprāptasya ca dūrasūkṣmavyavahitāder arthasya tena grahītum aśakyatvāt syād etat yadi nāma cakṣurādijñānāṃ vijātīyārthagrahaṇam idānīṃ na dṛśyate p tathāpi kālāntare kadācid vijātīyārthagrahaṇamabhūt kasyacid iti sambhāvyata ity āha yajjātīyair ityādi yajjātīyaiḥ pramāṇais tu yajjātīyārthadarśanam dṛṣṭaṃ samprati lokasya tathā kālāntare pyabhūt  hetupratibaddho hi bhāvānāṃ svabhāvapratiniyamo nākasmikaḥ  anyathā sarvasya sarvasvabhāvatvaprasaṅgaḥ  tataś ca tathāvidhahetupratibaddhātmalābhasya katham anyathātvaṃ kadācid api sambhāvyam  nahi dhūmaketupratibaddhātmasaṃsthiteranyato dhūmasyodbhavaḥ sambhāvyata iti bhāvaḥ nāpi manojñāneneti pakṣaḥ tathā hi yadyapi tat sarvārthaviṣayam  tathāpi na tasya svātantryeṇārthagrahaṇavyāpāro sti  abdhabadhirādyabhāvaprasaṅgāt pāratantrye cendriyajñānaparigṛhītārthaviṣayatvād dūrasūkṣmavyavahitaparacittāder arthasyendriyajñānaṃnā viṣayīkṛtasya tena paricchedo na prāpnoti syād etat prajñādīnām abhyāsāt pratipuruṣaṃ tāratamyabhedadarśanād atyantaprakarṣo pi sambhāvyata ityatrāha ye pītyādi ye pi sātiśayā dṛṣṭāḥ prajñāmedhābalair narāḥ stokastokāntaratvena natvatīndriyadarśanāt prājño pi hi naraḥ sūkṣmānarthān draṣṭuṃ kṣamo pi san svajātīran atikrāmannatiśete parānnarān  nahi kasyacid abhyāse pyatīndriyārthadarśitvam upalabdham tathā hi naro tiprājño pi nipuṇabuddhigamyatayā sūkṣmānarthānupalabddhuṃ samartho pi svajātiḥ manuṣyajātibhāvinīḥ prakṛtīradivyacakṣuṣṭvādilakṣaṇā anativartamāna etābhyāṃ narānaratiśayāno dṛśyate natu divyacakṣuṣṭvādinā yuktaḥ kaścid dṛśyate iti yāvat tataś ca sa paśyati divyena cakṣuṣā suviśuddhenātikrāntamānuṣyakena satvān sugatimapi gacchato durgatim api gacchata ityādi yadboddhair upaghoṣyate tat kila nopapadyata iti bhāvaḥ bhavatu nāmābhyāsādibhir atiśayaḥ sarvāsāṃ buddhīnām tathāpyetā avilaṅghitasvaviṣayasīmāna eva satyo tiśerata iti vistareṇa pratipādayann āha śrotragamyeṣvityādi p śrotragamyeṣu śabdeṣu dūrasūkṣmopalabdhibhiḥ puruṣātiśayo dṛṣṭo na rūpādyupalambhanāt cakṣuṣāpi ca dūrasthasūkṣmarūpaprakāśanam kriyate tiśayaprāptyā natu śabdādidarśanam  dūrasūkṣmeṣūpalabdhayo jñānāni  tābhir itītthambhūtalakṣaṇe tṛtīyā kvacid dūrasūkṣmopalabdhita iti yāvat  tato hetau pañcamī vidhāyādyāditvāt tasir vidheyaḥ natu śabdādidarśanam cakṣuṣā kriyata iti sambandhaḥ etāvatendriyadhiyāṃ svaviṣayamaryādānatikramo darśitaḥ  sāmprataṃ manovijñānasyābhyasyamānaviṣayānatikrameṇaivātiśayo dṛśyate iti pratipādayati evam ityādi evaṃ śāstravicāreṣu dṛśyate tiśayo mahān natu śāstrāntarajñānaṃ tasmānmātreṇaiva labhyate etad eva spaṣṭayann āha jñātvetyādi jñātvā vyākāraṇaṃ dūraṃ buddhiḥ śabdāpaśabdayoḥ prakṛṣyate na nakṣatratithigrahaṇanirṇaye jyotir vicca prakṛṣṭo pi candrārkagrahaṇādikam vit na bhavatyādiśabdānāṃ sādhutvaṃ jñātumarhati tathā vedetihāsādijñānātiśayavān api na sargadevatāpūrvapratyakṣīkaraṇakṣamah  jyotir vettīti jyotirvit vedetihāsādiṣu jñānāni teṣām atiśayaḥ sa vidyate yasyeti vigrahaḥ apūrvaśabdena dharmādharmavucyete kiṃ ca svaviṣayamaryādātikrameṇāpyatiśayo bhavannātyantaprakarṣaniṣṭhāṃ gacchati api tu kiyanmātraviśeṣāvadhireva dṛśyata ityetad darśayann āha daśahastāntaram ityādi daśahastāntaraṃ vyomno yo nāmotplutya gacchati na yojanamasau gantuṃ śakto bhyāsaśatair api  tathā hi yadi nāma kecid upacitaśleṣmavapuṣo hastamātravyomotplavanāsamarthāḥ paścādabhyāsakrameṇa samāsāditagātralāghavaṃ daśahastāntaragaganavilaṅghino jātāḥ  tathāpi na te yojanam ekam api khagapathamutpatituṃ samarthāḥ prayatnaśatenāpi bhavanti tasmād ityādinopasaṃharati p tasmād atiśayajñānair atidūragatair api kiñcid evādhikaṃ jñātuṃ śakyate na tvatīndriyam  atiśayena prakarṣeṇa jñānāni atiśayajñānāni tṛtīyepiti yogavibhāgāt samāsaḥ tair iti karaṇatṛīyā etad eva spaṣṭīkurvann āha eketyādi ekāpavarakasthasya pratyakṣaṃ yat pravartate śaktis tatraiva tasya syānnaivāpavarakāntare ye cārthā dūravicchinnā deśaparvatasāgaraiḥ varṣadvīpāntarair ye vā kastān paśyedihaiva san  varṣam lokaviśeṣaḥ yathā bhārataloko bhāratavarṣamity ucyate anyair apyatrāsmākaṃ svahasto datta iti darśayann āha naletyādi nalartuparṇayoścāsāvaśvākṣahṛdayajñayoḥ saṃvāhe gacchatorvākyamṛtuparṇena bhāṣitam sarvaḥ sarvaṃ na jānāti sarvajño nopapadyate naikatra pariniṣṭhāsti jñānasya puruṣe kvacit  saṃvāha iti rathe tathā hi kila śrūyate nalo nāma rājā babhūva sa kilākṣahṛdayānabhijñatayā sakalam eva rājyaṃ dyūtena hārayāmāsa tasya ca rājñī damayantī nāma babhūva so pahṛtasakalarājyas tayā devyā kevalayā sārddhamaraṇyamupajagāma tatrāgatasyāpi tatra daivavaśāt tayā rājñā saha viyogo bhūt so tīva samupajātapriyāvirahaśokāścudurdinavadanaścintājaladhimavagāhamāno tiśayasañjātaśarīrakraśmimāparibhramannitas tataḥ katham api saṅkṣepād ṛtuparṇasya rājño nujīvṛttimāsthāyāviditasthito bhūt sāca tasya rājñī kathaṃ katham api pitṛgṛhamanuprāptā babhūva tasyāś ca pitā tatsvāminas tatrāgamanāya sarvadeśeṣu damayantyāḥ svayaṃvaramudghoṣayāmāsa śrutam ṛtuparṇena rājñā yathā kila damayantīsvayaṃvareti  sa śrutvā nalena sārathinā tatra gantumabhipratasthe ṛtuparṇaścākṣahṛdayajño nāśvahṛdayavedī nalastvaśvahṛdayajño nākṣahṛdayābhijñaḥ parijñātamṛtuparṇena yathāyam aśvahṛtayajña iti sa jñātvā tenābhyadhāyi  bhoḥ kathaya me śvahṛdayam iti nalo pyabhihitatvān kathayāmi yadi mama tvamapyakṣahṛdayaṃ kathaya p sīti tata idam ṛtuparṇena kīritam sarvaḥ sarvaṃ na jānātītyādi tato nalena rājñākṣahṛdayam ṛtuparṇato viditvā punar api tadrājyaṃ jitvā pratyānītam iti vārtā kiṃ ca sarvajñena satāvaśyamatītānāgataṃ vastu jñātavyam anyathā hi pratyutpannamātraparijñāne pradeśajñaḥ syān na sarvajñaḥ  na cānāgatādiparijñānaṃ sambhavatīti darśayann āha anāgata ityādi anāgatena dṛṣṭaṃ ca pratyakṣasya manāgapi sāmarthyaṃ nānumānādijanma liṅgādibhir vinā  pratyakṣasya vastusāmarthyabalenotpatter anāgatasya cāvastutvān na tatra pratyakṣavyāpāraḥ nāpyanumānasya  liṅgābhāvāt nahyanāgatavastusambaddhaṃ kvacid viditaṃ liṅgam asti anāgatasyābhāvāt ādiśabdena dṛṣṭāntaparigrahaḥ anāgatagrahaṇam upalakṣaṇam atītasyāpi grahaṇaṃ draṣṭavyam yatas tatrāpyavastutayā na pratyakṣavyāpāro sti tasmāt siddhā prameyatvāder hetugaṇasya vyāptiḥ ata eva pūrvoktasyābhāvapramāṇaviṣayīkṛtavigrahatvād ityetasya hetor vyāptir uktā bhavati tadevaṃ hetūnāṃ vyāptiṃ praśāvyosādhyopasaṃharann āya tasmād ityādi tasmād atīndriyārthānāṃ sākṣād draṣṭā na vidyate vacanena tu nityena yaḥ paśyati sa paśyati syād etat na nityenaiva vacanena sarvaḥ paśyati  tathā hi kanakakāśyapamuniprabhṛtipraṇītād vākyācchākyamuniḥ paśyati  tato pyanya  iti atrāha etadityādi etad akṣamamāṇo yaḥ pauruṣeyāgamāntarāt atīndriyārthavijñānaṃ buddhāder api manyate tasya tenaiva tulyatvāt tvadvākyāpramāṇatā puruṣasya ca vaktavyā pūrvoktaireva hetubhiḥ  etat anantaroktam vacanena tu nityena yaḥ paśyati sa paśyatīti  asahamāno ya evaṃ manyate bauddhādir na nityena vānena sarvaṃ paśyati  kintu puruṣāntarakṛtena  tadyathā kanakakāśyapādipraṇītenāgamena śākyamunir iti  tasyaivaṃvādinast p advākyasyāpramāṇatā vaktavyā tasya puruṣāntarasya vākyaṃ tadvākyam  tenaiva dṛṣṭābhimatapuruṣavākyena tulyatvāt kāraṇāt puruṣasya cāgamakarturapramāṇatā vaktavyeti sambandhaḥ kathaṃ   pūrvokair jñeyaprameyatvādibhir hetubhiḥ nanu cānādir buddhaparamparā tat praṇīto pi siddhānto nādir eva tataś ca vedābhiyuktaparamparāvad vedavaccānayor apyanāditvād adoṣatvam evetyatrāha kartṛkṛtrimavākyānām ityādi kartṛkṛtrimavākyānama ucyate yā tvanāditā apramāṇadvayādhārā na sā prāmāṇyasādhanī etad eva darśayann āha na śauddhodanivākyānām ityādi na śauddhodanivākyānāṃ pāratantryāt pramāṇatā apaśyataḥ svayaṃ dharmaṃ tathā śauddhodaner api  yathā śauddhādanes tadvākyasya cāprāmāṇyaṃ tathānyeṣāṃ kanakakāśyapādīnāṃ tadvacasāṃ ceti īdṛśāṃ pudgalānāṃ ca kalpyamānāpyanāditā aprāmāṇyapadasthatvān na tasmād atiricyate  tataścedṛśāṃ pudgalānāṃ tadvākyānāṃ cānāditā kalpitāpi satīna tasmād aprāmāṇyād atiricyate dūrībhavati aprāmāṇyapada eva sthitatvāt ato nāditvasāmānyaṃ buddhānām abhidhīyate mīmāṃsakāyamānais tair yadvedādhyāyinām iva tadajñānaviśeṣatvān na teṣāṃ yāti tulyatām pramāṇatvāpramāṇatve syātām evaṃ hyanādinī  tatra yadi nāmānāditvamātreṇa buddhāder vedādhyāyibhiḥ saha sāmyamupavarṇitam tathāpi nānāditvāt prāmāṇyaṃ siddhyati prāmāṇyāprāmāṇyayor anāditvāvirodhātkevalaṃ vedādhyāyināṃ buddhādīnāṃ ca pramāṇatvāpramāṇatve yathākramamanādinī syātām  na tu dvayor anāditvāt pramāṇatvam eva vāpramāṇatvam eva vā siddhyatīti samudāyārthaḥetad eva dṛṣṭāntena spaṣṭīkurvann āha ya ityādi p ye pramāṇatadābhāsaguṇadoṣā hyanādayaḥ na te nāditvamātreṇa sarve gacchanti tulyatām suvarṇaṃ vyavahārāṅgam anādyantaṃ yathāsthitam māyāsuvarṇamapyevam iti kiṃ tena tat samam pramāṇatadābhāsayor guṇadoṣā iti vigrahaḥ idānīm abhāvapramāṇaviṣayīkṛtavigrahatvasyāsiddhatāparihāreṇa sarvajñasyābhāvavaṃprasādhayan vedasya tato viśeṣam āha sarvajñatvam ityādi sarvajñatvaṃ ca buddhāder yā ca vedasya nityatā tulye jalpanti ye tebhyo viśeṣaḥ kathyate dhunā tulye jalpantīti samyakpratipattihetutvena dvayor api sāmyānnityavedadvāreṇa cātīndriyārthapratītiḥ sarvajñavacanadvāreṇa ceti na kaścid viśeṣa iti ya evaṃ jalpanti tebhya evaṃvādibhyo vedasya viśeṣaḥ kathyate tathā hi sarvadarśī pratyakṣānumānaśabdopamānārthāpattīnāṃ madhye naikenāpi pramāṇena siddhaḥ tat katham abhāvapramaṇagrāsīkṛtamūrter asatas tasya pramāṇabhūtenāgopālāṅganādipratītena vedena sāmyaṃ bhaviṣyatīti manyamānaḥ sarvajña ityādinā pratyakṣādipramāṇapañcakaprasiddhatām asya nirākarotisarvajño dṛśyate tāvan nedānīm asmadādibhiḥ   V codanā abdṛṣṭo na caikadeśo sti liṅgaṃ vā yo numāpayet Kūmārilas Bṛhaṭṭīkā SrDS  R  V zitinNBhū  TBV  PKM  pāda ab BSS  vlcakṣurādibhiḥ LSS f wird unten TS f uf zusmmen mit V widerlegtna tāvat pratyakṣeṇāsmadādibhir arvāgdarśanaiḥ sarvajño dṛśyatetathā hy arvāgdarśinaḥ pratyakṣaṃ trividham  indriyajñānaṃ mānasaṃ sarvacittacaittānām ātmasaṃvedanaṃ cetitad etat trividham api na sarvajñam avagamayitum alam  atadviṣayatvāt indriyajñānaṃ hi rūpādiviṣayapañcakaniyatam ato na tena parasantānasamavāyino buddhidharmā viṣayīkriyantenāpi mānasena  tasya indriyajñānaparigṛhītaviṣayānantaraviṣayagrāhītvenendriyajñānavat pratiniyatarūpādiviṣayatvātnāpi svasaṃvedanena  tasya svasantānavartivartamānacittacaittaviṣayatvātato na tena parasantānavartinaḥ svasantānikāścānāgatāścetodharmāḥ śakyante vedayitumyogijñānasyaiva ca sādhyatvān na tena grahaṇāgrahaṇacintāvataratināpy anumānena  tad dhi trividhaliṅgasamāśrayam iṣyate saugataiḥtatra vidhisādhanasyātrādhi p kārānānupalabdhis tāvad ihādhikriyatenāpi kāryam  pratyakṣānupalambhapratyakṣopalambhasādhanatvāt kāryakāraṇabhāvasya viprakarṣiṇā sarvajñena saha kasyacit kāryakāraṇabhāvāsiddheḥsvabhāvo pi hetur na sarvadarśinaḥ sattāṃ sādhayati  tadapratyakṣatve svabhāvasya tadavyatirekiṇo grahītum aśakyatvāttasmād dṛṣṭaḥ prasiddho liṅgabhūta ekadeśaḥ pakṣadharmaḥ sa na sambhavati  nirūpyamāṇo yaḥ sarvajñam anumāpayetkiṃ ca  sarvajñasattāsādhane sarvo hetus trayīṃ doṣajātiṃ nātivartate  asiddhiṃ viruddhatvam anaikāntikatvaṃ catathā hi hetur ucyamāno bhāvadharmo vābhidhīyeta abhāvadharmo vā  yadvobhayadharma  iti pakṣatrayamtatra sarvajñe dharmiṇi na bhāvadharmaḥ prativādiprasiddhaḥ sambhavati  tasyaiva dharmiṇaḥ sādhyatvenanā siddhatvāt siddhau vāvivādaprasaṅgātyo hi bhāvadharmaṃ tatrecchati sa kathaṃ vādī taṃ necchet nirāśrayasya dharmamātrasya grahītum aśakyatvātnāpy abhāvadharmo hetuḥ sarvajñasiddhaye yuktaḥ  tasya bhāvaviparītasādhakatvena viruddhatvāt nāpy ubhayadharmaḥ tasyānaikāntikatvātkathaṃ hi nāma bhāvābhāvadharmo bhāvadharmasiddhāv abhāvākhyavipakṣavṛttivyavacchedalabhyam bhāvād vyavyabhicāritvalakṣaṇaṃ hetutvam anubhavettasmāt triprakāro py ekadeśo liṅgabhūto nāsty anumāpaka iti nānumānataḥ sarvajñasya siddhiḥśabdād api na sarvajñāvasāyo stīti darśayati na cāgamavidhir ityādina cāgamavidhiḥ kaścinnityasarvajñabodhakaḥ kṛtrimeṇa ca satyena sa kathaṃ pratipādyate  śabdāsannikṛṣṭe rthe yaj jāyate jñānamtac chābdam tac ca dvividhaṃ nityaśabdajanitaṃ pauruṣeyadhvanihetukaṃ catatra tathāvidhasya sarvajñapratipādakasyāgamasya nityasyābhāvān na tāvad ādyaṃ sambhavatiyac copaniṣadādau paṭhyate yaḥ satyavāk satyasaṅkalpaḥ satyakāmaḥ so nveṣṭavyaḥ sa vijijñāsitavyaḥ ityevamādi  so py arthavādo draṣṭavyaḥyac ca pauruṣeyaṃ vacanam ucyate sa bhagavāṃs tathāgatorhena samyak sambuddha iti tasyāpramāṇatvāt kathaṃ tenāsatyena sa pratyāyyeta syād etan na yataḥ kutaścid vacanāt sarvajño smābhiḥ pratīyate kiṃ tarhi tenaiva bhagavatoktena sarvajño haṃ sarvadarśī  nāsti tathāgatasya kiñcid ajñātam ityādi atas tadvacanād eva pratīyata ity āha athetyādi p atha tadvacanenaiva sarvajño nyaiḥ pratīyate prakalpyeta kathaṃ siddhir anyonyāśrayayos tayoḥ  evaṃ satītaretarāśrayadoṣaḥ prāpnoti katham ity āha sarvajñoktatayetyādi sarvajñoktatayā vākyaṃ satyaṃ tena tadastitā kathaṃ tadubhayaṃ siddhyet siddhān mūlāntarādṛte  tathā hi na tāvat tadvacanasya prāmāṇyaṃ niścīyate yāvat sarvajñoktametad ityevaṃ nāvagamyeta tasya ca sarvajñasyāvagatis tata eva vacanād iti vyaktam itaretarāśrayatvam siddhān mūlāntarādṛta iti niścitāt kāraṇāntarād vinetyarthaḥ athāpi syācchrāvakākacchāriputrāder vacanāt sarvajño vasīyate  yatas tenoktam sarvajño yaṃ śākyakulanandana iti  atrāha asarvajñapraṇītāttvityādi asarvajñapraṇītāt tu vacanān mūlavarjitāt sarvajñamavagacchantaḥ svavākyāt kiṃ na jāyanate  nahyānāsāditapramāṇābhāvasyānyavākyasya svavacanāt kaścid viśeṣo sti  yena bauddhāḥ svavacanād eva sarvajñaṃ na pratipadyante  anyavacanāt pratiyantīti na kiñcit kāraṇam utpaśyāmo nyatra jāḍyāt atha matamaparimitās tathāgatā abhūvan  bhaviṣyantāś ca  tataścaikasya tadanyavacanāt sarvajñatāvasīyate anyasyāpyanyavacanād ityatrāha sarvajñā bahava ityādi sarvajñā bahavaḥ kalpyāścaikasarvajñasiddhaye ya evaiko pyasarvajñaḥ sa sarvajñaṃ na buddhyate  ekasarvajñasiddhaye sarvajñaparamparāmanusarataḥ sakalapuruṣāyuṣasaṃkṣaye pi nārvāg darśanasya sarvajñaniścayotpattisambhava iti sarvajñāḥ kalpyāḥ prasajyeran api ca āstāṃ tāvadidaṃ yadidānīṃtanāḥ sarvajñamasannihitaṃ boddhumasamarthā iti  api tu tat kālasannihitā api taṃ jñātuṃ na śaknuvantyevāsarvavida ityetad darśayann āha sarvajño yam ityādi sarvajño yam iti hyevaṃ tat kālair api boddhibhiḥ tajjñānajñeyavijñānaśūnyair jñātuṃ na śakyate  p sarvajño nāvabuddhaś ca yenaiva syān na taṃ prati tadvākyānāṃ pramāṇatvaṃ mūlājñāne nyavākyavat  tasya sarvajñasyajñānaṃ  tajjñānaṃ tadeva jñeyaṃ paricchedyaṃ yasya vijñānasya tat tathā  tac ca tadvijñānaṃ ceti tathoktam  tena śūnyāḥ rahitāḥ athavā tajjñānasya yadvijñeyaṃ tena śūnyāḥ  asarvajñā ity arthaḥ nahi śarīramātradarśanāt sarvajña ityevam avasātuṃ pāryate viśiṣṭajñānasambandhagrahaṇānantarīyakatvād asyāvasāyasya tac ca viśiṣṭaṃ jñānaṃ sakalapadārthaviṣayaṃ sādhakam sakalapadārthaviṣayatā tasya tadgrāhyaviṣayagrahaṇamantareṇāvasātuṃ na śakyate nahi daṇḍipratyayo daṇḍagrahaṇamantareṇa bhavati prayogaḥ yasya yadgrahaṇopādhiravagrahas tasya tadupādhigrahaṇābhāve grahaṇaṃ na bhavati  tadyathā daṇḍagrahaṇopādhidaṇḍa ṇḍi grahaṇaṃ na daṇḍiṇḍrūpārūpopādhyagrahe bhavati  nāsti ca sarvajñajñānagrahaṇasya jñeyagrahaṇopādhir jñeyarūpodhigrahaṇam arvāg darśinām iti vyāpakānupalabdhiḥ upādhigrahaṇenopādhimad grahaṇasya vyāptatvāt tasya cehābhāvaḥ tataś ca tadānīṃ sannihitenāpyasarvavidā yenaiva sarvajño nāvadhāryate  taṃ prati sarvajñavākyānām api satāmaniścitatvād aprāmāṇyam eva  mūlasya prāmāṇyaniścayakāraṇasya sarvajñajñānaniścayasyābhāvāt anyavākyavad iti rathyāpuruṣavākyasyeti atha matam aśeṣaśiṣyajananadharmasyānekavidhacittacaritādiparijñānād adeśanādiprātihāryeṇa vineyajanamanāṃsyāvarjayann asāvātmanaḥ sarvajñatāmayatnena tebhyaḥ pratipādayatītyatrāha sarvaśiṣyair apītyādi sarvaśiṣyair api jñātānārthān saṃvādayannapi na sarvajño bhaved anyalokajñātārthavarjanāt naca sarvanarajñātajñeyasaṃvādasambhavaḥ kālatrayatrilokasthair narair na samāgamaḥ  yannāma tat kālasannihitakiyan mātrajananaparijñātārthān parijñātavāṃstathāpi na sarvajño bhavati  tat kālāsannihitānyalokaparijñātasyārthasyāparijñānāt nahyekadeśaparijñānena sakalajño bhavatyatiprasaṅgāt nāpi tat kālasannihitāśeṣajanaparijñātārthasaṃvādaḥ sambhavati dūrasthānām anarthināṃ ca saṃvādābhāvāt syād etat yadā sarva eva janās tathāgataṃ yugapad upetya yadyat praśnayanti tadā sa bhagavāṃs tadaiva vyākarotītyato styeva p sarvanarajñātajñeyasaṃvāda ityatrāha kālatrayatrilokasthair iti nahyatītānāgatavartamānakālavartināṃ nṛṇāṃ samāgamaḥ kvacid api sambhavī nāpi  svargapātālamartyātmakalokatrayasthānām yadvā lokatrayaṃ kāmarūpārūpadhātutrayātmakaṃ boddhavyam syād etat yadi samastalokaparijñātārthaparijñānasāmarthyaṃ tasya na syāt tadā kiyanmātraparijñātārthasaṃvādo pi kathaṃ syāt  bhavati ca  tena manyāmahe astyevāsya sakalapadārthaparijñānasāmarthyam iti  atrāha kiñcijjñopītyādi kiñcijjñope hi śaknoti stokān bhramayituṃ narān sarvajñaṃ yena gṛhṇīyus te bhaktibhrāntacetasaḥ bhuktacintatamuṣṭisthadravyasaṃvādanakṣaṃāḥ kecit kuhakavijñānair dharmādijñānavarjitāḥ tathā mānyendrajālādikuśalāḥ kecid ajñakam bhrāmayanti janaṃ yena sarvajñāḥ pratibhānti te  nahi kiñcin mātrātīndriyapadārthaparijñāmātreṇa dharmādharmādiparijñānaṃ tasya siddhyati  kuhakajñānibhir māyendrajālādikuśalaiścānekāntāt tathā hi mantrauṣadhādiprayogeṇa yathā bhuktam annavyañjanādi  yathā cintitaṃ ca manasā vastu  muṣṭisthaṃ ca dravyaṃ saṃvādayantyeva na caitāvatā te dharmādivido bhavanti yathā kecid indrajālakuśalā vicitrodyānavimānāpsarogaṇadevaputrādikamākāśe darśayantītyanekāntaḥ nanu cetihāsapurāṇeṣu brahmādiḥ sarvajñaḥ kīritaḥ  tathā hi brahmaṇo jñānamapratighaṃ vairāgyaṃ ceti tatra paṭhyate  tat katham āgamāt sarvajño na siddha ityatrāha itihāsetyādi itihāsapurāṇeṣu brahmādir yo pi sarvavit jñānamapratighaṃ yasya vairāgyaṃ ceti kīrittam gauṇatvenaiva vaktavyaḥ so pi mantrārthavādavat yadvā prakṛtadharmādijñānāpratighatocyate dharmārthakāmamokṣeṣu prakṛteṣu caturṣvapi jñānamapratighaṃ tasya na tat sarvārthagocaram  p yathā mantreṣvarthavādanirdeśo bhavati tathetihāsādiṣvapi brahmādeḥ sarvajñatvamarthavādād boddhavyam anyārtho hi śabdo nyamarthaṃ vadatīti kṛtvārthavāda ucyate athavā prakṛteṣu dharmārthakāmamokṣeṣu jñānasyāpratighatvād asya brahmāder jñānārtha pratighatā nirdiṣṭhā natu sarvārtheṣvapratighātāt nanu ca yadi tasya dharmāder anyatra vastuvijñānaṃ pratihanyeta tat katham apratighamityucyetetyatrāha na hītyādi na hyapratighatāmātrāt sarvagocaratocyate svārtheṣvapyapratighātād bhavatyapratighaṃ hi tat  yadyevaṃ yadi svārthapratighātād apratighamucyate tadā sarveṣām eva puṃsāṃ jñānaṃ svārthāpratighātīti tat ko viśeṣo brahmāder yena tasyaivāpratighaṃ jñānam ucyate nānyeṣam ityatrāha etaccetyādi etacca phaladajñānaṃ yāvaddharmādigocaram natu vṛkṣādibhir jñātaiḥ sarvaiḥ kiñcit prayojanam yāvad aupayikajñānaṃ nacaitat pratihanyate tenāpratighavijñānavyapadeśo sya labhyate  etadācaṣṭe puruṣārthopayogiṣu dharmādiṣu tasyaiva brahmaṇo jñānamapratighaṃ pravartate nānyeṣām ityetad viśeṣakhyāpanāya brahmāder eva svārthāpratighatvād apratighāti jñānam uktaṃ nānyeṣām aupayikajñānam iti aupayike puruṣārthopayogini dharmādau jñānam aupayikajñānam yāvad iti niraviśeṣam aupayikajñānaviśeṣaṇaṃ caitat yadveti pakṣāntaram āha yadvātmanyeva tajjñānaṃ dhyānābhyāsapravartitam tasyaivāpratighātena jñānāpratighatocyate  ātmanīti puruṣe tasyaiveti ātmaviṣayasya jñānasya nanu ceśvarasya jñānādayo daśāvyayā guṇāḥ paṭhyante  tat katham asāvavyajñānayogāt sarvajño na bhavatītyāha jñānam ityādi jñānaṃ vairāgyamaiśvaryam iti yo pi daśāvyayaḥ śaṃkaraḥ śrūyate so pi jñānavānātmavittayā  p jñānam tattvāvabodhaḥ  vairāgyam viṣayavaimukhyam  aiśvaryam aṣṭavidham aṇimā laghimā mahimā prāptiḥ prākāmyam īśitvaṃ vaśitvaṃ yatrakāmāvasāyitā ceti  ete daśa jñānādayo vyayā anuyāyino yasyāsau daśāvyayaḥ tatrāṇimā yadaṇuśarīro bhūtvā sukhaṃ lokaṃ sañcarati sarvabhūtair adṛśyaḥ laghimā yo laghutvād vāyuvad vicarati mahimā yatpūjitaḥ sarvalokeṣu vandito rcitaś ca mahadbhyo pi mahattamo bhavati prāptiḥ yadyanmanasā cintayati tat tat prāpnoti prākāmyam yat pracurakāmo bhavati viṣayān bhoktuṃ śaknotītyarthaḥ īśitvam yat trailokyasya prabhur bhavati vaśitvam yadbhūtāni sthāvarajaṅgamāni vaśaṃ nayati  tasyendraś ca bhavati yatrakāmāvasāyitā yat brāhmaprājāpatyadaivagāndharvayākṣya rākṣasyapaitrapaiśāceṣu mānuṣyeṣu tair yagyonyeṣu ca sthānāntareṣu yatra yatra kāmayate tatra tatrāvasati ātmavittayeti ātmaviditayā sa jñānavān na tu niravaśeṣapadārthaparijñānavat tayetyarthaḥ kasmāt punar ekadeśaparijñāne pi sa eva śaṅkaro jñānavān ucyate nānya ity āha etad eva hītyādi etad eva hi tajjñānaṃ yadviśuddhātmadarśanam aśuddhe tannimitte ca yat tadajñānam ucyate  viśuddhaścāsāvātmā  ceti tathoktaḥ tasya darśanam iti samāsaḥ tannimitta iti tasya śuddhātmadarśanasya nimittaṃ tannimittam  kiṃ tat   ātmaiva tasmin śuddhe tannimitte ātmani sati yadātmadarśanamaviśuddhaṃ pravartate tadajñānam ucyate  kutsitatvāt nanu yadi dhyānābhyāsād brahmāder viśuddhajñānasambhavo bhyupagamyate tadā kaḥ pradveṣo buddhādiṣu  yena teṣām api jñānam apratighaṃ viśuddhaṃ ca neṣyate  ityāśaṅkya pakṣāntaropadarśanena brahmādīnāṃ viśeṣaṃ darśayann āha athāpītyādi athāpi vedadehatvād brahmaviṣṇumaheśvarāḥ sarvajñānamayād vedāt sarvajñā mānuṣasya kim kvaca buddhādayo martyāḥ kvaca devottamatrayam yena tat sparddhayā te pi sarvajñā iti mohadṛk  ātmībhūtavedatvād vedadehā ucyante sarvapadārthajñānakāraṇatvāt sarvajñānamayo vedaḥ p etad uktaṃ bhavati nahi brahmādīnāṃ svātantryeṇa dharmādiṣu jñānapratighaṃ pravartate kiṃ tarhi vedadvāreṇa na caivaṃ buddhādīnāṃ bhavadbhir iṣyate teṣāṃ svayaṃ tu svāyatta jñānatvāt kiñca brahmādīnāṃ dhyānābhyāsād viśuddhajñānasambhavo yujyata eva teṣāṃ devatvena sarvajanotkṛṣṭatvāt vede paṭhitatvāc ca manuṣyasya tu na kadācid īdṛśaṃ sāmarthaṃ sambhāvyaṃ tasya tadviparītatvāt tasmān manuṣyā api sarvajñā iti mohadṛk mohadarśanametad bhavatām syād etad yadi brahmādayo vede paṭhyante tadā katham anityābhidheyasambandhād vedasyāpyanityatvaṃ na prasajyeta atha vedānāṃ nityatvam iṣyate tadā brahmādīnāṃ nityavedābhidheyatvaṃ virudhyate teṣām anityatvāt atha tadaviruddhaṃ tadā buddhādīnām api tadabhidheyatvāvirodha ityetad āśaṅkyāha nitye pītyādi nitye pi cāgame vede brahmāditrayakīrtanam tannityatvāc ca vedānāṃ nityatvaṃ na vihanyate  tannityatvādi teṣāṃ brahmādīnāṃ nityatvāt te hītyādinā etad eva spaṣṭīkaroti te hi nityair guṇair nityaṃ karmabhiś ca samanvitāḥ nityavedābhidhāyitvasambhavān na virodhinaḥ anityasya tu buddhāder na nityāgamagamyatā nityatve cāgamsyeṣṭe vṛthā sarvajñakalpanā  na nityāgamagamyateti śabdārthasambandhasyānityatvaprasaṅgāt nityasya cāgamaya parair anabhyupagamāt abhyupagame vā sarvajñakalpanāyā vaiyarthyaprasaṅgāt etadeva darśayati sarvajñajñāpanāt tasyeti sarvajñajñānapanāt tasya varaṃ dharmāvabodhanam vedabodhitasarvajñajñānād dharmāt tirohitāt atirohitadharmādijñānam eva viśeṣyate evam āgamagamyatvaṃ na sarvajñasya labhyate  nityasyāgamasya sarvajñajñāpanāt sakāśād varaṃ dharmāvabodhanameveṣṭam kathaṃ tadvaram ity āha p vedabodhitetyādi vedāśrayeṇa hi dharmajñānaṃ bhavadatirohitaṃ bhavati āanyathālokasthiteraviśeṣeṇa sarveṣām eva sambhavāt tirohitas tu vedabodhitasarvajñajñāto dharmas tasya nirvāṇaṃgatasyāprakaṭatvāt anirvāṇāvasthāyām apyanicchayā tadupadeśābhāvāt upadeśe pi sarvatra sarvadā sarveṣāṃ śravaṇābhāvāt nābhyupamānapramāṇasamadhigamyaḥ sarvajña iti darśayati sarvajñasadṛśa ityādi sarvajñasadṛśaḥ kaścid yadi dṛśyeta samprati tadā gamyeta sarvajñasadbhāva upamābalāt  upamānaṃ hi sādṛśyatadupādhiviṣayatvāt sadṛśapadārthagrahaṇānantarīyakamasannikṛṣṭārthagocaram  yathā gavayagrahaṇadvāreṇa goḥ smaraṇam  naca sarvajñasadṛśaḥ kaścit pratītaḥ sambhavatītyataḥ sadṛśapadārthagrahaṇābhāvān na pravartate prayogaḥ yasya sadṛśagrahaṇaṃ nāsti  na sa upamānagamyaḥ  yathā vandhyāsutaḥ  nāsti ca sadṛśagrahaṇaṃ sarvajñasyeti vyāpakānupalabdhiḥ kiñca upamānān na kevalaṃ sarvajñādhigamo sambhavī  api tu sarveṣām eva puṃsām upamānād asarvajñatvam eva yuktaṃ pratyetum ityādarśayati narān ityādi narān dṛṣṭvā svasarvajñān sarvānevādhunātanān sādṛśyasyopamānena śeṣāsarvajñaniścayaḥ  nacāpyarthāpattyā sarvajñaḥ siddhyatītyetat pratipipādayiṣuḥ paramataṃ tāvad āśaṅkate upadeśo hītyādi upadeśo hi buddhāder dharmādharmādigocaraḥ anyathā nopapadyeta sarvajño yadi no bhavet pratyakṣādau niṣiddhe pi sarvajñapratipādake arthāpattyaiva sarvajñām itthaṃ yaḥ pratipadyate  yo yaṃ buddhāder dharmādyupadeśaḥ so nyathā nopapadyate  yadi dharmādayas tena sākṣān na viditā bhaveyuḥ  tasmād yadyapi pratyakṣādi sarvajñapratipādakaṃ niṣiddham  tathāpyarthāpattyā sarvadarśī pumān siddha ityevaṃ yaḥ pratipadyate so yuktaṃ pratipadyate  vakṣyamāṇānnyāyād iti bhāvaḥ yadvā anumānam evedaṃ nārthāpattis trairūpyasambhavād iti darśayati yadvetyādi p yadvā sāmānyato dṛṣṭaṃ pravṛttam iha sādhanam sarvajñasyocyate nyatra jñānapūrvatvadarśanāt yaḥ kaścid upadeśo hi sa sarvo jñānapūrvakaḥ yathābhayādiśaktīnām upadeśas tathāvidhaḥ dharmādharmopadeśo yam upadeśaś ca tat kṛtaḥ tadīyajñānapūrvatvaṃ tasmād asyānumīyate  sāmānyato dṛṣṭamityanena viśeṣato dṛṣṭasyāsambhavam āha yayor eva hi liṅgaliṅginoḥ pratyakṣeṇa sambandho dṛṣṭaḥ sa eva liṅgī tenaiva liṅgena kālāntare saṃśayavyavacchedāya yadānumīyate tadā viśeṣato dṛṣṭam anumānam ucyate naca sarvajñena saha dharmādyupadeśasya kvacit sambandho gṛhīta ityataḥ sāmānyato dṛṣṭam evaitat tathā hi sāmānyenopadeśasyānyatra svasantāne jñānapūrvakatvaṃ dṛṣṭam  ato yathā devadattasya gatipūrvakāṃ deśāntaraprāptimupalabhyādityasya deśāntaraprāptyā gatir anumīyate  evaṃ buddhāder api bhagavato dharmādyupadeśāt tajjñānam anumāsyate prayogaḥ yaḥ kaścid upadeśaḥ sa vaktṛjñānapūrvakaḥ  yathā harītakyādiśaktyupadeśaḥ  upadeśaścāyaṃ buddhādīnāṃ dharmādyupadeśa iti svabhāvahetuḥ atrottaram āha anyathāpītyādi anyathāpyupannatvān nārthāpattir iyaṃ kṣamā ata evānumāpyeṣā na sādhvī vyavatiṣṭhate upadeśo hi buddhāder anyathāpyupapadyate svapnādidṛṣṭaṣṭaṃvyāmohāt vedādvādiccāvitathathaṃ śrutāt  anyathāpi hi vyāmohādinopadeśasya sambhavād ubhayor apyanumānārthāpattyor anaikāntikatvam katham anyathāpi sambhavatītyāha svapnādītyādi yathoktaṃ śābare bhāṣye upadeśo hi vyāmohād api bhavati  asati vyāmohe vedādapi bhavatīti tatra vyāmohād bhavan dṛṣṭo yathā svapnopalabdhasyārthasya  vedādṛṣṭo yathā manvādīnām ye tu sugatādayo vedānabhijñās teṣāṃ vyamohāt paravañcanārthaṃ vopadeśaḥsambhāvyata ityetat pratipādayati ye hītyādi p ye hi tāvad avedajñās teṣāṃ vedād asambhavaḥ upadeśakṛto  yastair vyāmohādeva kevalāt śiṣyavyāmohanārthaṃ vā vyāmohādvātadāśrayāt loke duṣṭopadeṣṭṛṇāmupadeśaḥ pravartate  atadāśrayād iti avedāśrayāt katham idamavagatam na vedāśrayo sāvupadeśa ity āha yadyasāvityādi yadyasau vedamūlaḥ syād vedavādibhya eva tu upadeśaṃ prayaccheyur yathā manvādayas tathā yatas tu mūrkhaśūdrebhyaḥ kṛtaṃ tair upadeśanam jñāyate tena duṣṭaṃ tat sāṃvṛtaṃ kūṭakarmavat  yadi hi buddhādīnāṃ dharmādyupadeśo vedamūlaḥ syāt tadā brāhmaṇebhya evavidvadbhyo manvādivad upadiśeyuḥ  naca tair brāhmaṇebhya evopadiṣṭam  kintu vaṭharaśūdrebhya eva  ato vagamyate  sāṃvṛtam alīkam  tat upadeśanam  yathā kūṭadīnārādikarmeti ye tu manvādayasteṣāṃ vedajñatvād vedamūla eva dharmādyupadeśo na svātantryeṇeti darśayati ye tvityādi ye tu manvādayaḥ siddhāḥ prādhānyena trayīvidām trayīvidāśritagranthās te vedaprabhavoktayaḥ  ṛgyajuḥsāmākhyās trayo vedās trayī bhaṇyate  tāṃ vidantīti trayīvido brāhmaṇā ucyante trayīvidhir āśrito dharmaśāstrādigrantho yeṣāṃ te tathoktāḥ tadgranthāśrayaṇāṇekāraṇam āha te vedaprabhavoktaya iti vedaprabhavā uktayo yeṣāṃ te tathoktāḥ etad api katham avasitam ityatrāha nādṛṣṭvetyādi nādṛṣṭvā vedavākyāni śiṣyebhyaścāpradarśya vā granthapraṇayanaṃ teṣām arpaṇaṃ copapadyate  arpaṇam iti bodhanam evaṃ pañcabhir api pramāṇair na sarvajñaḥ siddhyatīti pāriśeṣyād abhāvenaiva gamyata iti siddho bhāvapramāṇaviṣayīkṛtavigrahatvādityayaṃ hetuḥ nāpyanai p kāntika iti pūrvaṃ pratipāditam  nimittāntarābhāvāccābhāvavyavahārasyeti bhāvaḥ ye pi manyante nāsmābhiḥ śṛṅgagrāhikayā sarvajñaḥ prasādhyate  kiṃ tarhi  sāmānyena sambhavamātraṃ prasādhyate asti ko pi sarvajñaḥ  kacid vā sarvajñatvam asti  prajñādīnāṃ prakarṣadarśanād iti  tān pratīdam āha nara ityādi naraḥ ko pyasti sarvajñas tat sarvajñatvamityapi sādhanaṃ yat prayujyeta pratijñānyūnam eva tat sisādhayiṣito yo rthaḥ so nayā nābhidhīyate yat tūcyate na tat siddhau kiñcid asti prayojanam  hetos tāvat pūrvamanaikāntikatvaṃ pratipāditam ityata pakṣadoṣam eva tāvat pratipādayati anyasmin sādhayitum iṣṭe yadanyat pratijñāyate tat pratijñānyūnaṃ pakṣadoṣaḥ iha ca svasya śāstuḥ sarvajñatvaṃ sādhayitum iṣṭaṃ na sāmānyena tathā hi na vyasanitayā sarvajño nviṣyate prekṣāvatā  kiṃ tarhi tadvacanād dharmādharmau jñātvā pravartiṣye nivartiṣye veti pravṛttinivṛttikāmatayā  naca sāmānyena siddhenāpi tena pravṛttiṃ prati puruṣasya kaścid upayogo sti  viśeṣaparijñānam antareṇa tadvacanāniścayāt  tasmāt sa eva viśeṣaḥ pravṛttikāmena sādhanīya iti sāmānyapratijñānaṃ pratijñānyūnam eva sisādhayiṣito yo rtha iti sādhayitumiṣṭo yo rthaḥ sa iti viśeṣaḥ  svaśāstā anayeti pratijñayā yattūcyata iti viśeṣāsaṃsparśena ko pyati naraḥ sarvajñaḥ kvacid asti sarvajñatvam iti  tenasiddhenāpi na kiñcit prayojanam katham ity āha yadītyetyādi yadīyāgamasatyatvasiddhyai sarvajñatocyate na sā sarvajñasāmānyasiddhimātreṇa labhyate  saseti yatadīyāgamasatyatvasiddhiḥ kasmān na labhyata ityatrāha yāvad ityādi yāvad buddho na sarvajñas tāvat tadvacanaṃ mṛṣā yatra kvacana sarvajñe siddhe tat satyatā kutaḥ  tathā hi yāvad buddhasya sarvajñatvaṃ na siddhyati tāvat tadvacanasyāpi na satyatvaniśca p yo sti  na ca sāmānyena sarvajñasiddhau buddhavacanasya satytvaṃ siddhyet  pratibandhābhāvāt etad eva darśayati anyasminnityādi anyasminnahi sarvajñe vacaso nyasya satyatā sāmānādhikaraṇye hi tayor aṅgāṅgitā bhavet  kadā nāma tayoḥ pratibandho na bhavatīpratibandho bhavatītyāha sāmānādhikaraṇye hītyādi sāmānādhikaraṇyam ekapuruṣāśritatvam tayor iti sarvajñatvasatyavacanayoḥ aṅgāṅgitā hetuphalatā etad uktaṃ bhavati ekāśrayatve sati satyasya vacasaḥ sarvajñatvaṃ kāraṇaṃ bhavet  nānyathātiprasaṅgāt yadapyamaparaiḥ sarvajñasiddhaye sādhanam uparacitaṃ tadapyetenaiva prativyūḍham iti darśayitum āha yat sarvam ityādi yat sarvaṃ nāma loke smin pratyakṣaṃ taddhi kasyacit prameyajñeyavastutvair dadhirūparasādivat jñānamātre pi nirdiṣṭe pakṣanyūnatvamāpatet sarvajña iti yo bhīṣṭo netthaṃ sa pratipāditaḥ yadi buddhātirikto nyaḥ kaścit sarvajñatāṃ gataḥ buddhavākyapramāṇatve tajjñānaṃ kvopayujyate  yat prameyatvavastutvādiyogi tat kasyacit pratyakṣaṃ  yathā dadhirūparasādikaṃ  sarvaṃ ca padārthajātaṃ prameyādisvabhāvam iti svabhāvahetuḥ atrāpi pūrvavat pratijñānyūnatvaṃ hetoścānaikāntikatvaṃ vaktavyam tasmān na viśeṣeṇa nāpi sāmānyena sarvajñatvasya siddhiḥ sambhavati ato nāsti sarvajña iti siddham tadabhāvāt tadvacanasyābhāva iti na tadvacanāt pravṛttiḥ sambhavati kasyacit athavā sambhavatu nāma sarvajñaḥ puruṣas tathāpi sarvajñapraṇītaṃ vacanaṃ na sambhavatyeva yataḥ pravṛttir bhaviṣyati bhavatām ityetat pratipādayann āha daśabhūmītyādi daśabhūmigataścāsau sarvarāgādisaṃkṣaye śuddhasphaṭikatulyena sarvaṃ jñānena buddhyate dhyānāpannaś ca sarvārthaviṣayāṃ dhāraṇāṃ dadhat tathā vyāptaś ca sarvārthaiḥ śakto naivopadeśane  p tathā hi kila daśabhūmipratiṣṭhito śeṣarāgādimalakalaṅkāpagamācchuddhasphaṭikatulyena jñānena sakalaṃ jñeyamavacchedyata ityevaṃ bhavadbhir varṇyate tataścāsyāṃ tāvadavasthāyāṃ dhāraṇāṃ cittasyaikāgryatāṃ dadhadarthabodha eva vyāpṛtatvānnāsau śaknoti dharmamupadeṣṭuṃ na hīyato vyāpārān kaścitkartuṃ samarthaḥ vyutthāya deśayati cedityāha yadā cetyādi yadā copadiśedekaṃ kiñcit sāmānyavaktṛvat ekadeśajñagītaṃ tan na syāt sarvajñabhāṣitam  nahyavitarkā ca vacanapravṛttir astīti savikalpaceto vasthitenaivānena dharmodeśanīyaḥ tataścāsyāmavasthāyāṃ bālapaṇḍitayor aviśeṣād asarvajña evāsāviti tadbhāṣitamasarvajñabhāṣitam eva syāt syād etat naivāsāvupadiśati kiñcit  sarvadā nirvikalpasamādhisthitatvāt  kintu tadādhipatyena vicitradharmadeśanāpratibhāsā vijñaptayo bhavyānāṃ bhavanti yathoktam yasyāṃ rātrau tathāgato bhisambuddho yasyāṃ ca parinivṛtaḥ  atrāntare tathāgatena ekamapyakṣaraṃ nodāhṛtaṃ na pravyāhṛtam  tat kasya hetoḥ satatasamāhito hi tathāgataḥ api tu ye akṣararutadeśanā vaineyikās te tathāgatasya mukāduṣṇīṣād ūrṇāyāḥ śabdaṃ niḥsarataṃ śṛṇvantītyādi tatrāha tasmin dhyānasamāpanna ityādi tasmin dhyānasamāpanne cintāratnavadāsthite niścaranti yathākāmaṃ kuṭyādibhyo pi deśanāḥ tābhir jijñāsitānarthān sarvān jānanti mānavāḥ hitāni ca yathābhavyaṃ kṣipramāsādayanti te ityādikīrtyamānaṃ tu śraddadhāneṣu śobhate vayamaśraddadhānās tu ye yuktīḥ prārthayāmahe  cintāratnam cintāmaṇiḥ ayamatra samudāyārthaḥ ye śraddhālavastāvan pratīdamapramāṇakamupavarṇyamānaṃ śobheta ye tu punarasmad vidhāḥ pramāṇopapannārthagrāhitayā yuktimeva prārthayante te katham etad ucyamānamapramāṇakaṃ gṛhīṣyanti kiñca bhavatu nāmaivaṃ kalpanā tathāpi kuṭyādinirgatāsu deśanāsu sarvajñādhipatyaprabhavatvaṃ saṃdigdhameveti na tatra pramāṇatvena prekṣāvatāṃ viśvāso yukta iti darśayati kuṭyādiniḥsvasṛtānām ityādi p kuṭyādiniḥsvasṛtānāṃ ca na syād āptopadiṣṭatā viśvāsaś ca na tāsu syāt kenemāḥ kīritā iti kiṃnu buddhapraṇītāḥ syuḥ kiṃnu brāhmaṇavañcakaiḥ krīḍadbhir apadiṣṭāḥ syur dūrasthapratiśabdakaiḥ kiṃvā kṣudrapiśācādair adṛṣṭaireva kīritāḥ tasmān na tāsu viśvāsaḥ kartavyaḥ prājñamānibhiḥ  sarvaṃ subodham etāvat kumārilenoktaṃ pūrvapakṣīkṛtam  sāmprataṃ sāmaṭayajñaṭayor matena punar api sarvajñadūṣaṇam āha idaṃ cetyādi evaṃ sarvajñatā puṃsāṃ svātantryeṇa nirāspadā idaṃ ca cintyate bhūyaḥ sarvadarśī kathaṃ mataḥ yugapat paripāṭyā vā sarvaṃ caikasvabhāvataḥ jānanyathāpradhānaṃ vā śaktyā veṣyeta sarvavit yugapacchucyaśucyādisvabhāvānāṃ virodhinām jñānaṃ naikadhiyā dṛṣṭaṃ bhinnā vā gataḥ kvacit bhūtaṃ bhavadbhaviṣyac ca vastvanantaṃ krameṇa kaḥ pratyekaṃ śaknuyād boddhuṃ vatsarāṇāṃ śatair api svabhāvenāvibhaktena yaḥ sarvamavabudhyate svalakṣaṇāni bhāvānāṃ sarveṣāṃ na sa budhyate boddhā sāmānyarūpasya sarvajñenāpi tena kim anyākāreṇa bodhena naiva vastvavagamyate tadekākāravijñānaṃ samyaṅmithyāpi vā bhavet samyaktve dṛṣṭabādhaivaṃ prasaktaṃ sarvamadvayam tataś ca śiṣyasarvajñadharmādharmataduktayaḥ na syur vo bhinnarūpatve svabhāvānavadhāraṇāt mṛṣātve tvekabodhasya bhrāntaḥ prāpnoti sarvavit na śraddheyaṃ vacas tasya tadonmattādivākyavat  p sahetu sakalaṃ karma jñānenālaukikena yaḥ samādhijena jānāti sa sarvajño yadīṣyate pratyakṣamanumānaṃ vā śābdaṃ vā tadatat kṛtam pramāṇam asya sadbhāve nāstīti nāsti tādṛśaḥ yugapat paripāṭyā vā kathaṃ kāryād vinānumā sāmarthyam api naivāsti samarthe sarvam eva vā sarve sarvāvabodhe ca kṣetrajñāḥ prabhaviṣṇavaḥ upāyaviphalatvāt tu budhyante nikhilaṃ na te labdhāsādhāraṇopāyo śeṣapuṃsāṃ vilakṣaṇaḥ tatraikaḥ sarvavitkaścid ityevaṃ niṣpramāṇakam itthaṃ yadā na sarvajñaḥ kaścid apyupapadyate na dharmādhigame hetuḥ pauruṣeyaṃ tadā vacaḥ iti mīmāṃsakāḥ prāhuḥ svatantraśrutilālasāḥ vistareṇa ca vedānāṃ sādhitā pauruṣeyatā  kiṃ yugapad aśeṣapadārthaparijñānāt sarvavit  āhosvit paripāṭyo krameṇa yadvā sarvasya jagata ekena nityādinā rūpeṇa jñānāt  yathā pradhānāvagamād vā yadeva hi puruṣārthopayogi karmaphalādi tasyaiva jñānāt  yadvā sarvapadārthaparijñānasāmarthyayogāt sarvavidcuyate yathāgniḥ sarvaṃ kramayaugapadyābhyām abhuñjāno pi sarvabhugiti tatra prathame pakṣe kalpanādvayam  ekayā vā dhiyā yugapad aśeṣaṃ jānīyādanekayā vā na tāvad ekayā  parasparaviruddhānāṃ śucyaśucyādīnām arthānāṃ yugapad ekajñānena grahaṇadarśanāt syād etad viruddhānekapadārthaviṣayā bahvyo buddhyas tasya sakṛdvartanta ity āha bhinnā vā gataya iti na dṛṣṭa iti vibhaktivipariṇāmena sambandhaḥ nahi yugapad bhinnagatayo dṛṣṭā ekavijñānasantatayaḥ satvā iti sivarṣaśatair api jñātum aśakyatvāt varṣaśatagrahaṇamupalakṣaṇaṃ kalpair api na anyathā svatantratvaṃ hīyeta p tasmād atīndriyārthānāṃ sākṣād draṣṭaiva vidyate natu nityena vacasā kaścit paśyatyasambhavāt  tena sākṣād eva atīndriyārthānāṃ draṣṭā vidyate  natu nityavacanadvāreṇa  tasya nityasya vacaso sambhavāt draṣṭaivetyavadhāraṇaṃ bhinnakramaṃ sākṣādityasyānantaraṃ draṣṭavyam bhavatu nāma nityasya vacasaḥ sambhavastathāpi na tasyātīndriyārthapratipattiṃ prati kāraṇabhāvo yuktam ityetat pratipādayann āha nityasyetyādi nityasya vacasaḥ śaktir na svato vāpi nānyataḥ svārthajñāne samutpādye kramākramavirodhataḥ  tatra svārthaḥ svakīyamabhidheyam yadvā svaḥ ātmā  śabdasya svabhāvaḥ  arthaḥ abhidheyaḥ  svaścārthaścasvārthau  tayor jñānam  tasmin samutpādye tat samutpādanāya nityasya vacasaḥ śaktiḥ svato vā bhavennisargasiddhā  anyato vā sahakārikāraṇāt tatra na tāvat svataḥ  kutaḥ  kramākramābhyāṃ kāryotpādanaṃ prati nityasya virodhāt nahi kramayaugapadyābhyām anyaḥ prakāraḥ sambhavati yenārthakriyā bhavet anyonyavyavacchedasthitalakṣaṇatvādanayoḥ tena kramayaugapadyābhyām evārthakriyā vyāptā na ca nityasya vacasaḥ krameṇa svārthajñānotpādakatvaṃ yuktam prathamakāryotpādāvasthāyām uttarakālabhāvijñānakāryotpādakasvabhāvāpracyutestanmātrabhāvīni kāryāṇi yugapad eva syuḥ nāpi krameṇa yuktam uttarakālam api prathamakāryotpādāvasthāvat kāryakāraṇasamarthāvikalasvabhāvānuvṛtter ajanatvavirodhāt prayogaḥ yo yadvyāpakadharmarahitaḥ sa tadvyāptadharmavikalaḥ yathā vṛkṣatvadharmaśūnyo ghaṭādis tadvyāptaśiṃśapātvadharmavikalaḥ arthakriyāsāmarthyadharmavyāpakakramākramadharmarahitaṃ ca nityaṃ vedākhyaṃ vacanamityarthato vyāpakānupalabdhiḥ ato na svato nityavacasaḥ śaktisambhavaḥ nāpyanyataḥ sahakārikāraṇāt tena śaktes tatsvabhāvāvyatiriktāyās tatsvabhāvavat kartumaśakyatvāt arthāntaratve pi sambandhasiddheriti bahudhā carcitam etat tasmād atīndriyārthaparijñānasya nityavacanāśrayatvam anumānabādhitatvād ayuktam yaccoktam abhāvapramāṇaviṣayīkṛtavigrahatvānnāsti dharmajña iti  tatra dharmajñānabhāvapra p tijñāyā arthāpattipramāṇabādhitatvaṃ hetoścāsiddhatvaṃ parābhyūpagamenaiva pratipādayann āha svargayāgādayas tasmādityādi svargayāgādayas tasmāt svato jñātvā prakāśitāḥ vedakāras tavāpyasti tādṛśo tīndriyārthadṛk pradhānapuruṣārthajñaḥ sarvadharmajña eva vā tasyānupagame na syād vedaprāmāṇyamanyathā tenārthāpattilabdhena dharmajñopagamena tu bādhyate tanniṣedho yaṃ vistareṇa kṛtastvayā  svata iti svātantryeṇa vedānapekṣeṇa jñānenetyarthaḥ tādṛśa iti yādṛśo bhavadbhiḥ pratikṣipyate arthāpattilabdheneti vedaprāmāṇyābhyupagamasāmarthyalabdhena ata evābhāvapramāṇaviṣayīkṛtavigrahatvam apyasiddham  arthāpattyā viṣayīkṛtatvāt yac ca sarvaśabdasya prakṛtārthorthāpekṣitvaṃ bahudhā vikalpya dūṣaṇam uktam tannāvataratyeva asya pakṣasyānabhyupagamāt nahyasmābhir dharmādivyatiriktavivakṣitāśeṣārthābhijñatayā sarvajño bhyupagamyate yena tatra dūṣaṇam āsajyeta kiṃ tarhi yasya sakalakleśajñeyāvaraṇamalavyapagatena cetasā sakalam eva dharmādikaṃ jñeyamavabhāsate sa sarvajño bhīṣṭaḥ tatra ca bhavatā na kiñcid bādhakaṃ pramāṇabhyadhāyi yaccoktam ekasyaiva śarīrasya yāvantaḥ paramāṇavaḥ ityādi tatkevalaṃ pratijñāmātram apramāṇakam uktam naca pratijñāmātrād upapattiśūnyād arthasiddhiḥ sambhavati sarvasya sarvārthasiddhiprasaṅgād ityetat sarvamāgūryāha kiñcetyādi kiñcākāraṇamevedam uktam ājñā majña prabhāviṣitam keśaromāṇi yāvanti kastāni jñātumarhati yasmānnirmaniṣkampajñānadīpena kaścana dyotitākhilavastuḥ syād ityatroktaṃ na bādhakam  akāraṇam iti na vidyate kāraṇam upapattis trirūpaliṅgākhyānaṃ yasya tat tathoktam kleśajñeyāvaraṇamalaviviktatvān nirmalaṃ māratīrthikaparihāṇasamīraṇākampyatvād akampyaṃ yadeva jñānaṃ tadeva dīpaḥ prakāśasāmyāt dyotitaṃ viṣayīkṛtamakhilaṃ dharmā p dikaṃ vastu yena sa tathoktaḥ sāpekṣatve pi gamakatvāt samāsaḥ atroktaṃ na bādhakam iti pramāṇam iti śeṣaḥ na kevalaṃ noktam  nāpyatra kiñcid bādhakam astīti bhāvaḥ tathā hi na tāvat pratyakṣaṃ bādhakam  tasyātadviṣayatvāt yadeva hi vsatu pratyakṣeṇa yathā viṣayīkriyate tatra pratyakṣaprasiddhe viparīto dharmo bhyupagamyamānaḥ pratyakṣeṇa bādhyate yathā śabde dharmiṇi aśrāvaṇatvaṃ śrāvaṇatvena na tu yatra pratyakṣasyāpravṛttiḥ naca parasantānavartini cetāṃsi sarvāṇi pratyakṣato sarvajñena viṣayīkriyante kenacit yena tatra sarvajñatvaṃ pratijñāyamānaṃ pratyakṣeṇa bādhyeta sarveṣām evārvāgdarśitvāt viṣayīkaraṇe vā sa eva sarvajña ityapratikṣepaḥ syād etat na vayaṃ pratyakṣaṃ pravartamānamabhāvaṃ sādhayatīti brūmaḥ kiṃ tarhi nivartamānam tathā hi yatra vastuni pratyakṣasya nivṛttis tasyābhāve vasīyate  yathā śaśaviṣāṇasya yatra pravṛttis tasya bhāvaḥ  yathā asyādeḥ na ca sarvajñaviṣayaṃ kadācit pratyakṣaṃ pravṛttam ityatas tannivṛttes tadabhāvo vasīyata iti tadetad asambaddham nahi pravṛttapratyakṣanivṛtter yo bhavati niścayaḥ sa pratyakṣād bhavati abhāvābhāvayor ekatravirodhāt naca pratyakṣanivṛttir vastustvabhāvena vyāptā  yenāsauvastvabhāvas tato niścīyate satyapi vastuni vyavahitādau pratyakṣasya nivṛttidarśanāt syād etat na pratyakṣanivṛtteḥ sakāśād abhāvaniścaya iti brūmaḥ kiṃ tarhi nivṛttaṃ pratyakṣamabhāvaṃ sādhayatīti tadetacchabdānyatvaṃ kevalaṃ bhavatocyate natvarthabhedaḥ na ca śabdānyatvamātrād arthānyatvaṃ yuktam atiprasaṅgāt tathā hi nivṛttir vastusattāniṣedha ucyate nivṛttaśabdenāpi paramārthataḥ sa evābhidhīyate kevalam eko bhedāntarapratikṣepeṇa tanmātrajijñāsāyāṃ tamāha aparastvapratikṣepeṇeti viśeṣaḥ paramārthatas tu dvābhyām asattvam eva vastunaḥ pratipādyate navāsato hetubhāvaḥ sambhavī sarvasāmarthyavirahalakṣaṇatvāt tasya tasmād yasya yadutpādakaṃ prakāśakaṃ vā tat tasyotpādane prakāśane ca sannihitasattākam eva bhavati natu nivṛttasvabhāvaṃ yathā bījāṅkurasya dīpo vā rūpasya nahi tau nivṛttāvaṅkuraghaṭarūpādyutpādanaprakāśane samarthau bhavataḥ api ca nivṛttaṃ pratyakṣamabhāvaṃ sādhayatīti ko trārtho bhimataḥ yadi tāvad vartamānādadhvano nivṛttam ityarthas tadā sāmarthyād atītānāgatāvasthām ityevam uktaṃ syāt nacātītānāgatavastu vidyata iti pūrvaṃ pratipāditam tat katham asato vyāpāraḥ siddhyet atha vartamānam api sadyadyatra viṣaye notpadyate tat tato nivṛttamity ucyate evam api nāto vastvabhāvasiddhirvya p bhicārāt nahi cakṣur vijñānaṃ gandharasādiviṣaye notpadyata ityetāvatā tatas tadabhāvaḥ siddhyet tasmān na pratyakṣataḥ kasyacid abhāvasiddhiḥ yadyevaṃ katham anupalambhākhyāt pratyakṣāt ghaṭādyabhāvasiddhiḥ pradeśāntare bhavadbhir varṇyate naitad asti nahi tatrābhāvaviṣayīkaraṇāt pratyakṣam abhāvaṃ sādhayatītyucyate kiṃ tarhi ekajñānasaṃsargayogyayor arthayor anyatarasyaiva yā siddhiḥ sāparasyābhāvasiddhir iti kṛtvā yatas tayoḥ sator naikarūpaniyatā pratipattiḥ sambhavati yogyatāyā aviśeṣāt na caivaṃ sarvajñatvasya kenacit saddharmamekajñānasaṃsargitā niścitā  yasyakevalasyopalambhāt tadabhāvaṃ vyavasyāmaḥ tasya sarvadaivātyantaparokṣatvāt evaṃ tāvat pratyakṣaṃ sarvavidonabādhakaṃ sambhavati nāpyanumānaṃ sarvajñābhāvaṃ sādhayati tasya vidhiviṣayatvābhyupagamāt yato bhāvam eva pramāṇam abhāvaviṣayam upavarṇyate nānyat ata evārthāpattyādīnāṃ trayāṇām api bānasādhakatvam athāpi syāt nāsmābhiḥ prasajyarūpeṇa sarvajñābhāvaḥ prasādhyate  kiṃ tarhi sarvanarān pakṣīkṛtya paryudāsavṛttyā teṣvasarvajñatvaṃ sādhyate  tenānumānādīnāṃ vyāpāro bhavatyeveti bhavatvevam  tathāpyanumānaṃ tāvan na sambhavati  sarvanareṣvasarvajñatvāvyabhicāriliṅgāpraisiddheḥ yadapi ca prameyatvavaktṛtvādikam uktaṃ tadapi vyabhicārīti paścāt pratipādayiṣyate nāpyarthāpattirasarvajñaṃ sādhayati pratyakṣānumānavyatirekeṇānyeṣāṃ pramāṇatvāsiddheḥ satyapi vā pramāṇāntaratve nārthāpattis tāvad asarvajñasādhane paryāptā yato dṛṣṭaḥ śruto vārtho nyathā nopapadyate ityadṛṣṭaparikalpanārthāpattiḥ nacāsarvajñatvamantareṇa sarvanareṣu kaścid artho dṛṣṭādir nopapadyate  yatastadarthāpattyā kalpyeta nāpyupamānaṃ kṣamaṃ  tathā hi smaryamāṇam eva vastu purovartipadārthasadṛśyopādhi sādṛśyamātraṃ vā purovartinā smaryamāṇavastugatam upamānena pratīyate yathānubhūtagodarśanasya puṃso raṇyagatasya gavayadarśanāt pūrvānubhūte gavi tat sādharmyajñānam yathoktam tasmādyatsmaryate tat syāt sādṛśyena viśeṣitam prameyamupamānasya sādṛśyaṃ vā tadanvitam  QUOTE lokavārttika iti tasmāt smaryamāṇa eva dharmī upamānasya viṣayaḥ  anubhūtam eva ca vastu smaraṇena viṣayīkriyate  nānyat naca sarvavarasantānavartini cetāṃsi kenacit sarvavidānubhūtāni  yataḥ smaraṇena viṣayīkriyeran nacānubhūyamānasya vastunaḥ sarvanarair asarvajñatvasādhāraṇadharmaniścayo sti  yadvaśād asarvajñatvaṃ sarvanareṣūpamīyeta yadapi sattvādikaṃ kvacid asarvajñatvaṃ dṛṣṭaṃ tadapi nāsarvajñatvasādhāraṇaṃ siddham sarvajñasyāpi p sattvādyavirodhāt nahi gave sattvādidharmadarśanād ghaṭādīnām api gavayasādṛśyanupamīyate bhavatu nāma sarvanarāṇāṃ sattvādinā sādharmyamasarvajñatvaṃ tu na siddhyati etenaiva tat pratyuktam  yaduktam narān dṛṣṭetyādi nāpi śabdākhyaṃ pramāṇaṃ sarvavido bādhakam asti yattāvat pauruṣeyaṃ tadapramāṇam eva svayaṃ mīmāṃsakair atīndriyārthaviṣaye bhyupagamyate  yaccāpauruṣeyaṃ tadapyapramāṇam iti niveditam nacāpi kiñcid vaidikaṃ vacanaṃ sarvanarāsarvajñatvapratyāyakam upalabhyate naca tatrānupadeśād arthāntarābhāvaḥ siddhyati  sarvavastūnāṃ śāstropadeśe nadhikṛtatvāt anyathā hi bhavan mātṛvivāhādīnām apyabhāvaprasaṅgaḥ syāt  tatrāpāṭhāt nacaikadeśaṃ kvacit pāṭhādarśanāt sarvatrāpāṭhaniścayo yuktaḥ  anekaśākhāśatāntarhitaśravaṇād anyatrāpi pāṭhasya sambhāvyamānatvāt śākhāntare sphuṭataram eva sarvajñaḥ paṭhyata iti paścāt pratipādayiṣyāmaḥ nāpyabhāvapramāṇaviṣayīkṛtatvāt sarvavido sattvasiddhiḥ tathā hi yadi pramāṇanivṛttimātraṃ prasajya lakṣaṇam abhāvapramāṇaṃ varṇyate tadā nāsau kasyacit pratipattir nāpi pratipattihetur iti na tena viṣayīkaraṇaṃ yuktam avastutvāt ato nāsau pramāṇam atha paryudāsāvṛttyā pramāṇākhyād bhāvād anyo bhāva evābhipretaḥ evam api pramāṇād vyāvṛttyātmatayā na prāmāṇyaṃ siddhyet nahi brāhmaṇādanyo brāhmaṇa eva yuktaḥ syād etat na sarvapramāṇavyāvṛtto sau varṇyate kiṃ tarhi vivakṣitapramāṇapañcakavyatirekeṇānyaḥ pratyayaviśeṣa eva yadyevaṃ kimākāro sāvīti vācyam yasmāt pramāṇapañcakāgocaras tasmād asua sarvajño nāstītyevam ākāra iti cet yadyevam ākāro na tarhi pramāṇam vyabhicārāt nahi pramāṇapañcakasyāsvasvabhāvākāraṇabhūtasya nivṛttāvapratibaddhaṃ sarvajñādivastu nivartate  yenāyaṃ pratyayaḥ satyavamarśnuvīta tasmān na kiñcid bādhakaṃ pramāṇaṃ sarvajñsyāstīti bhāvaḥ syād etat anupralambho yo yuṃṣābhir upavarṇito numānatvena sa eva sarvajñasya bādhako bhaviṣyati  kimatrāsmākam anyena pramāṇeneti satyametad anupalambhaḥ pramāṇam kiṃtvidam iha sampradhāryam kiṃ svopalambhanivṛttis tvayā sarvajñābhāvasiddhaye nupalambho bhipretaḥ āhosvit sarvapuruṣopalambhanivṛttir vā anupalambho pi kiṃ nirviśeṣaṇo bhīṣṭa upalabdhilakṣaṇaprāptasyetyetasya viśeṣaṇasyānāśrayaṇāt āhosvit savi p śeṣaṇa iti tatra na tāvannirviśeṣaṇaścāssvānupalambhaḥ pramāṇaṃ sarvajñābhāvasiddhaye yukta iti darśayann āha nacāpyadṛṣṭimātreṇetyādi nacāpyadṛṣṭimātreṇa tadasattāviniścayaḥ hetuvyāpakatāyogād upalambhasya vastuṣu  mātragrahaṇamupalabdhilakṣaṇaprāptasyetyetad viśeṣaṇanirāsārtham tadasattāviniścaya iti sarvajñāsattāviniścayaḥ kasmāt vastuṣu vastuviṣaye upalambhasya hetutvavyāpakatvāyogāt nahyarvāg darśanasyopalambho vastūnāṃ vyāpako vṛkṣatvam iva śiṃśapātvasya  satyapi vastuni deśādiviprakarṣeṇānupalambhasambhavāt nāpi kāraṇamagnir iva dhūmasya  vastūnām evopalambhaṃ prati kāraṇatvābhāvāt nacākāraṇāvyāpakabhūtasyānyasya nivṛttāvanyasya nivṛttir yuktā  atiprasaṅgāt yā ca kāryānupalabdhisattāttā na sā kāraṇamātrasyābhāvaṃ gamayati kiṃ tarhi apratibaddhasāmarthyasyaiva na cārvāg darśinonaḥ upalambhaṃ prati vastūnām apratibaddhasāmarthyam asti yena sa nivartamāno vastūnām abhāvaṃ sādhayet kāraṇavyāpakayor nivṛttāvapi katham anyasya nivṛttir iti cedatrāha kāraṇetyādi kāraṇavyāpakābhāve nivṛttiś ceha yujyate hetumadvyāptayos tasmād utpatter ekabhāvataḥ kṛśānupādapābhāve dhūmāmrādinivṛttivat anyathāhetutaiva syān nānātvaṃ ca prasajyate  hetur vidyate yasya taddhetumat  kāryam ity arthaḥ hetumacca vyāptaṃ ceti vigrahaḥ tayor hetumad vyāptayor nivṛttir yujyata iti pūrveṇa sambandhaḥ atra kāraṇaṃ tasmād utpatter ikabhāvata iti hetunivṛttau hi satyāṃ hetumānnivartate  tato hetor utpatter ātmabhāvapratilambhāddhetumataḥ  yathā kṛśānunivṛttau dhūmasya nivṛttiḥ  tathā vyāpakanivṛttau vyāpyaṃ nivartate  tena vyāpakena saha tasyaikabhāvataḥ ekasvabhāvatvāt yathā vṛkṣanivṛttau āmrakhadirādinivṛttiḥ  vṛkṣaviśeṣasyaiva āmrāditvena pratīteḥ anyathā hi yadi kāraṇanivṛttāvapi na nivarteta tat kāraṇam eva na syāt nahi yadyasmin sannasatyapi bhavati tat tasya kāraṇaṃ yuktam atiprasaṅgāt nāpi yannivṛttau yan na nivartate sa tasya svabhāvo yukto gauriva gavayasya tasmād vyāpaka eva svabhāvo vyāpyaṃ kāraṇam eva ca p kāryaṃ nivartamānaṃ nivartayet  nānyad atiprasaṅgāt yathoktam tasmāt tanmātrasambaddhaḥ svabhāvo bhāvam eva tu nivartayet kāraṇaṃ vā kāryam avyabhicārataḥ anyathaikanivṛttyānyavinivṛttiḥ kathaṃ bhavet nāstaśvavāniti martyena na bhāvyaṃ gomatāpi kim  iti athāpi svopalambhasya sarvārthāt prati hetutvaṃ vyāpakatvaṃ cāṅgīkriyate tadā svavacanavirodhaḥ pratijñāyām āpadyata iti darśayann āha svopalambhasyetyādi svopalambhasya cārtheṣu nikhileṣu viniścaye kutaścid bhavato jñānāddhetutvavyāpakatvayoḥ bhavān eva tadā siddhaḥ sarvarthajño prayatnataḥ tataś ca svātmani dveṣaḥ kaste sarvavidi svataḥ  hetutvavyāpakatvayor iti niścayāpekṣayā ṣaṣṭhī upalambhasya cārtheṣviti ṣaṣṭhīsaptamyau hetutvavyāpakatvayor ityetad apekṣya yathākramaṃ sambandhe viṣayabhāve ca yojye etad uktaṃ bhavati yadi bhavatā kutaścit pramāṇāt svopalambhasya sarvārtheṣu hetutve vyāpakatvaṃ niścitaṃ tadātmani sphuṭatarameva tvayā sarvajñatvaṃ pratijñātaṃ bhavati nahyasarvavido jñānamaśeṣajñeyavyāpakaṃ bhavati sarvajñābhāvasiddhaye ca sādhanopādānāt tadeva niṣidhyata iti svavacanavyāghātaḥ evaṃ tāvannirviśeṣaṇaḥ svānupalambho na sarvavido sattvaprasiddhaye nirdeśamarhati nāpyupalabdhilakṣaṇaprāptasya sato nupalambhād iti viśeṣaṇāt saviśeṣaṇaḥ tathā hi sa nirdiśyamānaḥ svaśabdena vā nirdiśyate  yathā nāsti kvacit pradeśaviśeṣe ghaṭa upalabdhilakṣaṇaprāptasyānupalambhād iti nirdeśās tathā sarvajñābhāvasiddhaye pi syāt yaathārthāntarasya tat kāraṇavyāpakātmana upalabdhilakṣaṇaprāptasyābhāvopadarśanād asvaśabdena p yathā nāstyatra dhūmo vahnyabhāvāt  nāstyatra śiṃśapā vṛkṣābhāvād iti nahyapratibaddhasyāhetvavyāpakabhūtasyānyasya vinivṛttāvāthā nāstyatra śītasparśo vahner iti sākṣād viruddhasya vahner vidhānācchītasparśaniṣedhaḥ  tadvat sarvajñaniṣedhe pi syāt pāramparyeṇa tu viruddhasya kadācit tadvyāpakaviruddhasyaiva vā vidhānāt sarvavido niṣedhaḥ  yathā tuṣārasparśavyāpakaśītaviruddhavahnividhānāt tuṣārasparśaniṣedhaḥ tat kāraṇaviruddhavidhānād vā  yathā romaharṣādikāraṇaśītaviruddhadahanaviśeṣavidhānācchītakāryaromaharṣādiniṣedhaḥ tad viruddhakāryasya vā vidhānāt  yathā kvacit pradeśaviśeṣe śītādiviruddhavahnyādikāryasya dhūmāder vidhānāt śītasparśaniṣedhaḥ tat kāraṇaviruddhakāryopalambhād vā  yathā romaharṣādikāraṇaśītaviruddhavahnikāryadhūmopadarśanād romaharṣādiniṣedhaḥ romaharṣādiviśeṣayuktapuruṣavānannāyaṃ pradeśo dhūmād iti tadviruddhavyāptasya vā vidhānāt tanniṣedhaḥ  yathā dhruvabhāvitvaviruddhādhruvabhāvitvavyāptasya sāpekṣatvasya vidhānād dhruvabhāvitvaniṣedha iti ta ete sarva evānupalabdhiprayogāḥ sarvajñābhāvasiddhaye na sambhavanti  tasya sarvavidaḥ sarvadaivānupalabdhilakṣaṇaprāptatvāt eṣā copalabdhilakṣaṇaprāptānupalambhabhedatvād ityetad darśayati ata evetyādi ata eva na dṛśyo yaṃ sarvajñas te prasiddhyati taddṛśyatve hi sārvajñaṃ tavaiva syād ayatnataḥ sarvārthaviṣayaṃ jñānaṃ yasya dṛśyaḥ sa te katham sarvārthaviṣayaṃ jñānaṃ tavāpi yadi no bhavet  ata eva svavacanavirodhaprasaṅgān na bhavatā sarvajñaḥ svayam upalabdhilakṣaṇaprāpto ṅgīkartavyaḥ anyathā hi svasmin sarvajñatvam abhyupetaṃ syāt katham ity āha sarvārthaviṣayam ityādi yadi hi sarvārthagocaraṃ tatrāvāpi jñānaṃ bhaved evaṃ te sarvajña upalabdhilakṣaṇaprāpto bhavennānyathā  nahyasarvavidāṃ sarvavidupalambhagocaro bhavati syād etat mābhūd upalabdhilakṣaṇaprāpto smākaṃ sarvajñastathāpi kimityete nupalabdhiprayogās tadabhāvasiddhaye na sambhavantītyāha tenetyādi tenādṛṣṭiviśeṣotthaṃ kāraṇavyāpakātmanām prakṛtyā dṛśyarūpatvāt sarvajñasya na siddhyati  yasmād upalabdhilakṣaṇaprāptas tava na bhavati sarvajñastena kāraṇena sarvajñakāraṇavyāpa p kasvabhāvānām adṛṣṭiviśeṣa upalabdhilakṣaṇaprāptānupalambho na siddhyati yadyevam anye tarhi śeṣāḥ siddhyantu  tathāpi siddha eva sarvajñābhāva  iti cedāha iyaṃ cetyādi iyaṃ ca trividhā dṛṣṭir viśvanavarūpā pravartate tat tadviruddhādyagatigatibhedaprayogataḥ mūlaprabhedarūpāyā asyāḥ sarvavidaṃ prati sādhite śaktivaikalye vyastā anyā ayatnataḥ  iyam evānantaroktā svabhāvavyāpakakāraṇānām adṛṣṭistredhā prapañcyamānā navadhā bhidyate katham ity āha tat tadviruddhādyagatītyādi tacchabdena prakrāntaṃ svabhāvavyāpakakāraṇākhyaṃ trayam abhisambadhyate  tena svabhāvādinā viruddhaṃ tadviruddham  tac ca trividham eva bhavati  svabhāvavyāpakakāraṇaviruddhabhedāt  tadviruddhamādir yasya tat tadviruddhādi ādiśabdena viruddhakāryakāraṇaviruddhakāryaṃviruddhavyāptāstrayo gṛhyante punar dvitīyena tacchabdena tadeva svabhāvāditrayaṃ sambadhyate tacca tadviruddhādi ceti tat tadviruddhādīti yathākramaṃ tayor agatigatī tadviruddhādyagatigatī tadagatis tadviruddhādivānigatiścetyarthaḥ tayor bhedas tena prayoga iti samāsaḥ tatra tadagatyā sākṣāt trividhā svabhāvakāraṇavyāpakānupalabdhir nirdiṣṭā asyā eva trividhāyā adṛṣṭeḥ śeṣānupalabdhayaḥ pāramaparyeṇa sūcikā ityataiyaṃ trividhānupalabdhirāsāṃ mūlabhedarūpā bhavati tathā hi tadviruddhagatyā svabhāvairuddhopalabdhiḥ vyāpakaviruddhopalabdhiḥkāraṇaviruddhopalabdhiś ca nirdiṣṭā ādiśabdena viruddhakāryopalabdhiḥ kāraṇaviruddhakāryopalabdhir viruddhavyāptopalabdhiś ca saṃgṛhītāḥ etābhiś ca pāramparyeṇa yathāyogaṃ svabhāvavyāpakakāraṇānupalabdhayaḥ sūcyanta ityatastrividhāyā mūlaprabhedarūpāyāḥ sarvajñābhāvasiddhiṃ pratyasāmarthyapratipādanāt tacchāstrābhūtānāṃ yatnamantareṇaiva pratipāditaṃ bhavatīti nāsyāṃ pṛthagasāmarthyapratipādanāya yatnaḥ kāryaḥ  nahi mūle chinne śākhānām avasthitir bhavet paramārthatas tu svabhāvānupalabdhir eva sarvāsāṃ mūlabhūtā  arthāntarabhedāśrayaṇāt tu trividhā mūlatvenoktā syād etat yadi sarvajño nupalabdhilakṣaṇaprāptas tadā mābhūt tadanupalambhaviśeṣasiddhiḥ  p tatkāraṇavyāpakayos tūpalabdhilakṣaṇaprāptatvāt kimiti tadadṛṣṭiviśeṣo na siddhyati tadviruddhādīnāṃ copalabhyasvabhāvatvād upalambhaḥ kimiti na siddhyed ity āha kāryakāraṇatetyādi kāryakāraṇatāvyāpyavyāpakatvavirodhitāḥ dṛśyatve sati siddhyanti yaścātmā saviśeṣaṇaḥ sarvajño naca dṛśyaste tena naitā adṛṣṭayaḥ tannirākaraṇe śaktā niṣedhāṅgaṃ nacāparam  kāryakāraṇabhāvo vyāpyavyāpakatvaṃ virodhitā ceti dvandvaḥ pratyakṣānupalambhasādhano hi kāryakāraṇabhāvaḥ  sarvajñāder adṛśyatvān na tena saha kāryakāraṇabhāvaḥ siddhyati nāpi vyāpyavyāpakabhāvastasyāpyupalabdhilakṣaṇaprāptasyānupalambhapūrvakatvāt tathā hi yannivṛttau yanniyamena nivartate sa tena vyāpto vyapadiśyate  nivṛtteś ca nānupalabdhilakṣaṇaprāptānupalambhamantareṇa siddhir bhavati virodhitāpi dṛśyayor eva vastunoḥ siddhyati nādṛśyayoḥ tathā hi sahānavasthānalakṣaṇas tāvad virodho vikalakāraṇasya bhavato nyabhāve bhāvād dṛśyate bhāvābhāvau ca nānupalabhyasvabhāvayor vastunor niścetuṃ śakyau parasparaparihārasthitalakṣaṇo pi virodho yadyadavacchedyānānantarīyako yasya paricchedas tayor vyavasthāpyate  yathā kramākramayoḥ paricchedaśca nādṛśye sambhavati yadyevaṃ bhāvābhāvādīnāṃ kathaṃ virodhasiddhiḥ  nahi tatrobhayor dṛśyatvam asti naiṣa doṣaḥ nahi bhāvābhāvau pṛthakparicchidya paścāt tayor vyavacchedavyavacchedakabhāvāt virodho vyavasthāpyate kiṃ tarhipṛthakparicchinnayor eva tathāhyekasmin dharmiṇyekakālaṃ tayor virodho vyavasthāpyate natu dharmyantare nahi gorabhāve aśvasya bhāvavirodhaḥ kaścit nāpyekatradharmiṇi bhinnakālayos tayor virodhaḥ  nahi prāgabhūtasya bhutasya vā paścād bhāvābhāvau na sambhavataḥ ekasmiṃs tu vastuni tayor yugapadaparicchedād virodhaḥ  natu tatraiva  paricchidya vyavacchedāt aparicchinnasya kathaṃ vyavaccheda iti cet ata eva  yata eva na paricchidyate tatra dharmiṇi tata eva tasya vyavacchedaḥ sambhavet anyathā tatra paricchinnadharmasya kathaṃ vyavacchedaḥ śakyate kartum ayam eva hi tadabhāvavyavacchedo ya eva tat paricchedaḥ  sa evānyābhāvasya tatra paricchedo ya evānyavyatiriktasya tasya paricchedaḥ tasmād yasya dharmiṇo bhāvo vyavacchidyate  p bhāvaś ca paricchidyate so vaśyaṃ dṛśyo bhyupagantavyo nahyadṛśyasya paricchedonāparicchinnāsya tadviparītadharmavyavacchedaḥ sambhavati na tvevaṃ sarvajñe sambhavati  nahi sarve narā dharmiṇo dṛśyāḥ kasyacit  yena teṣvasarvajñatvadharmaparicchedāt sarvajñatvavyavacchedaḥ siddhyet tasyaiva sarvajñatvaprasaṅgāt tasmād anupalabhyadharmiṇi sarvajñatvāsarvajñatvayor virodho na siddhyati svasantāne tu siddhyati tatrāpi nānāgatāvasthāyāṃ tasyās tadānīm adṛśyatvāt tasmāt sthitam etat dṛśyasyaiva kāryakāraṇādibhāvaḥ siddhyatīti yaścātmā saviśeṣaṇa iti sa siddhyatīti sambandhaḥ tatra ātmā svabhāvaḥ  saha viśeṣaṇena vartata iti saviśeṣaṇaḥ tatra viśeṣaṇaṃ trividhaviprakarṣarahitatvam etā adṛṣṭaya iti kāraṇādyanupalabdhayaḥ sarvajñasya kenacit saha kāryakāraṇabhāvavirodhavyāpyavyāpakābhāvāsiddheḥ satsvanyeṣūpalambhakāraṇeṣu kvacit kadācit pratyakṣatvāsiddheś ca niṣedhāṅgaṃ nacāparamastyanupalabdhiviśeṣaṃ tyaktvā punar api svānupalambhasya nirviśeṣaṇasya prayoge tiprasaṅgāpādanenānaikāntikatām udbhāvayann āha yadītyādi yadi tvadṛṣṭimātreṇa sarvavin pratiṣidhyate tadā mātṛvivāhādiniṣedho pi bhavet tava  mātṛvivāhādītyādiśabdena svapitroḥ suratopabhogādiparigrahaḥ tataś ca jārajātatvamāpannaṃ bhavata iti bhāvaḥ yathoktam yadyatra bhavato mandacakṣuṣo nupalabdhir arthānāpakuryāt hanta hato si  pitṛvyapadeśanibandhanasyāpyapravṛttiprasaṅgād iti atra parasya parihāramāśaṅkate sutākhyetyādi sutākhyakāryadṛṣṭyā ceddhetos tasyāstitāgatiḥ tadabhāve pi tat kāryaṃ nanu kasyāñcidīkṣate  tasya mātṛvivāhādikasya hetoḥ sutākhyādikāryadarśanād anumānapramāṇataḥsiddhatvāt tadanupalabdhir na siddheti na tadabhāvaprasaṅgaḥ tadabhāva ityādināsya kāryahetor vyabhicāramādarśayati tadabhāva iti tasya vivāhasyābhāve tathā vivāhitabhartrā ca saha suratopabhogābhāve pikasyāścid duṣṭayoṣitaḥ parapuruṣasaṅgatyā sutākhyaṃ kāryamupalabhyate tadvad bhavatu to māturapi syād ityādityasiddham anumānam  tataś ca bhavato jāra p jātatvaprasaṅgo durnivāraḥ ācāryadharmakīrtināpi viśiṣṭapitṛvyapadeśanibandhanābhāvaprasaṅgāpādanasya vivakṣitatvājjārajātatvaprasaṅgāpādanam eva kṛtam anyopalambhata ityādinā parasyottaram āśaṅkate anyopalambhatas tasya nāsattā gamyate yadi nanu cānyopalambhaste siddhastadviṣayaḥ katham  anyeṣāṃ puruṣāṇām upalambho nyopalambhaḥ tasyeti mātṛvivāhādeḥ nāsattā gamyate  kiṃ tarhi sattaiva atrānyopalambhāsiddhiḥ  tadbhāvayann āha nanu cetyādi katham iti pṛṣṭaḥ sanpara āha upadeśād iti upadeśān na sarvajñe pyayaṃ kiṃ vidyate tathā idaṃ ca svoktamaparaṃ kimatra na samīkṣyate sarvadā caiva puruṣāḥ prāyeṇānṛtavādinaḥ yathādyatve na visrambhas tathātītārthakīrtane  siddha iti prakṛtena sambandhaḥ atiprasaṅgāpādanāmudupadeśasyānaikāntikatāmādarśayann āha na sarvajñe pīti ayam iti upadeśaḥ sarvajñe kiṃ na vidyate  apitu vidyata eva  tatra yadi mātṛvivāhādyupadeśaḥ pramāṇīkriyate  sarvajño stītyayam asmadīyo pyupadeśaḥ kiṃ na pramāṇīkriyeta  viśeṣābhāvāt kiñca svavācaivopadeśasyāprāmāṇyam uktaṃ bhavateti darśayati idaṃ cetyādi evaṃ tāvan na svopalambhanivṛttiḥ sarvajñābhāvasiddhaye pramāṇaṃ yuktā  nirviśeṣaṇāyā anaikāntikatvāt saviśeṣaṇāyāścāsiddhatvād iti pratipāditam idānīṃ sarvapuruṣopalambhanivṛtter asiddhatvān na sarvajñāsattvasādhane prāmāṇyaṃ yuktam ityetat pratipādayann āha mā vābhūd ityādi mā vābhūd upadeśo sya prāmāṇyam vā tathāpi vaḥ kṛto yaṃ niścayaḥ sarvaiḥ sarvavinnopalabhyate evaṃ hi niścayo hi syāt sarvasattvātmadarśane taddṛṣṭau sarvavidbhūto bhavān iti ca varṇitam  upadeśa iti sarvavido stitvapratipādakam iti śeṣaḥ asya prāmāṇyaṃ vetyupa p deśasya sarvasattvātmadarśana iti sarvasattvasvabhāvadarśane astyevāsmākaṃ sarvasattvātmadarśanam iti cedāha taddṛṣṭavityādi taddṛṣṭau sarvasattvātmadṛṣṭau anyathā saṃśayo yukto nupalambhe pi sattvavat kecit sarvavidaḥ santo vidantīti hi śaṅkyate svayam evātmanātmānam ātmajyotiḥ sa paśyati ityapyāśaṅkyate taś ca sarvādṛṣṭiraniścitā  anyatheti sarvasattvātmadarśanābhāve sattvavad iti deśādiviprakṛṣṭasya vastunaḥ sattāyām iva sattvavat etad uktaṃ bhavati yathā deśādiviprakṛṣṭasya vastunaḥ satyapyanupalambhe tatsattāyāṃ bhavati  satyapi vastunyanupalambhāt  evam anyapuruṣavartini sarvajñāviṣayopalambhe pi saṃśayo yuktaḥ athavā ayam arthaḥ yathā sarvajñasattāyām anupalambhe pi saṃśayas tathā sarvajñatvaviṣayopalambhe pi saṃśayaḥ  dvayor api svabhāvaviprakarṣeṇānupalambhasambhavāt nanu vastusattve saṃśayo yukto yataḥ satyapi vastuni tadanupalambhasya darśanātkadācit syād iti sambhāvyamānatvāt natu sarvajñadarśanaṃ kasyacid arvāgdarśanasya sambhāvyate  nacāsambhāvyamāne vastuni prekṣāvataḥ saṃśayo yukta ityata āha kecid ityādi svayam eveti parasiddhāntābhyupagamād uktam svayam evetyasyaiva nirdeśa ātmaneti ātmeti puruṣaḥ jyotir iti cidrūpatvena prakāśātmakatvād ātmanaḥ tathāhītyādinā idam eva samarthayate tathā hi sarvaśabdena sarve prāṇabhṛto matāḥ sa ca sarvābahirbhūta ityadṛṣṭiraniścitā  sa ceti sarvajñaḥ syād etad arvāgdarśina eva sarvaśabdena vivakṣitā natu sarvajñaḥ  tena śaṅkā na bhaviṣyatītyāha tadeketyādi tadekaparihāreṇa pratibandho tra ko bhavet na hyanyair aparijñānāt svarāgādi nivartate  yadi hi tasya sarvajñasya parihāreṇānyeṣām arvāgdarśināmanupalambho hetutvenopādīyate p tadānaikāntikatā  tasya svānupalambhatvasarvajñābhāvena sahāvinābhāvalakṣaṇasya prativacanasyābhāvāt nahītyādinā tameva pratibandhābhāvaṃ samarthayate evan anupalambhākhyasya pramāṇasyānaikāntikatvam asiddhatvaṃ ca pratipāditam idānīm abhāvapramāṇaviṣayīkṛtavigrahatvād ityasyāpi hetoḥ sandigdhasiddhateti pratipādayann āha kecid ityādi kecid arvāgdṛśo vāpi prapaśyante numānataḥ kāścid eva hi keṣāñcin nipuṇā mataḥ kvacit tathā hi vedabhūmyādeḥ kṣaṇikatvādisādhanam puraḥ proktaṃ suvispaṣṭam api no lakṣitaṃ jaḍaiḥ tadevaṃ śaṅkayā nāsya jñānābhāvo pi niścitaḥ yato sattvaṃ prapaśyante nirviśaṅkā hi jātayaḥ  kecinnupaṇamataya arvāgdarśino pi santaḥ kadācid anumiteḥ sarvajñaṃ pratipadyante iti sambhāvyamānatvāt saṃdigdhāsiddhatvam abhāvapramāṇaviṣayīkṛtatvād ityasya hetoḥ tathā hi vedadhvanidharaṇigiritanuvajrādīnāṃ kṣaṇikatvānātmatvādi sphuṭataram api bhavadbhir mīmāṃsakapaśubhir anupalakṣitam api sat  asmābhir dṛḍhatarasādhanopadarśanena prasādhitam  tathā sarvajñe yadi nāma sādhanam idānīṃ nopalabhyate tathāpi sambhāvyamānatvāt sandigdhamityataḥ pramāṇapañcakavirahasvabhāvapramāṇaviṣayīkṛtavigrahatvamasiddham sandihyamānatvāt yata iti mānābhāvāt kiñca mābhūnāmārvāgdarśināṃ sarveṣām eva sarvajñasiddhāvanumānam tathāpyanaikāntikatā hetor iti darśayann āha abhāve pyanumānasyetyādi abhāve pyanumānasya nāto sattāviniścayaḥ asamārabdhadhūmādikāryavahnyādisattvavat  pratipāditaṃ hi pūrvaṃ yathā na pramāṇaṃ vastuno hetur nāpi vyāpakaṃ tat katham asya nivṛttāvapi vastu nivartate tathā hyayogolakavahnyāder anārabdhadhūmādikāryasyāpavarakakuharāntargatasya liṅgābhāvān nānumānam utpadyate atha ca tasya sattvamanivṛttam iti nāsattāniścayas tadvat sarvajñābhāvasādhane anumānābhāve saṃśayaḥ ata iti anumānābhāvāt asamārabdhaṃ dhūmādikāryaṃ yena vahnyādinā sa tathoktaḥ asamārabdhadhūmādikāryaścāsau vahnyādiśceti vigrahaḥ tasya sattāyām iva sattvavat p kadācid upalabdhe rthe ityādinā paraḥ ayogolakavahnyādidṛṣṭāntasaṃśayakāraṇamupalambhaṃ darśayat  sarvajñe ca tadabhāvād ayuktaḥ saṃśaya iti pratipādayan hetor anaikāntikatām eva samarthayate kadācidupalabdhe rthe sandeho nanu yujyate yathā sthāṇau tathā hyeṣa ubhayāṃśāvalambakaḥ yataḥ sthāṇunarau dṛṣṭau kadācid iti tadgatiḥ saṃśayo yujyate tatra dṛṣṭastvevaṃ na sarvavit  yo hyarthaḥ kadācid upalabdhapūrvas tatraiva saṃśayo yujyate  yathā sthāṇau nānyatra  tathosyobhayāṃśāvalambitvāt anyathā hi yatkiñcid adṛṣṭaṃ tat sarvamālambeta saṃśayaḥ tataścobhayāṃśāvacambitvaniyamo na syāt tenāyogolakavahnyādau yuktaḥ saṃśayo natu sarvajñe tasya kadācid apyanupalambhāt nanvityādinā pratividhatte nanu mātṛvivāhāder asattvaṃ muktasaṃśayam etenaiva prakāreṇa tava dhīman prasajyate  yadi kadācid upalabdhe rthe saṃśayo nyatrābhāvaniścayastadāmunā nyāyena bhavato mātṛvivāhādessarasattvamasaṃśayitaṃ prāpnoti nahi bhavatā kadācin mātṛvivāha upalabdhapūrvaḥ yenātrāpi nābhāvāniścayo bhavedbhavataḥ atra ca śeṣaṃ codyamuttarapūrvavad vācyam dhīmannityupahāsavacanam yadyevaṃ nirnibandhana eva tarhi saṃśayaḥ prāpta ity āha asmābhir ityādi asmābhiḥ saṃśayastvatra pramābhāve pi varṇyate bhāve bhāve ca vastūnāṃ pramāṇavinivṛttitaḥ  pramāṇābhāvamātrasya hi vastubhāvābhāvayor api pradarśanād avyavasthitatvamataḥ sadasattāniścayānutpatter evaṃ saṃśayo varṇyate yathoktam upalabdhyanupalabdhyavyavasthāto viśeṣāpekṣo vimarśaḥ saṃśaya iti syād etannaiva vastusadasattayor ubhayatrāpi pramāṇanivṛttir dṛśyata ity āha netrādīnām ityādi netrādīnāṃ hi vaikalye vastusattve pi na pramā teṣām avikalatve pi vastvabhāvād ghaṭādivat tataścānupalambhasya kevalasya dvidhekṣaṇāt tat pramābhāvato pyastu sarvajñe saṃśayo varam  p tathā hi satyapi ghaṭādike vastuni netravikalasya na pramāṇaṃ pravartate teṣāṃ ca netrādīnām avaikalye pi viṣayākhyasya vastuno sannihitatvenāsattve pi na pravartata iti prakṛtena saha sambandhaḥ yathā ghaṭādau yogyadeśāsannihite kevalasyeti dṛśyatāviśeṣaṇarahitasya dvidhekṣaṇād iti bhāve bhāve ca taditi tasmāt varam iti kuśalamūlapratisandhānakāraṇāt tathā hi mithyādṛṣṭyā samucchinnakuśalamūlānāṃ kuśalamūlapratisandhānaṃne kāṅkṣāsti  dṛṣṭibhyāṃ varṇyate sandhiḥ kāṅkṣāsti dṛṣṭibhyām iti vacanāt ata eva tatra tatrācāryāḥ saṃśayaṃ vidadhate bhāve kiṃ pramāṇam iti cedata eva saṃśayostviti syād etat yadi sarvajño sti kimiti kadācit kenacinnopalabhyate yadi nāmārvāgdarśināṃ nityānupalabhyo sāviti syāt  tathāpi tat kāryaṃ vā kiṃ na kenacit gṛhyeta  nahi cakṣurādīnām apratyakṣatve tat kāryasyāpi jñānasyāpratyakṣatvena bhavitavyam ityata āha sa hi sannapītyādi sa hi sannapi nekṣyeta jaḍairanyavikalpavat sākṣād ayoguḍāṅgārāravahnivan na ca kāryakṛt tat kāryaṃ vā yadādṛśyamanyakalpajarāgavat kārye dṛśye pi vā tena nānvayo sya pratīyate sarvārthajño yato dṛśyaḥ sadaiva jaḍadhīdṛśām nāto numānatas tasya sattā siddhiṃ prayāsyati ahetvavyāpakaṃ coktaṃ pramāṇaṃ vastuno sya ca nivṛttāvasya bhāvo pi dṛṣṭastenāpi saṃśayaḥ  nekṣyeta sākṣād iti sambandhanīyam nahi yāvāt kiñcit sakṛtsarvamupalabhyam  yenopalambhābhāvāt sarvajñābhāvaḥ syāt  sato pyanyapuruṣagatasya vikalpasya parair anupalambhāt nāpyavaśyaṃ kāraṇāni sadaiva samārabdhakāryāṇi bhavanti  yena sarvajñasya kāryānupalambhād asattvaṃ syāt  anārabdhadhūmakāryasyāpyayogolakavahnyāder darśanāt bhavatu nāma sadaiva kāraṇānāṃ kāryavattvaṃ tathāpi na tat kāryābhāvaniścayaḥ  nahi p sarvakāryamutpannam iti dṛśyatvena vyāptam  yena kāryānupalabdhyā tadabhāvaḥ siddhyet utpannasyāpi kāryasyādarśanāt anyakalpajrāgavat yathānyasya puruṣasya kalpādayonisaumanaskārājjāto pirāgo nopalabhyate  na cāsyābhāvaḥ satyapi vā kāryadarśane tat kāraṇasyātīndriyatvād agṛhītatadanvayavyatirekasya puṃsas tadanumānānutpattisambhavāt  tathā satyapi sarvesarvajñe nānumānāt siddhir bhaved iti sambhāvyate jaḍadoodṛśyām iti dhīreva dṛk dhīdṛg  jaḍā dhīdṛg yeṣāṃ te tathoktāḥ apica pūrvam uktam yathā na pramāṇaṃ vastuno hetuḥ  nāpi vyāpakaṃ  tat katham asyānumānasyāhetutvavyāpakabhūtasya nivṛttāvapi vastu nivarteteti bhāvaḥ ahetuś ca tadavyāpakaṃ ceti tathoktam nacāpyetacchakyaṃ vaktum  akāraṇāvyāpakabhūtasyāpyanumānākhyasya pramāṇasya nivṛttau vastu nivartamānaṃ dṛṣṭam evamati nahi dṛṣṭe nupapannaṃ nāmetyāśaṅkyāha nivṛttāvasya bhāvo pi dṛṣṭa iti asyānumānasya nivṛttāvapi satyām asya vastuno bhāvo pi dṛṣṭaḥ  yathā ayogolakavahnyāder iti pūrvam uktam evaṃ vistareṇa sarvajñābhāvasiddhaye bādhakapramāṇāsambhavaṃ pratipādyopasaṃharati tasmād ityādi tasmāt sarvajñasadbhāvabādhakaṃ nāsti kiñcana pramāṇaṃ sādhakaṃ tvasya vistareṇābhidhāsyate  syād etat yathāsmākaṃ na kiñcit tadbādhakaṃ pramāṇam asti  tathā bhavatāṃ na tat sādhanam apītyatrāha sādhakaṃ tvasyeti yaduktam samastāvayavavyaktivistarajñānasādhanam ityādi  atrāha niḥśeṣārthetyādi niḥśeṣārthaparijñānasādhane viphale pi ca sudhiyaḥ saugatā yatnaṃ kurvantyanyena cetasā  anenyena cetaseti anenyenābhiprāyeṇa kaḥ punar asāvityāha svargetyādi svargāpavargasamprāptihetujñostīti gamyate sākṣān na kevalaṃ kintu sarvajñopi pratīyate  p mukhyaṃ hi tāvat svargamokṣasamprāpakahetujñatvasādhanaṃ bhagavato smābhiḥ kriyate  yat punaraśeṣārthaparijñātṛtvasādhanam asya tat prāsaṅgikam anyatrāpi bhagavato jñānapravṛtter bādhakapramāṇābhāvāt sākṣād aśeṣārthaparijñānāt sarvajño bhavan na kenacid bhādhyata iti  ato na prekṣāvatāṃ tat pratikṣepo yuktaḥ kiṃtu ye sarvajñatvādhigamārthinas teṣāṃ tadarthapravṛttir yuktā ceti darśitaṃ bhavati tataścaivaṃ bādhakapramāṇābhāve sati vakṣyamāṇe ca parisphuṭe sarvajñasādhane yo yaṃ bhavatāṃ niścayaikaviṣayasya sarvajñasya pratikṣepaḥ sarve eva puruṣā rāgādibhir aviṣayā nopaplutā iti  sa kevalaṃ mohādeveti darśayati tataścetyādi tataśca bādhakābhāve sādhane sati ca sphuṭe kasmād vipratipadyante sarvajñe jaḍabuddhayaḥ  syād etat tathābhūtapuruṣasaṃsādhakaṃ pramāṇaṃ tathāvidhaṃ nāstītyevaṃmanyamānair asmābhiḥ pratikṣipyante  natu mohād ity āha mābhūd vetyādi mābhūdvā sādhanaṃ tatra bādhake tvaviniścite saṃśayaḥ syād ayaṃ tveṣāṃ niścayaḥ kiṃnibandhanaḥ  etaccābhyupagamyocyate  sādhanaṃ tu vakṣyamāṇam astyeva ayam niścaya iti nāsti sarvajña ityevaṃ mīmāṃsakānām yaccocyate bhavadbhiḥ codanā hi bhūtaṃ bhavantaṃ bhaviṣyantaṃ sūkṣmaṃ vyavahitam ityevañjātīyakam arthaṃ śaknotyavagamayituṃ nānyatkiñcanendriyam iti etad api kevalaṃ pratijñāmātramapramāṇakam evādghoṣyate bhaktivādeneti darśayati bhūtādītyādi bhūtādibodhane śaktā codanaivāparaṃ natu ityayaṃ niyamo yukto hyanyāsattve viniścite  aparam iti sarvajñapratyakṣādi anyāsattva iti anyasya sarvajñasyāsattve viniścite satyevaṃ vaktuṃ yuktaṃ nānyathā  avadhāraṇasya naiṣphalyāt tatra sarvaṃ jagatsūkṣmetyādāvāha pradhānetyādi pradhānapuruṣārthajñasarvārthajñaprasiddhaye tacca mānaṃ puraḥ proktaṃ paścād anyacca vakṣyate ataḥ sarvajagatsūkṣmabhedajñārthaprasādhane nāsthāne kliśyate lokaḥ saṃrambhād granthavādayoḥ  p nahyasmābhiḥ sarvajñaviṣayāṃ cintāṃ muktvā sarvajñasādhane prayatnaḥ kiryate kiṃ tarhi pradhānabhūtadharmajñasādhana eva tathā ca pūrvam tenārthāpattilabhyeta dharmajñopagamenetyādi dharmajñasādhane rthāpattyākhyaṃ bhavan matenaiva pramāṇam uktam  paścāccānumānākhyaṃ pramāṇam abhidhāsyate  tena nāsthāne lokaḥ kliśyate  kiṃ tarhi sthāna eva sarvapramātṛsambaddhetyādāvāha sarvetyādi sarvapramātṛsambaddhapratyakṣādyanivāraṇāt kevalāgamagamyatvaṃ nāpyate puṇyapāpayoḥ  dharmādiviṣayasya sarvapramātṛsambaddhasya pratyakṣāder darśanaradarśanamātreṇa nivārayitum aśakyatvān na dharmādharmayor āgamamātragamyatvaṃ labhyate yaccoktametāvatā cetyādi tatrāha etāvatetyādi etāvatā ca mīmāṃsāpakṣe siddhe pi yaḥ punaḥ sarvajñavāraṇe yatnaḥ so tisaukhyāmaurkhyātparaiḥ kṛtaḥ  asiddhe pīti dharmajñasya siddhatvāt parair iti mīmāṃsakaiḥ ye tu vicchinnamūlatvādityādāvāha ye tvavicchinnamūlatvād ityādi ye tvavicchinnamūlatvād dharmajñatve hate sati sarvajñāt puruṣānāhur dhīmattā taiḥ prakāśitā  ahata ityakārapraśleṣo draṣṭavyaḥ tair iti bauddhaiḥ sākṣāt pratyakṣadarśitvād ityādāvāha rasanetyādi rasanendriyasambandhān madyāśucirasādayaḥ vedyeran yadi tasyaiva tadānīṃ nindyatā bhavet bhūtārthabhāvanodbhūtamānasenaiva cetasā aprāptā eva vedyante ninditā api saṃvṛttau  yadi nāma sākṣān madyarasādisaṃvedanamabhūt tasya tathāpi na dharmajñatvahānir bhavet nindyātvamāpadyata iti cet  yo rasanādīndriyasaṃsargeṇa tān rasanādīn saṃvedayate sa lokasaṃvṛttyā nindyo bhavet  natu bhagavāṃs tathā saṃvedayate  kiṃ tarhi  manasā  taccāprāptaviṣayam iti na loke tat kṛtaṃ pratītam nahi nindyatvaṃ paramārthataḥ kasyaci p dasti  anavasthitatvāt tasya tathā hi śrotriyasya yannindyaṃ na tajjordviṃgajjuṅgitasya  kiṃtu saṃvṛtyā loke madyādayo garhitās tān saṃvedayas tathāpi bhagavato na nincyatvam madyasya manasaiva vedanāt syād etat yathā rasanendriyasambandhād anyeṣāṃ madyādisaṃvittau duḥkhādyanubhavas tathā manasāpi saṃvedayataḥ prāpnotīti naitad asti rasanādīndriyasambandhenānubhūyamānā rasādaya indriyasyānugrahopaghātaṃkurvanto duḥkhādihetavo bhavanti te cākuśalādikarmānurūpeṇa viparyastacetasāṃ keṣāñcid eva tathā duḥkhādihetutvena prakhyāyante na sarveṣām yathāhi pretānāṃ pūyādirūpeṇa salilādi nacaivaṃ cedaṃ bhagavataḥ sarvam asti tathā hi manasaiva saṃvedanānnendriyopaghātādisambhavaḥ  anāśravapañcavyavahārātmakatvād bhagavato nāpi sāśravakarmādhipatyasambhavaḥ  aviparītānityādirūpeṇa saṃvedanānnāpi viparyastatvam  ata eva bhagavato mānasasyāpi daurmanasyādilakṣaṇasya duḥkhāder asambhavaḥ  tasya mohajatvāt etac ca sarvaṃ bāhyārthasambhave sati rūpaskandhāsambhavān na santyevāśucyādayas teṣām mā bhūt tān parikalpyā dūrībhūtāśeṣāśucyādipratibhāsānāṃ darśane pratibāsante yathā timirādidoṣāpagame nupahatacakṣuṣāṃ darśane na keśādayaḥ yathoktam nanvajñānena bhāsante tasyāśucirasādayaḥ asaṃvedās tataḥ siddhā dvitīyaśaśibimbavat  yasya tu viprasya vyāpitayā sakalāśucideśasambaddhā vedadhvanayo vadanodarādivartinaḥ sadaiva sa katham iha loke na nindyo bhavet naca vedopavedāṅgetyādāvāha yata evetyādi yata eva na vedādiproktārthapratipādakam tāyino dṛśyate vākyaṃ tata eva sa sarvavit sambhāvyate samastāsattīrthyāsādhāraṇasthitiḥ pramādādhītamātmādi vede līkaṃ bravīti hi  yadyathaivāvasthitaṃ vastu sadādirūpeṇa tasya tathaiva jñānāt sarvavidbhavati naca yathā vede nirdiṣṭā ātmādayo rthās te tathaiva santi pramāṇena bādhyamānatvāt tat kathaṃ tathaiva tānupadiśaṃs tattvadarśī bhavet nacaitacchakyaṃ vaktuṃ mithyātvenāpi te naiva jñātā iti  p yathā jñātā eva tathā hi sarva eva prāṇivadhādayo kuśalāḥ karmapathyā durgatihetutvena nirdiṣṭāḥ  tathā nāstīha sattva ātmā vā dharmastvete sahetukāḥ ityādinātmādayo pyasattvenoktā ityasiddhaṃ vedādivihitapadārthāparijñānaṃ bhagavataḥ  svagrantheṣvanibaddho pītyādāvāha advitīyam ityādi advitīyaṃ śivadvāraṃ kudṛṣṭīnāṃ bhayaṅkaram vinaneyebhyo hitāyoktaṃ nairātmyaṃ tena tu sphuṭam  anyatīrthyair anadhigatatvādidvitīyam  teṣāṃ sarveṣām eva vitathātmadṛṣṭyabhiniviṣṭatvāt etac ca sarvaṃ nairātmyaviśeṣaṇam śivadvāram iti nirvāṇapraveśopāyabhūtatvāt śivam iti nirvāṇam ucyate kudṛṣṭīnām iti kutsitā ātmādidṛṣṭayo yeṣāṃ te tathoktāḥ vitathadṛṣṭyabhiniviṣṭabālajanatrāsakaram ity arthaḥ yathoktam nāsty ahaṃ na bhaviṣyāmi na me sti na bhaviṣyati iti bālasya saṃtrāsaḥ piṇḍitasya bhayakṣayaḥ  QUOTE Ratnāvalī v a nāsmyiti etena viparītābhiniveśāvasthitais tadadhigamoktum api na śakyate  kimutādhigantum iti darśitaṃ bhavati nacāpi pṛthagjanabhūmisthitena kenacit kadācid pi parijñāpūrvaṃ taditi darśayati saṃsāryanucitam iti saṃsāryanucitaṃ jñātaṃ sarvānarthanivartakam tadabhyāsādiyuktānāṃ guṇaratnākaraṃ param īdṛk va paramaṃ tattvaṃ jānanti kavayo yadi pradhānapuruṣārthajñān sarvajñān ko na manyate  saṃsāribhiḥ pṛthagjanair anucitamanabhyastam ity arthaḥ kathaṃ hitāya prabhavati yena tadarthaṃ deśitam ity āha jñātam ityādi jñātaṃ sākṣātkṛtaṃ satkleśajanmādilakṣaṇasyāśeṣānartharāśer nivartakaṃ bhavati uttarakālam api tadabhyasyamānaṃ rathyādivaiśeṣikaguṇābhinivartakam ityeva paramaṃ puruṣārthopayogitattvaṃ yadi kavayo dhigacchanti te pi santu sarvajñāḥna hyasmābhirekapuruṣāvadhikam eva sarvajñatvamabhyupeyate  kiṃ tarhiya evaṃ yathoditatattvavedī sa eva sarvavidiṣyate nānyaḥ  na caivaṃ kavīnām asti  tenātiprasaṅgo na bhavati p etena yaduktaṃ sarvajñeṣu ca bhūyastvityādi  tadapi pratyuktam iti darśayannāha idaṃ cetyādi idaṃ ca varddhamānāder nairātmyajñānamīdṛśam na samastyātmadṛṣṭau hi vinaṣṭāḥ sarvatīrthikāḥ syād vādākṣaṇikasyātvādi pratyakṣādiprabobādhitam vahnevāyuktamuktaṃ yaiḥ syuḥ sarvajñāḥ kathaṃ nu te vāhīkādiprasiddhe smin pratyakṣe rthe skhalanti ye kathaṃ sambhāvyate teṣām apratyakṣādhigamaḥ sphuṭaḥ asarvajñatvam evaṃ tu apraspaṣṭamavagamyate mithyājñānānuṣaṅgitvād viparītaprakāśanāt sthāṇau nara iti bhrāntaḥ paripattyāttā yathā paraḥ sarvābhiś ca parīkṣābhir vijñeyo hetusiddhitaḥ samyak sarvapadārthānāṃ tattvajñānāc ca sarvavit hetāvato na sambodhyā saṃdigdhavyatirekitā  yathoktaṃ tattvajñānaṃ yadi varddhamānakapilādīnāṃ sambhavet tadā teṣām api sarvajñatvaṃ bhavatu  yathā sarva evāmī sarvadoṣaprasavahetuvitathātmagrahagrāhagṛhītāḥ pratyakṣādipramāṇabādhitākṣaṇikādipadārthānām upadeṣṭāraḥ  tat katham ākumāramatipratītipatham upagateṣvapi padārtheṣu praskhalatām eṣām atīndriyārthadarśanaṃ sambhāvanāpatham avatariṣyati  yenocyate kapilo neti kā prameti  tathāhīyamatra pramā sphuṭataramabhidhātuṃ śakyate  ye mithyājñānānuṣaṅgiṇas te sarvavidāṃ na bhavanti  yathā sthāṇau nara iti samupajātavibhramaḥ pumān  mithyājñānānusaṅgiṇaś ca varddhamānādaya iti viruddhavyāptopalabdhiḥ sarvajñatvaviruiddhenāsarvajñatvena mithyājñānānuṣaṅgitvasya vyāptatvāt na cāsiddho hetuḥ yato viparītārthaprakāśanam eṣāṃ sarvābhiḥ parīkṣābhiḥpratipāditam nacāpi sandigdhavipakṣavyāvṛttitayānaikāntikatā hetoḥ  yataḥ samyagaśeṣapadārthaparijñātṛtvena sarvajñatvam iṣyate naca yatra samyag jñānaṃ tatra tadviruddhasya mithyājñānasya sambhavaḥ syād etat yadi nāma viparītārthaprakāśaṇam eṣām  tathāpi mithyājñānānuṣaṅgi p tvam ato vasātuṃ na śakyate  yato nyathāpi vyavahārāḥ śakyante kartuṃ vicitrātibhisandhitvāt puruṣāṇām  tena hetoḥ saṃdigdhāsiddhatetyetad aśaṅkyāha ābhiprāyikam ityādi ābhiprāyikameteṣāṃ syād vādādivaco yadi tāttvikaṃ sarvavastūnāṃ kimebhī rūpam iṣyate  yadi hyanyabhiprāyeṇa tairetat syād vādādipramāṇaviruddham ityumapyuktam ityabhidhīyate abhidhīyatām  nahyasmābhiḥ svātantryeṇa varddhamānādīnām asarvajñatvaṃ sādhayitum iṣṭam  kiṃtu bhavatā parasparaviruddhamatāvasthitena kapilādiṣu yadi sugataḥ sarvajñas tadā kapilo neti kā prametyuktam  atrāsmābhiḥ pramāṇaṃ bhavan matyā teṣāṃ matabhedam aṅgīkṛtyābhidhīyate  tena nāsiddhatā hetoḥ tathā hi yadyeṣām ābhiprāyikaṃ vaco varṇyate tadā kimeṣāṃ pāramārthikaṃ vasturūpamiṣṭam iti vaktavyam paraṃevaṃ pṛṣṭaḥ san para āha anātmakṣaṇikatvādīti anātmakṣaṇikatvādi yadyevaṃ sarvadarśinaḥ sākṣāt samastavastūnāṃ tattvarūpasya darśanāt santu tepi samastānām aikamatyena saṃsthiteḥ parasparaviruddhārthaṃ nītārthaṃ na hi te jaguḥ  yadi sātmādīni brūyāt tadā matabheda evoktaḥ syād iti nāsiddhatā bhavet yadyevam ityādinottaram āha nahyasmābhiḥ śṛṅgagrāhikayāyam asau sarvajña ityevaṃ sādhayitum iṣṭaḥ  kiṃtu sāmānyena yadi kapilādīnāṃ evaṃvidhatattvaparijñānam abhyupagamyate na tarhi bhavatāvaktavyam matabhedaḥ kathaṃ tayor iti  sarveṣām aikamatyena sthitatvāt yastu parasparaviruddhārthopadeśas teṣāṃ sa neyārthatayā vyavatiṣṭhate nahyaikamatyena sthitāḥ parasparaviruddhaṃ nītārtham tāttvikaṃ rūpaṃ gadantīti yuktam tasmān matabhedamicchatānāmābhiprāyikaṃ vaco vācyam  eṣāṃ matabhedābhyupagame ca na vaktavyam ko nāmaiko nirūpyatām iti  yataḥ sugata eva yathoktajñānayogitayā sarvajñatvenāvadhāryate nānya iti nirūpitam etat kiñca kapilādīnāṃ yathoktajñānābhyupagame sugatatvam evāpadyata ityetad darśayann āha pratipāditarūpastyetyādi p pratipāditarūpasya sarvavastugatasya ca sākṣāt tattvasya vijñānāt sugatāḥ sarvadarśinaḥ teṣāṃ caivaṃvidhe jñāne sugatatvaṃ na bhidyate praśastajñānayogitvād etāvat tasya lakṣaṇam  pratipāditaṃ prasādhitaṃ pramāṇato rūpaṃ svabhāvo yasyānātmādilakṣaṇasyatattvasya tat tathoktam teṣām iti varddhamānādīnām etāvad iti praśastajñānayogitvam tasyeti sugatatvasya yato nairātmyajñānāt praśastaṃ samastajñeyādyāvaraṇagrahaṇaṃ gata iti sugata ucyate kiñca sāmānyenāpi sarvajñasambhave sādhyamāne bhagavatyevāvatiṣṭhate sāmarthyād iti darśayati tat sambhavyapītyādi tatsambhavyapi sarvajñaḥ sāmānyena prasādhitaḥ tallakṣaṇāvinābhāvāt sugato vyavatiṣṭhate  taditi tasmāt lakṣaṇāvinābhāvād iti sarvajñalakṣaṇāvinābhāvāt nanu viśeṣanirdeśamantareṇa katham asau labhyata ity āha anirdiṣṭaviśeṣo pītyādi anirdiṣṭaviśeṣo pi sarvajñaḥ ko pi sambhavet yo yathāvat jagatsarvaṃ vettyanātmādirūpataḥ  yo hi sarvaṃ jagadanātmādirūpeṇa yathāvad avagacchati sa sarvajña ityevaṃ sāmānyena kṛte pi sarvajñalakṣaṇe yatra tadupalabhyate sa sāmarthyād viśeṣo vagamyata eveti viśeṣopādānam anarthakam etacca sarvajñalakṣaṇaṃ bhagavatyevopalabhyate nānyatra vicitrairupāyair avikalacatuḥsatyalakṣaṇasābhyupāyaheyopādeyatattvaprakāśanād iti bhāvaḥ nahyaviditaṃ vastu tathābhāvais tathāvattadaviparītamavikalam upadeṣṭuṃ śakyate yathoktam parokṣopeyataddhetos tadākhyānaṃ hi duṣkaram iti syād etad yadi nāmānātmādirūpato jagadviditam asya tathāpi katham asau sarvajñaḥ siddhyatītyāha pratyakṣīkṛtanairātmya ityādi pratyakṣīkṛtanairātmye na doṣo labhate sthitim tadviruddhatayā dīpe pradīpe timiraṃ yathā  kleśajñeyāvaraṇaprahāṇato hi sarvajñatvam  tatra kleśā eva rāgādayo bhūtadarśanaprati p bandhāndhabhāvāt kleśāvaraṇam ucyante  dṛṣṭasyāpi heyopādeyatattvasya yat sarvākārāparijñānaṃ pratipādanāsāmarthyaṃ ca jñeyāvaraṇam tatra kleśāvaraṇasya nairātmyapratyakṣīkaraṇāt prahāṇiḥ jñeyāvaraṇasya tu tasyaiva nairātmyadarśanasya sādaranirantaradīrghakālābhyāsāt tathāhyamī rāgādayaḥ kleśā vitathātmadarśanamūlakā anvayavyatirekābhyāṃ niścitāḥ na bāhyārthabalabhāvinaḥ yataḥ satyapi bāhyārthe nāyonisaumanacchāskāramantareṇotpadyante vināpi cārthenāyonisauvikalpasaṃmukhībhāve samutpadyante naca sayatsadasattānuvidhāyi yan na bhavati tat tatkāraṇaṃ yuktam atiprasaṅgāt nāpyete paraparikalpitātmasamavāyinaḥ  tasyātmano nirastatvāt satyapi vā tasminnityaṃ rāgādīnām utpattyanapāyaprasaṅgāt utpattisthitikāraṇasyāvikalasyātmanaḥ sarvadā sannihitatvāt parair anādheyātiśayasya tadapekṣānupatteśceti bahudhā carcitam etat sadasatoścāśrayaṇaniṣedhād ayuktam eṣāṃ kvacit samavāyitvam ityato na nityahetupratibaddhātmasthitayaḥ nāpi bāhyārthabalabhāvinaḥ kiṃtvabhūtātmadarśanabalasamudbhāvinaḥ  tathāhyaham ityapaśyato nātmasnehaujāyate  nāpi mametyagṛhṇata ātmamukhotpādānukūlatvenāgṛḥīte vastunyātmīyatvenābhiṣvaṅgaḥ samudbhavati dveṣo pi nahi kvacid asaktasyātmātmīyapratikūlatvenāgṛhīte vastuni prādurbhāvamāsādayati ātmīyānuparodhini taduparodhapratighātini ca tasyāsambhavāt evaṃ nāmādayo pi prasūte tau cātmīyasneham so pi dveṣādikam ityanvayavyatirekābhyām ātmagrahād ātmātmīyagrahamūlatvam eṣāṃ sphuṭataramāgopālāṅganamavasitam eva ātmadarśanaviruddhaṃ ca nairātmyadarśanam tadviparītākārālambanatvāt anayor hi yugapad ekasmin santāne rajjusarpatajjñānayor iva sahāvasthānamaikyaṃ ca viruddham ato nairātmyadarśanasyātmadarśanavirodhāt tanmūlair api rāgādibhiḥ saha virodho bhavati dahanaviśeṣeṇeva śītakṛtaromaharṣādiviśeṣasya tena sarvadoṣavirodhinairātmyadarśane pratyakṣīkṛte sati na tadviruddho rāgādidoṣagaṇo vasthānaṃ labhate timiravad ālokaparigate deśa ityato nairātmyadarśanāt kleśāvaraṇagrahaṇaṃ bhavati prayogaḥ yatra yadviruddhavastusamavadhānaṃ na tatra tadaparamavasthitimāsādayati yathā dīprapradīpaprabhāvaprasarasaṃsargiṇi dharaṇitalaṃ timiram astica doṣagaṇaviruddhanairātmyadarśanasamavadhānaṃ pratyakṣīkṛtanairātmyadarśane puṃsīti viruddhopalabdhiḥ syād etat yathā nairātmyadarśanasamākrānte cetasi viruddhatayātmadarśanasyotpa p ttumanavakāśas tathā vairātmyadarśanasyāpyātmadarśanasamākrānte manasi  virodhasya tulyatvāt  tataś ca kasyacinnairātmyadarśanasyāsambhavād asiddho hetuḥ sambhavatu vā na vā nairātmyadarśanam  tathāpyanayor virodha satyapi nātyantaṃ bādhyabādhakabhāvaḥ siddhyati  yathā rāgadveṣayoḥ sukhaduḥkhayor vā yato tyantaprahāṇam iha sādhayitum iṣṭam natu tāvatkālāsamudācāramātramityato naikāntikatā hetoḥ dṛśyate pi satāmakhaṇḍitamahimāno rāgādayaḥ samudayamāsādayanta ityato pi hetor naikāntikateti naitad asti yadi nairātmyavikalpasyotpādo grahaṇakleśasya santāne na sambhavet tadā na sambhavennairatmyadarśanodayāvakāśaḥ  yāvatānubhavasiddhas tāvannairātmyavikalpasaṃmukhībhāvaḥ sarveṣām eva sa eva ca bhāvanayā kāminīvikalpavat parkarṣagamanasambhavād ante sphuṭapratibhāsatayā pramāṇapratītārthagrāhitayā ca pratyakṣatāmāpadyata iti kathaṃ nairātmyadarśanodayāsambhavaḥ api ca yathāndhakāraparigate deśe kālāntareṇa prakāśodayāvakāśasambhavas tathehāpi kiṃ na sambhāvyate nacāpyevaṃ śakyaṃ vaktum saiva tādṛśī bhāvanā na kasyacit sambhavati  yātathābhūtapratyakṣajñānakāle sarveṣām evānarthitvaṃ vā kāraṇaṃ bhavetprekṣāvataḥ pravṛtter arthitayā vyāptatvāt satyapyarthitve praheyasvarupāparijñānād vā na pravartate prekṣāvān anirjñātasvarūpasya doṣasya hātumaśakyatvāt satyapi tatsvarūpajñāne nityatvaṃ vā doṣāṇāṃ paśyaṃstat prahāṇāya na yatnamārabhate   svatantrasyāsambhavaducchedatvāt satyapi vā kāraṇavattve tat kāraṇasvarūpaniścayād api nādriyate bhāvanāyām apivi jñātanidānasya vyādhiriva prahātumaśakyatvāt bhavatu vā tat kāraṇaparijñānaṃ kiṃ tatkāraṇaṃ nityamavagamya notsahate tatprahāṇāya prekṣāpūrvakārī avikalakāraṇasya pratibaddhum aśakteḥ anityatve pi vā tatkāraṇasya doṣāṇāṃ prāṇidharmatāmavetya na prayatate svabhāvasya hātumaśakyatvāt asvabhāvatve vā doṣāṇāṃ kṣayopāyāsambhavannivartate na hy upāyavikalasyopeyasamprāptir asti sattve pi copāyasya tadaparijñānād asambhavattadanuṣṭhāno bhavet aparijñātasvarūpasyānuṣṭhānāsambhavāt parijñāne pi vā laṅghanād iva vyavasthitotkarṣatayā janmāntarāsambhavena vā bhāvanāyā atyantaprakarṣamasambhāvayannābhiyogavān bhavati bhavatu vātyantaprakarṣagamanasambhavāt pratipakṣodayena doṣāṇāṃ kṣayaḥ  tathāpi tāmrādikāṭhinyavat punar api doṣādayaṃ sambhā p vayannābhiyogamārabhata iti tatra na tāvad anarthitvaṃ siddham tathā hi ye tāvajjātyādiduḥkhotpīḍitamānasāḥ saṃsārād unnastamanasas tadupaśamamātmanaḥ prārthayante  teṣāṃ śrāvakādibodhaniyatānāṃ saṃsārād bhayam eva nairātmyabhāvanārthitvanimittam ye tu gotraviśeṣāt prakṛtyaiva parahitakaraṇaikābhirāmāḥ saṃskārādiduḥkhatritayapīḍitaṃ jagadavekṣya kṛpāparatantratayā tadduḥkhaduḥkhinaḥ svātmani vyapekṣām apāsya sakalāneva saṃsāriṇa ātmatvenābhyupagatās tatparitrāṇāya praṇidadhate teṣāṃ karuṇaiva bhāvanāpravṛttinimittam parokṣopeyataddhtos tadākhyānasya duṣkaratvāt parahitakaraṇena prekṣāvataḥ kiṃ prayojanam iti cen na tadeva prayojanamiṣṭalakṣaṇatvāt tasya nacāpekṣāvattvaprasaṅgaḥ parikalpitātmagrahanibandhanatvād ātmahitakaraṇābhiniveśasya sakalasādhujanasaṃmatatvāt svaphalānubandhitvāc ca parahitakaraṇasya api ca bhāvanāpravṛttārthitvāsambhavo tra pratipādayitum ārabdhaḥ  tadyadi nāmāprekṣāvattvaṃ tasya bhavet kimiyatā pravṛttāvanarthitvaṃ tasya syāt tasmād idameva vaktavyam parahitakaraṇāya naiva kaścit pravartate prayojanābhāvād  iti tatra coktam api ca yathā kecidupalabhyante titarāmabhyastanairghṛṇyā akāraṇam eva paravyasanābhirāmāḥ paraduḥkhamukhinas tathā kecid abhyastakāruṇyāḥ parasukhābhirāmāḥ paraduḥkhaduḥkhinaḥ prayojanāntaramantareṇāpi bhavantīti kiṃ na sambhāvyam nāpi doṣasvarūpāparijñānam yato bhiṣvaṅgaparighātātmātmīyonnatyādyākāreṇa rāgadveṣamohamānamaderṣyāmātsaryādayaḥ kleśopakleśagaṇā viditasvarūpā evodayante vyayante ca nāpi ca te nityāḥ kādācitkatayā saṃvedyamānatvāt ata eva nāhetukatvam eṣām ahotoranapekṣitatvena deśakālasvabhāvaniyamāyogāt ato pi nityahetutvam eṣāṃ pratikṣiptam tat kāraṇasyātmādeḥ sadā sannihitatvād anādheyātiśayasya paraiḥ sahakārinirapekṣatvāt tanmātrabhāvināṃ sarvadā yugapannoccotpattiprasaṅgāt ataḥ sāmarthyād anityahetava evaite anityo pi hetureṣāṃ viditasvarūpa eva  ātmātmīyaviparyāsahetukatvād rāgāder doṣagaṇasya tadanvayavyatirekānuvidhānād iti pūrvaṃ pratipāditatvāt nāpi prāṇidharmatvam eṣāṃ dharmo bhaveyuḥ kevalam idampratyayatāmātram idaṃ vikalpasamāropitatvād dharmadharmivyavahārasya atha cittasvabhāvatvena tatrotpattyā vā prāṇidharmatvam eṣām tathāpyasiddhiranaikāntikaś ca tathāpi viṣayaviṣayibhāvamicchatā cittaṃ viṣayagrahaṇasvabhāvam abhyupeyam  anyathā viṣayajñānayor na viṣayaviṣayibhāvaḥ artha p grahaṇasvabhāvatvenāṅgīkriyamāṇe yas tasya svabhāvas tenaivātmanoṃśorthastena gṛhyata iti vaktavyam anyathā katham asau gṛhītaḥ syāt yadyasatākāreṇa gṛhyeta tataś ca viṣayaviṣayibhāvo na syāt tathā hi yathā jñānaṃ viṣayīkarotyarthaṃ na tathā so rthaḥ yathā so rthona tathā taṃ viṣayīkarotīti nirviṣayānyeva jñānāni syuḥ tataś ca sarvapadārthāsiddhiprasaṅgaḥ tasmād bhūtaviṣayākāragrāhitāsya svabhāvo nija iti sthitam bhūtaś ca svabhāvo viṣayasya kṣaṇikānātmādirūpa iti pratipāditam etat tena nairātmyagrahaṇasvabhāvam eveti tannātmagrahaṇasvabhāvam yat punar anyathāsvabhāvo sya khyātimūḍhānāśamūḍānāṃsa sāmarthyādāgantukapratyayabalādevetyavatiṣṭhate  na svabhāvatvena yathā rajvāṃ sarpapratyayasya ata eva kleśagaṇo tyantasamuddhato pi nairātmyadarśanasāmarthyamasyonmūlayitum asamarthaḥ āgantukapratyayakṛtatvenādṛḍhatvāt nairātmyajñānaṃ tu svabhāvatvāt pramāṇasahāyatvāc ca balavad iti tulye pi virodhitve ātmadarśane pratipakḍo vyavasthāpyate na cātmadarśanaṃ tasya tadviparītatvāt yasyāpi na bāhyo rtho stīti pakṣas tasyāpi mate nairātmyagrahaṇasvabhāvam eva jñānaṃ nātmadarśanātmakam tasyātmano sattvāt tathā hi yadi nāma tena viṣayasyābhāvāt tadgrahaṇātmakaṃ jñānaṃ neṣṭam svasaṃvedanātmakaṃ tu tadavaśyamaṅgīkartavyam anyathā jñānasyāpi vyavasthā na syāt sa cātmā vidyamānenaivānātmādvayādirūpeṇa saṃvedyo nānyathā pūrvavaddoṣaprasaṅgāt tasmāt prāṇidharmatvam eṣāmasiddham nāpi tatrotpadyata ityetāvatā svabhāvatve parikalpite prahāṇāsambhavo nekāntāt tathā hi rajjvāṃ sarpajñānamutpadyate atha ca tat samyagjñānotpādānnivartate nāpi kṣayopāyāsambhavaḥ svahetuviruddhasvabhāvapadārthābhyāsasya kṣayopāyatvena sambhavāt tathā hi ye sambhavatsvahetuviruddhasvabhāvābhyāsās te sambhavad atyantasantānavicchedāḥ tadyathā vrīhyādayaḥ tathā cāmī rāgādaya iti sambhavatyevaiṣāṃ kṣayopāyaḥ nāpi tadaparijñānam yato hetusvarūpajñānād eva yat tadviparītālambanākāraṃ vastu sa tasya pratipakṣa iti sphuṭamavasīyata eva nairātmyadarśanaṃ ca tatra viparītālambanākāratvāt pratipakṣa iti pradarśitam etat nāpi laṅghanādivad vyavasthitotkarṣatā pūrvapūrvābhyāsāhitasya svabhāvatvenānapāyād uttarottaraprayatnasyāpūrvaviśeṣādhānaikāniṣṭhatvāt sthirāśrayatvāt pūrvasajātīyabījaprabhavatvāc ca prajñāder natvevaṃ laṅghanādir iti paścāt pratipādayiṣyate nāpi janmāntarāsambhavaḥ pūrvajanmaprasarasya prasādhitatvāt nāpi tāmrādikāṭhinyādivat punar utpattisambhavo doṣāṇām  p tadvirodhinairātmyadarśanasyātyantasātmyamupagatasya sadānapāyāt tāmrādikāṭhinyasya hi yo virodhī vahnis tasya kādācitkasannihitatvāt kāṭhinyādes tadabhāva eva bhavataḥ punas tadapāyād utpattir yuktā natvevaṃ malānām apāye pi vā mārgasya bhasmādibhir anaikāntānnāvaśyaṃ punar utpattisambhavo doṣāṇām  tathā hi kāṣṭhāder agnisambandhād bhasmasādbhūtasya tadapāye pi na prāktanarūpānuvṛttiḥ  tadvaddoṣāṇām apītyanaikāntaḥ kiṃ cāgantukatayā prāg apy asamarthānāṃ malānāṃ paścāt sātmībhūtaṃ tannairātmyaṃ bādhituṃ kutaḥ śaktiḥ nahi svabhāvo yatnamantareṇa nivartayituṃ śakyate naca prāpyaparihartavyayor vastunor guṇadoṣadarśanamantareṇa prekṣāvatāṃ hātum upādātuṃ vā prayatno yuktaḥ naca vipakṣasānacāviparyastātmanaḥ puruṣasya doṣeṣu guṇadarśanaṃ pratipakṣe vā doṣadarśanaṃ sambhavati aviparyastatvāt nahi nirdoṣaṃ vastvaviparyastadhiyo duṣṭatvenopādadate nāpi duṣṭaṃ guṇavattvena naca nairātmyadarśanasya kadācid duṣṭatā sarvopadravarahitatvena guṇavattvāt tathā hi niḥśeṣarāgādimalasyāpagamān na bhūtārthadarśananibandhopadravaḥ nāpi rāgādiparyavasthākṛtaḥ kāyacittaparidāhopadravo sti nāpi janmapratibaddho vyādhijādyupadravaḥ janmahetoḥ kleśasyābhāvāt nāpi sāśravasukhopabhogavadvairasyopadravaḥ praśamasukharasasyaikāntatayānudvegakaratvāt tannāsya hānāya yatno yuktaḥ api tu yadi bhaved aparihāṇāyaiva bhavet buddheḥ prakṛtyā guṇapakṣapātāt nāpi doṣopādānāya prayatnaḥ  teṣāṃ sarvopadravāspadatvena duṣṭatvāt tasmāt sambhavinī nairātmyābhāvanā tasyāś ca prakarṣaṇaparyantagamanāt sphuṭapratibhāsajñānaphalatvaṃ dṛṣṭam yathā kāminīṃ bhāvayataḥ kāmāturasya tathā hi tasya savibhramāḥ paśyābhyupagūha ityevaṃ vācaḥ kāyavyāpārāścābhiprāyānurūpāḥ sākṣātkārinibandhanāḥ pravartante tasmānnāsiddho hetuḥ nāpyanaikāntikaḥ  yato nairātmyadarśanasya bhūtārthaviṣayatvena balavattvamātmadarśanasya tu viparyayād viparyaya iti bhavati vipakṣapratipakṣabhāvaḥ rāgadveṣayor apyabhūtātmagrahāsaṃsparśena pravṛtter na tayor viruddharūpagrahaṇanimitto vipakṣapratipakṣābhāvaḥ nāpi viparyāsāt aviparyāsakṛtor dvayārapi viparyastatvāt nāpyanayor virodhaḥ siddhaḥ  dvayorapyātmagrahaikayonitvāt kāryakāraṇabhāvāc ca tathā hi satyātmātmīyābhiṣvaṅge taduparodhini dveṣo jāyate nānyathā nacābhinnakāraṇayoḥ kāryakāraṇabhūtayor bādhyabādhakabhāvo yuktaḥ  yathā vahnidhūmayor ekendhanaprabhavayoḥ  yathā vātmagrahasnehayoḥ  atiprasaṅgāt yugapad anutpattis tu tadupādānacittasya yugapat sajātīyacittadvayākṣepāsāma p rthyāt nāpi sukhaduḥkhayoḥ parasparaṃ virodhaḥ  tathā hi dvividhe sukhaduḥkhe mānaseviṣayaje ca tatra ye tāvanmānase tayor dveṣānunayasamprayogitvād rāgadveṣābhyām ekayogakṣematayā tadviparyastatvam abhinnātmarūpagrāhitvamātmagrahaikayonitvaṃ kāryakāraṇabhāavaśceti na parasparaṃ virodhaḥ sambhavati ye ca viṣayaje tayor api parasparaṃ kāraṇabhedāpratiniyamān na virodhaḥ tathā hi yata eva sukhamutpadyate tata evātisevyamānād duḥkhamapīti na tayoḥ kāraṇabhedapratiniyamo sti natvevaṃ nairātmyadarśanasyetareṇa kiñca dvayorapyanayor viṣayabalabhāvitvena tulyabalatvam natu mārgadoṣayoḥ mārgasyaiva bhūtārthaviṣayatvena balavattvāt na doṣāṇām apica khalu sukhaduḥkhe cirasthitike na tu punar evaṃ nairātmyadarśanam tasyasātmatvena sadānapāyād iti pūrvam uktam ato na vyabhicāraḥ yugapad anutpattes tu kāraṇam uktam yatpunar utkam anumānabalāvadhāritanairātmyānām api samutpadyante rāgādaya iti tadayuktam yasmād bhāvanāmayaṃ sphuṭapratibhāsatayā nirātmakavastusākṣātkārijñānamavikalpakaṃ pramāṇaprasiddhārthaviṣayatayā cābhrāntaṃ tannairātmyadarśanamātmadarśanasyātyantonmūlanena pratipakṣo varṇito na śrutacintāmayam yasmād anādikālābhyāsādatyantopārūḍhamūlatvān malānāṃ krameṇaiva vipakṣavṛddhyāvahrasatāṃ kṣayaḥ natu sakṛcchravaṇena yathā śītasparśasya vahnirūpasamparkamātrān na kṣayaḥ nacāpi śrutacittāmayanairātmyajñānasaṃmukhībhāve sati rāgādisamudayaḥ siddho yena vyabhicāraḥ syāt tathā hi samutpannaṃ rāgādiparyavasthānamaśubhādimanaskārabalena vinodayantyeva saugatāḥ ata evākhaṇḍitamahimanvameṣām asiddham virodho pi nairātmyadarśanenaiṣām ata eva vyavasthāpyate tatsaṃmukhībhāve satyapakarṣāt ye hi yadupadhānād apakarṣadharmāṇas te tadatyantavṛddhau niranvayasamucchittidharmāṇo bhavanti  yathā salilāvṛddhāvagnijvālā  nairātmyajñānopadhānāccāpakarṣadharmāṇo doṣā iti tadatyantavṛddhau katham avasthāṃ labheran ato nānaikāntikatā hetoḥ sapakṣe bhāvāc ca na viruddhatā evaṃ kleśāvaraṇaprahāṇaṃ prasādhya jñeyāvaraṇaprahāṇaṃ pratipādayann āha sākṣāt kṛtiviśeṣād iti sākṣāt kṛtiviśeṣāc ca doṣo nāsti savāsanaḥ sarvajñatvam ataḥ siddhaṃ sarvāvaraṇamuktitaḥ  p sākṣātkaraṇaṃ kasya nairātmyasyeti prakṛtatvād gamyate tasyāviśeṣaḥ bahuśo bahudhopāyaṃyai kālena bahunā sarvākāreṇa tatra tadvipakṣe ca guṇadoṣāṇām atyantaprakaśībhāvaḥ ata eva śrāvakāder anirātmyadarśane pi na sarvajñatvam tathāvidhāntarābhyām aviśeṣābhāvena jñeyāvaraṇasyāprahāṇāt prayogaḥ yā sādaranairantaryadīrghakālaviśeṣaṇā bhāvanā sā karatalāyamānagrāhyāvabhāsamānajñānaphalā  tadyathā kāmāturasya kāminībhāvanā  svabhāvahetuḥ nacāsiddho hetuḥ  kāruṇikasyārthitvena tathā pravṛttisambhavasya pratipāditatvāt nāpyanaikāntikatvam  yataḥ sarvadharmagatanairātmyālambanasya manovijñānasya dharmiṇo yathoktaviśeṣaṇatrayayuktabhāvanāsaṃspṛṣṭatvena hetutā sphuṭapratibhāsitvaṃ sādhyam etena ca sādhyadharmyeṇa yathoktasādhanadharmasya vyāptiḥ siddhā kāraṇāntarānapekṣitvāt sphuṭapratibhāsitvasya tataś ca sāmarthyāt sarvajñatvenāpi vyāptiḥ siddhā yasyātsarvavastugatanairātmyādyālambanāya manaso yatsphuṭapratibhāsitvaṃ tadevāsya sarvajñatvaṃ nānyat tathā hi bhāvyamānavastusphuṭapratibhāsitvena bhāvanāyāḥ sāmānyena vyāptau siddhāyāṃ sāmarthyāt sarvajñatvenāpi siddhaiva yathoktadharmiṇyasya sphuṭapratibhāsitvasyāsambhavāt etena ye sattāsādhane doṣāḥ proktās te pratyuktāḥ sarvajñasattāyā asādhyatvāt prasiddhe manasi dharmiṇaḥ sphuṭapratibhāsitvasya sādhyatvāt evam anena prakāreṇa prasiddhatvāt sākṣāt kṛtiviśeṣāt kāyavānuvāgbuddhivaiguṇyalakṣaṇāyā doṣavāsanāyāḥ prahāṇāt siddhamāvaraṇadvayaprahāṇam ataḥ sarvāvaraṇavimuktyā siddhaṃ sarvajñatvam syād etadyadi nāma sāmānyena siddhaṃ sugate tu na siddham ity āha etaccetyādi etacca sugatasyeṣṭamādau nairātmyakīrtanāt sarvatīrthakṛtāṃ tasmātsthitāṃ mūrdhni tathāgataḥ  etad yathoktaṃ sarvajñatvaṃ sugatasyaiveṣṭam siddham na kapilādeḥ kasmāt ādau nairātmyakīrtanāt etad uktaṃ bhavati yenedaṃ sarvapadārthānāṃ skandhapañcakatvādideśanayā sarvākāramādau prathamato nairātmyaṃ kīrtitam  sa evādau sarvadharmāṇāṃ vicitrāprabhedanairātmyakīrtanāt kāryaliṅgāt siddhaḥ puruṣaviśeṣo smābhiḥ sugata ity ucyate tasyānayā deśanayā sābhyupāyaheyopādeyatattvasthirāśeṣajñānaṃ sādhyate tena jñāna p yogādevāsau sarvajñaḥ pramāṇabhūtaśceti taduktapratipattikāmaiḥ sādhayituṃ yuktaḥ  natu kīṭasaṅkhyādijñānāt kiṃtu kīṭasāṅkhyādāvapi tasya jñānasambhavaḥ sādhyate tattvasthirāśeṣajñānaṃ tvāhatya tathā hi pramāṇasaṃvādinairātmyadeśanayā tattvajñānaṃ yasya siddham  tasyaiva nairātmyasya pūrvāparāvyāhatadeśanayā sthirajñānam  navāṅge pi śāstrapravacane priyānanuviṣayāyām api deśanāyāṃ duḥkhādilakṣaṇasatyadeśanāyā ekavākyatvāt vicitraiścopāyaiścatuḥsatyaprakāśanād aśeṣajñānamasyānumīyate śeṣasya sarvākārajñānapratipādanāsamarthyalakṣaṇasya prahāṇāt nahyaviditasarvākāraguṇadoṣastat pratipādanākuśalaś ca tathā pratipādayati nāpi vedād vijñāya pratipādayatīti yuktam tasya pauruṣeyatvapratipādanād iti bhāvaḥ ato śeṣatīrthakaramūrdhni bhagavān jñānātiśayayogāt sthita iti siddham ata eva yathoktajñānātiśayayoginā bhagavatā sahānyeṣāṃ na tulyatvam astīti darśayann āha tenetyādi tena pramāṇasaṃvāditattvadarśanayoginā na tulyahetuyogatānyeṣāṃ viruddhārthopadeśinām pramāṇagocarā yeṣāṃ pramābādhākulaṃ vacaḥ teṣām atyakṣavijñānaśaktiyogo hi dūrataḥ  nahyeṣāṃ jñānātiśayayogitāprasādhakaḥ kaściddhetur asti tathā hi heturbhavat vacanākhyam eva liṅgaṃ bhavet taccaiṣāṃ pramāṇaviruddhārthapratipādakam iti kathaṃ tato jñānātiśayayogitāmīṣāṃ pratīyeta sugatasyāpi vacanaṃ pramāṇaviruddham iti cedāha sambaddhetyādi sambaddhānuguṇopāyaṃ puruṣārthābhidhāyakam dṛṣṭe pyarthe pramāṇābhyām īṣadapyaprabodhitam  sambaddham vākyānām ekārthopasaṃhāreṇa parasparaṃ saṅgatam natu daśadāḍimādivākyavat parasparasaṅgatam anuguṇaḥ śakyānuṣṭhānatayā nairātmyabhāvanādilakṣaṇa upāyo yasminnupadiṣṭas tat tathoktam  natu viṣapraśamanāya takṣakacūḍāratnālaṅkāropadeśavad aśakyopāyam puruṣārthaḥ abhyudayaniḥśreyasalakṣaṇaḥ  tasyābhidhāyakam  natu kākadantaparīkṣāvad apuruṣārthaphalam nanu caitat sarvaṃ kapilādivākyeṣvapyastītyāha dṛṣṭe p  pītyādi dṛṣṭe pratyakṣānumānaviṣayatvenābhiprete pramāṇābhyām pratyakṣānumānābhyām abādhitaṃ yathā nirdiṣṭasyārthasya tathābhāvāt tathā hi nīlādisukhaduḥkhādinimittod grahaṇarāgādibuddhilakṣaṇasya skandhapañcakasya pratyakṣatvenābhimatasya nānyathātvaṃ sambhavati  apratyakṣatvenacābhimatānām apratyakṣateva yathā paraiḥ pratyakṣābhimatānāṃ rūpaśabdādisanniveśenāṃ sukhādīnāṃ dravyakarmasāmānyasaṃyogādīnāṃ ca tathā vastubalapravṛttānumānaviṣayatvenābhipretānāṃ tathā bhāva eva yathā caturṇāmāryasatyānām atadviṣayatveneṣṭānāṃ cātadviṣayatvam eva yathā parair vastubalānumānaviṣayatvenābhimatānām ātmādīnām apiśabdādadṛṣṭe pi na vikriyeti darśitam tathāhyatra rāgādirūpaṃ tatprabhavaṃ vā dharmamuddiśya tatprahāṇāya tannidānātmadarśanavirodhena nairātmyadarśanam eva pratipakṣo deśito natu kapilādiśāstravat tannidānāviruddhaḥ snānāgnihotrādirupadiṣṭaḥ ata eva viśuddhasuvarṇavat parīkṣya grāhyametad vicakṣaṇair iti bhagavatoktamityetat sūcayann āha tāpādityādi tāpācchedānnikaṣād vā kaladhautamivāmalam parīkṣyamāṇaṃ yannaiva vikriyāṃ pratipadyate  yathā kaladhautaṃ suvarṇamamalaṃ sarvadoṣarahitaṃ parīkṣyamāṇaṃ tāpādibhir na vikriyāṃ pratipadyate tathā bhagavad vacoratnaṃ pratyakṣeṇa tāpasadṛśena vastubalapravṛttānumānena nikaṣaprakhyeṇāgamāpekṣānumānenāpi chedadṛṣṭāntasūcitena na vikriyate ataḥ prekṣāpūrvakāriṇa evambhūtādevāgamāt pravṛttir yuktā nānyata ityabhiprāyaḥ ratnasādharmyasya darśayann āha samastetyādi samastakumatadhvāntavidhvaṃsānuguṇodayam tathāgatavacoratnamalabdhaṃ bahukalmaṣaiḥ tataḥ sugatamevāhuḥ sarvajñamatiśālinaḥ pradhānapuruṣārthajñaṃ taṃ caivāhur bhiṣagvaram sugatastena sarvajñaḥ kapilo neti tu pramā anantaroditā vyaktāpyeṣā mūḍhair na lakṣitā  kumatam eva dhvāntamandhakāram  tasya vidhvaṃso vināśaḥ  tasminnanuguṇa udayo p yasya tat tathoktam bahukalmaṣair iti apuṇyavadbhiḥ anantaroditeti yathoktavacanākhyakāryaliṅgajā gaṇitādyekadeśeṣvityādāvāha yathoditāntarādityādi yathoditāntarādeva viśeṣo pyavadhāryate ṛṣabhādikutīrthebhyaḥ smarabhaṅgavidhāyinaḥ  yathoktajñānātiśayayogād bhagavato mārajito ṛṣabhavarddhamānādibhyo viśeṣe siddhe sati na yuktaṃ satyavacasā bhavatā vaktum na viśeṣo vadhāryata itiiti samudāyārthaḥ syād etat gaṇitādyekadeśārthe visaṃvādādubhayeṣām asmābhiraviśeṣa ucyata ity āha ko hītyādi ko hi niḥśeṣaśāstrārthatattvajñaṃ manyate jaḍaḥ samānabhojanajñānān mātṛkāmātravedanāt yenaiva hetunetyādāvāha tadyenetyādi tadyena hetunaikasya sarvajñatvaṃ prasādhyate taddhetuvastuno sattvān na so nyasyopatiṣṭhate  taditi tasmāt taddhetuvastuna iti yadi nāma śabdamātram asti syād vādādīnām aviparītārthānāṃ sarvārthavyāpinām upadeṣṭṛtvāditi  tathāpi tasya vastupratibaddhasya hetuvastuno hetvarthasyābhāvānnāsau hetur anyasya kapilāder upatiṣṭhate vastveva hi vastupratibaddhatvād vastu gamayati na śabdamātram dūṣaṇānītyādāvāha taddūṣaṇānītyādi taddūṣaṇānyasaṃrambhāḥ sarvajñajinaśāsane śākyā yāni vadantyevaṃ tānyaśaktā digambarāḥ  asaṃrambhā iti saṃrambharahitāḥ kṛpayaiva parānugrahāya teṣāṃ pravṛtter na bhavatām iva roṣamānādibhiḥ evam iti tadupadiṣṭasya syādvādāder duṣṭatvapratipādanāt tatrāvasthitair ityādāvāha yadityādi yatsiddhapratibandhena pramāṇenopapāditam tattvaṃ saugatasiddhānte siddhaṃ nānyamate tathā  p tena vyavasthitais teṣāṃ bhinnaiḥ sādhanadūṣaṇaiḥ pratibimbodayāgrastair nirṇayaḥ kriyatāmalam  yaditi yasmāt siddhapratibandheneti vastubalapravṛtter narnaḥ siddhatādātmyatadupattilakṣaṇapratibandhenetyarthaḥ teneti tasmāt yasya jñeyetyādāvāha sarvākārajñatāyāstvityādi sarvākārajñatāyāstu na kaścid api vidyate sākṣāditarathā vāpi virodho jñeyatādibhiḥ ajñeyatvādiviśleṣāt jñeyatvādi vyavasthitam na sarvajñatvaviśleṣāt tatpunaḥ sthitalakṣaṇam  arthāntaravidhānenārthāntarasya niṣedhaṃ pratipādayitum icchatā sākṣāt pāramparyeṇa vā viruddhasyaiva vidhānāt pratipādanīyo nāviruddhasya anyathā hi yasya kasyacid vidhānena sarvasya niṣedhaḥ syāt naca sarvajñatvasya jñayatvādibhiḥ saha kaścit sākṣāt pāramparyeṇa vā virodho sti tathā hi dvividha eva bhāvānāṃ virodho nirūpyamāṇo vatiṣṭhate parasparaparihārasthitalakṣaṇo vā yathā bhāvābhāvayoḥ kramākramayor vā sahānavasthānalakṣaṇo vā yathāgniśītasparśayoḥ tatrādyastāvajjñeyatvādibhiḥ saha sarvajñatvasya na sambhavatīti darśayati ajñeyatvād ityādi yadvyavacchedanāntarīyako yasya paricchedas tayor eva parasparaparihārasthitalakṣaṇo virodha iti pūrvam uktam na ca jñeyatvādi sarvajñatvavyavacchedena sthitam  kiṃ tarhi ajñeyatvādivyavacchedena nāpi dvitīyo virodhaḥ sambhavatīti darśayann āha sarvajñatvamityādi sarvajñatvaṃ nacāpyetat kvacit pūrṇakāraṇam sattvādisambhave paścāt prākpravṛttaṃ nivartate  yasya hyavikalakāraṇasya bhavato yat sannidhānād abhāvas tayor eva sahānavasthānalakṣaṇo virodhaḥ  nacaitat sarvajñatvamavikalakāraṇaṃ prākpravṛttaṃ dṛṣṭam  yena paścāt sattvādisambhave sati nivartata iti syāt kasmān na pravṛttam ity āha naiḥsvābhāvya ityādi naiḥsvābhāvyo svavittau ca nahi tajjātu jāyate prākpravṛtteḥ prasiddheyam evaṃ sarvajñatā bhavet  p yadi sarvajñatvaṃ sattvajñeyatvasadbhāve sati nivartata iti bhavatābhyupagamyate tathā ca sati sattvādisannidhānāt pūrvam asyāsattvam ajñeyatvaṃ ca svasaṃvidāpītyabhyupagataṃ bhavet  tataścāsattvena naiḥsvābhāvye satyajñeyatvāccāsvavittau satyāṃ naitat sarvajñatvaṃ jāyate bhavatīti tat kathaṃ prākpravṛttaṃ paścānnivartata iti syāt nahi niḥsvabhāvasyotpattiḥ sambhavati nāpyanupalabdhasya sattāvyavasthānibandhanamasti  jñānanibandhanatvād vastusattāvyavasthāyāḥ tasmāt svavacanavyāghāta ityabhiprāyaḥ kiṃ ca yadi prāk pravṛttir asyābhyupagamyate tadā pravṛtteḥ prayatnamantareṇaiva sarvajñatā siddhā  ato na tat pratikṣepo yuktaḥ  anyathā svavacanavyāhatiḥ syād iti darśayann āha prākpravṛtter  ityādi prākpravṛtteḥ sarvajñatvasyābhyupagame satīti śeṣaḥ athāpi syān mābhūd viruddhaṃ jñeyatvādi tathāpi sarvajñāsattvaṃ gamayatītyāha nāviruddhavidhāne ca yuktam anyanivartanam anyathā rūpasadbhāvād rasābhāvo pi gamyate  yastu manyate yadyapi jñeyatvādayo na viruddhyante sarvajñatvena  vaktṛtvaṃ tu viruddhyata eva  pāramparyeṇaitat kāraṇena vikalpena sarvajñatvasya sahānavasthānāt tathā hi nāvitarkya nāvicārya vācaṃ bhāṣata iti nyāyād vacanasya vikalpo hetuḥ  vikalpānāṃ ca sarveṣām abhilāpasaṃsṛṣṭatayā na vastusvarūpagrahaṇam asti  tasya nirvikalpajñānagocaratvāt  ato vikalpāvasthāyāṃ vastusvarūpaparijñānābhāvān na sarvajñatvam astīti siddhāsya vaktṛtvasya vipakṣāt sarvajñatvalakṣaṇāt kāraṇānupalabdhyā vyatirekaniścitir iti nānaikāntikatā hetoḥ ayaṃ ca vaktṛtvākhyo hetuḥ yasya jñeyaprameyatvavastusattvādilakṣaṇā ityatrādiśabdenākṣipta eveti tadetat tadatrādipadākṣipta ityādināśaṅkya atrāpi ye pravaktṛtvam ityādinā pariharati tadatrādipadākṣipte vaktṛtve yo bhimanyate niścayaṃ vyatirekasya parasparavirodhataḥ vikalpe sti vatkṛtvaṃ sarvajñaścāvikalpataḥ na hyāviṣṭābhilāpena vastu jñānena gamyate atrāpi ye pravaktṛtvaṃ vitarkānuvidhānataḥ sarvajñasyābhimanyante na tair vacanasambhave  p sarvajña iṣyate nāpi vikalpajñānavṛttitaḥ tasmin kṣaṇe vikalpe tu vaktṛtvaṃ na prasiddhyati  kecid bhagavato vaktṛtvaṃ vikalpasaṃmukhībhāvād eveti pratipannāḥ  anye tu pūrvāvevaśavaśādevāvikalpyato pi vacanapravṛttir bhagavata iti varṇayanti tatra prathame darśane yadi vikalpāvasthāyām asarvajñatvaṃ sādhyate tadā siddhasādhyatā  iṣyata eva tais tasyāmavasthāyāṃ bhagavato sarvadarśitvam athāvikalpāvasthāyām asarvajñatvaṃ bhāvayitum iṣṭam tadā hetor asiddhatā nahi tasyāmavasthāyāṃ vacanapravṛttir asti  samutthāpakasya vikalpasya tadānīmabhāvāt nanu yadi vikalpāvasthāyām asarvajñatvam iṣyate tadā tadvacanasyāsarvajñabhāṣitatvād aprāmāṇyam eva prāpnotītyāśaṅkyāha asarvajñapraṇītatvam ityādi asarvajñapraṇītatvaṃ nacaivaṃ tasya yujyate sarvajñatāsamākṣepādataḥ saṃvādanaṃ bhavet anubhūya yathā kaścid auṣṇyaṃ paścāt prabhāṣate tasmād vastvavisaṃvādas tadarthānubhavodbhavāt tena sarvajñatākāle hetor asyāprasiddhatā vyāhāravṛttikāle tu bhavet siddhaprasādhanam  yadyapi tasyāmavasthāyām asarvajñas tathāpyasarvajñapraṇītatvam asya na bhavati  kutaḥ   sarvajñatayā samākṣiptatvāt tasya ata eva sarvajñajñānabalotpannavikalpasamutthāpitatvāt tasya pāramparyeṇa vastuni pratibandhād anumānavikalpavat prāmāṇyam api bhavati atraiva dṛṣṭāntapāramparyeṇa vastuni pratibandhād anumānavikalpavat prāmāṇyam api bhavati atraiva dṛṣṭāntamāha anubhūyetyādi tasmād iti uṣṇānubhavabalabhāvino vacanāt tadarthānubhavodbhavād iti tasyoṣṇārthasyānubhavāt pāramparyeṇa vikalpasyodbhavād ity arthaḥ syād etat yadi sarvajñasya vikalpapratyayo sti tadā bhrāntaḥ prāpnoti  vikalpasya prakṛtyā svapratibhāsenā narthe rthādhyavasāyena pravṛtter bhrāntatvād iti naitad asti yadyāropitasya tāttvikasya ca rūpasya vibhāgaṃ na jānīyāt tadā bhrānto bhavet  yāvatā vikalpāviṣayamāropitātmanaiva niścinvan bāhyaṃ ca vastu nirvikalpakajñānagocaraṃ pṛthageva tāttvikaṃ tāttvikātmanā paśyan kathaṃ viparyasto nāma yadyaviparyastaḥ katham āropayati vikalpāvasthāyām iti cet na śabdapravṛttyupāyajñatvāt yato nānyamāropakavikalpavya p tirekeṇa śabdasya samutthāpakaṃ paśyati  nāpi śabdārthamāropitād anyamupalabhate  ataḥ śabdapravṛttyupāyajño jagadanukampayāyathāvad adhigataṃ tattvam apratipādya parasmai nāsituṃ samarthaḥ saṃstat pratipipādayiṣayā śabdapravṛttyupāyam āropakaṃ vikalpamāropyaṃ ca śabdābhidheyamāracayati etac ca paścād āśaṅkya codyaṃ parihariṣyati asmābhis tv atra prastāvāgatatvād ity abhihitam ata eva vaktṛtvād rāgitvānumānamapyayuktamanyathāpi vacanapravṛttisambhavāt nahi rāgādīnām eva kāryaṃ vacanaspandādayaḥ  vaktukāmatāsāmānyahetutvāt bhāvasā cavaktukāmatā vītarāgasya karuṇayāpi sambhavatīti vyabhicāraḥ saiva karuṇā rāga iti cetna nanāmakaruṇayā kiñcidaniṣṭamāpadyate kiṃtu nityasukhātmātmīyadarśanākṣiptaṃ sāśravavastuviṣayaṃ cetaso bhiṣvaṅgaṃ rāgamāhuḥ tat pūrvakaścātmātmīyoparodhini pratihatir dveṣaḥ ātmātmīyagrahaś ca moho na caiva kṛpā tasyā asatyapyātmagrahe duḥkhaviśeṣadarśanamātreṇābhyāsabalenaivotpādāt tathā hi vītarāgāṇāṃ dharmādyālambanā maitryādayaḥ śāstre varṇitāḥ syād etadyadi sarvaviṣayajñānāsaṃmukhībhāvamātraṃ sādhyate  tathāpi siddhasādhyatā bhavedyāvatā samastavastutattvavistarajñānāśaktatā sādhayitumiṣṭā  ato na siddhasādhyatā nāpi hetor asiddhatā vyāhārasāmarthyamātrasya hetutvena vivakṣitatvāt ityata āha samastetyādi samastavastuvijñānaśaktyapākaraṇe pi te saṃdigdhavyatirekitvaṃ tadavasthaṃ prasajyate vyāhāravṛttisāmarthye hetutvenāpi saṃmate saṃdigdhavyatirekitvadoṣa evānuvartate  ubhayatrāpi pakṣe sādhyaviparyaye hetor bādhakapramāṇābhāvāt saṃdigdhavyatirekitvena naikāntikatā hetoḥ atha yeṣām avikalpayato pi bhagavato vacanapravṛttir iti pakṣas tatrāha cakretyādi cakrabhramaṇayogena nirvikalpe pi tāyini sambhārāvegasāmarthyād deśanā sampravartate iti ye sudhiyaḥ prāhus tān pratyapi na sidhyati  p yathāhi cakrasyoparate pi daṇḍapreraṇavyāpāre pūrvāvegavaśād bhramaṇam evaṃ bhagavati pratyastamitasamastakalpanājāle pi sthite pravartata eva pūrvapuṇyajñānasambhārāvegavaśāddeśaneti sudhiyaḥ saugatāḥ kecana vijñānavādinaḥ pratipannāḥ  tān prati sphuṭataramasiddhatādoṣo hetoravasīyata eva syād etadasmin darśane sarveṣām eva svapratibhāsānubhavamātratvāt paramārthato na kasyacid vaktṛtvam asti kiṃ tvadhyavasāyavaśād avadatyapi parasmiṃs tathā pratibhāsivijñānotpattāv adhipatipratyayabhāvena sthite vaktṛtvābhimāno loke  tadevādhyavasāyikaṃ lokapratītaṃ vaktṛtvaṃ hetutvenābhipretam nahi siddhāntaprasiddho hetur dharmo vā kriyate  kiṃ tarhi lokapratīta evetyato nāsiddhatā hetor ityāśaṅkyāha vaktṛtvam ityādi vaktṛtvaṃ yat tu lokena matamādhyavasāyikam tatra tādṛśi hetoḥ syāt sandigdhavyatirekitā  atrāpi pūrvavat sandigdhavipakṣavyāvṛttikatvād anaikāntikatā hetoḥ nanvityādinā paro yadasiddhatvam atra vijñānavādanaye proktaṃ tadvighaṭayati nanu cāsiddhatā kena mate trānupapattike  evam manyate ya eva tūbhayaniścitavācī sa eva sādhanaṃ dūṣaṇaṃ vā  nānyatararāprasiddhaḥ sandigdhavācī  punaḥ sādhanāpekṣaṇād iti nyāyāt apramāṇopapanne smin vijñānavādamate katham asiddhatodbhāvyate  nahi svecchāmātreṇa siddhatvāsiddhatvaparikalpanāyāṃ dūṣaṇaṃ bhavati  kiṃ tarhi pramāṇabalopapāditāyāṃ siddhāvasiddhau vā  na ca pramāṇabalād vijñānanayaḥ siddhaḥ  asya vistareṇa nirastatvāt ucyata ityādinā pratividhatte ucyate yadi vaktṛtvaṃ svatantraṃ sādhanaṃ matam tadānīm āśrayāsiddhaḥ sandigdhāsiddhatāthavā asya cārthasya sandehāt sandigdhāsiddhatā sthirā prasaṅgasādhanaṃ tasmāt tvayā vaktavyamīdṛśam tatra cāgamamātreṇa siddho dharmaḥ prakāśyate natu tadbhāvasiddhyarthaṃ jñāpakaṃ vidyate param  p atra vikalpadvayaṃ kadācid vatkṛtvaṃ svātantryeṇa sādhanaṃ vābhipretaṃ bhavet  prasaṅgasādhanaṃ vā tatrādye pakṣe viśeṣeṇāśrayo na siddha ityāśrayāsiddhatā hetoḥ atha sāmānyenāśrayo vivakṣitas tathāpi yāvat prativādinaṃ prati pramāṇena vaktṛtvaṃ na sādhyate tāvat sandigdhāsiddhatā  ya eva tūbhayaniścitavācīsa eva sādhanam iti nyāyāt asyeti vaktṛtvasya tasmān mābhūdayaṃ doṣa iti prasaṅgasādhanam aṅgīkartavyaṃ tvayā tatrāpi prasaṅgasādhane ya evāvicāraramaṇīyāgamamātrāt parasya prasiddho dharmaḥ sa eva sādhanatvena prakāśanīyaḥ parasparavirodhodbhāvanāya natvasau pramāṇena sādhanīyo niṣprayojanatvāt naca vaktṛtvaṃ parasyāgamamātreṇa prasiddhamityubhayathāprasiddhatā hetoḥ evam ityādinopasaṃharan parokteṣvarthaviparyayam ādarśayati evaṃ yasya prameyatvavastusattādilakṣaṇāḥ nihantu hetavo śaktāḥ ko na taṃ kalpayiṣyati vedavādimukhasthaivaṃ yuktilaukikavaidikī na kācid api śakyograsarpajñānaviṣāpahā dṛgviṣair iha dṛṣṭo pi khalpaśaktir dvijo jaḍaḥ ucchvāsam api no kartuṃ śaknoti kimuvāsitum vedavādimukhasthā tu yuktiḥ sādhvyapi durbhagā kaṇṭhikā carastheva jaghanyāśrayasaṃsthiteḥ  ko na taṃ kalpayiṣyatīti sambhavitveneti śeṣaḥ yato bādhakānupalambhād eva tasya sambhāvanā siddhyatīti bhāvaḥ āstāṃ tāvad etat yadasādhvī yuktir vedavādimukhasthā naiva śobhata iti naivātra citram kiṃtu sādhvyapyāśrayadoṣeṇa bhavatocyamānā na bhrājate katham ityatrāha pāvakāvyabhicāritvam ityādi pāvakāvyabhicāritvaṃ dhūmasyāpi na śakyate vaktuṃ tena yatu dhūmas tanmate nyatra vartate ekavastusvarūpatvād udanvatyapi vartate tatrāpyanalasadbhāve vyatirekaḥ kimāśrayaḥ  p dhūmasya hi dahanapratibaddhajanma tathā tadavyabhicāritvamāgopālamatipratītameva tasyāpi tvayā sarvasya jagato vastutvādinā pāramārthikamaikyaṃ varṇayatā dahanābyabhicāritvaṃ na śakyaṃ pratipādayitum vastusvarūpatvenodake sya bhavan matena dhūmasya paramārthato vṛtteḥ syād etat avyabhicāritaivetyāha tatrāpītyādi tatrāpyudanvati tādātmyena yadyanalasvabhāvo ṅgīkriyate tadānale sādhye jalādir na vipakṣaḥ syāt tataś ca vipakṣābhāvād dhūmāder liṅgasya kimāśrayo vipakṣād vyatireko bhavet tadrūpakāryavijñaptiḥ kiṃ vā tatrāpi no bhavet vilakṣaṇātmabhāve vā vastubhedo stu tattvikaḥ  yadi jaladhau paramārthato dahano vasthita iti matam  kimiti tadrūpopalabdhir dāhapākādilakṣaṇakāryanirbhāsā ca vijñaptir na jāyate vailakṣaṇyam apīṣṭam iti cedāha vilakṣaṇātmetyādi etac ca vistareṇa syād vādaparīkṣāyāṃ vicāritamityās tāṃ tāvad etat yaduktam ekena pramāṇenetyādi  tatrāha samastetyādi samastavastusambaddhatattvābhyāsabalodgatam sārvajñaṃ mānasaṃ jñānaṃ mānamekaṃ prakalpyate natu netrādivijñānaṃ tataḥ kimidam ucyate nūnaṃ sa cakṣuṣā sarvātrasādīn pratipadyate siddhaṃ ca mānasaṃ jñānaṃ rūpādyanubhavātmakam avivādaḥ parasyāpi vastunyetāvati sphuṭaḥ varṇyate hi smṛtis tena rūpaśabdādigocarā svapne ca mānasaṃ jñānaṃ sarvārthānubhavātmakam tataścāniyatārthena mānasena prakalpite sarvajñe cakṣuṣā kasmād rasādīn pratipadyate cākṣuṣeṇaiva tat klṛptāvayaṃ doṣo bhavedapi samāsena tu cittena vettyeva ca rasādikam yatrāpyatiśayo dṛṣṭaḥ svasvārthānatilaṅghanāt dūrasūkṣmādidṛṣṭau syān na rūpe śrotravṛttitaḥ  p ityādikamato niṣṭaṃ parair uktaṃ na yo yataḥ svārthāvilaṅghanenaiva mānase tiśayo mataḥ yajjātīyaiḥ pramāṇaiś ca yajjātīyārthadarśanam dṛṣṭaṃ samprati lokasya tathā kālāntare pi naḥ  yadi cakṣurādīndriyadhiyāṃ sarvārthaparijñānam abhyupagataṃ bhavet  tadā bhavedyathoktadoṣaprasaṅgaḥ yāvatā  samastavastugatānityatvādilakṣaṇāśeṣatattvābhyāsaprakarṣaparyantajena manovijñānena sattvārthagocareṇa sphuṭapratibhāsāvisaṃvāditvābhyāṃ pratyakṣatām upagatena yugapad aśeṣavastugrahaṇātsarvavidiṣṭaḥ natu cakṣurādidhiyā naca manojñānaṃ sarvārthagocaratayā na prasiddham iti yuktaṃ vaktum yato bhavatāpi rūpaśabdādiviṣayaṃ smārttaṃ jñānam upavarṇitam tacca manojñānam eva svapne ca rūpādipratibhāsamatipratītam eveti nāsyāpahnavaḥ śakyakriyaḥ tena svārthāvilaṅghanenaivātiśayasyeṣṭatvānnāsmākaṃ kiñcid aniṣṭamāpāditaṃ bhavatā yasyāpi jñānavādino kṣadhiyā sarvavidiṣṭas tasyāpi doṣāṣadauṣkulyavāsanāyāḥ prahāṇe sati sarvārthavṛttitvena sarvadhiyāṃ vibhutvalābhasyeṣṭatvāt dauṣkulyavāsanaiva hi dhiyāṃ niyamakāraṇam tat prahāṇe sati kuto niyatārthaviṣayatvam āsāṃ sambhaved iti manyamāna āha viśuddhaṃ vetyādi viśuddhaṃ vā bhavejjñānaṃ sarvaṃ sarvārthagocaram hetoḥ sambhāvyate kaścit phale pyatiśayaḥ kvacit nahi sūkṣmaphalā dṛṣṭā āmalakyo marāviti sarvās tattvena tadrūpā anyatrāpi bhavanti tāḥ śṛṇvanti cakṣuṣā sarpā ityeṣāpi śrutis tataḥ sambhāvyārthā vicitrā hi sattvānāṃ karmaśaktayaḥ  kāraṇabhedena hi bhāvānāṃ svabhāvabhedapratiniyamān na śakyate kvacid ekadā dṛṣṭasya vastunaḥ sarvatra sarvadā tathā bhāvo niścetum  nahi sūkṣmaphalā āmalakyo maruṣu samupalabdhā ityetāvatā sarvatra deśe satyapi kāraṇabhedasambhave tathātvenāvadhārayituṃ darśanamātreṇa prekṣāvanto yuktāḥ tena cakṣuṣāpi yogābhyāsaviśeṣabalaśalākonmīlitena kaścid api sarvārthān paśyatītyaviruddham p yajjātīyair ityādāvāha yasyetyādi yasyādhvatritayasthaṃ hi sarvaṃ vastvavabhāsate tathā niyatasāmarthyaṃ vaktumitthaṃ sa śobhate  tathā niyatasāmarthyam iti teneṣṭarūpeṇa niyatasāmarthyaṃ sarvaṃ vastvavabhāsata iti sambandhaḥ kīdṛśaṃ tadvaktuṃ ity āha yajjātīyair ityādi yajjātīyaiḥ pramāṇais tu yajjātīyārthadarśanam bhaved idānīṃ lokasya tathā kālāntare pyabhūt idānīm api lokasya śaktir jñātuṃ na śakyate bhavatā jantumātreṇa sarvaśaktyaviniścayāt niḥśeṣasattvaśaktīnāṃ jñāne sarvajñatā bata nacānumānataḥ siddhir anyathābhāvaśaṅkayā  syād etat na vayaṃ pratyakṣato jñātvaivaṃ brūmaḥ tathā kālāntare pyabhūd iti  kiṃ tarhi anumānāt yatpramāṇaṃ yajjātīyārthagrāhi dṛṣṭaṃ tat kālāntare pi tathaivābhūt pramāṇatvād iti  tatrāha na cānumānataḥ siddhir iti āmalakyādivaddhetuviśeṣaṇakāryasya viśeṣadarśanāt anyathāpi vijātīyārthagrahaṇadvāreṇa pravṛtteḥ sambhāvyamānatvād anaikāntikatā hetoḥ ye pi sātiśayā dṛṣṭā ityādāvāha atīndriyārthavijñānayogenāpītyādi atīndriyārthavijñānayogenāpyupalabhyate prajñādiguṇayogitvaṃ puṃsāṃ vidyādiśaktitaḥ asti hīkṣaṇikādyākhyā vidyāyāṃ suvibhāvitā paracittaparijñānaṃ karotīhaiva janmani śrutānumitadṛṣṭaṃ ca yanna vastvatra janmani bhūtaṃ bhavad bhaviṣyac ca tadvidanti vadanti ca sasaṃvādamabhivyaktamāviṣṭāḥ puruṣā iha vicitramantranāgendrarakṣoyakṣādiśaktitaḥ māvā bhūd dṛṣṭamityādi tathāpyatra na bādhakam kiñcitpramāṇam astīti tadabhāvo na siddhyati  p natvatīndriyārthadarśanādityasiddham etat  tathā hi īkṣaṇikādividyābalena ḍākinyādīnāṃ paracittajñānaṃ bhūtabhavad bhaviṣyad vastuparijñānaṃ copalabhyata eva ādiśabdena gāndhārīprakṛtīnāṃ grahaṇam vicitrabhūtagrahāc cādyāveśabalāccātīndriyārthaparijñānadarśanād anyatrāpyapratikṣepaḥ mā bhūd vā vyabhicāraviṣayadarśanam tathāpyapratilambhamātreṇa sarvavido nābhāvo niścetuṃ yuktaḥ tadabhāvaḥ atīndriyārthadṛgabhāvo na siddhyati prājño pi hītyādāvāha uktena cetyādi uktena ca prakāreṇa vedakāre prasādhite avaśyābhyupagantavyastvayātīndriyadṛgnaraḥ ataḥ prājño naraḥ sūkṣmānarthān draṣṭuṃ kṣamo bhavet sajātīrapyatikrāman parānabhibhavennarān  ukteneti aśrutiparīkṣāyām atraivopapattimāha yathā svaviṣayā ityādi yathā svaviṣaye śaktiḥ śrotrādeḥ praviśiṣyate gatiyogaviśeṣādyair manaso pi tathā bhavet  yathā gativiśeṣeṇāñjanādilakṣaṇayogaviśeṣeṇa ca śrotrādeḥ svārthaśaktir viśiṣyate tathā manaso pi hetuviśeṣaṇa śaktiḥ praviśiṣyata iti sambhāvyam tatra gativiśeṣakṛtaṃ śrotrāder viśeṣaṃ darśayati tathāhītyādi tathā hi vīkṣyate rūpaṃ gṛdhrair dūratarasthitam tiraskṛtaṃ nidhānādi tathā siddhāñjanādikaiḥ  yogaviśeṣakṛtamapyāha tiraskṛtam ityādi siddhāñjanādikair iti vīkṣyata iti sambandhaḥ hetau karaṇe vā tṛtīyeyam evaṃ gativiśeṣasya jñānaśaktiviśeṣamprati hetubhāvaṃ prasādhya dārṣṭāntike rthe yojayann āha evam ityādi evaṃ gativiśeṣeṇa devāder darśanaṃ bhavet sūkṣmavyavahitādīnāṃ svopapattyānurūpyataḥ  svopapattyānurūpyata iti adhastādeṣāṃ jñānadarśanaṃ pravartate norddhvamityevaṃ yathā p svamupapattyā ānurūpyeṇa jñānaṃ bhavaccānujjātu mahārājakāyikādīnāṃ devānāṃ kena vāryate yogakṛtam api viśeṣaṃ yojayati yogābhyāsetyādi yogābhyāsaviśeṣāc ca yogināṃ mānasaṃ tathā jñānaṃ prakṛṣṭarūpaṃ syād ityatrāsti na bādhakam yadi tu punar yathoktagatiyogādikāraṇāsambhavamupadarśyātiśayaniṣedhaḥ kriyate tadā siddhasādhyateti darśayann āha gatiyogādivaikalya iti gatiyogādi vaikalye jñāne tvatiśayo yadi kṣipyate yuktametaddhi hetvabhāvāt phalaṃ nahi yathā śāstrāntarajñānaṃ tanmātreṇa na labhyate uttarottarataddhetuvaikalye tiśayastathā  devānām yaccoktam śrotragamyeṣvityādi tadapyanenaiva pratyuktam adarśanamātreṇa tathāvidhasyātiśayasya pratiṣeddhumaśakyatvādityabhiprāyaḥ yaccoktam evaṃ śāstravicāreṣvityādi tatrāha na caikadeśetyādi nacaikadeśavijñānāt sarvajñānāstitocyate yena vedādivijñānāt svargādyadhyakṣatā bhavet kiṃtu prajñākṛpādīnām abhyāsād vṛddhidarśanāt anyo pyatiśayas tasmād vardhamānāt pratīyate manoguṇatayāpyeṣāṃ kāṣṭhāparyantasambhavaḥ nairghṛṇyavan mahābhyāsānniṣṭhāśeṣārthabodhanāt dharmāarthāvabodharūpā hi prajñā lakṣaṇataḥ sthitā ekasyāpyaparijñāne sāsamāptaiva vartate  nahyasmābhir ekadeśaparijñānamātrād aśeṣapadārthaparijñānamabhyupagamyate  yenābhyadhāyi bhavatā śāstrāntarajñānaṃ tāvanmātreṇa labhyata iti kiṃtvābhyāsavaśāt prajñāprakarṣopalambhād anyo pyatīndriyaparijñānakṛto viśeṣas tasmād abhyāsād varddhamānāt prakarṣaviśeṣaṃ prāptād bhavatīti sambhāvyate etac ca pūrvaṃ prasādhitaṃ punar api bhūyaḥ pramāṇayati prayogaḥ ye ye manoguṇās te bhyāsātiśaye sati sambhavat prakarṣaparyantvṛttayaḥ  yathā p śrotriyajodiṃganairghṛṇyam  manoguṇaś ca prajñeti svabhāvahetuḥ na naikāntikatā hetoḥ prajñāyāḥ padārthasvabhāvabodhalakṣaṇāyāḥ prakarṣaparyantagamanaṃ nāśeṣārthaparijñānamantareṇa sambhavati nāpyaprasiddhaviśeṣaṇatayā hetor asiddhatā  pūrvam abhyāsaviśeṣasambhavasya vistareṇa prasādhitatvāt kāṣṭhāśabdaḥ prakarṣaparyāyaḥ ye vā samānajātīyapūrvabījapravṛttayaḥ te tyantavṛddhidharmāṇaḥ saṃskārotkarṣabhedataḥ vīhyādivat sambhavino dayāmatyādayo pi ca yathābhihitadharmāṇaḥ pravṛddhau sarvadarśitā  athavā ye tulyajātīyapūrvabījaprasūtayas te saṃskāraviśeṣe satyatyantavṛddhidharmāṇaḥ sambhavinaḥ  yathā vrīhyādayaḥ  yathoktadharmāṇaś ca dayāprajñādaya iti svabhāvahetuḥ atrāpi pūrvavad asiddhānaikāntikatā na bhavati matiḥ prajñā yathābhihitadharmāṇa iti samānajātīyapūrvabījapravṛttaya ity arthaḥ ye cāpacayadharmāṇaḥ pratipakṣasya sannidhau atyantāpacayas teṣāṃ kaladhautamalādivat sambhāvyante tathā cāmī kleśajñeyānṛtādayaḥ yathopadiṣṭadharmāṇas tat prahāṇe malā dhiyaḥ yathoktadharmāṇām eṣāṃ sambhāvyo yadi vā malaḥ atyantonmūlane dakṣaḥ pratipakṣas tathaiva hi  athavā ye pratipakṣasannidhāvapacayadharmāṇo dṛṣṭās te pratipakṣātyantavṛddhau satyāṃ sambhavadatyantāpacayadharmāṇaḥ  yathā kanakamalādi  nairātmyādilakṣaṇasaṃmukhībhāve cāpacayadharmāṇo rāgādaya iti svabhāvahetur iti nāsiddhatā hetoḥ nairātmyajñānena saha kleśāder virodhasya prasādhitatvāt nāpyanaikāntikatā pratipakṣātyantavṛddhau satyāṃ vipakṣasyāvasthānāsambhavāt anyathā yo tyantamunmūlayitum asamarthaḥ sa kathamalpamapyapacayaṃ kuryāt nahi sphuṭatarasphuratsphuliṅgamālojvalajvalanakalāpāntargatam api vajramapacayamanubhavati kadācit na cāpi vipakṣasyātyantavṛddhyasambhavādanaikāntikatā pūrvaṃ vistareṇātyantavṛddhisambhavasya prasādhitatvāt athavā ye pratipakṣasannidhāvapaca p yadharmāṇas te sambhavad atyantonmūlanādakṣapratipakṣāḥ tadyathā kanakamalādi yathoktadharmāṇaś ca kleśājñeyāvaraṇādaya iti svabhāvahetuḥ atrāpi pūrvavad asiddhānaikāntikate parihārye ādiśabdena karmāvaraṇādiparigrahaḥ tattvadṛṣṭinibandhatvād atyantāpacayaḥ kvacit bāhyasyevāsya tamasa āntarasyāpi gamyate tasya cāpacaye jāte jñānamavyāhataṃ mahat svātantryeṇa pravarteta sarvatra jñeyamaṇḍale  athavā ye tattvadarśananibandhakāriṇas te sambhavadatyantāpacayāḥ  yathā bāhyaṃ śārbaraṃ tamaḥ tattvadarśananibandhakāriṇaś ca kleśajñeyāvaraṇādaya iti svabhāvahetuḥ nacāsyānaikāntikateti darśayann āha tasya ceti tasyāntarasya tamasaḥ ye vā sthirāśraye vṛttāḥ kathañcid api cāhitāḥ tadbhāvāyāpunaryatnavyāpekṣā bādhake sati saṃskārotkarṣabhedena kāṣṭhāparyantavṛttayaḥ te sambhavanti vispaṣṭaṃ śātakumbhaviśuddhivat yathābhihitadharmāṇa ime matidayādayaḥ teṣāṃ paryantavṛttau ca sarvavittvaṃ prabhāsvaram laṅghanodakatāpābhyāṃ naceha vyabhicāritā na hi tallaṅghanād eva laṅghanaṃ balayatnayoḥ athavā ye sthirāśrayavartinaḥ sakṛc ca yathākathañcid āhitaviśeṣāḥ santo sati virodhipratyaye tadbhāvāyā punar yatnāpekṣiṇaḥ te saṃskārotkarṣabhedena sambhavat prakarṣaparyantavṛttayaḥtad yathā kanakaviśuddhyādayaḥ yathoktadharmāṇaś ca prajñākṛpādaya iti svabhāvahetuḥ laṅghanodakatāpābhyāṃ na ceha vyabhicāriteti saviśeṣaṇatvādityabhiprāyaḥ na hi laṅghanodakatāpau sakṛd āhitau punar ādhānāya yatnādinirapekṣau vartete nāpi sthirāśrayau yadi vātrāpi samānajātīyabījavṛttitve satīti viśeṣaṇāpekṣaṇādavyabhicāro laṅghaneneti manyamāna āha na hi tallaṅghanād eveti tallaṅghanaṃ nahi laṅghanād eva jāyate kasmin sati nāma jāyate ity āha laṅghanaṃ balayatnayor iti bale yatne ca sati laṅghanaṃ bhavati na tu laṅghane satitayoś ca balayatnayoḥ sthitaśaktitayā laṅghanasyāpi p sthitātmateti bhāvaḥsyād etadyadi balayatnābhyām eva laṅghanaṃ bhavati na laṅghanāt  evaṃ saty ābhyāse yādṛśaṃ laṅghanaṃ puruṣasya bhavati tādṛgabhyāsāt prāgapi prāpnotītinaiṣa doṣaḥprāktanasya śleṣmādinā dehasya viguṇatvāt paścād ādvan na laṅghanam upajāyatepaścāt tu śanaiḥ prayatnena dehavaiguṇye panīte sati yathābalamevāvatiṣṭhate laṅghanam avaśyaṃ caitadevaṃ vijñeyam anyathā yadi laṅghanādeva laṅghanaṃ syāt tadā laṅghanasya vyavasthitotkarṣatā na syāt athavā laṅghasyāpi hetuviśeṣāpekṣiṇaḥ sthitotkarṣatāyā asiddher na tena vyabhicāra iti darśayati yadi vetyādi yadi vā laṅghanasyāpi kāṣṭhāparyantavṛttitā samādhibalagatyādiviśeṣāt syāt svahetutaḥ siddhir manojavāsaṃjñā tathāca śrūyate pramā yathā cintitamātreṇa yāti dūram api prabhuḥ nacāpyadṛṣṭimātreṇa tadabhāvaḥ prasiddhyati nacātra bādhakaṃ kiñcid vaktumatra paraḥ kṣamaḥ  tathā hi samādhibalaviśeṣaprayogāllaṅghanasyāsmābhir iṣyata evātyantaprakarṣavartitvam yathā bhagavato manojavā nāma siddhiḥ paṭhyate  yasyāṃ sthitasya manasa iva javo bhavati ata eva sā manojaveti prakhyātā nacāsyā bādhakaṃ pramāṇam asti nāpyadarśanamātreṇa pratikṣepo yukto tiprasaṅgāt api ca dṛśyata evāśraye viśeṣopādhikādabhyāsaviśeṣād gater atyantaviśeṣaḥ tato pi bhagavatas tādṛśī gatiḥ sambhavinīti darśayann āha rājahaṃsaśiśurityādi rājahaṃsaśiśuḥ śakto nirgantuṃ na gṛhādapi yāti cābhyāsabhedena pāramambhaḥpater api āśrayopādhikābhyāsabhedād asya gatir yathā tādṛśī tādṛśād eva kiṃ na sambhāvyate dhikā bodhisattvadaśāyāṃ hi na śaktas tādṛśīṃ gatim prāptuṃ prāpte samādhau tu viśiṣṭe śaknuyān muniḥ  yathā ca rājahaṃsaśāvaḥ prāk svakulāyād api nirgantumaśaktaḥ paścād alpīyasyapya p bhyāse sati samupajātapakṣo jaladher api pāramutpatati  tadvadanyo pyāśrayaviśeṣopādhikādabhyāsād viśiṣṭām api gatimāsādayatīti sambhāvyam pakṣaviśeṣalābhād evāsau dūrataradeśagāmī bhavatīti nābhyāsabaleneti cet nahi sañjātapakṣo pi sahasaivoḍḍīya gacchan dṛśyate śakuniśāvaḥ  kiṃ tarhi śākhāntarācchākhāntaragamanakrameṇābhyasya kiyan mātraṃ gamanaṃ paścād apāstaśaṅko dūrataram api deśaṃ vrajati kiñca āśrayaviśeṣalābhe sati yathā haṃsādeḥ prāgaśaktasyāpi sataḥ paścād gatir viśeṣyate tathā bhagavato pi bodhisattvāvasthāyām aśaktasyāpi sataḥ paścāt samādhiviśeṣalābhād āsāditāśrayaviśeṣasya tathāvidhā gatiḥ sambhāvyata ityevam parametat abhyāsagrahaṇamatantram prayogaḥ yaḥ sambhavadāśrayaviśeṣopādhirabhyāsaḥ sa sambhavadatyantadūragamanaphalaḥ yathā rājahaṃsaśiśorabhyāsaḥ  sambhavadāśrayaviśeṣopādhir manuṣyāṇām abhyāsa iti svabhāvahetuḥ yaduktaṃ daśahastāntaramityādi tadapāstam iti darśayati daśetyādi daśahastāntaravyomnas tadyadutplutya gacchati śaktiḥ syād īdṛśī hetos tasya dūragatāvapi sthirāśrayatve satīti viśeṣaṇopādānād udakatāpena nānaikāntika iti darśayati uṣṇatām ityādi uṣṇatāṃ nīyamānasya kṣayo bhavati cāmbhasaḥ astyairyādāśrayasyātaḥ kasya kasmin prakṛṣṭatā syād etat  prajñādes tu sthirāśrayatvam eva kathaṃ siddham ity āha mānasānām ityādi mānasānāṃ guṇānāṃ tu cittasantatirāśrayaḥ sādhārayogato vṛttān na kathañcinnivartate  seti cittasantatiḥ ādhārayogato vṛttād iti bodhisattvāśrayalakṣaṇādhārasambandhena pravṛtter ity arthaḥ viśiṣṭasyādhārasya vivakṣitatvāt tathā hi paralokasya prasādhitatvād bodhisattvānāṃ ca sātmībhūtamahākṛpāṇām āsaṃsāramaśeṣasattvoddharaṇāyāvasthānāt tadāśrayavartinī cittasantatiratitarāṃ sthirāśrayā yā tu śrāvakādīnāṃ santānavartinī sā na sthirāśrayā teṣāṃ śīghrataraṃ parinirvāṇān mandatvāt kṛpāyās teṣām avasthāne yatnābhāvād iti bhāvaḥ p dvitīyam api viśeṣaṇaṃ kathaṃ siddham iti ced āha yāvadityādi yāvad yāvad guṇaugho syāmābhimukhena vartate prabhāsvaratarā tāvat sutarām eva vartate etad eva kathaṃ siddham ity āha prabhāsvaram ityādi prabhāsvaramidaṃ cittaṃ tattvadarśanasātmakam prakṛtyaiva sthitaṃ yasmān malāstvāgantavo matāḥ  etacca pūrvam eva vyākhyātamasmābhiḥ ete ca prakṛtyā tattvadarśanātmakatayā cittasya svabhāvabhūtāḥ prajñādayo viśeṣā iti pratipāditam iti svabhāvatvena prajñādīnāṃ sakṛdāhitānāṃ svarasata eva prakṛtir bhavatīti siddham dvitīyam api viśeṣaṇaṃ tattvadarśanātmakam eva vijñānasya kathaṃ siddham iti cedāha parabodhātmetyādi parabodhātmaniyataṃ ceto yadi hi sambhavet tadāsiddhopalambhatvād arthavittir na sambhavet tasmāt svasaṃvedanātmatvaṃ cetaso sti prakāśanāt anāropitarūpā ca svasaṃvittir iyaṃ sthitā  mukhyaṃ hi tāvaccittasya svasaṃvedanam eva rūpam ityavaśyaṃ sarvavādibhir abhyupeyam  anyathā yadi pareṇa jñānāntareṇa budhyata iti syāt tadāprasiddhopalambhatvenārthavittir na siddhyet tasmān mukhyaṃ cetasa ātmaprakāśanam eva rūpam sa cātmā tasyānityādirūpa iti sāmarthyāt tattvadarśanātmakam eva cittaṃ siddham iti bhāvaḥ syād etat bhavatu tattvadarśanātmakaṃ cetas tathāpi prahīṇānām api balānāṃ punar utpattisambhavāt sarveṣām eva yathoktānāṃ hetūnām anaikāntikatā durnivāretyāśaṅkyāha mārge sātmyamityādi mārge sātmyamato yāte tetataistasyābhibhavo na hi rāgadveṣādibhir doṣais te hi prāgeva durbalāḥ sātmībhāvāc ca mārgasya sarvāpakṣālanāśinaḥ na yatnena vinā hānir yatno na guṇadarśanāt ato nirmalaniṣkampaguṇasandohabhūṣaṇaḥ doṣavātāvikalpyātmā sarvajño gamyate jinaḥ  p mārgergasātmīyabhāvāt prāgapi yadā rāgādayo malā āgantukatayā durbalatvāt mārgamabhibhavitum asamarthās tadā sātmībhāvagate mārge kathaṃ tamabhibhaviṣyanti kiñca sātmībhāvamupagatasya cetoguṇasya śrotriyasya jodiṃganairghṛṇyavan na yatnamantareṇa prahāṇaṃ śakyaṃ kartum naca guṇavati vastuni tattvadarśinaḥ prahāṇāya yatnaḥ sambhavati kasmāt guṇadarśanāt etac ca pūrvamāveditam eva apakṣālaḥ doṣaḥ athavā yadeva vastutvapi tvayā sarvajñapratiṣedhāyoktaṃ tadeva tat sādhane paryāptam iti darśayituṃ vyāptiṃ tāvad vastutvāder hetoḥ sādhayann āha kiñcetyādi kiñca ye ye ti vibhāvyante te te bhrābhānti parisphuṭam bhāvanāpariniṣpattau kāmādiviṣayā iva sarvadharmāś ca bhāvyante dīrghakālamanekadhā śūnyānātmādirūpeṇa tāttvikena mahān matiḥ śūnyānātmādirūpasya bhāvikatvaṃ ca sādhitam bhūtārthabhāvanodbhūtaiḥ pramāṇaṃ tena tanmatam  tatrāyaṃ maulaḥ prayogo vakṣyamāṇaḥ ye vastutvajñeyatvādidharmayoginas te sambhavadbhāvanāprakarṣaparyantavarttyekajñānasphuṭaprakāśanāḥ tadyathā kāminīputracorādayaḥ kāmādyupaplutair bhāvyamānāḥ sarvadharmāś ca vastutvādidharmayogina iti svabhāvahetuḥ nacāyam anaikāntikaḥ tathā hi yadi etac ca śūnyādijñānaṃ pratyakṣapramāṇaṃ sādhayann āha pratyakṣam ityādi pratyakṣaṃ vyaktabhāsitvāt pramāṇaṃ vastusaṅgateḥ cakṣurādyāśrayodbhūtanīlādipratibhāsavat sambhavatyekavijñāne sakṛt spaṣṭāvabhāsanam sarveṣām api dharmāṇām ataścaiva pratīyatām  p tathā vibhāvyamānatvād aṅganātmajacoravat icchāmātramukhībhāvā bhāvanāpi na durlabhā  sphuṭapratibhāsitvenāvikalpatayā pramāṇaprasiddhārthaviṣayatvenāvisaṃvāditayā cakṣurādijṇyānavat pratyakṣapramāṇam etat tataś ca bhāvanāmātrabhāvini sphuṭapratibhāsitve siddhe siddham eva sarvadharmāṇām ekajñāne yugapat sphuṭapratibhāsanam iti siddhā vyāptiḥ sambhavatyekavijñāne sarvadharmāṇāṃ sakṛtspaṣṭāvabhāsanam iti prayogaḥ ye ye vibhāvyante te sambhavat sakṛdekavijñānasphuṭapratibhāsanā yathāṅganādayaḥ sarvadharmāś ca vibhāvyante iti svabhāvahetuḥ nacāyam asiddho hetur mantavya ityādarśayann āha icchetyādi pūrvaṃ ca vistareṇa bhāvanāsambhavasya pratipāditatvād iti nāsiddho hetuḥ evaṃ sphuṭapratibhāsitvasya bhāvanāmātrānubandhitvapratipādanena vyāptiṃ prasādhya sāmprataṃ maulaṃ pramāṇārthaṃ darśayann āha bhāvanetyādi bhāvanotkarṣaniṣṭhaikabuddhispaṣṭaprakāśanāḥ vastusattvādihetubhyaḥ sarvadharmāḥ priyādivat evaṃ ca yasya vastutvasattvotpādādilakṣaṇāḥ niścaye hetavaḥ śaktāḥ ko na taṃ sādhayiṣyati ekajñānakṣaṇavyāptaniḥśeṣajñeyamaṇḍalaḥ surāsuraśiroratnabhūtaḥ siddho tra sarvavit  bhāvanotkarṣasya niṣṭhā yasyām ekabuddhau sā tathoktā gamakatvādvaiyadhikaraṇye pi bahuvrīhiḥ bhāvanotkarṣaniṣṭhāyām ekabuddhau spaṣṭaṃ pratibhāsanaṃ yeṣāṃ te tathoktāḥ yasya ca jñāne te tathā bhāsante sa sakṛdekajñānavyāptāśeṣajñeyamaṇḍalaḥ sakalasurāsuracūḍāmaṇibhūtaḥ siddhaḥ sarvajña iti jñātā dharmādayo vai te kenacid vacanādṛte satyātmanopadiṣṭatvāt kanakādiviśuddhivat  athavā ye satyātmanopadiṣṭās te kenacid viditāḥ  yathā kanakaviśuddhyādayaḥ  satyātmanā copadiṣṭā dharmādaya iti svabhāvahetuḥ syād etat vedato pi jñātvopadeśasambhavāt siddhasādhyateti cedāha vedānām ityādi p vedānāṃ pauruṣeyatve siddhe siddhaṃ na sādhanam ajñātasyopadeśo sti tathyo yādṛcchiko naraḥhi  pūrvaṃ śrutiparīkṣāyāṃ vedānāṃ pauruṣeyatvasya prasādhitatvān na siddhasādhyatā athāpi syād ajñatvā yadṛcchayāpyupadeśasambhavād anaikāntikatetyāha ajñātasyetyādi nahyajñātvā yadṛcchayā pramāṇāviruddhaṃ niyamena bahu śakyaṃ bhāṣitum mudrāmaṇḍalamantrāder yatsāmarthyamatīndriyam piśācaḍākinīmokṣaviṣāpanayanādiṣu śrutānumānabhinneva sākṣājjñānena nirmalam munitārkṣyādivijñānaṃ na cet tad gaditaṃ katham  kiñca yadetan mantrādīnāṃ viṣāpanayanādisāmarthyamatyantaparokṣaṃ tadyadi buddhādibhiḥ sākṣān na viditaṃ tat kathaṃ tair bhāṣitam iti vaktavyam anumānato jñātvā bhāṣitam iti cedāha na cānumānata ityādi na cānumānato jñānaṃ tasya pūrvam adṛṣṭitaḥ tena liṅgasya sambandhadarśanānupapattitaḥ  nahyaviditalakṣaṇasambandhaṃ vastvanumānaviṣayaḥ naca tenātyantaparokṣeṇa vastunā saha kasyacilliṅgasya sambandhaḥ śakyate niścetum śrutvā nacānyataḥ proktaṃ tulyaparyanuyogataḥ na yadṛcchāvisaṃvādirūpamīdṛk ca bhāvitam deśanaivamparaiveyaṃ nānyahetūpakalpanā hetvantarakṛtāyāṃ hi vṛttau tannāma śaṅkyate pipāsākulacittasya vāhinīmupasarpataḥ tathā vidrumasamprāpter yuktā yādṛcchikī sthitiḥ  parataḥ śrutvā proktam iti cen na tasyāpi tulyaparyanuyogāt tathā hi tathāpyayaṃ vicāro vatarati tenāpi pareṇa kathaṃ jñātam nahyajñātvā tathopadeśaḥ sambhavet tenāpyanyato jñātam iti cet evaṃ tarhyanavasthā syāt tataścandhaparamparāyāṃ satyāṃ sarveṣām anabhijñatvān na samyagupadeśaḥ syāt yathoktam naivañjātīyakeṣvartheṣu puruṣavacanaṃ prāmāṇyamupaiti andhānām iva vacanaṃ rūpaviśeṣeṣviti syād etad avisaṃvāditvaṃ ghuṇā p kṣaravadyādṛcchikam api sambhāvyata ityāśaṅkyāha na yadṛcchetyādi yadṛcchayā avisaṃvādas tadeva rūpaṃ yasyeti vigrahaḥ anyārthasamīhayā pravṛttasyārthāntarasaṃvādo yādṛcchikaḥ sambhāvyate yathā nadīdeśopasarpaṇābhiprāyeṇa pravṛttasya vṛkṣamūlopasarpaṇam nacātrānyārthābhiprāyeṇa pravṛttiḥ sambhavati tathā hi dharmaṃ vo bhikṣavo deśayiṣyāmītyevaṃ pratijñāya pravṛtter dharmādyupadeśaparaiveyaṃ deśanā nānyārthaparetyavasīyate vāhinī nadī vidrumo vṛkṣaḥ pravālaṃ vā mohād apyupadeśasambhavād anaikāntikateti cedāha vikṣiptacetasām ityādi vikṣiptacetasāmten mūḍhānāṃ naca bhāṣitam niyatānukramaṃ hīdaṃ prakṛṣṭaṃ phalasādhakam  nahi niyatānupūrvīkaṃ pūrvāparāvyāhataṃ puruṣārthasādhakaṃ vākyaṃ vikṣiptacetobhir analpaṃ bhāṣituṃ śakyam tasmāt siddhaṃ kenacit sākṣād dharmādayo vijñātā iti syād etat yadi nāma sāmānyena siddham tathāpi sugate dharmajñatvaṃ sādhayitum iṣṭam tat te kathaṃ siddhyatītyāśaṅkya bhagavati dharmajñatvaṃ sādhayann āha yo śrutānumitamityādi yo śrutānumitaṃ satyaṃ tatparo rthaṃ prakāśate pratyakṣajñātatadrūpaḥ sa tādṛkpratipādakaḥ pratyakṣadṛṣṭanīrādir yathānyaḥ pratipādakaḥ aśrutānumitaṃ satyaṃ tat parasvārthamuktavān atīndriyaṃ parājñātasāmarthyaṃ pariniścayāt mudrāmaṇḍalakalpādi lakṣaṇaṃ munisattamaḥ  prayogaḥ yastatparo śrutānumitasatyārthopadeśī sa sākṣād vividitatadarthatattvaḥ  yathā pratyakṣajñātasalilādis tadupadeṣṭā  tathā ca bhagavāniti svabhāvahetuḥ satyatvādeḥ prasādhitatvānnāsiddhatā hetoḥ nāpyanaikāntikateti pratipāditam etat sarveṣāṃ ca hetūnāṃ sapakṣe sattvān na viruddhateti mantavyam parājñātasāmarthyam iti parair ajñātaṃ sāmarthyaṃ yasya mudrādes tat tathoktam yaduktam tasmād atiśayajñānair ityādi  tatrāha tasmād ityādi tasmād atiśayajñānair upāyabalavartibhiḥ sarva evādhiko jñātuṃ śakyate yo pyatīndriyaḥ  p ekāpavarakasthatyetyādāvāha eketyādi ekāpavarakasthasya pratyakṣaṃ yat pravartate śaktis tatraiva tasya syānnaivāpavarakāntare ityetat sarvasattvasthasāmarthyānubhave sati niścetuṃ bhavato yuktamanyathā kiṃnibandhanam  etat pratijñāmātrapramāṇakam evoktaṃ bhagavabhavatā  nahyarvāg darśinām anupalambhamātreṇa sarvapuṃsāmatīndriyārthajñānāśaktir niścetuṃ pāryate syād etat nānupalambhamātreṇāsmābhir aśaktiniścayaḥ kriyate kiṃ tarhi puruṣatvādibhyo hetubhyaḥ tathā hi sarva eva puruṣā dūravyavasthitādiparārthaparijñānāsamarthāḥ puruṣatvavastutvajñeyatvādibhyo yathāhamiti atrāha ātmodāharaṇenetyādi ātmodāharaṇenānyasāmarthyābhāvaniścaye puruṣatvādihetubhyaḥ kārye cātiprasajyate evaṃ hi bhavato jāḍye niścite sarvasūrayaḥ tvadudāharaṇenaiva bhaveyur jaḍabuddhayaḥ  niścaya ityetasya kāryaṃ ityetena sāmānādhikaraṇyam atrānaikāntikatā hetūnām atiprasaṅgāt tathā hi idam api śakyaṃ vaktum sarva eva puruṣā jaḍabuddhayaḥ puruṣatvādibhyo yathā bhavāniti na caivaṃ bhavati nahyekatra puruṣe dṛṣṭasya dharmasya sarvatrābhāvaḥ śakyo vasātum puruṣāṇāṃ viśeṣadarśanāt yacca ṛtuparṇenoktam sarvaḥ sarvaṃ na jānātītyādi tadapi pratijñāmātramevāpramāṇakaṃ tenoktamityādarśayann āha naikatretyādi naikatra pariniṣṭhāsti jñānasya puruṣe kvacit itīdam api vāṅmātramahetukam udāhṛtam  athavātmasamānpuruṣānabhisandhāya ṛtuparṇena bhāṣitam tenāvirodhād ajñāpakam etad ityādarśayann āha svasamānityādi svasamānathavā sattvānaviśuddhadhiyo jaḍān adhikṛtya tathā vākyamṛtuparṇena kīrtitam  p pramāṇaṃ vistareṇoktaṃ sarvajñasya ca sambhave bādhakaṃ ca pratikṣiptaṃ tasya pūrvaṃ paroditam anukte pyathavā tasmiṃs tasya sambhavasādhane bādhakāpohamātreṇa gamyate tasya sambhavaḥ tathā hi bādhakedṛṣṭe sādhake cāprakāśite saṃśayo jāyate tena yāti sambhāvanām asau tasmin sambhāvyamāne ca niyamastena siddhyati vedenaiva svatantreṇa dharmo lakṣyata ityayam  svenātmanā samāstulyāḥ svasamāḥ anāgate na dṛṣṭam ityādāvāha anāgate cetyādi anāgate ca vijñeye pratyakṣasya tathā bhavet sāmarthyaṃ yoginām uktaṃ tantraikālyaparīkṣaṇe  tantraikālyaparīkṣaṇa iti tatra hyevam uktam sarva eva hi bhāvāḥ sākṣāt pāramparyeṇa vā kāryakāraṇatāṃ gatāḥ tatra vartamānam eva vastvatītasya sākṣāt pāramaparyeṇa vā kāryabhūtam anāgatasya tu kāraṇabhūtam pratyakṣeṇa yathāvat sarvākāramanubhavantas tatpṛṣṭhalabdhaiḥ śuddhalaukikaiḥ paramārthato nirviṣayair vastupratibandhād avisaṃvādibhir vikalpair hetuphalabhutām atītam anāgatāṃ ca bhāvasantatimālambyātītānāgataṃ vastu vyavasthāpayanti yogina iti yadāna pāramparyeṇa sākṣād vā kāryakāraṇatāṃ gatam yadrūpaṃ vartamānasya tadvijānanti yoginaḥ anugacchanti paścāc ca vikalpānugatātmabhiḥ śuddhalaukikavijñānais tattvato viṣayair api taddhetuphalayor bhūtāṃ bhāvinīṃ caiva santatim samāśritya pravartante tītānāgatadeśanāḥ  vv iti etac ca sautrāntikānāṃ neṣṭaṃ sarvatra bhagavataḥ sākṣād darśitvābhyupagamād ityataḥ sautrāntikadṛṣṭābhīṣṭamatamādarśayann āha yadi vetyādi yadi vā yogasāmarthyād bhūtājātanibhaṃ sphuṭam liṅgāgamanirāśaṃsaṃ mānasaṃ yogināṃ bhavet  yathāhi satyasvapnadarśino jñānamaviṣayam api paramārthato liṅgāgamānapekṣaṃ cāśraya p viśeṣavaśād utpadyamānam avisaṃvādi bhavati tathā yogināṃ yogabalena yathaiva tadabhūd bhaviṣyati vātītamanāgataṃ vastu tathaiva sphuṭapratibhāsaṃ liṅgāgamānapekṣaṃ jāyate tac ca pratyakṣaṃ pramāṇam iṣyate syād etat svalakṣaṇaviṣayaṃ pratyakṣamiṣyate  nacātītamanāgataṃ svalakṣaṇato sti tat kathaṃ svalakṣaṇaviṣayaṃ yujyata ity āha svātmetyādi svātmāvabhāsasaṃvittes tatsvalakṣaṇagocaram spaṣṭāvabhāsasaṃvedāt tacca pratyakṣamiṣyate tasmād atīndriyārthānāṃ sākṣād draṣṭaiva vidyate nityasya vacaso sattvāt tena kaścin na paśyati  yadyapyatītādi vastu svalakṣaṇato nāsti  tathāpyātmasaṃvedanāt svalakṣaṇaviṣayatvena śāstre nirdiṣṭamityavirodhaḥ tacca sphuṭapratibhāsatayā prakalpanāpoḍhaṃ tathāvidhavastvavisaṃvādāccābhrāntam ityataḥ pratyakṣalakṣaṇopetatvāt pratyakṣam iti siddham etad akṣamamāṇo ya ityādāvāha atīndriyārthavijñānam ityādi atīndriyārthavijñānaṃ pūrvoktādanumānataḥ muneḥ sumatayaḥ prāhur nānyatastvagamāt kṛtāt  pūrvoktādanumānāt siddhamāgamanirapekṣaṃ bhāvanābalaniṣpannamarthasākṣātkāri yadatīndriyārthavijñānaṃ tan muner bhagavataḥ sudhiyaḥ saugatāḥ prāhur nānyasmāt kṛtakādāgamādityataḥ tadanabhyupagamād adūṣaṇam eva yaccoktam kartṛkṛtrimavākyānām ityādi tatrāha kartṛkṛtrimetyādi kartṛkritrimavākyānām ucyate na tvanāditā prāmāṇyasiddhaye yasmāt sāpramāṇe pi vartate tathā hi nāstikādīnāṃ tathā tadvacasām api vedānāṃ ca pravaktṛṇāṃ nānāditve pi mānatā  nahyanāditāsmābhiḥ prāmāṇyasiddhaye sādhanatvenocyate tathāsyāvipakṣe pi vṛtter anaikāntikatvāt ato dhyāropya dūṣaṇaṃ bhavatābhihitam kiñca bhavatām eva vedaprāmāṇyasiddhaye vedapravaktṇāṃ vedānāṃ cānāditvaṃ sādhanaṃ bruvatāṃ sarvam etad dūṣaṇaṃ sphuṭataramavataratīti darśayann āha vaktṛkṛtrimavākyānām ityādi p vaktṛkṛtrimavākyānām ucyate nanvanāditā prāmāṇyasiddyaiḥ sāsmābhiḥ sparddhayaiva niṣidhyate  vaktāraścākṛtrimavākyāni ceti dvandvaḥ tatra vaktāro vedānāṃ vyākhyātāraḥ kathaṃ niṣiddhyanta ity āha vaktāra ityādi vaktāraḥ kartṛbhis tulyās tadapekṣā ca mānatā vedānāṃ tatkṛtākhyānād arthapratyayajanmataḥ  tadapekṣeti vaktrapekṣā katham ity āha tatkṛtākhyānād iti tair vaktṛbhiḥ kṛtād vyākhyānād arthapratītyutpatteḥ kāraṇāt tadapekṣā mānatā vedānām tataś ca ko doṣa ity āha ata ityādi ato na vedavākyānāṃ pāratantryātpramāṇatā apaśyatāṃ svayaṃ dharmaṃ vaktṇām api naiva sā tadīdṛśāṃ pravaktṇāṃ kalpyamānāpyanāditā aprāmāṇyapadasthatvān nāstikāder na bhidyate tadajñānaviśeṣatvāt sarvaṃ yātyatra tulyatām na mānatvāpramāṇatve syātām evamanādinī  naiveti pramāṇateti sambandhaḥ yadā caivaṃ vedavākyānāṃ pāratantryāt pramāṇatā nāsti tat pravaktṇāñca sarveṣām andhaparamparāvaddharmamapaśyatām aprāmāṇyam ato yat pareṇoktam pramāṇatvāpramāṇatve syātām evamanādinī iti  tadayuktam ityādarśayann āha na mānatvāpramāṇatve syātām evam anādinī iti siddhe hi vaktrakṛtrimavākyānāṃ prāmāṇye pramāṇatvasyānāditvaṃ syāt yāvatā na siddham ityayuktaṃ dvayor anāditvam iti bhāvaḥ kiñca yadetad asmābhir vedatadadhyāyināṃ buddhatadvākyaiḥ saha tulyatvamāpāditaṃ tat spardhayaiva na punar bhagavatāṃ tadvākyānāṃ caitais tulyatvam asti api tu viśeṣo mahān iti darśayann āha yadvetyādi yadvāstyeva viśeṣo yaṃ munau tadvacaneṣu ca sa dṛṣṭavān svayaṃ dharmam uktavāṃś ca kṛpāmayaḥ  tathā hi prasādhitam etat yathā bhagavān sākṣād dharmaṃ dṛṣṭavānnirdiṣṭavāṃśceti ato paśyatāṃ svayaṃ dharmam ityetad asiddham iti bhāvaḥ p syād etat dharmamuktavān sa ityetad eva kathaṃ siddham ity āha yato bhyudayetyādi yato bhyudayaniṣpattir yato niḥśreyasasya ca sa dharma ucyate tādṛksarvaireva vicakṣaṇaiḥ  niḥśreyasasya ceti yato niṣpattir iti sambandhaḥ tatrābhyudayaḥ sukhaṃ mokṣo niḥśreyasam sa dharma ucyate tādṛg iti yato bhyudayaniḥśreyasasiddhiḥ sa dharma iti vacanāt bhavatu nāmābhyudayaniḥśreyasasiddhihetur dharmaḥ asya tu sugatavacanasya kathaṃ taddhetutvaṃ siddham yenāsya dharmajñatvaṃ bhaved ity āha taduktetyādi taduktamantrayogādiniyamād vidhivatkṛtāt prajñārogyavibhutvādidṛṣṭadharmo pi jāyate  tena bhāgavatoktaścāsau mantrayogādiniyamaśceti vigrahaḥ yogaḥ samādhiḥ ādiśabdena mudrāmaṇḍalādiparigrahaḥ dṛṣṭadharmo pīti asminneva janmani na kevalaṃ paraloka ityapiśabdena darśayati evam abhyudayahetutvam upadarśya niḥśreyasahetutvaṃ darśayann āha samastetyādi samastadharmanairātmyadarśanāt tat prakāśitāt satkāryadarśanodbhūtakleśaughasya nivartanam ātmātmīyadṛgākārasattvadṛṣṭiḥ pravartate ahaṃ mameti māne ca kleśo śeṣaḥ pravartate sattvadṛkpratyanīkaṃ ca tannairātmyanidarśanam abhyāsātsātmyamāyāte tasmin sā vinivartate tanmūlakleśarāśiś ca hetvabhāvāt pratīyate tasminnasati taddhetur na punar jāyate bhavaḥ tadatyantavinirmukter apavargaś ca kīrtyate advitīyaśivadvāram ato nairātmyadarśanam sarveṣām api tīrthyānām ahaṅkāranivartanāt muktiriṣṭātmasattve ca nāhaṅkāro nivartate śaktakāraṇasadbhāvād viṣayasyāpyadūṣaṇāt taddūṣaṇe tvabhāvena viparyāsaḥ prasajyate  p janmaprabandhātyantopaśamo hi sarveṣām eva mokṣa itīṣṭam tasya ca prāptiheturbhagavad vacanam eva janmahetukleśapratipakṣabhūtasya nairātmyadarśanasyātraivopadeśāt nānyatra sarveṣām eva cānyatīrthyānāṃ vitathātmadarśanābhiniviṣṭatvāt ato bhagavad vacanam evābhyudayaniḥśreyaprāptyupāyabhūtatvād dharmalakṣaṇaṃ yuktaṃ nānyat tenaitad eva śreyorthibhir āśreyaṃ nānyad iti samudāyārthaḥ avayavārthas tūcyate satkāryadarśanodbhūtatvaṃ kleśaughasya kathaṃ siddham iti cedāha ātmātmīyetyādi etaccātmābhiḥ pūrvam eva vyākhyātam yadi nāma kleśaughaḥ satkāryadarśanodbhūtasthāpi katham asau nairātmyadarśanān nivartata ity āha sattvadṛgityādi sattvadṛk sattvadarśanam satkāryadṛṣṭir iti yāvat tasyāḥ pratyanīkam pratipakṣaḥ etad api pūrvaṃ darśitam eva tasminniti nairātmyanidarśane seti sattvadṛk tanmūla iti sattvadṛgmūlaḥ hetvabhāvād iti sattvadarśanākhyasya hetor abhāvāt tasminniti kleśarāśau taddhetur iti kleśarāśihetuḥ na jāyata iti nahi kāraṇabhāve kāryasyotpādo yukto nirhetukatvaprasaṅgāt tadatyantavinirmuktiriti teṣāṃ kleśānāṃ tasya vā punarbhavasyātyantaṃ punar utpattito vimuktis tadatyantavinirmuktiḥ yathāhuḥ tadatyantavimokṣo pavarga iti nanu cānyamteṣvapi tattvadarśanaṃ niḥśreyasaheturabhyudayahetavaś ca daśa kuśalāḥ karmapathāḥ proktāḥ tat kathaṃ nairātmyadarśanām evādvitīyaṃ mokṣādvāramity ucyata ity āha sarveṣām ityādi tatrāhaṅkārodbhavatvāt skandhānāṃ tannivṛttau muktir iti sarveṣām eva mumukṣūṇāmātrāvivādaḥ sā cāhaṅkāranivṛttir anyatīrthyānāṃ na sambhavati vitathātmadarśanābhiniviṣṭatvāt teṣām ahaṅkārasya cātmadarśanamūlatvāt tat katham ayam ātmasattve ātmasattvābhiniveśe sthite satyavikalakāraṇe svaviṣaye cātmanyavidūṣite nivarteta yathoktam sāhaṅkāre manasi na śamaṃ yāti janmaprabandho nāhaṅkāraścalati hṛdayādātmadṛṣṭau tu styām anyaḥ śāstā jagati bhavato nāsti nairātmyavādī nānyastasmād upaśamavidhestvanmatādasti mārgaḥ iti tathā hi manodharmā na kaṇṭakādivad utkīlyāpanetavyāḥ kiṃ tarhi yathābhūtaviṣayābhiniveśena te pravṛttās taddhetudūṣaṇāt vidūṣayatyevātmānaṃ yogīti cedāha taddūṣaṇetyādi tathā hi hi vidūṣyamāṇo nāstītyevam abhāvakāreṇa dūṣyaḥ anyathā taddūṣaṇavaityarthyaṃ syāt tathā hi yadi sattvenātmānam abhiniveśya duḥkhahetutvena taṃ dūṣayet tadānarthakam eva dūṣaṇaṃ syāt tyāgārthaṃ hi taddūṣaṇam naca svato nityasya svabhāvabhūtasya tyāgaḥ sambhavatītyato narthakam eva tadāpadyate nacābhā p vākāreṇa dūṣyastair ātmā ātmani satyāsatyatvābhiniveśena teṣāṃ viparyāsaprasaṅgāt kiñca bhavatu nāma duḥkhahetutvādinānyenākāreṇa tasya dūṣaṇam tathāpyātmadarśanamātraprabhavasyāhaṅkārasya nivṛttir na yukteti darśayann āha na yuktam ityādi na yuktaṃ nāhamityevaṃ yadyahaṃ nāma vidyate niyamāt tattvavidyāti nirvāṇam iti vā mṛṣā  nāham ityevam iti nāham ityevaṃ darśanaṃ na yuktam ity arthaḥ yadyahaṃ nāma vidyata iti yadyātmāstītyarthaḥ tasmāt tattvaviruddhavadīyo nirvāṇaṃ yātītyetan mṛṣā yato haṅkāravigamān muktiriṣṭā na cātmani viṣayabhūte sthite haṅkāranivṛttir yukteti kuto yuktiḥ tasmād ityādinopasaṃharati tasmād anyeṣu tīrtheṣu daśākuśalahānitaḥ leśato bhyudayaprāptir yadyapyasti laghīyasī apavargasya tu prāptir na manāgapi vidyate sattvadṛṣṭiviśiṣṭatvāt kleśamūlānapoddhṛteḥ  daśākuśalahānita iti prāṇātipātādattādānakāmamithyācāramṛṣāvādapaiśunyapāruṣyāsambhinnapralāpābhivyāpādamithyādṛṣṭayo daśākuśalāḥ yadvā pareṣām aparitrāṇamadānamaparicaraṇamasatyamapriyavacanamahitamasvādhyāyaḥ aśraddha adayā spṛhā ceti daśākuśalāni paṭhyante tadviparyayāt kuśalāni daśa teṣām akuśalānāṃ hānis tato viratirdaśakuśalānuṣṭhānam iti yāvat laghīyasīti viparyāsapūrvakatvāt tasyāḥ kṣiprataraṃ bhraṃśāt kleśamūlaṃ sattvadṛṣṭireva abhyudayahetutvenāpi bhagavad vacanaviśeṣaṃ darśayati daśetyādi daśa karmayathāpathāḥ proktāḥ śubhā ye tāyinā punaḥ samyag dṛṣṭyupagūḍhās te balavanto bhavantyalam  balavanta iti sthirodāraphalatvāt itare pi kasmād balavanto na bhavantītyāha sattvetyādi sattvadṛṣṭyupagūḍhās tu viparyāsānuṣaṅgataḥ aviśuddhās tataḥ śuddhaṃ phalaṃ tebhyo na jāyate  ptadevaṃ dharmatattvasya deśake munisattame apaśyataḥ svayaṃ dharmam iti kaḥ svasthadhīr vadet  pariśuddhād eva hi kāraṇāt pariśuddhaṃ phalaṃ jāyate nāviśuddhāt munisattama iti munīnāṃ bāhyaśaikṣyāśaikṣyāṇāṃ madhye sattamaḥ śobhanaḥ munisattamaḥ yaccoktam sarvajñatvaṃ ca buddhāder yā ca vedasya nityatā tulye jalpanti ityādi tatrāha tāyina ityādi tāyinaḥ sarvavijñatvaṃ yā ca vedasya nityatā tulye jalpanti no vijñā nityatāyā asambhavāt tasyā hi bādhakaṃ proktaṃ kramākramavirodhataḥ vijñānādi na tat kāryaṃ kathañcid api yujyate  tāyina iti bhagavato buddhasya yadi hi vedasyāsyanityatā sambhavet tadaivaṃ syād vaktum yā ca vedasya nityateti  yāvatā saiva na siddhyet pūrvaṃ bādhakapramāṇopadarśanāt pratipāditaṃ tadeva ca bādhakaṃ pramāṇaṃ smārayati kramākramavirodhata iti etac ca pūrvaṃ vyākhyātam eva yac coktam TS ab sarvajño dṛśyate tāvan nedānīm asmadādibhiḥ iti tatrāha dṛśyata ityādi dṛśyate na ca sarvajña idānīm iti kiṃ yat tvayā atha sarvair iti proktaṃ vistareṇeha dūṣaṇam bhāvatko nupalambho hi kevalo vyabhicāravān sarvānyadṛgnivṛttis tu saṃdigdheti na sādhanam  idaṃ cāparam uktaṃ kumārilena  nirākaraṇavacchakyā na cāsīditi kalpanāEEE iti tatrāha nirākaraṇetyādinirākaraṇavacchakyā na cāsīditi kalpanā ity ayuktam atīte pi tannirākṛtyayogataḥ yathā kila nirākaraṇam atīte kāle sarvajñasya śakyate kartuṃ tathāsītsarvajña iti  na kalpanā śakyate kartum  iti tadetad ayuktam atīte pi kāle tasya nirākaraṇāyogāt apiśabdād bhavadbhaviṣyatorapi kālayor na śakyam iti darśayati  nahyadarśanamātrād abhāvagatir iti pūrvam uktam p syān matam ityādinā paropanyastaṃ sādhanam āśaṅkate syān mataṃ yo vyatīto dhvā sa śūnyastavasarvadarśinā kālatvāt tadyathākālo vartamānaḥ pratīyate saṃdigdhavyatirekitvādyuktam etanna sādhanam vartamānaś ca kālo yaṃ tena śūnyo na niścitaḥ  prayogaḥ yo yam atītaḥ kālaḥ sa sarvajñaśūnyaḥ kālatvāt sāmpratakālavat tatra sādhyaviparyaye bādhakapramāṇānupadarśanāt sandigdhavyatirekitvam ityato naikāntikatā hetoḥ dṛṣṭānto pi sandigdhasādhyadharmatvād asiddhaḥ bhavatu vā dṛṣṭāntasya siddhis tatrāpi na dṛṣṭamātreṇeṣṭasiddhir yukteti darśayann āha hetvityādi hetusāmagryabhāvāc ca bhūto nāma na samprati rāmādivad atīte tu kāle kena na sambhavet  kaḥ punar atra pratibandho ya idānīṃ nāsti so tīte pi kāle nābhūd iti nahi rāmabharatādaya idānīṃ na santītyatīte pi kāle nābhūvanniti śakyam anumātum ato rāmādibhir anaikāntikatā hetoḥ yac coktam TS cd dṛṣṭo na caikadeśo sti liṅgaṃ cety atrāha prajñādīnām ityādi prajñādīnāṃ ca dharmitvaṃ kṛtvā liṅgamudīritam nanātannāma dṛśyate liṅgaṃ naca sattā prasisādhyate  ye cāsamānajātīyetyādinā prajñādīnāṃ dharmitvaṃ vidhāya liṅgam udīritam ato liṅgaṃ nāstītyetad asiddham nāpi sattā sādhyate  kiṃ tarhi prajñādīnām atyantotkarṣākhyo dharmaḥ tadeva ca sarvajñatvam ataḥ sattāsādhane pi ye doṣās te pyatra nāvatarantyeva na cāgamavidhiḥ kaścid ityādāvāha āgamena tvityādi āgamena tu sarvajño nāsmābhiḥ pratipādyate laiṅge sati hi pūrvokte ko nāmāgamato vadet  nahi vastubalapravṛttānumānasambhave sati kaścid icchāmātrānuvidhāyino vacanād vastusiddhimanvicchet ato na vayamāgamāt sarvajñaṃ sādhayāmaḥ kiṃ tarhi anumānāt tacca pūrvoktam eva p na cāpyetat siddham na cāgamavidhiḥ kaścinnityaḥ sarvajñabodhana iti darśayann āha kintvityādi kintu vedapramāṇatvaṃ yadi yuṣmābhir iṣyate tat kiṃ bhagavato mūḍhaiḥ sarvajñatvaṃ na gamyate nimittanāmni sarvajño bhagavān munisattamaḥ śākhāntare hi vispaṣṭaṃ paṭhyate brāhmaṇar budhaiḥ  tathā hi nimittaṃ nāma śākhāntaram asti tatra sphuṭataram ayam eva bhagavān śākyamuniḥ sarvajñaḥ paṭhyate tat kimiti mūḍhair vedaṃ pramāṇayadbhir api bhavadbhirasau pratikṣipyate katham asau tatra paṭhyata ityādarśayann āha yo sāvityādi yo sau ṣaḍdantamātmānam avadātadvipātmakam svapne pradarśya saṃjāto bodhisattvo guṇodadhiḥ vighuṣṭaśabdaḥ sarvajñaḥ kṛpātmā sa bhaviṣyati prāptāmṛtapadaḥ śuddhaḥ sarvalokapitāpi ca  vighuṣṭaśabda iti sakalajagat prakhyātakīrtiḥ prāptāmṛtapada iti prāptasavāsanāśeṣakleśopaśamalakṣaṇanirvāṇapada ity arthaḥ śuddha iti anāśravadhātumayaḥ etāvatā bhagavato jñānaprahāṇalakṣaṇā svārthasampat paridīpitā parārthasampadaṃ dīpayann āha sarvalokapiteti pitā śāstā sarvasya jagato jñānatrayasugatipratiṣṭāpanāt athetyādinā parasyottaram āśaṅkate atha śākhāntaraṃ nedaṃ vedāntargatamiṣyate tadatra na nimittaṃ vo dveṣaṃ muktvāvadhāryate svarādayaś ca te dharmāḥ prasiddhāḥ śrutibhāvinaḥ kartumatrāpi śakyāste narecchāmātrasambhavāt  idam iti nimittākhyaṃ śākhāntaram tadatretyādinā pratividhatte nanvityādinā parasyottaramāṅkate p nanu naivaṃ patatparo nityaḥ śakyo labdhumihāgamaḥ nityaścedarthavādatvaṃ tatpare syād anityatā  evaṃ paetatpara iti sarvajñapratipādanaparaḥ kathaṃ na śakyo labdhumityāha nityaścetyādi yadyasau sarvajñapratipādanapara āgamo nityaḥ syāt tadā niyamenārthavādatvam anyārthatvam asya draṣṭavyam athārthavādatvaṃ tasya neṣyate tadā niyamād anityatvam asyāpadyeta kasmāt punar nityatve satyarthavādatvamāpadyata ity āha āgamasya cetyādi āgamasya ca nityatve siddhe tatkalpanā vṛthā yatastaṃ pratipatsyante dharmameva tato narāḥ  tat kalpaneti sarvajñakalpanā kimiti vṛthetyāha yata ityādi tata iti nityādāgamāt na khalvityādinā pratividhatte na khalvasmin prasiddhe pi vede nityatvam asti yat prayatnānantarajñānakramijñānādi tatphalam kintvetasya prasiddhasya prāmāṇyopagame sati śākhāntare pi vedatvāt prāmāṇyaṃ te prasajyate  yadyapyayamṛgādivedaḥ svarūpato tiprasiddhaḥ tathāpyasya nityatvam asiddham katham ity āha yaditi yasmād arthe yat prayatnānantarajñānaṃ kramajñānaphalaṃ vā tadanityaṃ yathā ghaṭādi tathā ca veda iti svabhāvahetuḥ asya ca śrutiparīkṣāyām asiddhatādi vistareṇa nirastam iti nātrābhidhīyate etasyeti vedasya śākhāntarasya vedatvamasiddham iti cedāha jñāpanīyam ityādi jñāpanīyam avedatvaṃ yadvā yuktyā dhruvaṃ tvayā anyathāśrutyanuktatvaṃ saṃdigdhaṃ tasya te bhavet  anyatheti yadyavedatvamasya na jñāpyate tadā yattvayā śrutau vede anuktatvaṃ tasya sarvajñasyoktaṃ tat sandigdhāsiddhaṃ bhavet yaccoktaṃ tat pare syād anityatetyatrāha nityatvaṃ cāstvityādi nityatvaṃ cāstu vedasya tat paratvaṃ ca tatra tu tatpare syād anityatvaṃ kasmānnāśyarthasaṅgateḥ  p kasmād iti pṛṣṭaḥ sanpara āha nāśyarthasaṅgater iti nāśinārthena saṅgateḥ sambandhāt kāraṇād anityatvaṃ prāpnoti yadyevam ityādinā naikāntikatvam udbhāvayati yadyevam ājyanīvāracāmīkarajaṭādayaḥ anityāḥ katham ucyante tena nityātmanā satā  ājyam ghṛtam nīvāro vrīhiviśeṣaḥ cāmīkarajaṭaḥ agniḥ teneti vedena jātirityādinā parasyottaramāśaṅkate jātistatrāpi nityā cen nanu sāpi nirākṛtā tanmātravacane vāco nacājyādau matir bhavet tasyāpi vacane vāco nityatā kiṃ na hīyate sarvajñe pyākṛtir vāstu tena tat paranityatā  tatrājyādau jātir asti sā śabdavācyā tenātiprasaṅgo na bhaviṣyatīti tadetad asamyak sāmānyaparīkṣāyāṃ jāter vistareṇa nirākṛtatvāt bhavatu vā jātis tathāpyājyādiśabdājjātimātrābhidhāyino vyaktau pratyayo na prāpnoti tataś ca vyaktisādhyārthino jātyabhidhānamanarthakam eva syāt nāntarīyakatayā vyaktiḥ pratīyata iti cet na pratītiviprakarṣābhāvāt nahi śabdādanantaraṃ jātau prathamataram upajāyate matiḥ paścānnāntarīyakatayā vyaktipratītiḥ kiṃ tarhi avyavadhānenaivārthakriyākāripadārthādhyavasāyo loke śabdād udeti tat pratipipādayiṣayaiva ca śabdaṃ prayuṅkte ato na yuktaṃ vaktuṃ na vyaktipratyayaḥ śabdād iti yadi ca jātim eva śabdo bhidadhīta na vyaktim tathā balīvardadohacodanāvadasambandhābhidhāyitvam avagamya prekṣāvannaiva vyaktau śabdāt pravarteta atha mābhūd eṣa doṣaprasaṅga iti tasyābhivyaktirūpasyābhidhānam aṅgīkriyate tadā nityatāhānirvedasya kathaṃ na prasajyate kiñca bhavatu nāma mukhyato jātyabhidhānaṃ śabdānāṃ nāntarīyakaṃ tadvyaktyabhidhānam tathāpi sarvasya parasyāpyāgamasya nityatā na virodhinīti darśayati sarvejñe pītyādi ekasminnapi hi sarvajñe vasthābhedaparikalpitanānātvena jātiśabdavācyatvam upapadyate kiṃ punar aparimitānādisarvajñaparamparāsu p kiñca yadi nāma nimittākhyaṃ śākhāntaraṃ vedatvena nāṅgīkriyate bhavadbhis tathāpi śrutyanuktatvaṃ sandigdhaṃ bhavatyanenaiveti darśayann āha tadā cetyādi tadā ca vedavākyānāṃ svātantryeṇārthaniścayaḥ vedāt svataḥ parasmāc ca mohādivivaśātmanaḥ tenāgnihotraṃ juhuyāt svargakāma iti śruteḥ jinaḥ sarvajña ityevaṃ nārtha ityatra kā pramā  vedavākyānāṃ hi nityatayā svātantrye sati na tato vedārthaniścayo jāyate nahyayaṃ vedaḥ ayaṃ mamārtho nānya ityevaṃ virauti nāpi pratipattuḥ svataḥ svātmanaḥ parasmād vā vyākhyāturarthaniścayo bhavati sarveṣām eva bhavan matyā mohādibhir viplutatvāt tenāgnihotrādivākyād bhagavān sarvajña ityayam apyarthaḥ sambhāvyata eva ko prameti naiva kācit yaccedamaparam uktam naca sarvanarajñānajñeyasaṃvādasambhavaḥ iti tatrāha svargetyādi svargāpavargamātrasya vispaṣṭamupadeśataḥ pradhānārthaparijñānāt sarvajña iti gamyate samudrasikatāsaṅkhyāvijñānaṃ kvopayujyate tasyāsmākam ato nyārthajñānasaṃvedanena kim  yaccoktam gauṇatvenaiva vaktavyaṃ iti  tatrāha gauṇatvenetyādi gauṇatvenaiva vaktavyaḥ so pi mantrārthavādavit ityayaṃ niyamaḥ siddhyet sarvajñe tu nirākṛte pūrvoktabādhakāyoge sādhite tu savistaram saṃdigdho gauṇaniyamo mukhyārthasyāpi sambhavāt  yadi hi pramāṇena sarvajño nirastaḥ syāt tadānyathānupapattyā gauṇārthatvam asya niyataṃ syāt nānyathā mukhyārthatvasyāpi sambhāvyamānatvāt naca nityasya vacaso rthavādatvaṃ yuktam anyābhiprāyadeśanā hyarthavādaḥ na cābhiprāyarahite vacasi vivakṣāmantareṇa sā yuktā yadvā prakṛtadharmādijñānādityādāvāha dharmādītyādi p dharmādigocarajñānamātrāpratighatā yadi saphalā varṇyate vyaktaṃ tadā buddhair jitaṃ jagat kathaṃ jitam ity āha yasmād ityādi yasmād abhyudaye mokṣe sahaitaiḥ sādhitaṃ puraḥ jñānamapratighaṃ teṣām āvaiṇikamatisphuṭam  pūrvaṃ hi bhagavato niḥśreyasajñānamapratighaṃ prasādhitamityato bhagavata evāvaiṇikamasādhāraṇaṃ dharmādijñānam iti svavācaiva sarvajño nāabhyupetaḥ syāt yaccoktam yadvātmanyeva vijñānam iti  tatrāpi bhagavatyeva tathāvidhajñānasambhavān na kiñcid aniṣṭamāpāditam ityādarśayann āha yaccātmanyevetyādi yaccātmanyeva vijñānaṃ dhyānābhyāsapravartitam tasyāpyapratighātitvaṃ teṣāṃ pūrvaṃ prasādhitam  tasyāpīti ātmajñānasya teṣām iti buddhānāṃ bhagavatām pūrvam iti yāvadyāvat guṇaugho syāmityādinā nanu ca tatrātmajñānaṃ svavedāsvavedanātmakaṃ varṇitam na tvantarvyāpārapuruṣajñānam tatkathaṃ siddhasādhyatā bhavatītyāha etad eva hītyādi etad eva hi tajjñānaṃ yadviśuddhātmadarśanam āgantukamalopetacittamātratvavedanāt cittamātravedanam eva kathaṃ siddham iti cedāha avedyetyādi avedyavedakākārā buddhiḥ pūrvaṃ prasādhitā dvayopaplavaśūnyā ca sā sambuddhaiḥ prakāśitā saṃsārānucitajñānās tena siddhā mahādhiyaḥ yadādhipatyabhāvinyo bhāsante dyāpi deśanāḥ  pūrvam iti bahirarthaparīkṣāyām saṃsārānucitamananukūlaṃ jñānaṃ yeṣāṃ te tathoktāḥ kāḥ punas tāstadādhipatyabhāvinyo deśanāḥ śūyanta ity āha prakṛtyā bhāsvara ityādi prakṛtyā bhāsvare citte dvayākārākalaṅkite dvayākārāvimūḍhātmākaḥ kuryād anyathāmatiḥtim  p dvayanairātmyabodhe ca stryādisaṅkalpabhāvinaḥ rāgadveṣādayo doṣāḥ saṃkṣīyante prayatnataḥ idaṃ tatparamaṃ tattvaṃ tattvavādī jagāda yat sarvasampatpradaṃ caiva keśavāder agocaraḥ  dvayākārāvimūḍhātmeti prahīṇagrāhyagrāhakābhiniveśaḥ dvayanairātmyabodha iti pudgaladharmanairātmyabodhe yadvā dvayaṃ grāhyaṃ grāhakaṃ ca tasya nairātmyaṃ naiḥsvābhāvyam iti vigrahaḥ keśavāder agocara iti keśavo hariḥ ādiśabdeneśvarādiparigrahaḥ atha keśavāder api viśuddhamātmadarśanaṃ kasmānneṣyata ity āha jñāyate hītyādi jñāyate hi sthirātmānyaiḥ śuddhasphaṭikasannibhaḥ sa ca teṣāṃ viparyāso nityātmapratiṣedhanāt ātmagrāhi ca vijñānamātmano yadi jāyate tataḥ sarvātmavijñānaṃ yugapat samprasajyate atha tasmān na jāyeta nityaṃ vābhyupagamyate tadā tadviṣayaṃ na syāt puruṣāntaracittavat  anyair iti keśavādibhiḥ ātmaparīkṣāyām ātmano nirastatvāt tadviṣayaṃ jñānaṃ viparyastatvād aviśuddham kiñca yadetannityātmaviṣayaṃ teṣāṃ jñānam upavarṇyate tat kiṃ tata ātmano jāyate āhosvinneti pakṣadvayam tatra prathame pakṣe yugapad aśeṣaṃ tadviṣayaṃ jñānamavikalakāraṇatayā jāyeta atha dvitīyaḥ pakṣas tatrāpi tannityaṃ vā syād anityaṃ vā ubhayathāpi tenātmanā tasyānukāryatvād anyacittavat tadviṣayaṃ na prāpnoti yaccoktam etad eva hi tajjñānaṃ yadviśuddhātmadarśanam iti tatrāha grāhyetyādi grāhyalakṣaṇavaidhuryād vistareṇa ca sādhitāt naitad eva hi tajjñānaṃ yadi śuddhātmadarśanam athāpi jñānarūpatvam ātmano bhyupagamyate dṛśyadarśananānātvabhāvānnaivam api grahaḥ svayamprakāśarūpatvaṃ tajjñānasyeṣyate yadi svasaṃvittis tadā prāptā pratyakṣā ca matir bhavet  p yadi tāvad ātmā jaḍarūpo bhyupagamyate tadā tadviṣayaṃ jñānamaviśuddham eva prakṛtyā sarvajñānānāṃ grāhyagrāhyakavaidhuryasya bahir arthaparīkṣāyāṃ prasādhitatvāt atha cidrūpa ātmeti pakṣas tadāpi dṛśyadarśanayor abhedād grāhyagrāhakabhāvānupapattes tadviṣayaṃ jñānam iti na syāt bhede hi viṣayaviṣayiṇor viṣayaviṣayibhāvaḥ syāt atha pradīpavat prakāśatayātmaviṣayatvamasyābhyupagamyate tadā svasaṃvitter anabhimatāyāḥ prasaṅgaḥ syāt jñānasya cāpratyakṣatvam iṣṭaṃ vyāhanyeta taddarśayati pratyakṣā ca matir bhaved iti yaduktam athāpi vedadehatvādityādi tatrāha brahmādīnāṃ cetyādi brahmādīnāṃ ca vedena sambandho nāsti kaścana bhedānnityatayāpekṣāviyogāc ca tadanyavat tataś ca vedadehatvaṃ brahmādīnām asaṅgatam sarvajñānamayatvaṃ ca vedasyārthāviniścayāt svātantryeṇa ca sambuddhaḥ sarvajña upapāditaḥ na punar vedadehatvād brahmādiriva kalpyate  sambandhe sati brahmādīnāṃ vedadehatvaṃ bhavet naca vedena sārddhaṃ brahmādeḥ sambandho sti tathā hi tādātmyatadutpattilakṣaṇo dvividha eva sambandho bhāvānām iti pratipāditam tatra bhedātmyatadutpattilakṣaṇo dvividha eva sambandho bhāvānāmiti pratipāditam  tatra bhedābhyupagamānna tādātmyasambndhḥ nāpi tadutpattiḥ  dvayorapi nityatvenānupakāryatayā parasparamapekśāyā abhāvāt sarvajñānamayatvaṃ ca vedasyeti kasmātarthāniścayāt viniścite hyarthevedasya sarvajñānamayatvaṃ kalpayituṃ yuktaṃ sa ca bhavanmatyā na sambhavatītyāveditametat naca bhavadbhirivāsmābhirvedadvāreṇa sarvajño bhyupagamyate kiṃ tarhi svayambhujñānatvāt svayameva bhagavānsarvajña iti pratipāditametat yaccoktam kvaca buddhādayo martyā iti tatra martyatvaṃ bhagavato siddham iti darśayann āha pañcetyādi pañcagatyātmasaṃsārabahir bhāvān na martyatā buddhānām iṣyate smābhir nirmāṇaṃ tat tathāmatam  p narakapretatiryagdevamanuṣyabhedena pañcagatyāmakaḥ  saṃsāraḥ tadbahirbhūtāś ca bhagavanta ityasiddhaṃ martyatvameṣām kathaṃ tarhi śuddhodanādikulotpattir eṣāṃ śrūyata ity āha nirmāṇaṃ tat tathāmatam iti etad evāgamena saṃspandayann āha akaniṣṭhe ityādi akaniṣṭhe pure ramye śuddhāvāsavivarjite buddhyante tatra sambuddhā nirmitastviha budhyate  akaniṣṭhā nāma devāśāsteṣām ekadeśe śuddhāvāsakāyikā nāma devāḥ atra hi āryā eva śuddhā āvasanti teṣām upari māheśvarabhavanaṃ nāma sthānam tatra caramabhāvikā eva daśabhūmipratiṣṭhitā bodhisattvā utpadyante iha tu tadādhipatyena tathā nirmāṇamupalabhya ityāgamaḥ nāsmākam idaṃ siddham iti cedāha svātantryeṇetyādi svātantryeṇa tu martyatvaṃ tvayā niścīyate katham parakīyāgamadvārān na tasyaivam avasthiteḥ naca tat sparḍhayāsmābhis te sarvajñā itīṣyate ākāśakusumaiḥ ko hi sparddhāṃ satyeṣu kalpayet  yadi hi svātantryeṇa martyatvaṃ bhavatopādīyate tadā sandigdhāsiddhatā nahi bhagavato martyatvaprasādhakaṃ kiñcidbhavataḥ pramāṇam asti yena svātantryeṇa martyatvaṃ siddhaṃ bhavet tasmāt parakīyāgamadvāreṇa tvayā martyatvaṃ vaktavyam sa ca parasyāgama evam yathoktarūpaṃ sthita ityasiddhameṣāṃ martyatvam katham ākāśakusumaprakhyatvam eṣāṃ siddham ity āha sarvaśaktiviyogenetyādi sarvaśaktiviyogena nīrūpatvaṃ hi sādhitam nityānāṃ tena no santi pareṣṭāstryambakādayaḥ  pareṇa hi śaṅkarādayo nityatveneṣṭāḥ nityānaṃ ca kramākramābhyāmarthakriyāvirodhāt sarvasāmarthyarahitatvaṃ prasādhitam sarvasāmarthyavirahalakṣaṇaṃ cāsattvam iti pareṣṭāstryambakādayo nityā na santyevetyākāśakusumaprakhyātvam eṣāṃ siddham eva tryambakaḥ śaṅkaraḥ kiñca santu nāma tryambakādayaḥ  tathāpyatinikṛṣṭatayā teṣāṃ  na bhagavatāṃ taiḥ saha sparddhā kriyate smābhir ityādarśayann āha kiñcetyādi p kiñca teṣāṃ viparyastaṃ jñānamātmādidarśanāt buddhānāṃ tvaviparyastaṃ vistareṇopapāditam tat sparddhā kriyate taistu na dūrāntarabhāvataḥ ko hi taimirikaiḥ sparddhā kuryāt svasthekṣaṇe nare  subodham yaccoktam nitye pi cāgame veda iti tatrāha guṇakarmetyādi guṇakarmeśvarādīnāṃ vedānāṃ cāpahastitā nitytātaś ca nāsmābhir nitya āgama iṣyate  sarvavastuvyāpinaḥ kṣaṇabhaṅgasya prasādhanān na kasyacin nityatvam astīti sarvam etad asaṅgatam uktam yaccoktam sarvajñasadṛśam ityādi tatrāha upamānenetyādi upamānena sarvajñasattāsiddhir na ceṣyate tasyāpramāṇatāprokteḥ sattāsiddhis tato na ca prasiddhāyāṃ hi sattāyāṃ sādṛśyaṃ gamyate tataḥ a tathā hi prasiddhe dharmiṇi gavādau gavayādisādharmyamātraṃ tena sādhyate naca sarvajño dharmī prasiddhas tasyaiva bhavan matena sādhyatvāt tena bhavan matyā sarvajñasattāyāṃ sādhyatvena prastutāyām upamānasya prasaṅgābhāvāt tat pratiṣedho narthakaḥ prāptyabhāvāt prāptipūrvakatvāt pratiṣedhasyeti bhāvaḥ narān dṛṣṭvā tvasarvajñānityādāvāha narā dṛṣṭāstvasarvajñā ityādi yadi hi sarva eva narā dṛṣṭā bhavatā tadā sarvajñaniṣedhe svavacanavyāghātaḥ tathā hi dūravyahitāśeṣanaradarśanābhyupagamād anyasantānasambandhijñānaśaktiniścayābhyupagamāc cātmani sarvajñatvaṃ p sphuṭataramevābhyupetaṃ syāt  deśakālasvabhāvaviprakṛṣṭārthadarśanābhyupagamāt nahyasarvajñasyaivaṃ parijñānaṃ sambhavet tat pratiṣedhāya ca sādhanopādānāt tadeva pratiṣidhyata iti svavacanavyāghātaḥ yathā mātā me vandhyeti asiddhatā ca hetor iti darśayann āha puraḥsthite pītyādi puraḥsthite pi puṃsi syāt kathaṃ tava viniścayaḥ nāyaṃ sarvajñaḥ ityevambhāve tīndriyavidbhavān ātmāsarvajñatādṛṣṭau śeṣāsarvajñaniścaye atiprasaṅgo jādyādeḥ sarvajñamajñasyāpi niścayāt bādhādṛṣṭer nacet sarvadharmaniścaya iṣyate bādhāśaṅkā nanūkte pi bādhādṛṣṭer na bhidyate  tathā hi puro vasthite puṃsi śarīramātradarśanān nāyaṃ sarvajña ityevam asarvavidā niścetumaśakyam kimuta deśakālavyavasthite puṃsi bhāva iti nāyaṃ sarvajña ityevaṃ niścayasya atha mā bhūd asiddhatā hetor ityātmāsarvajñatayā śeṣāsarvajñaniścayo bhyupagamyate tadātiprasaṅgād anaikāntikatetyādarśayann āha ātmāsarvajñatādṛṣṭāv ityādi ātmanyasarvajñatāyā dṛṣṭir iti vigrahaḥ syād etat sarvadharmasādhanaṃ kriyamāṇaṃ dṛṣṭena prajñādibhedena bādhyata ityatas tasya sādhanaṃ kriyate tattvasarvajñatvaṃ sādhyamānaṃ kenacid bādhyata ityato tiprasaṅgo na bhaviṣyatīti tadetad asamyak yathaiva dṛṣṭabādhaṃ sādhyaṃ hetur na sādhayati tathā śaṅkyamānabādham apītyato bādhāśaṅkā bādhādṛṣṭer na bhidyate tenāsarvajñatvasādhanam api mābhūd āśaṅkyamānabādhatvāt yaccoktam upadeśe hi buddhāder anyathāpyupapadyata ity āha svargetyādi svargāpavargamārgoktiṃ niravadyāṃ prasādhitām buddhānāṃ tāṃ jaḍāt ko nyo vyāmohādabhiditimanyate  anyathopapannatvam upadeśasyāsiddham nahi svargāpavargamārgasya niravadya upadeśo vyāmohāt sambhavati niravadyatvaṃ ca bhagavad vacanasya sarvābhiḥ parīkṣābhiḥ prasādhitam jaḍād iti kumārilāt sa eva yadi paraṃ manyata ity arthaḥ śiṣyavyāmohanārthaṃ vetyatrāha dṛṣṭe pītyādi p dṛṣṭepyabhyudayaṃ cittadoṣaśāntiṃ parāṃ tathā tataścāpnuvatāṃ tena paraṃ vyāmohanaṃ kṛtam  dṛṣṭa iti asminneva janmani abhyudayam nityārogyaiśvaryādilakṣaṇam avāpnuvatām iti sambandhaḥ doṣaśāntiṃ ceti rāgādidoṣopaśamam tataḥ mantradhyānasamayābhyupadeśāt tatkṛtādyathāvihitānuṣṭhānād āpnuvatāṃ śiṣyāṇāṃ paraṃ vyāmohanaṃ kṛtam ityatiśayoktiriyam yadīdṛśaṃ vyāmohaṃ bhavān manyeta tadā bhavāneva vyāmūḍhaḥ syād avyāmoham evaṃ vyāmoham iti gṛhṇan yadyasau vedamūlaḥ syād ity āha vedamūlaṃ ca naivedam iti vedamūlaṃ ca naivedaṃ buddhānām upadeśanam niṣkalaṅgaṃ hi tat proktaṃ sakalaṅkaṃ śrutau punaḥ  nahi niṣkalaṅgam upadeśanaṃ sakalaṅgamūlaṃ yuktam yatas tu mūrkhaśūdrebhya ityatrāha svārthasaṃsiddhaye teṣām ityādi svārthasaṃsiddhaye teṣām upadeśo na tādṛśaḥ ārambhaḥ sakalastveṣa parārthaṃ kartumīdṛśaḥ tasmājjagaddhitādhānadīkṣitāḥ karuṇātmakāḥ anibandhanabandhutvād āhuḥ sarveṣu tat padam  padam iti sarvaguṇasampat pratiṣṭhārthenābhyudayaniḥśreyasamārgaḥ padamucyate yais tu manvādibhir vedavādibhya evopadeśanaṃ kṛtam teṣām eva vyāmohārthaṃ tat sambhāvyata iti darśayati ye hītyādi ye hi lobhabhayadveṣamātsaryādivaśīkṛtāḥ prādeśekī bhavet teṣāṃ deśanā niḥkṛpātmanām  yā punar bhagavatāmākumāraṃ deśanā sā teṣāṃ māhātmyamevodbhāvayatīti darśayati karuṇetyādi karuṇāparatantrās tu spaṣṭatattvanidarśinaḥ sarvāpavādaniḥśaṅkāścakruḥ sarvatra deśanām yathāyathā ca maurkhyādidoṣadṛṣṭo bhavejjanaḥ tathātathaiva nāthānāṃ dayā teṣu pravartate  pnaivāvāhavivāhādisambandho vāñchitā hi taiḥ upakārastu kartavyaḥ sādhugītam idaṃ tataḥ  ūḍhāyā yoṣitaḥ bhartṛgṛhāgamanamāvāhaḥ kiṃ tadgītam ity āha vidyetyādi vidyācaraṇasampanne brāhmaṇe gavi hastini śuni caiva śvapāke ca paṇḍitāḥ samadarśinaḥ  api ca bhavataiva mūrkhaśūdrebhya ityatiprakaṭamuccairasadbhūtajātimadoddhatena cetasā bruvatā sphuṭataramātmana eva prakaṭitam iha vidvajjanasadasi mahāmaurkhyam tathā hi kadācid brāhmaṇatvākhyaṃ sāmānyaṃ nāma vastvantaramastītyevam upakalpayantas tatrabhavanto viprā garvārbuddhamudvahanti yadvā jātakarmādibhiḥ saṃskṛtatvamātmanaḥ samīkṣyaḥ brāhmaṇapitṛkṛtāṃ cātmano brāhmaṇīgarbhaprasūtimālambya tatra prathame pakṣe kevalamākāśakuśeśayamaṇḍanam etadbhavatām iti darśayati śataśa ityādi śataśaḥ pratiṣiddhāyāṃ jātau jātimadaś ca kim tadanyātiśayāsiddhau viśiṣṭā sā ca kiṃ matā vaśitvādiguṇādhārāḥ prakṣīṇāśeṣakalmaṣāḥ sarve pyatrāviśeṣeṇa tadyoge ca vijātayaḥ bhaveyur yadi siddhyanti viśiṣṭās tat samāśrayāḥ vaiśiṣṭyamanyathā naiva lubdhakadvijajātivat  api ca bhavatu nāma sā jātis tathāpi tatkṛtamāśrayasya yadi vaiśiṣṭyamupalabhyeta tadā syād bhavatāṃ garvaḥ yāvatā na kiñcid atiśayaṃ paśyāma ityādarśayati tadanyetyādi tebhyo brāhmaṇebhyo nyas tadanyaḥ śūdrādistasmādaśayastasyāsiddhir iti vigrahaḥ tathā hi śūdrādibhyo na prajñāmedhādibhir viṇmūtramāṃsaśoṇitādibhiś ca viprāṇāmatiśayam upalabhāmahe tat katham atiśayāsiddhau satyāṃ sā tadādhārā jātir viśiṣyate yena bhavatā jātivādāvalepoddhatenaivam abhidhīyate vedavādibhya eva taṃ prayaccheyur yathā manvādaya iti yadi tu brāhmaṇajātisamāśrayeṇa bhavantaḥ prakṛtyaiva vaśitveśitvaprākāmyakaruṇādiguṇagaṇādhārāḥ prahīṇāśeṣaduritā bhaveyus tadā bhaved bhavatāṃ vaiśiṣṭyamanyathā lubdhakakaivartacarmakārādibrāhmaṇasyeva satyapi brāhmaṇajātiyoge katham iva vaiśiṣṭyaṃ siddhyet  p dvitīye pi pakṣe doṣamāha jātakarmādaya ityādi jātakarmādayo ye ca prasiddhās te tadanyavat ācārāḥ sāṃvṛtās te hi kṛtrimeṣvapi bhāvinaḥ  tadanyavad iti kṛtrimābhimatabrāhmaṇeṣviva sāṃvṛtā iti nāmakaraṇādivat sāṃvyavahārikāḥ tṛtīye pi pakṣe na yukto madaḥ nahi brāhmaṇabrāhmaṇīśarīrāṇāṃ śūdrādiśarīrataḥ śukraśoṇitādyaśucimayatvena kaścid viśeṣo stītyuktam etat api ca sandigdhameva bhavato brāhmaṇapitṛkatvam ityato pi na yukto mada ityādarśayann āha atītaścetyādi atītaś ca mahān kālo yoṣitāṃ cāticāpalam tadbhavatyapi niścetuṃ brāhmaṇatvaṃ na śakyate atīndriyapadārthajño nahi kaścit samasti vaḥ tvadanvayaviśuddhiṃ ca nityo vedo pi noktavān  kālāntareṇa kadācidabrāhmaṇagotrake pi sambhavān brāhmaṇaḥ sāṃvṛta ityapi sambhāvyate satyapi brāhmaṇapūrvatve bhavato mātṛcāritradoṣeṇa jārajātatvam api sambhāvyata eva tathā hi prāyeṇa yoṣito manmathāturāścapalacetasaḥ svakulavratasīmānamatipatyāpi vartamānāḥ samupalabhyante na cātīndriyārthadarśī bhavadbhiḥ kaścinnaro byupeyate yato niścayaḥ syāt nāpi vedo nivedayati bhavato nvayaśuddhim kiñca na kevalaṃ bhavatāmātmanyapariniścitabrāhmaṇyānāṃ jātimadāvilepo na yujyate api ca manvādīnām apyaviditad vijātīnāṃ dvijātibhya evopadeśo mohāditi darśayati ata ityādi ato manvādayo pyeṣām avijñātadvijātayaḥ nopadeśaṃ prayaccheyur dvijebhyastadaniścayāt  avijñātā aniścitā dvijātayo yeṣāṃ te tathoktāḥ tadaniścayād iti teṣāṃ dvijātīnām aniścayāt api ca manvādibhir asmabhyamevopadeśaṃ kṛtam iti naitad bhavatāṃ mahattvakāraṇam api tu jaḍatvam eva sūcayatīti darśayann āha niryuktikatvam ityādi p niryuktikatvaṃ vedārthe jñāpanāśaktatātmani vedādhītijaḍā viprā na parīkṣākṣamā iti kutaścinniścitaṃ śaṅke nūnaṃ manvādibhis tataḥ viprebhya eva vedādeḥ kṛtaṃ tairupadeśanam  vedādhītijaḍā iti vedādhītyā kṛtā jaḍā vedādhītijaḍaḥ vedādhyayanena dūrikṛṭavastubodhaśaktaya iti kutaścid iti hetoḥ ata eva vedādīnām ayuktikatvam avetya manvādibhir ājñāsiddhatvam ātmavacaneṣūktam iti darśayati purāṇam ityādi purāṇaṃ mānavo dharmaḥ sāṅgo vedaścikitsitam ājñāsiddhāni catvāri na hantavyāni hetubhiḥ manye tenaiva datteyaṃ jaḍebhyastair vibhīṣikā ājñāsiddhatvam anyatra vāṅmātrāt kiṃ nu vā bhavet  purāṇaṃ nāma śāstram mānavo dharma iti manunā viracitaḥ sāṅgo veda iti saha vyākaraṇādibhiḥ ṣaḍbhir aṅgair vartata iti sāṅgaḥ cikitsitam iti cikitsāśāstraṃ tenaiveti kāraṇena niryuktikatvam eṣāṃ purāṇādīnāṃ bhavatāṃ ca jāḍyamavadhāryeti yāvat yair ityādi yaiḥ punaḥ svoktiṣu spaṣṭaṃ yuktārthatvaṃ viniścitam tat pratyāyanasāmarthyam ātmanaś ca mahātmabhiḥ kutīrthyamattamātaṅgamadaglānividhāyinam evam astākhilatrāsāḥ siṃhanādaṃ nadanti te  kutīrthyā eva mattamātaṅgās teṣāṃ madaglāniṃ vidhātuṃ śīlaṃ yasya siṃhanādasya sa tathoktaḥ evam iti vakṣyamāṇam kaḥ punar asay siṃhanāda ity āha tāpādityādi tāpācchedāc ca nikaṣāt suvarṇam iva paṇḍitaiḥ parīkṣya bhikṣavo grāhyaṃ madvaco natu gauravāt  api ca bhagavadbhir eva paramārthabrāhmaṇebhyaḥ kṛtam upadeśanaṃ na manvādibhir ityetad āha ye cetyādi p ye ca vāhitapāpatvād brāhmaṇāḥ pāramārthikāḥ abhyastāmalanairātmyās te munereva śāsane ihaiva śramaṇās tena caturddhā parikīrtyate śūnyāḥ parapravādā hi śramaṇair brāhmaṇais tathā  vāhitapāpadharmatvād brāhmaṇa iti niruktiḥ te cehaiva nairātmyābhyāsopadeśān muner bhagavataḥ śāsane yuktāḥ nānyatrapāpakṣayopāyavikalatvāt ata eva bhagavatoktam  ihaiva śramaṇaḥ ihaiva brāhmaṇaḥ śūnyāḥ parapravādāḥ śramaṇair brāhmaṇairEEE iti tatra catvāraḥ śramaṇāḥ phalasthā śrota āpannādayaḥ brāhmaṇā api tat pratipālakāścatvāra eva naraḥ ko py astītyādāv āha nara ityādi nara kopyasti sarvajña ityādyapi na sādhanam pratijñānyūnatādoṣadṛṣṭamityupapāditam kena granthenopapāditam ity āha niḥśeṣārthetyādi niḥśeṣārthaparijñānasādhane viphale pi hi sudhiyaḥ saugatā yatnaṃ kurvantītyādinā purā  kiñca nāsmābhiḥ sarvajñoktatvam avagamya tadanuṣṭhānāya sarvajñaḥ prasādhyate kiṃ tarhi ye sārvajñapadaprāptīcchavas tadarthaṃ doṣakṣayo guṇotkarṣāya prasādhyate yato vastubalapravṛttānumānata eva saugatāḥ puruṣārtheṣu ghaṭante na pravādamātreṇa prameyatvādīnāṃ ca yathā sādhanatvaṃ bhavati tathā pratipāditameva yaccoktam daśabhūmigata iti tadapi siddhāntānabhijñena bhavatoktam nahi daśabhūmigato bhagavāniṣyate kiṃ tarhi bodhisattvāvasthāṃ yāvad daśabhūmis tata ūrdhvaṃ buddhabhūmir iṣyate yaccoktam ekadeśajñagītaṃ tan na syāt sarvajñabhāṣitam iti tadapi prativihitam eveti darśayann āha ekadeśetyādi ekadeśajñagītaṃ tu na syāt sarvajñabhāṣitam ityatrāpi purā proktaṃ sarvajñānānvayād iti etad eva punar api pratipādayann āha yathaivetyādi yathaiveṣṭādikānarthān anubhūyālpadarśanaḥ cetasyāropya tān paścāt pravaktyanubhavāśrayān  p na ca tadvacanaṃ tasya tadvastujñānajanma na evaṃ sarvajñavākyaṃ syāddhetubhedāt tu bhidyate  alpadarśana iti arvāgdarśanaḥ asarvajña  iti yāvat tadvastujñānajanmeti tasyoṣṇāder vastuno jñānamanubhavas tadvastujñānaṃ tato janmotpattir yasya vacanasya tat tathoktam na neti pratiṣedhadvayena tadvastujñānajanmaiva bhavatīti darśayati evam iti tadapi tadvastu jñānajanmatayā pramāṇam yadyevaṃ ko viśeṣo lpadarśanavacanād buddhavacanasyetyāha hetubhedāt tu bhidyata iti etad eva spaṣṭayati samastetyādi samastavastuvijñānam asya kāraṇatāṃ gatam kiñcinmātrārthavijñānaṃ nimittaṃ tasya tu sthitam  asyeti buddhavacanasya tasya tviti ekadeśajñavacanasya vikalpetyādinā paraścodayati vikalpāsambhave tasya vivakṣā nanu kīdṛśī prahīṇācaraṇatvāddhi vikalpo nāsya vartate  nahyasambhavadvikalpasya vivakṣā sambhavati tasyā vikalpaviśeṣatvāt ato sau vikalpatvena vyāptā satī tadbhāve katham avasthāṃ labheta nahi vṛkṣābhāve śiṃśapāyāḥ sambhavo sti naca sarvajñasya vikalpasambhavaḥ tasya prahīṇāśeṣakleśaviśeṣādyāvaraṇatvāt kalpasya ca prakṛtya bhrāntatvāt tat samudācāre bhrāntaḥ prāpnoti sarvaviditi naivam ityādinā pratividhatte naivaṃ kliṣṭo hi saṃkalpas tasya nāstyāvṛtikṣayāt jagaddhitānukūlas tu kuśalaḥ kena vāryate  dvividho hi vikalpaḥ saṃkleśādyanukūlatayā kliṣṭaḥ alobhādisamprayogasamutthānatayā kuśalaḥ tatra yaḥ kliṣṭaḥ sa prahīṇakleśādyāvaraṇānāṃ nāstyeva kāraṇābhāvāt yastu kuśalaḥ sa prahīṇāvaraṇasyāpyavirodhīti tena bhagavatāṃ kṛpābhyāsapravartito jagaddhitodayānukūlatayā kuśalo vikalpaḥ saṃmukhībhavana kena vāryate syād etat sarvasyaiva vikalpasya prakṛtyā svapratibhāse narthe rthādhyavasāyena pravṛtte p rbhrāntatvāt prahīṇajñeyāvaraṇasya tat samudācāro viruddha evetyāśaṅkyāha naca tasyetyādi naca tasya vikalpasya so rthavattāmavasyati taṃ hi vetti nirālambaṃ māyākārasamo hyasau māyākāro yathā kaścin niścitāśvādigocaram ceto nirviṣayaṃ vetti tena bhrānto na jāyate  yadi hi tasya vikalpasyāviṣayasya viṣayavattāṃ gṛhṇīyāt tadā bhrānto bhavedyāvatā māyākāravadasau tajjñānaviṣayatayaivāvagacchatīti kathaṃ bhrānto bhavet yaduktam ityādi kīrtyamānaṃ tu śraddadhāneṣu śobhate iti tatrāha ityādīti ityādi kīrtyamānaṃ tu śraddadaneṣu śobhate prakṛtārthānurūpeṇa proktaṃ naitaddvijātinā katham  kiṃ tat prakṛtam tadanurūpam etan na bhavatītyāha tathā vyāptaścetyādi tathā vyāptaś ca sarvārthaiḥ śakto naivopadarśane ityetat prakṛtaṃ hyatra tatra cāhur mahādhiyaḥ tasyopadeśane śaktir na syāccet kiṃ tadā bhavet tato bhavadbhir vaktavyamāgamo na bhaved iti tatrāpyāhur bhavatvevaṃ kiṃ dṛṣṭo sau tvayā vadan prasaṅgasādhanenedam aniṣṭaṃ codyate yadi na cedvaktṛtvamiṣyeta nāgamopagamo bhavet tat praṇetāgameṣṭau tu tasya vaktṛtvamiṣyatām  etacca prasaṅgasādhanaṃ mayoktaṃ na svātantryeṇetyevaṃ svavācaiva paro bhidhāsyatīti manyamānaḥ prasaṅgasādhanatvam eva tāvad asya prakṛtasya samarthayitum āha tatra cāhur ityādi yadetad bhavatoktaṃ sarvārthavyāvṛttasyopadeśane śaktir na prāpnotīti atra tāvad bhavān praṣṭavyo mābhūd upadeśane tasya śaktiḥ ko tra doṣa āpadyate ityevaṃ pṛṣṭasya parasyottaraṃ svayam evāviṣkaroti tata ityādi tatrāpyabhidhīyate bhavatyevam āgamābhāvaḥ  ko tra virodhaḥ nahi bhavatāsau bruvāṇaḥ samupalabdho yena dṛṣṭa iti virodhaḥ syādityevaṃ p pṛṣṭena tvayā sāmarthyādidam abhidhānīyam na mayā svayam āgamasya tat praṇītatvam upalabhya tasya vaktṛtvaṃ prasādhyate  kiṃ tarhi bhavadbhir evāgamasya tat praṇītatvam iṣṭam tacca bhavatāṃ nopapadyate yadi tasya vaktṛtvaṃ neṣyeta tasmād avaśyamāgamasya tat praṇītatvam icchadbhir vaktṛtvam api tasyeṣṭavyamityevam aniṣṭāpādanaṃ prasaṅgena kriyata iti evaṃ prasaṅgasādhanatvaṃ samarthya sāmprataṃ prakṛtārthānurūpyānabhidhānaṃ yojayitum āha yadyevam ityādi yadyevam īdṛśo nyāyaḥ prasiddho nyāyavādinām prasaṅsādhane dharmaḥ śraddhāmātrāt parair mataḥ yuktiprasiddhatāyāṃ ca svatantraṃ sādhanaṃ bhavet īdṛśaś ca pareṇeṣṭas tat praṇītaḥ sa āgamaḥ sambhārāvedhatas tasya puṃsaścintāmaṇeriva niḥsaranti yathākāmaṃ kuṭyādibhyo pi deśanāḥ ādhipatyaprapattyātaḥ praṇetā so bhidhīyate vikalpānugataṃ tasya na vaktṛtvaṃ prasajyate vayamaśraddadhānās tu ye yuktīḥ prārthayāmahe itīdaṃ gaditaṃ tasmāt prasaṅgārtham ajānatā  ya eva hi dharmaḥ pareṇāgamamātrād abhyupetaḥ sa eva prasaṅgasādhane bhidhīyata iti nyāyaḥ tatra yadi pareṇa vaktṛtvānugamena tat praṇītatvam āgamasyeṣṭaṃ syāt tadā bhaved vaktṛtvābhāvād āgamasyātat praṇītatvaprasaṅgaḥ yāvatādhipatyamātreṇāsau tasyāgamasya praṇetābhyupagato na vaktṛtvopagamāt ato yat tatpraṇītāgamopagamena vaktṛtvāpādanaṃ tat prasaṅgārthānabhijñena bhavatābhyadhāyi yaccedam uktaṃ kuṭyādiniḥsṛtānām ityādi tatrāha kuṭyādītyādi kuṭyādiniḥsṛtānāṃ ca kasmānnāptopadiṣṭatā tadādhipatyabhāvena yadā tāsāṃ pravartanam  yadi hi tadādhipatyena tāsāṃ deśanānāṃ na syāt pravṛttis tadāptopadiṣṭatā na bhavet p yadā tu tadādhipatyena tāḥ pravartanta ityupagataṃ tadā kimiti tadupadiṣṭatvam āsāṃ na bhavet yaccoktam viśvāsasya na tāsu syād iti tatrāha sambhinnetyādi sambhinnālāpahiṃsādikutsitārthavivarjitāḥ krīḍāśīlapiśācādipraṇītāḥ syuḥ kathaṃ ca tāḥ sambhinnālāpahiṃsādikutsitārthopadeśanam krīḍāśīlapiśācādikāryaṃ tāsu na vidyate pramāṇadvayasaṃvādi mataṃ tadviṣaye khile yasya bādhā pramāṇābhyām aṇīyasyāpi nekṣyate yaccātyantaparokṣepi pūrvāparavibādhitam karuṇādiguṇotpattau sarvapuṃsāṃ prayujakam sarvākāradharopetaṃ sadvṛttapratipādakam ihāmutra ca bhavyānāṃ vividhābhyudayāvaham sarvānuśayasandohapratipakṣābhidhāyakam nirvāṇanagaradvārakapāṭapurabhedi ca taccetkrīḍanaśīlānāṃ rakṣasāṃ vā vaco bhavet ta eva santu sambuddhāḥ sarvatallakṣaṇasthiteḥ nahi nāmāntaraklṛptau vasturūpaṃ nivartate viśiṣṭe śiṣṭasaṃjñāṃ tu kurvannindyaḥ satāṃ bhavet  yadi hi nṛtyagītahiṃsāgamyagamanādeḥ tat kartavyatayā tatropadeśaḥ syāt tadā krīḍādyabhiratapiśācādikāryopalambhāt tāsāṃ tat praṇītatvaṃ sambhāvanāpathamavataret  yāvatā pramāṇaviruddhamaparasparaparāhatamāryajanocitam karuṇādiguṇeṣu niyojayitṛ svargāpavargaphalavāhakam etad bhagavato vacanam ityupapāditam etat  tadīdṛśaṃ kathaṃ krīḍanaśīlasya piśādeḥ sambhāvyate  yadi nṛṇām api bhavatā piśāca iti nāma kriyate  kāmaṃ kriyatāṃ nahi nāmakaraṇe vastusvabhāvahāniḥ  kintu bhavāneva viśiṣṭe bhagavatyaśiṣṭavyavahāraṃ kurvan satāṃ nindya āpadyeteti samāsārthaḥ  avayavārthastūcyete sambhinnālāpo gītādyupadeśaḥ hiṃsā prāṇivadhaḥ  kutsitārthaḥ kāmamithyācārādiḥ p pramāṇadvayasaṃvādīti  pramāṇadvayam pratyakṣānumāne tābhyāṃ saṃvādas tadaviruddhārthā so syāstīti tat tathoktam  matam iti niścitam tadviṣaye khila iti pramāṇadvayaviṣaye  pramāṇadvayasaṃvādīti sambandhaḥ   sadvṛttam ādimadhyānte kalyāṇaṃ brahmacaryam sarvānuśayasandohaḥ dṛgbhāvanāheyakleśaughaḥ   tallakṣaṇasthitetr iti sambuddhalakṣaṇasthiteḥ yaccoktam abhijñātam abhijñeyaṃ bhāvanīyaṃ ca bhāvitam prahātavyaṃ ca prahīṇaṃ ca tena buddho nirudhyata  iti vedasyaiva krīḍāśīlapiśācādipraṇītatvaṃ yuktaṃ sambhāvayitum yena gosavādiṣvagamyagamanādayo samācārāḥ samprakāśitā ityetad darśayann āha kāmetyāha kāmamithyāsamācāraprāṇihiṃsādilakṣaṇāḥ asabhyāstu kriyā yena vacasā samprakāśitāḥ tadbhujaṅgapiśācādipraṇītam iti śaṅkyate tacceṣṭābhiratānāṃ hi tādṛksambhāvyate vacaḥ  bhujaṅgo dhūrtaḥ  yaccoktam yugapacchucyaśucyādītyādi tatrāha yugapad ityādi yugapacchucyaśucyādisvabhāvānāṃ virodhinām jñānamekadhiyā dṛṣṭaṃ na viruddhā vidā hi te  yadyapi bhāvāḥ kecit parasparaṃ virodhinaḥ tathāpi te vidā jñānena sahāviruddhā eva  yugapad ekenāpi jñānena viruddhānekārthagrahaṇopalambhāt  etad eva spaṣṭayann āha anyonyaparihāretyādi anyonyaparihāreṇa sthitalakṣaṇato thavā ekasmin na saha sthānaṃ virodhas teṣu sambhavet ekajñānāvabhāsitvaṃ natu teṣāṃ virodhitā śucyaśucyāhiśikhyādeś cakṣuṣā sakṛdīkṣaṇāt  dvividha eva hi bhāvānāṃ virodhaḥ parasparaparihārasthitalakṣaṇatā sahānavasthānatā ca tatra ye parasparaparihāreṇa sthitalakṣaṇās teṣām aikyaṃ viruddham ye tu sahānavasthā p yinasteṣām ekadeśāvasthānaṃ viruddham na caikavijñānabhāsanādoṣām aikyamekadeśatvaṃ vā prasajyeta tena naikavijñānabhāsitvenaiṣāṃ virodhaḥ dṛṣṭaṃ ca viruddhānām api satāmekajñānabhāsanam yathā śucyaśucinoścakṣurjñānena parasparaparihārasthitalakṣaṇayor ahermayūrasya ca sahānavasthāyinor yugapad grahaṇam ādiśabdena chāyātapādīnāṃ grahaṇam yadi tarhi viruddhānām apyekajñānāvabhāsanam aviruddham evaṃ sati sukhaduḥkhayo rāgadveṣayor ekajñānabhāsanaṃ prāpnotītyāśaṅkyāha sukhetyādi sukhaduḥkhādibhede tu yat sakṛnnāsti vedanam hetvabhāvād asānnidhyāt tajjñeyaṃ na virudhyate  tajjñeyam iti yat sukhādīnāṃ sakṛdavedanaṃ tat kāraṇābhāvenānutpatter asannihitatvāt tatnatu viruddhatvād ityevaṃ jñeyam boddhavyam ity arthaḥ etad uktaṃ bhavati kāraṇavaikalyād asānnidhyaṃ tatra kāraṇaṃ na parasparavirodha iti yeṣāṃ ca vāstavo virodho natu śucyaśucyādivat kalpanākṛtas teṣām apyekajñāne bhāsanam astīti darśayati nīlapītetyādi nīlapītāvadātādirūpabhedāvirodhinaḥ deśaprakṛtibhedepina vīkṣyante yugapadyataḥ  deśaprakṛtibhedena virodhina iti sambandhaḥ tatra deśabhedas tadataddeśatvam prakṛtibhedo nīlapītādisvabhāvatvam yadvā nīlādyupādānakāraṇatvam yaccoktam bhūtaṃ bhavadbhaviṣyatītyādi tatrāha ekajñānetyādi ekajñānakṣaṇavyāptaniḥśeṣajñeyamaṇḍalaḥ prasādhito hi sarvajñaḥ kramo nāśrīyate tataḥ atra kecit svayūthyā eva vijñānavādimatam upodbalayantaś codayanti yadi yugapad ekajñānakṣaṇena a viśeṣaṃ jñeyamaṇḍalaṃ vyāghāpyate  tadā bhāvanāni yatnābhāvānāmiyattāparicchedādānantyamabhyupetaṃ bādhyeta tathā hyekajñānārūḍhād bhāvād anyo bhāvo nāstītyevaṃ paricchidyamānāḥ katham antavanto na bhaveyuḥ āha ca ekajñānasamārūḍhānnānyo bhāvo sti kaścana iyanta iti vijñānādantavanta kathaṃ na te  iti  tataś ca kramapakṣe yo doṣaḥ sa yugapajjñānapakṣe pītitadetad asāramyadi tāvan nirākāravijñānavādimatam āśritya codyate tadā sarvamasaṅgatamtathā hi yāvat kiñcid p vastujñānaṃtaṃ sattām anubhavati tasya sarvasya sattāmātreṇa sarvajñacetasā parichedāt tena tadvyāptam iti vyapadiśyate  natu paṭeneva ghaṭānāṃ deśaparyantatayā vyāpteḥ na caikena jñānena paricchinnānītyetāvatā vastūnām ātmasvabhāvahāniḥ yena tānyekajñānaparicchedavaśād anantatvamātmasvabhāvaṃ jahyuḥ nahi nīlapītādayo bhāvā bahavo yugapaccitrās taraṇādiṣvekajñānakṣaṇāvasīyamānatanavo nekatvaṃ jahati nāpi parasparamanvāviśanti apitu yathaiva santi tathaiva jñānena paricchidyante nānyena rūpeṇa tadvat sattvabaloko pi yathaiva sattāmanubhavati tathaiva sarvajñacetasā gṛhyate aparyantaś ca dikṣu vidikṣu sattvādiloko vasthita ityaparyantayā tasya grahaṇaṃ natu paryantavartitayeti kuto ntavattvaprasaṅgaḥ syād etat sakalagrahaṇābhyupagame kathaṃ paryantagrahaṇaṃ na syād iti naitad asti kohyatra pratibandho yatra sākalyagrahaṇaṃ tatrāvaśyaṃ paryantagrahaṇam iti tathā hi yāvantas te santi bhāvās teṣāṃ madhye naiko pi sarvajñajñānāviditasvarūpaḥ sattāmanubhavati apitu sarva eva sarvajñacetasā viditasvarūpā evodayante vyayante ca naiko piparityakta ityayaṃ sakalagrahaṇasyārthaḥ iyam eva ca teṣām ekajñānena vyāptiḥ anyathā sakalaśabdavācyatvam api teṣāṃ nāṅgīkartavyaṃ mābhūd antavatvaprasaṅga iti yatkiñcid etat yaccoktamekajñānārūḍhād bhāvād anyo nāstītyevaṃ paricchedāt katham antavanto na bhaveyur iti tadapyasamyak nahi nirākārajñānavādipakṣe jñānātmani bhāvānām ārohaṇam asti api tu sattāmātreṇa tena nivedyante nāpi bhāvānāṃ jñānāparicchedyasvabhāvatayānantatvam abhyupetam yena jñāyamānatayā teṣām antavattvaṃ prasajyeta kintu deśavitānāparyantatayānanto bhājanalokaḥ sattvalokas tu saṅkhyānāparyantatayāpi na ca deśāvatiṣṭhambhāya paryantatve sati grāhyavirodhaḥ kaścid yenāgrāhyatā bhavet yadi paryantatayā na saṃgṛhṇāti kathaṃ sarvajñaḥ syād iti cedata eva yata evāsau paryantatayā na gṛhṇāti tata eva sarvajño bhavati anyathānantaṃ vastvantavattvena gṛhṇan bhrānto bhavet tathā hi yadasti tadastitvena yannāsti tannāstitvena gṛhṇan sarvaviducyate na ca sattvabhājanalokasya paryanto sti tasmāt paryantaṃ gamanakṛtamavidyamānatayā gṛhṇan sarvajñajñānaparicchedakṛtaṃ tu paryantaṃ vidyamānaṃ vidyamānatayā paśyan katham asarvajño nāma syād etat nirākārajñānapakṣe viṣayagrahaṇamanupapannaṃ sarvatrāviśiṣṭatvāt tasya tena pratikarmapannavibhāgānupapatter ato nirākārapakṣo nupanyasanīya eva sarvadā tasya draduṣṭatvād iti tadetad asamyak p nahi sarvajñajñānasya pratikarmapannavibhāga iṣyate tasya  sarvavastuviṣayatvāt yato na tannīlasyaiva saṃvedanaṃ pītasyaivā vā api tu sarvasyaivetīṣṭam yasya hyarvāg darśanasya jñānaṃ pratiniyatārthaviṣayaṃ taṃ prati nirākārajñānapakṣe sarvatrāviśeṣāt pratipannavibhāgānupapattir doṣa ucyate tathahi nīlasyedaṃ saṃvedanaṃ na pītasyeti niyamābhāvāt sarvasya pṛthagjanasya sarvajñatvaprasaṅgāpādanaṃ kriyate sarvajñasya tu tadiṣṭam eveti kasya kimaniṣṭamāpadyatām tena sarvajñāvasthāyāṃ nirākāraṃ yogabalenotpadyamānam aviruddhameva vibhāgena heyopādeyavastuparijñānaṃ na syād iti cet na yadi hi yugapad anante vastuni pratibhāsamāne heyopādeyavastunaḥ pratibhāsavirodhaḥ syāt avirodhe cānyaiḥ pratibhāsamānasya tasya heyopādeyavastunaḥ tattvapracyutiḥ syāt  pracyutattvasyāpi vibhāgenāvabhāsam eva vā na syāt  viraktāvabhāsanasyāpi yadi paricchedakaḥ śuddhalaukiko vimarśapratyayaḥ pṛṣṭhabhāvī notpadyate tadaitat sarvaṃ syād vaktum yāvatā viśvasmin jagatyavabhāsamāne tadapi heyopādeyaṃ vastvaviruddhapratibhāsamapracyutātmatattvaṃ niruktamevāvabhāsate paścāc ca sarvajñajñānabalotpannaśuddhalaukikapratyavamarśapratyayena paricchidyata eveti kathaṃ vibhāgena tadaparijñānaṃ nāma tadevaṃ nirākārajñānapakṣe tāvad acodyametad iti pratipāditam atha sākārajñānavādapakṣe codyate tatrāpyavirodha eva tathā hi yathaiva tadanantaṃ vastvanantākārānuagatamātmasattvaṃ sattāmanubhavati tathaiva tat sārvajñaṃ ceto parimitavastugatākāropagraheṇotpadyamānam aviruddham eva ekasya jñānasyānekavastvākāropagraheṇoptattyavirodhāt ekasyām anekākāravirodha eveti cen na ākārāṇām asatyatvāt yadi hyekasya pāramārthikā ākārā bhaveyus tadā syād vicitratvavirodhaḥ  yāvatā asayasvabhūtā evākārā itīṣṭam yadyevaṃ bhrāntajñānasaṅgitvāt bhrāntaḥ prāpnoti sarvajña iti cen na yathābhūtaparijñānād adoṣa eṣaḥ yadi hyasatyaṃ satyatvena gṛhṇīyāt tadā bhrāntaḥ syāt yadā tvasatyabhūtānākārānasatyatvenaiva jānāti tadā kathaṃ bhrānto bhavet athāvyatiriktajñānārūḍhākāragrahaṇe satyartheṣu dṛṣṭādivyavahāraṃ kurvan kathaṃ bhrānta iti cen na samyagupāyaparijñānāt yadi hyucitaṃ grahaṇopāyamapāsyopāyāntareṇāmukhyenārthaṃ gṛhṇīyāt tadā bhrānto bhavet yāvatā sākārajñānavādipakṣe jñānasyākārānubhavavyatirekeṇa nānyo rthagrahaṇavyāpāro sti tat katham ucitena grahaṇavyāpāreṇārthaṃ gṛhṇan bhrānto bhavet ato jñeyavadekasyāpi jñānasyānantavastuga p tākāropagraheṇotpatter anantaṃ vastu tena vyāptam ity ucyate yenaiva cātmanā jñānātmani bhāvāḥ samārohanti tenaiva tat pṛṣṭhabhāviparāmarśacetasā paricchidyante naca sārvajñacetasi parimitabhedānugatāḥ samārohanti bhāvāḥ kiṃ tarhi yāvat kiñcid astitvam anubhavati tat sarvam eva samārohati sarvasyaiva sarvajñānopādānaṃ pratyālambanabhāvenāpratibaddhaśaktitvāt manovijñānasya ca sarvārthaviṣayatvāt ataḥ sārvajñacetasaḥa parimitavastvākāropagrahaṇe nanupapatteḥ pṛṣṭhalabdhenaca śuddhalaukikena parāmarśapratyayena deśaparyantavartitvenāparicchedāt katham iyanta iti paricchedo bhavet yenāntavattvaṃ syāt yadi nāma pratibhāsamānād anyannāstīti parāmarśo jātastathāpi nāntavattvaprasaṅgaḥ tathā hi yadi pratibhāsamānamantavadeva nirvikalpasarvajñacetasi pratibhāsena tadā tat pṛṣṭhalabdhena parāmarśacetasā anantatvaṃ bhāvānāṃ paricchidyeta tadvyavacchedāccānantahānir bhavet yāvatā paribhāsamānaṃ vastu sarvajñacetasyanantam eva pratibhāsate sarvasyāpratihataśaktitvāt tasmād anyadapratibhāsamānamantavadeva tasyaiva ca parāmarśacetasā vyavacchedaḥ kriyata iti sutarām eva bhavatānantatvaṃ bhāvānām upapāditam iti yatkiñcid etat ye tu punaḥ sarvam eva yogivijñānamanālambanaṃ satyasvapnadarśanavad vastusaṃvāditayā pramāṇam iti pratipannās tān pratyantavattvacodyaṃ dūrīkṛtāvakāśam evetyalaṃ bahunā yaiḥ svecchāsarvajño varṇyate tan matenāpyasau na virudhyata ityādarśayann āha yadyadityādi yadyadicchati boddhuṃ vā tat tadvetti niyogataḥ śaktir evaṃvidhā tasya prahīṇācaraṇo hyasau yugapat paripāṭyā vā svecchayā pratipadyate labdhajñānaṃ ca sittvo hi sakṣaṇairhyādibhiḥ prabhuḥ  syād vetyādinā kramajñānapakṣe pyavirodhamāha yadvā ṣoḍaśabhiścittaiścatuḥsatyasvabhāvakam krameṇa vetti vijñeyaṃ sarvaṃ sarvavidityataḥ tatra tādṛśi vijñāne krameṇa bhavati prabhoḥ lavamātro pi nāpekṣyaḥ kimaṅgābdaśatāvadhiḥ  p ṣoḍaśabhiścittair iti kṣāntijñānaiḥ aṣṭau kṣāntayo duḥkhadharmajñānakṣāntyādayaḥ aṣṭau ca jñānāni duḥkhadharmajñānādīnīti ṣoḍaśabhinno yaṃ satyābhisamaya iti vacanāt lavamātro pīti kālakalāparyanta kṣaṇaḥ  viṃśakṣaṇaśatamekastatkṣaṇaḥ ṣaṣṭitat kṣaṇā eko lava iti samayaḥ aṅgetyāmantraṇe abda iti saṃvatsaraparyāyaḥ svabhāvenāvibhaktenetyādāvāha svabhāvenetyādi svabhāvenāvibhaktena yaḥ sarvam avabudhyate svarūpāṇyeva bhāvānāṃ sarveṣāṃ so vabudhyate nanu yogināmanāśravaṃ jñānaṃ śāstre sāmānyaviṣayam evopavarṇyate  natu svalakṣaṇaviṣayam  tat kathaṃ sāmānyaviṣayeṇa yogicetasā bhāvānāṃ svarūpāṇyeva ca budhyanta ityata āha sāsvatmaketyādi sāsvātmakākṣaṇikādibhyo yadvyāvṛttaṃ svalakṣaṇam śamotprekṣānimittatvāt sāmānyaṃ tad ihocyate tadgrāhakaṃ ca vijñānaṃ bhāvanābalabhāvi yat yogīśānām abhivyaktaṃ tat svalakṣaṇagocaram  tadeva hi svalakṣaṇaṃ vijātīyavyāvṛttam abhinnākārapratyayahetutayā śāstre sāmānyalakṣaṇam ity ucyate atas tadgrāhakaṃ yogijñānaṃ bhāvanābalena sphuṭapratibhāsamutpadyamānaṃ svalakṣaṇagocaram evetyaviruddham eva tadyat sāmānyagocaraṃ tat kathaṃ na svalakṣaṇagrāhi tadbhavatīti yac coktam tadekākāravijñānam ityādi tat sarvam etenaiva pratyuktam  svalakṣaṇaviṣayatvādyogijñānasyeti atha yattatsāṃvṛtaṃ tattvānyatvādibhir ākārair anirdeśyaṃ sāmānyamasmābhir upavarṇitam  yacca parais tairthikaiḥ pāramārthikam eva prakalpitam  tadgrāhitvena yogijñānasya svalakṣaṇaviṣayatvaṃ sādhyate  tadasiddhamityādarśayannāha tattvetyādi tattvānyatvādyanirdeśyaṃ yatparaiś ca prakalpitam sāmānyaṃ tasya naitena grahaṇaṃ yogicetasā ādiśabdena nityatvādibhir anirdeśyam iti grahītavyam kasmāt tena tasya grahaṇaṃ nāstītyāha avikalpam ityādi p avikalpam avibhrāntaṃ tadyogīśvaramānasam vikalpavibhramākrāntaṃ tadgrahe ca prasajyate  yogijñānamavikalpābhrāntatayā pratyakṣaṃ pramāṇam iṣyate yadi ca tadyathoktasāmānyaviṣayaṃ syāt tadā sāṃvṛtārthaviṣayatvād vikalpākrāntaṃ prāpnoti paraparikalpitālīkasāmānyaviṣayatvād vibhramākrāntaṃ ca prasajyate yadvā pratyekamubhayaviṣayatve doṣadvayam āpatati evam adhyāropitālīkārthaviṣayatvād vikalpavibhramākrāntaṃ tat prasajyata iti pratipāditam itaś ca vikalpavibhramākrāntaṃ tadgrāhi prasajyata iti bhaṅgyantareṇa pratipādayann āha vikalpātmā cetyādi vikalpātmā ca sāmānyamavācyaṃ yat prakīrtitam nityānugatirūpaṃ tannīrūpaṃ pratipāditam  yadetad anantaroktamavācyam tattvānyatvādyanirdeśyaṃ sāmānyamuktam  tadvikalpasyātmeti yadyasmātprakīrtitam pratipāditam anyāpohe tasmāt tadgrahe vikalpavibhramākrāntaṃ prasajyata iti prakṛtena sambandhaḥ tathā hi vikalpātmatayā sāmānyasya tadgrāhiyogijñānaṃ vikalpātmakam eva syāt tādātmyenaiva tasya grahaṇāt vikalpasya ca prakṛtyā svapratibhāse narthe rthādhyavasāyena pravṛtter viparyayatattvam iti vibhramākrāntaṃ ca prasajyeta yacca paraparikalpitaṃ sāmānyaṃ nityānugatirūpaṃ tadapi sāmānyaparīkṣāyāṃ nīrūpasvabhāvam eva pratipāditam iti tadgrahe sphuṭataram eva vikalpavibhramākrāntatvam āsajyate yaccoktam sahetu saphalaṃ karmetyādi  tatrāha sahetvityādi sahetu saphalaṃ karma jñānenālaukikena yaḥ samādhijena jānāti sa sarvajño padiśyate purastād anumānena tasya sattā prasādhitā pramāṇam asya sadbhāve tadastītyasti tādṛśaḥ  yugapatparipāṭyā cetyādāvāha yugapad ityādi yugapat paripāṭyā vā jñānaṃ kāryāt prakāśitāt sāmarthyam api tasyāsti deśanāṃ kurute yadā  p subodham labdhāsādāhāraṇopāya ityādāvāha svabhyastadharmanairātmyetyādi svabhyastadharmanairātmyā yasyeyaṃ deśanāmalā sādhitā sarvaśāstreṣuṇa sarvamānair abādhitā saṃsāryanucitajñānā keśavāder agocaraḥ śirobhirarcyate śaktyā yācātīva manīṣibhiḥ samastaduritārātivargabhaṅgavidhāyinī citrābhyudayaniṣpattinirvāṇaprāptikāraṇam labdhāsādhāraṇopāyo śeṣapuṃsāṃ viśeṣalakṣaṇaḥ sa ekaḥ sarvavinnātha ityetat sapramāṇakam  sarvaśāstreṇeti sakalenāmunā tattvasaṅgraheṇa saṃsāryanucitajñāneti saṃsāriṇām anucitamasahajaṃ saṃsāryanucitaṃ tat tādṛśaṃ jñānaṃ yasyāṃ deśanāyāṃ sā tathoktā keśavāder agocara iti svaliṅgenaiva deśanāsamānādhikaraṇametat samastaduritārātivargabhaṅgadhāyinīti duritānyevārātayas teṣāṃ vargaḥ samūhas tasya bhaṅgaṃ vidhātuṃ śīlam asya iti vigrahaḥ citrābhyudayaniṣpattinirvāṇaprāptikāraṇam iti kāraṇaśabdaḥ pratyekamabhisambadhyate citrābhyudayaniṣpattikāraṇaṃ nirvāṇaprāptikāraṇam cetyarthaḥ itthaṃ yadetyatrāha ittham ityādi itthaṃ yadā ca sarvajñaḥ kaścid evopapadyate dharmādyadhigame hetuḥ pauruṣeyaṃ tadā vacaḥ  kaścid eveti sugata eva na kapilādiḥ yathoktaṃ prāgityabhiprāyaḥ yaś ca nirākārasākārajñānavikalpena doṣa uktas tathātrāpi pūrvam evāsmābhiḥ prativihitam tat tutra coktam sanirbhāsamanirbhāsamanye nirbhāsam eva ca vijānanti na vijñānabāhyam arthaṃ kathañcana iti tat katham ubhayapakṣāśrayaṇe pi doṣāprasaṅga ucyata ityetadāśaṅkyāha nirākārādīti nirākārādicintā tu sarvajñe nopayujyate yathāhi bhavatāṃ jñānaṃ kvacid arthe tathā param ity atīndriyadarśipuruṣaparīkṣā śāntarakṣitaviracitas tattvasaṅgrahaḥ samāptaḥ p yeyam asmābhir vijñānavadasthitair nirākāracintā prāgakāri sā sāmprataṃ bāhyārthābhiniviṣṭān bhavato mīmāṃsakān prati bahirarthamabhyupetya sarvajñe pratipādyamāne bhavatāṃ bahirarthavādināṃ katham api nopayujyata evakartum katham ity āha yathāhītyādi avaśyaṃ hi bhavadbhir bahirarthasya sākāreṇa vā nirākāreṇa vā jñāne grahaṇam upavarṇanīyam anyathā bahirarthocchedaḥ syāt tataś ca yathā yena prakāreṇa bhavatāṃ kvacid arthe jñānaṃ pravartate tathā tenaivākāreṇa param utkṛṣṭam sārvajñaṃ itisambadhyate  pravartiṣyate ityacodyametad iti iti kuśalamadabhraṃ yan mayāprāpi śubhram nirupamajinalakṣmīsadmatām etya nityam sakalajanamanāṃsi prīṇayan dīptakāntiḥ sugatakamalaśīlas tena sarvo stu lokaḥ ity atīndriyadarśipuruṣaparīkṣā kamalaśīlaviracitā pañjikā samāptā 