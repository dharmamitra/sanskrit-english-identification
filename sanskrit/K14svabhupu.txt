Svayambhu Purāṇa
prathama adhyāya
svayambhūdharmadhātusamutpatti nidānakathā
om namaḥ śrī dharmadhātuvāgīśvarāya sarva buddhadharmabodhisattvebhyaḥ /
śrīmatā yena saddharmastrailoke saṃprakāśitaḥ /
śrīghanaṃ taṃ mahābuddhaṃ vandeka'haṃ śaraṇāśritaḥ // SvayambhuP_1.1 //
natvā trijagadīśānaṃ dharmadhātujinālayaṃ /
tatsvayambhūsamuddeśaṃ vakṣāmi śṛṇutādarāt // SvayambhuP_1.2 //
śraddhayā yaḥ śṛṇotīmāṃ svayambhūtpattisatkathāṃ /
pariśuddhatrikāyāḥ sa bodhisattvo bhaved dhruvaṃ // SvayambhuP_1.3 //
tadyathā bhūtpurābhijñaḥ jayaśrī sugatātmajaḥ /
bodhimaṇḍavihāre sa bijahāra sasāṃdhikaḥ // SvayambhuP_1.4 //
tatra jineśvaro nāma bodhisattva mahāmatiḥ /
śraddhayā śaraṇaṃ gatvā jayaśrīyaṃ upāśrayet // SvayambhuP_1.5 //
tadā dhīmānjayaśrīḥ sa sarvasattva hitārthavit /
saddharmasamupādeṣṭuṃ sabhāsane samāśrayet // SvayambhuP_1.6 //
tatra sarve mahāsattvā bodhisattvā jinātmajāḥ /
arhanto bhikṣavaścāpi brahmacāriṇaḥ śrāvakāḥ // SvayambhuP_1.7 //
bhikṣuṇyo brahmacāriṇyo bratinaścāpyupāsakāḥ /
upāsikāstathānye 'pi gṛhasthaśca mahājanāḥ // SvayambhuP_1.8 //
brāhmaṇāstirthīkāścāpi yatayaśca tapasvinaḥ /
rājāno mantriṇomātyāḥ sainyādhipatiśca paurikāḥ // SvayambhuP_1.9 //
grāmyā janapadāścāpi tathānyavāsino janāḥ /
tatsaddharmāmṛtaṃ pātuṃ śraddhayā samupāgatāḥ // SvayambhuP_1.10 //
tatra sabhāsanāsīnaṃ tamarhataṃ jayaśrīyaṃ /
abhyarcya sādaraṃ natvā tatsabhāyāṃ yathākramaṃ // SvayambhuP_1.11 //
kṛtāṃjalipuṭāḥ sarve parivṛtya samantataḥ /
puraskṛtya samudvikṣya samāśrayan samāhitāḥ // SvayambhuP_1.12 //
tān sarvān samupāsīnān saddharma śravaṇotsukān /
dṛṣṭvā jinaśrī bodhisattvaḥ samutthitaḥ // SvayambhuP_1.13 //
udvahannuttarāsaṃgaṃ sāṃjali samupāśritaḥ /
jānubhyāṃ bhūtale dhṛtvā sampaśyannevamavravīt // SvayambhuP_1.14 //
bhadantoharṣamicchāmi carituṃ bodhisaṃvaraṃ /
tadādau kiṃ vrataṃ dhṛtvā saṃcareya samāhitaḥ // SvayambhuP_1.15 //
tad bhavān samupādisya sarvānasmān prabodhayan /
bodhimārge samāyujya cārayituṃ śubherhati // SvayambhuP_1.16 //
iti saṃprārthitaṃ tena śrutvā ca sugatātmajaḥ /
jayaśrīstaṃ mahāsattvaṃ sabhāmantraivamādiśat // SvayambhuP_1.17 //
śṛṇu vatsāsti te vāṃchā sambodhisaṃvare yadi /
yathākramaṃ pravakṣāmi saṃbodhivratasādhanaṃ // SvayambhuP_1.18 //
yo vāṃchā tatra saṃsāre carituṃ bodhisaṃvaraṃ /
sa ādau śaraṇaṃ gatvā sadguruṃ samupāśrayeta // SvayambhuP_1.19 //
tadupadeśamāsādya yathāvidyi samāhitaḥ // SvayambhuP_1.20 //
tīrthe snātvā viśuddhātmā triratnaśaraṇaṃ gatāḥ /
yathāvidhi samabhyarcya saṃbodhi nihitāśayaḥ // SvayambhuP_1.21 //
upoṣadhaṃvratamādhāya samācarejjagaddhite /
evaṃ yaścarate nityaṃ saṃbodhimānasaḥ sudhīḥ // SvayambhuP_1.22 //
pariśuddha trikāyaḥ sa bodhisattve bhaved /
bodhisattvo mahāsattvaḥ sarvvasattva hitārthabhṛt // SvayambhuP_1.23 //
kramātsaṃbodhi saṃbhāraṃ saṃpūrayet samāhitaḥ /
etatpuṇyābhiyuktātmācaturbrahma vihāradhṛk // SvayambhuP_1.24 //
niḥkleśo nirjjayanmārona saṃbodhiḥ samavāpnuyāt // SvayambhuP_1.25 //
evaṃ sarvatra lokeṣu saddharma saṃprakāśayan /
samāpya saugataṃkārya sunirvṛtimavāpnuyāt // SvayambhuP_1.26 //
tato 'rhaṃ sugato bhūtvā sarvvānsattvānpravodhayan /
bodhimārge pratiṣṭhāpya saṃvṛttau saṃpracārayet // SvayambhuP_1.27 //
evaṃ sarve 'pi saṃbuddhāḥ yetītā apyanāgatāḥ /
varttamānāśca te hayetad vratapuṇya vipākataḥ // SvayambhuP_1.28 //
bodhiprāpya jinā āsanbhaviṣyanti bhavantyapi /
evaṃ sarve mahāsattvā bodhisattvā jinātmajāḥ // SvayambhuP_1.29 //
arhanto 'pi thā sarve pariśuddhatrimaṇḍalāḥ /
bodhiṃ prāpya sunirvāṇaṃ yātā yāsyanti yāntyataḥ // SvayambhuP_1.30 //
evaṃ yūyaṃ parijñāya yadecchatha sunivṛtiṃ /
triratnaśaraṇaṃ gatvā saṃcaradhvamidaṃ vrataṃ // SvayambhuP_1.31 //
iti tena samādiṣṭaṃ śrutvā sa sugatātmajaḥ /
jineśvaraṃ tamarhantaṃ sampaśyannevamavravīt // SvayambhuP_1.32 //
bhadanta śrotumichāmi tad vratasthānamuttamaṃ /
etad vrataṃ caretkutra taddeśaṃ samupādiśat // SvayambhuP_1.33 //
iti saṃprārthite tena jayaśrīḥ sa mahāmatiḥ /
jineśvaraṃ mahāsattvaṃ taṃ paśyannevamādiśat // SvayambhuP_1.34 //
śṛṇu vatsa samādhāyaṃ vratasthānasamuttamaṃ /
munīśvarairyathākhyātaṃ tathā vakṣāmi te 'dhunā // SvayambhuP_1.35 //
puṇyakṣetreṣu tīrtheṣu vihāre sugatāśrame //
buddhānāṃ nivṛtānāṃca caityeṣu pratimāsu ca // SvayambhuP_1.36 //
buddhakṣetreṣu sarvatra vratasthānaṃ samuttamaṃ /
eteṣvami samākhyātaṃ svayambhūcaityaṃ uttamaṃ // SvayambhuP_1.37 //
evaṃ vijñāya yo dhīmānvrataṃ caritumicchati /
sa svayambhū jinakṣetraṃ āśritya caratāṃ vrataṃ // SvayambhuP_1.38 //
svayambhūkṣetramāśritya yaścarati vrataṃ mudā /
sa labhet tanmahat puṇyamakṣayaṃ bodhisādhanaṃ // SvayambhuP_1.39 //
etat puṇyaṃ viśuddhātmā bhadraśrī sadguṇāśrayaḥ /
bodhisattvo mahābhijñā bhavajjinātmajo dhruvaṃ // SvayambhuP_1.40 //
durgatiṃ na brajet kvāpi saṃsāre sa kadācana /
sadā sadgatisaṃjāto bodhicaryāvrataṃ caret // SvayambhuP_1.41 //
evaṃ sa saṃsaralloke kṛtvā sarvatra bhadratā /
saṃbodhi praṇidhiṃ dhṛtvā saṃcare tadjagaddhite // SvayambhuP_1.42 //
evaṃ ca bodhi saṃbhāraṃ pūrayitvā yathākramaṃ /
trividhāṃ bodhimāsādyaḥ nirvṛtipadamāpnuyāt // SvayambhuP_1.43 //
evaṃ yūyaṃ parijñātvāḥ svayambhūsthāna āśritā /
triratnaśaraṇaṃ gatvā saṃcaratha vratottamaṃ // SvayambhuP_1.44 //
etattenārhatādiṣṭaṃ śrutvā sa sugatātmajaḥ /
jayaśriyaṃ tamarhantaṃ sampaśyannevamabravīt // SvayambhuP_1.45 //
bhadanta bhavatā diṣṭaṃ śrutvā me rocate manaḥ /
svayambhūcaityamārādhya carituṃ vratamābhavaṃ // SvayambhuP_1.46 //
svayambhū caityarājaḥ śrīdharmadhātu jinālayaḥ /
kutrāstyatra mahīloke tat samādeṣṭumarhati // SvayambhuP_1.47 //
iti saprārthitaṃ tena śrutvāṃ so 'rhan yatiḥ sudhīḥ /
jayaśrī staṃ mahāsattva samālokyaivamādiśata // SvayambhuP_1.48 //
vidyate 'tra mahīloke uttarasyāṃ himālaye /
nepāla iti vikhyāteḥ gopucchākhyernagottamaḥ // SvayambhuP_1.49 //
tadgirernāma cāturdhya caturyugeṣu vartate /
tadyathābhūdyuge satye padmagiririti smṛtaḥ // SvayambhuP_1.50 //
tretāyāṃ vajrakūṭākhyo gośṛṃgo dvāpare smṛtaḥ /
idānīṃ tu kalau 'sau gopuccha iti viśrutaḥ // SvayambhuP_1.51 //
so 'piśailo idānītu lokai nepāla deśakaiḥ /
sāmheguriti vikhyāta stathāsaṃprasthito bhuvi // SvayambhuP_1.52 //
sa sarvadhāturalādi sarvadravyamayoktamaḥ /
aśvattha pramukhairsavairpādapaiḥ saṃpraśobhitaḥ // SvayambhuP_1.53 //
sarvatra kusumairkāntaḥ saṃrvoṣadhiphaladrumaiḥ /
sarvapakṣivirāvaiścaḥ bhramadbhramaranisvanaiḥ // SvayambhuP_1.54 //
jantubhiḥ sakalaḥ sneha nivaddhamaitramānasaiḥ /
tapasvivaddhayā bhadracāribhiḥ saniṣevitaḥ // SvayambhuP_1.55 //
aṣṭāṃga guṇasaṃpanna saṃśuddhāmṛtanirjharaiḥ /
śobhitaḥ puṣpagaṃdhādhi saṃvāsitaiḥ samīraṇaiḥ // SvayambhuP_1.56 //
saṃsevitaḥ sadā divya mahotsāhairvivājitaḥ /
sarvalokādhipairnityaṃ saṃsevitaḥ samādaraiḥ // SvayambhuP_1.57 //
tatra ratnamaya padmaḥ karṇṇikāyāṃ samāśritaḥ /
divya sphaṭikaratnābhajyotirūpo nirañjanaḥ // SvayambhuP_1.58 //
ekahastaḥ pramānoccaścaityarūpo jināśrayaḥ /
svayambhūḥ sarvalokānāṃ bhadrārtha samavasthitaḥ // SvayambhuP_1.59 //
brahma śakrādibhirdevaiḥ sarvaillokādhipairapi /
sarvairdaityādhipaiścāpi nāgendraiḥ garuḍairapi // SvayambhuP_1.60 //
siddhai vidyādharaiḥ sādhyairūryakṣagandharvakinnaraiḥ /
rākṣasendraiśca rudraiśca grahaistārāgaṇairapi // SvayambhuP_1.61 //
vasubhiścāpsarobhiścaḥ sarvaiśva tridaśādhipaiḥ /
ṛṣibhiryatibhiḥ sarvai yogibhi brahmacāribhiḥ // SvayambhuP_1.62 //
sarvaiśca tīrthikai vijñaistāpasaiścāpisajjanaiḥ /
divāniśaṃ catuḥ saṃdhyaṃ dṛṣṭvā smṛtvā pravanditaḥ // SvayambhuP_1.63 //
nityakālaṃ samāgate samabhyarcya samādarāt /
saṃstutibhiḥ mahotsāhaiḥ saṃmānitābhivanditaḥ // SvayambhuP_1.64 //
evaṃ sa trijagannāthaḥ svayambhū dharmadhātukaḥ /
sarvaloka hitārthena saṃbhāṣayansamāsthitaḥ // SvayambhuP_1.65 //
idānīntu kalau lokā duṣṭāḥ krūrāśayā śaṭhāḥ /
dṛṣṭavedaṃ dharmadhātuṃ hi hariṣyanti na saṃśayaḥ // SvayambhuP_1.66 //
ityasau śilayāchādya gupti kṛtvā prakāśitaḥ /
tadupariṣṭīkābhiśca vidhāya caityamuttama // SvayambhuP_1.67 //
chātradhvajapatākābhiralaṃkṛtyādhyatiṣṭhataṃ /
tatrāpi sarvalokaiśca sarvalokādhipairapi // SvayambhuP_1.68 //
samāgatya samārādhya samabhyarcyābhivanditaḥ /
satkāraiśca mahotsāhaiḥ stutipradakṣiṇādibhiḥ // SvayambhuP_1.69 //
praṇāmaiśca samārādhya sevito mānito 'rcitaḥ /
evaṃ sa trijagannātho dharmadhātu jinālayaḥ // SvayambhuP_1.70 //
sarvasattva śubhārthena saṃśobhitā vyavasthitaḥ /
tatra ye śaraṇaṃ gatvā yānti śuddhayā mudā // SvayambhuP_1.71 //
durggatiṃ te na gachanti saṃsāre 'tra kadācana /
sadgatāveva saṃjātā dharmmaśrī saṃghaśobhitā // SvayambhuP_1.72 //
bodhisattvā mahāsattvāḥ pariśuddhatrimaṇḍalāḥ /
bhadraśrī sadguṇadhārā sarvasattva hitaṃkarāḥ // SvayambhuP_1.73 //
bodhicaryāvrataṃ dhṛtvā saṃcare jagaddhite /
evaṃ yūyamapi jñātvā śraddhayā śaraṇa gatāḥ // SvayambhuP_1.74 //
svayambhūcaityamārādhya saṃcaradhvaṃ vrataṃ sadā /
evaṃ kṛtvātra saṃsāre bhadraśrī sadguṇāśrayā // SvayambhuP_1.75 //
bodhisattvā mahāsattvā jinātmajā bhaviṣyathaḥ /
tataḥ saṃbodhisaṃbhāraṃ pūrayitvā yathākramaṃ // SvayambhuP_1.76 //
trividhāṃ bodhimāsādya saṃbuddhapadamāpsyathaḥ /
iti tena samādiṣṭaṃ niśaṃmya sa mahāmatiḥ // SvayambhuP_1.77 //
śāstāraṃ taṃ samālokya punarevamavocata /
bhadanta śrotumicchāmi yatsvayambhū jinālayaḥ // SvayambhuP_1.78 //
kadā svayaṃ samutpannaḥ kathaṃ ca tadupādiśa /
iti saṃprārthita tena śrutvā so 'rhan yatiḥ sudhīḥ // SvayambhuP_1.79 //
jayaśrīstaṃ mahāsattvaṃ saṃpaśyannevamādiśat /
sādhu śṛṇu mahābhāga yathā mayā śrutaṃ guroḥ // SvayambhuP_1.80 //
tathāhaṃ te pravakṣāmi svayambhūtpattisatkathāṃ /
tadyathā pāṭalīputre pure 'śoko narādhipaḥ // SvayambhuP_1.81 //
saddharma sādhanotsāhī triratnasevako 'bhavat /
sa tatra kukkuṭārāme vihāre sugatāśrame // SvayambhuP_1.82 //
upaguptaṃ mahābhijñaṃ vandituṃ samupācaret /
tadā so 'rhan mahābhijñaḥ sarvasaṃghapuraskṛtaḥ // SvayambhuP_1.83 //
sabhāmadhyāsanāsīnastasthau dhyātvā samāhitaḥ /
tamarhataṃ sabhāsīnaṃ sarvasaṃghapuraskṛtaḥ // SvayambhuP_1.84 //
dṛṣṭvāśokaḥ sa bhūmīndro muditaḥ samupācarat /
tatra sa sahasopetya sāñjalirarhato yatīn // SvayambhuP_1.85 //
sarvānnatvopaguptaṃ tamaṣṭāṃgaiḥ prāṇamanmudā /
tatastaṃ gurumarhantaṃ mahotsāhaiḥ yathāvidhiṃ // SvayambhuP_1.86 //
samabhyarcya praṇatvā ca dharmaṃ śrotumupāśrayat /
tathā tatmantriṇaḥ sarve sāmātyasacivo janāḥ // SvayambhuP_1.87 //
tamarhantaṃ yatinnatvā tatraikāntamupāśrayat /
tataḥ so 'rhan mahābhijño dṛṣṭvā sarvā samāśritān // SvayambhuP_1.88 //
ādimadhyāntakalyāṇaṃ saddharmasamupādiśat /
tatsaddharmāmṛtaṃ pītvā sarve lokāḥ pravodhitāḥ // SvayambhuP_1.89 //
dharmaviśeṣamājñāya saṃbodhivratamīcchire /
tataḥ so 'pi mahārājaḥ śrutvā taddharmamuttamaṃ // SvayambhuP_1.90 //
saṃbodhisādhanocaryā saṃcarituṃ samaicchata /
tataḥ sa nṛpatī rājā sāñjaliḥ samupāśritaḥ // SvayambhuP_1.91 //
tamarhantaṃ mahāsattvaṃ natvā paśyaṃ mudāvadat /
bhadanta śrotumicchāmi saṃbodhisādhanaṃ vrataṃ // SvayambhuP_1.92 //
kutra puṇyatamaṃ kṣatraṃ yatrāśu sidhyate vrataṃ /
tad bhavān samupādiśya sarvāṃllokān prabodhayan // SvayambhuP_1.93 //
bodhimārge samāyujya saṃcārayitumarhati //
iti saṃprārthite rājñā śrutvā so 'rhan mahāmatiḥ // SvayambhuP_1.94 //
tamaśokaṃ mahīpālaṃ sampaśyannevamabravīt /
sādhu śṛṇu mahārāja yathā me guruṇoditaṃ // SvayambhuP_1.95 //
tathāhaṃ te pravakṣāmi bodhivrataṃ yadīcchasi /
sarvakṣatrottamo rājannuttarasyāṃ himālaye // SvayambhuP_1.96 //
nepāle iti vikhyāto yatrāśu sidhyate vrataṃ /
tatrāpyati mahatpuṇyakṣatraṃ buddhaiḥ praśaṃsitaṃ // SvayambhuP_1.97 //
svayambhūcaityarājasya dharmadhātoḥ samāśrayaṃ /
tatra yadyatkṛtaṃ karma tattatsaṃsidhyate dutaṃ // SvayambhuP_1.98 //
iti sarvai mahāsattvaiḥ saṃsevitaṃ jinairapi /
iti vijñāya rājendra sambodhiṃ yadi vāñchasi // SvayambhuP_1.99 //
taccaityaśaraṇaṃ gatvā saṃcarasva susaṃvaraṃ /
etatpuṇyaviśuddhātmā bhadraśrī sadguṇarddhimān // SvayambhuP_1.100 //
bodhisattvo mahābhijño bhaveḥ sarvahitārthabhṛt /
tataḥ kramena sambodhiṃ saṃbhāraṃ paripūrayan // SvayambhuP_1.101 //
niḥkleśo 'rhañjagannāthāḥ sambuddhapadamāpsyasi /
iti tenārhatādiṣṭaṃ niśamya sa nṛpo mudā // SvayambhuP_1.102 //
upaguptaṃ guruṃ natvā papracchaivaṃ samādarāt /
bhadanta śrotumichāmi svayambhūtpatti satkathāṃ // SvayambhuP_1.103 //
kadā svayaṃ samutpannaṃ statsamādeṣṭumarhati /
iti saṃprārthitaṃ rājñā śrutvā so 'rhan yatiḥ surdhīḥ // SvayambhuP_1.104 //
aśokaṃ taṃ mahīpālaṃ sampaśyannevamādiśat /
sādhu rājan yathādiṣṭaṃ guruṇā me śrutaṃ mayā // SvayambhuP_1.105 //
tathāhaṃ saṃpravakṣāmi śṛṇuṣva tatsamāhitaḥ /
tadā cāsau jagacchāstā śākyamunistathāgataḥ // SvayambhuP_1.106 //
sarvajño dharmarājo 'rhan munīśvaro vināyakaḥ /
sa sarvaḥ sāṃdhikaiḥ sārddhaṃ janapadeṣu saṃcaran // SvayambhuP_1.107 //
ekasmin samaye tatra nepāle samupācarat /
gopucchaparvvatapārśve paścime śrīsvayambhūvaḥ // SvayambhuP_1.108 //
pucchāgro 'bhidha caityasyasaṃnnidhau sugatāśrame /
sarvasattvahitārthena pūrṇanduriva bhāsayan // SvayambhuP_1.109 //
saddharmma samupārdeṣṭuṃ vijahāra sasāṃdhikaḥ /
yadā sa bhagavāñchāstān sattvānāṃ dharmma vṛddhaye // SvayambhuP_1.110 //
saddharmma samupādeṣṭuṃ sabhāsane samāśrayat /
taṃ dṛṣṭvā tadā tatra mañjuśriyaḥ mamāśrame // SvayambhuP_1.111 //
vihāre vāsinī cūḍābhidhānī brahmacāriṇī /
arhantī bhikṣuṇī bhadrā saddharmmaguṇavāñchinī // SvayambhuP_1.112 //
suprasannāśrayā śuddhā kāṣāya cīvarāvṛtā /
divyapūjopacārāṇi samādāya pramoditā // SvayambhuP_1.113 //
tatsaddharmāmṛtaṃ pātuṃ tatrāśu samupācarat /
tadā tatra mahāsattvā bodhisattvā jinātmajāḥ // SvayambhuP_1.114 //
maitreyapramukhāḥ sarve taddharma śrotumāgatāḥ /
arhanto bhikṣavaścāpi śrāvakā brahmacāriṇaḥ // SvayambhuP_1.115 //
bhikṣuṇyo brahmacāriṇyaḥ cailakā vratino 'pi ca /
triratnaśaraṇāsīnāścopāsakā upāsikāḥ // SvayambhuP_1.116 //
bauddhabhaktiratāḥ sarve taddharmaśrotumāgatāḥ /
sarve te samupāyātāstatra sabhāsanāśritaṃ // SvayambhuP_1.117 //
saṃbuddhaṃ taṃ samālokya muditāḥ samupācaran /
te sarve 'bhyarcya taṃ nāthaṃ natvā sāñjalayormudā // SvayambhuP_1.118 //
tatsaddharmāmṛta pātuṃ tatsabhāyāṃ samāśrayan /
brahmaśakrādayā devāḥ sarve lokādhipā api // SvayambhuP_1.119 //
grahāstārāgaṇāścāpi siddhā vidyādharā api /
sādhyā rudrāśca gandharvā yakṣaguhyakakinnarāḥ // SvayambhuP_1.120 //
daityendrā rākṣasendrāca nāgendrā garuḍā api /
evamanyepi lokendrāḥ sarve tatra mudāgatāḥ // SvayambhuP_1.121 //
taṃ munīndraṃ samabhyarcya natvā tatra samāśrayan /
hāritī yakṣiṇī cāpi bodhisattvānupālinī // SvayambhuP_1.122 //
sā bhavantaṃ tamānasya tatsabhāyāṃ samāśrita /
atha sa bhagavānañchāstā dṛṣṭvā sarvān samāśritān // SvayambhuP_1.123 //
maitreyaṃ samupāmantrya sampaśyannevamādiśat /
maitreyemaṃ jagannāthaṃ svayambhūvaṃ jinālayaṃ // SvayambhuP_1.124 //
dharmadhātuṃ triratnāyaṃ paśyadhvaṃ yūyamādarāt /
bhajadhvaṃ śraddhayā nityaṃ gatvātra śaraṇaṃ mudā // SvayambhuP_1.125 //
bodhicaryāvrataṃ dhṛtvā saṃcarante jagaddhite /
śraddhayā ye bhajantyatra śaraṇaṃ samupāśritāḥ // SvayambhuP_1.126 //
bodhicaryāvrataṃ dhṛtvā saṃcarante jagaddhite /
sarve vimuktapāpāste pariśuddha trimaṇḍalāḥ // SvayambhuP_1.127 //
bodhisattvā mahābhijñāḥ bhaveyuḥ sadguṇāśrayāḥ /
bhadraśrīsukhasampannaścaturbrahmavihārikāḥ // SvayambhuP_1.128 //
sarvasattva hitodyuktāḥ saṃbodhivratacāriṇaḥ /
na kvāpi durgatiṃyāyuḥ sadā sadgatisaṃbhavāḥ // SvayambhuP_1.129 //
triratnabhajanotsāhāḥ saddharmmasādhanodyamāḥ /
tataḥ pravrajyā saṃbuddhaśāsane śaraṇaṃ gatāḥ // SvayambhuP_1.130 //
brahmacaryāṃ vrataṃ dhṛtvā saṃcareran samāhitāḥ /
tataste nirmalātmāno niḥkleśāḥ vijitendriyāḥ // SvayambhuP_1.131 //
trividhāṃ bodhimāsādha sambuddhapadmāpnuyuḥ /
evaṃ vijñāya ye martyā vāñchanti saugataṃ padaṃ // SvayambhuP_1.132 //
te bhajantu sadātraiva śraddhayā śaraṇāśritāḥ /
ityādiṣṭaṃ munīndreṇa niśamya te sabhāśritāḥ // SvayambhuP_1.133 //
sarve lokāḥ pramodantastathā bhajitumīcchīre /
maitreyaḥ sa tato dhīmān bodhisattva hi moditaḥ // SvayambhuP_1.134 //
samutthāya munīndrasya purataḥ samupācaran /
udvahannuktarāsaṃgaṃ praṇatvā taṃ munīśvaraṃ // SvayambhuP_1.135 //
jānubhyāṃ bhuvi saṃghāya sāñjaliretamavravīta /
bhagavān nāthaḥ sarvajña dharmadhātujinālayaḥ // SvayambhuP_1.136 //
kadāyaṃ svayaṃmutpanna stansamādeṣṭumarhati /
iti saṃprārthite tena maitreyeṇa mahātmanā // SvayambhuP_1.137 //
bhagavantaṃ mahāvijñaṃ saṃpaśyannevamādiśata /
sādhu śṛṇu samādhāya maitreyo 'sya svayambhūvaḥ // SvayambhuP_1.138 //
samutpattikathāṃ vakṣe sarvalokābhibodhane /
purāsmin bhadrakalpe 'bhūd vipaśvī nāma sarvavit // SvayambhuP_1.139 //
jagachāstā munīndro 'rhan dharmmarājastathāgataḥ /
aśīti varṣa sāhasra paramāyūṃṣi yadā nṛṇāṃ // SvayambhuP_1.140 //
tadāhaṃ satya dharmmākhyā bodhisattvābhavaṃt kila /
yadā sa bhagavāñchāstā vandhumatyāḥ puro 'ntike // SvayambhuP_1.141 //
vihāre dharmmamādiśca vijahāra sasāṃdhikaḥ /
tadāhaṃ taṃ jagannāthamārādhya samupasthitaḥ // SvayambhuP_1.142 //
tadātrā bhūtsaptakośa vyāyāmavistaro hradaḥ /
tadanuśāsanāṃ dhṛtvā prācaraṃ bodhi samvaraṃ // SvayambhuP_1.143 //
aṣṭāṃga guṇa sampannaḥ jalāśrayo nagāvṛtaḥ /
padmotpalādi saugandhi nānā puṣpa praśobhitaḥ // SvayambhuP_1.144 //
haṃsa sārasa kāḍamba pramukha pakṣimaṇḍitaḥ /
tīropāntanagāruha sarvarttu puṣpitairdrumaiḥ // SvayambhuP_1.145 //
phalauṣadhādi bṛkṣaiśca samantāt parimaṇḍitaḥ /
mīnakacchapamaṇḍūkapramukha jalavāsināṃ // SvayambhuP_1.146 //
jantūnāṃ nilayo 'gādhaḥ sarvanāgādhipālayaḥ /
tatra sarvāhirājendraḥ karkkoṭakābhidho mahān // SvayambhuP_1.147 //
evaṃ tadā mahā tīrthaḥ puṇyāmṛtāśrayo vabhau /
sadā tratridaśāḥ saddharmapsarobhiḥ pramoditāḥ // SvayambhuP_1.148 //
snātvā saṃkrīḍamānāḥ satsaukhyaṃ bhuktvā divaṃ yayuḥ /
tathā brahmādayaḥ sarve maharṣayastapaśvinaḥ // SvayambhuP_1.149 //
snāna saṃdhyādikaṃ karmma kṛtvā saṃsevire sadā /
evaṃ lokādhipāścāpi snātvātra sarvadā mudā // SvayambhuP_1.150 //
svasva kule samabhyarcya mahotsāhairnisevire /
evaṃmanyepi lokāśca vratino brahmacāriṇaḥ // SvayambhuP_1.151 //
snātvātra saṃvaraṃ dhṛtvāḥ pūtātmāno divaṃ yayuḥ /
bodhisattvā tathānaike snānadānavrataṃ mudā // SvayambhuP_1.152 //
kṛtvātra vimalātmānaḥ samācārañjagaddhite /
evaṃ sarve munīndraiśca snāna vratādi bījaṃphalaṃ // SvayambhuP_1.153 //
mahatpuṇyataraṃ śreṣṭhamākhyātaṃ bodhisādhanaṃ /
yatra snātvā triratnānāṃ śaraṇe samupāśritāḥ // SvayambhuP_1.154 //
bodhicaryā vrataṃ dhṛtvā prācaranta jagaddhite /
te āśu vimalātmāno bhadraśrīsatguṇānvitāḥ // SvayambhuP_1.155 //
bodhisattvāḥ mahāsattvā vabhūvuḥ sugatātmajāḥ /
kecinniḥ kleśitātmāno bhavasaṃcāre nispṛhāḥ // SvayambhuP_1.156 //
śrāvakabodhisattvamāsādya babhūvu brahmacāriṇaḥ /
kecicca nirmalātmāno saṃsāre viratāśrayāḥ // SvayambhuP_1.157 //
pratyekabodhimāsādya sunirvṛtiṃ samāyayuḥ /
kecit saṃbodhicittaṃ ca prāpya saddharmalālasāḥ // SvayambhuP_1.158 //
bodhicaryāvrataṃ dhṛtvā samācarañjagaddhite /
kecit sarve bhuktvā divyakāmasukhānyapi // SvayambhuP_1.159 //
saddharmaguṇasaṃraktāḥ prācaran sarvadā śubhe /
kecit sarve mahīpālāḥ sunīti dharmacāriṇaḥ // SvayambhuP_1.160 //
kṛtvā sattvahitārthāni yayurante jinālayaṃ /
ahamapi tadā tatra snātvācaraṃ vrataṃ sadā // SvayambhuP_1.171 //
etatpuṇyaviśuddhātmā drutaṃ sambodhimāptavān /
yaiścāpyasya jalaṃ pītaṃ te 'pi nirmuktapātakāḥ // SvayambhuP_1.162 //
pariśuddhāśayā bhadrā babhūvu bodhibhāginaḥ /
evamasau mahātīrthaḥ sarvairapi munīśvaraiḥ // SvayambhuP_1.163 //
samadhiṣṭhāpito 'dyāpi praśaṃsito mahītale /
tatra paścāt svayaṃ dharmadhāturutpatsyate dhruvaṃ // SvayambhuP_1.164 //
ityādiśya munīndrau 'sau bhūyā erevaṃ samādiśat /
tadā tatra samupanne dharmadhātau jinālaye // SvayambhuP_1.165 //
nirutpātaṃ śubhotsāhaṃ pravartiṣyati sarvadā /
sarve lokāśca taṃ dṛṣṭvā dharmadhātuṃ svayambhūvaṃ // SvayambhuP_1.166 //
śraddhayā śaraṇaṃ gatvā prabhajiṣyanti sarvadā /
tadetatpuṇyaliptāste sarve lokāḥ śubhendriyāḥ // SvayambhuP_1.167 //
bhadraśrī satsukhaṃ bhuktvā yāsyantyante jinālayaṃ /
ityādiṣṭaṃ munīndreṇa vipaśvinā niśamyate // SvayambhuP_1.168 //
sarve sabhāśritā lokāḥ prābhyanandan pravodhitāḥ /
iti vipaśvinā śāstā samādiṣṭaṃ śrutaṃ mayā // SvayambhuP_1.169 //
tathā yuṣmatprodhārtha samākhyātaṃ pravuddhyatāṃ /
ityādiṣṭaṃ munīndreṇa śrīghanena niśamyate // SvayambhuP_1.170 //
maitreyādi samālokāḥ sarve 'pi saṃprasedire /
iti svayambhūdharmadhātu samutpatti nidānakathā prathamo 'dhyāyaḥ samāptaḥ /
dvitīya adhyāya pūjāphalavarṇano nāma
atha dhīmān mahāsattvo maitreyaḥ sa jinātmajaḥ /
bhagavantaṃ punarnatvā sāñjalirevamabravīt // SvayambhuP_2.1 //
bhagavacchrotumicchāmi svayambhūtpatti satkathāṃ /
tadbhavānsamupākhyātuṃ lokānāṃ saṃpravodhane // SvayambhuP_2.2 //
iti saṃprārthitaṃ tena maitreyeṇa sudhīmatā /
bhagavānstān sabhālokān sampaśyannevamādiśat // SvayambhuP_2.3 //
sādhu maitreya sarve 'pi sabhālokāḥ samādarāt /
śṛṇudhvaṃ saṃpravakṣāmi svayambhūtpattisatkathāṃ // SvayambhuP_2.4 //
tadyathā nirvṛtiṃ yāte vipaśvini munīśvare /
cirakālāntareṇātra jagacchāstābhavat punaḥ // SvayambhuP_2.5 //
śikhi nāma munīndro 'rhan dharmarājastathāgataḥ /
sarvajñaḥ sugataḥ sarvavidyādhipo vināyakaḥ // SvayambhuP_2.6 //
tadā saptativarṣāṇāṃ sahasrāryunṛṇāmabhūt /
ahaṃ kṣemaṃkaro nāma bodhisattvo bhavaṃ kila // SvayambhuP_2.7 //
yadā sa bhagavāñchāstā śikhidharmādhipo jinaḥ /
aruṇākhyapuropānte vyaharat saugatāśrame // SvayambhuP_2.8 //
tadā sarve mahāsattvā bodhisattvā jinātmajāḥ /
śikhinastasya śāstuḥ saṃprābhajan samupasthitāḥ /
ahamapi tathā tasya śikhinastrijagadguroḥ // SvayambhuP_2.9 //
śaraṇe samupasthāya prābhajaṃ sarvadā mudā /
tatraika samaye so 'rhan bhagavān sarvavicchikhī // SvayambhuP_2.10 //
saddharma samupādeṣṭuṃ sabhāsane samāśrayet /
tadvīkṣya bhikṣavaḥ sarve śrāvakā brahmacāriṇaḥ // SvayambhuP_2.11 //
bhikṣuṇyo vratinaḥ sarve upāsakā upāsikāḥ /
tatsaddharmāmṛtaṃ pātuṃ samupāgatya taṃ muniṃ // SvayambhuP_2.12 //
natvā sāñjalayastatra parivṛtya samāśrayet /
tadā brahmāmarendrādi tridaśāḥ sarve āgatāḥ // SvayambhuP_2.13 //
sarve lokādhipāścāpi dharma śrotuṃ samāgatāḥ /
siddhā vidyādharā sādhyā yakṣagandharvakinnarāḥ // SvayambhuP_2.14 //
garuḍā rākṣasendrāśca daityā nāgādhipā api /
ṛṣayo brāhmaṇāścāpi tīrthikāścāpi tapasvinaḥ // SvayambhuP_2.15 //
yatayo yoginaścāpi nirgranthāśca digambarāḥ /
rājāno kṣatriyā vaiśyā amātyā mantriṇo janāḥ // SvayambhuP_2.16 //
śilpino vaṇijaḥ sārthavāhādayo mahājanāḥ /
paurā jānapadā grāmyāstathānyadeśavāsinaḥ // SvayambhuP_2.17 //
tatsaddharmāmṛtaṃ pātuṃ saṃharṣitāḥ samāgatāḥ /
tatra te samupāgatya samīkṣya taṃ munīśvaraṃ // SvayambhuP_2.18 //
yathākramaṃ samabhyarcya kṛtvā cāpi pradakṣiṇāṃ /
kṛtvāñjali puṭo natvā parivṛtya samantataḥ // SvayambhuP_2.19 //
puraskṛtya samudvīkṣya samādarādupāśrayan /
tān sarvān samupāsīnāṃ dṛṣṭvā sa bhagavāñchikhī // SvayambhuP_2.20 //
ādimadhyāntakalyāṇaṃ saddharma samupādiśat /
tatsaddharmāmṛtaṃ pītvā sarve lokāḥ pravodhitāḥ // SvayambhuP_2.21 //
saddharmasādhanodyuktā vabhūvu bodhibhāginaḥ /
tasminneva samaye tatra puṇyajalāśraye hrade // SvayambhuP_2.22 //
maṇinālaṃ mahaddīptihīrakeśaramuttama /
pañcaratnamayaṃ divyasarojarājakarṇṇikaṃ // SvayambhuP_2.23 //
prādurbhūtaṃ mahāpadmaṃ sahasradalakāśitaṃ /
tasya ratnasarojasya karṇṇikāmadhyamaṇḍale // SvayambhuP_2.24 //
svayambhūtsamutpanno dharmmadhāturjinālayaḥ /
ekahastapramāṇāṃśuḥ śubhraratnamayojjvalaḥ // SvayambhuP_2.25 //
sambodhiśrīguṇādhāraḥ sarvalakṣaṇamaṇḍitaḥ /
jyotirūpo jagajjeṣṭha pañcatathāgatāśrayaḥ // SvayambhuP_2.26 //
jagadīśo jagat vandyo jagatpūjyo jagatprabhuḥ /
anādinidhano 'jīrṇṇo mānyaḥ sarvaśubhārthabhṛt // SvayambhuP_2.27 //
samantabhadrarūpo 'graḥ śreṣṭhaḥ saddharmaratnabhṛt /
trailokyasadguṇādhīśaścaturvarggaphalapradaḥ // SvayambhuP_2.28 //
tasmiṃścaitye samutpanne sāvdhinagā rasācalat // SvayambhuP_2.29 //
divyasugandhipuṣpāṇi saṃnipetuḥ surālayāt /
suradundubhayo neduḥ diśaḥ sarvāḥ prasedire // SvayambhuP_2.30 //
vahnayo dakṣiṇāvarttā bhadrābhāḥ saṃprajahvalaḥ /
suśītalāḥ sugandhyādyā dhīraṃ vavuḥ samīraṇāḥ // SvayambhuP_2.31 //
vavarṣuḥ surasāmbūni meghā gambhīranisvanāḥ /
graha tārenducandrābhāḥ sabhāsitā virejire // SvayambhuP_2.32 //
stutimaṅgalasaṃgītiśabdā vyomni pracerire /
sarvatrāpi sumāṅgalyamahotsāhaṃ nirantaraṃ // SvayambhuP_2.33 //
subhikṣaṃ śrīguṇorbhāvaṃ saddharma bhadrasādhanaṃ /
nirutpātaṃ śubhācāraṃ prāvarttata samantataḥ // SvayambhuP_2.34 //
tamevaṃ svayambhūtpannaṃ dharmmadhātuṃ jinālayaṃ /
samīkṣyeśādayaḥ sarve ārupya bhuvanāśritāḥ // SvayambhuP_2.35 //
yogadhyāna mahānanda saukhye 'pi viratotsavāḥ /
svayambhuvaṃ tamīśānaṃ vandituṃ samupācaran // SvayambhuP_2.36 //
tathā brahmādayaḥ sarve munayo brahmacāriṇaḥ /
evaṃ svayambhuvaṃ draṣṭuṃ muditā samupācaran // SvayambhuP_2.37 //
evaṃ śakrādayaḥ sarve tridaśāḥ sāpsaro gaṇāḥ /
pūjāṅgāni samādāya draṣṭumenaṃ mudā yayuḥ // SvayambhuP_2.38 //
tathāgnidharmarājo 'pi naiṛto varuṇo marut /
śrīdo bhūtādhipaścaivaṃ sarve lokādhipā api // SvayambhuP_2.39 //
svasvaparijanaiḥ sārddha mahotsāhaiḥ pramoditāḥ /
evaṃ svayambhuvaṃ caityaṃ saṃdraṣṭuṃ samupāyayuḥ // SvayambhuP_2.40 //
dhṛtarāṣṭro mahārājo gandharvaiḥ saha moditaḥ /
saṃgītivādanotsāhaiḥ sahainaṃ draṣṭumāyayuḥ // SvayambhuP_2.41 //
viruḍhako mahārājaḥ kumbhāṇḍasahitā mudā /
svayambhuvaṃ tamālokya mudā vanditumāyayuḥ // SvayambhuP_2.42 //
virupākṣo 'pi nāgendraiḥ sarvai nāgādhipaiḥ saha /
ratnapūjopahārāṇi dhṛtvainaṃ draṣṭumāyayuḥ // SvayambhuP_2.43 //
kuvero yakṣarājo 'pi yakṣaṇībhiḥ samanvitaḥ /
nānādravyopahārāṇi dhṛtvainaṃ draṣṭumāyayuḥ // SvayambhuP_2.44 //
vajrapāṇiśca guhyendrasarvaguhyakasaṃyutaḥ /
divyabhogyāpahārāṇi dhṛtvainaṃ draṣṭumāyayuḥ // SvayambhuP_2.45 //
drumaḥ kinnararājo 'pi sarvaiḥ saha hyānanaiḥ /
tūryasaṃghoṣaṇotsāhaiḥ sahinaṃ draṣṭumāyayuḥ // SvayambhuP_2.46 //
tathā sarvārthasiddhākhyaḥ sarvavidyādharādhipaḥ /
divyapūjopahārāṇi dhṛtvainaṃ draṣṭumāyayuḥ // SvayambhuP_2.47 //
garuḍaḥ pakṣirājo 'pi sarvaiḥ pakṣigaṇaiḥ saha /
svasvarddhiśrīmahotsāhairenaṃ saṃdraṣṭumāyayuḥ // SvayambhuP_2.48 //
evaṃ siddhāśca sādhyāśca vasavaśca grahā api /
sarvāstārāganāścāpi sarvāścāpyapsarogaṇāḥ // SvayambhuP_2.49 //
evaṃ daityādhipāḥ sarve svasvaparijanaiḥ saha /
mahāsamṛddhiprātsāhaiḥ sahasā samupācaran // SvayambhuP_2.50 //
evaṃ lokādhipāḥ sarve daśadikṣu vyavasthitāḥ /
dṛṣṭvā taṃ svayambhūtpannaṃ vandituṃ sahasācaran // SvayambhuP_2.51 //
sarve 'pi te samāgatya dṛṣṭvā taṃ jagadīśvaraṃ /
saṃharṣitāśayā dūrāt praṇatvā samupācaran // SvayambhuP_2.52 //
tataste jagannātha sarve 'bhyarcya yathākramaṃ /
aṣṭāṃgaiḥ praṇatiṃ kṛtvā prābhajanta samādarāt // SvayambhuP_2.53 //
keciddavyasugandhaistaṃ prābhilipyābhajan mudā /
kecinnānāvidhaiḥ puṣpaiḥ keciddhūpairmanoharaiḥ // SvayambhuP_2.54 //
kecicca puṣpamālābhiḥ kecicca divyacīvaraiḥ /
kecicca dīpamālābhiḥ kecidāratidīpanaiḥ // SvayambhuP_2.55 //
keciddivyāmṛtaiḥ bhogyaiḥ keciddivyauṣadhairapi /
kecinnānāvidhairdivyaratnālaṃkārābhūṣaṇaiḥ // SvayambhuP_2.56 //
kecicchatradhvajaivalivyajanaiśca vitānakaiḥ /
kecit saṃgītisaṃvādyairmṛdaṅgamurajādibhiḥ // SvayambhuP_2.57 //
kecit tauryatrikai vaṃśaiḥ śaṃkhaiḥ śṛgaiśca kecana /
kāhāraiśca tathā kecit vīṇādītatavādanaiḥ // SvayambhuP_2.58 //
tālādighanavādyaiśca bheryānakamardalaiḥ /
tathā nānāvidhairmaḍḍurḍiṇḍimajharjharādibhiḥ // SvayambhuP_2.59 //
kecitnṛtyaiśca gītaiśca hāhākāraiśca kecana /
evaṃ nānāvidhotsāhaiḥ prābhajanstaṃ jinālayaṃ // SvayambhuP_2.60 //
kecit pradakṣiṇānyeva kṛtvā bhajan sahasraśaḥ /
kecicca dhāraṇīvidyājapastotrādibhirmudā // SvayambhuP_2.61 //
evaṃ nānāprakāraiste sarve lokā dvijādayaḥ /
śraddhayā samupāśritya prābhajanstaṃ svayambhuvaṃ // SvayambhuP_2.62 //
etaddivyamahotsāhaiḥ saṃpravṛttiṃ prasāritāṃ /
śrutvā sarve sabhālokā vismayaṃ samupāyayuḥ // SvayambhuP_2.63 //
tat samīkṣya mahāsattvā ratnapāṇiḥ purogataḥ /
śikhinaṃ taṃ muniṃ natvā sāñjalirevamabravīt // SvayambhuP_2.64 //
bhagavan yatmahī sarvā kampitā divyamutsavaṃ /
prasāritaṃ ca kasyedaṃ hetu tat samupādiśa // SvayambhuP_2.65 //
iti saṃprārthitaṃ tena sudhiyā ratnapāṇinā /
sa śikhi bhagavān paśyan ratnapāṇiṃ tamabravīt // SvayambhuP_2.66 //
sādhu śṛṇu mahāsattva yat sarvā calitā mahī /
divyotsāhaiḥ pravṛttaṃ ca taddhetuṃ saṃnigadyate // SvayambhuP_2.67 //
tadyathātrāsti bhūloka uttarasyāṃ himālaye /
aṣṭāṅgaguṇasampannapuṇyajalāśrayo hradaḥ // SvayambhuP_2.68 //
tatra ratnamaye padme sarojarājakarṇṇike /
svayameva samutpanno dharmadhātujinālayaḥ // SvayambhuP_2.69 //
tadutpanne mahī sarvā racitā saṃpramoditāḥ /
sarvatrāpi śubhotsāhaṃ prāvrarttate bhavālaya // SvayambhuP_2.70 //
taṃ samīkṣya maheśānabrahmāśakrādayo 'marāḥ /
grahāstārāśca siddhāśca sādhyā vidyādharā api // SvayambhuP_2.71 //
maharṣaśca sarve 'pi savismayapramoditāḥ /
sarve lokādhipāścāpi daityā nāgāḥ khageśvarāḥ // SvayambhuP_2.72 //
yakṣakinnaragandharvvaguhyakarākṣasā apiḥ /
etatprabhṛtayaḥ sarve samīkṣya taṃ svayaṃbhuvaṃ // SvayambhuP_2.73 //
saṃharṣitāḥ samāgatya prabhajante mahotsavaiḥ /
etatpūjāmahotsāhasaṃpravṛttiḥ prasārita // SvayambhuP_2.74 //
etasyedaṃ mahadbhanimittaṃ saṃprajāyate /
ityādiṣṭaṃ munīndreṇa śikhinā saṃnisaṃmya saḥ // SvayambhuP_2.75 //
ratnapāṇimahāsattvāḥ savismayapramoditaḥ /
suprabuddhamukhāmbhojā mahāsaṃharṣitāśayaḥ // SvayambhuP_2.76 //
bhūyastaṃ śikhinaṃ natvā sāñjalirevabravīt /
bhagavan taddhijānīyādyanmano me samīcchate // SvayambhuP_2.77 //
tadanujñāṃ pradatvātra saṃprasādayatumarhati //
ahamapi jagacchāstaḥ svayambhuvaṃ tamīśvaraṃ // SvayambhuP_2.78 //
śraddhayā samupāśritya prabhajāmi mahotsavaiḥ //
iti saṃprārthite tena śrutvā sa bhagavāñchikhi // SvayambhuP_2.79 //
ratnapāṇiṃ mahāsattvaṃ saṃpaśyannevamādiśat //
kulaputra prayāhi tvaṃ yadyāśu bodhimicchasi // SvayambhuP_2.80 //
śraddhayā samupāśritya prabhaja taṃ jinālayaṃ /
ye tatra samupāśritya bhajeyuḥ śraddhayā mudā // SvayambhuP_2.81 //
teāśu prāpya saṃbodhiṃ sambuddhapadamāpnuyuḥ /
ityādiṣṭaṃ munīndreṇa ratnapāṇi niśamya saḥ // SvayambhuP_2.82 //
sāñjalistaṃ muniṃ natvā muditaḥ prācarat tataḥ /
tatastena sahāneke bodhisattvā jinātmajāḥ // SvayambhuP_2.83 //
śrāvakā bhikṣavaścāpi bhikṣuṇyaścāpyupāsikāḥ /
upāsakā bhaktimanto vratinaḥ puṇyalālasāḥ // SvayambhuP_2.84 //
ṛṣayo brāhmaṇāścāpi yatayo yogino 'pi ca /
tīrthikāstāpasāścāpi nirgranthā brahmacāriṇaḥ // SvayambhuP_2.85 //
rājānaḥ kṣatriyā vaiśyā amātyā mantriṇo janāḥ /
śilpino vaṇijaḥ sārthavāhāścāpi mahājanāḥ // SvayambhuP_2.86 //
paurā jānapadā grāmyastathānyadeśavāsinaḥ /
evamanyepi lokāśca saddharmaguṇavāñchinaḥ // SvayambhuP_2.87 //
sarve tatra mahotsāhaistena sārddha mudā carat /
evaṃ sa ratnapāṇistaiḥ sarvaiḥ lokai samanvitaḥ // SvayambhuP_2.88 //
pūjāṅgāni samādāya mahotsāhai mudācarat /
evaṃ sa pravarañchrīmān sarvāṃllokān vinodayan // SvayambhuP_2.89 //
sahasā tatra prāgatya dadarśemaṃ jinālayaṃ /
dṛṣṭvainaṃ sa mahāsattvaḥ muditaḥ samupāsaran // SvayambhuP_2.90 //
yathāvidhi samabhyarcya praṇatvā prābhajanmudā /
evaṃ sarve 'pi te lokāḥ sahāyāstasyamaharṣayaḥ // SvayambhuP_2.91 //
yathāvidhi samabhyarcya mahotsāhai mudābhajan /
evaṃ te sakalā lokā stutvā japtvā ca dhāraṇī // SvayambhuP_2.92 //
pradakṣiṇāni kṛtvoṣṭa praṇatvā prābhajan mudāḥ /
evamanye mahāsattvā bodhisattvā jinātmajāḥ // SvayambhuP_2.93 //
daśadigbhyaḥ samāgatya prābhajannimamīśvaraṃ /
ahamapi tadā tena sahetya ratnapāṇinā // SvayambhuP_2.94 //
śraddhayā samupāśritya prābhajanimamīśvaraṃ /
etatpuṇyānubhāvena bodhiṃ prāpya kalāvapi // SvayambhuP_2.95 //
jitvā māragaṇān sarvān dharmādhipo bhavāmyahaṃ //
ye yesya samupāśritya bhajeyuḥ śraddhayā mudā // SvayambhuP_2.96 //
te te sarve 'pi saṃbodhiṃ prāpya syuḥ sugatā drutaṃ //
evaṃ mahattaraṃ puṇyasya sevāsamudbhavaṃ // SvayambhuP_2.97 //
bhadraśrīsadguṇāpannaṃ sambodhijñānasādhanaṃ /
iti sarvai munīndraiśca samākhyātaṃ samantataḥ // SvayambhuP_2.98 //
yūyamapi parijñāya bhajatāsya samādarāt /
munīndrā api sarve 'sya catuḥsandhyaṃ divāniśaṃ // SvayambhuP_2.99 //
dṛṣṭvā dhyātvā smṛtiṃ dhṛtvā prābhajantaṃ samādarāt /
bhajanti sāmprataṃ sarve buddhāḥ sarve digāśritāḥ // SvayambhuP_2.100 //
anāgatāśca sarve 'pi bhajiṣyanti tathā sadā /
asya darśanamātreṇa praduṣṭā api pāpinaḥ // SvayambhuP_2.101 //
nirmukta pātakā hyāśu bhaveyu nirmalendriyāḥ /
tataste nirmalātmāno niḥkleśo brahmacāriṇaḥ // SvayambhuP_2.102 //
durgati naiva gaccheyuḥ kutrāpi hi kadācana //
saṅgatāveva saṃjātā bhadraśrīsadguṇāśrayāḥ // SvayambhuP_2.103 //
bodhisattvā mahāsattvā bhaveyuḥ sugatātmajāḥ /
tataste bodhisambhāraṃ pūrayitvā yathākramaṃ // SvayambhuP_2.104 //
trividhāṃ bodhimāsādya nirvṛtiṃ padamāpnuyuḥ /
iti natvā sadāpyasya kṛtvā darśanamādarāt // SvayambhuP_2.105 //
anumodyābhyanusmṛtvā dhyātvānubhāvya sarvadā /
nāmāpi ca samuccārya śraddhayā bodhivāchibhiḥ // SvayambhuP_2.106 //
yathāśakti prakarttavyā bhaktisevā sadādarāt /
ityādiṣṭaṃ munīndreṇa śrīghanena niśamyate // SvayambhuP_2.107 //
maitreyapramukhāḥ sarve sabhālokāḥ prabodhitāḥ /
tathetyabhyanumodanto dharmmadhāto svayambhuvaḥ // SvayambhuP_2.108 //
śraddhayā samupāśritya saṃbhajituṃ samīcchire /
atha sarvve sabhālokā dharmmadhātoḥ svayambhuvaḥ // SvayambhuP_2.109 //
pūjāphalaviśeṣāṇi saṃśrotuṃ punarīcchireḥ /
tanmatvā sa mahāsattvo maitreyaḥ sugatātmaja // SvayambhuP_2.110 //
bhagavantaṃ munīndrantaṃ prārthayadevamānataḥ /
bhagavannasya pūjāyā viśeṣaphalavistaraṃ // SvayambhuP_2.111 //
sarvve ime sabhālokāḥ śrotumicchanti sāmprataṃ /
tadbhagavān samupādiśya pūjāphalaviśeṣatāṃ // SvayambhuP_2.112 //
imāṃ sarvān sabhāsīnāṃ saṃbodhayitumarhati /
iti saṃprārthitaṃ tena maitreyeṇa niśamya saḥ // SvayambhuP_2.113 //
bhagavānstān sabhālokān sampaśyanaivamādiśat /
śṛṇudhvaṃ sakalā lokā asya pūjāphalaṃ mahat // SvayambhuP_2.114 //
viśeṣeṇa pravakṣyāmi sarve lokābhibodhane /
pañcāmṛtaiḥ sahāmbhobhiḥ saṃśobhitasunirmmalaiḥ // SvayambhuP_2.115 //
ye mudā snāpayantimaṃ dharmmadhātuṃ jinālayaṃ /
mandākinyāṃ sadā snātvā te viśuddhatrimaṇḍalāḥ // SvayambhuP_2.116 //
divyasukhāni bhuṃjāno prānte yāni jinālayaṃ /
saurabhya dravyasaṃyukti yatra caityai svayambhuvi // SvayambhuP_2.117 //
modayanto jagaccittaṃ dhūpayanti mudā sadāḥ /
te sugaṃdhitasaumyāṅgā mānyā devā surairapi // SvayambhuP_2.118 //
śrīmantaḥ susvasaṃpannā bhavanti ratnasannibhāḥ /
pañcagandhairmudā yatra dharmmadhāto jinālaye // SvayambhuP_2.119 //
liptārādhya samāśritya prabhajanti sadādarāt /
saptaratnasametāste bhadraśrīsadguṇāśrayāḥ // SvayambhuP_2.120 //
sarvve lokā hitodyuktā bhavanti kṣitipādhipāḥ /
ye cātra munirājendrā vicitra cīvarāmbaraiḥ // SvayambhuP_2.121 //
pravārya śraddhayā bhaktyā saṃbhajante samādarāt //
te divyadṛṣya kauśeya ratnābharaṇabhūṣitāḥ // SvayambhuP_2.122 //
sujñā dharmādhipāḥ santo bhavanti bhadracāriṇaḥ /
ye caimaṃ kusumaiḥ sarvvai jalajai sthalajairapi // SvayambhuP_2.123 //
arccayitvā samāśritya saṃbhajante pramoditāḥ /
mahīndraśrīsamṛddhāste śakrādhikaprabhānvitāḥ // SvayambhuP_2.124 //
bhadraśrīsukhasaṃpannā bhavanti bodhibhāginaḥ /
yacainaṃ puṣpamālābhi racitābhirmanoharaiḥ // SvayambhuP_2.125 //
sarvvapuṣpaiḥ pralambābhiḥ śobhayitvā bhajanti ca /
bhavanti śrīsamṛddhāste dharmmakāmāḥ suradhipāḥ // SvayambhuP_2.126 //
satkīrttirguṇasaṃraktāḥ śubhagā bodhicāriṇaḥ /
ye ca puṣpāṇi sarvāṇi mudātra sugatālaye // SvayambhuP_2.127 //
avakīrya samārādhya bhajanti śaraṇāśritāḥ /
te 'pi devādhipā svarge gatā mahyāṃ nṛpādhipāḥ // SvayambhuP_2.128 //
mahacchrīguṇasampannā bhavanti bodhibhāginaḥ /
dhṛtasugandhitailādisaṃpradīptāṃ tamopahāṃ // SvayambhuP_2.129 //
jvālayanti mudā ye 'smiṃ dharmmadhātau jinālaye /
suduṣṭayaḥ surupāste jñānadīpatamopahāḥ // SvayambhuP_2.130 //
bhūpārcitapadāmbhojā bhavanti bodhibhāginaḥ /
praṇītaṃ surasaṃbhojyaṃ valbhagandhasamanvitaṃ // SvayambhuP_2.131 //
ye cāsminnupaḍhaukitvā prabhajanti samādarāt /
ṛddhimanto nṛpeṃdrāste saptaratnasamanvitā // SvayambhuP_2.132 //
svargge devādhipāścāpi bhavanti bodhibhāginaḥ /
ye cāsmiṃ surasaṃpānaṃ suvarṇṇagandhasaṃyutaṃ // SvayambhuP_2.133 //
upaḍhaukya samārādhya prabhajante samāhitāḥ /
te valiṣṭhā mahīpendrāḥ śrīsamṛddhā nirogiṇaḥ // SvayambhuP_2.134 //
svarge gatāśca devendrā bhavanti bodhibhāginaḥ /
ye cāsmiṃ skandamūlāni bījapatraphalāni ca // SvayambhuP_2.135 //
śraddhayā samupasthāpya saṃbhajante samāśritāḥ /
te prabhuktvā yathākāmaṃ bhogyāni vividhānyapi // SvayambhuP_2.136 //
saddharmmasādhanā raktāḥ saṃyāntyante jinālayaṃ /
ye cāsmiṃ sugatādhāre pathyauṣadhagaṇānyapi // SvayambhuP_2.137 //
samarpya śraddhayā nityaṃ prasevyante samādarāt /
te valiṣṭhā supuṣṭāṅgāḥ saumyendriyā nirāmayāḥ // SvayambhuP_2.138 //
rājyaśrīsukhamābhujya saṃyātyante sukhāvatī /
ye cāpyatra jinādhāre dharmmadhātau svayambhuvi // SvayambhuP_2.139 //
vitatyoccai vitānaṃ ca sasevyante samādarāt //
dhanyāste guṇino vaṃdyāḥ śuddhavaṃśā vicakṣaṇāḥ // SvayambhuP_2.140 //
sarvvārthasiddhisampannāḥ prayāntyante jinālayaṃ /
ye cāsmin sugatāvāse vicitrānucchritāndhvajān // SvayambhuP_2.141 //
avaropya mahotsāhaiḥ saṃbhajante 'bhinanditā /
śrīsadguṇasukhadhārā bhūtvā bhūpādhipā bhuvi // SvayambhuP_2.142 //
svarge devādhipāścānte saṃprayānti jinālayaṃ /
sauvarṇṇaratnapuṣpādi chatrāṇi vividhāni ye // SvayambhuP_2.143 //
āropyatra mahotsāhaiḥ saṃbhajante pramoditāḥ /
te narendrāḥ surendrāśca chatropamāḥ sadā bhave // SvayambhuP_2.144 //
mahatsukhāni bhuktvānte saṃprayānti jinālayaṃ /
ye cāsmiṃ sugatāvāse patākāḥ pañcaraṅgikāḥ // SvayambhuP_2.145 //
samāvalaṃvayitvāpi saṃbhadrante mahotsavaiḥ /
te bhūtvātra mahīpālāḥ sadā devādhipā api // SvayambhuP_2.146 //
bhadraśrīsatsukhaṃ bhuktvā saṃyātyante jinālayaṃ /
ye cāsmin vividhairvādyaiḥ saṃgītimurujādibhiḥ // SvayambhuP_2.147 //
tauryai vaṃśādibhiścāpi saṃsevyante mahotsavaiḥ /
te manojñasvanādivyaśrīśrīśrīsadguṇāśrayāḥ // SvayambhuP_2.148 //
saddharmmasādhanaṃ kṛtvā vrajanti sugatālayaṃ /
salājākṣatapuṣpāṇi ye cāsmiṃ sugatālaye // SvayambhuP_2.149 //
prakṣipya śraddhayā bhaktyā saṃbhajante samādarāt /
durgatinte na gacchanti saṃjātāḥ saṅgatau sadā // SvayambhuP_2.150 //
sarvasattvahitaṃ kṛtvā saṃprayānti jinālayaṃ /
sadhātudravyaratnādi dakṣiṇānyatra ye mudā // SvayambhuP_2.151 //
śraddhayā pariḍhaukitvā saṃbhajante sadādaraṃ /
divyaśrīsukhabhuṃjānā bhadraśrī sadguṇāśrayāḥ // SvayambhuP_2.152 //
sarvasattvahitaṃ kṛtvā saṃprayānti jinālaye /
ye cāpi stutibhistathyairenaṃ buddhālayaṃ mudā // SvayambhuP_2.153 //
padyairgadyamayaiścāpi stutvā bhajanti sādaraṃ /
bahuratnasamṛddhāste sarvvavidyāvicakṣaṇāḥ // SvayambhuP_2.154 //
bhūpāḥ svargādhipāścāpi bhūtvānte yānti saugataṃ /
śraddhayainaṃ jagannāthaṃ samāśrayaṃ svayambhūvaṃ // SvayambhuP_2.155 //
natvāṣṭāṃgaiḥ prasannā ye saṃbhajante samādaraṃ /
saptaratnasametāste nṛpādhipā mahardhikāḥ // SvayambhuP_2.156 //
saddharmmasādhanāraktā bhavanti bodhicāriṇaḥ /
ye cainaṃ caityarājendramanekaśaḥ pradakṣiṇāṃ // SvayambhuP_2.157 //
kṛtvā dhyātvāpyanusmṛtvā nāmoccārya bhajantyapi /
jātismarāścirāyuṣkā matimantaḥ suvarṇṇinaḥ // SvayambhuP_2.158 //
vandyāḥ pūjyāśca mānyāste bhaveyurbodhicāriṇaḥ /
śuddhāśca bhasmasaṃkṣālaiḥ samālipya samantataḥ // SvayambhuP_2.159 //
samabhyarcyamahotsāhai ye bhajantyenamīśvaraṃ /
śokakleśāgnisaṃtāpavivarjitāścirāyuṣaḥ // SvayambhuP_2.160 //
nīrogāḥ sukhino devā bhaveyu bhūmipāśca te /
ye ca nirmālyamākṛṣya śodhayitvātra sarvataḥ // SvayambhuP_2.161 //
śramupāśritya sevyante sambuddhabhaktimānasāḥ /
nirmuktikleśaśokāste darśanīyāḥ śubhendriyāḥ // SvayambhuP_2.162 //
śrīmantaḥ puṇḍarīkāsyā bhaveyurbodhicāriṇaḥ /
jīrṇe śīrṇe vibhagne 'smin pratisaṃskṛtya ye mudā // SvayambhuP_2.163 //
pratiṣṭhāpya mahotsāhaiḥ saṃbhajante samādarāt /
sarvasampatsamṛddhāste puṣṭendriyā nirāmayāḥ // SvayambhuP_2.164 //
dharmakāmāḥ śubhācārā bhaveyurbodhicāriṇaḥ /
jalpitvā yasya mantrāṇi dhāraṇīśca samāhitāḥ // SvayambhuP_2.165 //
dhyātvā smṛtvā samuccārya nāmāpi prabhajanti ca /
te 'pi sarve mahāsattvāḥ pariśuddhatrimaṇḍalāḥ // SvayambhuP_2.166 //
bhadraśrīsadguṇādhārā bhaveyurbodhicāriṇaḥ /
evaṃ mahattaraṃ puṇyamasmiṃ dharmmādhipālaye // SvayambhuP_2.167 //
śraddhābhajanasaṃbhūtamityādiṣṭaṃ munīśvaraiḥ /
mayaitatpuṇyasaṃkṣiptamātraṃ tu kathyate 'dhunā // SvayambhuP_2.168 //
samagraṃ vistarenātra samākhyātuṃ na śakyate /
evaṃ matvāsya satkārapūjāphalaṃ mahattaraṃ // SvayambhuP_2.169 //
śraddhayā śaraṇaṃ gatvā kartavyaṃ bhajanaṃ sadā /
yepyasmiṃñcharaṇaṃ gatvā śraddhayā samupāśritāḥ // SvayambhuP_2.170 //
suprasannāśayā bhaktyā bhajanti bodhimānasāḥ /
na te gacchanti kutrāpi durgatiṃ ca kadācana // SvayambhuP_2.171 //
saṃjātāḥ sadgatiṣveva bhaveyurbodhicāriṇaḥ /
sadā te sukule jātā bodhisattvā vicakṣaṇāḥ // SvayambhuP_2.172 //
sarvasattva hitā dhānaṃ careyurvratamābhavaṃ /
tataste bodhisaṃbhāraṃ pūrayitvā yathākramaṃ // SvayambhuP_2.173 //
trividhāṃ bodhimāsādya nirvṛtipadamāpnuyuḥ /
na hicitta prasādaspa svalpābhavati dakṣiṇā // SvayambhuP_2.174 //
tathāgateṣu saddharmma saṃbuddha śrāvakeṣvapi //
evaṃ hyacintyāḥ saṃbuddhāḥ buddha dharmāśca nirmalāḥ // SvayambhuP_2.175 //
acintyohi prasannānāṃ vipākaśca mahāphala /
evaṃ matvā triratneṣu bhaktipūjā phalaṃ mahat // SvayambhuP_2.176 //
kāryābhaktiṣu sadātraiva dharmmadhātau jinālaye /
ityādiṣṭaṃ munīndrena śrutvā sarve samāśritāḥ // SvayambhuP_2.177 //
lokāstatheti vijñapya prātyananda pravodhitāḥ /
iti me guruṇādiṣṭaṃ śrutamayā tathocyate // SvayambhuP_2.178 //
tvamapyevaṃ sadā rājan bhaja tatra jinālaye /
tatpuṇyena te bhadraṃ nirutpātaṃ sadābhavet // SvayambhuP_2.179 //
bodhicitta rasaṃ ca saṃprāpya bodhisattvo bhaverapi /
tataḥ sambodhi saṃbhāraṃ pūrayitvā tathākramaṃ // SvayambhuP_2.180 //
mārānnirjjitya saṃbodhi prāpya buddhapadaṃ labheḥ /
iti śāstārhatā diṣṭaṃ samyakanarādhipaḥ // SvayambhuP_2.181 //
aśokaḥ sasabhālokaḥ prābhyanandaṃ prabodhitaḥ /
iti śrī svayambhūtpatti kathāyā śrī svayambhū bhaṭṭārakoddeśa pūjāvarṇanā nāma dvītīyo 'dhyāya samāpta /
tṛtīya adhyāya mahāhradaśoṣaṇadharmadhātupadmagiri sampratiṣṭhāpanno nāma
athāśoko mahīpālaḥ sāñjaliḥpura āśritaḥ /
tamarhantaṃ yatiṃ natvā prārthayedevamādarāt // SvayambhuP_3.1 //
bhadanta śrotumicchāmi tad bhūmi satkathāṃ /
tatsamyak samupādiśya saṃbodhayituṃ no bhavān // SvayambhuP_3.2 //
iti saṃprārthite rājñā so 'rhanyatirmahāmatiḥ /
upagupto narendraṃ taṃ sampaśyannevamādiśat // SvayambhuP_3.3 //
sādhu śṛṇu mahārāja yathā me guruṇoditaṃ /
tathāhaṃ te pravakṣyāmi sarvalokābhivodhane // SvayambhuP_3.4 //
tadyathātha mahāsattvo maitreyaḥ sa jinātmajaḥ /
bhagavantaṃ punarnatvā sāṃjalirevamabravīt // SvayambhuP_3.5 //
bhagavannāvāsosaumahā jalāśrayo hradaḥ /
kadā bhūmi pradeśo 'tra kathaṃ jalāśrayo bhavet // SvayambhuP_3.6 //
kasya ca samaye deśāgrāmādayaḥ pravarttitāḥ /
tatsarvaṃ samupādiśyansarvānasmānpravodhayan // SvayambhuP_3.7 //
iti saṃprārthite tena maitreyena saḥ sarvavit /
bhagavānstaṃ mahāsattvaṃ sampaśyannaivamādiśat // SvayambhuP_3.8 //
sādhu śṛṇu mahāsattvaṃ yadatrābhūt mahītale /
tatpravṛttiṃ samākhyāmi sarvalokābhibodhane // SvayambhuP_3.9 //
tadyathā bhūvilokānāṃ varṣa ṣaṣṭī sahasrakā /
purābhūt bhagavāñchāstā viśvabhūrnnāmasarvavit // SvayambhuP_3.10 //
dharmarājo munīndro 'rhastathāgato vināyakaḥ /
sarva vidyādhipastāpī saṃbuddha sugato jinaḥ // SvayambhuP_3.11 //
so 'nupamānāma pūryāṃ upakaṇṭhe jināśrame /
sarvasattva hitārthena vijahāra sasāṃdhikaḥ // SvayambhuP_3.12 //
maitreyo 'haṃ tadā bhūvaṃ viśvabhū upāsakaḥ /
parvatākhyo mahāsattvo bodhisattvo hitārthabhṛt // SvayambhuP_3.13 //
tatra sa bhagavāñchāstā saṃbhāsayaṃ sudhāśuvata /
saddharmma samupādeṣṭuṃ sabhāsane sabhāśrayat // SvayambhuP_3.14 //
taṃ dṛṣṭā bhikṣavo sarve śrāvakāḥ brahmacāriṇaḥ /
pratyeka sugatāścāpi bodhisattvāścacailakāḥ // SvayambhuP_3.15 //
bhikṣuṇyā brahmacāriṇyoyatayo 'yogino pica /
triratna bhajanāraktā upāsaka upāsikāḥ // SvayambhuP_3.16 //
evaṃ manyepi lokāśca saddharmma guṇalālasāḥ /
bhadraśrī sabhāṇāraktā saṃbuddha darśaṇotsukā // SvayambhuP_3.17 //
tatsudharmmāmṛtaṃ pātuṃ samatyena munīśvaraṃ /
yathākramaṃ samabhyarcya natvā sāñjalāya mudā // SvayambhuP_3.18 //
parivṛtya puraskṛtya samudvikṣya samādarāt /
tatsabhāyāṃ samāśritya saṃniṣedu samāhitāḥ // SvayambhuP_3.19 //
evaṃ brahmādayaḥ sarve ṛṣayo brahmacāriṇaḥ /
tīrthikā api sarve tatsaddharmaṃ śrotumāgatāḥ // SvayambhuP_3.20 //
śakrādayoyidāvāśca sarvalokādhipā api /
grahāstārāgaṇāḥ siddhāḥ sādhyā vidyādharā api // SvayambhuP_3.21 //
sarve 'pi te sasāgatya bhagavantaṃ yathākramaṃ /
samabhyarcya praṇatvā tata sabhāyāṃ samupāśrayat // SvayambhuP_3.22 //
evaṃ ca brāhmaṇā vijñā rājāna kṣatriyā api /
vaiśyāśca mantriṇo 'mātyā gṛhasthāśca mahājanāḥ // SvayambhuP_3.23 //
śilpino vaṇijaścāpi sārthavāhāśca paurikāḥ /
grāmyā jānapadāścāpi tathā nye deśavāsinaḥ // SvayambhuP_3.24 //
sarve te samupāgatya bhagavanta yathākramaṃ /
samabhyarcya praṇatvā ca kṛtvā pradakṣiṇānyapi // SvayambhuP_3.25 //
guru kṛtya puraskṛtya parivṛtya samantataḥ /
tatsadharmmāmṛtaṃ pātumupatasthuḥ samāhitāḥ // SvayambhuP_3.26 //
tāndṛṣṭvā samupāsīnān viśvabhūrbhagavāṃjinaḥ /
ādi madhyānta kalyāṇaṃ saddharma samupādiśat // SvayambhuP_3.27 //
tatsaddharmmāmṛtaṃ pītvā sarve lokāḥ sabhāśritāḥ /
dharmmaviśeṣamājñāya prāpyananda pravodhitāḥ // SvayambhuP_3.28 //
tasminkṣaṇe mahī sarvā ca cāraddhi saparvatāḥ /
suprasannā diśaḥ sarvā rejuravīndra vahnyaḥ // SvayambhuP_3.29 //
suradundubhayo nendurnipetuḥ puṣpavṛṣṭayaḥ /
nirutpātaṃ mahotsāhaṃ prāvarttata samantataḥ // SvayambhuP_3.30 //
tad vilokya sabhālokāḥ sarve te vismayānvitāḥ /
śrotuṃ taddhetu sarvajñamudvīkṣya tasthurāditāḥ // SvayambhuP_3.31 //
tadā gaganagañjākhyo bodhisattvaḥ samutthitaḥ /
uddhahannuttarāsaṃga purataḥ samupāśrita // SvayambhuP_3.32 //
sarvajñaṃ taṃ mahābhijñaṃ dharmmarājaṃ vināyakaṃ /
viśvabhuvaṃ muninnatvā sāṃjalirevamabravīt // SvayambhuP_3.33 //
bhagavantadranaimityaṃ kasyedaṃ jāyate 'dhunā /
tadbhavānsamupādiśya saṃbodhayatu no guroḥ // SvayambhuP_3.34 //
iti saṃprārthite tena bhagavānsa munīśvaraḥ /
gaganagaṃjamālokya taṃ sabhācaivamabravīt // SvayambhuP_3.35 //
kulaputra mahad bhadra nimittamidamācarat /
tadahaṃ sapravakṣāmi śṛṇudhvaṃ yūyamādarāt // SvayambhuP_3.36 //
tadyathā triguṇābhijñā mañjuśrīḥ sugatātmajaḥ /
uttarasyāṃ mahācīne viharati nagāśrame // SvayambhuP_3.37 //
tasya bhāryā ubhejyeṣṭākeśinī śrīvarapradā /
vidyā sadguṇa saṃbhartrī dvitīyāḥ copakeśinī // SvayambhuP_3.38 //
ekasmin samaye tatra maṃjuśrīḥ sadguṇodadhiḥ /
lokaṃ saṃdarśana nāma samādhiṃ vidadhe mudā // SvayambhuP_3.39 //
dhyāna dṛṣṭā dadarśātra mahāhradasaroruhe /
ratnamayaṃ samutpannaṃ dharmmadhātuṃ jinālayaṃ // SvayambhuP_3.40 //
svayaṃbhuvaṃ tamālokya maṃjudevaṃ susanmatiḥ /
saṃharṣitaḥ purnadhyātvā manasaivaṃ vyacintayet // SvayambhuP_3.41 //
aho svayaṃ samudbhūto dharmmadhātu jinālayaḥ /
nirjane jalamaye jyotirūpaḥ saṃbhāṣayan sthitaḥ // SvayambhuP_3.42 //
tat tathāhaṃ kariṣyāmi gatvā tatra mahāhrade /
śoṣayitvā tadambhānsi yathā pṛthvītalo 'bhavat // SvayambhuP_3.43 //
tadā tatra mahībhūtre nirjale supratiṣṭhite /
śiloccaye pratiṣṭhāpya bhajiṣyāmi tamīśvaraṃ // SvayambhuP_3.44 //
tathā tatra mahībhūte grāmādi vasatirbhaveta /
tadā sarve 'pi lokāśyaḥ bhajeyustaṃ jinālayaṃ // SvayambhuP_3.45 //
tathā tat puṇya bhāvena sarvadā tatra maṃgalaṃ /
nirutpātaṃ bhavennūnaṃ lokāśca syūḥ subhāvinaḥ // SvayambhuP_3.46 //
tataste mānavāḥ sarve tasyaiva śaraṇāśritāḥ /
yathāśakti mahotsāhaiḥ prabhajeyuḥ sadā mudā // SvayambhuP_3.47 //
tatastatpuṇyaśuddhāste saddharma guṇalālasāḥ /
bodhisattvā mahāsattvāścareyurbodhisaṃvaraṃ // SvayambhuP_3.48 //
tataste bodhisaṃbhāraṃ purayitvā yathākramaṃ /
trividhāṃ vidhimāsādya nivṛtipadamāpnuyuḥ // SvayambhuP_3.49 //
evaṃ kṛtvā mahatpuṇyaṃ prāpyāhaṃ trijagatsvapi /
kṛtvā dharmmamayaṃ bodhiprāpya nivṛttipadamāpnuyāṃ // SvayambhuP_3.50 //
iti dhyātvā viniścitya mañjuśrīḥ sajinātmajaḥ /
mañjudevābhidhācāryarūpaṃ dhṛtvā maharddhimān // SvayambhuP_3.51 //
keśinī varadā nāma mokṣadākhyo 'pakeśinī /
bhūtvānekaiḥ mahāsattvaiḥ sahasarve 'pinecarat // SvayambhuP_3.52 //
tataścaran sabhāryāsau mañjudevaḥ sasāṃdhikaḥ /
sarvatra bhadratāṃ kṛtvā mahotsārhaiḥ samācarat // SvayambhuP_3.53 //
tatra te samupāgatya dūrataḥ saṃprabhāsvaraṃ /
mahāhradāvjamadhyasthaṃ dadṛśustaṃ jinālayaṃ // SvayambhuP_3.54 //
tatra te taṃ samālokya jyotirūpaṃ samujvalaṃ /
praṇatvā sahasopetyaḥ kṛtvā pradakṣiṇāni ca // SvayambhuP_3.55 //
tattīre parvate ramye sarve 'pi te samāśritāḥ /
taṃ caityameva saṃvīkṣya nyavasanta pramoditāḥ // SvayambhuP_3.56 //
tataḥ prātaḥ samutthāya mañjudevaḥ sa ṛddhimān /
bhaktayā paramayāstauṣijjinālayaṃ svayaṃbhuvaṃ // SvayambhuP_3.57 //
jyotirūpāya caitanyarūpāya bhavate namaḥ /
anādi nidhanāya śrīdātre praṇavarūpiṇe // SvayambhuP_3.58 //
viśvatomukha rūpāya svāhāsvadhārūpiṇe /
pṛthvyādibhūtanirmātre mahāmahasvarūpiṇe // SvayambhuP_3.59 //
jagatsraṣṭe jagatpātre jagad dhartre namo namaḥ /
jagat vaṃdyāya jagatamārādhāya ca te namaḥ // SvayambhuP_3.60 //
atisthūlāya sūkṣmāya vikārāya vikāriṇe /
nirākṛtikṛte tubhyaṃ saccidānaṃdamūrttayai // SvayambhuP_3.61 //
vaṣaṭkāra svarūpāya hutabhuje svayaṃ namaḥ /
hotre havana rūpāya homadravyāya te namaḥ // SvayambhuP_3.62 //
bhaktilabhyāya somyāya bhaktavatsalāya te namaḥ /
dhyānagamyāya dhyeyāya catuvargapradāyine // SvayambhuP_3.63 //
agraratnāya niḥsīmamahimne sarvadā namaḥ /
guṇātītāya yogāya yogine ca sadā namaḥ // SvayambhuP_3.64 //
evaṃ stutvā mañjudevaḥ punaḥ kṣamārthatāṃ vyadhāt /
prasīda bhagavan yadahaṃ hadaṃ saṃśoṣituṃ yate // SvayambhuP_3.65 //
ityuktvā candrahāsaṃ sa sajjīkṛtya samaṃ tataḥ /
tridhā pradakṣiṇīkṛtya samantato vyalokayat // SvayambhuP_3.66 //
vilokya sa mahāsattvo yāmya diśāvṛtaṃ nagaṃ /
candrahāsena khaḍgena chitvā jalāśrayaṃ vyadhāt // SvayambhuP_3.67 //
tacchinnaśailamārgeṇa tajjalāni samantataḥ /
pranirgatyāśu sarvāṇi gaṃgāsaṃgamamāyayuḥ // SvayambhuP_3.68 //
tadārabhya nadā nadyo babhūvurbhūtale hradāḥ /
digvidikṣu malāṃbhobhistad dvīpaiḥ paripūritāḥ // SvayambhuP_3.69 //
tatra nirudhya ye 'mvuni yatra ye śilāḥ sthitāḥ /
tatra tatra satānsarvāśchitvā svūnica cārayet // SvayambhuP_3.70 //
evaṃ sa sarvataḥ chitvā kṛtvā tajjalanirgamaṃ /
trirātreṇāpi na jalāni sarvāṇi niracārayet // SvayambhuP_3.71 //
tajjalā dhānamekantu hradaṃ dhanādahābhidhaṃ /
karkkoṭakanāgasya samasthāpa yadāśramaṃ // SvayambhuP_3.72 //
siṃhenopadrutā yad vada gajendrobhaya vihvalāḥ /
mahārāvai rudanto vai vidravanto diśo daśaḥ // SvayambhuP_3.73 //
evaṃ tajjalasaṃghātaścandrahāsāsichedanāt /
mārgāntarānniragamata paṃkaśeṣaṃ yathābhavat // SvayambhuP_3.74 //
tajjalādhānamekentu hradaṃ dharādrahābhidhaṃ /
karkkotakasya nāgasya samasthāpayadāśrayaṃ // SvayambhuP_3.75 //
tatastasmin jale śuṣkeyadādhārasaroruhaṃ /
tadeva parvatābhūya dharmadhātorvyavasthitaḥ // SvayambhuP_3.76 //
mañjudevānubhāvena sa sarvaparvatoktamaḥ /
abhedyā vajravaktena vajrakūṭa iti smṛtaḥ // SvayambhuP_3.77 //
tadāsau bhūtaloramyaḥ samantato nagāvṛtaḥ /
upachandoha ityākhyā himāla yo 'picocyate // SvayambhuP_3.78 //
sudurjayā svarūpābhūḥ prajñā jñānānubhāvinī /
herukamaṇḍalākārā bhūtvā samavatiṣṭhate // SvayambhuP_3.79 //
tatrāpi ca pradhānā śrī mahādevī khagānanā /
dharmmodayā samuhutā saṃtiṣṭhate jagaddhite // SvayambhuP_3.80 //
taṃ dṛṣṭvā sa mahācaryā mañjudevo maharddhimāna /
bodhisattvo mahāsattvaḥ pratyatyānandito 'bhavat // SvayambhuP_3.81 //
tataḥ sa tāṃ mahādevī samālokya pramoditaḥ /
urasā śirasā dṛṣṭayā vacasā manasā tathā // SvayambhuP_3.82 //
padbhyāṃ karābhyāṃ jānubhyāṃ aṣṭāṃgo 'pi iti smṛtaḥ /
aṣṭāṃgai praṇītā kṛtvā sāṃjaliḥ samupāśrayan // SvayambhuP_3.83 //
suprasanna mukhāmbhojaḥ suprabuddho śayāmbujaḥ /
saṃpaśyastāṃ mahādevīṃ stotrairevaṃ mudābhajaṃ // SvayambhuP_3.84 //
bhagavati mahādevī bhavatyāḥ śaraṇaṃ vraje /
vande pādāmvuje nityaṃ bhajāmi tanprasīdatu // SvayambhuP_3.85 //
jananī sarvabuddhānāṃ tvameva bodhidāyinī /
sarveṣāṃ bodhisattvānāṃ mātāhitānupālinī // SvayambhuP_3.86 //
sarvahitārtha saṃbhakti sarvapāpaviśodhanī /
duṣṭa māragaṇākṣobha mahānanda sukhapradā // SvayambhuP_3.87 //
saddharmmasādhanotsāhavalavīrya guṇapradā /
niḥkleśastimitedhyāna samādhi sukhadāyinī // SvayambhuP_3.88 //
prajñāguṇa mahāratna śrī samṛddhi pradāyinī /
tad bhaktyāḥ padāmbhoja śaraṇastho bhajāmyaham // SvayambhuP_3.89 //
iti saṃprārthya sa prājño mañjudeva sa samvarī /
tasyā bhaktī prasannātmā samārādhitumaicchat // SvayambhuP_3.90 //
atha tatra sa ācāryaḥ sagaṇaḥ saṃpramoditaḥ /
mārga śīrṣaiśitaiḥ pakṣai navamyāṃ ravivāsare // SvayambhuP_3.91 //
prātaḥ snātvā viśuddhātmā śucivastrāvṛtaḥ sudhīḥ /
poṣadhasamvaraṃ dhṛtvā devīmārādhayaṃ sthitaḥ // SvayambhuP_3.92 //
rātrau jāgaraṇaṃ kṛtvā dhāraṇī mantrajalpanaiḥ /
stutibhiśca samārādhyaṃ prābhajatāṃ jineśvarīṃ // SvayambhuP_3.93 //
tataḥ prātaḥ daśamyāṃ sa snātvā gandhodakairmudā /
datvā dānaṃ yathākāmaṃ pariśuddhatrimaṇḍalaḥ // SvayambhuP_3.94 //
yathāvidhisamabhyarcya tāṃ devīṃ parameśvarīṃ /
mahotsāhaiḥ stutiṃ kṛtvā tridhā pradakṣiṇāni ca // SvayambhuP_3.95 //
suprasanna mukhāmbhojaḥ saddharmaguṇamānasaḥ /
bhūyo 'ṣṭāṃgaiḥ praṇatvaivaṃ prārthayātsāṃjalimudrā // SvayambhuP_3.96 //
prasīdatu jaganmātarbhavatyāḥ samupāśritaḥ /
saṃbodhi sādhanotsau bhajāmi sarvadā mudāṃ // SvayambhuP_3.97 //
iti saṃprārthya saṃprājñau natvāṣṭāṃgairmudā ca tāṃ /
tatpadmāmṛtamādāya tridhyamañjulinā pivet // SvayambhuP_3.98 //
tadamṛtaṃ nipīyāsau saṃviśuddhatrimaṇḍalaṃ /
aṣṭākṣaṇavinirmuktaḥ saṃbuddhakṣaṇamāpnuvān // SvayambhuP_3.99 //
evaṃ kṛtvā sa ācārya devyā bhaktiparāyaṇaḥ /
saṃbuddhakṣaṇamāsādya sarva dharmmādhipo 'bhavat // SvayambhuP_3.100 //
tataḥ śrīmān sa ācāryo bodhisattva jagaddhite /
sa saṃghānyavasat tatra dharmadhātaurūpāśramaiḥ // SvayambhuP_3.101 //
tatsamabhyaṣitatvāt saṃpradeśaḥ śrī manoharaḥ /
syātsarvatrāpi mañjuśrīparvata iti viśrutaḥ // SvayambhuP_3.102 //
tatra śritaḥ sadāpyaspa dharmmadhātorūpāsakaḥ /
sarvasattva hitārthena prābhajansa jinātmajaḥ // SvayambhuP_3.103 //
tatsamīkṣāmalā sarvebrahmendrapramukhāapi /
sarvelokādhipāścāpi mudā tatra samāgatāḥ // SvayambhuP_3.104 //
tatraivo poṣaḍhaṃ dhṛtvā kṛtvā jāgaraṇaṃ niśi /
uṣitvā dhāraṇī mantraḥ dhyātvā tāṃ śrī jineśvarīṃ // SvayambhuP_3.105 //
yathāvidhi samabhyarcya kṛtvā pradakṣiṇāni ca /
kṛtvāṣṭāṃga praṇāmāni stutibhiścā bhajaṃ mudā // SvayambhuP_3.106 //
evaṃ tasyāmahādevyāḥ sarve tai śaraṇāśritāḥ /
dharmaśrīguṇasaṃpatti maharddhisiddhimāpnuvan // SvayambhuP_3.107 //
tataste cāmarāḥ sarve sendra brahmādayādhipāḥ /
vajrakūṭaṃ nagāvjaṃ taṃ samīkṣyante jinālayaṃ // SvayambhuP_3.108 //
anumodyābhinandante stasyāpi śaraṇe gatāḥ /
mahotsāhaiḥ samabhyarcya prabhajanta samādaraṃ // SvayambhuP_3.109 //
tataḥ sarve 'marāstaica sarvailokādhipāśca te /
asyāpi mañjuedevasya vajrācāryasya sadguroḥ // SvayambhuP_3.110 //
śaraṇe samupāsṛtya divya pūjopahārakaiḥ /
samabhyarcya mahotsāhaiḥ prābhajanta pramoditāḥ // SvayambhuP_3.111 //
evaṃ manvādayaḥ sarve manuyopiyaḥmaharṣayaḥ /
yatayoginaścāpi bhikṣavo brahmacāriṇaḥ // SvayambhuP_3.112 //
cailakā bodhisattvāśca mahāsattvā jinātmajāḥ /
te sarve samupāgatya tasyā devyā upāsakāḥ // SvayambhuP_3.113 //
yathāvidhi samabhyarcya prābhajanta pramoditāḥ /
tataste dharmmadhātauśca sarve 'pi śaraṇāśritāḥ // SvayambhuP_3.114 //
samabhyarcya mahotsāhaiḥ natvā kṛtvā pradakṣiṇāṃ /
suprasanna mukhāmbhojānta pramoditanaḥ // SvayambhuP_3.115 //
tataste ca mahāsattva mañjudevaṃ mahaddhiṃkim /
ācārya samutsāhaiḥ samarcayaṃ pramoditāḥ // SvayambhuP_3.116 //
pratyeka sugatāścāpi sarve tatra samāgatāḥ /
tāṃ devī dharmmadhātuṃ tamācāryaṃ ca samārcayaṃ // SvayambhuP_3.117 //
sarve tathāgatāścāpi pūjāmeghasarjanaiḥ /
tāṃ devīṃ dharmadhātuṃ tamācāryaṃ ca samācaryaṃ // SvayambhuP_3.118 //
evaṃmanyepi lokāśca praduṣṭvā samupāgatāḥ /
tāṃ devīṃ dharmadhātuṃ ca tamācāryaṃ ca prābhajan // SvayambhuP_3.119 //
etatpuṇyānubhāvena calitā sāvdhinagā mahī /
puṣpavṛṣṭiḥ śubhotsāhaṃ pravarttate samantataḥ // SvayambhuP_3.120 //
ityādiṣṭa munīndreṇa viśvabhūvā niśamyate /
sarve samāśritā lokā vismayaṃ samupāyayuḥ // SvayambhuP_3.121 //
tataḥ sarve 'pi te lokāstāṃ devīṃ śrīmaheśvarī /
dharmmadhātutamācāryaṃ draṣṭumabhiva vāñchire // SvayambhuP_3.122 //
tadāśayaṃ parijñāyaḥ gagaṇagañja utthitaḥ /
bhagavantantamānaspaśyannevamavravīt // SvayambhuP_3.123 //
bhagavan sarvamicchanti draṣṭuṃ tāṃ sugeśvarīṃ /
dharmmadhātuṃ tamācāryaṃ tadanujñāṃ dadātu naḥ // SvayambhuP_3.124 //
iti saṃprārthitaṃ tena bhagavānsa munīśvaraḥ /
gagaṇagañjamātmajña taṃ paśyannevamādiśat // SvayambhuP_3.125 //
sādhu sādhyāmahādevīṃ khagānanājineśvarīṃ /
dharmadhātuṃ tamācāryamapirdaṣṭuṃ yadīcchatha // SvayambhuP_3.126 //
tatra himālaye gatvā tāṃ śrī devīṃ khagānanāṃ /
dharmadhātuṃ tamācāryaṃ saṃbhajadhvaṃ yathā vidhi // SvayambhuP_3.127 //
ityādiṣṭaṃ munīndreṇa viśvabhuvā niśamyate /
sarve lokā mahotsāhai ratrāyayuḥ pramoditāḥ // SvayambhuP_3.128 //
ahamapi munīndrasya prāpyānujñāṃ pramoditaḥ /
taiḥsārddhaṃ prasthitau dūrātpaśyannimaṃmāyayau // SvayambhuP_3.129 //
atra prāpno 'haṃ samālokya dharmmadhātunnimaṃ mudā /
samabhyarcya mahotsāhaistai lokaiḥ prābhajaṃ saha // SvayambhuP_3.130 //
śraddhayā śaraṇaṃ gatvā kṛtvā cainaṃ pradakṣiṇāṃ /
stutvāṣṭāṃgaiḥ praṇatvā ca prārthayaṃ bodhisamvaraṃ // SvayambhuP_3.131 //
tato 'haṃ mañjudevākhyaṃ tamācārya samīkṣya ca /
samabhyarcya mahotsāhaiḥ prābhajadhvaṃ sahānujaiḥ // SvayambhuP_3.132 //
tatastasyopadeśa tāṃ śrīdevīṃ khagānanāṃ /
yathāvidhi samārādhya mahotsāhaiḥ samarcayaṃ // SvayambhuP_3.133 //
kṛtvā pradakṣiṇāṃ cāpi natvāṣṭāṅgaiḥ pramoditaḥ /
stutvā dhyātvā ca saṃbodhiṃ saṃprārthaya jagaddhite // SvayambhuP_3.134 //
etatpuṇyānubhāvena pariśuddha trimaṇḍalāḥ /
aṣṭākṣaṇa vinirmukto bodhisattvo bhavaṃ kṛtī // SvayambhuP_3.135 //
tataḥ sambodhisaṃbhāraṃ pūrayitvā yathākramaṃ /
jitvā māragaṇān arhan kalāvapi jinobhave // SvayambhuP_3.136 //
evamasyā mahādevyāḥ ye ye śaraṇa āśritāḥ /
yathāvidhi samārādhya bhajeyu bodhimānasāḥ // SvayambhuP_3.137 //
te te sarve mahāsattvāḥ pariśuddha trimaṇḍalāḥ /
bodhisattvā mahābhijñā bhaveyu striguṇādhipāḥ // SvayambhuP_3.138 //
kutrāpi te nagacchet durggatiñca kadācana /
sadāsaṅgatisaṃjāta bhaveyuḥ śrī guṇāśrayāḥ // SvayambhuP_3.139 //
yathābhivācchitaṃ dravyaṃ datvārthibhyo samādarāt /
yathākāmaṃ sukhaṃ bhuktvā sañcarerañjagaddhite // SvayambhuP_3.140 //
tato viśuddhaśīlāste caturbrahma vihāriṇaḥ /
bodhisattvasamvaramādhāya saṃcareran sadā śubhe // SvayambhuP_3.141 //
tataste syu rmahāsattvāḥ saddharmma sukhalālasāḥ /
svaparātmahitādhārakṣāntivratasamāratāḥ // SvayambhuP_3.142 //
tataste sadguṇādhārā vīryavanto vicakṣaṇāḥ /
saddharmma sādhanodyuktā bhaveyu striguṇādhipāḥ // SvayambhuP_3.143 //
tataste sudhiyo dhīrā niḥkleśā vijitendriyāḥ /
samādhi guṇasampannā bhaveyubodhiyoginaḥ // SvayambhuP_3.144 //
tataste vimalātmānaḥ sarvavidyā guṇādhipāḥ /
prajñāśrī ratna saṃprāpto bhaveyuḥ sugatātmajāḥ // SvayambhuP_3.145 //
tataśca te sahāsattvāḥ sarve sattvā hitotsukāḥ /
sarvāpāya vidhi prājñā bhaveyuśtriguṇādhipāḥ // SvayambhuP_3.146 //
tataste bodhisaṃbhāra praṇidhiratnasāgarāḥ /
sarvasattvahitaṃ kṛtvā saṃcareraṃ sadāśubhe // SvayambhuP_3.147 //
tataśca te mahābhijñāḥ bhadraśrī satguṇānvitāḥ /
valiṣṭhā duṣṭa jetāro bhaveyu stribhaveśvarāḥ // SvayambhuP_3.148 //
tataste trividhāṃ bodhimāsādya bhadracāriṇaḥ /
sambodhijñānasadrantasamṛddhāḥ syu rmunīśvarāḥ // SvayambhuP_3.149 //
tataste sugatāḥ buddhāḥ daśabhūmīśvarājināḥ /
bodhimārge pratiṣṭhāpya kūryuḥ sarvānsudharmmiṇaḥ // SvayambhuP_3.150 //
evaṃ dharmamayaṃ kṛtvā sarvatra bhuvaneṣvapi /
sunivṛrtipadaṃ prāpya saṃprayāyurjinālayaṃ // SvayambhuP_3.151 //
evamasyā mahādevyā bhajano hūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // SvayambhuP_3.152 //
iti satyaṃ samākhyātaṃ sarvai rapi munīśvaraiḥ /
vijñāyāsyā mahādevyā bhajadhvaṃ śaraṇe sthitā // SvayambhuP_3.153 //
asyāpi dharma dhātauśca bhajanodbhūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // SvayambhuP_3.154 //
asyāpi mañjudevasyaḥ bhajanod bhūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // SvayambhuP_3.155 //
matveti yadi vo vāṃcchā vidyate saugate pade /
sarve yūyaṃ samādhāya bhajatāntra jinālaye // SvayambhuP_3.156 //
khagānanāsyāyā mahādevyāḥ śaraṇe ca samāśritāḥ /
dhyātvā smṛtvā samuccārya nāmāpi bhajatābhavaṃ // SvayambhuP_3.157 //
ya eṣāṃ śaraṇe sthitvā dhyātvā smṛtvā samāhitāḥ /
nāmāpi samudāhṛtya bhajanti sarvadābhave // SvayambhuP_3.158 //
te sabhadrā nagacchanti durggatiṃ ca kadācana /
sadā sadgati saṃjātā bhaveyuḥ śrī guṇāśrayāḥ // SvayambhuP_3.159 //
bodhisattvā mahāsattvā saddharma bodhi cāriṇaḥ /
sarvasattva hitodyuktā bhaveyuḥ sugatātmajāḥ // SvayambhuP_3.160 //
evanteṣāṃ mahatsaukhyaṃ bhadraśrī sadguṇānvitaṃ /
sarvadāpi nirutpātaṃ pravarktate samāhitaḥ // SvayambhuP_3.161 //
daivotpātabhayanteṣāṃta vidyate samantataḥ /
yaktāndṛṣṭvā surāḥ sarve rakṣantīndrādayomudā // SvayambhuP_3.162 //
agnyutpātaṃbhayaṃ teṣāṃ vidyate na kadācana /
yat tāndṛṣṭvā prasīdanto rakṣeyurvahnayaḥ sadā // SvayambhuP_3.163 //
akāla maraṇād bhītisteṣānnavidyate kvacit /
yadyamopi samalokya rakṣati tāṃ prasāditaḥ // SvayambhuP_3.164 //
rākṣasasyābhayaṃ teṣāṃ vidyate na samantataḥ /
yad vāyavo 'pi tā vījya rakṣeyuḥ sarvadānugāḥ // SvayambhuP_3.165 //
yakṣasyāpi bhayaṃ teṣāṃ vidyate na sadā kvacit /
yakṣā samīkṣya rakṣeyuḥ sarve yakṣādhipā api // SvayambhuP_3.166 //
bhūtebhyo 'pi bhayanteṣāṃ vidyate na samantataḥ /
yadīśānopi tānpaśya saṃrakṣetsaṃpramoditāḥ // SvayambhuP_3.167 //
gandharvotpati to bhītisteṣānnavidyate kvacit /
dhṛtarāṣṭo 'pi tānpaśyat saṃrakṣetsaṃ prasāditaḥ // SvayambhuP_3.168 //
kumbhāṇḍebhyo 'pi nāstyevaṃ bhayanteṣāṃ kadācana /
viruḍhakohitān paśyanabhirakṣan prasādataḥ // SvayambhuP_3.169 //
nāgebhyo 'pi bhayanteṣāṃ vidyate na sadā kvacita /
virupākṣo hi samyaśyantānrakṣansamprasāditaḥ // SvayambhuP_3.170 //
yakṣebhyo 'pi sadā teṣāṃ vidyate na bhayaṃ kvacita /
kuvero hi samālokya saṃrakṣastān prasāditaḥ // SvayambhuP_3.171 //
bhayaṃ na kinnarebhyopi teṣāmasti kadācana /
drumo hitān mahāsattvā saṃvīkṣavat prasāditaḥ // SvayambhuP_3.172 //
guhyakebhyopi nāstyeva bhayanteṣāṃ sudharmmaṇāṃ /
vajrapāṇirhitānvīkṣya prasāditā bhavet sadā // SvayambhuP_3.173 //
tathā vidyādharebhyo 'pi bhayanteṣānna vidyate /
yataḥ sarvārthasiddho 'pi samyaśyanstān vetsadā // SvayambhuP_3.174 //
grahotpāta bhayanteṣāṃ vidyate na kadācana /
grahādhipāhi sarve 'pi samīkṣya tānavetsadā // SvayambhuP_3.175 //
tathā tārāgaṇotpātabhayaṃ teṣānnavidyate /
sarvāstā rāhi tānvīkṣya sarvatrā veyurābhavaṃ // SvayambhuP_3.176 //
siddhāḥ sādhyāścarudrāśca vīkṣyāveyuḥ sadāpi tān /
tattebhyopi bhayaṃ kvāpi teṣāṃ nāsti kadācana // SvayambhuP_3.177 //
tathā ca mātṛkotpātaṃ bhayaṃ nāsti kadācana /
sarvāhi mātṛkān dṛṣṭvā rakṣeyu stāṃ prasāditāḥ // SvayambhuP_3.178 //
mahākālo gaṇeśa skandaśca bhairavā api /
sarvadā tānsamālokya rakṣeyuḥ saṃprasāditāḥ // SvayambhuP_3.179 //
pretā bhūtāḥ piśāścāśca vetāḍā ḍākinīgaṇāḥ /
api tānsarvadālokya saṃrakṣeyuḥ prasāditāḥ // SvayambhuP_3.180 //
tebhyo 'pi bhayanteṣāṃ vidyate na kadācana /
sarve 'pi rtesahāyāḥ syu saṃvodhi dharmmasādhane // SvayambhuP_3.181 //
siṃhādi sarvajantubhyoḥ pakṣibhyo 'pi samantataḥ /
sarpādi kṛmikīṭebhyo bhayanteṣāṃ sadāpi na // SvayambhuP_3.182 //
duṣṭa pratyarthikebhyo 'pi taskarebhyopi sarvataḥ /
śatrubhyo 'pi bhayanteṣāṃ vidyate na samantataḥ // SvayambhuP_3.183 //
yadetatpuṇyaliptāstāṃ samīkṣya te prasāditāḥ /
sarve maitrī kṛpā sneha nivaddhāḥ syuhitārthinaḥ // SvayambhuP_3.184 //
evaṃ sarve 'pi satvāstāndṛṣṭvā saṃprasāditāḥ /
snigdhaciktāprasannāsyāḥ paśyeyu maitrībhāvataḥ // SvayambhuP_3.185 //
rājāno 'pi ca tāndṛṣṭvā maitrī snehasabhāvitāḥ /
suprasannāśayāḥ prītā mānayeyuḥ sadā mudā // SvayambhuP_3.186 //
mantrīṇo 'pi sadā teṣāṃ maitrīsneha sabhāṣitāḥ /
mānayeyuḥyathākāmaṃ saddharmma vratasādhanaṃ // SvayambhuP_3.187 //
brāmhaṇā api sarve ca teṣāṃ saddharmma sādhanaṃ /
dṛṣṭvānumoditātmāno dadhu bhadrāśivaṃ sadā // SvayambhuP_3.188 //
ṛṣayo 'pi tathā sarve tāṃ dṛṣṭvā saṃprasāditāḥ /
paśyantaḥ kṛpayā dṛṣṭvā modayeyuḥ subhāśiṣā // SvayambhuP_3.189 //
evaṃ ca yoginaḥ siddhā yatayo bramhacāriṇaḥ /
tīrthikāstāpasāścāpi vratinaścāpyupāsakāḥ // SvayambhuP_3.190 //
cairakā bhikṣavoścāpi bhikṣuṇyaścāpyupāsikāḥ /
api tāṃ sudṛśālokya nandayeyuḥ śubhāśiṣāḥ // SvayambhuP_3.191 //
evaṃ ca śrāvakāḥ sarve pratyeka sugatā api /
bodhisatvāśca sarve 'pi tān dṛṣṭvā saṃprasāditāḥ // SvayambhuP_3.192 //
kṛpayā dṛṣṭavānupaśyanto maitrī snehasubhāvinaḥ /
rakṣitvā bodhimārgeṣu niyājeyuḥ sadā bhavaṃ // SvayambhuP_3.193 //
evaṃ sarve 'pi saṃbuddhā dṛṣṭvā tāṃ saṃprasāditāḥ /
sarvadā kṛpayā rakṣyucārayeyurjjagaddhite // SvayambhuP_3.194 //
evaṃ teṣāṃ mahatpuṇyaṃ sambuddha padasādhanaṃ /
bhadraśrīguṇasaṃpatti samṛddhi siddhisaṃpradaṃ // SvayambhuP_3.195 //
evaṃ yūyamapi jñātvā sarvadā śaraṇāśritāḥ /
yathāśakti samabhyarcya bhajataitāṃstriratnikān // SvayambhuP_3.196 //
smṛtvā dhyātvāpi nāmāpi samuccārya sadā mudā /
eṣāmeva triratnānāṃ bhajadhvaṃ śaraṇe sthitā // SvayambhuP_3.197 //
etatpuṇyaviliptā ye pariśuddhatrimaṇḍalāḥ /
bhadraśrīguṇasaṃpannā bhaveste śubhāśayā // SvayambhuP_3.198 //
durgatiṃ te na gaccheyuḥ sadā sadgatisaṃbhavāḥ /
bodhisatvā mahāsatvā bhaveryubhadracāriṇaḥ // SvayambhuP_3.199 //
tataste sarvasatvānāṃ hitārtha sādhanodyatāḥ /
sudhīrā bodhisambhāraṃ pūrayitvā yathākramaṃ // SvayambhuP_3.200 //
tato māragaṇāñjitvā niḥkleśā vijitendriyāḥ /
arhanta trividhāṃ bodhiṃprāpya yāyu jinālayaṃ // SvayambhuP_3.201 //
etsarva mayā khyātaṃ sarvairapi munīśvaraiḥ /
śrutvānumodanāṃ kṛtvā pracaradhvaṃ sadāśubhe // SvayambhuP_3.202 //
ityādiṣṭaṃ munīndreṇa niśamyate sabhāśritāḥ /
sarve tathānumodantaḥ prāpyānandatpravodhitāḥ // SvayambhuP_3.203 //
iti śrī svayambhūtpattisamuddeśa mahāhrada śoṣaṇa dharmmadhātu padmagirisaṃprasthāpano nāma tṛtīyo 'dhyāyaḥ /
caturtha adhyāyaḥ śrīsvayambhūcaityasamutpattikathā vītarāgatīrtharāṣṭrapravartano nāma
athāsautha mahāsattva maitreya sugatātmajaḥ /
bhagavantantamānaṃmya prāhaivaṃ sāñjalimudrā // SvayambhuP_4.1 //
kadātra bhagavān grāma nagarapaṅaktādayaḥ /
pravarttitā mahārāṣṭrāḥ tatsamādeṣṭumarhati // SvayambhuP_4.2 //
iti saṃprārthite tena maitreyena niśasya sa /
bhagavāntaṃ mahābhijñaṃ samālokyaivamādiśat // SvayambhuP_4.3 //
sādhu śṛṇu mahāsattva maitreya tvaṃ samāhitaḥ /
tatkālaṃ saṃpravakṣyāmi yadātra vasatirabhūt // SvayambhuP_4.4 //
yadāyuṣnṛṇāṃ varṣacatvāriśatsahasrake /
dharmmarājo jagannāthaḥ krakuchando munīśvaraḥ // SvayambhuP_4.5 //
sarva vidyādhipaḥ śāstā traidhātuka vināyakaḥ /
sarvajño 'ha mābhijñestathāgato jino 'bhavat // SvayambhuP_4.6 //
ma saṃbuddhā jagallokahitārthena sasāṃdhikaḥ /
kṣemāvatyā mahāpuryyādupārāme manorame // SvayambhuP_4.7 //
vihāre saugatāvāse saddharmmasamupādiśat /
ādimadhyāntakalyāṇaṃ vijahāra prabhāsayan // SvayambhuP_4.8 //
tadā saṃbodhisattvo 'haṃ jyotipālābhidhaḥ sudhīḥ /
śāstārantaṃ krakucchandaṃ samārādhya sadābhajaṃ // SvayambhuP_4.9 //
tadā sa bhagavāñchāstā krakucchando jagaddhite /
janapadeṣu saddharmmaṃ samupādeṣṭumaicchataḥ // SvayambhuP_4.10 //
tataḥ sa bhagavān śāstā sarvasaṃghaiḥ samanvitaḥ /
sarvatra bhadratāṃ kṛtvā saṃbhāṣayansamācarat // SvayambhuP_4.11 //
evaṃ sa sañcarañchāstā sarvatra dharmmamādiśat /
krameṇehasamātaḥ sandadarśa samantataḥ // SvayambhuP_4.12 //
dṛṣṭvemaṃ dharmmadhātuṃ saṃprajvalita jinālayaṃ /
sasaṃgha samupāśritya prābhajadvidhinā mudā // SvayambhuP_4.13 //
tataḥ sa prasthitotraiva śaṃkhabhidhe śilāccayaṃ /
mahachuddhaśilāyāṃ ca vijahāra sa sāṃdhikaḥ // SvayambhuP_4.14 //
tatra taṃtri jagannāthaṃ krakuchando munīśvaraṃ /
sabhāmadhyāsanāsīnaṃ bhikṣusaṃghaiḥ puraskṛtaṃ // SvayambhuP_4.15 //
samālokya mahāsattvā jinātmajāḥ /
tatsaddharmmāmṛtaṃ pātuṃ saṃharṣitāḥ samāgatāḥ // SvayambhuP_4.16 //
bhikṣuṇyāpi śuśīlādyā ścailakāścāpyupāsakāḥ /
cailakā vratinaścāpi sarve upāsikā api // SvayambhuP_4.17 //
bodhisattvā mahāsattvā saddharmma guṇalālasāḥ /
tatsaddharmmāmṛtaṃ pātuṃ sarve te samupāgatāḥ // SvayambhuP_4.18 //
bhagavantantaṃ samabhyarcya kṛtvā pradakṣiṇānyapi /
natvā sāṃjalayastatra paśyantaḥ samupāśrayan // SvayambhuP_4.19 //
tathā brahmādayaścāpi maharṣayastapasvinaḥ /
yatayo yoginaścāpi munayo brahmacāriṇaḥ // SvayambhuP_4.20 //
evaṃ śakrādayo davāḥ sarve lokādhipā api /
grahāstārāgaṇāḥ siddhāsādhyā vidyādharā api // SvayambhuP_4.21 //
gandharvā kinnarā yakṣā guhyakā rākṣasā api /
dānavā garuḍā nāgāstathānyeha samāgatāḥ // SvayambhuP_4.22 //
bhagavantaṃ sasaṃghantaṃ samabhyarcya pramoditāḥ /
natvā dharmmāmṛtaṃ pātumupatasthuḥ samāhitāḥ // SvayambhuP_4.23 //
evaṃ ca brāhmaṇā vijñā rājānaḥ kṣatriyā api /
vaiśyāśca mantriṇo 'mātyāḥ sainyā bhṛtyā janānyapi // SvayambhuP_4.24 //
gṛhasthe dhaninaḥ śreṣṭhāḥ sādhavaśca mahājanāḥ /
śilpino vanijaścāpi sārthavāhaśca paurikāḥ // SvayambhuP_4.25 //
prajā jānapadāśrāmyāḥ kārpaṭikāśca śailikāḥ /
evaṃmanye 'pi lokāścasarvadigbhyaḥ samāgatāḥ // SvayambhuP_4.26 //
bhagavantantamālokya praṇatvā samupāgatāḥ /
yathākramaṃ samabhyarcya kṛtvā pradakṣiṇānyapi // SvayambhuP_4.27 //
kṛtvāṣṭāṃga praṇāmañca kṛtāṃjali puṭo mudā /
tatsaddharmmāmṛtaṃ pātuṃ tatsabhāyāṃ samantataḥ // SvayambhuP_4.28 //
parivṛtya puraskṛtya samāśritya samāhitāḥ /
gurukṛtya munīndrantaṃ samudvīkṣya niṣedire // SvayambhuP_4.29 //
tataḥ sa bhagavāndṛṣṭvā sarvāstānsamupasthitān /
āryasatyaṃ samālakṣya saddharmmaṃ samupādiśat // SvayambhuP_4.30 //
tatsaddharmmāmṛtaṃ pītvā sarve 'pi te pravodhitāḥ /
bodhicaryā vrataṃ dhartuṃ samecchanta prasāditāḥ // SvayambhuP_4.31 //
tadāśayaṃ parijñāya bhagavān sa munīśvaraḥ /
bodhisattvātma mārmetyaḥ sampaśyannevamādiśat // SvayambhuP_4.32 //
kulaputra mudāyepi śraddhayā saugatevṛṣe /
pravrajituṃ samīcchanti tatra pravrajitādritāḥ // SvayambhuP_4.32 //
atra ye hyupachando 'ha sarva dharmmārthasiddhide /
pravrajyā śāsane bauddhe caranti bodhisaṃvaraṃ // SvayambhuP_4.34 //
te sarve pātakā muktāḥ pariśuddha trimaṇḍalāḥ /
niḥkleśā vimalātmāno bodhisattvā jitendriyāḥ // SvayambhuP_4.35 //
jitvā māragaṇānduṣṭān hantā brahmacāriṇaḥ /
trividhāmbodhimāsādya sambuddhapadamāpnuyuḥ // SvayambhuP_4.36 //
iti matvātra saṃsāre ye vāṃchanti sunirvṛtiṃ /
tatra pravrajyā sānbauddhaṃ carantu śraddhayā vrataṃ // SvayambhuP_4.37 //
ityādiṣṭaṃ munīndreṇa niśamya te pravodhitāḥ /
sabhāsīnā mahāsattvāḥ pravrajintu samīchire // SvayambhuP_4.38 //
tato guṇadhvajādīnāṃ brāhmaṇānāṃ catuḥśataṃ /
tathā bhayaṃ dadānāma kṣatriyāṇāṃśatatrayaṃ // SvayambhuP_4.39 //
tathāneka mahāsattvā vaiśyāśūdrāśca sajjanāḥ /
sarve 'pi suprasannāste pravrajituṃ samīcchire // SvayambhuP_4.40 //
tataste sarva utthāya sāñjalayaḥ purāgatāḥ /
bhagavantaṃ tamānamya prārthayannevamādarāt // SvayambhuP_4.41 //
bhagavannātha sarvajña dhṛtvājñā bhavatāṃ vayaṃ /
pravrajyaśāsana bauddhecartumichāmahe vrataṃ // SvayambhuP_4.42 //
bhagavansta bhavānasmān sarvān paśyan kṛpā dṛśā /
samanvāgatya saddharmma niyojayitumarhati // SvayambhuP_4.43 //
iti taiḥ prārthite sarvairbhagavānsa munīśvaraḥ /
sarvānstān sanmatin paśyan samāmanbhyaivamādiśat // SvayambhuP_4.44 //
yadyatra saugate dharmma pravrajituṃ samīcchatha /
etat pravrajya sarvatra caradhvaṃ saugataṃ vrataṃ // SvayambhuP_4.45 //
ityādiśya sa saṃbuddhaḥ pāṇinā tacchiraḥspṛśan /
tānsarvānsaugate dharme samanvāharadādarāt // SvayambhuP_4.46 //
tato 'vatārya te keśān rakta cīvara prāvṛtāḥ /
khikhirī pātramādhāya sarve 'pi bhikṣuvo bhavan // SvayambhuP_4.47 //
tataḥ sa bhagavāntebhyoḥ yatibhyo saṃmyak saṃbodhipākṣikān /
saddharmmānsamupādiśya pradadau bodhisamvaraṃ // SvayambhuP_4.48 //
tataste vimalātmāno niḥkleśā vimalendriyāḥ /
satkāraṃ lābha niḥkāṃkṣā vītasaṃgā niraṃjanāḥ // SvayambhuP_4.49 //
svaparātma samācārāḥ saṃsāragatiniḥspṛhāḥ /
māracaryā nirāsaktāḥ samaloṣṭa suvarṇṇikāḥ // SvayambhuP_4.50 //
kleśā nirmalātmāno pariśuddha trimaṇḍalāḥ /
arhanta bhadrakā cārā babhubu brahmacāriṇaḥ // SvayambhuP_4.51 //
tatassarve 'pi te bauddhā yatayo bodhicāriṇaḥ /
sarvasattva hitaṃ kṛtvā saṃpracāransadāśubhe // SvayambhuP_4.52 //
tataste ti viśuddhātmāḥ pañcābhijñā maharddhikāḥ /
vandyāḥ pūjyāḥ sadevānāṃ lokānāṃ guravo bhavan // SvayambhuP_4.53 //
tasmiṃśca samaye tatra gireḥ śaṃkhasya mūrddhani /
vajrasattva karāṅguṣṭhānniścacārāmbu nirmmalaṃ // SvayambhuP_4.54 //
tademānvadbhuti spandaṃ puṇyatīrthamahatsarit /
yadabhūt sarvalokānāṃ catuvargaphalapradā // SvayambhuP_4.55 //
bhūyo 'pi sādadī tasyaḥ krakuchanda spatāyinaḥ /
saddharmma deśanā vākyāvabhūvā ti pavitratā // SvayambhuP_4.56 //
tenāsau sarvatīrthāgrā vāgmatītiprasiddhitā /
bhadraśrī guṇa saṃbhartrī sarvapāpa viśodhanī // SvayambhuP_4.57 //
ye tatra vidhinā snātvā pitṛ devāditarpaṇaṃ /
kṛtvā dānādikaṃ datvā vrataṃ cāpi prakurvate // SvayambhuP_4.58 //
te saṃghavimalātmāno bhadraśrīsadguṇānvitāḥ /
yathākāmaṃ sukhaṃ bhutvā saṃprayānti jinālayaṃ // SvayambhuP_4.59 //
iti matvā sadā tatra snātvā pitrāditarppaṇaṃ /
dānādi saṃvaraṃ kṛtvā sacarantāṃ jagaddhite // SvayambhuP_4.60 //
tasyā darśanamātreṇa pītāmvu vimātrake /
sparśanādapi naśyante sarvāṇi pātakānyapi // SvayambhuP_4.61 //
prakṣālyāpi ca tatrāsyaṃ gaṃgā snāna phalaṃ labheta /
śilasiṃ ca mātreṇa śuddhānte indriyāni ṣaṭ // SvayambhuP_4.62 //
evaṃ mahattaraṃ puṇyaṃ vāgmatī bhajanodbhavaṃ /
sarve tīrthottamākhyātaṃ te nāsau vāgmatī jinaiḥ // SvayambhuP_4.63 //
iti matvātra saṃsāre icchanti ye sadāśubhaṃ /
vāgmatī śrī sukhādhārāṃ bhajantu sarvadāpi te // SvayambhuP_4.64 //
bhūyopyanyā sarijjātā tasyaiva karasaṃbhavā /
sāpi pavitritā bhūtā krakuchandasya vākyataḥ // SvayambhuP_4.65 //
tatra pravrajitānāṃ yat śmaśrukeśanakhāni ca /
kṛtvā bhāgadvayaṃ tatra bhāgamekaṃ pracikṣipuḥ // SvayambhuP_4.66 //
tadā keśāvatītyāsītprasiddhā sā mahānadī /
eka bhāgantu tatraiva saṃsthāpitaṃ śilātale // SvayambhuP_4.67 //
yāvanti śmaśru keśāni tāvantyapi śilātale /
prādurbhūtāni caityāni tāṃnyadyāpi vasaṃti hi // SvayambhuP_4.68 //
sāpi nadī mahātīrtha vāgmatī va prasīddhatā /
teṣāṃ pravrajitānāṃ hi mahatpuṇyānubhāvataḥ // SvayambhuP_4.69 //
teṣāṃ pravrajitānāṃca bhikṣuṇāṃ brahmacāriṇāṃ /
tadāpuṇya mahākīrti śabda sarvatra prāsarat // SvayambhuP_4.70 //
tadanantaramaṣṭau ca vītarāgā nirāśrayāḥ /
jyotirūpā nirākārāḥ prādurbhūtā jagaddhite // SvayambhuP_4.71 //
ekaḥ śaṃkhagireḥ pārśve maṇicūḍāśramāntike /
maṇiliṃga iti khyātaḥ so 'dyāpi saṃpratiṣṭhitaḥ // SvayambhuP_4.72 //
dvitīyo bhucca gokarṇa sthale jyotirṣayākṛtiḥ /
cārugirau tṛtīyaśca kumbhatīrthe caturthakaḥ // SvayambhuP_4.73 //
paṃcamaḥ phaṇiśailaśca ṣaṣṭhaśca gartakasthale /
saptamo gandhavatyāṃ ca aṣṭamo vikramasthale // SvayambhuP_4.74 //
ete 'ṣṭau mahādevāḥ vītarāgā niraṃjanāḥ /
jyotirūpā nirāṃkārāḥ prādurbhūtā jagaddhite // SvayambhuP_4.75 //
atraiṣāṃ vītarāgānyanubhāvāt samantataḥ /
manoramāmahī jātā sarva pīṭhoktamāvanau // SvayambhuP_4.76 //
tadāyobhū mahāsvo mahāsaṃmata vaṃśajaḥ /
kṛpākāruṇya bhadrātmā bodhisattvo nṛpo 'bhavat // SvayambhuP_4.77 //
tatra sa nṛpa rājendraḥ krakuchandena tāyinā /
sahātra draṣṭumāyātaḥ svayaṃbhuvaṃ khagānanāṃ // SvayambhuP_4.78 //
dūrātsa yenamālokya svayaṃbhuvaṃ jinālayaṃ /
praṇatvā samupāgatya cakre pradakṣiṇātrayaṃ // SvayambhuP_4.79 //
tato 'bhyarcye mahotsāhaireṇaṃ pañcajinātmakaṃ // SvayambhuP_4.80 //
aṣṭāṃgaiśca praṇatvā ca prābhajaccharaṇāśritaḥ /
tatastathā ca rājendro mañjudevaṃ ca saṅguruṃ // SvayambhuP_4.81 //
yathāvidhi samabhyarcya prābhajatsaṃpramoditaḥ /
tatastathā sa rājendraḥ khagānanāṃ jineśvarīṃ // SvayambhuP_4.82 //
yathāvidhi samabhyarcya mahotsāhairmudābhajat /
tato 'ṣṭau vītarāgāśca sarvānatā tsvayaṃbhuvaḥ // SvayambhuP_4.83 //
dṛṣṭvā samudito rājā mahotsāhaistathā bhajat /
etatpuṇyānubhāvaiḥ sa mahatpuṇyāśayaḥ kṛtī // SvayambhuP_4.84 //
sarvadharmmādhi rājendraḥ sarvalokādhipo vabhau /
sarva vidyādhipo rājā bhadraśrī sadguṇāśrayaḥ // SvayambhuP_4.85 //
tena dharmākaro nāmno prasiddhau 'bhūdvirājiteḥ /
tataḥ so 'tra mahārājaḥ saṃsthāstuṃ kāma ātmanā // SvayambhuP_4.86 //
krakuchandaṃ munīndrantaṃ praṇatvaivaṃ nyavedayat /
bhagavanyaha vāṃchāstā vijānīyāt mamecchitaṃ // SvayambhuP_4.87 //
tadanujñāṃ padatvāmenugrahaṃ kartumarhati /
iti saṃprārthite tena bhagavānsa munīśvaraḥ // SvayambhuP_4.88 //
dharmmākaraṃ narendraṃntaṃ sampaśyannevamādiśat /
sādhu rājan mahāsattva yadevaṃ tvaṃ samīcchasi // SvayambhuP_4.89 //
tathātvamiha san sthitvā pālayaṃ bodhayan prajāḥ /
tathātrasakaralāllokān saṃsthāpya saṃprabodhayan // SvayambhuP_4.90 //
bodhimārge pratiṣṭhāpya cārayasva sadā śubhe /
dharmmeṇa pālayan sarvāllokān svayaṃ samācaran // SvayambhuP_4.91 //
yathākāma sukhaṃ tu prāsacarasva jagaddhite /
dharmmanītyā samādhāya kṛtvā lokahitaṃ sadā // SvayambhuP_4.92 //
sādhayanvodhi sambhāraṃ sadeha nivasāśritāḥ /
sadāsya śaraṇe sthitvā dharmmadhātoḥ svayambhuvaḥ // SvayambhuP_4.93 //
śraddhayā bhajanaṃ kṛtvā saṃcarasva jagaddhite /
asyāḥ khagānanāyāśca devyāḥ śaraṇa āśritaḥ // SvayambhuP_4.94 //
sarvadā bhajanaṃ kṛtvā carasva bodhisaṃvaraṃ /
asyāpi mañjudevasya sadguroḥ samupāśritaḥ // SvayambhuP_4.95 //
buddhānuśāsanaṃ dhṛtvā saddharmme saṃcaraṃsva sa /
eṣāṃ ca vītarāgānāmaṣṭānāmapi sarvadā // SvayambhuP_4.96 //
śraddhayā bhajanaṃ kṛtvāḥ sādhaya dharmmamuktamaṃ /
vāgmatī pramukhānāñca tīrthānāṃ samupāśrayena // SvayambhuP_4.97 //
snāna dānādikaṃ kṛtvā pittṛndevāñca toṣayan /
labdhā trikāya saṃśuddhiṃ dhṛtvā saṃbodhimānasaṃ // SvayambhuP_4.98 //
sarvasattvā hitaṃ kṛtvā nivasasva yathāsukhaṃ /
evaṃ rājendra lokāṃśca sarvānapi pravodhayaṃ // SvayambhuP_4.99 //
eteṣāmapi sarveṣāṃ saṃsthāpya śaraṇe sadā /
pūjā bhakti mahotsāhaiḥ cārayitvā samādarāt // SvayambhuP_4.100 //
bodhimārge pratiṣṭhāpya cārayasva sadā śubhe /
evaṃ kṛtvā mahārāja saṃbodhi nihitāśrayaḥ // SvayambhuP_4.101 //
bodhicaryāvrataṃ dhṛtvā saṃcarasva jagaddhite /
etatpuṇyābhiliptātmā bhaviṣyasi jinātmajaḥ // SvayambhuP_4.102 //
bodhisattva mahābhijñā bhadraśrī sadguṇāśrayaḥ /
kadācidapi naivatvaṃ durgatau ca kvacitsareḥ // SvayambhuP_4.103 //
sadāsadgati saṃjātoḥ samṛddhi siddhimānsudhīḥ /
śrīmānsarvaguṇādhīśaḥ sarvalokādhipaḥ kṛti // SvayambhuP_4.104 //
krameṇa bodhisaṃbhāraṃ pūrayitvā samāhitaṃ /
triratna bhajanotsāha mahānandasukhaṃ sadā // SvayambhuP_4.105 //
bhuṃjānā nirmmalācāraścaturbrahma vihāriṇaḥ /
niḥkleśo nirjayan mārān sarvānarhantvamāptavān // SvayambhuP_4.106 //
trividhāṃ bodhimāsādya saṃbuddhapadamāpnuyāḥ /
lokāḥ sarve 'pi caivaṃhi pariśuddhatrimaṇḍalāḥ // SvayambhuP_4.107 //
bodhisattvā mahāsattvāḥ sadā sadgati saṃbhavāḥ /
bodhicaryā vrataṃ dhṛtvā saṃcaranto jagaddhite // SvayambhuP_4.108 //
jitvā māragaṇānsarvāśvaturbrahma vihāriṇaḥ /
niḥkleśā nirmmalātmānaḥ saṃsāragati niḥspṛhā // SvayambhuP_4.109 //
arhanta trividhāsambodhiṃ prāpya buddhatvamāpnuyuḥ /
eṣāṃ ca vītarāgānāṃ aṣṭānāmapi sāmprataṃ // SvayambhuP_4.110 //
pūjāphala viśeṣatvaṃ va kṣyāmi śṛṇu tannṛpaḥ /
vāgmatisalile yastu snātvā nityaṃ samāhitaḥ // SvayambhuP_4.111 //
aṣṭāvetān maheśān vītarāgān sadā bhajet /
yatatpuṇya viśuddhātmā śrī samṛddhi sukhānvitaḥ // SvayambhuP_4.112 //
saṃsāre sarvadā saukhyaṃ bhuktvā yāyācchivālayaṃ /
ghṛtena snāpayet yastu vītarāgān svayaṃbhūvaḥ // SvayambhuP_4.113 //
śivālayaṃ vrajet so 'pi madhurā brahmamandiraṃ /
dadhnā yaḥ snāpayed devān vītarāgān svayaṃbhuvaḥ // SvayambhuP_4.114 //
sa yāyād vaiṣṇavaṃ lokaṃ śrī samṛddhi sukhāśrayaṃ /
snānādikṣurasenāpi vidyādharaṃ padaṃ vrajet // SvayambhuP_4.115 //
gandhodakena gāndharva kṣīreṇa śaśinaḥ padaṃ /
śītodakena śuddhātmā niṣpāpā nirmalendriyaṃ // SvayambhuP_4.116 //
eṣāṃ pūjāṃ ca yaḥ kuryānnānāpuṣpaiḥ sugandhitaiḥ /
sarva kāma sukhaṃ bhuktvā modate manujādhipaḥ // SvayambhuP_4.117 //
vilvapatrāṇi śreṣṭhāni rohaṇarccaṃ atandritaḥ /
śivaṃ sarvatra prāpnoti yajñānāṃ ca sahasrakaṃ // SvayambhuP_4.118 //
naivedyaṃ ḍhokayedyaḥ sa dīrdhāyuḥ syād vali nṛpaḥ /
dīpamālāṃ ca yo dadyāttejasvī syātsudṛṣṭimān // SvayambhuP_4.119 //
gugguruṃ yo dahettasya naśyate sarvapātakaṃ /
tilapātraṃ ca yodadyādurggati sa vrajennahi // SvayambhuP_4.120 //
suvarṇaṃ ye pradadyācca sa yāyāt saṅgatau sadā /
tiladhenuṃ pradadyādyoḥ sa saṃ yāyācchivālayaṃ // SvayambhuP_4.121 //
raupyakhurāṃ hema śṛṃgī raṇad ghaṇṭhāvalaṃ vinā /
savatsāṃ kapilāṃ dadyādyaḥ sa yajñaphalaṃ labhet // SvayambhuP_4.122 //
yo ratnakaṃcukaṃ dadyāt sa bhaved bahuratnavān /
vastravān vastradānena bhūmidānena bhūmivān // SvayambhuP_4.123 //
tūryasaṃgīti nṛtyādi mahotsāhaṃ pracārayet /
yaḥ sadivya śrutiprāptaḥ śivapārśvacaro bhavet // SvayambhuP_4.124 //
nīlotpalārkapadmāni yo dadyāt sa śriyaṃ labhet /
yo 'rcayed vilvapatreṇa sa baliṣṭho bhavet kṛtī // SvayambhuP_4.125 //
dhatturakena nirvārya kena vīreṇa sad vano /
sugandhikusumaiḥ sarvai yoṣṭāvapi samarcayat // SvayambhuP_4.126 //
sa śrīmān subhago dhīmān bhavetsaugandhitāśraye /
divyātisundaraḥ kāntā bhadraśrī sadguṇāddhimān // SvayambhuP_4.127 //
puṣpaiḥ patraiḥ phalamūlaistotrai rvā yo 'rcayecchivān /
sa devālayamāsādya bhuktvā divyasukhaṃ caret // SvayambhuP_4.128 //
yaśca pradakṣiṇāṃ kṛtvā bhajennityaṃ samādarāt /
rūpavānsa bhavedante saṃprayāyācchivālayaṃ // SvayambhuP_4.129 //
yaśca stotraiḥ prasannātmā bhajetetānmaheśvarān /
sa tu pitrālayaṃ gatvā mahānanda sukhaṃ labhet // SvayambhuP_4.130 //
yaścanāma samuccārya japitvā ca samāhitaḥ /
so 'pi śrīmān mahābhijñaḥ prānte yāyācchivālayaṃ // SvayambhuP_4.131 //
aṣṭāṃgaiḥ praṇatiṃ kṛtvā yo bhajet tān maheśvarān /
sa yāyāt saṅgatāveva durgatiṃ na kadācan // SvayambhuP_4.132 //
smṛtvā dhyātvā samuccārya nāmapi yo bhajat sadā /
sa divyāmṛtabhuṃjāno ramed divi yathāsukhaṃ // SvayambhuP_4.133 //
yaśca dṛṣṭā prasannātmā praṇamet sāṃjalirmudā /
so 'pi divyāmṛtaṃ bhuktvā ramet svarge suraiḥ saha // SvayambhuP_4.134 //
ityeṣāṃ vītarāgāṇāmaṣṭānāṃ bhajanād dhruvaṃ /
viśeṣaphalamājñāya bhajasvaināṃ yathecchayā // SvayambhuP_4.135 //
tadatra bhūtale śuddha vidhāya puramāśrayan /
sarvāllokān pratiṣṭhāpya pālayansarvadā vasa // SvayambhuP_4.136 //
tadātra sarvadigbhyo 'pi sarvalokāḥ pramoditāḥ /
āgatya saṃsthiti kṛtvāni vaseyuḥ sadā mudā // SvayambhuP_4.137 //
tadā jānapadāścātra grāmāścanagarāṇyapi /
nirgama paktanaṃ cāpi pravarkteyuḥ samantataḥ // SvayambhuP_4.138 //
tathā devā surendrāścaṃ sarve lokādhipā api /
āgatyātra samālokya dharmadhātoḥ svayaṃbhuvaḥ // SvayambhuP_4.139 //
gandharvā guhyakā yakṣāḥ kinnarā rākṣasā api /
kumbhāṇḍā garuḍā nāgāḥ siddhā vidyādharā api // SvayambhuP_4.140 //
sādhyāśca mātṛkā ścāpi sa bhairavagaṇā api /
ṛṣayo yoginaścāpi yataya stīrthikā api // SvayambhuP_4.141 //
śrāvakā bhikṣavo 'rhanta ścailakāścāpyupāsakāḥ /
bodhisattvā mahāsattvāḥ śaiva kaulāśca vaiṣṇavāḥ // SvayambhuP_4.142 //
āgatyātra samālokya dharmmadhātoḥ svayaṃbhuvaḥ /
devyāḥ khagānanāyāśca mañjudevasya saṅguroḥ // SvayambhuP_4.143 //
eṣāṃ ca vītarāgānāṃ tīrthānāṃ cānubhāvatāṃ /
prasāditāḥ samāśritya bhajeyuḥ sarvadā mudā // SvayambhuP_4.144 //
tadātra sarvadaiteṣāṃ sarvā puṇyānubhāvataḥ /
subhikṣaṃ maṃgalotsāhaṃ nirutpātaṃ bhaveddhruvraṃ // SvayambhuP_4.145 //
ityādiṣṭaṃ munīndreṇa krakuchandena sapratuḥ /
dharmmākara samākarṇya tatheti pratibudhyata // SvayambhuP_4.146 //
tataḥ saḥnṛpa utthāya sāñjalistaṃ munīśvaraṃ /
krakucchanda sa saṃghaṃ ya praṇatvevaṃ nyavedayata // SvayambhuP_4.147 //
bhagavan bhavatāmājñāṃ dhṛtvāhamatra sarvadā /
puraṃ vidhāya lokānāṃ hitārthe nivase khalu // SvayambhuP_4.148 //
tad bhavān kṛpayālokya sarvadātra himālaye /
sasaṃgho dharmmamādiśya viharaṃtu jagaddhite // SvayambhuP_4.149 //
iti saṃprārthite tena bhagavān sa munīśvaraḥ /
dharmmākaraṃ mahāsattvaṃ taṃ paśyannevamavravīt // SvayambhuP_4.150 //
nāhaṃ sadātra tiṣṭheyaṃ careyaṃ sarva bhūtale /
sarvasattva hitārtha hi bhavāmi dharmmadikṣiṇaḥ // SvayambhuP_4.151 //
ityādiśya munīndreṇa krakuchandaḥ sa sāṃdhikaḥ /
tataḥ saṃprasthito 'nyatra deśeṃ saṃbhāṣayan yayau // SvayambhuP_4.152 //
tato dharmākaraḥ so 'tra vidhāya nagaraṃ tathā /
rājyāṃgāni pratisthāpya rājyaṃ kṛtvādhyatiṣṭhata // SvayambhuP_4.153 //
tadātra sarve āgatya mandireṣu samantataḥ /
āśritya saṃsthitiṃ kṛtvā nivasanto mudā caran // SvayambhuP_4.154 //
tato 'nyepi samāyātāḥ sarvadigbhyo 'tra sarvataḥ //
jānapade purenekaṃ grāmeṣu nyavasan mudā // SvayambhuP_4.155 //
tathā devā surādyāśca sarve lokādhipā api /
svasvaparijanaiḥ sārddhaṃ āgatyātra mudā vasan // SvayambhuP_4.156 //
tathā maharṣayaścāpi yatayo brahmacāriṇaḥ /
yogino bhikṣavo 'rhanto vratinaścāpyupāsakāḥ // SvayambhuP_4.157 //
bodhisattvā mahāsattvā ścailakāḥ śrāvakā api /
yathābhilaṣite deśe kṛtvā śramaṃ samāśrayan // SvayambhuP_4.158 //
tathānya tīrthikāḥ śaivā vaiṣṇavāḥ kaulikā api /
yathābhilaṣite sthāne kṛtvāśramaṃ samāśrayan // SvayambhuP_4.159 //
pratyeka sugatāścāpi samāgatya samantataḥ /
vivikte āśrame ramye samāśritya mudā vasan // SvayambhuP_4.160 //
munīndrā api cāgatya vihṛtyātra sasāṃdhikāḥ /
prārya sambodhi saddharmmaṃ samādeśyan tvarāgatāḥ // SvayambhuP_4.161 //
evaṃ puṇyatamā bhūmīriyaṃ himālayāhavayā /
sukhāvatinibhāramyā bodhisattva samāśraya // SvayambhuP_4.162 //
vahūni cātra tīrthāni sarvapāpaharāṇyapi /
jātāni santi sarvārtha samṛddhi siddhidāṇyapi // SvayambhuP_4.163 //
tadeteṣu ca tīrtheṣu snātvā carata sadvrataṃ /
pāpaṃ hantuṃ śubhaṃ prāptuṃ samīchantyatra ye narāḥ // SvayambhuP_4.164 //
ye 'tra tīrtheṣu sarveṣu snātvā nityaṃ samāhita /
japa yajñādi karmmāṇi kṛtvā caranti samvaraṃ // SvayambhuP_4.165 //
pitṛñcāpi samabhyarcya devāñca śraddhayādarāt /
datvā dānaṃ samādhāya dhyātvāpīśaṃ bhajanti ca // SvayambhuP_4.166 //
te 'pi sarve vikalmāṣāḥ pariśuddha trimaṇḍalāḥ /
śrīmantaḥ siddhi mantaśca bhaveyuḥ sadguṇāśrayāḥ // SvayambhuP_4.167 //
tataste sarva sattvānāṃ hitārthe dharma sādhakāḥ /
bodhisattvā mahāsattvāḥ bhaveyuḥ sugatātmajāḥ // SvayambhuP_4.168 //
tataste bodhisambhāraṃ pūrayitvā yathākramaṃ /
triratna bhajanaṃ kṛtvā saṃcarerañjagaddhite // SvayambhuP_4.169 //
tataste vimalātmāno niḥkleśā vijitendriyāḥ /
arhanta strividhāṃ bodhiṃ prāpyeyuḥ saugataṃ padaṃ // SvayambhuP_4.170 //
evaṃ matvātra tīrtheṣu sarveṣu bodhivāṃchibhiḥ /
nātvā dānādi karma karttavya sarvadā bhave // SvayambhuP_4.171 //
ityādiṣṭaṃ munīndreṇa samādiṣṭaṃ nisamya te /
sarva sabhāśritā lokāḥ prābhyanandan pravodhitāḥ // SvayambhuP_4.172 //
iti śrī svayaṃbhū caitya samutpatti kathā vītarāgatīrtha rāṣṭra pravarttano nāma caturtho 'dhyāyaḥ samāptaḥ /
pañcama adhyāyaḥ svayambhūtpatyaneka tīrthasaṃjātapuṇyamahātmyavarṇano nāma
athāsau ca mahāsattva maitreya sāñjalirmudā /
bhagavantaṃ tamānasya prārthayedevamādarāt // SvayambhuP_5.1 //
bhagavan tatra tīrthānāṃ snātvā dānādi karmmajaṃ /
puṇyaphala viśeṣatvaṃ samādiśatu sāmpratam // SvayambhuP_5.2 //
iti saṃprārthite tena bhagavānsa munīśvaraḥ /
maitreyaṃ taṃ mahāsattvaṃ sampaśyannevamādiśat // SvayambhuP_5.3 //
sādhu śṛṇu mahāsattva tīrtha sevā phalodbhavaṃ /
puṇyaṃ tad viśeṣatvaṃ vakṣāmi sarva bodhane // SvayambhuP_5.4 //
tadyathā mūlatīrthāni kathyante dvādaśātra hi /
mahāpuṇyāni sarveṣāṃ tīrthānāṃ yāni bhūtale // SvayambhuP_5.5 //
amogha phaladāyinyāṃ vāgmatyāṃ yatra saṃgame /
tattīrtha śodhanaṃ khyātaṃ daśapāpaviśodhanāt // SvayambhuP_5.6 //
tatra nāgādhipā raktastakṣakākhyaḥ sukāntimān /
samujvalanmahāratnaṃśrīmatphaṇā vibhūṣitaḥ // SvayambhuP_5.7 //
yenarā śraddhayā tatra puṇyatīrthe yathāvidhiḥ /
snānaṃ kuryumudā yāvadeka viṃśati vāsaraṃ // SvayambhuP_5.8 //
japa yajñādi karmmāṇi kuryuḥ saptadinānyapi /
pitṛn devāñca saṃpūjya kuryuḥ saṃtṛptamoditān // SvayambhuP_5.9 //
dadyurdānānicārthibhyo yathepsitaṃ samādarāt /
śuddhaśīlāḥ samādhāyaiścareyuśca vrataṃ tathā // SvayambhuP_5.10 //
etatpuṇyaviśuddhāste niḥkleśā nirmmalendriyāḥ /
bodhisattvā mahāsattvā bhaveyuḥ śrī guṇāśrayāḥ // SvayambhuP_5.11 //
tataste bodhisambhāraṃ pūrayitvāyathākramaṃ /
trividhāṃ bodhimāsādya saṃvuddha padamāpnuyuḥ // SvayambhuP_5.12 //
tataśca māradāyiṇyo vāgmatyā yatra saṃgamaḥ /
tacchāntatīrthamākhyātaṃ kleśa doṣa viśodhanaṃ // SvayambhuP_5.13 //
tatranāgādhipaḥ śuklaḥ soma śikhītiviśrutaḥ /
vilasanmaṇiratnaśrīphaṇāmaṇḍala bhūṣitaḥ // SvayambhuP_5.14 //
tatrāpi śānta tīrtha ca ye kleśa duḥṣitā narāḥ /
kuryu snānaṃ sadā yāvadekaviṃśati vāsaraṃ // SvayambhuP_5.15 //
japa yajñādika kuryuścareyuścādhi poṣadhaṃ /
pitṛn devāñca saṃpūjya kuryuḥ saṃtuṣṭananditān // SvayambhuP_5.16 //
dadyurdānāṃni cārthi bhyo yathābhilaṣitaṃ mudā /
śuddhaśīlā samācārāḥ dhyātvā bhajeyurīśvaraṃ // SvayambhuP_5.17 //
etatpuṇyābhiliptāste pariśuddha trimaṇḍalāḥ /
bodhisattvā mahāsattvā bhaveyuḥ śrīguṇālayāḥ // SvayambhuP_5.18 //
tataste bodhi sambhāraṃ pūrayitvā yathākramaṃ /
arhanta strividhāmbodhi prāpyeyuḥ saugataṃ padaṃ // SvayambhuP_5.19 //
tataśca maṇirohiṇyā vāgmatyā yatrasaṃgame /
tatrorddhaniḥsṛtā śuddha sphaṭikādārasaṃnnibhāṃ // SvayambhuP_5.20 //
rudradhārā mṛtākhyātā tayā ca tatra saṃgame /
triveṇī saṃgame tena śaṃkara tīrtha mucyate // SvayambhuP_5.21 //
tatra nāgādhipa śaṃkhapālo gaurāti sundaraḥ /
maṇirasmi samuddipta śrīmatphaṇā vibhūṣitaḥ // SvayambhuP_5.22 //
tatra śaṃkara tīrthe ye mānavāśca yathāvidhiḥ /
snānaṃ kuryurmudā yāvadekaviṃśativāsaraṃ // SvayambhuP_5.23 //
japa yajñādikarmmāṇiḥ kuryuśca saptavāsaraṃ /
pitṛndevāñca saṃpūjya tarppayeyuryathāvidhi // SvayambhuP_5.24 //
dadyurdānāni cārthibhya śraddhayā bodhimānasāḥ /
dhyātvā bhajeyurīśaṃ casaṃcareñcapoṣaḍhaṃ // SvayambhuP_5.25 //
etatpuṇya viśuddhātmā niḥkleśāḥ nirmmalendriyāḥ /
labheyuḥ śrī mahāpuṣṭiśānti guṇā ca śāntyapi // SvayambhuP_5.26 //
durggati tena yāyuśca saṃjātāḥ saṅgatau sadā /
bodhisattvā mahāsattvā bhaveyu bhadracāriṇaḥ // SvayambhuP_5.27 //
tataste bodhisaṃbhāraṃ pūrayitvā yathākramaṃ /
arhanta strividhāṃ bodhi prāpyeyuḥ saugataṃ padaṃ // SvayambhuP_5.28 //
tataśca rājamañcaryā vāgmatyā yatra saṃgamaṃ /
tadrājatīrthamākhyātaṃ rājyārogyasukhapadaṃ // SvayambhuP_5.29 //
tatra nāgādhipaḥ śuklaḥ surupākhyātisundaraḥ /
maṇiratna mahādīpti śrīprabhā maṇḍitāśrayaḥ // SvayambhuP_5.30 //
tatra ye mānavāyā vadeka viṃśativāsaraṃ /
snāna dāna japa dhyānaṃ kuryu dadyuśca saṃvaraṃ // SvayambhuP_5.31 //
etatpuṇya viśuddhāste nirdoṣā vimalendriyāḥ /
rājyaśvarya sadārogya bhadra saukhyama vāpnuyuḥ // SvayambhuP_5.32 //
te 'pi na durggati yāyuḥ sadāsadgati saṃbhavāḥ /
bodhisattvā mahāsattvā bhaveyuḥ śrīguṇāśrayāḥ // SvayambhuP_5.33 //
tataste bodhisambhāraṃ pūrayitvā yathākramaṃ /
arhanta strividhāṃ bodhi prāpyayāyu jinālayaṃ // SvayambhuP_5.34 //
tathātra vimalāvatyā keśāvatyā ca saṃgameḥ /
manorathaṃ tadākhyātaṃ svecchālaṃkāra saṃpradaṃ // SvayambhuP_5.35 //
tatra nāgādhipo bhīmaḥ kulikākhyo 'tikarvuraḥ /
phaṇāmaṇi samuddīpta śrīprabhāmaṇḍitāśrayaḥ // SvayambhuP_5.36 //
tatra manorathe tīrthe manujā ye yathāvidhiḥ /
snāna dānādikaṃ kuryurekaviśati vāsaraṃ // SvayambhuP_5.37 //
te 'pi na durgatiṃ yāyuḥ sadā sadgatisaṃbhavāḥ /
bodhisattvā mahāsattvā bhadraśrī sadguṇāśrayāḥ // SvayambhuP_5.38 //
paṭṭasuvastraratnādi svecchālaṃkārabhūṣitāḥ /
sarvasattva hitādhāna careryurbodhisavaraṃ // SvayambhuP_5.39 //
tataste bodhisaṃbhāraṃ pūrayitvā yathākramaṃ /
trividhāṃ bodhimāsādya saṃbuddha padamāpnuyuḥ // SvayambhuP_5.40 //
tataśca kusumāvatyā keśāvatyāpi saṃgame /
nirmmalatīrthamākhyātaṃ kalpanāvighnanāśanaṃ // SvayambhuP_5.41 //
tatra nāgo palālākhyaḥ pītavarṇṇo mahākṛtiḥ /
divyaratna prabhojjvāla śrīmatphaṇā vibhūṣitaḥ // SvayambhuP_5.42 //
tatra ye mānavā yāvadekaviṃśativāsaraṃ /
snānadānādikaṃ kuryustathāsarve ca pūrvavat // SvayambhuP_5.43 //
te 'pi na durgatiṃ yāyuḥ sadā saṅgatisaṃbhavāḥ /
bodhisattvā mahāsattvā bhadraśrīsadguṇāyāḥ // SvayambhuP_5.44 //
kali vighna mala kleśa nirmukta bhadracāriṇaḥ /
sarvasattva hitāraktā bhaveyu brahmacāriṇaḥ // SvayambhuP_5.45 //
tataste bodhisaṃbhāra purayitvā yathākramaṃ /
arhanto bodhimāsādya sambuddhapadamāpnuyuḥ // SvayambhuP_5.46 //
tataḥ suvarṇṇavatyā ca bāgamatyā yatra saṃgame /
nidhānatīrthamākhyātaṃ sarva sampatidāyakaṃ // SvayambhuP_5.47 //
tatra nāgau haritavarṇau nandaupanandanāvubhau /
nānā ratna prabhāddīptiḥ śrī matphaṇāvibhūṣitau // SvayambhuP_5.48 //
tatra ye manujā yāvadeka viṃśativāsaraṃ /
snānādi pūrvavatsarva karmmaṃ kuryuryathāvidhiḥ // SvayambhuP_5.49 //
te 'pi na durggatiṃ yāyuḥ sadā saṅgatisaṃbhavāḥ /
bodhisattvā mahāsattvā bhadraśrī sadguṇāśrayāḥ // SvayambhuP_5.50 //
sarvasattvārtha sampannā bhaveyuḥ dharmmacāriṇaḥ /
tepyaivaṃ bodhisaṃbhāraṃ pūrayitvā yathākramaṃ // SvayambhuP_5.51 //
arhanto bodhimāsādya saugataṃ padamāpnuyuḥ /
tataśca pāpa nāśinyā keśavatyābhisaṃgame // SvayambhuP_5.52 //
jñānatīrthaṃ tadākhyātaṃ divyabhoga sukhapradaṃ /
tatra nāgādhipaḥ śukla vāśukirnāma bhīṣaṇaḥ // SvayambhuP_5.53 //
divya ratna prabhāśrī matphaṇālaṃkāramaṇḍitaḥ /
tatra yemānavā yā vadekaviṃśativāsaraṃ // SvayambhuP_5.54 //
snāna dānādi karmmāṇi kuryuḥ sarvāṇi purvavat /
te 'pi na durggati yāyurjātāḥ sadāpi saṅgatau // SvayambhuP_5.55 //
sarva bhoga mahāsampatsukhavanto nirāmayāḥ /
bodhisattvā mahasattvāścaturbrahma vihāriṇaḥ // SvayambhuP_5.56 //
bhadraśrīsadguṇādhārā bhaveyu bodhicāriṇaḥ /
tathā te bodhisaṃbhāraṃ pūrayitvā yathākramaṃ // SvayambhuP_5.57 //
arhanto bodhimāsādya sarvajña padmāpnuyuḥ /
bhadśrī sadguṇādhārāḥ sambuddhaguṇasādhinaḥ // SvayambhuP_5.58 //
tataśca yatra vāgmatyāḥ keśāvatyā ca saṃgameḥ /
taccintāmaṇimākhyātaṃ sarvakāmārtha saṃpadam // SvayambhuP_5.59 //
gaṃgā ca yamunācāpi tathā devī sarasvatī /
parva pratyāgatā tatra tena pañca samāgamā // SvayambhuP_5.60 //
tatra nāgādhipaḥ śuklo varuṇā sarva nāgarāt /
divyaratna prabhāśrīmatphaṇāmaṇḍala bhūṣitaḥ // SvayambhuP_5.61 //
tatra ye mānavā yāvadekaviṃśati vāsaraṃ /
snānadānādikaṃ sarve kuryuḥ pūrvavadādarāt // SvayambhuP_5.62 //
te 'pi na durggatiṃ yāyuḥ sadā sadgatisaṃbhavāḥ /
saṃpūrṇṇa paramāyuṣkāḥ vidyādhipā vicakṣaṇāḥ // SvayambhuP_5.63 //
susantānā mahābhogā dhammārtha kāmabhoginaḥ /
bodhisattvā mahāsattvā ścaturbrahmavihāriṇaḥ // SvayambhuP_5.64 //
bhadraśrī sadguṇādhārā bhaveyuḥ bodhicāriṇaḥ /
tataste bodhisaṃbhāraṃ pūrayitvā yathākramaṃ // SvayambhuP_5.65 //
arhanto bodhimāsādya saṃbuddha padamāpnuyuḥ /
tataśca yatra vāgmatyā ratnāvatyāḥ samāgame // SvayambhuP_5.66 //
pramodatīrthamākhyātaṃ ratiprītivaśārthadaḥ /
tatra nāgādhipaḥ padmo dhavaladivya sundaraḥ // SvayambhuP_5.67 //
divyaratna mahākānti phaṇāmaṇḍala bhūṣitaḥ /
tatra ye mānavā yāvadekaviṃśativāsaraṃ // SvayambhuP_5.68 //
snāna dānāni sarvāṇi kuryuḥ karmmāṇi pūrvavat /
te 'pi nadurgatīṃ yāyuḥ sadā sadgati saṃbhavāḥ // SvayambhuP_5.69 //
rati prīti vaśānanda mahāsaukhya samanvitā /
bodhisattvo mahāsattvoḥ pariśuddha trimaṇḍalāḥ // SvayambhuP_5.70 //
bhadraśrī sadguṇādhārā bhaveyuḥ bodhisādhinaḥ /
tataste bodhisaṃbhāraṃ pūrayitvā yathākramaṃ // SvayambhuP_5.71 //
arhanta śtrividhāṃ bodhiṃprāpya yāyu rjinālayaṃ /
tatraścayatra vāgmatyā cārumatyā samāgame // SvayambhuP_5.72 //
tatsulakṣaṇamākhyātaṃ śrī tejo bhāgyasampadaṃ /
tatra nāgo mahāpadmo 'ti dhavalo 'ti sundaraḥ // SvayambhuP_5.73 //
divyaratna prabhāśrī matphaṇāmaṇḍalamaṇḍitaḥ /
tatra ye mānavā yāvadekaviṃsativāsaraṃ // SvayambhuP_5.74 //
snāna dānaṃ japa dhyānaṃ kuryuryajñaṃ ca pūrvavat /
te 'pina durgatiṃ yāyuḥ sadā sadgati saṃbhavāḥ // SvayambhuP_5.75 //
śrītejo bhogyasaṃpannā surupālakṣaṇānvitā /
bodhisattvā mahāsattvāḥ bhadraśrīsadguṇāśrayāḥ // SvayambhuP_5.76 //
sarvasattva hitodyuktāḥ bhaveyuḥ bodhicāriṇaḥ /
tataste bodhisaṃbhāraṃ pūrayitvā yathākramaṃ // SvayambhuP_5.77 //
arhanta trividhāṃ bodhi prāpyeyuḥ saugataṃ padaṃ /
tataśca yatra vāgmatyā prabhāmatyā samāgameḥ // SvayambhuP_5.78 //
jayatīrtha samākhyātaṃ sarvaśatrubhayāntakṛt /
tatra nāgādhipaḥ śukraḥ śrīkānti divya sundaraḥ // SvayambhuP_5.79 //
divyaratna prabhāśrī matphaṇāmaṇḍalamaṇḍitaḥ /
tatra ye mānavā yāvadeka viṃśativāsaraṃ // SvayambhuP_5.80 //
snātvā yajñādi karmmāṇi kuryuḥ sarvāṇi pūrvavat /
te 'pi na durggatīṃ yāyuḥ sadā sadgati saṃbhavāḥ // SvayambhuP_5.81 //
nirbhayā striguṇotsāhājayino nirjitārayaḥ /
bodhisattvā mahāsattvāścaturbrahma vihāriṇaḥ // SvayambhuP_5.82 //
bhadraśrī sadguṇācārā bhaveyu bodhicāriṇaḥ /
tataste bodhisaṃbhāraṃ pūrayitvā yathākramaṃ // SvayambhuP_5.83 //
arhantastrividhāṃ bodhiprāpyeyuḥ saugatapadaṃ /
dvādaśaitāni nāmāni tīrthāni mahāntyatra himālaye // SvayambhuP_5.84 //
anyānyapi ca saṃtyatra tāni vakṣyāmyahaṃ śṛṇu /
tadyatho pari vāgmatyāḥ śrotasiddhārasaṃnidhau // SvayambhuP_5.85 //
saundarya tīrthamākhyātaṃ saundarya guṇasaṃpadaṃ /
tatra yemānavā yāvadekaviṃśativāsaraṃ // SvayambhuP_5.86 //
snāna dānāni karmmāṇi kuryuḥ sarvāṇi pūrvavat /
te 'pina durggatiṃ yāyuḥ sadā sadgatisaṃbhavāḥ // SvayambhuP_5.87 //
surūpā lakṣaṇopetāḥ śrīmanta sadguṇānvitāḥ /
bodhisattvā mahāsattvā caturbrahma vihāriṇaḥ // SvayambhuP_5.88 //
sarvasattva hitādhānaṃ careyu rbodhisaṃmvaraṃ /
tataste bodhisaṃbhāraṃ pūrayitvā yathākramaṃ // SvayambhuP_5.89 //
arhanta strividhāṃ bodhisaṃprāpyeyuḥ jinālayaṃ /
taduparicayattīrtha agastyo na maharṣiṇā // SvayambhuP_5.90 //
nityasnānaṃ japa dhyānaṃ kṛtvā yajñaṃ ca sevitaṃ /
tenāgastyaṃ mahattīrtha tadā khyāntaṃ munīśvaraiḥ // SvayambhuP_5.91 //
tatra ye manujā snāyūste yāyuḥ paramāṃ gatiṃ /
dāna yajña japādiśca kuryu dhyātvāyi ceśvaraṃ // SvayambhuP_5.92 //
toṣayayustathāpittṛndadyurdānaṃ yathepsitaṃ /
te sarve vimalātmānaśca caturbrahmavihāriṇaḥ // SvayambhuP_5.93 //
bodhisattvā mahāsattvā bhaveyuḥ śrīguṇāśrayāḥ /
tathā te bodhisaṃbhāraṃ pūrayitvā yathākramaṃ // SvayambhuP_5.94 //
arhanta strividhāmbodhiṃ prāpya buddhatvamāpnuyuḥ /
tatraivānantanāgena yadāśritaṃ mahāhradaṃ // SvayambhuP_5.95 //
tena tadahradamākhyātaṃ anantatīrthamarthadaṃ /
tatra ye manujāyāvadekaṃviṃśati vāsaraṃ // SvayambhuP_5.96 //
snāna dāna japa dhyānaṃ kuryuryajñaṃca pūrvavat /
te 'pi na durgatiṃ yāyuḥsadā sadgatisambhavāḥ // SvayambhuP_5.97 //
bodhisattvā mahāsattvā rbhaveyuḥ śrīguṇāśrayāḥ /
tathā te bodhisambhāraṃ pūrayitvā yathākramaṃ // SvayambhuP_5.98 //
arhanto bodhimāsādya sarvajñapadamāpnuyuḥ /
tatraiva ca mahattīrtha āryatārāniṣevitam // SvayambhuP_5.99 //
tenedaṃ prāthitaṃ prāryatārā tīrtha subhāgyadaṃ /
tatrāpi ye narā ryāvadekaviṃśativāsaraṃ // SvayambhuP_5.100 //
snānadānajapa dhyānaṃ yajñaṃ kuryu ryathāvidhi /
te 'pi na durgatiṃ yāyuḥ saṃjātāḥ sadgatau sadā // SvayambhuP_5.101 //
bodhisattvā mahāsattvāḥ pariśuddhatrimaṇḍalāḥ /
saubhāgyaśālino dhīrā bhadraśrīsadguṇāśrayāḥ // SvayambhuP_5.102 //
sarvasattvahitotsāhā bhaveyu rbodhicāriṇaḥ /
tathā te bodhisaṃbhāraṃ pūrayitvā yathākramaṃ // SvayambhuP_5.103 //
arhanta strividhāṃ bodhiṃ prāpyeyuḥ saugataṃpadaṃ /
arddhaurddhañca vāgmantyāḥ prabhavatīrthamuktamaṃ // SvayambhuP_5.104 //
sarveṣāmapi tīrthānāṃ pradhānamagramucyate /
tatraikasnāna mātreṇa gaṃgā snāna śatādhikaṃ // SvayambhuP_5.105 //
puṇyaṃ mahattaraṃ siddhaṃ vāñchitārtha sukhapradaṃ /
tatra ye mānavā yāvadekaviṃsativāsaraṃ // SvayambhuP_5.106 //
snāna dāna japa dhyānaṃ yajñaṃ kuryuryuyathāvidhiḥ /
śuviśuddha trikāyāste yathākāma sukhāśina ca // SvayambhuP_5.107 //
dhamārthaṃ śrīsamṛddhāḥ syuścaturbrahmavihāriṇaḥ /
kvacinna durggatiṃ yāyuḥ saṃjātā sadgato sadā // SvayambhuP_5.108 //
svaparātmahitaṃ kṛtvā saṃcarensadā śubhe /
tataste vimalātmāno suviśuddhendriyāśayāḥ // SvayambhuP_5.109 //
bodhisattvā mahāsattvāḥ bhaveyuḥ sadguṇākarāḥ /
tathā te bodhisaṃbhāraṃ pūrayitvā yathāvidhiḥ // SvayambhuP_5.110 //
arhantastrividhāṃ bodhi prāpyeyuḥ saugataṃpadaṃ /
taṃ śaṃkhaparvata nāma sarva śiloccayottamaṃ // SvayambhuP_5.111 //
samārohaṇa mātreṇa niṣṇā yeḥ siddhimān bhavet /
tatrāpi ye samāśritya snātvā dhyātvā samāhitaḥ // SvayambhuP_5.112 //
japa yajñādi dānaṃ ca kuryuḥ saṃbodhimānasāḥ /
te 'pi na durgatiṃ yāyuḥ sadāsadgati saṃbhavāḥ // SvayambhuP_5.113 //
bodhisattvā mahāsattvāḥ pariśuddha trimaṇḍalāḥ /
niḥkleśā vimalātmānaḥ sarva sattva hitāśayāḥ // SvayambhuP_5.114 //
bhadraśrī sadguṇādhārā bhaveyu rbrahmacāriṇaḥ /
tataste bodhisaṃbhāraṃ pūrayitvā yathākramaṃ // SvayambhuP_5.115 //
arhanto bodhimāsādya saṃbuddhapadamāpnuyuḥ /
vahūni copa tīrthāni vidyante 'tra himālaye // SvayambhuP_5.116 //
tāni tīrthāni sarvāṇi bhukti mukti pradānyapi /
yatra yatra śravantīnāma nyeṣāṃ ca samāgame // SvayambhuP_5.117 //
tatra tatrāpi tīrthāni puṇya phala pradāni hi /
teṣāṃ cāpyupa tīrthānāṃ pṛthakpṛthatphalaṃ mahat // SvayambhuP_5.118 //
pāpa saṃśodhanaṃ puṇyaṃ saddharmmasukhasādhanaṃ //
teṣvapi ye narāḥ snātvā careyu poṣaḍhaṃ vrataṃ // SvayambhuP_5.119 //
dadyurdānāni cārthibhyaṃ kuryuryajñāni ca ye mudā /
pitṛsaṃtarpya yeyuśca pūjayeyuḥ surānapi // SvayambhuP_5.120 //
smṛtvā dhyātvā triratnānāṃ bhajeyunemijalyanaiḥ /
evaṃ lokādhipānāṃ ca smṛtvā dhyātvā samāhitāḥ // SvayambhuP_5.121 //
japitvā nāma mantrāṇi sādhayeyu ryathāvidhiḥ /
tāni sarvāni sidhyeyuḥ sādhitāni jagaddhite // SvayambhuP_5.122 //
dadyuśceha śubhotsāhaṃ paratra nirvṛtaṃ padaṃ /
te 'pi na durgatiṃ yāyuḥ sadā sadgatisaṃbhavāḥ // SvayambhuP_5.123 //
niḥkleśā vimalātmānaḥ pariśuddhā trimaṇḍalāḥ /
bodhisattvā mahāsattvāścaturbrahma vihāriṇaḥ // SvayambhuP_5.124 //
bhadraśrī sadguṇādhārā bhaveyuḥ bodhicāriṇaḥ /
tataste bodhisambhāraṃ pūrayitvā yathākramaṃ // SvayambhuP_5.125 //
arhanta bodhiṃ prāpyayāyu rjinālayaṃ /
ekaṃ vijñāya sarveṣāṃ tīrthānāmapisatphalaṃ // SvayambhuP_5.126 //
bhadraśrī sadguṇātsāhaṃ saukhyasaṃbodhi sādhanaṃ /
sarveṣveteṣu tīrtheṣubhadraśrī guṇa vāṃchābhiḥ // SvayambhuP_5.127 //
snāna dānādikaṃ karma karttavyaṃ bodhi prāptaye /
ye ye eteṣu tīrtheṣu snātvā nityaṃ yathāvidhiḥ // SvayambhuP_5.128 //
datvā dāna vrataṃ dhṛtvā dhyātvā bhajeyurīśvaraṃ /
te te sarve vikalmāṣāḥ pariśuddha trimaṇḍalāḥ // SvayambhuP_5.129 //
niḥkleśā vimalātmāno bhaveyurbodhibhāginaḥ /
iti lokādhipaiḥ sarve rbrahmendra pramukhairapi // SvayambhuP_5.130 //
sarvānyetāni tīrthāni saṃsevitāni sarvadā /
tathā ca munibhiḥ sarvestāpa sairbrahmacāribhiḥ // SvayambhuP_5.131 //
yatibhiryogibhiścāpi tīrthikaiḥ śrāvakai rapi /
brāhmaṇai vaiṣṇavaiḥ śaivaiḥ kaulikairapi śaktikairapi // SvayambhuP_5.132 //
devaiśca dānavaiścāpi yakṣagandharvakinnaraiḥ /
guhyaka siddhasādhyai śca grahaiḥ vidyādharairapi // SvayambhuP_5.133 //
apsarobhiśca sarvābhiḥ sadā saṃsevitāni hi /
nāgendrai rgaruḍaiścāpi kumbhāṇḍai rākṣasairapi // SvayambhuP_5.134 //
evamanyairapripretya sevitāni śubhārthibhiḥ /
grahaiścaḥ sāṃdhikaiścāpi vratiścāpyupāsakaiḥ // SvayambhuP_5.135 //
bodhisattvai rmunīndraiśca sevitāni jagaddhite /
ahamapitathaiteṣu tīrtheṣu samupāśrayan // SvayambhuP_5.136 //
snātvā dānāni datvā ca kṛtvā yajñaṃ yathāvidhi /
pitṛnsatarpayitvāpi samabhyarcya surānapi // SvayambhuP_5.137 //
triratnabhajanaṃ kṛtvā prācaraṃ poṣadha vraṃtaṃ /
dharmmadhātuṃ samārādhya smṛtvā dhyātvā samāhitaḥ // SvayambhuP_5.138 //
japitvā dhāraṇī mantraṃ pracaranbodhisamvaraṃ /
etat puṇyānubhāvena pariśuddha trimaṇḍalāḥ // SvayambhuP_5.139 //
niḥkleśo nirmmalātmohaṃ caturbrahmavihāriṇaḥ /
bodhisattvā mahāsattvāḥ bhadraśrī sadguṇāddhirmān // SvayambhuP_5.140 //
āśu saṃbodhiṃ saṃbhāra pūrayitvā yathākramaṃ /
jitvā māragaṇānsarvān kalāvapi jagaddhite // SvayambhuP_5.141 //
travidhabodhimāsādya saṃbuddho dharmmarātbhuve /
thuyamapijñātvāni vighna bodhi prāptaye // SvayambhuP_5.142 //
sarveṣu teṣu tīrtheṣu pravadhvaṃ yathāvidhiḥ /
dharmmadhātuṃ sadābhyarcya smṛtvā dhyātvā samāhitāḥ // SvayambhuP_5.143 //
japitvā dhāraṇīmantraṃ saṃbhajadhvaṃ jagaddhite /
etpuṇyu prabhovaṇa pariśuddhatrimaṇḍalāḥ // SvayambhuP_5.144 //
durggatinnaivagacheta jāyadhvaṃ saṃdgatau sadāṃ /
tatra sadā triratnāno śaraṇe samupasthitāḥ // SvayambhuP_5.145 //
satkārai rbhajana kṛtvā saṃcaradhvaṃ jagaddhite /
teṣāṃ hi vimalātmānaścaturbrahma vihāriṇaḥ // SvayambhuP_5.146 //
bodhisattvā mahāsattvā bhaveyu bhadracāriṇaḥ /
tataḥ śrī sadguṇādhārāḥ sarvavidyāvicakṣaṇāḥ // SvayambhuP_5.147 //
sarva sattvāhitādhānaṃ saṃcaradhva jagaddhite /
tataḥ saṃbodhiṃ saṃbhāraṃ pūrayitvā yathākramaṃ // SvayambhuP_5.148 //
āśu tribodhimāsādya prāpsyatha saugataṃ padaṃ /
ityādiṣṭaṃ munīndreṇa śrutvā sarve pravodhitāḥ // SvayambhuP_5.149 //
maitreyādi sabhālokāḥ prāpyananda pravodhitāḥ /
iti śrī svayaṃbhū samutpatti kathāyāṃ aneka tīrtha saṃjāta puṇya mahātmya varṇano nāma pañcamo 'dhyāya /
ṣaṣṭhama adhyāyaḥ svayambhūdharmadhātuvāgīśvarābhidhānaprasiddhapravartano nāma
athāsau ca mahāsattvo maitreyaḥ sugatātmajaḥ /
munīndraṃ śrīghanaṃ natvā sāñjalirevamabravīt // SvayambhuP_6.1 //
yadasya bhagavan dharmmadhātu vāgīśvarābhidhaṃ /
prasiddha hetunā kena tatsamādeṣṭumarhati // SvayambhuP_6.2 //
iti saṃprārthite tenaḥ maitreyeṇa sa sarvavit /
bhagavānstaṃ mahāsattvaṃ saṃpaśyannidamādiśat // SvayambhuP_6.3 //
yenāsya hetunā dharmmadhātu vāgīśvarābhidhaṃ /
prasiddhiṃ tatpravakṣāmi śṛṇu maitreya sādaraṃ // SvayambhuP_6.4 //
tadyathāyuryadā nṛṇāṃ triṃśadvarṣa sahasrike /
śobhāvatyāṃ mahāpūryāmudapādi tadā jinaḥ // SvayambhuP_6.5 //
saṃbuddho 'rhañjagacchāstā dharmmarājo munīśvaraḥ /
kanaka munīrityākhyāstathāgato vināyakaḥ // SvayambhuP_6.6 //
tadāhaṃ kulaputro sa sudharmmākhya ātmavit /
bodhisattvo mahāsattvo dharmmaśrī sadguṇārthabhṛt // SvayambhuP_6.7 //
sa kanakamuneḥ śāstuḥ śāsane samupāśritaḥ /
triratnabhajanaṃ kṛtvāḥ prācaram bodhisaṃvaraṃ // SvayambhuP_6.8 //
yadā ca bhagavāñchāstā śobhāvatyā upāśrame /
vihāre śobhitārāme vijahāra sa sāṃghikaḥ // SvayambhuP_6.9 //
tadā tatra sabhāloke brahmendra pramukhāḥ surāḥ /
sarvalokādhipāścāpi dharmmaṃ śrotumudāgatāḥ // SvayambhuP_6.10 //
sarve grahāśca tārāśca sarvā vidyādharā api /
siddhāḥ sādhyāśca rudrāśca munayo 'pi maharṣayaḥ // SvayambhuP_6.11 //
gandharvāḥ kinnarā yakṣā guhyakā rākṣasā api /
kumbhāṇḍā garuḍā nāgā daityāścāpi samāgatāḥ // SvayambhuP_6.12 //
yatayo yoginaścāpi tīrthikāśca tapasvinaḥ /
pākhaṇḍāśca parivrājako nirgranthā brahmacāriṇaḥ // SvayambhuP_6.13 //
śramaṇāḥ śrāvakāścāpi vratinaścāpyupāsakāḥ /
tatsaddharmmāmṛtaṃ pātuṃ sādaraṃ samupāgatāḥ // SvayambhuP_6.14 //
brāhmaṇā kṣatriyā ścāpi vaiśyāśca mantriṇojanāḥ /
gṛhādhipāśca śreṣṭāścaḥ bhṛtyāḥ sainyādhipā api // SvayambhuP_6.15 //
śilpino vaṇijaścāpi sārthavāhā mahājanāḥ /
paurā jānapadā grāmyāḥ kārpaṭikāśca śairikāḥ // SvayambhuP_6.16 //
tathānya vāsinaścāpi sarvalokāḥ prasāditāḥ /
tatsaddharmmāmṛtaṃ pātuṃ sādaraṃ samupāgatāḥ // SvayambhuP_6.17 //
tānsarvānsamupāyātān dṛṣṭvā sa bhagavānmudā /
sabhā madhyāsanāsīnastasthau dhyātvā prabhāsayan // SvayambhuP_6.18 //
taṃ munīndraṃ prabhākāntaṃ dṛṣṭvā sarve 'pi sāṃdhikāḥ /
śravaṇāḥ śrāvakāḥ sarve bhikṣavo brahmacāriṇaḥ // SvayambhuP_6.19 //
bhikṣuṇyo brahmacāriṇyo upāsikāśca cailikāḥ /
cailakā vratinaścāpi dharmakāmā upāsakāḥ // SvayambhuP_6.20 //
sarve 'pi te samāgatya praṇatvā taṃ munīśvaraṃ /
parivṛtya pariskṛtya dharmma śrotumupāśrayan // SvayambhuP_6.21 //
tato brahmadayo devāḥ sarve lokādhipā api /
taṃ munīndraṃ samabhyarcya praṇatvā ca yathākramaṃ // SvayambhuP_6.22 //
parivṛtya puraskṛtya tatsabhāyāṃ samantataḥ /
saṃpaśyantaṃ munīndraṃ taṃ upatasthuḥ samāhitāḥ // SvayambhuP_6.23 //
tataste mānavāḥ sarve ṛṣi vipranṛpādayaḥ /
taṃ munīndraṃ samabhyarcya saṃpraṇatvā yathākramaṃ // SvayambhuP_6.24 //
tatsabhāṃ samupāśritya parivṛtya samantataḥ /
puraskṛtya samudvīkṣya saṃtasthire samāhitāḥ // SvayambhuP_6.25 //
tatastān samupāsīnān dṛṣṭvā sa bhagavān mudā /
āryasatyaṃ samārabhya saddharmma samupāsadit // SvayambhuP_6.26 //
kramena bodhicaryāgamāryāṣṭāṃṅga ca satpathaṃ /
ādiśya bodhimārge tān sarvāllokān yojayet // SvayambhuP_6.27 //
tatsaddharmmāmṛtaṃ pītvā sarve lokāḥ pravodhitāḥ /
saddharmma sādhanā yuktā babhūvu rbodhimānasāḥ // SvayambhuP_6.28 //
tadā vikramaśīlākhye vihāre bhikṣurātmavit /
sasaṃghā vyaharad dharmmaśrīmitrākhyaḥ sudhīryatiḥ // SvayambhuP_6.29 //
sa tatra sarvalokānāṃ hitārthena samāśritaḥ /
sa saṃghā nāmasaṃgītiṃ vyākhyātumabhyavāñchata // SvayambhuP_6.30 //
tataḥ sa satmatiḥ sarvān saṃghā nāma prasādaraṃ /
sabhāmadhyāsanāsīnastasthau dhyānasamāhitaḥ // SvayambhuP_6.31 //
taṃ sabhāsana āsīnaṃ dṛṣṭvā sarve 'pi sāṃghikāḥ /
tatsaddharmmāmṛtaṃ pātumicchataḥ samupāgatāḥ // SvayambhuP_6.32 //
tatra ye yatiṃ natvā parivṛtya samantataḥ /
puraskṛtya samīkṣanta upatasthuḥ samāhitāḥ // SvayambhuP_6.33 //
tatrānye 'pi samāyātā lokadvijanṛpādayaḥ /
vaiśyāśca mantrino 'mātyāḥ bhṛtyā sainyādhipā api // SvayambhuP_6.34 //
śilpino vanijaścāpi sārthavāhā mahājanāḥ /
paurā jānapadāgrāmyāstathānyadeśavāsinaḥ // SvayambhuP_6.35 //
sarve te samupāgatya praṇatvā taṃ yatiṃ mudā /
parivṛtya puraskṛtya sapaśyantamupāśrayan // SvayambhuP_6.36 //
tataḥ sa yatirālokya sarvānstānsamupāśritān /
mañjuśrīnāma saṃgītiṃ samākhyātaṃ yathātkramāt // SvayambhuP_6.37 //
tatsamādiṣṭamākarṇyaṃ sarve lokāḥ sabhāśritāḥ /
saṃbuddha guṇamahātmyaṃ matvānandapravodhitāḥ // SvayambhuP_6.38 //
tataḥ sarve 'pi lokāste brāhmaṇa bhūmipādayaḥ /
natvā taṃ yatimāmantrya svasvālayaṃ mudāyayuḥ // SvayambhuP_6.39 //
tataste śrāvakā vijñā yatayo brahmacāriṇaḥ /
dvādaśākṣara guhyārthaṃ samyak śrotuṃmamīcchire // SvayambhuP_6.40 //
tataste yoginaḥ sarve kṛtāñjali puṭā mudā /
śāstāraṃ taṃ yatiṃ natvā samāmatryaivamavruvan // SvayambhuP_6.41 //
bhadanta dvādaśānāṃ yadakṣarāṇāṃ viśeṣataḥ /
viśuddhiṃ śrotumicchāmastatsamādeṣṭumarhati // SvayambhuP_6.42 //
iti tai rprārthitaṃ dharmmaśrī mitraḥ sasudhīrapi /
dvādaśākṣara guhyārthaṃ viśuddhiṃ na samādiśat // SvayambhuP_6.43 //
taṃ viśuddhā nabhijñātā viṣaṇṇātmā sa utthitaḥ /
dhyānāgāraṃ samāsīno dhyātvaivaṃ samacintayan // SvayambhuP_6.44 //
naitadakṣaraṃ guhyārthaṃ viśuddhirjñāyate mayā /
tatkathaṃ upadekṣyāmi hāhā kutra bhrameyahi // SvayambhuP_6.45 //
iti cintā viṣarṇṇo 'tmā lajjā saṃmohitāśayaḥ /
smṛtvā ratnatrayaṃ dhyātvā tasthau dhairyasamāhitaḥ // SvayambhuP_6.46 //
tatkṣaṇe sa triratnānāṃ smṛti puṇyānubhāvataḥ /
evaṃ matiṃ mahāvīrya mahotsāhinimāptavān // SvayambhuP_6.47 //
tatastatmati śauṇḍau 'sauḥ puna dhyātvā samāhitaḥ /
manasā sarva lokeṣu vicārayan vyalokayan // SvayambhuP_6.48 //
tadāpaśyanmahācīne uttarasyāṃ nagottame /
mañjuśrīyaṃ mahābhijñaṃ sarva vidyādhipeśvaraṃ // SvayambhuP_6.49 //
bodhisattvaṃ mahāsattvaṃ sarva dharmmādhipaprabhuṃ /
sarva guhya viśuddhārtha vijñānajñānadāyakaṃ // SvayambhuP_6.50 //
taṃ paśyan manasā dharmmaśrī mitraḥ samutsukaḥ /
sahasotthāya tānsaṃghān sabhāmantryaivamavravīt // SvayambhuP_6.51 //
bho bhadanto gamiṣyāmi mahācīne nagottame /
mañjuśrīyaṃ mahāsattvaṃ draṣṭumicchāmi sāṃprataṃ // SvayambhuP_6.52 //
etasyā nāmasaṃgītyā guhya viśuddhi vistaraṃ /
pṛṣṭā samyak vijñāya āgamiṣyāmyahaṃ drutaṃ // SvayambhuP_6.53 //
yāvannāhamihāyāta stāvatsarve samāhitāḥ /
triratna bhajanaṃ kṛtvā tiṣṭhata mā viṣīdata // SvayambhuP_6.54 //
ityuktvā sa mahābhijñastataḥ saṃprasthito drutaṃ /
sañcarannatra nepālaviṣaye samupāyayau // SvayambhuP_6.55 //
tamāyātaṃ yatiṃ natvā mañjudevaḥ sa sarvavit /
svāntike samupādraṣṭumecchat ṛddhiṃ pradarśayan // SvayambhuP_6.56 //
tataḥ maṃjudevo 'pi bhūtvā kṛṣikaraḥ svayaṃ /
śārdūla mṛgarājābhyāṃ halenākarṣayan mahīṃ // SvayambhuP_6.57 //
taṃ dṛṣṭvā dūrato dharmmaśrīmitro ativismitaḥ /
kimetat mahadāścaryamitidraṣṭumuyācarat // SvayambhuP_6.58 //
tataḥ samupāśritya dṛṣṭvā tanmahadadbhutaṃ /
kṛṣikaraṃ tamāmantryapapracchaiva vyavalokayan // SvayambhuP_6.59 //
bho sādho ito deśānmahācīna nagoktamaḥ /
pañcaśīrṣaḥ kiyaddūre tadupadeṣṭumarhati // SvayambhuP_6.60 //
iti saṃprārthitaṃ tena śrutvā sa halavāhakaḥ /
suciraṃ taṃ yatiṃ paśyansādaramevamavravīt // SvayambhuP_6.61 //
yattvaṃ kuta ihāyāsi kimarthamuktarāpathe /
mahācīnasya dūrato gantuṃ tvaṃ paripṛccha se // SvayambhuP_6.62 //
adya pravartate sāyaṃ tad vihāre mamāśrame /
uṣitvā prāta rutthāya gaccha maddeśitātpathaḥ // SvayambhuP_6.63 //
iti tenoditaṃ dharmaśrī mitro niśaṃmya saḥ /
tathetyanumataṃ dhṛtvā tūṣṇīṃ bhūtvā vyatiṣṭhataḥ // SvayambhuP_6.64 //
tataḥ saṃbodhitaṃ bhikṣu matvā sa halavāhakaḥ /
tau śārdula mṛgendro dvautatraivāntavyardhāpayet // SvayambhuP_6.65 //
halaṃ tu sarvalokānāṃ saṃpravodhana hetunā /
tatraivocca sthala kṣetre yūpa vadavaropayat // SvayambhuP_6.66 //
adyāpi tatmahīsthānaṃ mañjuśrībhūḥ prasidhyate /
sāvāceti prasiddhā ca yatrāvaropitaṃ halaṃ // SvayambhuP_6.67 //
tatastaṃ yatimāhuya sāyaṃ sa halavāhakaḥ /
tatra praviśya dharmaśrīmitra saṃprati vismitaḥ // SvayambhuP_6.68 //
tato mūlaphala skandha patrādi bhogamādarāt /
datvā tasmai svayaṃ bhuktvā tasthau sa halavāhakaḥ // SvayambhuP_6.69 //
tataḥ sa vividhāṃ dharmmaśrīmitrorajanī kathāṃ /
bhāṣitvā taṃ mahābhijñaṃ kṛṣikaraṃ vyanodayan // SvayambhuP_6.70 //
tataḥ sa mañjudevastaṃ yati chātrālaye niśi /
preṣayitvā svayaṃ gahvāgāre śayyāṃ samāśrayat // SvayambhuP_6.71 //
tatra praviśya dharmmaśrī mitra saṃprati vismitaḥ /
suptvākṣaṇaṃ samutthāya manasaivaṃ vyacintayat // SvayambhuP_6.72 //
nādyātra śayanīyaṃ yadayaṃpumānmaharddhikaḥ /
bhāryāyā sahasākathyaṃ kiṃkiṃ kuryād vinodayaṃ // SvayambhuP_6.73 //
iti dhyātvā sadharmmaśrīmitra yatirutthitaḥ /
saṃvara nibhṛtaṃ tasya dvāramūlamupāśrayet // SvayambhuP_6.74 //
tatkṣaṇe mañjudevaṃ taṃ keśinī supriyā satī /
śayāsanasamāsīnā bharktāramevamavravīt // SvayambhuP_6.75 //
svāminko 'yaṃ yati rdhīmānkimarthamasmadāśrame /
iha kutaḥ samāyāta statsamādeṣdumarhati // SvayambhuP_6.76 //
iti saṃprārthitaṃ devyā mañjudevo niśamya saḥ /
keśinīṃ tāṃ priyāṃ bhāryāṃ sampaśyannevamavravīt // SvayambhuP_6.77 //
sādhu śṛṇu priye devī yadartha yamimihāgataḥ /
tadartha hi mahaddhetuṃ vakṣyāmi te vicārayat // SvayambhuP_6.78 //
ayaṃ bhikṣu mahābhijño bodhisattvo mahāmatiḥ /
vikhyāto yo mahādharmmaśrīmitrobhidho yati // SvayambhuP_6.79 //
vikramaśīla ākhyāte vihāre sa nivāsakaḥ /
nāmasaṃgīti vyākhyānaṃ śikṣebhyo vistaraṃ vyadhāt // SvayambhuP_6.80 //
dvādaśākṣara guhyārtha viśuddhi jñāna vistaraṃ /
nāma samyagupākhyātuṃ śaknoti na sudhīrapi // SvayambhuP_6.81 //
tadāyaṃ ca viṣaṇṇātmāḥ dhyānāgāre samāśritaḥ /
dhyātvā lokeṣu sarvatra vilokyaivaṃ vyacintayan // SvayambhuP_6.82 //
mañjuśrī reva jānīyātsarva guhya viśuddhivit /
dvādaśākṣara guhyārtha viśuddhiṃ samupādiśat // SvayambhuP_6.83 //
iti dhyātvā samutthāya sarvān śiṣyānsa sāṃghikān /
bodhayitvā mahotsāhaḥ vīryeṇa pracāraktataḥ // SvayambhuP_6.84 //
uktarasyāṃ mahācīne pañcaśīrṣesmadāśrame /
gantumanena mārggeṇa carannīha samāgataḥ // SvayambhuP_6.85 //
tamiha samayāyātaṃ dṛṣṭvā samṛddhibhāvataḥ /
bodhayitvaivamāhuyoḥ nayāmi svāśrame 'dhunā // SvayambhuP_6.86 //
iti bhaktā samādiṣṭaṃ śrutvā sā keśinī priyā /
svāminaṃ taṃ samālokya papracchaivaṃ samādarāt // SvayambhuP_6.87 //
svāminahaṃ na jānāmi śṛṇomi na kadācana /
kathametadviśuddhyarthaṃ samupādiśa me 'dhunā // SvayambhuP_6.88 //
iti saṃprāthitaṃ devyā mañjudevo niśamya saḥ /
keśinīṃ tāṃ priyāṃ bhāryā sampaśyannevamavravīt // SvayambhuP_6.89 //
sādhu devī tava prītyā sāmpratamupadiśyate /
etadartha mahāguhyaṃ gopanīyaṃ prayatnataḥ // SvayambhuP_6.90 //
ityuktvā mañjudevo 'sau tasyai devyai yathāvidhiḥ /
dvādaśākṣara guhyārthaṃ viśuddhi samupādiśat // SvayambhuP_6.91 //
etatsarva samākhyātaṃ vistaraṃ sa mahāmatiḥ /
dharmaśrīmitra ākarṇya prātyananda pravodhitaḥ // SvayambhuP_6.92 //
tata samudito dharmmaśrī mitra utthite mudā /
mañjuśrīrayameveti niścayaṃ samupāyayau // SvayambhuP_6.93 //
tataḥ sasuprasannātmā dvāramūle kṛtāñjaliḥ /
aṣṭāṃga praṇatiṃ kṛtvā tasthau tadgata mānasaḥ // SvayambhuP_6.94 //
tataḥ prātaḥ samutthāya keśinī mokṣadāyanī /
dvārakapāramudadhāṭayaḥ vahirgantumupākramat // SvayambhuP_6.95 //
tatra taṃ yatimālokya dvāramūle vyavasthitaṃ /
bhītā sā keśinī devī drutamupācaratprabhoḥ // SvayambhuP_6.96 //
tāṃ pratyāgatāṃ dṛṣṭvā mañjudevaḥ sa sarvavit /
vibhinnāsyāṃ samālokya papracchaivaṃ adhīravat // SvayambhuP_6.97 //
devī kiṃdvāramudhyāṭya sattvaraṃ tvamupāgatāḥ /
dṛṣṭvā kiṃ tatra bhītāsi tatsatyaṃ vada me puraḥ // SvayambhuP_6.98 //
iti pṛṣṭe jagacchāstā bharktā sā keśinī virāt /
svāminaṃ taṃ samālokya śanairevaṃnyavedayet // SvayambhuP_6.99 //
svāminyati namaskṛtvā dvāramūle nipātitaḥ /
jīvito vā mṛtau vāsau mayā na jñāyate khalu // SvayambhuP_6.100 //
ityuktaṃ bhāryayā śrutvā mañjudevaḥ sa utthitaḥ /
upetya dvāramūle taṃ saṃdadarśa nipātitaṃ // SvayambhuP_6.101 //
dṛṣṭvā sa mañjudevastaṃ yatiṃ dhyātvā jitendriyaṃ /
hastaṃ dhṛtvā samutthāya saṃpaśyannevavravīt // SvayambhuP_6.102 //
yate kimarthamatraivaṃ dvāraṃ dhyātvāvatiṣṭhasi /
tatmamapurataḥ sabhyaṃ vadaya te samāhitaṃ // SvayambhuP_6.103 //
ityuktvā mañjudeveṃna dharmaśrīmitra unmanāḥ /
mañjuśriyantamaṣṭāṃgainatvaivaṃ prārthayanmudā // SvayambhuP_6.104 //
bhagavannātha sarvajña sarvavidyādhipa prabho /
bhavatpādāmbuje bhaktyā śaraṇe samupāśraye // SvayambhuP_6.105 //
bhavāneva jagacchāstā mañjuśrīrbhagavānapi /
jñāyate dṛśyate hyatra jñānaratnanidhi rmayā // SvayambhuP_6.106 //
tad bhavāhni vijānīte yadarthehamihā vraja /
tatmebhivāṃcchitaṃ śāstāḥ saṃpūrayitumarhati // SvayambhuP_6.107 //
iti saṃprārthitaṃ tena mañjudeva niśamya sa /
vijñāya taṃ mahābhijñaṃ saṃpaśyannevamavravīt // SvayambhuP_6.108 //
kathaṃ vinā abhiṣekaṃ te mantrārthamupadeśyate // SvayambhuP_6.109 //
tāvadatrabhiṣeka tvaṃ gṛhvāṇhedaṃ yadīcchasi /
ityuktaṃ mañjudevena niśamya sa yatiḥ sudhīḥ // SvayambhuP_6.110 //
mañjudevaṃ namostasya sāñjalirevamavravīt /
sarvajña bhagavāñchāstā nirdhano 'hamakiṃcanaḥ // SvayambhuP_6.111 //
kiṃ dāsye bhavataṃ śāstre dakṣiṇāṃ guru bhaktimān /
iti tenoditaṃ śrutvāḥ mañjudevaḥ sasanmatiḥ // SvayambhuP_6.112 //
saṃpaśyansteyatī dharmaśrīmitramevamavravīt /
yataḥ kiṃ dhanasaṃpatyā śraddhā te yadi vidyate // SvayambhuP_6.113 //
tuṣyante guruvo bhaktimātreṇātra dhanenatu /
ityuktvā mañjudevena dharmaśrīmitra unmatāḥ // SvayambhuP_6.114 //
aṣṭāṃgestaṃ guruṃ natvā prārthayadevamādarāt /
bhagavanyadi bhaktyaiva tuṣyate 'tra bhavān mama // SvayambhuP_6.115 //
bhavatāṃ suśrūṣāmeṣa karomi bhaktimānahaṃ /
iti me kṛpayā śāsta abhiṣeka yathāvidhiḥ // SvayambhuP_6.116 //
datvā dvādaśa mantrārthaṃ viśuddhi dātumarhasi /
iti saṃprārthitaṃ tena mañjudevaṃ sa sarvavit // SvayambhuP_6.117 //
bhaktimanta tamālokya paṇyamevamabhāṣata /
dāsyāmi te mahābhāga bhakti śraddhāsti te yadi // SvayambhuP_6.118 //
abhiṣeka prasannātmā samādatsva samāhitaḥ /
tataḥsa mañjudevaḥ śrī vajrācārya yathāvidhi // SvayambhuP_6.119 //
saṃsthāpya maṇḍalaṃ dharmadhātuvāgīśvarābhidhaṃ /
tanmaṇḍalaṃ samārādhya samabhyarcya yathāvidhiṃ // SvayambhuP_6.120 //
abhiṣekaṃ prasannāya tasmai dadau sa vajradhṛk /
tatastān maṇḍale devān saṃdarśayaṃ yathākramāt // SvayambhuP_6.121 //
pūjayitvā yathāśakti śaraṇe samayojayet /
tatastasmai prasannāya mañjudevo yathāvidhi // SvayambhuP_6.122 //
dvādaśākṣara guhyārtha viśuddhisamupādiśat /
tato labdhābhiṣeko 'sau dharmaśrīmitra utmanā // SvayambhuP_6.123 //
dvādaśabhūmi guhyārtha viśuddhijñānamāptavān /
tasmai śāstre sabhāryāya svamātmānaṃ sa dakṣiṇāṃ // SvayambhuP_6.124 //
saṃkalpya śraddhayā bhaktyā natvaivaṃ prārthayan mudā /
bhagavan nātha sarvajña bhavat kṛpā prasādataḥ // SvayambhuP_6.125 //
saṃprāptapūrṇa saṃkalpo bhavāmi śrīguṇārthabhṛt /
tat sadāhaṃ bhavatpādaśaraṇe samupāśritaḥ // SvayambhuP_6.126 //
yathātra bhavādiṣṭaṃ tathaiva saṃcare bhave /
tat me 'nujñādi datvātra saṃbodhijñānasādhanaṃ // SvayambhuP_6.127 //
sarvasattva hitārthena careyaṃ bodhisaṃvaraṃ /
iti saṃprārthya dharmaśrī mitra sa samupāśritaḥ // SvayambhuP_6.128 //
śraddhābhakti prasannātmā gurusevā paro 'bhavat /
tataḥ sa mañjudevastaṃ mahāsattvaṃ vicakṣaṇaṃ // SvayambhuP_6.129 //
matvā saṃbodhi caryāyāṃ niyoktuṃ saṃvyanodayan /
sādhu sādhu mahābhāgaḥ saṃcaratvaṃ jagaddhite // SvayambhuP_6.130 //
saṃbodhi sādhanaṃ bodhicaryā vrata sadā bhava /
etatpuṇyābhi liptātmā pariśuddha trimaṇḍalāḥ // SvayambhuP_6.131 //
bodhisattvā mahābhijñā bhaveḥ śrī sadguṇāśrayāḥ /
tatastvaṃ bodhisaṃbhāraṃ pūrayitvā yathākramaṃ // SvayambhuP_6.132 //
niḥkleśo bodhiprāpto 'haṃ sambuddhapadamāpnuyāḥ /
iti me śāsanaṃ dhṛtvā smṛtvā dhyātvā samāhitaḥ // SvayambhuP_6.133 //
triratnaṃ samupāśritya saṃcarasva jagaddhite /
yadi jagaddhitaṃ kartuṃ saṃbodhiṃ prāpnumicchasi // SvayambhuP_6.134 //
saddharmaṃ samupādiśya sarvān lokān pravodhaya //
tatastān bodhitān sarvān kamena bodhisādhanaṃ // SvayambhuP_6.135 //
bodhimārge pratiṣṭhāpya cārayasva jagaddhite /
tatasteṣāṃ samālokya cittaṃ saṃbodhi niścitaṃ // SvayambhuP_6.136 //
triyānaṃ samupādiśya paramārthe niyojaye /
evaṃ kṛtvā mahaddharmamāśu sambodhisādhanaṃ // SvayambhuP_6.137 //
bhadraśrī sadguṇāpannāṃ samāpnuyā jagacchubhe /
tenāśuḥ pariśuddhātmā sambuddhapadamāptavān // SvayambhuP_6.138 //
jagaddharmmamayaṃ kṛtvā jinālayaṃ samāpnuyāḥ /
iti bhadravrataṃ dhṛtvā gatvā tvaṃ svāśrame punaḥ // SvayambhuP_6.139 //
vyākhyāya nāma saṃgītiṃ saddharmmaṃ saṃpracāraye /
ahamapi mahāsattva śrotuṃ tvad dharmmadeśanāṃ // SvayambhuP_6.140 //
sāṃghikāṃścāpi tāndruṣṭumāyāsyāmi tavāśrame /
iti śāstā samādiṣṭaṃ niśaṃmya sa mahāmatiḥ // SvayambhuP_6.141 //
dharmaśrī mitra ālokyaḥ taṃ gurumevamavravīt /
maharddhiko bhagavāñchāsta vijñāsya te kathaṃ mayā // SvayambhuP_6.142 //
iti cihnaṃ samādhāya tatrāgantuṃ samarhati /
iti tenoditaṃ śrutvā mañjudevaḥ sa sanmati // SvayambhuP_6.143 //
dharmaśrī mitramālokyaḥ punarevamabhāṣata /
vatsāhamutpalaṃ dhṛtvā samāyāsyāmi te sabhāṃ // SvayambhuP_6.144 //
tena cihnena māṃ yāta saṃjānīṣva samāgataṃ /
iti satyaṃ samādhāya dhṛtvānuśāsanaṃ mama // SvayambhuP_6.145 //
saddharmma samupādeṣṭuṃ pravāhi testu maṃgalaṃ /
iti śāstā samādiṣṭaṃ śrutvā sa yatirutsukaḥ // SvayambhuP_6.146 //
śāstāraṃ taṃ samālokya praṇatvaivamabhāṣataḥ /
prasīdatu bhagavāñchāstāḥ kṣantumarhati cāgasaṃ // SvayambhuP_6.147 //
bhavatprasādataḥ sarve sidhyate me samīhitaṃ /
tadanuśāsanaṃ dhṛtvā bhavatāṃ tatra jagaddhite // SvayambhuP_6.148 //
vyākhyātuṃ nāmasaṃgīti saṃcare sāmprataṃ guroḥ /
iti saṃprārthya dharmmaśrī mitra saḥ saṃprāsāditaḥ // SvayambhuP_6.149 //
śāstustasya padāmbhojaṃ natvā saṃprasthito tataḥ /
mātrorācārya yāścāpi mokṣadā varadākhyayoḥ // SvayambhuP_6.150 //
pādāmvujeṣu saṃnatvā saṃprasthitaḥ pramoditaḥ /
tataḥ sa sanmati dharmmaśrīmitraḥ sahasāvrajan // SvayambhuP_6.151 //
āśu svāśramamāsādya vihāraṃ samupāviśat /
tatra taṃ yatimāyātaṃ dṛṣṭvā sarve 'pi sāṃghikāḥ // SvayambhuP_6.152 //
praṇatvā kuśalaṃ pṛṣṭavā praveśayan nijālaye /
tataḥ paredyurāmantraya sarvānsaṃghānsa sanmatiḥ // SvayambhuP_6.153 //
vyākhyātuṃ nāmasaṃgīti sabhāsanaṃ samāśrayat /
taṃ sabhāsanamāsīnaṃ dṛṣṭvā sarve 'pi sāṃdhikāḥ // SvayambhuP_6.154 //
divja bhūpādayaścāpi sarve lokāḥ samāgatāḥ /
tatra sarve 'pi te lokāḥ praṇatvā taṃ yati kramāt // SvayambhuP_6.155 //
parivṛtya puraskṛtya samantata upāśrayat /
tān sarvānsamupāsīnān dṛṣṭvā sa yatirātmavit // SvayambhuP_6.156 //
vyākhyāya nāmasaṃgītiṃ sa viśuddhi samādiśat /
tadā tatra manastasya jijñāsituṃ sa mañjuvāk // SvayambhuP_6.157 //
dhṛtvotpalaṃ vinidyāṃgaḥ kucīvaramupācarat /
tatra sa makṣikān kāye utpalena nivārayan // SvayambhuP_6.158 //
samāgatya sabhaikānte paśyallokānupāśrayet /
samāśritaṃ sa dharmmaśrīmitro dṛṣṭvātmanā guruṃ // SvayambhuP_6.159 //
utpalena parijñāya manasaivaṃ vyacintayat /
aho nūnamayaṃ śāstā mano jijñāsituṃ mama // SvayambhuP_6.160 //
kucarā durbhagākāro dhṛtvotpalamihāgataḥ /
tatkathamahamutthāya pratyuṅgamya na meya hi // SvayambhuP_6.161 //
atha paśyannamaskāraṃ nakuryāḥ gurave kathaṃ /
yadyatrāhaṃ samutthāya na meyamenamādarāt // SvayambhuP_6.162 //
dṛṣṭvā lokā ime māṃ dhikkuryuḥ sarve vicārataḥ /
ete na jñāyate yaṃ hi mañjuśrī ṛddhimānapi // SvayambhuP_6.163 //
īdṛgevāsya śāstā yaṃ miti me syād vihāsyatāṃ /
iti dhyātvā sa dharmmaśrīmitro lajjābhimohitaḥ // SvayambhuP_6.164 //
manasaivaṃ namaskṛtvā śāstārantamamānayet /
tataḥ sa vimukhī bhūya paśyannapya vibhāvitaḥ // SvayambhuP_6.165 //
ajñāta vānnivāpaśyan padamātramupādiśat /
tataḥ sarve 'pi te lokāḥ śrutvā tatsaddharmmadeśanāṃ // SvayambhuP_6.166 //
utthāya taṃ yatiṃ natvā svasvālayamupācaran /
tata loke gate dharmmaśrī mitraḥ sa samutthitaḥ // SvayambhuP_6.167 //
śāstāraṃ taṃ samālokya vandituṃ samupācarat /
taṃ dṛṣṭvā mañjudevo 'sau vandituṃ samupāgataṃ // SvayambhuP_6.168 //
apaśyan vimukhī bhūya tataḥ saṃprasthito 'carat /
taṃ dṛṣṭvā vimukhī bhūta dharmmaśrī mitra ātmanaḥ // SvayambhuP_6.169 //
aparādha mahatpāpamanusmṛtvāpatadbhuvi /
nipatantaṃ tamālokya mañjuśrīḥ sa kṛpānidhiḥ // SvayambhuP_6.170 //
sahasā pāṇinā dhṛtvā samutthāya tathācarat /
tatra sa utthito dharmmaśrī mitrastaṃ mahāmatiṃ // SvayambhuP_6.171 //
pracarantaṃ samālokya natvāhaivaṃ mṛṣā punaḥ /
bhagavanna mayā dṛṣṭo bhavānatra samāgataḥ // SvayambhuP_6.172 //
paścādutpalacihnena jñāyate 'tra samāśritaḥ /
ityuktvā sa mṛṣāvādaṃ sāñjalistasya saṅguroḥ // SvayambhuP_6.173 //
mañjudevasya pādābje praṇanāma rudan punaḥ /
tatra tasya mṛṣā vaktuṃ rubhe 'pi nayane mukhāt // SvayambhuP_6.174 //
śāstuḥ pādābjayo ragre nipetaṃtu mahītale /
tatpatita sa dharmmaśrīmitro vihatamānasaḥ // SvayambhuP_6.175 //
cirādrudaṃ samutthāyaḥ śāstāramevamavravīt /
bhagavan yatmayājñānādaparādhaṃ kṛtaṃ gurau // SvayambhuP_6.176 //
bhavati tad bhavāñchāstā kṣantuṃmarhati durmateḥ /
iti saṃprārthitaṃ tena mañjuśrīḥ sa kṛpānidhiḥ // SvayambhuP_6.177 //
vicakṣuṣkaṃ tamālokyaḥ kṛpādṛśaivamavravīt /
yadabhilajjayā karmma jñātvāpi duṣkṛtaṃ tvayā // SvayambhuP_6.178 //
tasyedaṃ phalamāsādya bhokta anyaṃmeva bhujyate /
tathāpi jñāna dṛṣṭvā tvaṃ sampaśya ddṛṣṭimān yathā // SvayambhuP_6.179 //
jñānaṃ hi te 'sti yattena jñānaśrī mitra ucyase /
ityuktyaiva sa mañjuśrīḥ kṣaṇādantarhita stataḥ // SvayambhuP_6.180 //
ākāśāt pakṣivad gatvā svāśrame samupāyayau /
atraitatsarvavṛttāntaṃ bhāryayoḥ puratormudā // SvayambhuP_6.181 //
samākhyāya sa mañjuśrī stasthau lokahitārthabhṛt /
tataḥ prabhṛtisa jñānaśrīmitro jñānacakṣuṣā // SvayambhuP_6.182 //
paśyan saddharmmamākhyāya prācaracca jagaddhite /
tadā maitreya tenāsya dharmadhātoḥ svayaṃbhuvaḥ // SvayambhuP_6.183 //
abhutprasiddhitaṃ dharmadhātuṃ vāgīśvarābhidhaṃ /
iti matvātra ye dharmadhātu vāgīśvara narāḥ // SvayambhuP_6.184 //
śraddhayā vidhinābhyarcya bhajanti śaraṇāśritāḥ /
abhiṣekaṃ ca saṃprāpya bodhicittā samāhitāḥ // SvayambhuP_6.185 //
saddharmma dhāraṇī vidyāmantrāṇi dhārayanti ye /
te sarve vimalātmānaḥ pariśuddha trimaṇḍalāḥ // SvayambhuP_6.186 //
bodhisattvā mahāsattvāścaturbrahma vihāriṇaḥ /
bhadraśrī sadguṇādhārāḥ sarva vidyā vicakṣaṇāḥ // SvayambhuP_6.187 //
ṛddhi siddhi mahābhijñā bhaveyurbhadracāriṇaḥ /
āśuḥ sambodhi saṃbhāraṃ pūrayitvā yathākramaṃ // SvayambhuP_6.188 //
arhantastrividhāṃ bodhiṃ prāpya yāyu jiṃnālayaṃ // SvayambhuP_6.189 //
iti matvābhivāchanti prāptuṃ ye saugataṃ padaṃ /
te 'tra bauddhālaye dharmmadhātu vāgīśvare sadā // SvayambhuP_6.190 //
śraddhayā bhajanaṃ kṛtvā prāpyābhiṣekamādarāt /
sadharmmadhāraṇī vidyāmantra sādhāratatparāḥ // SvayambhuP_6.191 //
yathāvidhi samabhyarcya saṃbodhi nihitāśrayāḥ /
bodhicaryā vrataṃ dhṛtvā saṃcarate jagaddhite // SvayambhuP_6.192 //
āśu te vimalātmānaḥ pariśuddha trimaṇḍalāḥ /
bodhisattva mahāsattvaścaturbrahma vihāriṇaḥ // SvayambhuP_6.193 //
bhadraśrī sadguṇādhārāḥ sarvavidyā vicakṣaṇāḥ /
ṛddhisiddhi mahābhijñā bhaveyu bhardracāriṇaḥ // SvayambhuP_6.194 //
tataḥ saṃbodhisaṃbhāraṃ pūrayitvā drutaṃ kramāt /
arhantamtrividhāṃ bodhiṃ prāpya yāsyatha nivṛtiṃ // SvayambhuP_6.195 //
ityādiṣṭaṃ munīndreṇa niśamya te sabhāśritāḥ /
sarve tatheti vijñāya prābhyanandan pravodhitāḥ // SvayambhuP_6.196 //
itiśrī svayaṃbhū dharmmadhātu vāgīśvarābhidhāna prasiddha pravartano nāma ṣaṣṭho 'dhyāyaḥ /
saptama adhyāyaḥ svayambhūdharmadhātuvāgīśvaragutikṛtapravartano nāma
atha bhūyaḥ sa maitreyo bodhisattvo mahāmatiḥ /
bhagavanta ta mānasya sāñjalirevamavravīt // SvayambhuP_7.1 //
bhagavacchilayāchādya dharmmadhātumimaṃ kadā /
kenaiva hetunā stūpaṃ ko vyadhādīṣṭikāmayaṃ // SvayambhuP_7.2 //
bhagavantatsamālokya sarvvāllokānsakautukān /
etaddhetu samādiśya vinodayitumarhati // SvayambhuP_7.3 //
iti saṃprārthitaṃ tena maitreyena munīśvaraḥ /
bhagavānsa mahāsattvaṃ sampaśyannevamādiśat // SvayambhuP_7.4 //
śṛṇu maitreya yenāyaṃ guptikṛto prakāśane /
etaddhetuṃ samākhyāsi sarve lokābhibodhane // SvayambhuP_7.5 //
tadyathā nivṛtiṃ yāte saṃbuddhe kanakamunau /
viṃśati varṣa sāhasra nṛrṇāmāyu yadā bhavet // SvayambhuP_7.6 //
tadābhū bhagavāṃñchāstā dharmmarājo munīśvaraḥ /
sarvajño 'rhamahābhijñaḥ kāśyapākhyastathāgataḥ // SvayambhuP_7.7 //
sa saṃbuddho mahāpuryā vārāṇasyāmupāśrame /
mṛgadāve jināvāse vijahāra sasāṃdhikaḥ // SvayambhuP_7.8 //
tadā saṃbodhisattvo 'haṃ jyotirājā bhidhaḥkila /
kāśyapasya jagacchāmtuḥ śaraṇastha upāsakaḥ // SvayambhuP_7.9 //
yadā sa kāśyapaḥ śāstā sarvatraidhātukādhipaḥ /
saddharmmaṃ samupādeṣṭuṃ sabhāsane samāśrayet // SvayambhuP_7.10 //
tatsaddharmmāmṛtaṃ pātuṃ sarve lokāḥ samāgatāḥ /
brahmaśakrādayo devāḥ sarve lokādhipā api // SvayambhuP_7.11 //
grahāstārāgaṇaścāpi vidyādharāścasāpsarāḥ /
siddhāsādhyāśca rudrāśca yakṣa guhyaka kinnarāḥ // SvayambhuP_7.12 //
kumbhāṇḍā rākṣasāścāpi nāgāśca garuḍā api /
ṛṣayastāpasāścāpi tīrthikā brahmacāriṇaḥ // SvayambhuP_7.13 //
yatayo yoginaścāpi tathānyecāpyupāsakāḥ /
brāhmaṇā kṣatriyāścāpi rājānopi mahībhṛtaḥ // SvayambhuP_7.14 //
vaiśyāśca mantriṇo 'mātyā bhṛtyā sainyādhipāgaṇā apiḥ /
śilpino vaṇijaścāpi sārthavāho mahājanāḥ // SvayambhuP_7.15 //
paurā jānapadā grāmyānaigamāḥ pārvatā api /
tathonya deśikā lokā api sarvve samāgatāḥ // SvayambhuP_7.16 //
tatra sabhāsanāsīnaṃ saṃbuddha staṃ munīśvaraṃ /
bhagavantaṃ samālokya sarve saṃghāḥ samāyayuḥ // SvayambhuP_7.17 //
bhikṣavaḥ śrāvakāḥ sarve yatayo yogino 'piḥ /
cailakāvratinaścāpi sarve upāsakā api // SvayambhuP_7.18 //
bhikṣuṇyopi tathā sarvāścailikāḥ vratiṇyaḥ /
śrāvikāścāpiḥ tathānyāḥ samupāgatāḥ // SvayambhuP_7.19 //
bodhisattvā mahāsattvā ṛṣayo brahmacāriṇaḥ /
tīrthikā vaiṣṇavāḥ śaivārnirganthāśca tapasvinaḥ // SvayambhuP_7.20 //
tathānye 'pi samāyātāḥ saddharmaguṇalālasāḥ /
sarve 'pi te munīndra staṃ dṛṣṭvā yayau pramoditāḥ // SvayambhuP_7.21 //
tatra sarve 'pi te lokāstaṃ munīndraṃ yathākramaṃ /
abhyarcya vidhinā natvā tatsabhāyāmupāśrayan // SvayambhuP_7.22 //
tatra sarve 'pi te lokāḥ parivṛtya samantataḥ /
puraskṛtya munīndrantaṃ saṃpaśyantaḥ samāhitāḥ // SvayambhuP_7.23 //
tatsaddharmmāmṛtaṃ pātuṃ tṛṣārttā iva sāgaraṃ /
sāñjalayaḥ prasannāsyāḥ samātasthu yathākramaṃ // SvayambhuP_7.24 //
tāṃlokānsamupāsīnānsarvānsaghānsurānapi /
sarvāllokādhipāṃścāpi dṛṣṭvā sa bhagavāñjinaḥ // SvayambhuP_7.25 //
āryasatyaṃ samārabhya saṃbodhi jñānasādhanaṃ /
ādi madhyānta kalyāṇaṃ saddharmma samupādiśat // SvayambhuP_7.26 //
tatsaddharmmāmṛtaṃ pītvā sarve 'lokāḥ pravodhitāḥ /
sadā bhadrasukhaṃ prāpnu samīcchire susaṃvaraṃ // SvayambhuP_7.27 //
tataḥ sarve 'pi te lokāḥ saṃbuddha guṇavāñchinaḥ /
bodhicaryā vrataṃ dhṛtvā saṃcarire sadā śubhe // SvayambhuP_7.28 //
tadā sarvāṇi kāryāṇi kṛtvā vajrī sa yogavit /
mañjudevaḥ sa bhāryānte svayaṃ nirvṛtimāyayau // SvayambhuP_7.29 //
tato gatvā mahācīne sa mañjuśrī jināśrameṃ /
svadivyavapurādhāya taṃsthau bhāryā samanvitaḥ // SvayambhuP_7.30 //
atra teṣāṃ śarīrāṇi śiṣyāḥ sarve 'pi pāvake /
saṃskṛtya vidhināsthīni gṛhitvā samaśodhayan // SvayambhuP_7.31 //
tataste 'tra tadasthīnigarvyasthāpya yathāvidhi /
caityaṃ kṛtvā pratisthāpya samabhyarcya sadābhajana // SvayambhuP_7.32 //
yeyīdaṃ caityamabhyarcya bhajanti śraddhayā sadā /
te tasya mañjudevasya saddharmmaguṇamāpnuyuḥ // SvayambhuP_7.33 //
matvaivaṃ yebhivāñchanti mañjuśrī dharmmasadguṇaṃ /
atra mañjuśrī yaścaitya sarvadā prabhajantu te // SvayambhuP_7.34 //
ityādiṣṭaṃ munīndreṇa niśamya te sabhājanāḥ /
sarve tatheti śrutva prātyanandatpravodhitāḥ // SvayambhuP_7.35 //
athāsau bhagavān bhūyaḥ śākyasiṃho munīśvaraḥ /
maitreya staṃ sabhāṃcāpi samālokyaivamādiśat // SvayambhuP_7.36 //
tata ścirāṅgate kāle gauḍarāṣṭre narādhipaḥ /
abhūtpracaṇḍa devākhyaḥ śrīmān vajradharāṃśajaḥ // SvayambhuP_7.37 //
sa rājā suciraṃ rājyaṃ nītidharmmeṇa pālayan /
sarvāllokāñchubhe dharme niyujya samacārayat // SvayambhuP_7.38 //
etaddharmmānubhāvena sadā tatra samantataḥ /
subhikṣaṃ maṃgalotsāhaṃ nirutpātanavarktata // SvayambhuP_7.39 //
tadā sarve 'pi te lokāḥ saddharmaguṇalālasāḥ /
kuladharma samācārā dānaśīlavratāratāḥ // SvayambhuP_7.40 //
satyasaṃghā nikādhīrāścaturbrahmavihāriṇaḥ /
kuleśabhajanaṃ kṛtvā prācaranta mitho hite // SvayambhuP_7.41 //
dṛṣṭvā sa nṛpatī rājā sarvāllokāñchubhārthinaḥ /
muditastānsamāmantraya sampaśyannevamādiśat // SvayambhuP_7.42 //
bho lokāḥ paurikāḥ sarve saddharma yadi vāñchatha /
triratna bhajanaṃ kṛtvā carata bodhisamvaraṃ // SvayambhuP_7.43 //
tena yūyaṃ śubhātmānaḥ pariśuddhatrimaṇḍalāḥ /
bodhisattvā mahāsattvā bhavata bodhicāriṇaḥ // SvayambhuP_7.44 //
tataste nirmalātmāno niḥkleśo vimalendriyāḥ /
arhantā bodhimāsādya sambuddhapadamāpsyathaḥ // SvayambhuP_7.45 //
ityādiṣṭaṃ narendreṇa sarve lokā niśaṃmyate /
tatheti prativijñapya prābhyanandatpravodhitāḥ // SvayambhuP_7.46 //
tataḥ sarve 'pi te lokā dhṛtvā rājñānuśāsanaṃ /
triratnabhajanaṃ kṛtvā prācaranta śubhācariṃ // SvayambhuP_7.47 //
dṛṣṭvā tānsakalāllokān bodhicaryā vratāratān /
mahānanda prasannātmā punareva vyacintayan // SvayambhuP_7.48 //
saphalaṃ jīvitaṃ janma mamayecchāsanāratāḥ /
sarve 'lokāḥ samādhāya pracaranti sadā śubhe // SvayambhuP_7.49 //
atha pracaṇḍadevau 'sau dṛṣṭvā rājyaṃ mahotsavaṃ /
saṃsāre 'nartha saṃdṛṣṭvā cintayāmāsa sātmavat // SvayambhuP_7.50 //
atrāhaṃ jalasāṃkrānto 'nu nasyāṃ jirṇṇitendriyaḥ /
tadārogābhibhūto 'pi vrajeyaṃmaṇaṃ dhruvaṃ // SvayambhuP_7.51 //
tadatraiva kiyatkālaṃ tiṣṭheyaṃ sansukhānvitaḥ /
avaśyaṃ bhāvino bhāvā bhavanti bhavacāriṇāṃ // SvayambhuP_7.52 //
sadā bhave bhaved bhadrameva saddharmmacāriṇāṃ /
duḥkhameva sadā kāmacāriṇāṃ bhavacāraṇe // SvayambhuP_7.53 //
tasmādahaṃ parityajya kāmāśraya gṛhāśramaṃ /
nirjane vana ekākī vihareyaṃ samāhitaḥ // SvayambhuP_7.54 //
smṛtvā ratnatrayaṃ dhyātvā saṃbodhinihitāśayaḥ /
bodhicaryāvrataṃ dhṛtvā saṃcareyaṃ jagaddhite // SvayambhuP_7.55 //
iti niścitya sa prājñaḥ pracaṇḍadeva ātmavit /
nṛpatimantriṇaḥ sarvānsamāmantryaivamādiśat // SvayambhuP_7.56 //
bho sarva mantriṇo yūyaṃ śṛṇudhvaṃ me vaco hitaṃ /
atha mayākhyātaṃ tathā caritumarhatha // SvayambhuP_7.57 //
tadyathā jarāsākrānto vṛddhosyāṃ jīrṇitendriyaḥ /
tathā rogābhibhūto 'pi grasiṣye mṛtyunā dhruvaṃ // SvayambhuP_7.58 //
iti me trasyate cittaṃ durgati bhayaśaṃkitaṃ /
avaśyaṃ bhāvino bhāvā bhavacāriṇāṃ // SvayambhuP_7.59 //
bhave bhavet sadā bhadrameva saddharmacāriṇāṃ /
duḥkhameva sadākāmacāriṇāṃ bhavacāriṇe // SvayambhuP_7.60 //
anartharājyaṃ viṣayopabhogyaṃ bhayaṃkaraṃ sarpabhayākulaṃ yat /
anityamasāreti vicintya tatra āgāramadhyāvasituṃ na rocate // SvayambhuP_7.61 //
iti matvāhamutsṛjya kāmāśrayaṃ gṛhāśramaṃ /
vanāśrame śubhārāme vihartumutsahe 'dhunā // SvayambhuP_7.62 //
tadahaṃ svātmajaṃ putraṃ śaktidevaṃ nṛpāsane /
pratiṣṭhāpya nṛpaṃ kartumicchāmi sāṃprataṃ khalu // SvayambhuP_7.63 //
tad bhavanto niśamyātra sarve 'pi mama śāsanaṃ /
abhiṣiṃcya nṛpaṃ kṛtvā bhajatainaṃ mamātmajaṃ // SvayambhuP_7.64 //
ityādiṣṭaṃ narendreṇa śrutvā te mantriṇo janāḥ /
pramāṇaṃ śāsanaṃ bharturityevaṃ pratiśuśruvaḥ // SvayambhuP_7.65 //
tadā sa rājā putraṃ śaktidevamāmantrayaivamāha /
bhedo daṇḍaḥ sāmadānamityatyupāyacatuṣṭayaṃ // SvayambhuP_7.66 //
atrāhaṃ jarasābhikrāntaṃ nūnaṃ syād nirjitendriyaṃ /
tadā rogābhibhūte 'pi vajreyaṃ maraṇaṃ dhuvaṃ // SvayambhuP_7.67 //
tad vanāśrayamicchāmi śreyaḥ ślāghena yatmanā /
puro mṛtyu ripuṃ hanti gṛhasaṃraktameva vā // SvayambhuP_7.68 //
tasmāt saṃsārabhīto me vahudhā bhayaśaṃkayā /
nātra sthātuṃ manoreme gacchāmi nirjanaṃ vanaṃ // SvayambhuP_7.69 //
tasmāt mayā yathā proktaṃ tathā caritumarhasi /
prajānāṃ pālanaṃ kṛtvā dharmanītyā samācara // SvayambhuP_7.70 //
lokān mā khekha yattāpaiḥ kuladharmma samācara /
pareṣvapi dayāyuktairdānaṃ hi śraddhayā kuru // SvayambhuP_7.71 //
prāṇātipātādattādāna kāmamithyādiṃ mā kuru /
mā mṛṣāvāda paiśūnyaṃ pāruṣyaṃ saṃbhinnameva ca // SvayambhuP_7.72 //
mābhidhyā vyāpādadoṣairmithyādṛṣṭyādi saṃtyaja /
etāni tāni sarvāṇi dhāraya dṛḍhacetasā // SvayambhuP_7.73 //
pāpānāṃ mūla eṣo hi sugateneti deśitaḥ /
itthaṃ kṛte 'pi nṛpateritayo na bhaviṣyati // SvayambhuP_7.74 //
tatkasmāt dharmmeṇa prāpyate rājyaṃ dharmmeṇa dhanavarddhanaṃ /
dharmmeṇa dhanasādhyante dharmmeṇa kāma sidhyate // SvayambhuP_7.75 //
kāmasidhyena mokṣaṃ ca prāpyate nātra saṃśayaḥ /
anena jñānamārgeṇa saśāsa nṛpatiḥ sutaṃ // SvayambhuP_7.76 //
tataḥsa janako rājā śaktidevaṃ mamātmajaṃ /
abhiṣiṃcya pratisthāpya nṛpāsane nṛpaṃ vyadhāt // SvayambhuP_7.77 //
jñānāṃkuśabhayenaiva kuṃcitaḥ sagajo yathāniva /
tatra sa janakaḥ sarva putrāya sarvamarppayet // SvayambhuP_7.78 //
tyaktvā parigrahān sarvān punarevamabhāṣata /
adyārabhyāsi sarveṣāṃ lokānāmadhipaḥ prabhuṃ // SvayambhuP_7.79 //
sarvadharmānuśāstā ca sarvasattvahitārthabhṛt /
namāma pitaraṃ tena śrutvā vākyaṃ rasāniva // SvayambhuP_7.80 //
dhṛtvājñāṃ te yathā tāta prajānāṃ pratipālane /
iti praśāśya tato bhūpaḥ pracaṇḍadeva sanmatiḥ // SvayambhuP_7.81 //
prabodhya putrapatnyādiṃ eko yayau vanāśrame /
tṛṇāsanasa tatra sa nirjaneraṇye vivikte utajāśraye // SvayambhuP_7.82 //
tṛṇāsanasamāsīna tasthau dhyāna samāhitaḥ /
tatraikaṃ viharan kaṃcitkālaṃ sa ṛṣidharmmabhṛt // SvayambhuP_7.83 //
sarvasattvahitotsāhī manasaivaṃ vyacintayat /
kimevaṃ nirjjane 'raṇye dhyātvaiko viharanniha // SvayambhuP_7.84 //
kasmai samupadekṣyāmi saddharmma bodhisādhanaṃ /
dānaśīlakṣamāvīryadhyānaprajñāsamudbhavaṃ // SvayambhuP_7.85 //
puṇyaṃ sattvahitārthāya samākhyātaṃ munīśvaraiḥ /
tadevaṃ nirjjane sthitvā kiṃ me dharmārthasādhanaṃ // SvayambhuP_7.86 //
vinā sattvahitārthena nirartha tapasāpi hi /
kimatra duṣkareṇāpi tapasā siddhisādhanaṃ // SvayambhuP_7.87 //
kevalaṃ sadgatau śrīmatsaukhyalābhārthameva yat /
vinā sattvahitārthena niṣphalaṃ siddhisādhanaṃ // SvayambhuP_7.88 //
tadatra nirjjane sthitvā tapasā niṣphalaṃ mama /
yatsattvānāṃ hitārthāya dharmmaśrīguṇasādhanaṃ // SvayambhuP_7.89 //
vidyāsiddhiḥ samṛddhiśca kṣaṇaṃ vīryabalaṃ śubhaṃ /
tat mamaitāni sarvāṇi saṃsiddhi saṃmitānyapi // SvayambhuP_7.90 //
vinā sattvahitārthena nirarthāni paśoriva /
tadidaṃ vratamṛsṛjya duṣkaraṃ bodhimānasaḥ // SvayambhuP_7.91 //
bodhicaryāvrataṃ dhṛtvā care 'haṃ jagaddhite /
tasmāt tīrtheṣu tīrtheṣu pīṭheṣu puṇyabhūmiṣu // SvayambhuP_7.92 //
saddharmmadeśanāṃ kurvan sattvebhyaḥ pracarāṇyahaṃ /
etatpuṇyaviśuddhātmā pariśuddhatrimaṇḍalaḥ // SvayambhuP_7.93 //
āśu bodhiṃ samāsādya saṃbuddhapada māpnuyāṃ /
iti niścitya sa prājñaḥ pracaṇḍadeva utthitaḥ // SvayambhuP_7.94 //
tataḥ sattvahitārthena pracacāra samāhitaḥ /
evaṃ saḥ pracaran dharmmamupadeśya samantataḥ // SvayambhuP_7.95 //
puṇyakṣetreṣu tīrtheṣu pīṭheṣu prāgraman mudā /
evaṃ bhraman sa sarvatra bhūtaleṣu yathākramaṃ // SvayambhuP_7.96 //
krameṇa saṃcarannatra himālaye samāyayau /
atrāyātaḥ sa saṃvikṣya sarvatra saṃpramoditaḥ // SvayambhuP_7.97 //
aho hīdaṃ mahāpīṭhamitiproktābhyanandata /
tataḥ sa idamālokya dharmmadhātuṃ jinālayaṃ // SvayambhuP_7.98 //
jyotirūpyaṃ prasannātmā praṇatvaiha samāyayau /
atra sa samupāgatya saṃmikṣyenaṃ jinālayaṃ // SvayambhuP_7.99 //
yathāvidhi samabhyarcya śraddhābhakti prasannadhīḥ /
naikapradakṣiṇīkṛtya stutvā gītairmanoharaiḥ // SvayambhuP_7.100 //
aṣṭāṃgai praṇatiṃ kṛtvā dhyātvā japtvā bhajan mudā /
tataścedaṃ sa saṃvīkṣya mañjudevasya nirmmitaṃ // SvayambhuP_7.101 //
caityamabhyarcya saṃstutvā gītairnatvā bhajan mudā /
tato 'sau ca mahādevī yonirūpāṃ khagānanāṃ // SvayambhuP_7.102 //
samālokya prasannātmā yathāvidhi samarccayet /
tatrāpi sa mahāsattva stutvā gītairmanoharaiḥ // SvayambhuP_7.103 //
aṣṭāṅgaiḥ praṇatiṃ kṛtvā pradakṣiṇātyanekaśaḥ /
śraddhayā śaraṇaṃ gatvā smṛtvā dhyātvā samāhitaḥ // SvayambhuP_7.104 //
tad vidyā dhāraṇīmantraṃ japitvā prābhyanandata /
tato 'sau ca mahāsattvo vāgmatīpramukhānyapi // SvayambhuP_7.105 //
tīrthānyetāni sarvāṇi sa samīkṣya prābhyanandata /
tata sa teṣu tīrtheṣu sarveṣvapi yathākramaṃ // SvayambhuP_7.106 //
snātvā dānavratādīni kṛtvā bhajan pramoditaḥ /
tato 'ṣṭau vītarāgāṃśca dṛṣṭvā sa saṃpraharṣitaḥ // SvayambhuP_7.107 //
yathāvidhi samabhyarcya stutvā natvā bhajan kramāt /
tataḥ pracaṇḍadevaḥ sa bodhisattvaḥ prasāditaḥ // SvayambhuP_7.108 //
atraiva sarvadāśritya vrataṃ caritumaicchata /
tataḥ sa vimalālokya himālaye samantataḥ // SvayambhuP_7.109 //
saddharma paramānandaṃ bhuktvotsahe sunivṛttau /
tataḥ sa mañjudevasya śiṣyaṃ śāsana sambhṛtaṃ // SvayambhuP_7.110 //
sadguruṃ samupāśritya prārthayadevamānataḥ /
bhadantātra puṇyakṣetre mahāpīṭhe himālaye // SvayambhuP_7.111 //
prabrajyāsambaraṃ dhṛtvā saṃsthātumutsahe sadāḥ /
tad bhavān kṛpayā mahayaṃ saṃbodhijñānasādhanaṃ // SvayambhuP_7.112 //
prabrajyāsamvaraṃ dātuṃ samarhati jagaddhite /
iti saṃprārthitaṃ tena niśamya sa guṇākaraḥ // SvayambhuP_7.113 //
bodhisattvaṃ suvijñaṃ taṃ sampaśyannevamabravīt /
ehi bhadra samīcchā te yadyasti bauddhasambare // SvayambhuP_7.114 //
pravajyā vratamādhāya saṃcarasva samāhitaḥ /
ityuktvā sa mahābhijñaḥ pravrajitaṃ vidhāya taṃ // SvayambhuP_7.115 //
bodhicaryāvrataṃ datvā pracārayejjagaddhite /
tatra sa muṇḍitapātrī surakta cīvarāvṛtaḥ // SvayambhuP_7.116 //
brahmacārī yatirbhikṣuniḥ kleśorhan sudhīrabhūt //
śāntaśrībhikṣuriti nāmo 'bhūt /
tataḥ sa sarvavicchāstā bodhisattvā hitārthadik // SvayambhuP_7.117 //
sa devāsuralokānāmapi vandyārcito 'bhavat /
tadārabhya sa śāntaśrīdharmadhāto jinālaye // SvayambhuP_7.118 //
triratnabhajanaṃ kṛtvā tasthau bodhivrataṃ caran /
sa ekasmin dine cemaṃ jyotīrūpaṃ prabhāsvaraṃ // SvayambhuP_7.119 //
ratnapadmāsanāsīnaṃ paśyannevaṃ vyacintayet /
aho hyayaṃ svayaṃ jāto jyotirūpo prabhāsvaraḥ // SvayambhuP_7.120 //
ratnapadmāsanāsīnaḥ saṃtiṣṭhate jagaddhite /
kiyatkālamayaṃ śrīmān dharmmadhāturjinālayaḥ // SvayambhuP_7.121 //
evaṃ saṃbhāṣayan lokān saṃsthāsyate jagaddhite /
yataḥ kalau samayā te loka pañcakaṣāyite // SvayambhuP_7.122 //
sarve lokā durācārā bhaviṣyanti durāśayāḥ /
madābhimānino duṣṭā lobhinaḥ kāmacāriṇaḥ // SvayambhuP_7.123 //
īrṣyālavaḥ pramattāśca mātsaryavyākulāśayāḥ /
kleśāhaṃkāragarvāndhā nirvivekāḥ pramādinaḥ // SvayambhuP_7.124 //
kāmabhogātisaṃraktā daśākuśalacāriṇaḥ /
tadā kathamayaṃ śrīmān jyotīrūpaḥ prabhāsvaraḥ // SvayambhuP_7.125 //
ratnapadmāsanāsīna evaṃ tiṣṭhejjagaddhite /
nūnaṃ ye lobhino duṣṭāḥ kleśavyākulamānasāḥ // SvayambhuP_7.126 //
imaṃ caityaṃ pratikṣipya ratnāni saṃharet tadā /
duṣṭā ca tathānye 'pi duṣṭāḥ kleśābhimāninaḥ // SvayambhuP_7.127 //
jyotīrūpamimaṃ caityaṃ dhvaṃsayiṣyanti sarvathā /
evaṃ tadā kalau kāle dhvaṃsite 'smin jinālaye // SvayambhuP_7.128 //
mahāpātakasaṃbhūtaṃ mahotpātaṃ bhaved dhruvaṃ /
iti hetorahaṃ dharmadhātorasya surakṣaṇe // SvayambhuP_7.129 //
guptikarttu śilāchādya caityaṃ kuryā mahochrayaṃ /
tadā sarve 'pi lokāste imaṃ stūpaṃ mahochritaṃ // SvayambhuP_7.130 //
samīkṣya śraddhayā bhaktyā bhajiṣyanti prasāditāḥ /
tadaitat puṇyabhāvena sarvadātra samantataḥ // SvayambhuP_7.131 //
subhikṣaṃ maṅgalotsāhaṃ nirutpātaṃ bhaved dhruvaṃ /
iti dhyātvā sa śāntaśrīḥ śāstāraṃ taṃ punarmudā // SvayambhuP_7.132 //
upetya sāñjalirnatvā prārthayadevamādarāt /
bhadanta sadgurośāstaryadicchāmiha sāmprataṃ // SvayambhuP_7.133 //
dharmmādhātumimaṃ caityaṃ gupti karttuṃ surakṣaṇe /
tadūrddha śilayāchādya svīṣṭikābhiḥ samuchritaṃ // SvayambhuP_7.134 //
stūpaṃ kṛtvā pratiṣṭhāpya sthirīkarttuṃ samutsahe /
ityatra me bhavāñchāstā gupti kṛtvābhirakṣaṇe // SvayambhuP_7.135 //
dharmmadhātoḥ jagadbhartturanujñāṃ dātumarhati /
iti saṃprārthite tena śāntaśriyā niśamya saḥ // SvayambhuP_7.136 //
mahāmatirmahāsattvaṃ taṃ paśyannevamabravīt /
bhadrasvaṃyambhūvāṃstasya guptikarttuṃ yadīcchasi // SvayambhuP_7.137 //
pratyekaṃ śrāvakaṃ yānaṃ muktvā mahati saṃśritaḥ /
vajrābhiṣekamādāya cara vajravrataṃ punaḥ // SvayambhuP_7.138 //
tato mārān vinirjjitya samārādhya jineśvaraṃ /
saṃprārthya śilayācchādya kuru stūpaṃ samuchritaṃ // SvayambhuP_7.139 //
iti śāstā samādiṣṭaṃ niśamya sa pramoditaḥ /
śāstāraṃ taṃ praṇatvā ca prārthayadevamādarāt // SvayambhuP_7.140 //
sadgururme bhavāñchāstā dharmmadhātusurakṣaṇe /
vajracaryāvrataṃ datvā cāraya māṃ jagaddhite // SvayambhuP_7.141 //
iti saṃprārthite tena śāntaśriyā niśamya saḥ /
mahāmatirmahāsattvaṃ taṃ samīkṣyaivamabravīt // SvayambhuP_7.142 //
yadi śraddhāsti te bhadra vajracaryā mahāvrataṃ /
yathāvidhi pradāsyāmi tad gṛhāṇa jagaddhite // SvayambhuP_7.143 //
ityuktvā sa mahācāryastasmai śāntaśriye kramāt /
sābhiṣekaṃ mahāyāne vajracaryāvrataṃ dadau // SvayambhuP_7.144 //
śāntaśrīvajrācārya iti sthāpitaḥ tatkṣaṇe 'rye cādhijñaprāpto 'bhūt /
tataḥ prāptābhiṣekaḥ sa śāntaśrī vajrayogavit // SvayambhuP_7.145 //
sa svātmā dakṣiṇāṃ tasmai gurave pradadau mudā /
tataḥ sa vajradhṛg yogī mahābhijñaḥ susiddhimān // SvayambhuP_7.146 //
svakuleśaṃ samārādhya sagaṇaṃ prābhajan mudā /
tataḥ sa vajradhṛg yogī mahābhijñaḥ susiddhimān // SvayambhuP_7.147 //
saddharmmasādhanotsāhī sarvavidyādhipopyabhūt /
tataḥ sāsturanujñāṃ sa samāsādya prasāditaḥ // SvayambhuP_7.148 //
dharmadhātuṃ samārādhya prārthayadevamānataḥ /
bhagavan nātha sarvajña bhavatāṃ rakṣaṇāya yat // SvayambhuP_7.149 //
jyotīrūpaṃ samācchādya caityaṃ karttumihotsahe /
tad bhavān trijagannātha kṛpayā me prasīdatu // SvayambhuP_7.150 //
yada trāpyaparārdha me tatsarva kṣantumarhati /
iti saṃprārthya sa prājña jyotīrūpaṃ jinālayaṃ // SvayambhuP_7.151 //
sa ratnapadmāchādya śilayā samagopayat /
taduparīṣṭikābhiśca vidhāya caityamucchritaṃ // SvayambhuP_7.152 //
yathāvidhi pratiṣṭhāpya mahotsāhaiḥ sadābhajat /
tata idañca pucchāgraṃ mañjudevasya nirmmitaṃ // SvayambhuP_7.153 //
caityaṃ sa śilayāchādya stūpaṃ vyadhāttathottamaṃ /
idaṃ stūpaṃ ca sa śāntaśrīḥ pratiṣṭhāpya yathāvidhi // SvayambhuP_7.154 //
sarvadā śraddhayā bhaktyā mahotsāhairmudābhajat /
tataścāsau mahācāryaṃ ārādhya pañcadevatāḥ // SvayambhuP_7.155 //
pañca sutāḥ pureṣvevaṃ pratiṣṭhāpya sadābhajat /
tad yathā devatā pañca prathamaṃ vāyudevatā // SvayambhuP_7.156 //
vāyupure pratiṣṭhāpya vahnipuro 'gnidevatā /
nāgapure ca nāgendro vasupure vasundharāṃ // SvayambhuP_7.157 //
śāntipure mahāśrīmatsambaraṃ sugaṇaṃ tathā /
etān sarvān samārādhya sa ācārya yathāvidhi // SvayambhuP_7.158 //
mahotsāhaiḥ samabhyarcya prābhajan sarvadā mudā /
evaṃ kṛtvā sa ācārya śāntaśrīḥ kṛtakṛtyau maharddhikaḥ // SvayambhuP_7.159 //
bhadraśrīmantrasaṃsiddhaḥ sarvavidyādhipo 'bhavat /
tato bhūyaḥ sa ācāryo bodhisattvā mahāmatiḥ // SvayambhuP_7.160 //
sarvasattvahitotsāhī dhyātvaivaṃ samacintayat /
atraivamahamārādhya sarvān devān yathāvidhi // SvayambhuP_7.161 //
pratiṣṭhāpya samabhyarcya mahotsāhairbhaje mudā /
tathātra sarvadā dharmmadhātuvāgīśvaraṃ sadā // SvayambhuP_7.162 //
smṛtvā dhyātvā samārādhya saṃtiṣṭheyaṃ jagaddhite /
iti dhyātvā sa śāntaśrīrācāryastriguṇārthabhṛt // SvayambhuP_7.163 //
sarvasattvahitārthena tathāvatraiva nanditaḥ /
evaṃ tā devatā bhaktyā bhajanti ye yathāvidhi // SvayambhuP_7.164 //
te bhadraśrīguṇāpannā bhaveyurbodhicāriṇaḥ /
tad viśeṣaphalaṃ cāpi śṛṇu maitreya sāṃprataṃ // SvayambhuP_7.165 //
sarva sattvānubodhārtha vakṣyāmyatra samāsataḥ /
tadyathā ye samārādhya sagaṇāṃ vāyudevatāṃ // SvayambhuP_7.166 //
yathāvidhi samabhyarcya saṃbhajante samādarāt /
teṣāṃ vātamahotpātabhayaṃ kvāpi na vidyate // SvayambhuP_7.167 //
nīrogyaṃ śrīsamāpannaṃ kāmabhojyaṃ sadā bhave /
ye cāpyevaṃ samārādhya sagaṇāṃ vahnidevatāṃ // SvayambhuP_7.168 //
yathāvidhi samabhyarcya sambhajante samādarāt /
teṣāṃ vahnimahotpātaṃ bhayaṃ kvāpi na vidyate // SvayambhuP_7.169 //
paripuṣṭendriyārogya mahāsaukhyaṃ sadā bhave /
ye cāpyevaṃ samārādhya sagaṇāṃ nāgadevatāṃ // SvayambhuP_7.170 //
yathāvidhi samabhyarcya prabhajante sadā mudā /
teṣāṃ na vidyate kvāpi durbhikṣotpātajaṃ bhayaṃ // SvayambhuP_7.171 //
bhadraśrīratnasaṃpattikāmabhojyaṃ sadā bhave /
ye cāpyevaṃ samārādhya sagaṇāṃ śrībasundharāṃ // SvayambhuP_7.172 //
yathāvidhi samabhyarcya saṃbhajante samādarāt /
teṣāṃ dāridrayaduḥkhādi bhayaṃ nāsti kadācana // SvayambhuP_7.173 //
bhadraśrīsadguṇāpannamahāsaṃpatsukhaṃ sadā /
ye cāpyevaṃ samārādhya sagaṇaṃ sambaraṃ jinaṃ // SvayambhuP_7.174 //
yathāvidhi samabhyarcya saṃbhajante sadādarāt /
teṣāṃ mārāpasargga ca bhayaṃ kvāpi na vidyate // SvayambhuP_7.175 //
saddharmmaratnasaṃpattimahaiśvaryasukhaṃ sadā /
ye cedaṃ caityamārādhya mañjudevasya nirmmitaṃ // SvayambhuP_7.176 //
yathāvidhi samabhyarcya saṃbhajante samādarāt /
taddurbhbhagā durācārā duṣṭā syurna kadācana // SvayambhuP_7.177 //
sarve dharmādhipā nāthā bhaveyuḥ śrīguṇākarāḥ /
ye cāpīdaṃ samārādhya dharmmadhātuṃ jinālayaṃ // SvayambhuP_7.178 //
yathāvidhi samabhyarcya sambhajante samādarāt /
te sarvve vimalatmāno bhadraśrīsadguṇāśrayāḥ // SvayambhuP_7.179 //
bodhisattvā mahābhijñā bhaveyu bodhicāriṇaḥ /
ya etā devatāḥ sarvāḥ smṛtvā dhyātvāpi sarvadā // SvayambhuP_7.180 //
nāmāpi ca samuccārya saṃbhajante samādritāḥ /
te 'pi sarve na yāsyanti durggatiṃ ca kadācana // SvayambhuP_7.181 //
sadā sadgatisaṃjātā bhaveyuḥ śrīguṇāśrayāḥ /
tataste sukṛtāraktāḥ sadharmmaguṇalālasāḥ // SvayambhuP_7.182 //
triratnaśaraṇaṃ kṛtvā saṃcareran sadā śubhe /
tataste vimalātmānaḥ pariśuddhendriyāśayāḥ // SvayambhuP_7.183 //
bodhisattvā mahāsattvāścaturbrahmavihāriṇaḥ /
sarvasattvahitādhānaṃ careyurbodhisambaraṃ // SvayambhuP_7.184 //
tataste bodhisaṃbhāraṃ purayitvā yathākramaṃ /
daśabhūmīśvarā nāthā bhaveyuḥ sugatātmajāḥ // SvayambhuP_7.185 //
tataste nirmmalātmānaḥ saṃsāragati niḥspṛhāḥ /
arhantaḥ savala māraṃ nirjitya syurniraṃjanāḥ // SvayambhuP_7.186 //
trividhāṃ bodhimāsādya saddharmmaguṇabhāskarāḥ /
sarvasattvahitārthena saṃbuddhapadamāpnuyu // SvayambhuP_7.187 //
yepyetadguṇamāhātmyaṃ śrutvāpyatyanumoditāḥ /
tathā tatpuṇyamāhātmyaṃ praśasanti samādarāt // SvayambhuP_7.188 //
te 'pi sarve vikalmāṣāḥ pariśuddhitrimaṇḍalāḥ /
śrīmantaḥ sadguṇādhārā bhaveyu bodhimānasāḥ // SvayambhuP_7.189 //
na yāyurdugatiṃ kvāpi sadā sadgatisambhavāḥ /
sarvasattvahitaṃ kṛtvā saṃcarerañjagaddhite // SvayambhuP_7.190 //
tataḥ sarvādhipāste syu rdhammārthi saṃprapūrakāḥ /
bodhisaṃbhāraṃ saṃpūrya saṃbuddhapadamāpnuyuḥ // SvayambhuP_7.191 //
iti satyaṃ parijñāya bauddhaṃ padaṃ yadīcchatha /
etān devān samārādhya bhajadhvaṃ sarvadā bhave // SvayambhuP_7.192 //
etatpuṇyānubhāvena yūyamapyevamābhavaṃ /
durggatiṃ naiva yāyāta kadācin kutracid dhruvaṃ // SvayambhuP_7.193 //
sadā sadgatisaṃjātā bhadraśrīsadguṇāśrayāḥ /
bodhisattvā mahāsattvā bhavata bodhicāriṇaḥ // SvayambhuP_7.194 //
tataḥ saṃbodhisaṃbhāraṃ pūrayitvā yathākramaṃ /
trividhāṃ bodhimāsādya saṃbuddhapadamāpsyatha // SvayambhuP_7.195 //
iti matvātra ye lokā rvāñchanti saugataṃ padaṃ /
sa devān sagaṇāṃ sarvān samārādhya bhajantu te // SvayambhuP_7.196 //
ityādiṣṭaṃ munīndreṇa niśamya te sabhāśritāḥ /
sarve tatheti vijñapya prābhyanandan prabodhitāḥ // SvayambhuP_7.197 //
tadā śāntaśriyā yaṃssaṃ guptikṛto jinālayaḥ /
ityādiśya munīndro 'pi samādhiṃ viddhekṣaṇaṃ // SvayambhuP_7.198 //
iti śrīsvayaṃbhūdharmmadhātuvāgīśvara guptikṛta pravarttano nāma saptamo 'dhyāyaḥ samāptaḥ /
aṣṭama adhyāyaḥ svayambhūcaityāśramanāma sādhanāsuvṛṣṭicaraṇo nāma
atha sa bhagavāñchāstā sa samādherutthitaḥ punaḥ /
maitreyaṃ taṃ sabhāṃ cāpi samālokyaivamādiśat // SvayambhuP_8.1 //
śṛṇu maitreya bhūyo syā etad devānubhāvataḥ /
siddhabhūmeḥ pravakṣāpi mahatsiddhi prabhāvatāṃ // SvayambhuP_8.2 //
tadyathātropachandohe siddhaloka himālaya /
nepāla iti vikhyāte etaddevānubhāvataḥ // SvayambhuP_8.3 //
sadā bhadramahotsāhaṃ subhikṣaṃ nirupadravaṃ /
sarvadravyasamāpanna samṛddhādhamavarttata // SvayambhuP_8.4 //
tadā sarvatra lokāśca daśakuśalacāriṇaḥ /
triratnabhajanāraktāḥ prācarantaḥ sahāśubha // SvayambhuP_8.5 //
etatpuṇyānuliptāste caturbrahmavihāriṇaḥ /
bhadraśrīsadguṇādhīrā babhūvurbodhicāriṇaḥ // SvayambhuP_8.6 //
evameṣāṃ prasiddhābhūdṛddhisiddhiguṇārthadā /
ṛddhāsphītā subhikṣā śrīsamāśrayābhiśobhitāḥ // SvayambhuP_8.7 //
tenātra yogino vijñā yatayo brahmacāriṇaḥ /
smṛtvā dhyātvā kuleśānaṃ samārādhya samāśrayan // SvayambhuP_8.8 //
tathānye 'pi sulokāśca samāgatya prasāditāḥ /
dharmadhātumimaṃ bhaktyā bhajamānāḥ samāśrayan // SvayambhuP_8.9 //
sarvaṣvapi ca tīrtheṣu snānadānādi saṃbaraṃ /
kṛtvāṣṭau vītarāgāṃśca bhajanta samupāśrayan // SvayambhuP_8.10 //
etāśca devatāḥ pañca samārādhya yathāvidhi /
bhajamānā sadotsāhaiḥ prācaranta samāhitāḥ // SvayambhuP_8.11 //
tadā khagānanādevīṃ samārādhya yathāvidhi /
bhajamānā mahotsāhaiḥ prācaranta sadā śubhaṃ // SvayambhuP_8.12 //
evamimaṃ ca pucchāgraṃ caityaṃ mañjuśriyāpi te /
sarve lokāḥ samārādhya prābhajanta prasāditāḥ // SvayambhuP_8.13 //
evaṃ sarve 'pi lokāśca saddharmmābhiratā mudā /
sadā bhadrāṇi karmmāṇi kṛtvātra sarvvadāśrayan // SvayambhuP_8.14 //
evameṣāṃ mahāsiddhi bhūmiḥ śrīsaṃpraśobhitāḥ /
mahājana samākīrṇṇā sarvabhūmyuttamā vabhau // SvayambhuP_8.15 //
tataḥ kālāntareṇātra rājā bhūmi yatirnṛpaḥ /
śrīguṇakāmadevākhya śāstā lokādhipābhavat // SvayambhuP_8.16 //
tadā sa nṛpatiḥ prauḍhā yuvā kāmātilālasaḥ /
yathā kāmarasaṃ bhuktvā prācaran svecchayāraman // SvayambhuP_8.17 //
tataḥ sa kṣatriyāpyevaṃ kāmabhāgābhimohitāḥ /
pramadā guṇasaṃraktā nītidharme nirādaraḥ // SvayambhuP_8.18 //
dṛṣṭvā sa sundarīṃ kāntāmagamyāmapi mohitaḥ /
balenāpi samākṛṣya vubhuje svecchayā mudā // SvayambhuP_8.19 //
evaṃ sa nṛparājāpi kāmadharmmātilālasaḥ /
mantriṣu sarva rājyāṅga niveśya svecchayā ramet // SvayambhuP_8.20 //
tataḥ ste mantriṇaḥ sarve nṛpaṃ taṃ pramadā vaśe /
pratiṣṭhāpya yathākāmaṃ bhuktvā caran yathecchayā // SvayambhuP_8.21 //
tathā bhṛtyā janāścāpi sarve 'pi kleśitāśayāḥ /
saddharmmāṇi pratikṣipya prācaran kāmabhāginaḥ // SvayambhuP_8.22 //
brāhmaṇāśca tathā sarve daśākuśala cāriṇaḥ /
svakuladharmmamaryādaṃ tyaktvā caran yathecchayā // SvayambhuP_8.23 //
vaiśyāścāpi tathā dharmmadravyasaṃgrahalālasāḥ /
svakulavṛttimutsṛjya bhuktvā caran yathepsitaṃ // SvayambhuP_8.24 //
mahājanāstathā sarvepyanyāyadravyasādhinaḥ /
svakuladharmamutsṛjya bhuktvaiva prācaran sukhaṃ // SvayambhuP_8.25 //
vaṇijo 'pi tathā sarve mithyārthasādhanodyatāḥ /
satyadharma pratikṣipya ceruḥ kleśābhimānitāḥ // SvayambhuP_8.26 //
śilpino 'pi tathā sarve kavalabhṛtilālasāḥ /
avidhijñāḥ pramādāndhāścakruḥ karmma yaṃthecchayā // SvayambhuP_8.27 //
tathā nārījanāścāpi kāmakleśāḥ kulāśayāḥ /
svakuladharmamṛtsṛjya prācaranta yathepsitaṃ // SvayambhuP_8.28 //
evaṃ sarve 'pi lokāśca daśākuśalasaṃratāḥ /
svakulācāramutsṛjya prācaranta yathecchayā // SvayambhuP_8.29 //
tīrthikāścāpi ye duṣṭāste dṛṣṭvaivaṃ jinālayaṃ /
ninditvā paribhāṣantaḥ prācaranta yathecchayā // SvayambhuP_8.30 //
tadātra vahavo duṣṭā caurā dhūrttāḥ pragalbhikāḥ /
sādhujanāḥ pratikṣipya ceru mattadvīpā iva // SvayambhuP_8.31 //
sādhavaḥ sajjanāścāpi nīcakarmānucāriṇaḥ /
saddharmmaviratotsāhāśceru bhuktvaiva nīcavat // SvayambhuP_8.32 //
tadaivaṃ pāpasaṃcārāt sarvatrāpyacarat kaliḥ /
saddharmmo durvalī bhūto nīcavadvilayaṃ yayau // SvayambhuP_8.33 //
tadātra pravarībhūte kalisaṃcāra varttate /
dṛṣṭvā lokādhipāḥ sarve bhavanruṣṭaparānmukhāḥ // SvayambhuP_8.34 //
tato 'tra vimukhībhūya sarvalokādhipā api /
dhignṛpamiti bā danto draṣṭumapi na cecchire // SvayambhuP_8.35 //
tadātra lokapālānāṃ sudṛṣṭiviratotsave /
ītayaḥ samupākramya prāvarttitumupācarat // SvayambhuP_8.36 //
tato devā api krūrā ye duṣṭā mārapākṣikāḥ /
sarve tatra rūpālokya mahotpātaṃ pracakrire // SvayambhuP_8.37 //
vahnirapi tathālokya duṣṭavat kopitāśayaḥ /
dhūmākulārciṣā dagdhā mahotpātaṃ vyadhādiha // SvayambhuP_8.38 //
dharmarājāpi ruṣṭābhūn nirdayāṃ nirujānapi /
nihantuṃ prāṇinaḥ sarvān mahāmārīmacārayat // SvayambhuP_8.39 //
naiṛtyā rākṣasendro 'pi prakopitātinirdayaḥ /
sarvatrāpi praviṣṭo 'tra mahotpātaṃ vyadhātsadā // SvayambhuP_8.40 //
varuṇo nāgarājāpi praduṣṭaḥ krūracakṣuṣā //
dṛṣṭvā vārivahān meghān sarvān vṛṣṭiṃ nyavārayet // SvayambhuP_8.41 //
maruto 'pi tathālokya praruṣṭā nirdayā sthitāḥ /
asādhyaṃ pracarantātra mahotpātaṃ pracakrire // SvayambhuP_8.42 //
tathā yakṣāśca ye duṣṭāḥ kinnarā guhyakā api /
gṛhe gṛhe praviśyāpi rogotpātaṃ pracakrire // SvayambhuP_8.43 //
tathā bhūtāḥ piśācāśca vetālāḥ kaṭapūṭināḥ /
ḍākiṇyaḥ pramathāścāpi śākinyaḥ sagaṇā api // SvayambhuP_8.44 //
rudrā api sagandharvā kumbhāṇḍā garuḍā api /
sarvatra pracaranto 'tra mahotpātaṃ pracakrire // SvayambhuP_8.45 //
mātṛkā api sarvāśca sagaṇā aprasāditāḥ /
suduṣṭavālokya sarvān stān drakṣituṃ na samāhire // SvayambhuP_8.46 //
grahāstārāgaṇāḥ sarve viruddhā aprasāditāḥ /
anusaṃdarśanaṃ vāpi kartu naivāvavāṃñchire // SvayambhuP_8.47 //
kuleśā api sarvāśca devatā aprasāditāḥ /
saṃtrāta samarthāstān paśyaṃtya eva tasthire // SvayambhuP_8.48 //
evamanyepi devāśca sarvatrāṇaparāṅmukhāḥ /
teṣāṃ saṃdarśanaṃ kartumapi naiva vāṃchire // SvayambhuP_8.49 //
teṣāṃ trātuṃ tadekāpi na śaśāka kathaṃcana /
evamatra mahotpātaṃ prāvarttata samantataḥ // SvayambhuP_8.50 //
evamatra mahotpātaṃ prarvarttate 'pi sarvataḥ /
sarvakleśā hatātmānaḥ pracakru vigrahaṃ mithaḥ // SvayambhuP_8.51 //
tadevaṃ kalisaṃraktān sarvān lokān vilokya saḥ /
nṛpatiḥ suciraṃ dhyātvā manasaivaṃ vyacintayat // SvayambhuP_8.52 //
hā kaṣṭaṃ pāpajaṃ dhoraṃ jāyate 'trādhunā mama /
tatpāpaśamanāyāyaṃ ko dadhānmahitāśayaḥ // SvayambhuP_8.53 //
kathamiha mahadduḥkhaṃ śamīkarttuṃ vidhāsyate /
paśyannevamupekṣyaiva rameyaṃ sāmprataṃ ca kiṃ // SvayambhuP_8.54 //
yo hi rājā prajāduḥkhamupekṣya ramate sukhaṃ /
sa kiṃ rājā prabhurbhattāṃ duṣṭāhivadvigarhyate // SvayambhuP_8.55 //
yatra rājā prajāduḥkhamupekṣya na vicārayet /
svayameva sukhaṃ bhuktvāramaṃścareyathecchayā // SvayambhuP_8.56 //
tatra sarvaprajā lokāḥ kleśavyākulamānasāḥ /
satyadharmakulācāraṃ hitvā careyurauddhaṭāḥ // SvayambhuP_8.57 //
tataste duritāraktā daśakuśalacāriṇaḥ /
mahāpāpe 'pi nirlajjāḥ saṃcareran yathecchayā // SvayambhuP_8.58 //
etat sarva mahatpātaṃ rbhujīyānnṛpatirdhruvaṃ /
iti satyaṃ samākhyātaṃ nītivijñairmaharṣibhiḥ // SvayambhuP_8.59 //
ityetatpāpavaipākyaṃ bhoktavyaṃ hi mayā bhava /
tadatra kiṃ kariṣyāmi yadupāyaṃ na manyate // SvayambhuP_8.60 //
dhig janma me 'tra saṃsāre yasya rājye sadā kaliḥ /
durbhikṣādi mahātpātaṃ pravarttate divāniśaṃ // SvayambhuP_8.61 //
dhanyāste puruṣā ye hi niḥkleśā vimalāśayā /
vimukta bhava saṃcārā bhikṣavo brahmacāriṇaḥ // SvayambhuP_8.62 //
kiṃ me 'tra janma saṃsāre sukulamapi prabhornṛṇāṃ /
yadahaṃ paśuvad bhuktvā kāmameva rame gṛhe // SvayambhuP_8.63 //
tadetatapāpalipto 'haṃ kleśavyākulamānasaḥ /
narakeṣu bhraman duḥkhaṃ bhuṃjīyāṃ vividhaṃ sadā // SvayambhuP_8.64 //
tadā ko me suhṛt mitraṃ saṃrakṣitumupācarat /
dharmameva tadā trāṇaṃ sarvaduḥkhāpahaṃ bhave // SvayambhuP_8.65 //
dharmāṇāṃ pravaraṃ bauddhaṃ dharmaṃ sarvabhayāpahaṃ /
sarvārthasādhanaṃ siddhamityākhyātaṃ jagaddhitaṃ // SvayambhuP_8.66 //
ityahaṃ sāmprataṃ gatvā gośṛṅge parvate sthitaṃ /
śāntaśriyaṃ mahācāryaṃ prārthayeyaṃ samādarāt // SvayambhuP_8.67 //
sa eva hi mahācārya etadutpātaśāntaye /
vidhānaṃ samupādiśya kuryānme 'tra hitaṃ sadā // SvayambhuP_8.68 //
iti niścitya bhūpālaḥ purohitaṃ samantriṇaḥ /
mahājanāna sapaurāṃśca samāmantrayaivamādiśat // SvayambhuP_8.69 //
bho bhavanto yadatraivaṃ mahotpātaṃ pravarttate /
tacchāntikaraṇaṃ dharmaṃ karttumicchāmi sāṃprataṃ // SvayambhuP_8.70 //
tadācārya mahābhijñaṃ śāntiśriyaṃ samādarāt /
prārthayitvā tadā deśād dharttumicchāmi sadṛśaṃ // SvayambhuP_8.71 //
iti sarve vayaṃ tatra gośṛṅge 'gre samādarāt /
śāntaśriyaṃ mahācārya saṃprārthituṃ vajrāvahai // SvayambhuP_8.72 //
ityādiṣṭaṃ narendraṇa śrutvā purohitādayaḥ /
sarve tatheti vijñapya prābhyanandan prabodhitāḥ // SvayambhuP_8.73 //
tataḥ sa nṛpatī rājā samantrijanapaurikāḥ /
purohitaṃ purodhāya gośṛṅge 'gre mudācarat // SvayambhuP_8.74 //
tatra dṛṣṭvā tamācārya nṛpatiḥ saṃpramoditaḥ /
sametya sāñjalirnatvā pādābje samupāśrayat // SvayambhuP_8.75 //
tathā sarve 'pi lokāśca samīkṣyenaṃ prasāditāḥ /
sametya pādayornatvā samupatasthire mudā // SvayambhuP_8.76 //
tān sarvān samupāsīnān samīkṣya sa mahāmatiḥ /
śāntaśrīstaṃ mahīpālaṃ sampaśyannevamādiśat // SvayambhuP_8.77 //
rājan sadāstu vo bhadraṃ sarvatrāpi nirantaraṃ /
kimarthamiha prāyāsi tat me 'gre vaktuṃmarhasi // SvayambhuP_8.78 //
iti śāntaśriyā prokte nṛpatiḥ sa kṛtāñjaliḥ /
praṇatvā taṃ mahācārya paśyannevaṃ nyavedayet // SvayambhuP_8.79 //
bho śrīśāstayadarthe 'haṃ bhavaccharaṇamāvraje /
tadartha prārthayāmyatra me samupādeṣṭumarhati // SvayambhuP_8.80 //
yat me 'tra pāpato rājye mahotpātaṃ pravarttate /
tacchāntikaraṇopāyaṃ samupādeṣṭumarhati // SvayambhuP_8.81 //
iti saṃprārthite rājñā śāntaśrī mantravit sudhīḥ /
nṛpate taṃ mahāsattvaṃ samālokyaivamādiśat // SvayambhuP_8.82 //
nṛpate pāpato 'traivaṃ mahotpātaṃ pravarttate /
tatpāpaśamanopāyaṃ vakṣāmi te śṛṇuṣva tat // SvayambhuP_8.83 //
yatvamatra nṛpā rājā sarvadharmānupālakaḥ /
nītidharmmānusāreṇa saṃpālayasi na prajāḥ // SvayambhuP_8.84 //
mantriṇo 'pi tathā sarvanītidharmaparāṅmukhāḥ /
bhuktvā kāmasukhānyeva pracaranti yathecchayā // SvayambhuP_8.85 //
tathā bhṛtyā janāścāpi paurāścāpi mahājanāḥ /
svakuladharmamutsṛjya pracaranti yathecchayā // SvayambhuP_8.86 //
evaṃ sarve 'pi lokāśca daśākuśalacāriṇaḥ /
saddharmāṇi pratikṣipya pracaranti pramādataḥ // SvayambhuP_8.87 //
tadaitat pāpavaipākyaṃ bhoktavyaṃmeva hi bhava /
yenaiva yatkṛtaṃ karmma bhoktavyaṃ tena tatphalaṃ // SvayambhuP_8.88 //
evaṃ matvā nṛpaḥ svāmī svayaṃ nītyā vicārayan /
bodhayitvā prayatnena lokān saṃpālayat sadā // SvayambhuP_8.89 //
yadyatra nṛpatiḥ samyaga vicārya pramādataḥ //
svayaṃ kāmasukhānyeva bhuktvā caradyathecchayā // SvayambhuP_8.90 //
tathā sarve 'pi lokāśca nṛpacaryānucāriṇaḥ /
bhuktvā kāmasukhānyeva pracareyuryathecchayā // SvayambhuP_8.91 //
tadā tatra mahotpātaṃ pravarttat pāpato dhruvaṃ /
pravarttite mahotpāta lokā syuḥ pāpaduḥkhitāḥ // SvayambhuP_8.92 //
tatra tān nṛpatiḥ paśyannupekṣyaṃ nirdayaścarat /
lokasaṃrakṣaṇe asaktaḥ sa sarvapāpabhāg bhavet // SvayambhuP_8.93 //
sarvāṇyapi hi pāpāni sarvalokaiḥ kṛtānyapi /
patitvā nṛpateragre pradadyustatphalāni hi // SvayambhuP_8.94 //
iti satyaṃ samākhyātaṃ sarvairapi munīśvaraiḥ /
natvā rājā svayaṃ nītyā vicārayan samācaret // SvayambhuP_8.95 //
iti tena samādiṣṭaṃ śāntaśriyā sumantriṇā /
śrutvā sa nṛpatīrbhītyā saṃtāpatāpitāśayaḥ // SvayambhuP_8.96 //
śāntaśriyaṃ tamācārya samīkṣya śaraṇaṃ gataḥ /
natvā pādāmbuje bhūyaḥ prārthayadevamādarāt // SvayambhuP_8.97 //
śāstaḥ sadā cariṣyāmi bhavadājñāṃ śirāvahan /
tat me yaducitaṃ dharmma tat samādeṣṭumarhati // SvayambhuP_8.98 //
iti saṃprārthitaṃ rājñā śrutvācāryaḥ sa satmatiḥ /
nṛpatiṃ taṃ mahāsattvaṃ sampaśyannevamādiśat // SvayambhuP_8.99 //
rājañchṛṇu samādhāya vakṣyāmi śubhakāraṇaṃ /
yadyasti te kṛpā loka tat kuru yanmayoditaṃ // SvayambhuP_8.100 //
tadyathaiteṣu tīrtheṣu snātvā nityaṃ yathāvidhi /
śuciśīlasamācāraḥ samāhitaḥ trimaṇḍalaḥ // SvayambhuP_8.101 //
sambodhiṃ praṇidhānena sarvasattvahitārthabhṛt /
triratnabhajanaṃ kṛtvā carasva poṣadhaṃ vrataṃ // SvayambhuP_8.102 //
tata imaṃ jagannāthaṃ dharmadhātuṃ jinālayaṃ /
yathāvidhi samārādhya saṃbhajasva sadādarāt // SvayambhuP_8.103 //
tathā sarvā imā pañca devatāśca yathāvidhi /
samārādhya samabhyarcya saṃbhajasva sadādarāt // SvayambhuP_8.104 //
imaṃ mañjuśrīyaṃścāpi caityamārādhya sarvadā /
yathāvidhi samabhyarcya saṃbhajasva mahotsavaiḥ // SvayambhuP_8.105 //
tathāṣṭau vītarāgāṃśca samārādhya yathāvidhi /
samabhyarcya mahotsāhaiḥ saṃbhajasva sadādarāt // SvayambhuP_8.106 //
tathā māheśvarīṃ devī khagānanāṃ samādarāṃ /
samārādhya samabhyarcya saṃbhajasva yathāvidhiṃ // SvayambhuP_8.107 //
ete sarve 'pi devā hi sarvalokādhipeśvarāḥ /
sarvasattvahitārthena prādurbhūtāḥ svayaṃ khalu // SvayambhuP_8.108 //
tadatraiteṣu deveṣu sarveṣu śraddhayā sadā /
vidhinā bhajanaṃ kṛtvā saṃcarasva jagaddhite // SvayambhuP_8.109 //
lokāṃścāpi tathā sarvān bodhayitvā prayatnataḥ /
sarveṣveteṣu tīrtheṣu snānadānādikaṃ sadā // SvayambhuP_8.110 //
kārayitvā mahatpuṇyaṃ jagadbhadrasukhārthadaṃ /
saṃbuddhaguṇasatsaukhyaṃ cāraya poṣadhaṃ vrataṃ // SvayambhuP_8.111 //
eteṣāṃ ca triratnādidevānāṃ bhajanaṃ sadā /
kārayitvā mahotsāhairbodhimārge pracāraya // SvayambhuP_8.112 //
tadaitatpuṇyabhāvena sarvatrāpi caracchubhaṃ /
tadā sarvamahotpātaṃ sarvatra vilayaṃ vrajet // SvayambhuP_8.113 //
tadā brahmamarendrādyāḥ sarve lokādhipā api /
sudṛśātra samālokya pālayeyuḥ sadā mudā // SvayambhuP_8.114 //
tadā saṃpālite 'smiṃna taiḥ savairlokādhipaiḥ punaḥ /
subhikṣaṃ śrīśubhotsāhaṃ pravarttayeddhi sarvadā // SvayambhuP_8.115 //
tadā sarbe 'pi lokāśca nīrogāḥ śrīguṇāśrayāḥ /
viramya pāpamārgebhyaḥ saṃcareran sadā śubhe // SvayambhuP_8.116 //
evaṃ dhṛtvā sadā rājan mahāpuṇya prabhāvataḥ /
ante bodhiṃ samāsādya saṃbuddhapadamāpnuyuḥ // SvayambhuP_8.117 //
evaṃ mahattaraṃ puṇyaṃ triratnabhajanād bhavaṃ /
vijñāyādau triratnānāṃ bhajasva śraddhayā smaran // SvayambhuP_8.118 //
tataḥ sarveṣu tīrtheṣu snātvā śuddhendriyāśayaḥ /
triratnaṃ śaraṇaṃ gatvā bhajasva poṣadhaṃ vrataṃ // SvayambhuP_8.119 //
tataḥ sarvānimān devān dharmmadhātumukhān sadā /
yathāvidhi samārādhya saṃbhajasva samarcayan // SvayambhuP_8.120 //
lokānapi tathā sarvān bodhayitvā prayatnataḥ /
sarveṣveteṣu tīrtheṣu snāpayitvā yathāvidhiṃ // SvayambhuP_8.121 //
triratnaśaraṇe sthāpya saṃbodhijñānasādhanaṃ /
bhadśrīsatguṇādhāraṃ cāraya poṣadhaṃ vrataṃ // SvayambhuP_8.122 //
eteṣāmapi devānāṃ kārayitvā sadārcanaṃ /
bodhimārge pratiṣṭhāpya cāraya pālayañchubhe // SvayambhuP_8.123 //
evaṃ kṛtvā mahatpuṇyaṃ prāpya śrīsadguṇāśrayaḥ /
bodhisattva mahāsattva mahābhijñā bhaveddhruvaṃ // SvayambhuP_8.124 //
tataḥ saṃbodhisaṃbhāraṃ pūrayitvā yathākramaṃ /
arhan bodhiṃ samāsādya saṃbuddhapadamāpnuyāḥ // SvayambhuP_8.125 //
iti śāntaśriyā śāstā samādiṣṭaṃ niśamya saḥ /
nṛpastatheti vijñapya kartumevaṃ samaicchata // SvayambhuP_8.126 //
tataḥ sa nṛpatiḥ sarvān mantriṇassacivāñjanān /
paurān mahājanāścāpi samāmantrayaivamādiśat // SvayambhuP_8.127 //
bho mantriṇo janāḥ sarve 'mātyāḥ paurā mahājanāḥ /
ācāryena yathādiṣṭaṃ tathā caritumarhatha // SvayambhuP_8.128 //
ahamapi tathā dhṛtvā sarvadā bhadrakāraṇaṃ /
triratnaśaraṇaṃ kṛtvā vrataṃ caritumutsahe // SvayambhuP_8.129 //
ityādiṣṭaṃ narendreṇa śrutvā te mantriṇo janāḥ /
paurā mahājanāḥ sarva tatheti pratiśuśruvuḥ // SvayambhuP_8.130 //
tataḥ sa nṛpatiḥ sarveḥ sapurohitamantribhiḥ /
amātyaiḥsacivaiḥ paurairmahājanaiḥ samanvitaḥ // SvayambhuP_8.131 //
sarveṣveteṣu tīrtheṣu snātvā yathāvidhi kramāt /
śuddhaśīlaḥ samādhāya prācarat poṣadhaṃ vrataṃ // SvayambhuP_8.132 //
tatassa vimalātmāna triratnaśaraṇaṃ gatāḥ /
dharmadhātuṃ samārādhya samabhyarcyabhijanmudā // SvayambhuP_8.133 //
tathā vāyupure vāyudevatāṃśca yathāvidhi /
agnipure 'gnidevaṃ ca nāgapure phaṇeśvarān // SvayambhuP_8.134 //
vasupure vasundhārāṃ saddharmmaśrīguṇapradāṃ /
śāntapure maheśānaṃ sambaraṃ sagaṇaṃ kramāt // SvayambhuP_8.135 //
yathāvidhi samabhyarcya śraddhayā samupāśritaḥ /
tathā mañjuśrī yaścaityaṃ samabhyarcyābhajan sadā // SvayambhuP_8.136 //
tathāṣṭau vītarāgāṃśca śrīdevīṃśca khagānanāṃ /
yathāvidhi samārādhya samabhyarcyābhajat sadā // SvayambhuP_8.137 //
tathā sarve 'pi lokāste nṛpavṛttānucāriṇaḥ /
snātvā sarveṣu tīrtheṣu śuddhaśīlā samādarāt // SvayambhuP_8.138 //
triratnaśaraṇaṃ kṛtvā carantaḥ poṣadhaṃ vrataṃ /
dharmmadhātumukhān sarvān devāṃścābhyarcya prābhajan // SvayambhuP_8.139 //
tadaitatpuṇyabhāvena sarvatra śubhamācarat /
tataḥ sarva mahotpātaṃ krameṇa praśamaṃ yayau // SvayambhuP_8.140 //
tadā sarve 'pi te lokā nīrogāḥ puṣṭitendriyāḥ /
mahānandaṃ sukhaṃ prāpya babhūvu dharmmalālasāḥ // SvayambhuP_8.141 //
tad dṛṣṭvā na nṛpo rājā pratyakṣaṃ dharmasatphalaṃ /
aho saddharmamāhātmyamityuktvā nanditācarat // SvayambhuP_8.142 //
tadā suvṛṣṭirevātra na babhūva kathaṃcana /
tad dṛṣṭvā na nṛpaścāsīd durbhikṣaśaṃkitāśayaḥ // SvayambhuP_8.143 //
tataḥ sa karuṇāviṣṭahṛdayaḥ sa nṛpaḥ punaḥ /
śāntaśriyaṃ tamācārya natvaiva prāha sāñjaliḥ // SvayambhuP_8.144 //
ācārya kṛpayā te 'tra carate śubhatādhunā /
sarvadāpi mahotpātaṃ saṃśāmyata samantataḥ // SvayambhuP_8.145 //
suvṛṣṭireva nādyāpi pravarttate kathaṃcana /
suvṛṣṭikaraṇopāyaṃ tat samādeṣṭumarhati // SvayambhuP_8.146 //
iti saṃprārthitaṃ rājñā śrutvācāryaḥ sa satmatiḥ /
nṛpatiṃ taṃ mahāsattvaṃ saṃpaśyannevamabravīt // SvayambhuP_8.147 //
sādhu rājañchṛṇuṣvātra sadā subhikṣakāraṇaṃ /
suvṛṣṭikaraṇopāyamupadekṣyāmi sāṃprataṃ // SvayambhuP_8.148 //
likhitvā maṇḍalaṃ nāgarājānāṃ yadyathāvidhi /
tatra nāgādhipān sarvānāvāhyārādhayevahi // SvayambhuP_8.149 //
tadatra tvaṃ mahāvīrā bhavasvāttaraḥ sādhakaḥ /
yathā māyopadiṣṭāni tathā sarvāṇi sādhaya // SvayambhuP_8.150 //
ityācārya samādiṣṭaṃ śrutvā sa nṛpatirmudā /
tatheti prativijñapya tathā bhavitumaicchata // SvayambhuP_8.151 //
tataḥ sa vajradhṛg vārā nāgapuraṃ yathāvidhi /
likhitvā maṇḍalaṃ ramyaṃ pratiṣṭhāpya samārccayat // SvayambhuP_8.152 //
tatra nāgādhipān sarvānācāryaḥ sa yathākramaṃ /
samārādhya samāvāhya pūjayituṃ samālabhat // SvayambhuP_8.153 //
tatra nāgādhipāḥ sarve samāgatya yathākramaṃ /
svasvāsanaṃ samāśritya saṃtasthire prasāditāḥ // SvayambhuP_8.154 //
karkoṭako 'hirāḍeka eva na lajjayāgataḥ /
tatsamīkṣya sa śāntaśrīrmahācāryā maharddhimān // SvayambhuP_8.155 //
nṛpatiṃ taṃ mahāvīraṃ mahāsattvaṃ maharddhikaṃ /
mahābhijñaṃ samālokya samāmantrayaivamādiśat // SvayambhuP_8.156 //
rājan nāgādhipāḥ sarve samāgatā ihādhunā /
eka karkkoṭako nāgarāja eveha nāgataḥ // SvayambhuP_8.157 //
virūpo 'haṃ kathaṃ nāgarāja mahāsabhāsane /
gatvā tiṣṭheyamityevaṃ dhyātvā nāyāti lajjayā // SvayambhuP_8.158 //
atastaṃ sahasā rājan gatvā tatra mahāhrade /
karkkoṭakaṃ tamāmantraya saṃprārthyeha samānaya // SvayambhuP_8.159 //
yadi saṃprārthyamānāpi nāgachediha so 'hirāṭ /
tadā balena dhṛtvāpi sarvathā taṃ samānaya // SvayambhuP_8.160 //
ityācārya samādiṣṭaṃ śṛtvā sa nṛpatiḥ sudhīḥ /
śāntaśriyaṃ tamācārya paśyannevaṃ nyavedayat // SvayambhuP_8.161 //
ācārya kathamako 'haṃ tatrāgāḍhamahāhrade /
gatvā balena nāgendraṃ dhṛtvā netuṃ praśaknuyāṃ // SvayambhuP_8.162 //
iti nivedya taṃ rājñā śrutvācāryaḥ sa mantravit /
nṛpatiṃ taṃ mahāvīraṃ sampaśyannevamabravīt // SvayambhuP_8.163 //
haridaśvaṃ samāruhya puṣpamatmantraśodhitaṃ /
dhṛtvā braja praśaknoṣi mama mantrānubhāvataḥ // SvayambhuP_8.164 //
durvākuṇḍamidaṃ puṣpaṃ tatrādau kṣipa māṃ smaran /
bhraman yatra caren puṣpaṃ tat yathānusaran baja // SvayambhuP_8.165 //
ityupadeśya duvīkaṃ kuṇḍaṃ mantrābhiśodhitaṃ /
puṣpaṃ datvā narendrāya punarevamupādiśat // SvayambhuP_8.166 //
gatvaivaṃ nṛpate tatra nāgapure sametya taṃ /
karkoṭakaṃ samāmantraya madgiraivaṃ nivedaya // SvayambhuP_8.167 //
bho karkkoṭaka nāgendra yadarthedamihāvraja /
tadbhavānapi jānīyāt tathāpi vakṣyate mayā // SvayambhuP_8.168 //
gośṛṅge mahācāryaḥ śāntaśrī rvajrabhṛt kṛtī /
durbhikṣaśamanaṃ karttuṃ suvṛṣṭicāraṇe sadā // SvayambhuP_8.169 //
tatra nāgapure sarvān nāgādhipān yathāvidhi /
samārādhya samāvāhya pūjayituṃ samārabhat // SvayambhuP_8.170 //
sarve nāgādhipāstatra varuṇādyāḥ samāgatāḥ /
tvameva nāgataḥ kasmāt sahasā gantumarhati // SvayambhuP_8.171 //
evaṃ saṃprārthyamāno 'pi nāgachet so 'hirāḍ yadi /
valenāpi samākṛṣya sahasā nīyatāṃ tvayā // SvayambhuP_8.172 //
iti śāntaśriyā śāstā samādiśya samādarāt /
preṣito 'haṃ tadarthetra tat samagantumarhati // SvayambhuP_8.173 //
ityādiśya sa ācāryaḥ puṣpaṃ mantrābhiśodhitaṃ /
datvā taṃ nṛpatiṃ vīraṃ preṣayat tatra satvaraṃ // SvayambhuP_8.174 //
ityācārya samādiṣṭaṃ niśamya sa mahāmatiḥ /
durvāmuṇḍaṃ samādāya tathetyuktvā tato 'carat // SvayambhuP_8.175 //
tataḥ sa nṛpatirvīraḥ śāstu rājñāṃ śirāvahan /
haridaśvaṃ samāruhya saṃcaranstad hadaṃ yayau // SvayambhuP_8.176 //
tatra tīraṃ samāsādya paśyaṃ nṛpaḥ sa taṃ hadaṃ /
natvācāryamanusmṛtvā durvvākuṇḍaṃ jale 'kṣipat // SvayambhuP_8.177 //
tanprakṣiptaṃ jale 'gāḍhe bhraman nāgapure 'carat /
rājāpyaśvaṃ samāruhya tatpuṣpānusaran yayau // SvayambhuP_8.178 //
evaṃ nāgapure gatvā nṛpatiḥ sa vilokayan /
karkoṭaka mahīndraṃ taṃ sahasā samupācarat // SvayambhuP_8.179 //
tatra sametya sa vīrastaṃ karkoṭakamahīśvaraṃ /
yathācāryāya saṃdipṭaṃ tathā sarvaṃ nyavedayat // SvayambhuP_8.180 //
tat sanniveditaṃ sarva śrutvā nāgādhipāpi saḥ /
kiñcidapyuttaraṃ naiva dadau tasmai mahībhuje // SvayambhuP_8.181 //
tataḥ sa nṛpatiścaivaṃ nivedya taṃ mahīśvaraṃ /
saṃpaśyan samupāmantraya prārthayadamādarāt // SvayambhuP_8.182 //
nāgendro 'tra prasīda tvaṃ śāsturājñāṃ śirovahaṃ /
tvadāmantra na evāhaṃ prāgatastat samāvraja // SvayambhuP_8.183 //
iti saṃprārthyamāno 'pi rājā sa bhujagādhipaḥ /
kiñcitprāpyuttaraṃ naiva dadau tasmai mahībhuje // SvayambhuP_8.184 //
tato 'sau nṛpativīraḥ śāstrādiṣṭaṃ yathā tathā /
sarva nivedya tasyāgre punarevamabhāṣata // SvayambhuP_8.185 //
nāgendra nāparādhaṃ me yattvayā na śrutaṃ vacaḥ /
tanme śāstrā yathādiṣṭaṃ tathā nūnaṃ careya hi // SvayambhuP_8.186 //
ityuktepi narendreṇa karkoṭako hi yo 'pi saḥ /
kiñcidapyuttaraṃ naiva dadau rājñe mahībhṛte // SvayambhuP_8.187 //
tataḥ sa nṛpativīraḥ śāsturājñāṃ śirovahan /
dhṛtvā tamahimākṛṣya gurutmāniva prācarat // SvayambhuP_8.188 //
tato hayāt samānītāḥ guṇakāmadevena saḥ /
ānīte tena mārgeṇa vaśikācala ucyate // SvayambhuP_8.189 //
evaṃ dhṛtvā samākṛṣya sa vīrastaṃ mahīśvaraṃ /
sahasā nāgapure nītvā śāsturagre samācarat // SvayambhuP_8.190 //
ācārya bhavadādeśāt tathā karkkoṭako 'hirāṭ /
dhṛtvākṛṣya mayānītastaṃ samīkṣya prasīdatu // SvayambhuP_8.191 //
iti niveditaṃ rājñā śrutvācāryaḥ samāditaḥ /
nṛpatiṃ taṃ mahāvīraṃ sampaśyannevamādiśat // SvayambhuP_8.192 //
sādhu rājan mahāvīra yadānītastvayāhirāt /
tadenamāsane nītvā saṃsthāpaya yathākramaṃ // SvayambhuP_8.193 //
ityācārya samādiṣṭaṃ śrutvā sa nṛpatistathā /
nāgarājaṃ tamāmantraya svāsane saṃnyaveśayat // SvayambhuP_8.194 //
taṃ dṛṣṭvā svāsanāsīnāṃmācāryaḥ sa yathāvidhiṃ /
nāgendrān stān samāvāhya samārādhya samārcayat // SvayambhuP_8.195 //
tataḥ sa vrajadhṛkājña ācāryaḥ sa mahīpatiḥ /
sarvān nāgādhipān stutvā prārthayuccaivamādarāt // SvayambhuP_8.196 //
bho bhavanto mahānāgarājāḥ sarve mayāgrataḥ /
samārādhya samāvāhya yathāvidhi samarcitāḥ // SvayambhuP_8.197 //
tanme sadā prasīdantu dātumarhanti vāñchitaṃ /
sarvaloka hitārtheva ārādhyayāmi nānyathā // SvayambhuP_8.198 //
yadatra pāpasaṃcārād durbhikṣaṃ varttate 'dhunā /
tena sarve 'pi duḥkhārttā lokaścaranti pātakaṃ // SvayambhuP_8.199 //
taddurbhikṣābhiśāntyartha subhikṣakāraṇaṃ sadā /
suvṛṣṭicaraṇopāyaṃ karomīdaṃ jagaddhite // SvayambhuP_8.200 //
te bhavanto 'tra sarve 'pi sarvasattvābhirakṣaṇe /
cārayituṃ samarhanti suvṛṣṭimatra sarvadā // SvayambhuP_8.201 //
iti saṃprārthitaṃ tena śāntaśriyā niśamyata /
sarve nāgādhipāstasya tatheti pratiśuśruvuḥ // SvayambhuP_8.202 //
taistatheti pratijñātaṃ nāgarājairniśamya saḥ /
śāntaśrī nāgarājān stān prārthayadevamādarāt // SvayambhuP_8.203 //
bhavanto me prasīdantu yadahaṃ prārthaye punaḥ /
sarvasattvahite dātuṃ tadapyarhanti vāñchitaṃ // SvayambhuP_8.204 //
iti saṃprārthite tena śāntaśriyā niśamyate /
sarvvanāgādhipā tasmai tatheti pratiśuśruvuḥ // SvayambhuP_8.205 //
sarve nāgādhipaistaiḥ sampratijñātaṃ niśmya saḥ /
ācāryastānahīndrāṃśca prārthayedevamādarāt // SvayambhuP_8.206 //
bhavantaḥ śrūyatāṃ vākyaṃ yat mayā prārthyate punaḥ /
tadbhavadbhiḥ pratijñātaṃ saṃdhātavyaṃ tathā sadā // SvayambhuP_8.207 //
yadātra pāpasaṃcārād durvaṣṭiśca bhaved dhruvaṃ /
tadā suvṛṣṭisaṃsiddhirsādhanaṃ tat pranīyatāṃ // SvayambhuP_8.208 //
tadyathā bhavatāṃ paṭṭe likhitvā maṇḍalaṃ śubhaṃ /
yathāvidhi pratiṣṭhāpya saṃsthāpituṃ samutsahe // SvayambhuP_8.209 //
durvṛṣṭiḥ syādyadāpyatra tadevaṃ paṭṭamaṇḍalaṃ /
prasārya vidhinārādhya samāvāhya samarcayat // SvayambhuP_8.210 //
evaṃ prasārya paṭṭesmin saṃpūjite yathāvidhi /
suvṛṣṭiratra yuṣmābhiḥ saṃbharttavyā jagaddhite // SvayambhuP_8.211 //
iti saṃprārthite tena śāntaśriyā niśamyate /
sarvanāgādhipāstasmai tatheti pratiśuśruvuḥ // SvayambhuP_8.212 //
tataḥ sa mantravit prājñaḥ sarvanāgādhipājñayā /
likhitvā maṇḍalaṃ paṭṭe pratiṣṭhāpya yathāvidhi // SvayambhuP_8.213 //
paścāt kāle 'tra durvṛṣṭivṛtte suvṛṣṭisādhane /
nāgapure 'tra saṃsthāpya nirdagdha saṃpragopitaṃ // SvayambhuP_8.214 //
tato vajrī sa ācāryaḥ sarvān stān bhujagādhipān /
saṃprārthya vinayaṃ kṛtvā visasarjja vinodayan // SvayambhuP_8.215 //
tataḥ sarve 'pi te nāgarājāḥ svasvālayaṃ gatāḥ /
meghamālāṃ samutthāpya sarvatra samavarṣayan // SvayambhuP_8.216 //
tadā suvṛṣṭisaṃcārād durbhikṣaṃ vilayaṃ yayau /
subhikṣamaṃgalotsāhaṃ prāvarttata samantataḥ // SvayambhuP_8.217 //
tadā sarve 'pi lokāste mahānandapramoditaḥ /
triratnabhajanaṃ kṛtvā prācaranta sadā śubhe // SvayambhuP_8.218 //
tataḥ sa nṛpati rājā dṛṣṭasatyaḥ prasāditaḥ /
śāntiśriyaṃ tamācāryaṃ samabhyarcya yathāvidhi // SvayambhuP_8.219 //
natvāṣṭāṅgaiḥ prasannātmā kṛtvā pradakṣiṇāni ca /
kṛtāñjalipuṭaḥ paśyan prārthayaccaivamādarāt // SvayambhuP_8.220 //
bho bhagavan mahācārya bhavaddharmmānubhāvataḥ /
sarvotpātaṃ śamībhūta suvṛṣṭiḥ saṃpravarttate // SvayambhuP_8.221 //
tadatra sarvadā nūnaṃ nirutpātaṃ samantataḥ /
dharmaśrīmaṃgalotsāhaṃ bhavadeva nirantaraṃ // SvayambhuP_8.222 //
evaṃ sadā kṛpā dṛṣṭayā saṃpaśyan viṣaye mama /
nirutpātaṃ śubhotsāhaṃ kartumarhati sarvathā // SvayambhuP_8.223 //
sāmprataṃ saphalaṃ janma saṃsārajīvitaṃ ca me /
yallokāśca sukhībhūtāḥ saṃcaranta sadā śubhe // SvayambhuP_8.224 //
tadahaṃ sāmprataṃ śāstarbhavadājñāṃ śirāvahan /
svarājyāśramamāśritya careyaṃ pālayañjagat // SvayambhuP_8.225 //
tanmenugrahamādhāya kṛpayā saṃprasāditaḥ /
saṃbodhisādhane cittaṃ sa sthitiṃ karttumarhati // SvayambhuP_8.226 //
iti vijñapya bhūpālasta sya śāstuḥ padāmbuje /
natvānujñāṃ samāsādya mahotsāhaiḥ puraṃ yayau // SvayambhuP_8.227 //
tatra sa nṛpa āśritya samantri sacivo mudā /
bodhicaryāvrataṃ dhṛtvā tasthau kurvan sadā śubhaṃ // SvayambhuP_8.228 //
iti svayambhū caityāśramanāmasādhanasuvṛṣṭicāraṇo nāmāṣṭamo 'dhyāyaḥ /
navama adhyāyaḥ śrīmahācārya śāntikaraguṇasaṃsiddhimahātmyānubhāva prakathanapravartano nāma
atha maitreya ālokya samutthāya kṛtāñjaliḥ /
bhagavantaṃ tamānamya prārthayaccaivamādarāt // SvayambhuP_9.1 //
kadā śāntikaraṃ nāma tasyābhavat kathaṃ punaḥ /
taddhetuṃ śrotumicchāmi samupādeṣṭumarhati // SvayambhuP_9.2 //
iti saṃprārthite tena maitreyeṇa sa sarvavit /
bhagavāstaṃ mahāsattvaṃ sampaśyannevamādiśat // SvayambhuP_9.3 //
śṛṇu maitreya vakṣyāmi śāntaśriyāṃ mahadguṇaṃ /
saddharmmasādhanotsāhaṃ bhadraśrīsadgurṇārthadaṃ // SvayambhuP_9.4 //
yo 'sau rājā mahāsattvaḥ sadharmmaguṇalālasaḥ /
tyaktvā kāmasukhaṃ rājyaṃ tīrthayātrāmupācarat // SvayambhuP_9.5 //
sa sarveṣvapi tīrtheṣu snātvā dānaṃ vidhāya ca /
trisamādhisamācāraḥ saṃcara poṣadhaṃ vrataṃ // SvayambhuP_9.6 //
evaṃ sarveṣu pīṭheṣu bhraman saddharmmamānasaḥ /
yogacaryāvrataṃ dhṛtvā pracacāra samāhitaḥ // SvayambhuP_9.7 //
puṇyakṣetreṣu sarveṣu bhramannaivamihāgatāḥ /
dṛṣṭvaimaṃ maṇḍalaṃ ramye vismitaṃ samupāyayau // SvayambhuP_9.8 //
atraimaṃ dūrato dṛṣṭvā dharmmadhātuṃ jinālayaṃ /
mudāṣṭāṅgaiḥ praṇatvāśuḥ saṃdraṣṭuṃ samupāyayau // SvayambhuP_9.9 //
sametya saṃmahāsattvā jyotīrūpaṃ jinālayaṃ /
dharmmadhātumimaṃ dṛṣṭvā praṇatvā samupāśrayat // SvayambhuP_9.10 //
tataḥ samudito rājā nepāle 'tra manorame /
sarvatrāpi ca saṃdraṣṭuṃ pracacāra vilokayan // SvayambhuP_9.11 //
teṣu sarveṣu tīrtheṣu snātvā datvā yathepsitaṃ /
yathāvidhi samādhāya vrataṃ cara samāhitaḥ // SvayambhuP_9.12 //
tatoṣṭau vītarāgāṃśca dṛṣṭvā sa saṃpramoditaḥ /
yathāvidhi samārādhya samabhyarcya sadābhajan // SvayambhuP_9.13 //
tataścāsau mahādevī khagānanāṃ maheśvarīṃ /
yathāvidhi samārādhya samabhyarcyābhajanmudā // SvayambhuP_9.14 //
tato mañjuśriyaścaityaṃ samīkṣya sa pramoditaḥ /
yathāvidhi samabhyarcya prābhajat samupasthitaḥ // SvayambhuP_9.15 //
tataḥ ścaitatmahatpuṇyaiḥ śāntiśrīśubhitendriyaḥ /
pravajyā saṃvaraṃ dhṛtvā brahmacārī babhūva saḥ // SvayambhuP_9.16 //
yattasya supraśāntaśrīśobhitānīndriyāni ṣaṭ /
taṃ nanāma prasiddhaṃ ca śāntaśrīrityabhūdyataḥ // SvayambhuP_9.17 //
tato 'sau satmatirvijño bodhisattvo jagaddhite /
vajracaryāvrataṃ gṛhaya pracacāra samāhitaḥ // SvayambhuP_9.18 //
tataśca śilayāchādya dharmmadhātuṃmimaṃ jinaṃ /
iṣṭikābhirmahatstūpaṃ vidhāya samagopayat // SvayambhuP_9.19 //
tataḥ pañcapureṣvatra sthāpitā pañca devatāḥ /
mañjuśrīyāmidaṃ caityamanena ca mahatkṛtaṃ // SvayambhuP_9.20 //
evaṃ kṛtvātra kāryāṇi sarvāṇi sa mahāmatiḥ /
bodhisattvā mahābhijñaḥ pracacāra jagaddhite // SvayambhuP_9.21 //
tataścātra mahatpātaṃ śamīkṛtya samaṃtataḥ /
bhadraśrīmaṅgalotsāhaṃ na śāntaśrīḥssadā vyadhāt // SvayambhuP_9.22 //
tataścāsau mahābhijño durvṛṣṭi parivarttate /
nāgarājān samārādhya suvṛṣṭi samacārayat // SvayambhuP_9.23 //
evaṃ sa triguṇābhijñāṃ mahotpāta praśāntikṛt /
śubhaṃkara sadā tena śāntikare iti smṛtaḥ // SvayambhuP_9.24 //
īdṛgmantrī mahābhijño vajrācāryā mahāmatiḥ /
samṛddhisiddhisaṃpannā na bhūtā na bhaviṣyati // SvayambhuP_9.25 //
evaṃ vidhāya sarvatra nirutpātaṃ śubhotsavaṃ /
bodhisattva sa śāntaśrīstrailokyamahitobhavat // SvayambhuP_9.26 //
evamasya mahatpuṇyaṃ bhadraśrīguṇasādhanaṃ /
vijñāya śaraṇaṃ gatvā savitavyaṃ śubhārthibhiḥ // SvayambhuP_9.27 //
yadyasya śaraṇaṃ gatvā śraddhayā samupāśritāḥ /
yathāvidhi samārādhya bhajeyuḥ sarvadā mudā // SvayambhuP_9.28 //
te sarve vimalatmāno niḥkleśā vijitendriyāḥ /
bhadraśrīguṇasaṃpattiṃ sarddhisiddhiṃ samāyayuḥ // SvayambhuP_9.29 //
ye ca tasya sadā smṛtvā dhyātvāpi ca samāhitāḥ /
nāmāpi ca samuccārya bhajeyuḥ śraddhayā sadā // SvayambhuP_9.30 //
te 'pi sarve vikalmāṣāḥ pariśuddhatrimaṇḍalāḥ /
tadguṇaśrīsamāpannā bhaveyu bodhicāriṇaḥ // SvayambhuP_9.31 //
ityevaṃ tatmahatpuṇyaṃ vijñāya tadguṇārthinaḥ /
tasyaiva śaraṇaṃ gatvā bhajantu te sadā mudā // SvayambhuP_9.32 //
ityādiṣṭaṃ munīndreṇa sarve 'pi te sabhāśritāḥ /
lokāstatheti vijñapya prābhyanandan prabodhitāḥ // SvayambhuP_9.33 //
evamasau mahāsattvo bhadraśrīsadguṇārthabhṛt //
sarvasattvahitaṃ kṛtvā saṃtasthe suciraṃ tathā // SvayambhuP_9.34 //
tataḥ kāle gate rājā vṛddhobhijīrṇṇitendriyaḥ /
niḥkleśo viratābhāgo dhyātvaiva samacintayat // SvayambhuP_9.35 //
ahaṃ vṛddhotijīrṇṇāṅgaḥ sthāsyāmyevaṃ kiyāccaraṃ /
avaśyaṃ daivayogeṇa yāsyāmi maraṇaṃ dhruvaṃ // SvayambhuP_9.36 //
tadatrāhaṃ svaputrāya yūne lokānupālane /
sābhiṣekamidaṃ rājyaṃ dātumarhāmi sāmprataṃ // SvayambhuP_9.37 //
iti dhyātvā sa bhūpālo narendradevamātmajaṃ /
abhiṣiṃcya nṛpaṃ kṛtvā bodhayannevamaṃnvaśāt // SvayambhuP_9.38 //
rājan putra samādhāya dharmanītyā samācaran /
triratnabhajanaṃ kṛtvā saṃcarasva sadā śubhe // SvayambhuP_9.39 //
adyārabhyāsi sarveṣāṃ lokānāmadhipaḥ prabhuḥ /
sarvadharmānuśāstā ca sarvasattvahitārthabhṛt // SvayambhuP_9.40 //
tadatra sakalān lokān dharmanītyānupālayan /
triratnabhajanaṃ kṛtvā saṃcaraṃsva sadā śubhe // SvayambhuP_9.41 //
ityanuśāsya tanputraṃ pitā sa bhavanispṛhaḥ /
sarvaparigrahānstyaktvā vanaprasthasamāśrayan // SvayambhuP_9.42 //
tatrasthāsau mahābhijñaḥ pariśuddhitrimaṇḍalaḥ /
samādhinihitaḥ svāntaḥ sasaṃcare bahmasaṃbaraṃ // SvayambhuP_9.43 //
tataḥ kāle gate mṛtyusamaye sa samāhitaḥ /
triratnaṃ sa smaraṃstyaktvā dehaṃ yayau sukhāvatīṃ // SvayambhuP_9.44 //
tataḥ sa nṛpatī rājā narendradeva indravat /
saṃbodhayan prayatnena sarvān lokānapālayat // SvayambhuP_9.45 //
so 'pi rājā viśuddhātmā saddharmmaguṇalālasaḥ /
śāntikaraṃ tamācārya sametya śaraṇaṃ yayau // SvayambhuP_9.46 //
tatra sa samupāśritya śāsturājñāṃ śirovahan /
triratnabhajanaṃ kṛtvā prācarat sarvadā śubhe // SvayambhuP_9.47 //
sadā sarveṣu tīrtheṣu snānaṃ kṛtvā yathāvidhi /
pitrebhyaḥ pradadau piṇḍaṃmarthibhyo 'pi yathepsitaṃ // SvayambhuP_9.48 //
tathāṣṭau vītarāgāṃśca kṣatralokādhipāmapi /
yathāvidhi samārādhya samārcayat sa parvasuḥ // SvayambhuP_9.49 //
tathā ca śrīmahādevīṃ khagānanāṃ yathāvidhi /
samārādhya samabhyarcya mahotsāhairmudābhajat // SvayambhuP_9.50 //
tathā mañjuśrīyaścaitye pṛcchāgresminnupāśrayat /
yathāvidhi samārādhya samabhyarcyābhajat sadā // SvayambhuP_9.51 //
tathā vāyupure vāyudevatāḥ sagaṇā api /
yathāvidhi samārādhya samabhyarcyābhajat sadā // SvayambhuP_9.52 //
tathā vahnipure vahnidevatāḥ sagaṇā api /
yathāvidhi samārādhya samabhyarcyābhajat sadā // SvayambhuP_9.53 //
tathā nāgapure nāgadevatāḥ sagaṇā api /
yathāvidhi samārādhya samabhyarcyābhajat sadā // SvayambhuP_9.54 //
tathā vasupure devīṃ vasudhārāṃ samaṇḍalām /
yathāvidhi samārādhya samabhyarcyā sadābhajat // SvayambhuP_9.55 //
tathā śāntipure śrīmatsambaraṃ sagaṇaṃ jinaṃ /
yathāvidhi samārādhya samabhyarcyā sadābhajat // SvayambhuP_9.56 //
tathā tasya dharmadhātoḥ sa narendraḥ samupāśritaḥ /
yathāvidhi samārādhya prābhajan sarvadārcayan // SvayambhuP_9.57 //
evaṃ sa nṛpatī rājā saddharmaguṇalālasaḥ /
triratnabhajanaṃ kṛtvā saṃprācarat sadā śubhe // SvayambhuP_9.58 //
evaṃ sa nṛpa eteṣu tīrthayātrādikarmasu /
bodhayitvā prayatnena sarvān lokān yayā jayat // SvayambhuP_9.59 //
tathā sarve 'pi te lokā dhṛtvā nṛpānuśāsanaṃ /
eteṣu tīrthayātrādikarmasu saṃpracerire // SvayambhuP_9.60 //
tathāṣṭau vītarāgāṃśca devīṃ khagānanāmapi /
pañcaitā devatāścāpi caityaṃ mañjuśriyo 'pi ca // SvayambhuP_9.61 //
jagadīśaṃ jagannāthaṃ dharmadhātuṃ jinālayaṃ /
yathāvidhi samabhyarcya prābhajanta sadā mudā // SvayambhuP_9.62 //
etaddharmānubhāvena sarvadātra sumaṅgalaṃ /
nirutpātaṃ mahotsāhaṃ prāvarttata samantataḥ // SvayambhuP_9.63 //
evaṃ sa nṛpatī rājā narendra deva ātmanaḥ /
bodhicaryāḥ vrataṃ dhṛtvā saṃpracara jagaddhite // SvayambhuP_9.64 //
parānapi tathā sarvān lokān yatnena bodhayan /
bodhimārge samāyujya prācārayajjagaddhite // SvayambhuP_9.65 //
evaṃ sa indravad rāja bodhisattvā jagatprabhuḥ /
sarvasattvahitaṃ kṛtvā tasthau ciraṃ śubhe raman // SvayambhuP_9.66 //
tataḥ śrīmān sa ācāryaḥ śāntikaro maharddhikaḥ /
kṛtakṛtyaḥ pravṛddho 'pi nirvātuṃ nābhivāṃchati // SvayambhuP_9.67 //
sarvasattvahitākāṃkṣī śāntipurāgratādhasi /
dhyānāgāre mahoddāre yājanaika pramāṇike // SvayambhuP_9.68 //
āropya śrīmahojvāle cintāmaṇi mahādhvajaṃ /
sa prājñaḥ sa mahāsattvo bodhisattvā jinātmajaḥ // SvayambhuP_9.69 //
samādhidhāraṇīvidyāyogadhyānasamāhitaḥ /
sambodhipraṇidhiṃ dhṛtvā tasthau niścaramānasaḥ // SvayambhuP_9.70 //
yadā saddharmmahīṇe 'tra lokapaṃca kaṣāyite /
tadotthāya samādheḥ sa saddharmma deśayiṣyati // SvayambhuP_9.71 //
yadā yadātra satmitraḥ śāstrā vidyādhipā na hi /
tadā tadā na sanmitraḥ śāstrāvidyādhipobhavan // SvayambhuP_9.72 //
sarvānlokān prayatnena nivārya pāpamārgataḥ /
bodhimārge pratiṣṭhāpya cārayiṣyati saddharme // SvayambhuP_9.73 //
evaṃ dhyātvā sa ācāryaḥ śāntikaraḥ samādhibhṛt /
sarvasattvahitārthena tasthau yogasamāhitaḥ // SvayambhuP_9.74 //
evaṃ sa triguṇācāryaḥ sarvasattvahitārthabhṛt /
bodhisattvamahābhijña tiṣṭha tatra jagaddhita // SvayambhuP_9.75 //
ye tasya śaraṇaṃ gatvā smṛtvā dhyātvā samādarāt /
nāmāpi ca samuccāryaṃ bhajanti śraddhayā sadā // SvayambhuP_9.76 //
te 'pi sarve mahābhijñā bodhisattvā vicakṣaṇāḥ /
bhadraśrīguṇasaṃpannā bhaviṣyanti sadā bhave // SvayambhuP_9.77 //
tataste vimalātmānaścaturbrahmavihāriṇaḥ /
bodhicaryāvrataṃ dhṛtvā cariṣyanti jagaddhite // SvayambhuP_9.78 //
tataste bodhisaṃbhāraṃ pūrayitvā yathākramaṃ /
arhanto bodhimāsādya prāpsyanti saugataṃ padaṃ // SvayambhuP_9.79 //
ye ca tadguṇamāhātmyaṃ śṛṇvanti śraddhayā mudā /
te 'pi tadguṇa saṃpatti saṃsiddhiṃ samavāpnuyuḥ // SvayambhuP_9.80 //
iti vijñāya vāñchanti yastasya guṇasaṃpada /
te sadguṇamāhātmyaṃ śrotumarhati sādaraṃ // SvayambhuP_9.81 //
ityādiṣṭaṃ muṇīndrena śrutvā sarvasabhāśritāḥ /
lokāstatheti saṃśrutya prābhyanandan prabodhitāḥ // SvayambhuP_9.82 //
iti śrīmahācāryaśāntikaraguṇasaṃsiddhimāhātmyānubhāvaprakathanapravṛtto nāmādhyāya navamaḥ /
daśama adhyāyaḥ śrī dharmmadhātusvayambhūtpattidharmmamāhātmyasubhāṣitasūtraṃ nāma
athāsau bhagavān bhūyo maitreyaṃ taṃ mahāmatiṃ /
samālokya sabhāṃ cāpi samāmantryaivamādiśat // SvayambhuP_10.1 //
śṛṇu maitreya vakṣyāmi mañjuśriyo jagadguroḥ /
saddharmaguṇamāhātmyaṃ saṃbodhijñānadāyakaṃ // SvayambhuP_10.2 //
yadiyaṃ bhikṣuṇī cūḍā suśīlā brahmacāriṇī /
idaṃ mañjuśriyaṃ ścaityaṃ śraddhayā samupāśritā // SvayambhuP_10.3 //
śuddhotpalasrajo nityaṃ samabhyarcya yathāvidhi /
smṛtvā dhyātvā samārādhya sabhaktyā śraddhayā sadā // SvayambhuP_10.4 //
ādyāṃ cale cule vande svāheti navamākṣaraṃ /
dhāraṇī paramāvidyāṃ paṭhantī bhajane sadā // SvayambhuP_10.5 //
etanpuṇyānubhāvena cūṇḍeyaṃ bhikṣuṇī satī /
pañcābhijñāvatī varṣairdvādaśabhirbhaved dhruvaṃ // SvayambhuP_10.6 //
tataśceyaṃ mahābhijñā śrīsamṛddhiguṇāśrayā /
sarvasattvahitaṃ kṛtvā pracared bodhisaṃvaraṃ // SvayambhuP_10.7 //
tato 'rhantī mahāprājñā pariśuddhatrimaṇḍalā /
trividhāṃ bodhimāsādya saṃbuddhapadamāpsyati // SvayambhuP_10.8 //
evamanyepi lokāśca caityamañjuśriyo traye /
paṭhantī dhāraṇīmenāṃ bhajanti śraddhayā sadā // SvayambhuP_10.9 //
te 'pi sarve vikalmāṣāḥ pariśuddhatrimaṇḍalāḥ /
bhadraśrīsadguṇādhārā bodhisattvā jitendriyāḥ // SvayambhuP_10.10 //
pañcābhijñapadaprāptāścaturbrahmavihāriṇaḥ /
sarvasattvahitādhārā careyurbodhisambaraṃ // SvayambhuP_10.11 //
tataste bodhisaṃbhāraṃ pūrayitvā yathākramaṃ /
jitvā māragaṇān sarvān niḥkleśā vimalendriyāḥ // SvayambhuP_10.12 //
arhanto 'pi mahābhijñāḥ saṃbodhisādhanāratāḥ /
trividhāṃ bodhimāsādya saṃbuddhapadamāpnuyuḥ // SvayambhuP_10.13 //
yūyamapiti matvātra caityamañjuśriyastathā /
paṭhanto dhāraṇīmenāṃ bhajadhvaṃ bodhimānasāḥ // SvayambhuP_10.14 //
etatpuṇyābhiliptā hi pariśuddhatrimaṇḍalāḥ /
yūyamapi tathā sarve bhaveta sugatātmajāḥ // SvayambhuP_10.15 //
bodhisattvā bhadraśrīsadguṇāśrayāḥ /
mahābhijñā jagannāthā bhaveta bhadracāriṇaḥ // SvayambhuP_10.16 //
tataḥ saṃbodhisaṃbhāraṃ pūrayitvā yathākramaṃ /
jitvā māragaṇān sarvāścaturbrahmavihāriṇaḥ // SvayambhuP_10.17 //
arhantastrividhāṃ bodhiṃ prāpya buddhā bhaviṣyatha /
iti satyaṃ parijñāya yadi saṃbodhimicchatha // SvayambhuP_10.18 //
asmin mañjuśriyaścaityaṃ bhajadhvaṃ sarvadā mudā /
ityādiṣṭaṃ munīndreṇa niśamya te sasāṃdhikāḥ // SvayambhuP_10.19 //
sarvalokāstathetyuktvā prābhyanandat prabodhitāḥ /
tataḥ sarve 'pi te lokā brahmāśakrādayo 'marāḥ // SvayambhuP_10.20 //
sarve lokādhipāścāpi sārddhaṃ parijanairmudā /
bhagavantaṃ munīndraṃ taṃ sasaṃgha saṃprasāditāḥ // SvayambhuP_10.21 //
natvā pradakṣiṇī kṛtvā svasvālayaṃ mudā yayuḥ /
sarve martyā nṛpādyāśca samantrijanapaurikāḥ // SvayambhuP_10.22 //
sasāṃdhikaṃ munīndraṃ taṃ natvā svasvālayaṃ yayuḥ /
hārīti yakṣiṇīśāpi sātmajā bauddharakṣaṇī // SvayambhuP_10.23 //
triratnabhajanaṃ kṛtvā dharmadhātorūpāśrayat /
tataḥ sa bhagavāṃścāpi samutthāya sasāṃdhikaḥ // SvayambhuP_10.24 //
prabhāsayañjagadbhāsā jaṭodyānāśrame yayau /
tatra sa trijagannātho vihāre sahasāṃdhikaiḥ // SvayambhuP_10.25 //
saddharmmasamupādiśya vijahāra jagaddhite /
iti te guruṇādiṣṭaṃ śrutaṃ mayā tathocyate // SvayambhuP_10.26 //
śrutvāpyetanmahārājā śraddhayābhyanumodaya /
iti śāstrārhatādiṣṭaṃ niśamya sa narādhipaḥ // SvayambhuP_10.27 //
prasāditastamarhanta natvā prāhaivamādarāt /
bhadantohaṃ samicchāmi saṃdraṣṭuṃ taṃ svayaṃbhuvaṃ // SvayambhuP_10.28 //
tannaipāle pragacchāmi tadanujñāṃ pradehi me /
iti saṃprārthitaṃ rājñā śrutvā sorhanyatirmudā // SvayambhuP_10.29 //
nṛpatiṃ taṃ mahāsattvaṃ saṃpaśyannevamādiśyat /
sādhu rājan samicchā te yadyasti taṃ svayambhuvaṃ // SvayambhuP_10.30 //
draṣṭuṃ gaccha samārādhya bhaja śraddhāsamanvitaḥ /
sarvatīrtheṣu ca snātvā datvā dānaṃ yathepsitaṃ // SvayambhuP_10.31 //
vītarāgāṃ samārādhya samabhyarcyabhijādarāt /
dharmodayāṃ mahādevīṃ khagānanāṃ jineśvarīṃ // SvayambhuP_10.32 //
śraddhayā samupāśritya samabhyarcya bhajādarāt /
pañcapurāsthitāḥ pañca devatāśca yathāvidhi // SvayambhuP_10.33 //
samārādhya samabhyarcya bhaja bhaktyā samādarāt /
mañjudevasya caityaṃ ca samālokya yathāvidhi // SvayambhuP_10.34 //
samārādhya samabhyarcya bhajenāṃ dhāraṇīṃ paṭhan /
ācārya ca guhāsīnaṃ samādhidhyānasaṃsthitaṃ // SvayambhuP_10.35 //
dhyātvārādhya samabhyarcya natvā bhaja samādarāt /
evamanyān mahāsattvān dharmmadhātorūpāsakān // SvayambhuP_10.36 //
sarvānapi samārādhya samabhyarcya praṇāmaya /
etatpuṇyaviśuddhātmā bhadraśrī sadguṇāśrayaḥ // SvayambhuP_10.37 //
bodhisattvā mahāsattvā jagadbharttā bhavedapi /
tataḥ saṃbodhisaṃbhāraṃ pūrayitvā yathākramaṃ // SvayambhuP_10.38 //
arhansaṃbodhimāsādya saṃbuddhapadamāpsyasi /
iti satyaṃ parijñāya saṃbodhi yadi vāñchasi // SvayambhuP_10.39 //
gatvā tatra mahotsāhairdharmmadhātuṃ vilokya taṃ /
yathāvidhi samārādhya bhajasva samupāśritaḥ // SvayambhuP_10.40 //
gaccha te maṅgalaṃ bhuyāt sidhyatu te samīhitaṃ /
yathecchayā samālokya samāyāhi pramoditaḥ // SvayambhuP_10.41 //
iti śāstrā samādiṣṭaṃ śrutvā sa nṛpatirmudā /
taṃ guruṃ sāñjalirnatvā prāpyānujñāmanandataḥ // SvayambhuP_10.42 //
tataḥ sa nṛpatī rājā samantrijanapaurikāḥ /
rājarddhi maṃgalotsāhaiḥ saṃprasthito mudācarat // SvayambhuP_10.43 //
tatra mārge sa rājendraḥ sarvān lokān prasādayan /
mahotsāhaiścarannāśu naipālaṃ samupāyayau // SvayambhuP_10.44 //
tatra prāptaḥ samālokya dūrāt taṃ śrīsvayaṃmbhuvaṃ /
sāñjali praṇatiṃ kṛtvā pramanāḥ sahasā caret // SvayambhuP_10.45 //
tatra sarvatra saṃvīkṣya śubhotsāhapravarttitaṃ /
vismayānanditānsā sa nṛpatiḥ samupāsaret // SvayambhuP_10.46 //
tatra sarveṣu tīrtheṣu krameṇa sa narādhipaḥ /
snātvārthibhyo yathākāmaṃ dadau dānaṃ caran vrataṃ // SvayambhuP_10.47 //
tato 'ṣṭau vītarāgān sa nṛpatirvīkṣya harṣitaḥ /
yathāvidhi samārādhya bhajatyarcya yathāvidhi // SvayambhuP_10.48 //
tato mudācaran vīkṣya dharmmadhātuṃ jinālayaṃ /
yathāvidhi samārādhya samabhyarcyābhajan kramāt // SvayambhuP_10.49 //
tato vāyupure vāyudevatāṃ sagaṇāṃ mudā /
yathāvidhi samārādhya samabhyacyanitobhajata // SvayambhuP_10.50 //
tataścāgnipure vahnidevatāḥ sagaṇāmapi /
yathāvidhi samārādhya saṃpūjyābhajadādarāt // SvayambhuP_10.51 //
tato nāgapure nāgadevatāḥsagaṇā api /
yathāvidhi samārādhya samabhyarcyā mudābhajat // SvayambhuP_10.52 //
tato vasupure devīṃ sagaṇāṃ śrīvasundharāṃ /
yathāvidhi samārādhya bhajatyarcya samādarāt // SvayambhuP_10.53 //
tataḥ śāntipure śrīmatsambaraṃ sagaṇaṃ tathā /
yathāvidhi samārādhya samabhyarcya mudābhajat // SvayambhuP_10.54 //
tataḥ śāntikarācārya samādhidhyānasaṃsthitaṃ /
dhyātvārādhya samabhyarcya prābhajan saṃpramoditaḥ // SvayambhuP_10.55 //
tato dharmmodayā devī khagānanāṃ maheśvarīṃ /
yathāvidhi samārādhya samabhyarcya mudābhajat // SvayambhuP_10.56 //
sambuddhaṃ puṇḍarīkākṣaṃ sarvajña karuṇāspadaṃ /
samantabhadraśāstāraṃ śākyasiṃhaṃ namāmyahaṃ // SvayambhuP_10.57 //
śrīghanaṃ śrīmatiṃ śreṣṭhaṃ śīlarāśiṃ śivakaraṃ /
śrīmantaṃ śrīkaraṃ śāntaṃ śāntimūrti namāmyaham // SvayambhuP_10.58 //
nairātmavādinaṃ siṃhaṃ niravadyaṃ nirāśravaṃ /
nītijñaṃ nirmalātmānaṃ niṣkalaṃkaṃ namāmyaham // SvayambhuP_10.59 //
nirdvandvaṃ nirahaṃkāraṃ nirvikalpaṃ tathāgataṃ /
nirddhūtanikhilakleśaṃ niṣprapaṃcaṃ namāmyahaṃ // SvayambhuP_10.60 //
viśveśvaraṃ viśeṣo 'haṃ viśvarūpaṃ vināyakaṃ /
viśvalakṣaṇasaṃpūrṇṇa vītarāgaṃ namāmyahaṃ // SvayambhuP_10.61 //
vidhāvareṇa saṃpannaṃ viśveśamvimalaprabhaṃ /
vinītavegaṃ vimalaṃ vītamohaṃ namāmyahaṃ // SvayambhuP_10.62 //
dudantidamakaṃ śāntaṃ śuddhaṃ pañcajinālayaṃ /
sugatiṃ suśrutaṃ saumyaṃ śubhrakīrtti namāmyahaṃ // SvayambhuP_10.63 //
yogīśvaraṃ daśabalaṃ lokajñaṃ lokapūjitaṃ /
lokācārya lokamūrtiṃ lokānāthaṃ namāmyahaṃ // SvayambhuP_10.64 //
kalaṃkamuktiṃ kāmāriṃ sakalaikaṃ kalādharaṃ /
kāntamūrti dayāpātraṃ kanakābhaṃ namāmyahaṃ // SvayambhuP_10.65 //
tato mañjuśriyaścaityaṃ dharmadhātumupāśrayan /
yathāvidhi samārādhya samabhyarcyānatobhajat // SvayambhuP_10.66 //
tato mudā caran vīkṣya dharmadhātuṃ jinālayaṃ /
yathāvidhi samārādhya samabhyarcyābhajan mudā // SvayambhuP_10.67 //
bhaktyā paramayāstauṣījinālayaṃ svayaṃbhuvaṃ /
jyotīrūpāya caitanyaṃ rūpāya bhavate namaḥ // SvayambhuP_10.68 //
murādinidhanāya śrīdātre praṇavarupiṇe /
viśvatomukharupāya bhaktavatsala te namaḥ // SvayambhuP_10.69 //
pṛthvyādibhūtanirmātre jagadvaṃdyāyate namaḥ /
jagatsraṣṭe jagatpātre jagaddhartre namo namaḥ // SvayambhuP_10.70 //
dhyānagamyāya dhyeyāya cartuvargapradāyine /
evaṃ stutvā aśokaḥ sa punaḥ kṣamāpanaṃ vyadhāt // SvayambhuP_10.71 //
evaṃ sa nṛpatiḥ sarvān dharmadhātorupāsakān /
mahāsattvān samabhyarcya satkṛtya samatoṣayat // SvayambhuP_10.72 //
evaṃ sa nṛparājaḥ śrī dharmadhatorūpāśritaḥ /
triratnabhajanaṃ kṛtvā prācarad bodhisambaraṃ // SvayambhuP_10.73 //
tataḥ sa nandito rājā samantrijanapaurikaḥ /
natvā pradakṣiṇīkṛtya dharmmadhātuṃ mudācarat // SvayambhuP_10.74 //
tataścaran sa bhūmīndro mahotsāhaiḥ pramoditaḥ /
sahasā puramāsādya vihāra samupācarat // SvayambhuP_10.75 //
tatropetya tamarhantamupaguptasasāṃdhikaṃ /
samīkṣya sañjalirnatvā sabhaikāntaṃ samāśrayat // SvayambhuP_10.76 //
taṃ samāyātamālokya so 'rhe śāstā prasannadṛk /
svāgataṃ kuśalaṃ kaccinnṛpatiṃ paryapṛcchata // SvayambhuP_10.77 //
tacchutvā sa mahīpālaḥ śāstāraṃ taṃ kṛtāñjaliḥ /
praṇatvā suprasannāsyaḥ saṃpaśyannevamabravīt // SvayambhuP_10.78 //
samāgatosmyahaṃ śāstarbhavatkṛpānubhāvataḥ /
kuśalaṃ me kathaṃ na syāt sarvatrāpi sadāpi hi // SvayambhuP_10.79 //
bhavatkṛpānubhāvena nepāle 'haṃ mudācaran /
dṛṣṭvā sarveṣu tīrtheṣu snātvā dānaṃ yathepsitaṃ // SvayambhuP_10.80 //
tathāṣṭau vītarāgāśca samālokya pramāditaḥ /
yathāvidhi samārādhya samabhyarcyabhijaṃ kramāt // SvayambhuP_10.81 //
tataḥ samīkṣya taṃ śrīmaddharmmadhātuṃ svayaṃbhuvaṃ /
yathāvidhi samārādhya samabhyarcyābhajan mudā // SvayambhuP_10.82 //
tato vāyupure vāyudevatābhyarccitā mayā /
tataścāgnipure vahnirdevatāpi mayārccitā // SvayambhuP_10.83 //
tathā nāgapure nāgarājāṃścāpi mayārccitā /
tathā tathā vasupure devī vasundharāṃ samarccitā // SvayambhuP_10.84 //
tataḥ śāntipure śrīmatsambaraśca samarccitaḥ /
tataḥ śāntikarācāryaḥ samālokya mayārcitaḥ // SvayambhuP_10.85 //
devīṃ khagānanāṃ cāpi samārādhya samarcitā /
mañjudevasya caityaṃ ca yathāvidhi samarcitaṃ // SvayambhuP_10.86 //
evaṃ bhadanta tatropacchandohe puṇyabhūtale /
yathāvidhi samārādhya sarvadevā mayārcitāḥ // SvayambhuP_10.87 //
etatpuṇyaṃ mayā labdhaṃ bhavatkṛpānubhāvataḥ /
tadatra janmasāphalyaṃ jīvitaṃ cāpi me 'dhunā // SvayambhuP_10.88 //
tathātra sarvadā śāsta dharmadhātuṃ jinālayaṃ /
smṛtvā nāma samuccārya dhyātvā bhajeya mā bhavaṃ // SvayambhuP_10.89 //
iti rājñā samākhyātaṃ śrutvā so 'rha prasāditaḥ /
nṛpati taṃ samālokya punarevaṃ samādiśat // SvayambhuP_10.90 //
dhanyo 'si yatmahārājadharmadhātuṃ jinālayaṃ /
smṛtvā dhyātvāpi saṃbhaktuṃmicchase 'tra sadā bhaja // SvayambhuP_10.91 //
etatpuṇyaviśuddhātmā bhadraśrīsadguṇāśrayaḥ /
bodhisattvo mahāsattvaḥ sarvadharmādhipo bhaveḥ // SvayambhuP_10.92 //
tataḥ saṃbodhisaṃbhāraṃ pūrayitvā yathākramaṃ /
arhanstribodhimāsādya dhruvaṃ buddhapadaṃ labheḥ // SvayambhuP_10.93 //
samutpattikathāṃ tasya dharmadhātoḥ svayaṃbhuvaḥ /
śrutvāpi yatmahatpuṇyaṃ saṃbodhisādhanaṃ labhet // SvayambhuP_10.94 //
iti matvā samutpattikathāṃ tasya svayaṃbhuvaḥ /
satkṛtya śraddhayā martyāḥ śrotumarhanti sarvathā // SvayambhuP_10.95 //
samutpattikathāṃ tasya dharmadhātoḥ svayaṃbhuvaḥ /
śṛṇvanti ye narā bhaktyā satkṛtya śraddhayā mudā // SvayambhuP_10.96 //
durgatiṃ te na gacchanti kutrāpi hi kadācan /
sadā sadgatisaṃjātā bhadraśrīsadguṇāśrayāḥ // SvayambhuP_10.97 //
sarvasattvahitādhānabodhicaryāvratāratāḥ /
mahābhijñā jagannāthā bhaveyuḥ sugatātmajāḥ // SvayambhuP_10.98 //
krameṇa bodhisambhāraṃ pūrayitvā jagaddhite /
arhantatrividhāṃ bodhiṃ prāpyeyuḥ saugataṃ padaṃ // SvayambhuP_10.99 //
iti matvā mahārāja śrotavyaṃ śraddhayādarāt /
svayambhūguṇamāhātmyaṃ durllabhaṃ bodhivāñchibhiḥ // SvayambhuP_10.100 //
śṛṇvanti ye narā bhaktyā satkṛtya śraddhayā mudā /
svayaṃbhūguṇamāhātmyasaddharmaśrīguṇārthadaṃ // SvayambhuP_10.101 //
te 'pi na durgatiṃ yāyuḥ sadāsadgatisaṃgatāḥ /
bhadraśrīsadguṇādhārā bhaveyurbodhilābhinaḥ // SvayambhuP_10.102 //
tasmādetatmahatpuṇyaṃ śrutvā dhyātvā sadādarāt /
smṛtvā nāma samuccārya saṃbhaktavyaṃ svayaṃbhuvaṃ // SvayambhuP_10.103 //
ahamapi purā rājan dharmmadhātoḥ svayaṃbhuvaḥ /
śrutvā sadguṇasāṃkathyaṃ babhūva saṃpramoditaḥ // SvayambhuP_10.104 //
tato 'haṃ sahasā tatra nepāle samupācaraṃt /
snātvā sarveṣu tīrtheṣu dadau dānaṃ yathepsitaṃ // SvayambhuP_10.105 //
aṣṭau tān vītarāgāṃśca samārādhya mayārcitāḥ /
devīṃ khagānanāṃ cāpi samārādhya samarcitā // SvayambhuP_10.106 //
mañjudevasya caityaṃ ca samārādhya samarcitaṃ /
pañca purā sthitā pañca devatāśca samarcitāḥ // SvayambhuP_10.107 //
tathā śāntikarācāryaḥ samālokya samarcitaḥ /
tataḥśaraṇamāśritya dharmadhāto svayaṃbhuvaḥ // SvayambhuP_10.108 //
satkṛtya śraddhayā nityaṃ samārādhya mudā bhajaṃ /
evaṃ tatra sadāśritya dharmadhātorūpāsakaḥ // SvayambhuP_10.109 //
triratnabhajanaṃ kṛtvā prācaran bodhisaṃbaraṃ /
etatpuṇyaviśuddhātmā pariśuddhatrimaṇḍalaḥ // SvayambhuP_10.110 //
ahaṃ bodhiṃ samāsādya jinātmajā bhave 'dhunā /
iti vijñāya mānuṣyā vāñchanti ye sunirvṛtiṃ // SvayambhuP_10.111 //
dharmadhātuṃ samārādhya bhajantu te sadā mudā /
smṛtvā dhyātvā ca nāmāpi samuccārya samādarāt // SvayambhuP_10.112 //
samālokya praṇatvāpi bhajantu taṃ jinālayaṃ /
ye bhajanti sadā smṛtvā dhyātvā natvā jinālayaṃ // SvayambhuP_10.113 //
drutaṃ saṃbodhimāsādya saṃbuddhapadamāpnuyuḥ /
iti satyaṃ samākhyātaṃ sarvairapi munīśvaraiḥ // SvayambhuP_10.114 //
śrutvānumodya taṃ dharmadhātuṃ smṛtvā bhajantvalaṃ /
subhāṣitamidaṃ yepi śrutvānumoditāśayāḥ // SvayambhuP_10.115 //
dharmadhātumanusmṛtvā dhyātvā bhajanti sarvadā /
te 'pi caitatmahatpuṇyapariśuddhatrimaṇḍalāḥ // SvayambhuP_10.116 //
bhadraśrīsadguṇādhārāścaturbrahmavihāriṇaḥ /
bodhisattvā mahāsattvā mahābhijñāḥ śubhendriyāḥ // SvayambhuP_10.117 //
drutaṃ saṃbodhimāsādya saṃbuddhapadamāpnuyuḥ /
iti me guruṇādiṣṭaṃ śrutaṃ mayā tathocyate // SvayambhuP_10.118 //
tvamapīdaṃ sadā lokā śrāvayitvānumodaya /
etatpuṇyānubhāvena sarvatra sarvadāpi te // SvayambhuP_10.119 //
nirutpātaṃ śubhotsāhaṃ bhavennūnaṃ narādhipaḥ /
iti tenārhatādiṣṭaṃ śrutvāśoko nṛpo mudā // SvayambhuP_10.120 //
tatheti prativijñapya prābhyanandat sapārṣadaḥ /
tataḥ sarve 'pi te lokā niśamyaitatsubhāṣitaṃ // SvayambhuP_10.121 //
anumodya mahotsāhaiḥ saṃcerire śubhe sadā /
tadaitatpuṇyabhāvena sarvatra tatra sarvadā // SvayambhuP_10.122 //
nirutpātaṃ śubhotsāhaṃ prāvarttata nirantaraṃ /
ityādiśya mahābhijño jayaśrīḥ sa mahāmatiḥ // SvayambhuP_10.123 //
sarvānstān sāṃdhikān paśyan punarevaṃ samādiśat /
yatredaṃ dharmmasāṃkathyaṃ prāvarttayet kalāvapi // SvayambhuP_10.124 //
bhāṣetya śṛṇuyādyaśca śrāvayedyaḥ pracārayet /
eteṣāṃ tatra sarveṣāṃ saṃbuddhāḥ sakalāḥ sadā // SvayambhuP_10.125 //
kṛpā dṛṣṭyā samālokya prakuryurbhadramābhavaṃ /
sarvā pāramitā devyasteṣāṃ tatra sadā śivaṃ // SvayambhuP_10.126 //
kṛtvā saṃbodhisaṃbhāraṃ pūrayeyuryathākramaṃ /
sarve 'pi bodhisattvāśca pratyekasugatā api // SvayambhuP_10.127 //
arhanto yoginasteṣāṃ prakuryurmaṅgalaṃ sadā /
sarve lokādhipāścāpi sarve cāpi maharṣayaḥ // SvayambhuP_10.128 //
tatra teṣāṃ hi sarveṣāṃ kuryuḥ samīkṣya maṅgalaṃ /
sarve devādhipāścāpi sarvadaityādhipā api // SvayambhuP_10.129 //
tathā sarve 'pi gandharvāḥ sarvayakṣādhipā api /
garuḍā nāgarājāśca kumbhāṇḍādhīśvarā api // SvayambhuP_10.130 //
samīkṣya sarvadā teṣāṃ rakṣāṃ kuryuḥ samantataḥ /
sarvāśca mātṛkā devyaḥ sabhairavagaṇā api // SvayambhuP_10.131 //
kṛtvā rakṣāṃ sadā teṣāṃ kuryurbhadraṃ samantataḥ /
sarve grahāśca tārāśca siddhā vidyādharā api // SvayambhuP_10.132 //
sādhyāścāpi sadālokya teṣāṃ kuryuḥ sumaṅgalaṃ /
bhūtapretapiśācāśca duṣṭā māragaṇā api // SvayambhuP_10.133 //
vīkṣya teṣāṃ prasannāste rakṣāṃ kuryuḥ sadā mudā /
svayambhūguṇamāhātmya sāṃkathyaṃ yo 'likhet mudā // SvayambhuP_10.134 //
tenāpi likhitaṃ sarva mahāyānasubhāṣitaṃ /
lekhāpitaṃ ca yenedaṃ dharmadhātusubhāṣitaṃ // SvayambhuP_10.135 //
tenāpi sakalaṃ sūtraṃ lekhāpitaṃ bhaved dhruvaṃ /
likhitaṃ cāpi yecedaṃ pratiṣṭhāpya yathāvidhi // SvayambhuP_10.136 //
śuddhasthāne gṛhe sthāpya pūjāṅgaiḥ sarvadārcitaṃ /
tenārhanto jināḥ sarve pratyekasugatā api // SvayambhuP_10.137 //
sasaṃghā bodhisattvāśca bhavanti pūjitāḥ khalu /
yaścāpīdaṃ svayaṃ dhṛtvā parebhyo 'pi samādiśat // SvayambhuP_10.138 //
bhāvayet satataṃ smṛtvā dhyātvāpi praṇamenmudā /
tasya sarvamunīndro hi pratyekasugatā api // SvayambhuP_10.139 //
arhanto bodhisattvāśca tuṣṭā dadyuḥ samīhitaṃ /
yaścaitadupadeṣṭāraṃ sarvāśca śrāvakānapi // SvayambhuP_10.140 //
yathāvidhi sa samabhyarcya bhājanaiḥ samatoṣayet /
tena sarve 'pi saṃbuddhāḥ pratyekasugatā api // SvayambhuP_10.141 //
arhanto bhikṣavaḥ sarve yogino brahmacāriṇaḥ /
bodhisattvāśca sarve 'pi vratino yatayo 'pi ca // SvayambhuP_10.142 //
arcitā bhojitāstuṣṭā bhaveyuranumoditāḥ /
kimevaṃ vahunoktena sarve buddhā munīśvarāḥ // SvayambhuP_10.143 //
sarvāstārāśca devyo 'pi sarvasaṃghā jinātmajāḥ /
nityaṃ teṣāṃ kṛpā dṛṣṭayā samālokyānumoditāḥ // SvayambhuP_10.144 //
rakṣāṃ vidhāya sarvatra varaṃ dadyuḥ samīhitaṃ // SvayambhuP_10.145 //
sarve lokādhipāścāpi sarve devā surādhipāḥ /
rakṣāṃ kṛtvā varaṃ dadyusteṣāṃ saddharmasādhane // SvayambhuP_10.146 //
rājāno 'pi sadā teṣāṃ rakṣā kṛtvānumoditāḥ /
yathābhivāñchitaṃ datvā pālayeyuḥ sadādarāt // SvayambhuP_10.147 //
mantriṇo 'pi sadā teṣāṃ sāmātyasacivānugāḥ /
sabhṛtyasainyabhaṭṭāśca bhaveyurhitakāriṇaḥ // SvayambhuP_10.148 //
sarve vaiśyāśca sarvārthabharttāraḥsyu suhṛnpriyāḥ /
śreṣṭimahājanāḥ sarve bhaveyurhitakāriṇaḥ // SvayambhuP_10.149 //
dviṣopi dāsatāṃ yāyurdṛṣṭāśca syurhitāśayāḥ /
evamanyepi lokāśca servva syurmaitramānasāḥ // SvayambhuP_10.150 //
paśavaḥ pakṣiṇaścāpi sarvakīṭāśca jantavaḥ /
naiva teṣāṃ viruddhā syuḥ bhaveyurhitaśaṃsina // SvayambhuP_10.151 //
evaṃ sarvatra lokeṣu teṣāṃ saddharmasādhināṃ /
nirutpātaṃ śubhotsāhaṃ saumāṅgalyaṃ sadā bhavet // SvayambhuP_10.152 //
evaṃ bhadrataraṃ puṇyaṃ svayabhūṃbhavanodbhavaṃ /
natvā taṃ trijagannāthaṃ bhajadhvaṃ sarvadā mudā // SvayambhuP_10.153 //
ye tasya śaraṇe sthitvā smṛtvā dhyātvā samāhitāḥ /
nāmāpi ca samuccārya bhajanti śraddhayā sadā // SvayambhuP_10.154 //
teṣāṃ trinyapi ratnāni suprasannāni sarvadā /
kṛpā dṛṣṭayā samālokya kṛtvā deyuḥ sadā śubhaṃ // SvayambhuP_10.155 //
iti śāstrāsamādiṣṭaṃ jayaśriyā niśamyate /
jineśvarī pramukhāḥ saṃghā sarve nandanprabodhitāḥ // SvayambhuP_10.156 //
sarvāvatī sabhā sāpi śrutvaitat saṃprasāditāḥ /
tatheti prativijñapya prābhyanandan prabodhitāḥ // SvayambhuP_10.157 //
tataste sakalā lokāḥ samutthāya prasāditāḥ /
jayaśriya sasaṃghaṃ taṃ natvā svasvāśramaṃ yayuḥ // SvayambhuP_10.158 //
tatra nityamupetyatyarddhyā sasaṃghaḥ sajinātmajā /
snātvā sarveṣu tīrtheṣu dhṛtvā vrataṃ yathāvidhi // SvayambhuP_10.159 //
tato 'ṣṭau vītarāgāṃśca devīṃ cāpi khagānanāṃ /
pañcamā devatāścāpi yathāvidhi samarccayan // SvayambhuP_10.160 //
tathā śāntikarācārya caitya mañjuśriyo 'pi ca /
dharmādhātuṃ samārādhya dhyātvābhyarcya sadābhajat // SvayambhuP_10.161 //
tadaitatpuṇyabhāvena viṣaye tatra sarvadā /
nirutpātaṃ śubhotsāhaṃ prāvarttata samaṃtataḥ // SvayambhuP_10.162 //
tataścāsau mahābhijñā jayaśrīḥ sugatātmajaḥ /
sarvānstān sāṃdhikān paśyan punarevaṃ samādiśat // SvayambhuP_10.163 //
yatredaṃ dharmasāṃkathyaṃ pracāritaṃ svayaṃbhuvaḥ /
tatraittpuṇyabhāvena bhavatu sarvadā śubhaṃ // SvayambhuP_10.164 //
saṃbuddhāstatra sarve 'pi pratyekasugatā api /
arhanto bodhisattvāśca kurvantu maṃṅgalaṃ sadā // SvayambhuP_10.165 //
sarve lokādhipāścāpi sarve cāpi maharṣayaḥ /
samālokya sadā tatra prakurvantu sumaṅgalaṃ // SvayambhuP_10.166 //
kāle varṣantu meghāśca bhūyācchaśyavatī mahī /
nirutpātaṃ subhikṣyaṃ ca bhavantu tatra sarvadā // SvayambhuP_10.167 //
rājā bhavatu dhārmmiṣṭho mantriṇo nīticāriṇaḥ /
sarve lokāḥsuvṛttiṣṭhā bhavantu dharmasādhinaḥ // SvayambhuP_10.168 //
sarve sattvāḥ samācārāḥ saṃbodhivihitāśayāḥ /
triratnabhajanaṃ kṛtvā saṃcarantāṃ sadā śubhe // SvayambhuP_10.169 //
iti jayaśriyādiṣṭaṃ śrutvā sarve 'pi sāṃdhikāḥ /
evamastviti prābhāṣya prābhyanandanprasāditāḥ // SvayambhuP_10.170 //
iti śrī dharmmadhātusvayambhūtpattidharmmamāhātmyasubhāṣitasūtraṃ daśama adhyāyaḥ samāptaḥ //
ye dharmmā hetuprabhāvā hetu steṣāṃ tathāgataḥ hyavadat /
teṣāṃ ca yo nirodha evaṃ vādī mahāśramaṇaḥ //
śubhamastu //
 deyadharmo 'yaṃ pravaramahāyāyinaḥ śrīmatrudravarṇṇamahāvihārāvasthitaḥ paramopāsakaśrīśākyavaṃśodbhavaḥ śrīrāmānandena likhito 'gamat saṃpūrṇṇa 
śubhamastu sarvadāḥ //
nepāle hāyane yātaḥ nāgamunīrasānviteḥ /
cāṣāḍhe kṣīnacandre tu pañcamyāñca tithau śubhe // 1 //
saṃpūrṇṇamagamat tasmiṃ śrīrāmānandena lekhitaḥ /
yadi śuddhamaśuddhaṃ vā śodhanīyaṃ dahadvudhaiḥ // 2 //
yatpuṇyalikhite proktaṃ yatpuṇyapātane tathā /
tatpuṇyena jagat sarva prāpnuyād bodhimuttamāṃ // 3 //
śrīrāmānandayā pustaka juro /
śubhaṃ /
upasargga /
maharādaharāścaiva śītarāpūṭaloka vā /
upasarggī mahāmārī saptaite lokahārakaḥ //
saṃvat 934 śrāvaṇa śukla // samāptam //
