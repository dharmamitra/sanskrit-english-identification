k  kailāsaśikharāsīnaṃ kālakandarpanāśanam prasannaṃ parameśānaṃ jagadānandakāraṇam  k praṇamya parayā bhaktyā bhairavī stutimātanot devadeva mahādeva janmadāridryanāśana  k prasīda karuṇāmūrte prasanna parameśvara divyāgamarahasyāni kulakaulādikāni ca  k jāne tava prasādena māyāmaṅgalavigraha śrotumicchāmi sarveśa tava divyarasāyanam  k jarājanmāmayaghnaṃ ca khecaratvādisiddhidam dāridryaduḥkhaśamanaṃ brahmatvādivarapradam  k īśvara uvāca sādhu sādhu mahābhāge sarvalokopakāriṇi tatsarvaṃ jāyate sūtācchuddhātmaprāṇavallabhe  k sarvalokopakārārthaṃ guhyāt guhyatamaṃ hitam rasendrasya samutpattiṃ lakṣaṇaṃ ca surārcite  k tatsarvaṃ sampravakṣyāmi śṛṇu bhairavi samprati rasotpattiḥsurendrair munibhir divyaiḥ gandharvoragakiṃnaraiḥ  k prārthito bhavatyāṃ tu kumārotpattim icchadbhiḥ tārakāsuranāśāya lokānāṃ rakṣaṇāya ca  k tadā himālayagireḥ guhāyāṃ suciraṃ priye saṃkrīḍamānayoḥ kālo gato naḥ putralipsayā  k trijagatkṣobhi surataṃ tyajituṃ preṣitaḥ suraiḥ kapotarūpamāsthāya vahniḥ prāgād gavākṣataḥ  k taṃ dṛṣṭvā lajjayā devi visṛṣṭaṃ surataṃ mayā nikṣiptaṃ vadane vahnerāvayosteja ujjvalam  k tena dandahyamānognirgaṅgāyāṃ tannyamajjayat tena gaṅgāpi saṃtaptā tadbahir visasarja ca  k tat dvidhābhūdbahiḥ prāpya caikaṃ skandaprasūtaye anyacchuddharaso jāto hyāpadaṃbudhipāradaḥ  k śatayojananimneṣu pañcakūpeṣu saṃsthitaḥ tanmalā dhātavo jātā maṇayo divyavastu ca  k tattatkṣetraviśeṣeṇa nāmavarṇādikān guṇān bhinnaḥ prāpto rasendroyaṃ janmadāridryabhañjanaḥ  k te kūpāḥ pralaye pañca saṃjñā jātādi vai mukhāḥ sasaṃcavarṇāṃ nivṛttyā nikṣiptā niyutāni hi  k pañcavarṇāni deveśi sarvasattvayutāni ca pūrvasyāṃ pāradaḥ śveto nānāvarṇairgadāpahaḥ  k cañcalo dakṣiṇasyāṃ tu rasendro nīlavarṇavān doṣahīnotirūkṣaśca sutarāṃ capalaḥ priye  k tena jātā bhujaṅgendrā jarājanmagadoṣojjhitāḥ paścimasyāṃ tu sūtākhyaḥ pītavarṇo tirūkṣakaḥ  k sarvadoṣayutosau tu śuddhoṣṭādaśakarmabhiḥ sarvasiddhiprado devi dehalohādisiddhidaḥ  k uttarasyāṃ diśo raktaḥ sarvadoṣavivarjitaḥ rasāyanaṃ tu tenaiva devā janmajarojkṣitāḥ  k madhye tu miśrako jñeyaḥ sarvavarṇasamanvitaḥ bahiścandrārkācchāyo raso doṣasamanvitaḥ  k sa cāṣṭādaśasaṃskāraiḥ śuddhaḥ siddhiprado bhavet amarāṇāṃ svarūpaṃ tu rasendro hi maheśvaraḥ  k pūrayāmāsatustau ca stokato hyatidurlabhau anyeṣu sarvakāryeṣu siddhadopi hi karmabhiḥ  k aṣṭādaśabhiratyantaṃ śuddhaḥ siddhiprado drutam rasāvatāraṃ yo vetti sa tu dhārmikasattamaḥ  k āyuṣyasukhasaṃtānadhanārogyamavāpnuyāt rasaparyāyāḥ tanniruktaistajanmarogajarāmṛtyudāridryāṃbhonidheḥ param  k pāraṃ dadāti tenaiva pāradaḥ parikīrtitaḥ rasoparasalohādikartṛtvācca rasendrakaḥ  k mama pratyaṅgasūtatvāt sūta ityabhidhīyate sūte yasmātsarvasiddhiṃ tasmātsūta iti smṛtaḥ  k mama deharaso yasmāt rasastasmātprakīrtitaḥ jarāmaraṇadāridryaroganāśāya śasyate  k tasmāśrasa iti prokto dhātutvācca varānane sarvadhātūnrasatyeṣaḥ tasmācca rasa īritaḥ  k mitrakārī savarṇatvātsarvasiddhipradāyakaḥ pārado vyādhisaṃhartā rasendro rasakarmaṇi  k dhātukarmasu sūtaḥ syād rasendro rasasādhane sarvakarmārhatatayā sarvatayā priye  k sarvasiddhiprado devi miśrakoyamudāhṛtaḥ rasagatā doṣāḥamoghasiddhimamalaṃ sarvasiddhipradaṃ rasam  k ālokya tridaśāḥ sarve brahmaviṣṇupuregamāḥ māmabhiprārthayāmāsuḥ stotraiśca vividhaiḥ priye  k rasendradarśanādeva narapakṣimṛgādayaḥ siddhiṃ nānāvidhāṃ yānti tannivāraya śaṃkara  k tasmāt tridhā kañcukābhirdoṣaiścāsau niyojitaḥ tadā prabhṛti doṣaiśca kañcukābhiśca varjitaḥ  k śuddhoṣṭādaśasaṃskāraiḥ sūto bhavati siddhidaḥ rasāvasthāḥdhūmaściṭiciṭiścaiva maṇḍūkaplutireva ca  k sakaṃpaśca vikaṃpaśca pañcāvasthā rasasya tu rasagatayaḥrasasya gatayaḥ pañca jale syājjalavadgatiḥ  k dhūme dhūmagatiḥ sūtaḥ staraṇe haṃsavadgatiḥ kiṭṭe kiṭṭanibhā devi pañcamo jīvavadgatiḥ  k catasro gatayo dṛśyāḥ adṛśyā paṃcamī gatiḥ yantrauṣadhādyai roddhavyāścatasro gatayaḥ priye  k dhyānamantrauṣadhādyaiśca roddhavyā pañcamī gatiḥ naisargikā doṣāḥpārthivaśca tathaivāpya āgneyaścānilastathā  k nābhaso gajacarmākhyaḥ puṇḍarīko visarpakṛt hāridro raktacarmākhyo nāraṅgo raktabindukaḥ  k asahyāgniśca maṇḍūko malā naisargikāḥ smṛtāḥ aupadhikā doṣāḥkālikā malinī caiva kapotī raktakañcukā  k salomī girijā caiva piṅgalī sapta kañcukāḥ aupādhikā imā jñeyāḥ pārade kīrtitāḥ priye  k yaugikā doṣāḥviṣaṃ nāgaśca vaṅgaśca yaugikaśca trayaḥ smṛtāḥ doṣāṇāṃ svarūpambhaumaḥ kuṣṭhakaraścāpyo doṣodrekaṃ karoti saḥ  k āgneyaḥ kurute dāhaṃ vāyavyaḥ śūlakṛdbhavet bādhiryaṃ nābhaso doṣo gajatvaggajacarmakṛt  k puṇḍarīko dadrukaro visarpaśca visarpakṛt hāridraḥ pāḍukṛtprokto raktacarmākṣipāṭalam  k nāraṅgo dumbaraṃ kuṣṭhaṃ raktabījo masūrikāḥ asahyāgnir mohakārī maṇḍūkaścarmakīlakṛt  k malo mūrcchākaro devi khyātā doṣodbhavāstathā kālikā kṛṣṇavarṇaṃ ca malinī malasagraham  k kapotī svarasādaṃ ca visphoṭaṃ raktakañcukā salomī vamanaṃ kuryāt girijā jāḍyakāriṇī  k piṅgalī netraghnī doṣāḥ kacukajāḥ smṛtāḥ viṣaṃ mṛtyuprado nāgo jāḍyaṃ vaṅgassurārcite  k kurute pūtigandhatvaṃ gadā yaugikasambhavāḥ rasasya sthānāntaragatiḥprathamārtavasusnātā surūpā śubhalakṣaṇā  k śuddhāmbaradharā mālyagandhanliptā subhūṣitā uttamāśvasamārūḍhā ratisaṅgavivarjitā  k abhyarcya gaṇanāthaṃ ca bhairavaṃ ca guruṃ purā rasendrabhairavaṃ dhyātvā kūpasthaṃ pāradaṃ priye  k paśyecchīghraṃ tato gacchet na punaḥ pṛṣṭhamīkṣayet eṣā yojanamātroā kumārī hayasādhanā  k tadānīm āharettatu kumārāsaṃjighṛkṣayā kūpamadhyāt samutpatya sonudhāvati tāṃ prati  k yāvadyojanamāgatya punaḥ kūpe viśetkṣaṇāt paritaḥ kṛtagarteṣu teṣu teṣu ca saṃsthitam  k taṃ rasendraṃ śucirbhūtvā gṛhṇīyādrasadeśikaḥ gauravādagnivadanāt patito daradāhvaye  k deśe sa sūto bhūlīnaḥ tantrajñai rasakovidaḥ nikṣipya mṛttikāyantre pātanākhye samāgataḥ  k pārado gṛhyate devi doṣahīnassa ucyate evameva tatra tatra siddhavidyādharaissadā  k nikṣepitaḥ pāradendro vidyate devi siddhidaḥ  k k  śrībhairavī rasopadeśadātāraṃ tacchiṣyaṃ kākinīstriyam rasapūjāṃ tu pṛcchāmi yathāvat kathayasva me  k śrībhairavaḥ rasopadeśakalakṣaṇamśṛṇu bhairavi tatsarvamapūrvaṃ kathayāmi te ācāryo jñānavāndakṣaḥ śīlavān guṇavān śuciḥ  k dharmajñaḥ satyasaṃdhaśca rasaśāstraviśāradaḥ vedavedāntatattvajño nirmalaḥ śivavatsalaḥ  k devībhaktaḥ sadā śānto rasamaṇḍapakovidaḥ mantrasiddho mahāvīro devatāyāgatatparaḥ  k rasadīkṣāvidhānajño mantrauṣadhamahārasān rāgasaṃkhyāṃ bījakalpaṃ dvandvamelāpanaṃ biḍam  k rañjanaṃ sāraṇāṃ tailaṃ dalāni krāmaṇāni ca varṇotkarṣaṃ mṛdutvaṃ ca jāraṇaṃ bālavṛddhayoḥ  k khecarīṃ bhūcarīṃ caiva yo vetti sa gururbhavet śiṣyalakṣaṇamgurubhaktaḥ sadācāro lobhamāyāvivarjitaḥ  k nispṛho nirahaṅkāraḥ satyavāṅniyamasthitaḥ nirālasyaḥ svadharmajñaḥ ṣaṭkarmanirataḥ sudhīḥ  k dambhahiṃsādinirmuktaḥ śivācāreṣu dīkṣitaḥ atyantasādhakaḥ śānto mantrānuṣṭhānatatparaḥ  k dāntaḥ śiṣyaḥ sa vijñeyaḥ śaktimān gatamatsaraḥ kākinīlakṣaṇamākuñcitasnigdhakeśā padmapatrāyatekṣaṇā  k dīrghottuṅgaghrāṇakeśā vidrumādharaśobhitā dāḍimībījadaśanā kambugrīvonnatastanī  k śirīṣamālāmṛdulabāhupāśavirājitā saṃkīrṇorasthalā nimnanābhiḥ sūkṣmā calāṅgakā  k talodarī romarājivalitrayavibhūṣitā viśālajaghanopetā rambhoruḥ subhagā priyā  k kādalopamajaṅghā ca pāṭalāṅghrisaroruhā śoṇāmalanakhopetā rājahaṃsagatiḥ śubhā  k kalakokilanidhvānakalakaṇṭhādimañjulā pippalachadasaṃkāśasmaramandiramaṇḍitā  k yuvatī śyāmalā snigdhā surūpā śubhalakṣaṇā cumbanasparśanāśleṣaratikarmavicakṣaṇā  k bahule yā puṣpavatī pakṣe sā kākinī smṛtā svasvavarṇasadbhūtā grāhyā vāpyanyavarṇajā  k rasakarmaṇi dīkṣāyāṃ prayoge ca rasāyane kākinītvāpādanamkākinyabhāve taruṇī surūpānyāthavā bhavet  k gandhakaṃ goghṛtopetaṃ niṣkaṃ triḥ saptavāsaram prātardadyāttu sā nārī kākinīsadṛśā bhavet  k dhārmikaḥ pāpabhīruśca balavān jñānavittamaḥ nyāyaśreṣṭhaḥ sarvasamo rasāgamaviśāradaḥ  k bhūpatiścāsya mantrī ca sarvaśāstraviśāradaḥ sarvadharmarataḥ śreṣṭho nyāyamārgapravartakaḥ  k rasaśālānirmāṇamrasaśālāṃ pravakṣyāmi rasendrasya varānane nirṇayecca nirātaṅke deśe ca nirupaplave  k āstikaprāṇisubhage dhanadhānyasamākule saurājye pūrṇavibhave nirapāye hyanindake  k nagare sarvavarṇāḍhye mahāmāheśvarāvṛte tatrāpi vijaye sthāne pavitre ca surakṣite  k savyālapaśupakṣyādisaṃbādhaparivarjite samasthale ca prākāraparighārgalabhūṣite  k nāraṅgadāḍimaḍahajambīraphalapūrake tālahintālavakulanārikelāmlapāṭale  k aśokajambūpanasasālapuṃnāgamaṇḍite kapitthapūgasaraladevadārusubilvake  k dhātrīnyagrodhavaraṇamadhūkāmrātamaṇḍite ketakīmallikājātīyūthikāmālatīyute  k māgadhīkundakuravatilake śatapatrake kumudotpalakalhārapuṇḍarīkāṃbujotpalaiḥ  k haṃsasārasakāraṇḍacakravākavirājitaiḥ sarobhiḥ śītalajale paritaḥ pariveṣṭite  k śītānilābhilulitalalitaprasavāñcite citrodyānetirucire rasaśālāṃ prakalpayet  k ṣoḍaśastambharucirāṃ caturaśrāṃ samāyatām manojñāṃ devadeveśi mattavāraṇasaṃyutām  k vātāyanasamopetāṃ kavāṭārgalarakṣitām kakṣapatākāsaṃyuktāṃ sarvopakaraṇojjvalām  k samālikhitadikpālāṃ samarcitavināyakām pratiṣṭhitomāmāheśāṃ dvārapālaiśca rakṣitām  k bherīkāhalaghaṇṭādidivyavādyavināditām vāstulakṣaṇasaṃyuktāṃ rasaśālāṃ prakalpayet  k śālāyāṃ vedikā kāryā sudṛḍhā darpaṇopamā iṣṭakaiḥ khacitā ramyā sasopānā salakṣaṇā  k kapilāgomayāliptā hiraṇyakalaśāvṛtā rasendrapūjāvidhiḥvedikāyāṃ rasendrasya bhadrapīṭhaṃ prakalpayet  k bhadrapīṭhe likhetsamyak sindūreṇa dvihastakam ṣaṭkoṇaṃ vasupatraṃ ca tadbahiścāṣṭapatrakam  k kamalaṃ caturaśraṃ ca caturdvāropaśobhitam rasaliṅgaṃ nyasedyantre puṣpādyaiśca samarcayet  k rasasandhyāatha sandhyāṃ pravakṣyāmi rasakarmaphalapradām praviśedrasaśālāṃ ca snātaḥ śuddhonulepitaḥ  k śuklamālyāmbaradharaḥ saṃyatātmā jitendriyaḥ yatavāg gurubhaktaśca satyavādī dṛḍhavrataḥ  k upaviśya samācāmet mṛdule citrakambale vāṅmāyāśrīyutaṃ toyam ātmavidyāśivātmakam  k tattvaṃ ca śodhayāmīti trivāraṃ vidhivatpibet dhyāyedvaradagāyatrīṃ trivāraṃ prajapetpriye  k rasabhairavagāyatrīṃ śṛṇu bhairavi tattvataḥ aiṃ raseśvarāya vidmahe rasāṅkuśāya dhīmahi tannaḥ sūtaḥ pracodayāt koṭisūryapratīkāśaṃ daśakoṭīndusaṃnibham  k śubhraṃ pañcamukhaṃ devaṃ trinetraṃ candraśekharam aṣṭādaśabhujaṃ śāntaṃ pañcakṛtyaparāyaṇam  k śuklamālyāṃbaradharaṃ nāgayajñopavītinam sphaṭikasaṅkāśaṃ pretārūḍhaṃ raseśvaram  k nīlakaṇṭhaṃ ca sarvajñaṃ sarvābharaṇabhūṣitam varadaṃ rasaśāstraṃ ca pāradaṃ bhujaṅgaṃ sudhām  k śaṅkhabhaiṣajyakodaṇḍaśūlakhaṭvāṅgasāyakam ḍamaruṃ karavālaṃ ca gadāṃ pāvakamīśvari  k ārogyaṃ divyamālāṃ ca hyabhayaṃ dvinavaiḥ karaiḥ rasāṅkuśīṃ nijotsaṅge bibhrāṇaṃ vṛṣavāhanam  k kapardabhāraruciraṃ mandahāsānanaṃ śivam rasabhairavam ācintya tasyotsaṅge rasāṅkuśīm  k aṅkuśaṃ cākṣamālāṃ ca dadhatīṃ dakṣahastayoḥ pāśābhayaṃ ca bibhrāṇāṃ dakṣiṇetarahastayoḥ  k caturbhujāṃ raktavarṇāṃ triṇetrāminduśekharām raktāmbaradharāṃ devīṃ kambugrīvāṃ kṛpāmayīm  k ratnālaṅkārarucirāṃ mandahāsavirājitām dhyāyedrasāṅkuśīṃ devīṃ devasyābhimukhīṃ śivām  k tato bhasma samādāya vāmahastena dhārayet naivādhaḥpatitaṃ pātre gṛhītvā gomayaṃ sudhīḥ  k viśoṣya pradahetkuṇḍe krameṇa dhārayetpriye punaruddhāraṇaṃ caiva sadyojātādibhirbhavet  k nirīkṣaṇaṃ prokṣaṇaṃ ca tāḍanābhyukṣaṇaṃ tathā sadyojātādibhirmantrairabhimantrya ca tatpunaḥ  k mūrdhni vaktre ca hṛdaye guhye caraṇayoḥ kramāt īśānādyaiḥ pañcamantraistattatsthāneṣu nikṣipet  k sarvāṅgoddhūlanaṃ kuryāt bhasmanā pañcabhiśca taiḥ saṃkalpaṃ vidhivatkuryāt rasācāryo maheśvaraḥ  k prāṇāyāmatrayaṃ kṛtvā mūlamantreṇa pārvati prokṣayenmantritaṃ toyaṃ mūrdhni vāmakarasthitam  k ācamya ca punastoyaṃ mūlamantreṇa mantritam tridhā dakṣiṇahastasthaṃ pibedācamanaṃ tataḥ  k arghyaṃ mūlena dattvā triḥ punarācamya pārvati aṣṭottaraśataṃ japtvā mūlamantramudāradhīḥ  k samarpayecca sūtāya rasasandhyeyamīśvari trikālamevaṃ kurvīta sandhyāṃ sarvāghanāśinīm  k rasāṃkuśarasāṃkuśīmūlamantroddhāraḥvakṣyehaṃ mūlamantrasya śṛṇūddhārakramaṃ priye vāṅmāyā kamalā cātha caturthyanto raseśvaraḥ  k tato mahākālapadaṃ mahābalapadaṃ tataḥ aghorabhairavapadaṃ vajravīrapadaṃ tataḥ  k krodhakālapadaṃ caitatsarvaṃ sambuddhisaṃyutam kaṣaṣṭavargāntayutaḥ sādhodantaḥ sabindukaḥ  k idaṃ pañcākṣaraṃ kūṭaṃ tataḥ karṣaṇasaṃyutaḥ savisargo pyayaṃ kūṭaścaturvarṇātmakaḥ priye  k rasendrabhairavasyāyaṃ mantro dvātriṃśadarṇakaḥ gopitaḥ sarvatantreṣu rahasyotyantadurlabhaḥ  k rasāṅkuśāmantramahaṃ vakṣyāmi śṛṇu bhairavi vāṅmāyā bhuvaneśī ca ramā makaraketanaḥ  k rasāṅkuśā caturthyāṃ ca namonto dvādaśārṇakaḥ mantro rasāṅkuśāyāśca tava devyāḥ prakīrtitaḥ  k rasabhairavasya chando nuṣṭhup prakīrtitaḥ nandikeśa ṛṣiḥ prokto devaḥ śrīrasabhairavaḥ  k raṃ bījaṃ laṃ bhavet kīlam antyārṇaḥ śaktirīritaḥ rasāṃkuśāyāḥ skandasyārdraṃ bījaṃ kīlakaṃ rasaḥ  k namaḥ śaktiriti khyātaṃ rahasyaṃ mantramuttamam rasaliṅgārcanārasaliṅgārcanaṃ vakṣye bhairavi śṛṇu tattvataḥ  k vāmapādaṃ puraskṛtya praviśedyāgamandiram āsane mṛdule sthitvā śuciḥ saṃyatamānasaḥ  k prāṇānāyamya saṃkalpya śrīguruṃ śirasi sthitam śuddhasphaṭikasaṃkāśaṃ praśāntaṃ varadābhayam  k smarettannāma pūrvaṃ ca tadanujñāmavāpya ca divi sthitāśca ye bhūtā bhūmisthā vighnakāriṇaḥ  k pātāle ye mahābhūtāḥ te naśyantu śivājñayā anenaiva ca mantreṇa digvidikṣv akṣatān kṣipet  k puṣpamastrāya phaḍiti nikṣiped antarikṣake sarvaśatrupramathanī ceti dakṣiṇapārṣṇikām  k trivāraṃ ghātayedbhūmau prāṇāyāmo bhavetpunaḥ rasendrabhadrapīṭhasya dakṣiṇe caturaśrakam  k maṇḍalaṃ hastamātraṃ ca sārdhaṃ kuryātsuśobhanam trikoṇavṛttaṣaṭkoṇacaturaśraṃ bhavetkramāt  k indrādilokapālāṃśca tattannāmapuraḥsaram praṇavādinamontaiśca pūjayetkusumākṣataiḥ  k vāṅmāyākamalābījair hṛdayādīn prapūjayet prācyāmavācyāṃ kramaśaḥ pratīcyottarayoḥ śive  k īśānalāsuramarutkoṇe netre prapūjayet astraṃ sarvāsu kāṣṭhāsu caturthyantaṃ phaḍantakam  k choṭikā darśayedaṣṭa paścādādhāramāharet tatraivāvāhayedagnimaṇḍalaṃ bījamūlakam  k agnerdaśa kalāstatra yā gandhākṣataiḥ kramāt tataḥ pātraṃ samādāya bhāvayetsūryamaṇḍalam  k mārtaṇḍadvādaśakalāstatrārcyāścandanākṣataiḥ gandhottamānvitaṃ toyaṃ pūrayed arghyapātrakam  k cintayedaindavaṃ bimbaṃ tāstatra pūjayet madhye trikoṇamālikhya śaktibījaṃ samullikhet  k tatra kṣipet gandhapuṣpaṃ mūlamantraṃ tridhā japet pūrvādidikṣu catasṛṣu catuḥpātrāṇi dhārayet  k pūrayetpūrvavattāni gandhapuṣpākṣatairyajet prokṣayenmūlamantreṇa madhyapātrodakena ca  k pātrāṇi nijagātrāṇi pūjādravyāṇi sarvataḥ svāgataścaturaśraṃ ca maṇḍalaṃ parikalpayet  k pūrvavatpañcapātrāṇi pūrayecchuddhavāriṇā nikṣipenmadhyage sūtaṃ ratnaṃ dakṣiṇake kṣipet  k svarṇaṃ tadvāmapātre ca tatsamīpe kuśaṃ nyaset ratnapātrasamīpasthe pātre syādaṣṭagandhakam  k pratipātre trikoṇaṃ ca likhenmāyāsamanvitam nyasedgandhākṣataṃ puṣpaṃ tridhā mūlena mantrayet  k saptadhā rasapātraṃ ca mūlamantreṇa mantrayet rasapātrodakenaiva pūjādravyāṇi cātmanaḥ  k śarīramuttamāṅgaṃ ca prokṣayetpīṭhadīpakam āsanasya ṛṣirmeruḥ sutalaṃ chanda īritam  k kūrmarūpī tu bhagavān devatā parikīrtitā pṛthvi tvayā dhṛtā lokā devi tvaṃ viṣṇunā dhṛtā tvaṃ ca dhāraya māṃ devi pavitraṃ kuru cāsanam anenaiva tu mantreṇa cāsane kusumaṃ kṣipet  k bhūtaśuddhiḥbhūtaśuddhiṃ pravakṣyāmi pṛthvī pītā savajrakā kaṭhinā laṃbījayutā jānvantāṅguṣṭhamūlataḥ  k dhyeyā jānvādikaṭyantam uparyasyārdhacandrakā śubhrā vaṃ bījasahitā vicintyā dravarūpikā  k kaṭyādi hṛdayāntaṃ ca bahirdhyeyastrikoṇagaḥ raṃ bījaṃ raktavarṇaśca svastikena vibhūṣitaḥ  k hṛdādikaṇṭhaparyantaṃ vāyuḥ smaryo ñjanaprabhaḥ yaṃbījasahito devi ṣaḍbinduparibhūṣitaḥ  k ṣaṭkoṇaḥ karṇadeśācca brahmarandhrāntamīśvari vartulaṃ haṃbījayutaṃ mahākṛṣṇaṃ viyatsmaret  k pṛthivīm apsu ca tāstvagnau sa ca vāyau sa sombare melayitvā dvādaśānte sthāpayetparameśvari  k yaṃbījenātmano dehaṃ mūlādhārādviśoṣayet ṣaḍādhārāṇi nirbhidya yāvat brahmabilaṃ priye  k raṃ bījena daheddehaṃ sarvamāplāvayettataḥ vaṃbījena dravībhūtaṃ brahmarandhrendumaṇḍalāt  k syandamānāmṛtenaiva tanumāplāvayecchive ākāśādvāyumādadyāttasmādvahniṃ samāharet  k vahnerāpaḥ samādeyāstābhyo bhūmiṃ samāharet evaṃ pañca ca bhūtāni svasvasthāne niyojayet  k vāmakukṣisthitaṃ pāpapuruṣaṃ kṛṣṇarūpiṇam dhyāyettaṃ nirgataṃ devi khaḍgacarmadharaṃ param  k nyāsaṃ rasāṅkuśenaiva kṛtvāṅgulihṛdādiṣu aiṃ hrīṃ śrīṃ kṣmauṃ kṣmaṃ hrāṃ hrīṃ hrūṃ hraiṃ hrauṃ hraḥ phaṭ raseśvarāya mahākālabhairavāya śikhāyai vaṣaṭ  raudrarūpāya kṛṣṇapiṅgalalocanāya avatara  avatāraya  jalpa  jalpaya  śubhāśubhaṃ kathaya  kathāpaya  mama mahārakṣāṃ kuru kuru kāraya   mama rasasiddhiṃ dehi dehi   mahākālabhairavāya hṛdayāya namaḥ pūrvavanmahābalabhairavāya śirase svāhā pūrvavat aghorabhairavāya śikhāyai vaṣaṭ pūrvavat vajravīrabhairavāya kavacāya huṃ pūrvavat krodhabhairavāya netratrayāya vauṣaṭ pūrvavat kālabhairavāya astrāya phaṭ evamaṅgulinyāsaḥ pratibījaiḥ samuccārya caturthaṃ rasāṃkuśam  k hṛdādipañcasthāneṣu vinyasedbījapañcakam tataścāstrāya phaḍiti coṭikāṃ dikṣu darśayet  k mātṛkāṃ ca kalānyāsaṃ pājyonyāsaṃ ca kolakam prakurvīta tato devi cāntaryajanam ācaret  k kumbhakena hṛdambhoje samphullaṃ vidadhāti hi hṛtpadmakarṇikāyāṃ ca rasamūrtiṃ ca cintayet  k mānasairgandhapuṣpādyairupacāraiḥ prapūjayet svadehaṃ gandhapuṣpādyair alaṃkuryād yathāsukham  k antaryajanamevaṃ syād bahiryajanam ācaret astreṇa liṅgaṃ samprokṣya liṅgaśuddhiṃ vidhāya ca  k vastrena toyena pūritāṃ vardhanīṃ priye dakṣapārśve saṃniveśya pūjayettāṃ vidhānataḥ  k pīṭhe sindūrarajasā vidadhyāccaturaśrakam ṣaṭkoṇaṃ vilikhettasmin ṛjuṃ svarṇaśalākayā  k vasupatraṃ cāṣṭapatraṃ sacaturdvārabhūgṛham caturaśraṃ bahirbhāge dikpālānpūjayetpriye  k nandinaṃ ca mahākālaṃ bhṛṅgiṃ riṭiṃ mahābalam kumbhakarṇaṃ ca sugrīvaṃ bhṛṅgakaṃ ca dṛḍhāyudham  k caturdvāre tu vinyasya dvau dvau prāgādipūjitau rukmaṃ raupyaṃ tāmrasīsaṃ vaṅgakāntaśaṭhaṃ hyayaḥ  k prāgādidvārṣu sampūjya kramāddve dve maheśvari bhūgṛhābhyantare prācyāṃ śukramagnau grahaṃ yajet  k dakṣiṇasyāṃ yajedrudramāsure ca samīraṇam paścimasyāṃ śivaṃ vahniṃ vāyavyām uttare hyumām  k yajetpāvakamaiśānyāṃ tataścāṣṭadalāgrake prāgādau gandhakaṃ tālaṃ kāsīsaṃ ca manaḥśilām  k kaṃkuṣṭhaṃ mākṣikaṃ caiva nṛpāvartaṃ ca gairikam lepikā kṣepikā caiva krāmikā rañjikā tathā  k lohaṭī bandhakārī ca bhūcarī mṛtyunāśinī vibhūtiḥ khecarī caiva daśa dūtyaḥ krameṇa ca  k pūjyāstvaṣṭadale padme hyūrdhvādhastāddaleṣu ca māṇikyamuktāvaiḍūryanīlagāruḍavidrumāḥ  k gomedaḥ puṣparāgaśca maṇayaḥ sarvasiddhidāḥ dvitīyavasupatrasya dalāgreṣu prapūjayet  k aṣṭādaśabhujā rudrāḥ pañcavaktrās triyambakāḥ candrārdhaśobhimakuṭāḥ nīlagrīvā vṛṣadhvajāḥ  k svasvavarṇadharāḥ sarve tvaṣṭavidyeśvarāstu te pūjanīyā maheśāni dvitīyeṣṭadalāmbuje  k rasakaṃ vimalaṃ tāpyaṃ capalaṃ tutthamañjanam ṣaṭkoṇasya dalāgreṣu sakhyaḥ syuḥ sarvasiddhidāḥ  k vajravaikrāntavajrābhrakāntapāṣāṇaṭaṅkaṇam bhūnāgaḥ śaktayaścaitāḥ ṣaḍasreṣu prapūjayet  k hiṃgulaṃ sasyakaṃ caiva śilājatvagnijārakam tatkarṇikāyāṃ pūrvādau parāśakticatuṣṭayam  k hiṃgulaṃ mālinī śaktiḥ parā śaktiśca sasyakam śilājatvaparā śaktiragnijāraḥ parāparā  k praṇavādinamontaiśca tattannāmapuraḥsaram sacaturthyā yajedetānrasāvaraṇasaṃsthitān  k madhye tu divyaśaktīnāṃ pūjayedrasabhairavam saptaviṃśatiniṣke tu drāvite śuddhahāṭake  k navaniṣkaṃ sūtarājaṃ vinyaseccaikamānasaḥ madhūcchiṣṭakṛte yantre liṅgākāre sulakṣaṇe  k niṣṭapte hāṭake sūtaṃ pratapte prakṣipecchive muhūrtātsvāṅgaśītaṃ taṃ rasaliṅgaṃ payontare  k sthāpayet punarādāya hyuparisthaṃ malaṃ haret saṃghṛṣya ca samīkṛtya liṅgaṃ saṃprokṣayettataḥ  k evaṃ raupyādilohairvā vyastair vātha samastakaiḥ abhrakādimasattvairvā liṅgaṃ kuryātsvaśaktitaḥ  k rasaliṅgaṃ dvidhā proktaṃ sakalaṃ niṣkalaṃ priye pūrvoktaṃ sakalaṃ liṅgaṃ niṣkalaṃ kevalo rasaḥ  k bubhukṣūṇāṃ hi sakalaṃ niṣkalaṃ mokṣamicchatām rasaliṅgaṃ hemabaddhaṃ brahmaviṣṇvīśavahnayaḥ  k apūjayan rūpyabaddhaṃ gaṇeśaskandanandinaḥ tvayābhrasatvasambaddhaṃ rasaliṅgaṃ prapūjitam  k tāmrabaddhaṃ ramāvāṇīkuberendrajalādhipāḥ kāntabaddhaṃ yamamarunnairṛtāḥ samapūjayan  k vaṅgabaddhaṃ siddhasādhyavidyādharamaharṣayaḥ nāgabaddhaṃ nāgavasugandharvoragakinnarāḥ  k tīkṣṇabaddhaṃ bhadrakālīyakṣabhūtapiśācakāḥ muṇḍabaddhaṃ ca durgāmbā cāpsaroguhyakāsurāḥ  k niṣkalaṃ rasaliṅgaṃ tu bhṛṅgyādyā yoginorcayan uktāni rasaliṅgāni mānavāḥ phalakāṅkṣiṇaḥ  k pūjayeyuḥ prayatnena nityaṃ sarvārthasiddhaye uktānāṃ rasaliṅgānāṃ prāṇasaṃsthāpanaṃ śṛṇu  k prāṇānāyamya vidhivat prāṇaśaktiṃ smarecchive śoṇitāmbhodhimadhyastharaktāmbhojāsanāṃ parām  k raktāṃbaradharāṃ raktāṃ nānāratnakirīṭinīm vimalendukalājūṭāṃ ravivahnīndulocanām  k karṇatāṭaṅkakiraṇāruṇīkṛtakapolakām śrīparṇīkusumākāranāsāvaṃśavirājitām  k pravālapadmarāgābhabimbādharavirājitām kuruvindadalākāraślakṣṇadantābhiśobhitām  k śaṅkhābhirāmakaṇṭhasthamuktāhāravirājitām aṅgulīyakakeyūrakaṭakādivibhūṣitām  k pāśāṅkuśekṣukodaṇḍapuṣpabāṇābhayapradām rudhirāpūrṇapātreṇa śobhamānakarāmbujām  k pīnastanataṭodbhāsihārakuṅkumamaṇḍitām kāñcīmañjīrakaṭakapādāṅgulivibhūṣitām  k prāṇapratiṣṭhāṃ liṅgasya kurvītaikāgramānasaḥ sṛṇiṃ mañca pāśaśca haṃsaḥ sohamiti priye amuṣya liṅgasya prāṇa iha prāṇaḥ amuṣya liṅgasya jīva iha sthitaḥ amuṣya liṅgasya sarvendriyāṇi vāṅmanaścakṣuḥśrotrajihvāghrāṇā ihāgatya sukhaṃ ciraṃ tiṣṭhantu sohaṃ haṃsaḥ svāhā yaralavaśaṣasahoṃ kroṃ hrīṃ āṃ etanmantraṃ samuccārya prāṇānāvāhayetpriye asya śrīprāṇapratiṣṭhāmantrasya brahmaviṣṇumaheśvarā ṛṣayaḥ ṛgyajuḥsāmāni chandāṃsi śrīparāśaktirdevatā āṃ bījam hrīṃ śaktiḥ kroṃ kīlakam amuṣya liṅgasya prāṇapratiṣṭhāyāṃ viniyogaḥ āsanaṃ pūjayetpūrvaṃ gandhapuṣpākṣatādibhiḥ  k hāṃ ādhāraśaktyai namaḥ hrīṃ kūrmāya namaḥ hrūṃ anantāya namaḥ hraiṃ pṛthivyai namaḥ hrauṃ kandāya namaḥ  aṅkurāya nālāya karṇikebhyaḥ dalebhyaḥ kesarebhyaḥ karṇikāyai tanmadhye dharmāya jñānāya vairāgyāya aiśvaryāya adharmāya ajñānāya avairāgyāya  anaiśvaryāya namaḥ  hṛdambhojasthitaṃ devaṃ saha devyā maheśvari āvāhayetsāvaraṇaṃ svāṅgaśaktisamanvitam  k pīṭhe saṃsthāpayelliṅgaṃ mūlenārghyaṃ kuśodakaiḥ pādyaṃ gandhodakairdadyāt haimenācamanaṃ bhavet  k ratnodakairbhavetsnānaṃ sarvaṃ mūlena śāmbhavi ekādaśena rudreṇa pavamānena pārvati  k camakaiḥ puruṣasūktaiśca phalaiḥ pañcāmṛtairapi nālikerekṣusalilaiḥ sugandhodakavāriṇā  k saṃsnāpya ca tato liṅgaṃ pīṭhe saṃsthāpayecchive liṅgasya paritaḥ oṃ vāmadevāya namaḥ jyeṣṭhāya rudrāya kālāya kalavikaraṇāya balāyabalavikaraṇāya balapramathanāya sarvabhūtadamanāya ityaṣṭāsu dikṣu manonmanāya itiśivasannidhau puṣpairabhyarcya oṃ hrāṃ hṛdayāya namaḥ oṃ hrīṃ śirase svāhā oṃ hrūṃ śikhāyai vaṣaṭ oṃ hraiṃ kavacāya huṃ oṃ hrauṃ netratrayāya vauṣaṭ oṃ hraḥ astrāya phaṭ hrāṃ īśānāya namaḥ hrīṃ tatpuruṣāya namaḥ hrūṃ aghorāya namaḥ hraiṃ vāmadevāya namaḥ hrauṃ sadyojātāya namaḥ mūlamantreṇa devāya dadyātpuṣpāñjaliṃ priye  k mūlamantraṣaḍaṅgena nyāsaṃ kuryācchivasya ca liṅgasya dakṣiṇe bhāge ṛgādīnnigamānapi  k brahmāṇaṃ pṛthivīṃ toyaṃ viṣṇuṃ rudraṃ hutāśanam īśvaraṃ pavanaṃ caivamākāśaṃ ca sadāśivam  k śrīkaṇṭhamamṛtāṃśuṃ ca bhairavaṃ bhāskaraṃ tathā paraṃ śivaṃ parātmānaṃ pūjayenmatimān kramāt  k liṅgasya vāmapārśve tu brāhmyādīḥ sapta mātaraḥ mahālakṣmīṃ mahākālīṃ durgāṃ skandavināyakau  k yoginyaḥ kṣetrapālāśca śaktayaścādipīṭhakāḥ oḍyāṇaśaktir jālaṃdhrī tathā pūrṇā giriḥ priye  k kāmeśvarīti saṃpūjyā rudraśaktiḥ surārcite lopāmudrā kubjikā ca kālasaṃkarṣaṇī tathā  k madhurādirasā gandhāḥ sarvadhānyāni pārvati divyauṣadhyaḥ sudhā hālā viṣaṃ carmādidhātavaḥ  k indriyāṇi mano buddhirahaṅkāraśca cetanaḥ śabdādyā viṣayāḥ pūjyā dehāṅgāni ca śāmbhavi  k liṅgasya paścime bhāge samudrāḥ sarito nadāḥ parvatā merumukhyāśca bhāskarādyā nava grahāḥ  k jyotiścakraṃ dhruvaścaiva śiśumāraḥ prajāpatiḥ kalāḥ kāṣṭhāśca ghaṭikā muhūrtāḥ praharā dinam  k rātriḥ pakṣaśca māsaśca ṛtukālāyanāni ca saṃvatsarā yugāḥ kalpā diśastārāstithiḥ śive  k pātālāni ca nāgendrāstathā kālāgnirudrakāḥ yakṣāḥ piśācabhūtāśca rākṣasā danujāstathā  k guhyakā duṣṭavetālā rājayakṣmādayo gadāḥ mantrāḥ śastrāṇi cāstrāṇi sampūjya kramaśaḥ priye  k liṅgasya pūrvabhāge tu saṃpūjyā gurupaṅktayaḥ siddhāḥ sādhyāśca munayo yogino brahmavādinaḥ  k vidyādharāḥ kinnarāśca gandharvaścāśvinau tathā vasavopsarasāṃ mukhyā śṛṅgārādirasā nava  k gītaṃ nṛttāni tadbhedāḥ kāśyapādyāstathā daśa rudrāḥ samanavaḥ pūjyā bhāskarā vahnayastrayaḥ  k viśve devāśca pitaro mātaraḥ pitṛdevatāḥ kulācāryā rasācāryāḥ pūrvācāryāḥ śivārcakāḥ  k matsyādidaśajanmāni jino lokāyatastathā narakādyāḥ sarvalokā garuḍā garuḍāṇḍakāḥ  k brahmāṇḍāḥ khecarāḥ sarve bhūcarāśca jalecarāḥ sampūjya devatāḥ sarvāḥ praṇavādinamontakaiḥ  k tattannāmacaturthyantaiḥ puṣpagandhākṣataiḥ priye devāya vastrayugalam upavītadvayaṃ tathā  k madhuparkaṃ divyagandhamakṣatān kusumāni ca sadā kaitakavarjyāni divyāni vidalāni ca  k tatpuṣpāṇi ca kahlārakamalotpalakairavam jātīcampakapunnāgapūganāraṅgakaiḥ  k māgadhīmādhavīmallīyūthikāprabhṛtīni ca damanī maruvaṃ caiva rasendrāya samarpayet  k dhūpaṃ daśāṅgaṃ dīpaṃ cāpūpānnaṃ ghṛtapāyasam saṣaḍrasāni śākāni śuddhagandhottamānvitam  k lehyaṃ coṣyādi naivedyaṃ pāradendrāya darśayet hastaprakṣālanaṃ devi dadyādgandhodakena ca  k suvāsitāni pūgāni ghanasārayutāni ca avadātāni sāgrāṇi nāgavallīdalāni ca  k muktāphalodbhavaṃ cūrṇaṃ tāmbūlaṃ ca samarpayet darpaṇaṃ cāmaradvandvaṃ chatraṃ nṛttaṃ ca gītakam  k upacāreṣu sarveṣu dadyādācamanaṃ priye sarvopacārānmūlena dadyātstotraṃ japecchive  k rasendrabhairavaṃ devaṃ dhyātvā devīṃ rasāṃkuśām māheśvarāṃśca vinatāṃ gandhapuṣpādibhiryajet  k aṅguṣṭhānāmikābhyāṃ ca dadyādgandhottamānvitam bindumūlena devāya devyai ca gurupaṅktaye  k kramādāvaraṇasthebhyo devībhyopi ca tarpayet hrīṃ ānandaśivamūrtimārādhayāmi hrīṃ parānandaśivamūrtimārādhayāmi hrīṃ parāparānandaśivamūrtimārādhayāmi hrīṃ ānandasiddhamūrtimārādhayāmi hrīṃ parānandasiddhamūrtimārādhayāmi hrīṃ parāparānandasiddhamūrtimārādhayāmi klīṃ ānandagurumūrtimārādhayāmi klīṃ parānandagurumūrtimārādhayāmi klīṃ parāparānandagurumūrtimārādhayāmi tebhyo dattvā prasādaṃ ca tairanujñāpitaḥ svayam  k kuṇḍalyām ātmatattvaṃ ca vidyātattvaṃ ca nābhigam hṛdaye śivatattvaṃ ca sarvatattvaṃ hi tālugam  k tritattvam evaṃ saṃcintya prasādaṃ ca samantrakam tataḥ prajvalitaṃ smṛtvā jyotirantargataṃ priye  k svīkurvīta prasādaṃ ca yatheṣṭaṃ surasevite prīṇanti pitaro harṣānmūrchayā sarvadevatāḥ  k ajñānā  au Zeichenjh vaprītiḥ sa evāhaṃ na saṃśayaḥ rasendrabalikramaḥgandhottamaudanaṃ śuddhakṣatajaṃ ca ghṛtaṃ madhu  k saṃyojya pañcakhaṇḍaṃ ca kṛtvā dadyātkrameṇa ca dakṣiṇottarapūrvāsu paścimāyāṃ ca madhyame  k tāṃstānmantrānsamuccārya baliṃ dadyāttato naraḥ praṇavaṃ māyāṃ kamalāṃ devīṃ putrapradaṃ tataḥ  k tato vaṭukanāthākhyaṃ kapilaṃ jaṭābhārabhāsuraṃ ca tataḥ piṅgala triṇetra imāṃ baliṃ pūjāṃ gṛhṇa gṛhṇa svāhā oṃ hrīṃ śrīṃ siddhayoginībhyaḥ sarvamātṛbhyo namaḥ oṃ hrīṃ śrīṃ sarvabhūtebhyaḥ sarvabhūtapatibhyo namaḥ oṃ hrīṃ śrīṃ sthānakṣetrapāla imāṃ baliṃ pūjāṃ gṛhṇa gṛhṇa svāhā oṃ hrīṃ śrīṃ rasendra kṣetrapāla rājarājeśvara imāṃ baliṃ pūjāṃ gṛhṇa gṛhṇa svāhā baliṃ dadyāditi śive sarvavighnopaśāntaye tataścāṣṭottaraśataṃ japenmūlaṃ rasāgrataḥ  k tataḥ stotraṃ japeddevi rasabhairavatuṣṭaye saṃtuṣṭāḥ sarvadevāḥ syuḥ tuṣṭe tu rasabhairave  k ayaṃ nityārcanavidhiḥ proktaḥ sarvatra durlabhaḥ pāradapūjāphalamviddhi māṃ pāradaṃ devi tatsmartā matsamaḥ priye  k pāradastvadhiko matto madīyatvācca sārataḥ rasasya smaraṇaṃ puṇyaṃ darśanaṃ sparśanaṃ tathā  k pūjanaṃ bhakṣaṇaṃ dānaṃ ṣoḍhā puṇyamudīritam sāttvikaṃ rājasaṃ caiva tāmasaṃ trividhaṃ vapuḥ  k sāttvikaṃ muktidaṃ śubhraṃ bālaṃ dvibhujamaṇḍitam pūrṇapātraṃ sūkṣmadaṇḍaṃ dvinetraṃ kiṅkiṇīsrajam  k rājasaṃ bhuktidaṃ raktaṃ kirīṭaśaśiśekharam caturbhujaṃ ca taruṇaṃ nīlakaṇṭhaṃ trilocanam  k sarvaiśvaryapradaṃ dhyāyet śūlapātravarābhayam tāmasaṃ kṛṣṇavarṇaṃ ca jvaladūrdhvaśiroruham  k aṣṭādaśabhujaṃ tryakṣaṃ pūrvoktaṃ cintayedrasam sarvasiddhipradaṃ devi sarvakāmaphalapradam  k smaraṇaṃ rasarājasya sarvopadravanāśanam hṛdambhojasthitaṃ dhyāyennaśyantyenāṃsi bhairavi  k darśanaṃ pāradendrasya hanti pāpaṃ trikālajam setukedāraparyantadivyaliṅgaughadarśane  k yatpuṇyaṃ labhate martyaḥ tatkoṭiguṇitaṃ bhavet pṛthivyāṃ sarvatīrtheṣu sāgarānteṣu darśanāt  k snānapānādibhiḥ puṇyaṃ tatkoṭiguṇitaṃ bhavet gohatyāniyutaṃ devi bhrūṇahatyāśatāni ca  k brahmahatyāsahasrāṇi naśyanti rasadarśanāt gavāṃ koṭipradānena svarṇakoṭiśatena ca  k aśvamedhasahasreṇa yatpuṇyaṃ tacca darśanāt rasasya sparśanaṃ hanyādagamyāgamanaṃ priye  k paradravyāpahāraṃ ca pāpaṃ prāṇivadhārjitam saptadvīpe dharaṇyāṃ ca pātāle gagane divi  k yānyarcayati liṅgāni tatpuṇyaṃ rasapūjayā svāyaṃbhuveṣu liṅgeṣu divyeṣu kṛtapūjayā  k yatpuṇyaṃ rasaliṅgasya pūjayā tatphalaṃ bhavet yoginoṣṭāṅganiratā yatpadaṃ brahmavādinaḥ  k tatpadaṃ samavāpnoti rasaliṅgasya pūjayā kuṃkumāgarukastūrīkarpūrāntargataṃ rasam  k mūrchitaṃ rasaliṅgāya dadyādiṣṭārthasiddhaye bhakṣaṇādrasarājasya sarvapāpaṃ vinaśyati  k anādimāyāmalinamātmānaṃ ca viśoṣayet bhavarogaṃ harecchīghraṃ tritāpaṃ ca vināśayet  k rasarājasya dānena caturabdhyantamedinīm mahāmerusamaṃ svarṇaṃ dattvā yattat phalaṃ bhavet  k brahmarūpī śuddharaso viṣṇurūpī sa mūrchitaḥ bhasmīkṛto rudrarūpī baddhaḥ sūtaḥ sadāśivaḥ  k kāmarūpī jalūkābhaḥ kālarūpī ca doṣavān mūrchito bhasmito baddhaḥ pāradendro maheśvari  k vyādhimṛtyudaridratvaṃ haratesau kṛpākaraḥ rasendrastotramdadāsi tvaṃ rasendrāśu śabdasparśanadhūmataḥ  k svarṇamarbudakoṭyantaṃ trāhi khecarasiddhida namaste kālakālāya namaḥ sarvaguṇātmane  k valīpalitanāśāya mahāvīryapradāyine namaḥ śastrāstrahantre ca māyāmbhonidhipārada  k pāradendra namastubhyaṃ kāminīkelimanmatha sudhārūpa tridoṣaghna namaste ṣaḍrasātmane  k ghanatvātpṛthivīrūpa dravatvājjalarūpiṇe tejodhikatvāttejasvin cāñcalyādvāyurūpiṇe  k sūkṣmatvādrasarūpāya namaste bhūtarūpiṇe namaste yogayogyāya prasīdāmaravandita  k vedagodvijarājendraguruvīrādihiṃsayā sambhūtakṣayakuṣṭhādīnrogānharasi pāvana  k naṣṭendriyārthānajñānān trātā tvamasi pārada sarvauṣadhībhyopyadhiko hyaṇumātropayogataḥ  k ekopi sarvadoṣaghnorucināśana te namaḥ tvayā sṛṣṭā mahendrādyāḥ surā brahmādayaḥ kalāḥ  k candrārkagrahanakṣatraśivabhairavaśaktayaḥ jñānājñānaguṇā lokā gandharvoragarākṣasāḥ  k divyauṣadhāni sarvāṇi sarvasiddhikarāṇyapi sūtendra bhavataḥ śrīman kalāṃ nārhanti ṣoḍaśīm  k pratyakṣaśambho sūtendra kimanyairbhavati sthite aṇimādiguṇopete nānāsiddhipradāyake  k yogino hemamukhyāni lohānyakṣayatāṃ sadā amṛtatvaṃ prāpnuvanti sevayā tatra kojvala  k dṛśyādṛśyasvarūpaṃ tvāṃ bhogamokṣapradaṃ param yo na jānāti sūtendra sa māṃ vetti kathaṃ naraḥ  k gururmātā pitā bhrātā dhanaṃ vidyā gatiḥ suhṛt rasa tvameva bhūtānāṃ tvattaḥ konyo hitaṃkaraḥ  k rasendra tava yoge ca śāstre stotre rasāyane yastu bhaktiyuto loke sa evāhaṃ na saṃśayaḥ  k brahmajñānepi niṣṇāto yastvāṃ nindati pārada tyājyosau sarvalokeṣu naivāhaṃ rakṣituṃ kṣamaḥ  k yastvāṃ nāstīti ca vadet tasya siddhirna kutracit yastvāmastīti ca vadettasya siddhirbhavetsadā  k rasendraṃ yastu lokesminkulīno vādhamānvayaḥ saṃskṛtaṃ kurute sūta tvāmaṣṭādaśakarmabhiḥ  k sa puṇyaḥ sa vratī dhanyaḥ sa ślāghyaḥ sa ca buddhimān sa pumānsa ca sarvajñaḥ sa siddhaḥ sa ca daivatam  k tatkulaṃ pāvanaṃ bhūmiḥ puṇyā rājā jayānvitaḥ tatpuraṃ sotsavaṃ nityaṃ kṛtārthā ca tadambikā  k tasya saṃdarśanaṃ puṇyaṃ sparśanaṃ bhāṣaṇaṃ tathā pratyakṣādipramāṇena pārada tvaṃ sadāśivaḥ  k tvatto dehādi lohāni vajratvaṃ yānti hematām rasendra tvatprasādena māninyo mṛgalocanāḥ  k cakravākasamottuṅgapīnavṛttastanojjvalāḥ cañcalā manmathāsaktā vidrumādharaśobhitāḥ  k śukatuṇḍapratīkāśavakratīkṣṇanakhāṅkurāḥ śirīṣamālāsubhujāḥ campakasraksamaprabhāḥ  k nimnanābhisamudbhūtaromarājivirājitāḥ sarvāṅgasauṣṭhavāḥ kāntāḥ snigdhā vaśyā bhavanti ca  k sūtendra śuṣkakāṣṭhānāṃ rāśimagniryathā dahet tathaiva janmadāridryamṛtyuduḥkhamahāmayān  k jāraṇārthegnimadhye tvāṃ dhārayetkati vāsarān tāvatkalyasahasrāṇi śivaloke sukhaṃ vaset  k tava kāryeṣu sūtendra kiṃciddravyaṃ vyayennaraḥ teṣāṃ dadāsi tadvittaṃ koṭikoṭiguṇādhikam  k paramā pāradī vidyā sarvalokeṣu durlabhā bhogamokṣapradā puṇyā putrārogyapravardhanī  k ye tvāṃ nindanti sūtendra mārjālakharavāyasāḥ jambūkā ṛṣabhāḥ śvānaḥ klībāndhabadhirā jaḍāḥ  k mūkāḥ kubjāḥ paṅgavaśca vyaṅgā vandhyāśca rogiṇaḥ kaivartāḥ pāpakarmāṇo jāyantenekajanmasu  k bhavato nindakaiḥ sārdhaṃ bhāṇḍapakvānnamiśraṇam yaḥ kuryādāsanaṃ śayyāṃ bhojanālāpasaṃgatim  k sa pāpiṣṭho bhavettyājyaḥ sarvadharmabahiṣkṛtaḥ iti stotraṃ mayā proktaṃ pāradendrasya bhairavi  k yaḥ paṭhet śṛṇuyādbhaktyā trisandhyaṃ rasasiddhaye brahmahatyādipāpaiśca pātakairupapātakaiḥ  k trikarmakalibhirdevi mucyate nātra saṃśayaḥ ghore yuddhe mahāraṇye digbhrame śatrusaṃkaṭe  k nadīprataraṇe devi coravyāghrādisaṅkaṭe japetstotramidaṃ devi dhyātvā śrīrasabhairavam  k iti stutvā sūtarājaṃ sarvaṃ karma samarpayet raso dātā raso bhoktā rasaḥ kartā ca kāraṇam  k raso hotā ca havyaṃ ca sarvavyāpī rasaḥ sadā anenaiva ca mantreṇa rasendrāya samarpayet  k tato nyāsaṃ ca mūlena kuryāddhyātvā ca pūrvavat saṃhāramudrāṃ kṛtvātha vahennadyāṃ raseśvaram  k hṛtpadme sthāpayeddevaṃ sāṅgāvaraṇaśaktikam śivohamiti sadbhāvaṃ cintayedrasadeśikaḥ  k pūjāsthānaṃ ca saṃmārjya prokṣayedudakena ca tato homālayaṃ prāpya samācamya ca deśikaḥ  k śālāyāmagnidigbhāge yonikuṇḍe trimekhalam darbhaiḥ prāgudagagraiśca paristīrṇaṃ yathāvidhi  k nyāsaṃ mūlena saṃkalpya prāṇāyāmaṃ vidhāya ca pañcabhūsaṃskṛtaṃ kṛtvā svastriyā vā dvijena vā  k ānīya vahniṃ nikṣipya kuṇḍe prajvālayettataḥ vahniṃ piṅgajaṭājūṭaṃ trinetraṃ śuklavāsasam  k raktāmbhojasthitaṃ devaṃ mālyābharaṇabhūṣitam saptahastaṃ catuḥśṛṅgaṃ dviśīrṣaṃ ca tripādakam  k tridhā baddhaṃ ca ṛṣabhaṃ śaktyādyāyudhadhāriṇam dhyātvā tasyārghyapādyādi kuryātsarvopacārakam  k gandhākṣatasupuṣpaiśca pūjayejjātavedasam tasminnāvāhayeddevaṃ saṃcintya rasabhairavam  k nyāsaṃ devasya kurvīta mūlamantreṇa homayet tilājyavrīhibhirmantraṃ śatamaṣṭottaraṃ priye  k aṣṭāviṃśati vā kuryāt mūlātpūrvāhutiṃ hunet prāṇāyāmaṃ tato nyāsaṃ kṛtvā ca hṛdi dhāraṇam evaṃ nityārcanavidhiḥ proktastava surārcite  k k  rasadīkṣākramaḥatha dīkṣāṃ pravakṣyāmi sarvasiddhipradāyinīm sā ca pañcavidhā proktā samayādivibhedataḥ  k samayā prathamā dīkṣā sādhakākhyā dvitīyakā nirvāṇākhyā tṛtīyā ca caturthyācāryasaṃjñakā  k pañcamī siddhasaṃjñā ca prāyaśo durlabhā nṛṇām pūrvoktalakṣaṇopetaḥ śiṣyo bhaktinataḥ śuciḥ  k guruṃ praṇamya cāṣṭāṅgaṃ stutvā ca bahudhā tataḥ anugṛhṇīṣva me dīkṣāmiti vijñāpayedgurum  k dīkṣāṃ ca vidhivatprāpya śiṣyaḥ sarvārthadṛgbhavet dīkṣāyogyāḥ śubhatithyādayaḥaśvinīmūlarevatyo mṛgaḥ puṇyaḥ punarvasuḥ  k rohiṇī śravaṇo maitraṃ hastaḥ syāduttarātrayam maghāśvinī śreṣṭhatamā dīkṣākarmaṇi tārakāḥ  k tṛtīyā pañcamī caiva saptamī ca caturdaśī aṣṭamī paurṇamāsī ca daśamī ca trayodaśī  k etāstu tithayo mukhyāḥ saumyendugurubhārgavāḥ āditya iti vāreṣu rasadīkṣā suśobhanā  k samayādīkṣākramaḥśuklapakṣe suyoge ca karaviṣṭivivarjite candratārābalopetaviṣuvāyanasaṃkrame  k grahaṇe śivarātre ca janmarkṣe sumuhūrtake śubhagrahe siddhayoge dadyāddīkṣāṃ gurūttamaḥ  k rasaśālāṃ praviśyātha sarvopakaraṇojjvalām puṣpamālāsamākīrṇāmuttoraṇapatākinīm  k nityapūjāgnikāryaṃ ca kṛtvā dīkṣākramaṃ bhajet devasya dakṣiṇe pārśve vistare taṇḍulān śritān  k caturaśraṃ ca tanmadhye kṣipetprasthaṃ sutaṇḍulam tadūrdhvaṃ vinyasetkumbhaṃ sitasūtreṇa veṣṭitam  k vāsobhyāṃ veṣṭitaṃ sūtapañcaratnasamanvitam pañcamṛtpallavatvagbhiḥ pāvitaṃ jalapūritam  k dūrvāgandhottamatilahemadarbhākṣatānvitam śivasaṃjñamidaṃ kumbhaṃ śivarūpaṃ vicintayet  k tadvāmabhāge saṃsthāpya vardhanīsaṃjñakaṃ ghaṭam śaktirūpaṃ ca pūrvoktasarvadravyasamanvitam  k paritaḥ sarvatobhadraṃ śrīgaurītilakaṃ likhet nandyāvartaṃ svastikaṃ ca pañcavarṇavirājitam  k prakṣālya pādau pāṇī ca samācamya gurūttamaḥ nijāsanaṃ samāsādya prāṇāyāmatrayaṃ tathā  k śiṣyasyāsyāyurārogyasaṃpatsaṃtānavṛddhaye muktaye cāṣṭasiddhyai ca saṃkalpyābhyarcayecchivam  k gandhapuṣpākṣairdhūpairdīpairnaivedyadarśanaiḥ śivakumbhaṃ vardhanīṃ ca pūjayetsopacārakam  k rasāṅkuśīṃ mūlamantraṃ prajapecca sahasrakam taddaśāṃśaṃ hunetkuṇḍe trikoṇe lakṣaṇānvite  k phalaṃ trimadhusaṃyuktaṃ tato gandhottamānvitam kramādāvṛtidevāṃśca caturthyāṃ svasvanāmakam  k svāhāntaṃ praṇavādiṃ ca samuccārya huneddhaviḥ śivatrayaṃ purā devi tataḥ siddhatrayaṃ yajet  k tato gurutrayaṃ devi kulavṛddhān gurūttamaḥ yoginīṃ pūjayitvā tu labdhānujño gurustataḥ  k sa śaktimānandaśivamūrtimārādhayāmi ca tathā parānandaśivamūrtimārādhayāmi ca  k evaṃ trisiddhamūrtiṃ ca śrībījasahitaṃ yajet evaṃ trigurumūrtiṃ ca mārabījayutaṃ yajet  k tattvatrayaṃ gṛhītvā ca punarnyāsaṃ samācaret svayaṃ śivatanurbhūtvā śivohamiti bhāvayet  k hṛṣṭaṃ śaktiyutaṃ śiṣyaṃ śivadraṣṭā vilokayet svavāmapārśve saṃsthāpya tanmūrdhani vinikṣipet  k mūlābhimantritaṃ bhasma tannetraṃ vastrarodhitam kṛtvā tanmūrdhni saṃprokṣya śivavardhanivāriṇā  k tridhā svadakṣiṇe haste śivaṃ sāvaraṇaṃ yajet vijñeyaḥ śivahastoyaṃ bhavapāśanikṛntanaḥ  k aṅkuśīmūlamantraṃ ca trivāraṃ ca samuccaret śiṣyadakṣiṇakarṇe ca kuryānmantropadeśakam  k pūrvaṃ gaṇapatermantraṃ kṣetrapālamanuṃ tataḥ ṛṣistu gaṇakaśchando nyṛcidgāyatrikā smṛtam  k devo gaṇapatirjñeyo nyāsaṃ bījākṣareṇa ca ādivargatṛtīyārṇaṃ sārdhacandraṃ gaṇākhyakam  k patiṃ caturthyā saṃyuktaṃ namontaṃ manumuccaret pāśāṅkuśaṃ modakaṃ ca bibhrāṇaṃ svavipāṇakam  k gajānanaṃ pravālābhaṃ makuṭendukalādharam tundilaṃ gaṇanāthaṃ ca dhyātvā lakṣaṃ japenmanum  k daśāṃśaṃ tarpaṇaṃ homaṃ saguḍaṃ satilaṃ hunet kaṣabinduyutaṃ kṣetrapālaṃ ca sacaturthikam  k namontaṃ manumuccārya nyāsaṃ bījākṣareṇa ca chandaḥ paṅktirmunirjñeyo bhṛgurdevaśca bhairavaḥ  k caturbhujaṃ śūlapātravaradābhayaśobhitam kālāmbudanibhaṃ nāgabhūṣaṇaṃ kiṅkiṇīsrajam  k trinetraṃ vakradaṃṣṭraṃ ca dhyātvā lakṣaṃ japenmanum daśāṃśaṃ tarpaṇaṃ homaṃ pāyasaṃ trimadhuplutam  k hunediti samādiśya sāmayācārikaṃ bhajet devatāparicaryāṃ ca śuśrūṣāṃ ca guroḥ kuru  k atandrito japaṃ kuryāt śāstraśravaṇamādarāt pūrvoktācāramārgeṇa nirato bhava saṃtatam  k prahvaḥ kṛtāñjalirbhūtvā kariṣyāmi tathā prabho dhanyohaṃ kṛtakṛtyosmi śrīnātha tvatprasādataḥ  k iti vijñāpayecchiṣyaḥ samayācārabṛṃhitaḥ prātastarāṃ samutthāpya gurūṃśca śirasi smaret  k nivedyāvaśyakaṃ karma snātaḥ saṃdhyāṃ samācaret nadyāstīrthe taṭāke vā puṣkariṇyāṃ śucau jale  k upaspṛśya ca saṃkalpya nityatarpaṇamācaret ādau śivatrayaṃ vighnanāthaṃ kṣetrādhipaṃ harim  k brahmāṇaṃ bhāskarādīṃśca grahān durgāṃ ca mātṛkāḥ bhairavānasitāṅgādīn tataḥ siddhatrayaṃ vadet  k ādināthaṃ mīnanāthaṃ gorakṣaṃ koṅkaṇeśvaram jālandhreśaṃ kandhanīśam oḍḍīśaṃ ciñciṇīśvaram  k cauraṅgim etān nāthākhyānnava saṃtarpayettataḥ cauraṅgiṃ carpaṭiṃ ghoḍācūliṃ rāmadvayaṃ tataḥ  k bholagovindasiddhaṃ ca vyāḍiṃ nāgārjunaṃ tathā koraṇḍaṃ śūrpakarṇaṃ ca muktāyīṃ revaṇaṃ tathā  k siddhaṃ kukkurapādaṃ ca śūrpapādaṃ kaṇairikam siddhaṃ kiṅkiṇikākhyaṃ ca siddhān ṣoḍaśa tarpayet  k tato gurutrayaṃ tarpya mātaraṃ pitaraṃ gurum ācāryaṃ bhrātaraṃ mitraṃ tarpya cānyānkulodbhavān  k tarpayedvidhinācamya devatārādhanaṃ tataḥ nadyāstīre taṭāke vā goṣṭhe devālaye tathā  k śucisthale vā saṃstīrya saikataṃ vartulākṛtim āvāhayeddinādhīśaṃ pāṭalaṃ śivarūpiṇam  k dvinetrapadmayugaladhāriṇaṃ dvibhujaṃ param raktasragambarālepabhūṣāpadmāsanojjvalam  k dhyātvārcayedraktapuṣpaistato vighneśabhairavau dhyātvā pūrvoktavattau dvau raktapuṣpaiḥ samarcayet  k aṣṭāṅgadaṇḍapraṇatiṃ kuryāt dvādaśavārakam punaḥ saṃsthāpayetsvānte sevāyai svagurorvrajet  k ityuktā samayā dīkṣā sādhakā kathyatedhunā sādhakadīkṣāsamayācāranirataṃ sacchiṣyaṃ pakvamānasam  k dīkṣayetsudine lagne dīkṣayā sādhakākhyayā kuryānnaimittikīṃ pūjāṃ śiṣyamāvāhayedguruḥ  k svayaṃ śivatanuḥ śiṣyaṃ gaurīgarbhagataṃ smaret bhūmau vibhūtiṃ saṃstīrya tasminkoṇatrayaṃ likhet  k tatropaveśya śiṣyaṃ ca bandhayitvā vilocane garbhādhānaṃ puṃsavanaṃ sīmantonnayanaṃ tataḥ  k jātakarma ca dīkṣāṅgaṃ nāmadheyaṃ ca kalpayet vratakarmaṇi samprokṣya mūlamantreṇa bhasmanā  k gaurīputraṃ bhāvayitvā tasya dīkṣāṃ prakalpayet śivadṛṣṭyā vilokyāmuṃ śivabhasma ca mūrdhani  k nidhāya mūlamantraṃ ca pūjayeddaśavārakam tasya dakṣiṇakarṇe ca upadiśyād daśākṣaram  k rasagāyatrīrasendrabhairavaṃ mantraṃ gāyatrīṃ rasasaṃjñikām sa binduhutabhugbījaṃ rasendrasya padaṃ tataḥ  k bhairavaṃ ca caturthyantaṃ karmāstraṃ ca daśāṃśakam vahnibījaṃ dīrghayuktaṃ karanyāsaṃ samācaret  k aghorākhya ṛṣiśchando virāḍdevo maheśvaraḥ pūrvasevājapaṃ lakṣaṃ daśāṃśaṃ homatarpaṇam  k tilājyavrīhibhiḥ kuryāddhomaṃ niścalamānasaḥ pūrvoktāṃ rasagāyatrīṃ japellakṣaṃ ca tarpaṇam  k huneddaśāṃśamājyena satilavrīhibhiḥ priye dadyācchiṣyāyākṣamālāṃ rasaliṅgaṃ rasāgamam  k pūrvoktācāravān bhūtvā rasaliṅgaṃ samarcayet svaśāstrārthāvagamanaṃ kuryātsūtendrasaṃskṛtim  k gurusevārataṃ nityaṃ śiṣyamājñāpayediti śiṣyo baddhāñjalir namrastavājñām ācarāmyaham  k ityuktā sādhakā dīkṣā nirvāṇākhyā praśasyate nirvāṇadīkṣākṛtanityakriyaḥ pūrvaṃ kṛtanaimittikārcanaḥ  k pūrvavacchivakumbhādi vardhanīṃ sthāpayetkramāt svavāme bhasma saṃstīrya ṣaṭkoṇaṃ bhūgṛhaṃ likhet  k śiṣyaṃ saṃveśya kumbhasthajalaiḥ saṃprokṣayedguruḥ mūlābhimantritaṃ bhasma tasya mūrdhni nikṣipet  k gandhapuṣpākṣataṃ dadyāt badhnīyāddakṣiṇe kare kaṅkaṇaṃ caraṇāṅguṣṭhabrahmarandhrāntamānakam  k sūtraṃ tanmūlamantreṇa mantritaṃ surabhīkṛtam śivahastaṃ ca tanmūrdhni nidhāya gurusattamaḥ  k rasāṃkuśāṃ dvādaśārṇām upadiśyān manuṃ param rasabhairavadaivatyaṃ dadyācchiṣyāya deśikaḥ  k ṛṣiśchando devatā ca nyāsaṃ pūrvoktavatpriye tarpaṇaṃ cātha homaṃ ca dhyānaṃ kuryācca pūrvavat  k utthāya ca guruṃ natvā bahuśaḥ stotramuccaret guruḥ śiṣyāya vai dadyādvyāghracarmāsanaṃ ca yatra  k bhastrikāṃ vastrasampūrṇāṃ dadyādbhaiṣajyabhastrikām rasāgamaṃ pāṭhayitvā bhava śiṣya cikitsakaḥ  k rudrarūpī bhavān jātaḥ sarvabhūtahito bhava ityādiśedguruḥ śiṣyaṃ śiṣyo hṛṣṭamanāstataḥ  k kṛtakṛtyosmi pūtosmi tīrṇasaṃsārasāgaraḥ iti vijñāpayecchiṣyaḥ stutvā ca bahudhā gurum  k proktā nirvāṇadīkṣeyam athācāryābhiṣecanam ācāryadīkṣānirvāṇadīkṣitasyāsya śiṣyasyāpi mahātmanaḥ  k ācāryadīkṣāṃ kurvīta yathāvadgurusattamaḥ yathā nirvāṇadīkṣāyāstathā sarvaṃ prakalpayet  k viśeṣācchivavardhanyoḥ purataḥ sthāpayedghaṭam rūpyagandhādilohāśādivyauṣadhagaṇānvitam  k śivakumbhavadanyacca sarvamasmin vinikṣipet gurukumbhaṃ japetspṛṣṭvā mūlamaṣṭottaraṃ śatam  k gurukumbhamimaṃ viddhi gurumantreṇa pūjayet āvāhanāsanārghyādyair upacāraiśca ṣoḍaśaiḥ  k śivādipaṅktiṃ tatraiva pūjayedguruṇā saha yathāpūrvaṃ samāsīnaṃ śiṣyaṃ caikāgramānasam  k pūrvavacchivavardhanyorambunā pariṣecayet pūrvavacchivahastaṃ ca mūlamantropadeśakam  k kṛtvā taduttamāṅge ca gurupaṅktiṃ guruṃ tathā āvāhanādyaiḥ sampūjya gandhasragdīpakaiḥ  k phalagandhottamopetairnaivedyaiḥ pūjayetkramāt guruḥ kumbhajalaiḥ kuryātprokṣaṇaṃ pañcapallavaiḥ  k mūlamantreṇa śatadhā śivapaṅktyā trisaptadhā tathaiva siddhapaṅktyā ca gurupaṅktyā tathaiva ca  k śiṣyāya gurubhaktāya śaktiyuktāya dhīmate hārakeyūrakaṭakamudrikāmakuṭāni ca  k vāhanāsanasacchatracāmaravyajanāni ca maṇikuṇḍalayugmaṃ ca bhūtyāḍhyaṃ pātramakṣayam  k saśirastrāṇamuṣṇīṣaṃ paṭṭakūrpāsamuttamam yogapaṭṭaṃ yogadaṇḍaṃ tathaivoḍyāṇabandhanam  k dadyāttasmai tathaivājñāṃ tvamācāryosi saṃprati īśvarosyadya dhanyosi sarveṣāṃ deśiko bhava  k rasāgamānāṃ divyānāṃ vyākhyātā bhava tattvavit ityādiśedguruḥ śiṣyaṃ praṇataṃ guruvatsalam  k iti cācāryadīkṣeyaṃ siddhadīkṣādya kathyate siddhadīkṣānavaṃ saptarātraṃ vā pañcarātraṃ trirātrakam  k vīrāḥ śaktiyutāḥ pūjyāḥ ekaviṃśati cānvaham tatsaṃkhyā yoginaḥ pūjyāḥ kumārāḥ kanyakāḥ striyaḥ  k gandhapuṣpākṣataiḥ puṣpaiḥ phalagandhottamārpaṇaiḥ toṣayitvā pradadyācca vastrābharaṇadakṣiṇāḥ  k athāsanasamāsīnaṃ śiṣyaṃ bhaktiyutaṃ śucim spṛṣṭvā karābhyāṃ tacchīrṣaṃ dakṣiṇe śravaṇe manum  k vahniṃ sabījaṃ śītāṃśuṃ savisargaṃ ca dīkṣayet mūlādhārātsamudbhūtaṃ rephaṃ vahniśikhopamam  k ṣaḍādhārāmbujaṃ tīrtvā brahmarandhrāntagaṃ smaret brahmarandhrāddravībhūtaṃ sakāraṃ somarūpiṇam  k āplāvayantaṃ sarvāṅgaṃ siddhaḥ saṃcintayenmanum ucchvāsaniśvāsabhavaṃ saṃhārasthitikāraṇam  k jñātvetthaṃ manasā nityaṃ sarvamantrātmakaṃ sadā sarvadevamayaṃ puṇyaṃ sarvasiddhipradāyakam  k jīvato muktidaṃ śuddhaṃ śivaśaktyātmakaṃ param rasamantramimaṃ viddhi cāgnīṣomātmakaṃ bhaja  k ekaviṃśatisāhasraṣaṭśatādhikasaṃkhyakam pravartitaṃ divārātraṃ manastatra nidhehi ca  k mantrasyāsya ṛṣirjīvaś chandetyuktāḥ prakīrtitāḥ raso devastu raṃ bījaṃ saṃ śaktistu prakīrtitaḥ  k rephadīrghayutaṃ kuryātkarāṅganyāsamācaret dhyāyeddhṛdambuje devi koṭisūryendusannibham  k śuddhasphaṭikasaṃkāśaṃ rasaṃ saṃsārapāradam evaṃ niṣkalarūpaṃ taṃ dhyātvā tanmayatāṃ vrajet  k niṣkalarasastotramtvaṃ rasastvaṃ śivastvaṃ hi śaktistvaṃ bhairaveśvaraḥ tvaṃ brahmā tvaṃ hi rudraśca sūryastvaṃ śītadīdhitiḥ  k tvaṃ bhūstvaṃ salilastvaṃ ca vahnistvaṃ ca sadāgatiḥ tvaṃ vyoma tvaṃ parākāśaḥ tvaṃ jīvastvaṃ parā gatiḥ  k tvaṃ siddhastvaṃ prabuddhastvaṃ sugandhastvaṃ ca manmathaḥ tvaṃ lokapālastvaṃ tārā mātṛkāstvaṃ gajānanaḥ  k tvaṃ skandastvaṃ gurustvaṃ ca tvaṃ sarvajanakaḥ śuciḥ tvaṃ yajvā tvaṃ haristvaṃ ca tretāgnistvaṃ ca ṛtvijaḥ  k yena tvamarcyase tena pūjitāḥ sarvadevatāḥ tvayi tuṣṭe ca saṃtuṣṭā brahmaviṣṇumaheśvarāḥ  k tvatpādodakapānena sarvatīrthaphalaṃ labhet yastvāṃ paśyati sadbhaktyā tam ālokayate śivaḥ  k yastvāṃ saṃkīrtayettasya sarvamantraphalaṃ bhavet yatra tvaṃ kṣaṇamātre ca puṇyakṣetraṃ taducyate  k tvaṃ yaṃ paśyati siddhendra sa brahmā viṣṇurīśvaraḥ yatra bhuṅkṣe nnakavalaṃ tatra trailokyamati hi  k yena tvaṃ dhriyase nātha tvayāyaṃ striyatekṣaṇam sa eva citsadānandaḥ paramātmā dhruvaṃ bhavet  k evaṃ niścitacittasya siddhasya tava yoginaḥ varṇāśramasadācārāḥ kṛtyākṛtyavivekataḥ  k pāpaṃ puṇyaṃ sukhaṃ duḥkhaṃ śītamuṣṇaṃ priyāpriye snānāsnānaṃ hānivṛddhī śuddhāśuddhaṃ bhayābhayam  k grāhyāgrāhyaṃ kṣudhā tṛṣṇā na kiṃcid iha vidyate svecchāhāravihāraśca sukhī saṃhṛṣṭamānasaḥ  k nirmamaḥ sarvakāryeṣu kalatrādiṣu bandhuṣu evamācāryavacanamaṅgīkṛtya ca dīkṣitaḥ  k adya prabhṛti vandyastvaṃ mā kuru praṇatiṃ kvacit matsamānosi siddhosi jīvanmuktosi saṃprati  k ityuktvācāryavaryopi siddhamāliṅgya ca kṣaṇam siddhadīkṣeyamākhyātā śivasāyujyadāyinī  k durlabhā sarvatantreṣu tava prītyā prakāśitā devītthameva mantavyaṃ durlabhaṃ samayeṣu ca  k k  rasasaṃkārāḥśrībhairavī rasasaṃskāramīśa tvaṃ yathāvatkathayasva me śrībhairavaḥ aṣṭādaśa syuḥ saṃskārā rasasya parameśvari  k tānsiddhasādhakābhyarcye yathāvatkathayāmi te athādau svedanaṃ karma dvitīyaṃ mardanaṃ priye  k mūrchā tṛtīyamutthānaṃ caturthaṃ pātanaṃ śive pañcamaṃ rodhanaṃ ṣaṣṭhaṃ niyāmaṃ saptamaṃ smṛtam  k dīpanaṃ cāṣṭamaṃ devi navamaṃ cānuvāsanam daśamaṃ cāraṇaṃ devi jāraṇaṃ rudrasaṃkhyakam  k garbhadrutirdvādaśī syāt bāhyadrutistrayodaśī caturdaśaṃ syādrāgākhyaṃ sāraṇā daśapañcamī  k anusāraṇā ṣoḍaśī ca vikhyātā pratisāraṇā saptadaśī cāṣṭadaśaṃ vedhanaṃ dehalohayoḥ  k rasasaṃskāraprakāraḥatha vakṣyāmi saṃskārān rasarājasya pārvati liṅgasya dakṣiṇe bhāge likhet ṣaṭkoṇamaṇḍale  k tadbahiścāṣṭapatraṃ ca kamalaṃ caturaśrakam digdvāraśobhitaṃ tasya karṇikāyāṃ nyasecchive  k tāmrajaṃ kāntajaṃ vāpi khalvaṃ tu svarṇarekhitam tanmadhye rasarājaṃ tu palānāṃ śatamātrakam  k tadardhaṃ vā tadardhaṃ vā kṣiptvā bhaktyā prapūjayet sādhako rasarājasya tataḥ saṃskāramācaret  k svedanamdhānyāmlasandhānaprakāraḥyavagodhūmakalamamāṣamudgacaṇādibhiḥ śyāmākakodravādyaiśca nānādhānyaiśca nistuṣaiḥ  k dhānyaṃ caturguṇajale mṛdghaṭe nikṣipetpriye prāpnoti yāvadamlatvaṃ tāvadyatnena rakṣayet  k tanmadhye haṃsapādīṃ ca mīnākṣīṃ dvipunarnavām citrakaṃ bhṛṅgarājaṃ ca viṣṇukrāntāṃ śatāvarīm  k sarpākṣīṃ girikarṇīṃ ca muṇḍīṃ ca sahadevikām triphalāṃ khaṇḍaśaḥ kṛtvā sarvānetānvinikṣipet  k dhānyasya ca caturthāṃśān dhānyāmlamidamuttamam svedanādiṣu kāryeṣu pāradasya viśiṣyate  k ātapte kāntaje khalve rasarājaṃ vinikṣipet cūrṇaṃ ca gṛhadhūmaṃ ca citrakaṃ triphalāṃ guḍam  k dagdhorṇāmiṣṭakāṃ kanyāṃ lavaṇaṃ bṛhatīdvayam māgadhīṃ rājikāṃ caiva vandhyāṃ karkoṭakīṃ tathā  k etānkalāṃśānsūtasya tasminkṣiptvā vimardayet dattvā dattvātha dhānyāmlamevaṃ kṛtvā dinatrayam  k samyak soṣṇāranālena rasaṃ prakṣālayetpriye paṭuṃ rājīṃ trikaṭukaṃ mūlakaṃ citrakaṃ varām  k punarnavāṃ meṣaśṛṅgīṃ meghanādaṃ durālabhām ārdrakaṃ rajanīṃ nāgabalāṃ ca navasārakam  k samaṃ dhānyāmlakaiḥ piṣṭvā ślakṣṇaṃ vastre pralepayet yāvadaṅgulimātraṃ ca tasminpūrvarasaṃ kṣipet  k tadbaddhvā tāmraje pātre kṣiptvā dhānyāmlapūrite ghaṭe dolākhyayantre ca svedayettamaharniśam  k tamuddhṛtya punaḥ soṣṇair āranālaiḥ śarāvake prakṣālayetsūtarājamevaṃ kuryāttrisaptadhā  k prasveditaṃ sūtarājaṃ tataḥ saṃmardayet priye mardanamathāto mardanaṃ karma vakṣyāmi śṛṇu bhairavi  k cūrṇādipūrvavaddravyaṃ viśālāṃ rājavṛkṣakam aṅkolaṃ kṛṣṇadhuttūraṃ trikaṭuṃ ca samaṃ samam  k sarvaṃ sūtakalāṃśaṃ ca taptakhalve rasaṃ kṣipet mardayet pūrvadhānyāmlair divārātraṃ punaśca tam  k kṣālayenmṛṇmaye pātre tataḥ soṣṇāranālakaiḥ mardanaṃ kṣālanaṃ caivamekaviṃśativāsaram  k evaṃ vimarditaṃ sūtaṃ samādāyātha mūrchayet abhrajīrṇothavā bījajīrṇaḥ sūtopi mardyate  k cūrṇādipūrvadravyaiśca rāgān gṛhṇāti nirmalaḥ mūrcchāatha mūrchāṃ pravakṣyāmi śṛṇu tvaṃ sāvadhānataḥ  k rājikā meṣaśṛṅgī ca citrakaṃ ca phalatrayam kṣīrakandaṃ sūraṇaṃ ca sarpākṣī kākamācikā  k nīlā vacā balā kanyā kṛṣṇonmattastathākulī śvetāparājitāṅkolaṃ gojihvā garuḍī tathā  k eteṣāṃ svarasairmardyo ravikṣīreṇa pāradaḥ vyastānāṃ vā samastānāṃ rasaireṣāṃ dināvadhi  k mardayettaptakhalve ca mūṣāyāṃ taṃ rasaṃ kṣipet nirudhya bhūdhare yantre vipacettaṃ punaḥ priye  k rājikādyauṣadhabhavai rasais triḥ saptavāsaram mardanaṃ bhūdhare pākaṃ kuryātsaṃmūrchito rasaḥ  k bhavettadutthānavidhiṃ prakurvīta surārcite utthāpanavidhiḥevaṃ saṃmūrchitaṃ sūtaṃ kṣālayetkāṃjikena ca  k soṣṇena vāriṇā vāpi sūtamutthāpayetpriye pātanāyantrayoge vā rasasyotthāpanaṃ bhavet  k pātanampātanaṃ trividhaṃ proktaṃ rasarājasya pārvati ūrdhvapātamadhaḥpātaṃ tiryakpātanamucyate  k ūrdhvapātanavidhiḥrasasya pātanaṃ vakṣye pāṭhā brāhmī ca citrakam śāṅgerī kākamācī ca maṇḍūkī girikarṇikā  k kumārī ca jayā bhṛṅgī gojihvā śaṅkhapuṣpikā bhūpāṭalī ca nirguṇḍī kākajaṅghā śatāvarī  k ārdrakaṃ devadālī ca tilaparṇī ca nīlikā āragvadhaḥ kṣīrakandamaṅkolo devadāru ca  k eṣāṃ rasaiḥ samastānāṃ vyastānāṃ vā dinaṃ rasam mardayettaptakhalve tat śulbaṃ sūtacaturthakam  k taṃ piṣṭvā pātayedyantre hyūrdhvapātanake dinam ūrdhvalagnaṃ rasaṃ śuddhaṃ tamādāyātha mardayet  k pūrvoditauṣadharasaiḥ pūrvavat śulbasaṃyutam pātayenmardayedevaṃ saptadhaivaṃ punaḥ punaḥ  k ūrdhvapātanasaṃśuddhaṃ pāradaṃ pātayedadhaḥ adhaḥpātanavidhiḥathādhaḥpātanaṃ vakṣye tryūṣaṇaṃ lavaṇaṃ varām  k citrakaṃ rājikāṃ śigruṃ sarvaṃ sūtasamaṃ kṣipet mardayettaptakhalve ca rasaṃ dhānyāmlakena ca  k tatkalkena lipedūrdhvaṃ bhāṇḍaṃ samyak nirodhayet ūrdhvabhāṇḍasya pṛṣṭhe tu dadyāllaghupuṭaṃ tataḥ  k ityadhaḥpātanaṃ kuryātsaptavāraṃ punaḥ punaḥ adhaḥpātanaśuddhasya tiryakpātanamācaret  k tiryakpātanavidhiḥvakṣyāmi tiryakpatanaṃ sūtaṃ dhānyābhrakaṃ samam dhānyāmlairmardayedyāmaṃ tiryakpātanayantrake  k caṇḍāgninā pacedevaṃ saptavāraṃ punaḥ punaḥ evaṃ tridhā pātitaṃ ca tataḥ sūtaṃ nirodhayet  k abhrakaṃ vātha gandhaṃ vā mākṣikaṃ vimalāmapi svarṇaṃ vā rajataṃ vāpi kāntaṃ vā tīkṣṇameva vā  k pratyekaṃ śodhitaṃ deyaṃ tāmravatpādamātrakam pāṭhādikarasaiḥ kuryānmardanaṃ pātanaṃ kramāt  k yadyaddravyānvitaḥ sūtas tattaddravyaguṇapradaḥ pātane tāmrayogena nāgavaṅgau tyajedrasaḥ  k athavā dīpikāyantre śuddhaḥ syātpātito rasaḥ nirodhanamkadarthito bhavetsūtaḥ svedādyaiḥ pañcakarmabhiḥ  k āpyāyanārthaṃ sūtasya karma kuryānnirodhanam atha karma nirodhākhyaṃ peṣayellavaṇaṃ jalaiḥ  k sthālīmadhye rasaṃ kṣiptvā tadūrdhvaṃ lavaṇaṃ kṣipet kiṃcij jalaṃ ca nivapettaṃ śarāveṇa rodhayet  k kuryātsamyak sandhilepaṃ tadūrdhvaṃ ca puṭellaghu evaṃ nirodhanaṃ karma vidadhyātsaptadhā priye  k āpyāyito bhavetsūtonena ṣaṇḍatvavarjitaḥ nirodhakarmasiddhosau vīryavān suniyamyate  k niyāmanamatho niyāmanaṃ karma kathayāmi varānane yavaciñcā kṣīrakandaṃ sarpākṣī paṭu bhṛṅgarāṭ  k vandhyā karkoṭakī nimbaḥ sarvaṃ dhānyāmlapeṣitam kṛtvāloḍyāranālena taddravaiḥ svedayeddinam  k yantre niyāmake saptavāsaraṃ taṃ ca dīpayet dīpanamathāto dīpanaṃ karma vadāmi tava pārvati  k svarṇapuṣpī ca marīcaṃ trikṣāraṃ pañcapuṣpikā bhūkhagaḥ pañcalavaṇaṃ rājikā śigrumūlakam  k kāsīsaṃ vijayā kanyā pātālagaruḍī kaṇā kṣīrakandaṃ ca karkoṭī girikarṇī jayā madhu  k citrakaṃ kākajaṅghā ca sarvamamlagaṇena ca kalkayetpāradaṃ tena mardayettaddravairapi  k ḍolāyantre pacedekadinamevaṃ ca saptadhā mardanaṃ pācanaṃ kuryāt grāsārthī dīpito rasaḥ  k evaṃ pradīpitaṃ sūtaṃ śuddhaṃ tamanuvāsayet anuvāsanamathānuvāsanaṃ karma mṛtpātre dīpitaṃ rasam  k kṣiptvā jambīrajadrāvaistīvragharmenuvāsayet evaṃ saptadinaṃ kuryāttataścāraṇamācaret  k navabhiḥ svedanādyaiśca śuddhaḥ syātkarmabhiḥ priye pāradaḥ sarvarogaghnaḥ saptakañcukavarjitaḥ  k śrībhairavī svedanādīni karmāṇi śrutāni vada śaṅkara tvatprasādād asaṃdehaṃ saṃśṛṇve cāraṇādikam  k śrībhairavaḥ sādhu pṛṣṭaṃ mahābhāge śṛṇu taccāraṇādikam cāraṇavidhiḥathābhracāraṇaṃ karma vakṣyāmi parameśvari  k samukhe vā nirmukhe vā rase vā vāsanāmukhe gaganaṃ cārayedgarbhapiṣṭigrāsakramaiḥ kramāt  k samukhacāraṇamatrādau kathyate devi samukhaṃ cāraṇaṃ sphuṭam samukho grasati grāsaṃ nirmukho grasanākṣamaḥ  k tasmātparaṃ rasendrasya mukhīkaraṇamācaret prathamo mukhīkaraṇaprakāraḥiṣṭakāmadhyabhāge tu gambhīraṃ vartulaṃ samam  k gartaṃ kṛtvā tatra sūtaṃ prakṣipedanuvāsitam nirundhyātsvacchavastreṇa rasasya daśamāṃśakam  k gandhaṃ tadūrdhvaṃ nikṣipya śarāveṇa nirodhayet tatpṛṣṭhelpapuṭaṃ dadyāt gandhe jīrṇe punaḥ punaḥ  k kṣiptvā kṣiptvā śataguṇaṃ cārayetpātayediti caturguṇe sāndravastre gālayettaṃ raseśvaram  k veṇau kṣiptvā nirudhyāsyaṃ pacedgomūtrapūrite bhāṇḍe trisaptadivasaṃ punastaṃ taptakhalvake  k jambīramātuluṅgāmlavetasair bhūkhagais tryaham bhūnāgaiśca tryahaṃ mardyaṃ taṃ paścādiṣṭakodare  k ekaikaṃ gartamādadyāddhānyābhraṃ gandhakaṃ tathā pratyekaṃ daśaniṣkaṃ ca yāmaṃ jambīramarditam  k anena lepayed gartadvayam ekeṣṭakāntare garte kṣiptvātha taṃ taṃ viṃśanniṣkaṃ tadūrdhvataḥ  k aparām iṣṭakāṃ dadyāt tatsandhiṃ loṇamṛtsnayā dṛḍhaṃ liptvātha dīpāgnau pacetsaptadināvadhi  k iṣṭakāṃ svāṅgaśītāṃ tām avatārya haredrasam kiṭṭahīnaṃ punarapi kuryāditthaṃ trivārakam  k evaṃ kṛte rasendrasya sukhaṃ syāddevasaṃjñakam dvitīyo mukhīkaraṇaprakāraḥpunaranyaṃ pravakṣyāmi mukhīkaraṇamuttamam  k rasendraṃ jīvibhūnāgasamaṃ saṃmardayettryaham tatkṣipet bhūlatāliptamūṣāyāṃ saṃniveśayet  k tadūrdhvaṃ bhūlatākalkaṃ kṣiptvā ruddhvā viśoṣayet ārdragomayaliptāṃ tāṃ pādamagnāṃ niveśayet  k tadgarte ca puṭaṃ deyaṃ tuṣakārīṣavahninā dinānte tatsamuddhṛtya pūrvavanmardayetpacet  k triṃśadvāraṃ punaḥ kuryāditthaṃ vahnimukho rasaḥ grasate guhyasūtoyaṃ sarvasiddhiprado bhavet  k tṛtīyo mukhīkaraṇaprakāraḥpunaranyaṃ pravakṣyāmi mukhīkaraṇamuttamam gomūtrapūrite bhāṇḍe ḍolāyantre pacedrasam  k triḥ saptavāraṃ samyakca randhritaṃ veṇunālake mukhaṃ bhavati sūtasya cāraṇārhaṃ varānane  k caturtho mukhīkaraṇaprakāraḥiṣṭakādvayamadhye ca gartaṃ tu caturaṅgulam daśaniṣkaṃ śuddhagandhaṃ dhānyābhraṃ daśaniṣkakam  k jambīranīraiḥ saṃmardya yāmaṃ kalkena tena ca gartadvayaṃ samāṃśena liptvā garte vinikṣipet  k vāsitaṃ rasarājaṃ taṃ viṃśanniṣkaṃ tadūrdhvataḥ iṣṭakāmaparāṃ nyasya ślakṣṇamṛllavaṇairdṛḍham  k lepayedatha dīpāgnimadhaḥ prajvālayetpriye anusyūtaṃ saptarātraṃ svāṅgaśītaṃ samuddharet  k kiṭṭaṃ vihāya taṃ sūtaṃ pūrvavacca trivārakam kuryādevaṃ hi sūtasya mukhaṃ bhavati śobhanam  k nirmukhacāraṇāprakāraḥdivyauṣadhiprabhāvena rasaścarati nirmukhaḥ athavā vajravaikrāntasparśād abhrādikaṃ caret  k pāradasya catuḥṣaṣṭiniṣkaṃ vaikrāntabhasma ca caturniṣkaṃ vajrabhasma niṣkaṃ divyauṣadhidravaiḥ  k sarvaṃ saptadinaṃ mardya sa rasobhrādikaṃ caret vāsanāmukhacāraṇamgandhakaṃ jārayetsūte dolākhye pūrvabhāṣite  k yantre ca ṣoḍaśaguṇaṃ rasaḥ syādvāsanāmukhaḥ abhrakābhiṣekaḥ cāraṇīyābhrakasya saṃskāraḥcāraṇārhābhrakasyāham abhiṣekaṃ vadāmi te  k prathamaḥ prakāraḥmṛtamabhraṃ tu rudhiraiḥ kṣārair jalakaṇair api sṛṣṭitrayais tumburubhir mardayed amlavargakaiḥ  k saptāhaṃ taccaretsūtaḥ samukho nirmukhothavā dvitīyaḥ prakāraḥmṛtamabhraṃ ca kadalī mūlakaṃ ca śatāvarī  k punarnavā meghanādo yavaciñcā ca śigrukaḥ sūraṇaṃ ca rasaireṣāṃ mardayedbhāvayetpriye  k saptāhaṃ taccaretsūtaḥ samukho nirmukhothavā tṛtīyaḥ prakāraḥśulvapātre tu lavaṇasarjiṭaṅkaṇabhūkhagān  k kṣiptvāranālaṃ tridinaṃ kuryātparyuṣitaṃ yathā tasminnāgaṃ tu vidrāvya ḍhālayecchatadhā priye  k raupyakarmaṇi vaṅgasya taddravairbhāvayed ghanam saptāhaṃ taccaret sūtaḥ samukho nirmukhothavā  k caturthaḥ prakāraḥdhānyābhramarkakṣīreṇa mardayedekavāsaram nirudhya saṃpuṭe pacyātkapotākhye puṭe punaḥ  k caturvāraṃ puṭedevaṃ mardayecca punastathā rambhādravaistridhā mardyaṃ mūlakasya dravaistridhā  k kākamācī meghanādo matsyākṣī ca punarnavā apāmārgaścitrakaṃ ca vidārī bhṛṅgarāṇmuniḥ  k caturvāraṃ pacedevaṃ mardayecca punastathā etairekaikadhā mardyaṃ puṭapākaṃ pṛthak pṛthak  k tadabhrakaṃ bhāvayecca musalī yavaciñcikāḥ taṇḍulī kadalī śigrurvarī cārkaḥ punarnavā  k ekaikaiśca dravairbhāvyamekaikaṃ divasaṃ pṛthak tadabhrakaṃ pāradendraścaratyeva surārcite  k pañcamaḥ prakāraḥdhānyābhraṃ ravidugdhena mardayedyāmamātrakam tadabhraṃ saṃpuṭe ruddhvā kapotākhyapuṭe pacet  k vārāṃścaturdaśaivaṃ syāttato rambhārkapīlukāḥ nāgavallī ca musalī kuberākṣī ca śigrukaḥ  k tumbī tumburur aṅkolabalāpāmārgakāḥ priye gṛhītvaiṣāmekarasaṃ savyoṣaṃ ca sakāṃjikam  k bhāṇḍamadhye vinikṣipya ḍolāyantre pacettryaham pūrvābhraṃ ca tatastasmātsamuddhṛtyātha sādhayet  k ṭaṅkaṇaṃ tuvarī sindhukāsīsaṃ ca samaṃ samam abhrakasya daśāṃśaṃ tu sarvametadvimardayet  k tadabhrakaṃ caretsūtaḥ samukho nirmukhothavā ṣaṣṭaḥ prakāraḥmuṇḍīdrave tu śatadhā drutaṃ nāgaṃ praḍhālayet  k taddraveṇa ca dhānyābhraṃ mardayetsaṃpuṭe kṣipet ruddhvā pacetkapotākhye puṭe caivaṃ tu saptadhā  k ārdrakasya dravairevaṃ saptadhā citrakadravaiḥ tatsamaṃ gandhakaṃ dattvā mardayed bhāvayet kramāt  k prāguktamuṇḍīsvarasair bījapūrarasena ca stanyairekadinaṃ bhāvyaṃ tadabhraṃ ca caredrasaḥ  k evaṃ sarvāṇi bījāni sattvaṃ cābhrakasya ca svarṇādisarvalohāni satvāni vividhāni ca  k dvandvāni sarvaratnāni yadyatsyāccāraṇārhakam tat tat piṣṭvābhravat kāryaṃ tattaccarati pāradaḥ  k saptamaḥ prakāraḥtilaparṇīrasaiḥ piṣṭvā dhānyābhraṃ puṭayet tridhā saptadhā bhāvayedasya mardanena ca pāradaḥ  k piṣṭatāṃ yāti sahasā gaganaṃ carati kṣaṇāt aṣṭamaḥ prakāraḥtrikṣāraṃ pañcalavaṇaṃ kāṅkṣī kāsīsaṭaṅkaṇam  k bhūkhagaṃ hemamākṣīkaṃ saurāṣṭrī vatsanābhakam tuvarī vetasāmlaṃ ca sarvametatsamāṃśakam  k tatsamāṃśaṃ tu dhānyābhraṃ dhānyāmlairmardayeddinam arkakṣīraṃ bhṛṅgarājo meghanādaḥ punarnavā  k mūlakaṃ citrakaṃ raṃbhā kākamācī śatāvarī apāmārgastālamūlī vidārī taṇḍulī muniḥ  k mīnākṣī śigru bṛhatī kumārī yavaciñcikā balā tumbī kuberākṣī vyoṣaṃ tumburupīlunī  k aṅkolaḥ phaṇivallī ca sarvametatsamāṃśakam saṃpeṣya kalkayeddevi dhānyāmle taccaturguṇe  k drutaṃ nāgaṃ śataṃ vārānkṣipettasminpunaḥ punaḥ kalkadraveṇa pūrvābhraṃ yāmaṃ saṃmardayeddṛḍham  k kapotākhye puṭe pacyādevaṃ viṃśativārakam tattulyaṃ gandhakaṃ dattvā pūrvoktairauṣadhadravaiḥ  k sastanyair bījapūrotthair dravair bhāvyaṃ trivāsaram etadabhraṃ tu sūtasya cāraṇe paramaṃ hitam  k dvaṃdvitaṃ vyomasatvaṃ ca bījāni vividhāni ca hemādisarvalohāni ratnāni vividhāni ca  k dvaṃdvitaṃ vajrabījaṃ ca cāraṇāyāṃ vidhīyate samastametatpūrvoktaprakāreṇaiva kārayet  k tadā rasendraścarati tatsarvaṃ cāraṇocitaḥ navamaḥ prakāraḥpātre tu kāsīsaṃ kāṃkṣī mākṣīkagandhakam  k kṣāratrayaṃ pañcaloṇam amlayuktaṃ kṣaṇaṃ kṣipet divyābhiṣekayogoktaṃ śatadhā ḍhālayedahim  k vaṅgaṃ vānena vastūni cāraṇārhāṇi bhāvayet varī punarnavā raṃbhā gavākṣī yavaciñcikā  k śigrukā meghanādaśca rasaireṣāṃ vibhāvayet vajrābhrakaṃ krameṇaiva saptāhaṃ suravandite  k tadabhrakaṃ nāgavallyā koberyā śigrukasya vā bāṇāṅkolabalāraṃbhāsphotānāṃ pīlukasya vā  k alambuṣāhimarucāmusalītumburor api athavā kharamañjaryāstiktaśākasya vā priye  k ekenaiṣāṃ rasenaiva vyoṣasarṣapasaṃyutam svinnaṃ tridivasaṃ kuryāttasminṭaṅkaṇasaindhavam  k kāsīsaṃ tuvarīṃ kṣiptvā pūrvābhiṣavayogataḥ etadabhraṃ caretsūtaḥ samukho nirmukhothavā  k tadabhrakaprabhāvena golakaḥ siddhido bhavet daśamaḥ prakāraḥdhānyāmlairamlavargaiśca svedayedabhrakaṃ dinam  k tataḥ snukkṣīrato mardyaṃ kapotākhye puṭe dahet munitrayaṃ meghanādaṃ rambhākandaṃ ca mūlakam  k matsyākṣī śṛṅgiveraṃ ca kākamācī punarnavā apāmārgas tv arūpūgaścaiteṣāṃ tu rasena ca  k ekaikena punardadyādekaikaṃ pūrvamabhrakam ḍolāyantre snuhīkṣīrayuktamekadinaṃ pacet  k tataśchāyāgate śuṣke ghanesminnavasārakam nimbaṃ vacāṃ ca kāsīsaṃ caṇakāmlaṃ pṛthakpṛthak  k abhrasya ṣoḍaśāṃśaṃ ca nikṣipettāmrabhājane gharṣayettaccaretsūto lohapātrasya yogataḥ  k ekādaśaḥ prakāraḥdhānyābhraṃ mardayetsomavallītoyairdinaṃ dṛḍham puṭedevaṃ tridhā paścāt somavallyā rasena ca  k bhāvayetsaptadhā devi rasaścarati tadghanam dvādaśaḥ prakāraḥsāranāle tu śatadhā niṣicya tamanena ca  k śatadhā plāvayedabhraṃ tāmravāsanayā saha khalalyāṃ taccaretsūto nātra kāryā vicāraṇā  k gandhakabhāvanācāraṇārthasya gandhasya bhāvanāṃ śṛṇu pārvati saurāṣṭraṃ cājamodaṃ ca sarjīṃ sīsameva ca  k mardayecchigrutoyena gandhakaṃ tena bhāvayet saptāhaṃ marditaṃ gandhaṃ cārayetpāradasya ca  k rāgaṃ dhatte rasendrasya bījānāṃ pākajāraṇe pakṣacchede rasendrasya śreṣṭhaḥ syāt sarvakarmaṇi  k palāśapuṣpasvarasaiḥ śākavṛkṣacchadadravaiḥ viṣṇukrāntādravairgandhaṃ bhāvayetsaptavāsaram  k taṃ gandhaṃ cārayetsūte iṣṭakāyantrayogataḥ amracāraṇe śreṣṭhā divyamūlyaḥathābhracāraṇe śreṣṭhā divyamūlīrvadāmi te  k vajrī raṃbhā haṃsapadī ciñcikā vyāghrapādikā maṇḍūkī bṛhatī puṅkhā kumārī lāṅgalī tathā  k sarpākṣī cāgnidhamanī śaṅkhapuṣpīndravāruṇī ṣaṇḍajārī ca karkoṭī vikhyātā divyamūlikā  k gandhakābhrakacāraṇamathātaścāraṇaṃ karma pravakṣyāmi samāsataḥ dhānyābhrakaṃ drute gandhe samaṃ kṣiptvā niyojayet  k khyāto gandhābhrayogoyaṃ śreṣṭhaścāraṇakarmaṇi samukhaṃ nirmukhaṃ vāpi pāradaṃ daśaniṣkakam  k gandhābhrayoganiṣke dve piṣṭaṃ kuryādyathā tathā taṃ piṣṭaṃ nāgapiṣṭyātha samayā pariveṣṭayet  k hemakarmaṇi vaṅgasya piṣṭyā rajatakarmaṇi tāmrapiṣṭyā dehasiddhau veṣṭayetparameśvari  k tāṃ piṣṭiṃ vidrute gandhe vipaceddivasatrayam tāṃ piṣṭiṃ dīpikāyantre pācayetpātayedadhaḥ  k taṃ rasaṃ pūrvavatpiṣṭiṃ kuryādveṣṭanavarjitām tridinaṃ vidrute gandhe vipacetpātayedadhaḥ  k taṃ rasaṃ taptakhalve tu catuḥṣaṣṭiguṇaṃ kṣipet bhāgaikamabhiṣiktābhraṃ mardyaṃ divyauṣadhairdinam  k tatkṣipeccāraṇāyantre jambīrarasasaṃyute tīvrātape dinaṃ sthāpyaṃ sūtaścarati tadghanam  k evaṃ punaḥ punargarbhapiṣṭīgrāsakramātmakam pattrābhracāraṇaṃ proktamevaṃ satvābhracāraṇam  k evaṃ kuryād yathāśakyaṃ cāraṇaṃ parameśvari rasebhraṃ cārayetpūrvaṃ catuḥṣaṣṭitamāṃśakam  k dvātriṃśattamabhāgaṃ syāttadetatṣoḍaśāṃśakam aṣṭamāṃśaṃ caturthāṃśaṃ dvitīyāṃśaṃ samaṃ kramāt  k dviguṇaṃ caturguṇaṃ cāṣṭaguṇaṃ ṣoḍaśakaṃ guṇam dvātriṃśadguṇamevaṃ syātcatuḥṣaṣṭiguṇaṃ kramāt  k pakṣacchedastvadoṣatvaṃ laghutā grāsayogyatā mukhitāgnisahatvaṃ ca vyāpitvaṃ gatihīnatā  k rasendrasyānavasthatvaṃ ca bhavedabhrakacāraṇāt jāraṇāyasyāhamapi tuṣṭaḥ syāṃ tasya sūtendrajāraṇe  k matirbhavenna sandeho jāraṇā bhuktimuktidā durlabhā jāraṇā devi vinā bhāgyaṃ na labhyate  k jāraṇā dvividhā bālajāraṇā vṛddhajāraṇā jāraṇe kramaḥgaganaṃ jārayetpūrvaṃ sarvasatvānyataḥ param  k dvaṃdvāni sarvalohāni pakvabījāni bhairavi padmarāgādiratnāni jārayecca yathākramam  k jāraṇāya abhrakasatvanirmāṇaprakāraḥprathamaḥ prakāraḥjāraṇārhaṃ vyomasatvaṃ rasarājasya vakṣyate dhānyābhrakaṃ ca vidhivanmārayedvajrasaṃjñakam  k abhiṣekaṃ pūrvavat syāt tasmin tāpyaṃ daśāṃśakam pañcamāhiṣagavyaśca mardayetkarṣasannibhāḥ  k kurvīta vaṭikāḥ koṣṭhīyantre satvaṃ vipātayet satvasya ca caturthāṃśaṃ tāpye mūṣāgataṃ dhamet  k evaṃ kṛtvā caturvāraṃ tatsatvaṃ rasajāraṇe rasāyane ca bhaiṣajye śreṣṭhaṃ sakalakarmaṇi  k dvitīyaḥ prakāraḥmṛtābhraṃ taccaturthāṃśaṃ nāgaṃ tatpādamākṣikam pañcabhirmāhiṣairgavyaiḥ pātayetsattvamujjvalam  k tatsatvaṃ taccaturthāṃśaṃ mākṣikaṃ tatsamāṃ śilām dhametpraliptamūṣāyāṃ satvaṃ syāddhemasannibham  k evaṃ kuryāccaturvāraṃ tatsatvaṃ grasate rasaḥ tṛtīyaḥ prakāraḥmṛtābhrakaṃ ṣoḍaśāṃśaṃ taccaturthāṃśakaṃ trapu  k tatsamaṃ tālakaṃ kṣiptvā pañcamāhiṣagavyataḥ sattvaṃ nipātayettacca caturthaṃ haritālakam  k kṣiptvā kṣiptvā caturvāraṃ tatsatvaṃ grasate rasaḥ caturthaḥ prakāraḥabhrakasattvamṛdūkaraṇamvajramūṣāgataṃ kṛtvā ghanasatvaṃ ca tatsamam  k kacaṃ ca ṭaṅkaṇaṃ kṣiptvā ruddhvā tīvrāgninā dhamet tatkṣipedamlavargeṇa ciñcābījaṃ snuhīdalam  k piṣṭvā tasminpunastadvatkācaṭaṅkaṇayogataḥ dhamedevaṃ saptavāraṃ secanaṃ ca punaḥ punaḥ  k tadabhrasattvaṃ śubhraṃ syānmṛdu syāccāraṇoditam pañcamaḥ prakāraḥrasendraṃ ṭaṅkaṇaṃ tāpyaṃ bhāgaikaikaṃ pṛthakpṛthak  k tribhāgaṃ śodhitaṃ nāgaṃ mṛtābhraṃ daśabhāgakam yavakṣāraṃ ca dagdhorṇāṃ sarjakṣāraṃ ca guggulum  k ajāpañcāṅgasaṃyuktam amlamūtragaṇairyutam mardayetpūrvavatsatvaṃ pātayenmṛdu nirmalam  k dvandvamelāpanāya mūṣālepaḥprathamaḥ prakāraḥdvandvamelāpane mūṣālepaṃ vakṣyāmi pārvati  k meṣaśṛṅgaṃ khuraṃ guñjā ṭaṅkaṇaṃ ca viṣaṃ samam sthūlabhekasya vasayā piṣṭvā mūṣāṃ pralepayet  k milanti sarvasatvāni mūṣāyāṃ cūrṇitāni ca gugguluṃ dhātakīpuṣpaṃ guḍaṃ kṣāratrayaṃ samam  k stanyaiḥ piṣṭvātha mūṣāyāṃ lepanaṃ dvandvamelanam dvitīyaḥ prakāraḥaśmabhedī lāṅgalī ca bhūlatā ca marīcakaḥ  k kārpāsasya phalaṃ śakragopaścaitāṃśca mardayet nārīstanyena tenaiva mūṣāmantaḥ pralepayet  k tasyāṃ milanti satvāni sarvāṇi ca mahārasāḥ hemamukhyāni lohāni caṇḍāgnidhamanena ca  k tṛtīyaḥ prakāraḥcucundaryāśca piśitaṃ ṭaṅkaṇaṃ ca viṣaṃ samam mardayitvā ca mūṣāntarlepayettatra nikṣipet  k dvandvayogyaṃ tu yadyatsyāttatsarvaṃ dhamanānmilet caturthaḥ prakāraḥbhasmīkṛtamapāmārgaṃ kaṅguṇītailamarditam  k mūṣāyāṃ lepayettena dvandvadravyaṃ vinikṣipet milettīvrāgnidhamanāttattanmārakavāpanāt  k dvandvamelāpanamata eva pravakṣyāmi dvandvamelāpanaṃ śṛṇu varṣābhūkadalīkandakākamācīpunarnavam  k svarṇaṃ narakapālaṃ ca guñjā ṭaṅkaṇamabhrakam satvaṃ mūṣāgataṃ dhmātaṃ hemābhraṃ milati kṣaṇāt  k abhrakaṃ cūrṇayitvā tu kākamācīrasaplutam kapitthatoyasaṃyuktaṃ sūtaṭaṅkaṇasaṃyutam  k vaṅgapatrāntare nyastaṃ dhmātaṃ vaṅgābhrakaṃ milet āvartya kaṭutailena bhasmāpāmārgajaṃ kṣipet  k hemābhraṃ nāgatāpyena tārābhraṃ haritālakāt gandhakena tu śulvābhraṃ tīkṣṇābhraṃ sindhuhiṅgulāt  k vaṅgābhraṃ haritālena nāgābhraṃ śilayā milet lāṅgalī camarīkeśāḥ kārpāsāsthi kulatthakam  k bhūlatā cāśmadamanī strīstanyaṃ suragopakaḥ dvandve praliptamūṣāyāṃ sudhmātāstīvravahninā  k kāntābhraśailavimalāḥ milanti sakalāḥ kṣaṇāt atha cucchundarīmāṃsaṃ viṣaṭaṅkaṇayojitam  k mūṣāpralepātkurute sarvadvandveṣu melanam jaurabhramaraśṛṅgaṃ ca maṇḍūkasya vasāmiṣam  k guñjāṭaṅkaṇalepena sarvasatveṣu melanam ṭaṅkaṇorṇāgirijatukarṇākṣīmalakarkaṭaiḥ  k milanti sarvadravyāṇi strīstanyaparipeṣitaiḥ dhātakīgugguluguḍasarjayāvakaṭaṅkaṇaiḥ  k strīstanyapeṣitaṃ śastaṃ dvandvaṃ syāttu rasāyane sūkṣmacūrṇaṃ tu yat kiṃcit pūrvakalkena saṃyutam  k andhamūṣāgataṃ dhmātaṃ saṃkaraṃ milati kṣaṇāt vāpitaṃ tāpyarasakasasyakairdaradena ca  k sa satvaṃ syād anibiḍaṃ dṛḍhaṃ dhmātaṃ milettataḥ rasoparasalohāni sarvāṇyekatra melayet  k prathamaḥ prakāraḥanyonyaṃ dvaṃdvatāṃ yānti dravanti salilaṃ yathā vajrābhrasattvacūrṇaṃ tu yat kiṃcil lohacūrṇakam  k dvayaṃ samaṃ tayostulyam arivargaṃ vinikṣipet dvandvamelanamūṣāyāṃ dhamanānmelanaṃ bhavet  k dvitīyaḥ prakāraḥmardayeṭṭaṅkaṇaṃ rambhākandatoyena lepayet mūṣāṃ śvetābhrakaṃ vaṅgaṃ dhamanānmilati priye  k tṛtīyaḥ prakāraḥvanaśigruṣṭaṅkaṇaśca guñjā ca nṛkapālakam piṣṭvā yoṣitstanyanīraistena mūṣāṃ pralepayet  k vaṅgaśvetābhrasatvaṃ ca cūrṇayitvā kṣipeddhamet asaṃśayaṃ milantyeva śreṣṭhaṃ rajatakarmaṇi  k caturthaḥ prakāraḥśvetābhrasatvaṃ saṃcūrṇya taccaturthāṃśapāradam sūtatulyaṃ ṭaṅkaṇaṃ ca mardayet kākamācijaiḥ  k dravaistadgolakaṃ kṛtvā vaṅgapatreṇa veṣṭayet śvetābhrasatvatulyena liptamūṣāgataṃ dhamet  k bhavet sammelanaṃ samyak mukhyaḥ syādrūpyakarmaṇi vajrahemamelāpane mūṣālepaḥprathamaḥ prakāraḥathāto vajrakanakadvandvamelāpralepanam  k guñjā kāntamukhaṃ tulyaṃ dvandvayordviguṇaṃ balim stanyena yoṣitāṃ piṣṭvā mūṣāyāmantare tathā  k melayedvajramelāpoyaṃ kathito mayā dvitīyaḥ prakāraḥśilādhātuḥ kāntamukhaṃ śaśadantāśca gandhakaḥ  k amlavetasakaṃ tulyaṃ piṣṭvā mūṣāṃ pralepayet hemavajraṃ milatyeva mūṣāyāṃ nātra saṃśayaḥ  k tṛtīyaḥ prakāraḥkulīrāsthi śilādhātu mahiṣīkaṇadṛṅmalam ṭaṅkaṇorṇāsamaṃ sarvaṃ kāntāstanyena mardayet  k anena lepayenmūṣāṃ hemavajraṃ milatyalam caturthaḥ prakāraḥkāntāsyaṃ ṭaṅkaṇaṃ bālavatsaviḍbhramarāsthi ca  k manuṣyacikurāsthīni strīstanyena vimardayet anena liptamūṣāyāṃ hemavajraṃ mileddhruvam  k pañcamaḥ prakāraḥtāpyaṭaṅkaṇabhūnāgakāntakācamadhūni ca kulīrāsthi snuhīkṣīramarkakṣīraṃ samaṃ samam  k stanyena mardayetsarvaṃ mūṣālepaṃ tu kārayet mūṣālepo bhavedeṣa vajrahāṭakamelanaḥ  k vajraṃ bhasmībhavedyaistairmūṣāmantarvilepayet dhamettīvrāgninā hemavajramelāpanaṃ bhavet  k vajrahemamelāpanamprathamaḥ prakāraḥathāto melanaṃ vakṣye vajrahemnoḥ sureśvari svarṇaṃ dvādaśabhāgaṃ syāttadardhaṃ śuddhapāradam  k rasendrārdhaṃ nāgabhasma nāgārdhaṃ mṛtavajrakam etaccatuṣṭayaṃ cāmlairmardayettaptakhalvake  k uddhṛtya dvandvamelāpe mūṣāyāṃ rodhayeddhamet haṭhāttacca milatyetannātra kāryā vicāraṇā  k dvitīyaḥ prakāraḥbhāvayecchārivākṣīre mṛtaṃ vajraṃ dinaṃ tataḥ mardayedgolakaṃ kṛtvā śeṣayeccaikabhāgakam  k tribhāgaṃ rasarājaṃ ca caturbhāgaṃ suvarṇakam amlena mardayetpiṣṭiṃ kṛtvā tadgolakam  k tatpiṣṭvā veṣṭayettacca bhūrjapatreṇa veṣṭayet pakṣaṃ nyaseddhānyarāśau taduddhṛtya punaḥ punaḥ  k dhameddhaṭhānmilatyeva nātra kāryā vicāraṇā tṛtīyaḥ prakāraḥvajraṃ ṣoḍaśabhāgena hemapatreṇa veṣṭayet  k tatkṣipelliptamūṣāyāṃ svarṇāṃśaṃ śvetakācajam cūrṇaṃ vā nṛkapālaṃ vā cūrṇaṃ kṛtvā vinikṣipet  k nirudhya ca dhamettīvramevaṃ kuryātpunaḥ punaḥ kṣiptvā kṣiptvā śvetakācaṃ nṛkapālamathāpi vā  k saptadhaivaṃ milatyeva punarevaṃ vidhīyate asya hemnaḥ ṣoḍaśāṃśaṃ mṛtaṃ vajraṃ vinikṣipet  k pūrvavalliptamūṣāyāṃ kācaṃ vā nṛkapālakam kṣiptvā kṣiptvā dhamettīvraṃ saptavāraṃ milatyalam  k evaṃ tṛtīyavāraṃ ca kuryādevaṃ caturthakam dvandvitānāmabhiṣekaḥathāto dvaṃdvitānāṃ ca pravakṣyāmyabhiṣecanam  k kāsīsaṃ pañcalavaṇaṃ mākṣīkaṃ gandhakaṃ tathā kāṃkṣī kṣāratrayaṃ tulyamāranālena mardayet  k tatkalkam ātape tāmrapātre saṃsthāpayettryaham tasminkṣipeddrutaṃ nāgaṃśatadhā taddrutaṃ drutam  k tāmrapātrasthasauvīrair bhāvayecchatavārakam dvaṃdvitaṃ taccaretsūto yat kiṃcij jāraṇārhakam  k rūpyakarmaṇi vaṅgaṃ syānnāgaṃ syāddhemakarmaṇi pakvabījavidhānamathātaḥ sampravakṣyāmi pakvabījaṃ surārcite  k prathamaṃ vidhānamsuvarṇe vidrute tulyaṃ nāgābhraṃ dvaṃdvitaṃ priye vāhayeddvādaśaguṇaṃ svarṇaśeṣaṃ yathā dhamet  k pakvabījam idaṃ khyātaṃ jārayetpārade kramāt dvitīyaṃ vidhānampītābhrasatvaṃ svarṇaṃ ca samāṃśaṃ dvaṃdvitaṃ dhamet  k vāhayed dvādaśaguṇaṃ svarṇaśeṣaṃ yathā dhamet punaḥ pītābhrasatvaṃ ca vaheddaśaguṇaṃ śanaiḥ  k svarṇaśeṣaṃ bhaved yāvat pakvabījam idaṃ bhavet tṛtīyaṃ vidhānamnāgārkavyomarasakaṃ catustrirdvyekabhāgikam  k cūrṇayelliptamūṣāyām andhayecca dhameddṛḍham mākṣikeṇa ca tatkhoṭaṃ saṃpeṣyāmlaiḥ puṭe pacet  k punastatsamamākṣīkamamlaiḥ piṣṭvā puṭe pacet evaṃ pañcapuṭaṃ dattvā taddrute hemni vāhayet  k dhameddaśaguṇaṃ yāvat tāvat syāt pakvabījakam caturbījakramaḥathātaḥ sampravakṣyāmi caturbījaṃ varānane  k hematārāhikuṭilabījānyetāni tattvataḥ hemabījaṃ nāgabījaṃ śasyate hemakarmaṇi  k tārabījaṃ vaṅgabījaṃ kathite rūpyakarmaṇi hemabījaṃ tārabījaṃ bhavetāṃ ca rasāyane  k nāgabījaṃ vaṅgabījaṃ na rasāyanakarmaṇi catvāryetāni bījāni bhaveyū rogaśāntaye  k anyathā naiva yojyāni bījānyetāni śāmbhavi hemabījavidhānamprathamaṃ hemabījamgandhakaṃ sasyakaṃ vāpi mākṣīkaṃ vātha tālakam  k śilāṃ ca vimalāṃ vāpi vaikrāntaṃ vāñjanaṃ ca vā kharparaṃ vā kāntamukhaṃ vā cūrṇayitvā samāṃśakam  k śatavārāndrute hemni vāhayecca punaḥ punaḥ dvitīya nāgabhasmasiddhaṃ hemabījamsūtahiṃgulakaṃkuṣṭhalohaparpaṭikābhrakam  k mṛtārkamākṣīkaśilāvimalāṃśca samāṃśakān etānnāgakalābhāgān snuhyarkapayasā priye  k mardayettena patrāṇi śuddhanāgasya lepayet puṭeddvātriṃśatipuṭe nāgo bhasmati tadvahet  k samaṃ samaṃ ca śatadhā vidrute pūrvavāhite suvarṇe ca tathā hemaśeṣaṃ tāvaddhameddṛḍham  k tṛtīyaṃ vaṅgabhasmasiddhaṃ hemabījamathavā bhasmayedvaṅgaṃ tālaśaṅkhābhrapāradaiḥ ciñcākṣāraistrapusamaiḥ snuhyarkakṣīramarditaiḥ  k puṭet ṣoḍaśabhistacca śatadhā hemni vāhayet caturthaṃ tāmrabhasmasiddhaṃ hemabījamathavā mārayecchulbamūrdhvādho gandhakaṃ samam  k kṣiptvā puṭed aṣṭavāraṃ tattāmraṃ hemni vāhayet pañcamaṃ tīkṣṇabhasmasiddhaṃ hemabījamathavā mārayettīkṣṇaṃ tīkṣṇatulyaṃ ca hiṃgulam  k strīstanyair mardayitvā tu puṭedatha kalāṃśakam tīkṣṇasya hiṃgulaṃ dattvā mardayet puṭayet kramāt  k evaṃ tat ṣoḍaśapuṭaiḥ tattīkṣṇaṃ hemni vāhayet śatadhā hema tadiśaṃ vidrute hemni vāhayet  k ṣaṣṭhaṃ hemabījamtaddhemni dviguṇaṃ tāpyaṃ pūrṇitaṃ taddhameddṛḍham taccūrṇayed dvitripuṭaiḥ pañcabhir māritaṃ bhavet  k tadvāhayeddaśaguṇaṃ drute hemni dhaman dhaman tadeva jāyate divyaṃ sarvasiddhipradāyakam  k hemabījamidaṃ khyātaṃ hitaṃ syādrasajāraṇe saptamaṃ hemabījamsasyakābhrakavaikrāṃtasatvaṃ svarṇamahiṃ ravim  k tīkṣṇaṃ ca cūrṇayelliptamūṣāyāṃ cāndhritaṃ dhamet punaḥ prakaṭamūṣāyāṃ dhamettasmindrute sati  k mākṣikaṃ nikṣipet kiṃcit kiṃcid dattvā punaḥ punaḥ yāvatsvarṇāvaśeṣaṃ syāt tatastasmin vinikṣipet  k svarṇaṃ nāgaṃ raviṃ tīkṣṇaṃ pūrvavacca dhametkramāt vāhayenmākṣikaṃ tadvaddhamet svarṇāvaśeṣakam  k hemabījamidaṃ khyātaṃ hitaṃ syādrasajāraṇe aṣṭamaṃ hemabījamsamāṃśaṃ cūrṇayedabhraṃ satvaṃ tāmramayaṃ śubham  k abhrakāddviguṇaṃ dhautaṃ tāpyaṃ sarvaṃ dhameddhaṭhāt mūṣāyāṃ dvandvaliptāyāṃ tatkhoṭaṃ cūrṇayettataḥ  k mardyaṃ divyauṣadhirasaiḥ saṃpuṭe rodhayeddṛḍham pacedgajapuṭe tadvaccūrṇayenmardayetpuṭet  k evaṃ pañcapuṭaiḥ pakvaṃ tadvahetkanake drute yāvaddaśaguṇaṃ tāvanmūṣāyāṃ prakaṭe dhamet  k tatastasmin śuddhatāpyaṃ kṣiptvā kṣiptvā dhameddhamet yāvatsvarṇāvaśeṣaṃ syātsvarṇabījamidaṃ priye  k navamaṃ hemabījamtīkṣṇārkanāgabhasmāni tāpyacūrṇaṃ samaṃ samam etaddrute vaheddhemni yāvaddaśaguṇaṃ bhavet  k tāvatsvarṇāvaśeṣaṃ syātsvarṇabījamidaṃ priye daśamaṃ hemabījammṛtatārārkatīkṣṇāyaḥ samaṃ sarvaṃ dhameddṛḍham  k mūṣāyāṃ dvandvaliptāyāṃ tatkhoṭaṃ cūrṇayettataḥ taccūrṇaṃ drāvite svarṇe vāhayecca śanaiḥ śanaiḥ  k yāvaddaśaguṇaṃ paścāttāpyacūrṇaṃ kṣipankṣipan dhametsvarṇāvaśeṣaṃ syāddhemabījamidaṃ priye  k ekādaśaṃ hemabījamnāgamekaṃ catustāmraṃ sattvaṃ rasakasambhavam mūṣāyāṃ dvandvaliptāyāṃ sarvaṃ dhmātaṃ vicūrṇayet  k taccūrṇaṃ vāhayetsvarṇe vidrute ṣaḍguṇaṃ śanaiḥ svarṇaśeṣaṃ bhaved yāvat tāvat syāt svarṇabījakam  k dvādaśaṃ hemabījamtāpyena mārayettāmraṃ tannāge vāhayecchanaiḥ yāvacchataguṇaṃ tāpyaṃ cūrṇaṃ kṣiptvā dhamandhaman  k tadvāhayeddhameddhemni kramād dvātriṃśataṃ guṇam svarṇaśeṣaṃ bhavedyāvat tāvatsyāddhemabījakam  k trayodaśaṃ hemabījambhāgaikaṃ kharparīsatvaṃ dvibhāgaṃ cābhrasatvakam tribhāgaṃ tāmracūrṇaṃ ca liptamūṣāgataṃ dhamet  k tatkhoṭaṃ cūrṇayettāpyaṃ tulyamamlairvimardayet tatkṣipetsaṃpuṭe ruddhvā puṭellaghupuṭe punaḥ  k evaṃ pañcapuṭaiḥ pakvaṃ taccūrṇaṃ vāhayeddrute sahasraguṇitaṃ hemni yāvatsvarṇāvaśeṣitam  k tāvattāpyaṃ vahedyuktyā syādidaṃ hemabījakam caturdaśaṃ hemavījambhāgaikamabhrasatvaṃ ca dvibhāgaṃ śuddhatāmrakam  k cūrṇayelliptamūṣāyāṃ kṣiptvā ruddhvā dhameddṛḍham tatastaṃ cūrṇayettāpyaṃ tulyamamlena mardayet  k tad ruddhvā saṃpuṭe pacyātpuṭe taccūrṇayetpunaḥ pūrvavanmākṣike kṣiptvā mardayetpātayetpriye  k evaṃ pañcapuṭe kārye taccūrṇaṃ vāhayetpriye svarṇe śataguṇaṃ yāvattāvatsyāddhemabījakam  k pañcadaśaṃ hemabījammākṣikaṃ gandhapāṣāṇaṃ haritālaṃ manaḥśilām vaikrāntakaṃ kāntamukhaṃ sasyakaṃ vimalāṃjane  k rasakaṃ cāpi śataśaścūrṇitaṃ hemni vāhayet lohaparpaṭikātāpyakaṅkuṣṭhavimalābhrakaiḥ  k mṛtaśulbaśilāsūtasnuhyarkakṣīrahiṅgulaiḥ nāgo nirjīvatāṃ yāti yogaiḥ punaḥ punaḥ  k rasatālakaśuddhaciṃcākṣāraistathā trapu mṛtaṃ nāgaṃ mṛtaṃ vaṅgaṃ śulbaṃ tīkṣṇaṃ ca vā mṛtam  k ekaikam uttame hemni vāhayetsuravandite niruddhe pannage hemni nirvyūḍhe śatasaṃguṇaiḥ  k hemni nāgādinirvahaṇena varṇavyatyāsaḥnāgajīrṇaṃ rocanābhaṃ hārītaṃ tāmravāhitam tīkṣṇajīrṇaṃ ravisamaṃ vaṅgajīrṇaṃ japānibham  k prathamaṃ tārabījamśvetābhrasatvaṃ tīkṣṇaṃ ca tāpyaṃ ca vimalāṃ tathā kharparaṃ ca samaṃ sarvaṃ kuṭilaṃ ca caturguṇam  k dhametsarvaṃ cūrṇayecca bhasmayet puṭapañcakaiḥ tāre drute śataguṇaṃ vāhayecca śanaiḥ śanaiḥ  k tārabījam idaṃ khyātaṃ jāraṇe paramaṃ hitam dvitīyaṃ tārabījamyathā tāpyena kuṭilaṃ tathā tāpyena mārayet  k tadbhāgaṃ ca samaṃ tālaṃ tatsamaṃ rajate drute triṃśadguṇaṃ bhaved yāvat tāvad vāhyaṃ krameṇa ca  k tārabījamidaṃ khyātaṃ pārade tacca jārayet tṛtīyaṃ tārabījamtīkṣṇaṃ vaṅgaṃ ca vimalāṃ samāṃśaṃ cūrṇayetpriye  k dvandvamelopaliptāyāṃ dhamet tatkhoṭakaṃ bhavet tatkhoṭaṃ cūrṇayed amlair mardayet puṭayediti  k pañcavāraṃ prakurvīta bhasma tajjāyate priye tadbhasma vidrute tāre vāhayecca samaṃ samam  k dhaman dhaman daśaguṇaṃ yāvad bhavati bhairavi tārabījam idaṃ śreṣṭhaṃ rasarājasya jāraṇe  k caturthaṃ tārabījamśvetābhrasatvaṃ kuṭilaṃ tāramākṣīkasatvakam trayaṃ samāṃśaṃ saṃcūrṇya liptamūṣāgataṃ dhamet  k taccūrṇaṃ vāhayettāre tāratulyaṃ vinikṣipet yāvaddaśaguṇaṃ tāvat tāramākṣīkavāpataḥ  k tārabījam idaṃ proktaṃ jāraṇe paramaṃ hitam pañcarmaṃ tārabījamtridvyekabhāgān deveśi tīkṣṇatālāmalān kramāt  k cūrṇitān liptamūṣāyāṃ kṣiptvā tīvrāgninā dhamet tatkhoṭaṃ cūrṇayed amlair mardayet puṭayediti  k saptadhā taddrute tāre vāhyaṃ daśaguṇaṃ tataḥ kṣiptvā kṣiptvā tālacūrṇaṃ tāraśeṣaṃ yathā dhamet  k tārabījamidaṃ śreṣṭhaṃ jāraṇe paramaṃ hitam ṣaṣṭhaṃ tārabījamkharparī tālaśubhrābhrasattvakaṃ tāramākṣikam  k tulyaṃ sarvasamaṃ vaṅgaṃ sarvaṃ mūṣāgataṃ dhamet cūrṇayenmardayedamlaiḥ puṭedevaṃ tu saptadhā  k taccūrṇaṃ vāhayettāre drute daśaguṇaṃ dhaman tāraśeṣaṃ bhaved yāvat tāvat syāt tārabījakam  k saptamaṃ tārabījamśvetābhrasatvaṃ vaṅgaṃ ca dvandvaṃ kuryācca pūrvavat taccūrṇe tālakaṃ dattvā pādamamlairvimardayet  k puṭettasminkṣipettālaṃ pūrvavanmardanaṃ puṭam evaṃ pañcapuṭaṃ kuryāttaccūrṇaṃ vāhayeddrute  k rajate dvādaśaguṇaṃ tadbhavettārabījakam aṣṭamaṃ tārabījamśvetābhrasatvaṃ vaṅgaṃ ca vaṅgārdhaṃ tīkṣṇacūrṇakam  k tīkṣṇāṃśā tāravimalā sarvaṃ mūṣāgataṃ dhamet tatastaccūrṇayedamlaiḥ piṣṭvā ruddhvā puṭetpacet  k pañcavāraṃ punastacca vāhayedrajate drute yāvacchataguṇaṃ tāvattālakaṃ ca kṣipan dhamet  k tāraśeṣaṃ bhavedyāvat tāvatsyāttārabījakam tāmrabījamtāmrabījaṃ pravakṣyāmi jāraṇārthaṃ rasasya tu  k svarṇaṃ tāmraṃ samaṃ devi tayostulyaṃ ca mākṣikam ūrdhvādho nikṣipelliptamūṣāyāṃ taddhameddṛḍham  k dhamedevaṃ ca daśadhā dattvā dattvātha mākṣikam tāmrabījamidaṃ khyātaṃ bhāsvatkiraṇasaṃnibham  k prathamaṃ nāgabījamabhrakaṃ rasakaṃ tulyaṃ nāgabhasma caturguṇam dhamayeccūrṇayettacca mākṣikeṇa ca mārayet  k etatsamaṃ śilācūrṇamekīkṛtyātha vāpayet taddhametsadṛśe hemni vidrute śatadhā priye  k nāgabījamidaṃ proktametatsūte tu jārayet dvitīyaṃ nāgabījamnāgabījaṃ pravakṣyāmi śreṣṭhaṃ tadrasajāraṇe  k rasakābhrakatāmrehiṃ bhāgavṛddhyā dhamettataḥ mākṣikeṇa hataṃ tacca bījaṃ nirvāhayetpriye  k dvātriṃśāṃśaguṇaṃ hemni vaṅgaṃ tāpyahataṃ vahet triṃśadguṇaṃ śilāvāpyaṃ nāgabījamudāhṛtam  k vaṅgabījakramaḥbījaṃ pravakṣyāmi vaṅgaṃ tālaṃ ca tāpyakam samaṃ dhameccūrṇayecca tatsamaṃ tāpyatālakam  k mardayetpuṭayedamlairbhasma syātṣoḍaśaiḥ puṭaiḥ tāre drute śataguṇaṃ vāhayedvaṅgabhasma ca  k tattāre tālakaṃ devi dvātriṃśadguṇamāvahet vaṅgabījamidaṃ jñeyametatsūte tu jārayet  k jāraṇe biḍayogāḥviḍayogānpravakṣyāmi jāraṇārhān surārcite  vaḍavānalaviḍaḥsauvīraṃ gandhakaṃ kāṃkṣī kāsīsaṃ vyoṣasaindhavam  k sauvarcalaṃ sarjikā ca mālatītīrasambhavam śigrumūlarasaiḥ sarvaṃ bhāvayetsaptavāsaram  k biḍoyaṃ jāraṇe śreṣṭho nāmnā ca vaḍabānalaḥ  vaiśvānaraviḍaḥarkakṣīrairdagdhaśaṅkhaṃ bhāvayetpuṭayetpriye  k śatadhāyaṃ viḍaḥ prokto nāmnā vaiśvānaro mahān  jvālāmukhabiḍaḥgandhakaṃ śaṅkhacūrṇaṃ ca saindhavaṃ ca viṣaṃ samam  k śatavāraṃ gavāṃ mūtraiḥ śigrumūlarasaistathā bhāvito yaṃ biḍaḥ prokto nāmnā jvālāmukhaḥ smṛtaḥ  k  agnijihvakabiḍaḥpalāśasya rasairbhāvyaṃ ṭaṅkaṇaṃ śatadhā priye lohānāṃ jāraṇe śreṣṭho biḍo nāmnāgnijihvakaḥ  k  vaḍabābiḍaḥkāntāsyaṃ gandhakaṃ cūlī caikaikaṃ lohajārakam cūlīgandhakasindhūtthatālabhūkhagaṭaṅkaṇān  k sakṣāramūtrair vipacennāmnāyaṃ vaḍabāmukhaḥ  mahāvaiśvānaro viḍaḥdevadāliṃ mokṣakaṃ ca niculaṃ ca punarnavām  k palāśaṃ kāñcanaṃ vāsāmeraṇḍaṃ vāstukaṃ tilam kadalīmapi sarvāṅgaṃ khaṇḍitaṃ nāti śoṣayet  k mūtravarge cāṣṭaguṇe prakṣipettadanantaram samūlaṃ mūlakaṃ dagdhvā tilakāṇḍaṃ ca tatsamam  k kṣāradvayaṃ pūrvarase kṣiptvā sthāpyaṃ tryahaṃ khare ātape tadvastrapūtaṃ lohapātre dravaṃ pacet  k bahavo budbudā bāṣpā udbhavanti yadā yadā trikṣāraṃ trikaṭuṃ gandhaṃ kāsīsaṃ loṇapañcakam  k saurāṣṭrīṃ rāmaṭhaṃ cūliṃ samaṃ cūrṇīkṛtaṃ kṣipet pracālayellohadarvyā guḍapāko yathā bhavet  k samuttārya kṣipellohasaṃpuṭe saptavāsaram bhūgarbhe dhānyarāśau ca saptāhaṃ dhārayetpunaḥ  k saptāhaṃ dhārayedgharme mahāvaiśvānaro biḍaḥ  vahnibiḍaḥjambīrāmlena śatadhā vanaśigrurasena ca  k gandhakaṃ bhāvayedeṣa biḍaḥ syād vahnisaṃjñakaḥ navasāropi ca tathā gandhavatsa biḍo bhavet  k  citrabhānubiḍaḥgandhakaṃ niculakṣāraṃ guṃjābījaṃ ca ṭaṅkaṇam mūlabījaṃ devadālyāḥ samaṃ sarvaṃ ca bhāvayet  k tiktakośātakīnīraiḥ saptadhāmlagaṇais tathā biḍoyaṃ citrabhānuḥ syāt pradhānaṃ hemajāraṇe  k  mahābiḍaḥmūlakaṃ śṛṅgiveraṃ ca vahniṃ dagdhvā trayaṃ samam gomūtre nikṣipettacca vastrapūtaṃ ca kārayet  k anena bhāvito gandhaḥ śatadhā syānmahābiḍaḥ  anyo mahābiḍaḥtālaṃ śilā ṭaṅkaṇaṃ ca śaṅkhaṃ lavaṇaśuktike  k mūtrāmlairvipacenmandaṃ vahnāveṣa biḍo mahān  vajrānalabiḍaḥarkakṣīrairdagdhaśaṅkhaṃ śatadhā bhāvayettataḥ  k mardayitvāmlavargeṇa ruddhvā pañcapuṭaiḥ pacet tatsamaṃ ṭaṅkaṇakṣāraṃ kṣiptvāmlagaṇabhāvitam  k kṛtvā manaḥśilāṃ gandhaṃ daradaṃ vidrumaṃ tataḥ nṛpāvartaṃ tu pañcānāṃ śaṃkhacūrṇaṃ samaṃ priye  k bhāvayedamlavargeṇa tridinaṃ syānmahābiḍaḥ nāmnā vajrānalaḥ proktaḥ khoṭaḥ sūtasya jāraṇe  k dvandvamelāpamūṣāyāṃ sāraṇe yojayetsadā pāradastu kṣaṇādeva vajrādīnyapi jārayet  k  anyo viḍaḥnirdagdhaśaṅkhacūrṇaṃ ca ravikṣīraśatāplutam puṭitaṃ bahuśo devi praśasto jāraṇe biḍaḥ  k  baḍabāmukho biḍaḥśataśo vā plutaṃ cūrṇaṃ gandhakasya gavāṃ jalaiḥ nirdagdhaśaṅkhacūrṇaṃ tu śigrumūlāmbubhāvitam  k śataśo viṣasindhūtthasaṃyutaṃ vaḍabāmukhaḥ  sarvajārakabiḍaḥgandhakaṃ bhāvayetkanyādhuttūrakaravīrajaiḥ  k dravaistu śatadhā gharme viḍosau sarvajārakaḥ  anyo biḍaḥtāmravallīdalarasaiḥ plāvayed gandhasaindhavam  k saptāhena bhavedenaṃ niyuñjyāddhemajāraṇe  siddhabiḍaḥsaindhavaṃ kunaṭī gandhaṃ pratyekaṃ ca palaṃ palam  k bhūlatā tripalaṃ sarvaṃ mardayecchoṣayet pacet evaṃ kuryādaṣṭavāram ayaṃ siddhabiḍaḥ smṛtaḥ  k abhrakajāraṇamathābhrajāraṇaṃ karma vakṣyāmi śṛṇu pārvati taptakhalve catuḥṣaṣṭiniṣkasūtaṃ sucāritam  k bhāvitaṃ gaganaṃ caikaṃ niṣkaṃ tatra vinikṣipet trikṣāraṃ pañcalavaṇaṃ bhūkhagāmlajavetasān  k ṣoḍaśāṃśān rasendrasya kṣipejjambīravāriṇā mardayedyāmamātraṃ tu kūrmayantre viḍānvite  k paceddinaṃ vinikṣipya jīrṇagrāso bhavedrasaḥ etatsūtaṃ taptakhalve kṣiptvā rājīguḍorṇakam  k iṣṭikāṃ gṛhadhūmaṃ ca saindhavaṃ pāradasya tu etatsarvaṃ ṣoḍaśāṃśaṃ mardyamamlagaṇairdinam  k caṇḍātape piṇḍitaṃ tadrase baddhvātha poṭalam amlavargeṇa bharite ḍolāyantre paceddinam  k pratigrāse tvidaṃ kuryātpunargrāsam apekṣate grāso jīrṇo yadi bhavetpācyaḥ kacchapayantrake  k evaṃ grāsakrameṇaiva jārayedgaganādikam catuḥṣaṣṭitamāṃśādi catuḥṣaṣṭiguṇāvadhi  k rasendre jārayedgrāsaṃ dattvā dattvā punaḥ jīrṇābhrakarasalakṣaṇamcatuḥṣaṣṭyaṃśake sūto vyomasatve tu jārite  k daṇḍadhārī jalūkābho vaiṣa dvātriṃśadaṃśake ṣoḍaśāṃśe vāyasasya viṣṭhātulyoṣṭamāṃśake  k dadhimaṇḍasamo devi caturthāṃśe tu jārite navanītasamo dvyaṃśe golābho jārito bhavet  k abhrake samajīrṇe tu śatavedhī bhavedrasaḥ ghane dviguṇajīrṇe tu sahasrāṃśena vedhayet  k caturguṇebhrake jīrṇe tvayutāyurbhavetpriye gaganeṣṭaguṇe jīrṇe brahmāyur lakṣavedhakaḥ  k viṣṇvāyuḥ ṣoḍaśaguṇe jīrṇebhre koṭivedhakaḥ dvātriṃśadguṇite jīrṇe rudrāyur daśakoṭibhiḥ  k catuḥṣaṣṭiguṇe jīrṇe nityāyuḥ śatakoṭibhiḥ abhrake samajīrṇe tu raso doṣānvimuñcati  k jahāti svagatānsarvān sarvalohāni bhakṣayet pakṣacchedayantrādadho na patati naivotpatati cordhvataḥ  k nodgārī kapilo varṇe vahnau tiṣṭhati niścalaḥ vipruṣo muñcate devi chinnapakṣo bhavedrasaḥ  k samajīrṇe tu bālaḥ syādyuvā jīrṇacaturguṇaḥ vyomaṣaḍguṇajīrṇastu vṛddhasaṃjño bhavedrasaḥ  k bālo vidhyati kalkena yuvā patrapralepataḥ jāritastu rasendroyaṃ vṛddho lohāni vidhyati  k bālaḥ sūto rujaṃ hanti na samartho rasāyane yuvā rasāyane dakṣo vṛddhaḥ syāddehalohayoḥ  k anyajāraṇaprakāraḥabhāve ghanasatvasya kāntasatvaṃ pradīyate tadabhāve bhavettīkṣṇamevaṃ dvandvāni jārayet  k ghanajīrṇasya sūtasya tato dvandvāni jārayet rasendro dvandvarahitaṃ na caredabhrasatvakam  k tasmāddhemādilohena yuktamabhraṃ careddhruvam nāgābhraṃ vāpi vaṅgābhraṃ tāmrābhraṃ vā surārcite  k tārābhraṃ vāpi hemābhraṃ tāpyābhraṃ vāpi jārayet ghanasatvaṃ yathā jīrṇaṃ tathā dvandvāni jārayet  k dvandvabījarasasyātha pakvabījāni jārayet jāraṇāphalamkhalvaṃ tu pīṭhikā devi rasendro liṅga ucyate  k mardanaṃ candanaṃ tasya grāsaḥ pūjā vidhīyate kṣīyamāṇe pātakaughe sulabhā rasajāraṇā  k jāraṇāyāṃ ca labdhāyāṃ jñānaṃ kaivalyadaṃ bhavet tāvanmuktiḥ kutaḥ kānte yāvanno vetti jāraṇām  k jāraṇā sādhakendrasya muktivyaktikarā priye jāraṇārthaṃ raso yāvaddinaṃ vahnau tu dhāryate  k śivaloke sukhaṃ bhuṅkte tāvatkalpasahasrakam dhārayedyo rasaṃ vahnāvekāhaṃ vā tadardhakam  k kṣīyante tasya pāpāni bahujanmārjitāni ca suvarṇaretaso mitraṃ svarṇadehastathā rasaḥ  k asahatvaṃ sūtavahnau toye maitraṃ suvarṇataḥ caturguṇena vastreṇa pīḍito nirmalaśca saḥ  k gālanakriyayā grāse sati niḥśeṣanirgate sa bhaveddaṇḍadhārī ca jīrṇagrāsastadā rasaḥ  k hrāṃ hrīṃ hrūṃ hraiṃ hrauṃ hraḥ phaṭ raseśvarāya sarvasattvopahārāya grāsaṃ gṛhṇa gṛhṇa hrīṃ svāhā garbhadrutiḥgarbhadrāvaṇayogyabījasiddhiḥprathamaḥ prakāraḥgarbhadrutiṃ pravakṣyāmi jāritasya rasasya ca garbhadrāvaṇayogyāni bījāni śṛṇu bhairavi  k nāgabhasma ca mākṣīkaṃ gandhakaṃ ca samaṃ samam cūrṇitaṃ vāhayetsvarṇe triguṇaṃ drāvite dhaman  k pūtibījamidaṃ sūtagarbhe dravati tatkṣaṇāt dvitīyaḥ prakāraḥsvarṇe nāgaṃ samāvartya śilācūrṇaṃ kṣipankṣipan  k nāgakṣaye punarnāgaṃ dattvā dattvā trivārakam svarṇaśeṣaṃ bhavedyāvattāvaddhāmyaṃ punaḥ punaḥ  k etadbījaṃ dravatyeva rasagarbhe tu mardanāt tṛtīyaḥ prakāraḥsuvarṇaṃ tāpyasatvaṃ tu samaṃ mūṣāgataṃ dhamet  k tasmindrute tāpyacūrṇaṃ tulyaṃ tulyaṃ kṣipankṣipan mākṣīkasatvaṃ triguṇamevaṃ vāhyaṃ punaḥ punaḥ  k etadbījaṃ rasendrasya garbhe dravati mardanāt caturthaḥ prakāraḥsuvarṇasya samaṃ tāpyasatvamāvartayettataḥ  k kuryātkaṇṭakavedhyāni patrāṇi ca vilepayet lavaṇenāmlapiṣṭena gandhatulyena pārvati  k tāni patrāṇi ca puṭe paceddhemāvaśeṣitam etadbījaṃ rasendrasya garbhe dravati mardanāt  k pañcamaḥ prakāraḥtāpyatulyaṃ ca sindhūtthaṃ mardayedamlakena ca tatsaṃpuṭe puṭe pacyāt punaḥ saṃmardayet puṭet  k punaḥ punardviṣaḍvāramasya tulyaṃ ca nāgajam bhasma saṃmardayedamlairanena svarṇapatrakam  k liptvā liptvā dhametsaptavāraṃ tadvāhayettataḥ drutaṃ taṃ vāpayetpūrvaṃ kalkitaiḥ saptavārakam  k etadbījaṃ rasendrasya garbhe dravati mardanāt ṣaṣṭhaḥ prakāraḥkāsīsaṃ ṭaṅkaṇaṃ gandhaṃ tāpyaṃ sauvarcalaṃ śilām  k tulyaṃ saṃmardayetsarvāṃścaṇakāmlairdināvadhi etadbījaṃ rasendrasya garbhe dravati mardanāt  k garbhadrāvaṇe mūṣāyantrasiddhiḥsuvarcalaṃ ca kāsīsaṃ yavakṣāraṃ ca ṭaṅkaṇam mākṣikaṃ saindhavaṃ cullī sāmudraṃ rājikā tathā  k tulyaṃ kāṃkṣīṃ ca karpūram arkasnukkṣīramarditam anena lepayenmūṣāṃ biḍenāṃgulamātrakam  k mūṣāyantramidaṃ śreṣṭhaṃ garbhadrāvaṇakarmaṇi garbhadrutiprakārāḥprathamaḥ prakāraḥsvarṇaṃ tāmraṃ mṛtaṃ tīkṣṇaṃ rañjitaṃ pakvabījakam  k garbhadrāvaṇabījaṃ ca sarvamāvartayeddṛḍham drutesmiṃstāpyacūrṇaṃ ca kṣiptvā kṣiptvā dhamandhaman  k yāvatkṣayaṃ gate tāmratīkṣṇe tāvatsureśvari etadbījaṃ rasendrasya garbhe dravati mardanāt  k dvitīyaḥ prakāraḥhema gandhahataṃ nāgaṃ pakvabījasya sādhanam taddvayaṃ liptamūṣāyām andhrayitvā dhameddṛḍham  k taccūrṇam abhiṣiktaṃ ca rasagarbhe dravatyalam tṛtīyaḥ prakāraḥsuvarṇe vidrute śulbaṃ mṛtaṃ tīkṣṇaṃ śanaiḥ śanaiḥ  k vāhayet ṣaḍguṇaṃ yāvattadrase dravati priye caturthaḥ prakāraḥmahārasānanurasānkṣīṇalohāni cākṣaye  k samāṃśaṃ samamākṣīkagandhakāvāpayogataḥ śataśo vāhayedetadakṣīṇāṃśāvaśeṣitam  k samāṃśaṃ rasarājasya garbhe dravati niścitam pañcamaḥ prakāraḥjāritasya rasendrasya catuḥṣaṣṭitamāṃśakam  k garbhadrāvaṇabījaṃ ca taptakhalve vinikṣipet śilārucakamākṣīkagandhakāsīsaṭaṅkaṇaiḥ  k mardayeccaṇakāmlena sarvametaddināvadhi rasasyaitatṣoḍaśāṃśaṃ dattvā bījaṃ ca dāpayet  k mucyate yatra yatraiva tat tad dravati tatkṣaṇāt ṣaṣṭhaḥ prakāraḥapāmārgapalāśotthabhasmakṣāraṃ samāharet  k ṭaṅkaṇaṃ sayavakṣāraṃ kāsīsaṃ ca suvarcalam sāmudraṃ saindhavaṃ rājīṃ mākṣikaṃ navasārakam  k karpūraṃ mākṣikaṃ tulyaṃ snuhyarkakṣīramarditam mūṣālepamanenaiva kṛtvā kuryādbiḍena ca  k lepam aṅgulamānena prāksūtaṃ cātra nikṣipet ruddhvā svedyaṃ dinaikaṃ tu karīṣāgnau dravatyalam  k ityevaṃ drāvitaṃ jāryaṃ yāvad bījaṃ tu ṣaḍguṇam  bāhyadrutiḥśive vakṣyāmi te bāhyadrutikarma yathākramam  k yenopāyenābhrakādidrutir bhavati tacchṛṇu abhrakadrutiḥathābhrakadrutiṃ vakṣye kañcukīkandameva ca  k kapitindau keśataile pratyekaṃ tu tridhā vapet mūṣāyāṃ drāvayitvā tadabhrasatvaṃ drutir bhavet  k svarṇadrutiḥphalapāṃśur devadālyāḥ śakagopo śvalālakāḥ ṭaṅkaṇaṃ jālinīnīrair bhāvayed bahudhā priye  k drāvayet kāñcanaṃ tatra vapet sūtasamā drutiḥ sarvaratnadrutiḥtrikṣāraṃ caṇakāmlaṃ ca rāmaṭhaṃ cāmlavetasam  k tathā jvālāmukhīkṣāraṃ sthalakumbhīrasena ca piṣṭvā snuhyarkayoḥ kṣīraistadgole mṛdu hīrakam  k nikṣipettacca jambīre ḍolāyantre tryahaṃ pacet evaṃ kṛte hīrakasya drutir bhavati sūtavat  k padmarāgādiratnānāṃ drutireva kṛte bhavet drutimelāpanamdrutīnāṃ melanaṃ vakṣye śṛṇu bhairavi tattvataḥ  k kṛṣṇāgaruśca kastūrī brahmabījaṃ ca mākṣikam nārīpuṣpaṃ viṣaṃ hiṃgu laśunaṃ ṭaṅkaṇaṃ niśā  k etaiḥ samaṃ drutiṃ sūtaṃ taptakhalve vimardayet pāṭhā vandhyā tālamūlī nīlī trividhacitrakam  k padmakandaṃ kṣīrakandaṃ balā guñjāmṛtārdrakam aśvalālā nimbapatraṃ strīstanyaṃ ca samaṃ samam  k eteṣāṃ grāhayetsvacchaṃ rasaṃ vastreṇa gālitam etaddrutiyute sūte kṣiptvā kṣiptvā vimardayet  k milanti drutayaḥ sarvāḥ pārade nātra saṃśayaḥ drutayo militā yena yantraṃ tenaiva kacchapam  k limpecca biḍayogena melayejjārayetkramāt ityevaṃ rasarājasya ṣaḍguṇāṃ jārayeddrutim  k  rañjanamdrutijīrṇasya sūtasya rañjanaṃ śṛṇu pārvati tasmādrañjakabījānāṃ rañjanaṃ ca vadāmi te  k rañjanatailavidhiḥpalāśapuṣpaṃ mañjiṣṭhā lohitaṃ karavīrajam puṣpaṃ ca khadiraṃ raktacandanaṃ kukkuṭī tathā  k niśādvayaṃ ca saralaṃ devadāruṃ japāsumam anyāni raktapuṣpāṇi lākṣātoyena mardayet  k etaccaturguṇaṃ tailaṃ tailādraktaprasūnajam dravaṃ caturguṇaṃ deyaṃ tailaśeṣaṃ yathā bhavet  k tasmin niṣecayed bījam ekaviṃśativārakam rañjayetpakvabījāni sarvāṇyevaṃ surārcite  k nāgabījarañjanamkharpare nāgamādāya caṇḍāgniṃ jvālayedadhaḥ palāśaparṇabījāni kṣipettasminpracālayet  k palāśadaṇḍenāmardyaṃ caturyāmena bhasmati tadbhasma gandhakaṃ tulyamamle yāmaṃ prapeṣayet  k ruddhvā puṭedgajapuṭe svāṅgaśītaṃ taduddharet taccaturthāṃśakaṃ gandhaṃ dattvā piṣṭvā puṭe pacet  k evaṃ dvisaptavāreṇa nāgaṃ syādraktavarṇakam vāśāpañcāṅgacūrṇaṃ ca taccūrṇaṃ kakubhasya ca  k śigrukiṃśukakoraṇḍaśākapuṣpāṇi nāginīm ahimāraṃ kumārīṃ ca nāgakanyāṃ ca cūrṇayet  k etatsarvaṃ caikabhāgaṃ dvibhāgaṃ ca manaḥśilām bhāṇḍe sarvaṃ vinikṣipya gavāṃ mūtre caturguṇe  k pacetpādāvaśeṣaṃ tu pūrvanāge kṣipankṣipan cullyāṃ pacedbrahmadaṇḍaiścālayetsaptavāsaram  k idaṃ nāgaṃ pakvabīje drute nirvāhayettridhā rañjitaṃ jāyate bījaṃ mukhyaṃ syādrasarañjane  k bījarañjanaprakāraḥtāpyasatvaṃ ca kṛṣṇābhrasatvacūrṇaṃ dhametsamam tasmindrute tāpyacūrṇaṃ mṛtaśulbaṃ kramādvahet  k triguṇaṃ tadbhavedbījaṃ rañjakaṃ parameśvari anyaḥ prakāraḥkunaṭī mākṣikaṃ gandhaṃ daradaṃ peṣayetsamam  k raktavargasya gomūtre peṣitasya rase priye peṣayecchoṣayet saptavāraṃ taccūrṇayetkṣipet  k dvaṃdvite tīkṣṇatāmre ca tulyaṃ kṣiptvā dhameddṛḍham jyotiṣmatītailayukte raktavarge niṣecayet  k punaśca pūrvacūrṇaṃ tu tulyaṃ kṣiptvā dhamet priye secayet saptadhā tvevaṃ syādbījaṃ rasarañjakam  k anyaḥ prakāraḥtāraṃ ca vimalāsattvaṃ samāṃśaṃ drāvayet tataḥ saraktavarge gomūtre bhāvitaṃ daradaṃ tridhā  k tattulyaṃ nikṣipet tasmin dhamed evaṃ tu saptadhā kṣiptvā kṣiptvā ca daradaṃ syādbījaṃ rasarañjakam  k anyaḥ prakāraḥghanasattvam ahiṃ svarṇaṃ samāṃśaṃ dvaṃdvitaṃ dhamet kharpare raktavargaṃ ca mākṣikaṃ gairikaṃ śilām  k samaṃ saṃcūrṇayet tasmin vāpayecca samaṃ samam daśavāraṃ bhaved etad bījaṃ sūtendrarañjakam  k anyaḥ prakāraḥyavaciñcārasairbhāvyā raktavarṇā manaḥśilā viṃśadvāraṃ prayatnena tena kalkena lepayet  k nāgapatraṃ puṭe pacyādyāvaccūrṇamupāgatam rasakasya tu bhāgāṃstrīn bhāgaikaṃ daradasya ca  k śilāgandhaviṣāṇāṃ ca trayāṇāmekabhāgakam secayenmātuluṅgāmlaiḥ tena kalkena lepayet  k mūṣāgarbhe kṣipet tattatpūrvanāgaṃ dhamet tataḥ drutaṃ yāvat samuddhṛtya liptvā mūṣāṃ punar dhamet  k ityevaṃ saptadhā dhāmyaṃ nāgaṃ svarṇanibhaṃ bhavet anyaḥ prakāraḥpītābhrakasya satvaṃ tu pūrvanāgaṃ ca tatsamam  k dvaṃdvitaṃ pūrvayogena hyabhiṣiktaṃ ca kārayet anena dvandvayogena vāpo deyo drutasya ca  k pakvabījasya vārāṃstrīn tadbījaṃ rañjitaṃ śubham tārabījarañjanamathātas tārabījānāṃ rañjanaṃ śṛṇu pārvati  k nānābhūruhasambhūtaśvetapuṣparase priye caturbhāge caikabhāgaṃ kaṅguṇītailakaṃ kṣipet  k tailāvaśeṣaṃ vipacettārabījāni tatra vai bhūyo bhūyo drāvayitvā secayedekaviṃśatim  k bījāni rañjitānyevaṃ bhaveyū rasarañjane evaṃ vaṅgasya bījāni rañjayet parameśvari  k rañjanakramaḥdrutijīrṇasya sūtasya catuḥṣaṣṭitamāṃśakam nikṣipedrañjakaṃ bījaṃ taptakhalve dināvadhi  k mardayet taptakhalve tu pacet kacchapayantrake evaṃ grāsakrameṇaiva ṣaḍguṇaṃ jārayet priye  k    sāraṇatrayamsāraṇārthe vajrabījasādhanamprathamaḥ prakāraḥrañjitasya rasendrasya pravakṣye sāraṇātrayam sāraṇā yogyabījāni divyāni ca surārcite  k svarṇaṃ dvādaśabhāgaṃ syāt tadardhaṃ śuddhapāradam rasendrārdhaṃ nāgabhasma caturbhāgaṃ mṛtaṃ pavim  k etaccatuṣṭayaṃ cāmlairmardayettaptakhalvake uddhṛtya dvandvamelāpamūṣāyāṃ rodhayeddhamet  k haṭhāttacca milatyeva vajrabījam idaṃ priye dvitīyaḥ prakāraḥbhāvayecchāribākṣīrair mṛtaṃ vajraṃ dinaṃ tataḥ  k mardayed golakaṃ kṛtvā śoṣayeccaikabhāgakam tribhāgaṃ rasarājaṃ ca caturbhāgaṃ suvarṇakam  k amlena mardayet piṣṭiṃ kṛtvā tadvajragolakam tatpiṣṭyā veṣṭayet tacca bhūrjapatreṇa veṣṭayet  k pakṣaṃ nyased dhānyarāśau tad uddhṛtya punaḥ priye dhameddhaṭhānmilatyeva vajrabījam idaṃ bhavet  k vajraṣoḍaśabhāgena svarṇapatreṇa veṣṭayet tatkṣiptvā liptamūṣāyāṃ svarṇāṃśaṃ śvetakācajam  k cūrṇaṃ vā nṛkapālaṃ vā cūrṇaṃ kṛtvā vinikṣipet nirudhya ca dhamet tīvram evaṃ kuryāt punaḥ punaḥ  k kṣiptvā kṣiptvā śvetakācaṃ nṛkapālamathāpi vā saptadhaivaṃ milatyeva vajrabījamidaṃ bhavet  k sāraṇātailamataḥ paraṃ sāraṇāyāṃ pravakṣye tailasādhanam jyotiṣmatīkarañjākṣakaṭutumbīsamudbhavam  k tailaṃ kūrmavarāhādimeṣamatsyasamudbhavam jalūkābhekajātā ca vasā grāhyā vidhānataḥ  k raktavargaḥ pītavargaḥ kvāthyaḥ kṣīraiścaturguṇaiḥ puṣpāṇāṃ raktapītānām anekānāṃ dravaṃ haret  k pāṭalīkākatuṇḍyutthamahārāṣṭrīdravaṃ tathā ekāṃśaṃ tailam ekāṃśā vasā kvāthaścaturguṇaḥ  k dvyaṃśaiḥ puṣpadravair dvyaṃśān pāṭalyādidravānapi sarvaṃ tāmramaye pātre mṛdunā vahninā pacet  k tasminkṣipet ṣoḍaśāṃśaṃ bhūlatāmalatāpyakam vikhyātaṃ sāraṇātailaṃ rasarājasya jāraṇe  k rañjitaṃ rasarājaṃ tu sāraṇātailasaṃyutam nikṣipetsāraṇāyantre nālamūṣāṃ gataṃ drutam  k bījaṃ tu ḍhālayetsūte catuḥṣaṣṭitamāṃśakam uddhṛtya taptakhalve tu paṭvamlair mardayeddinam  k tataḥ kacchapayantre tu savivye pācayed dinam ityevaṃ ṣaḍguṇaṃ sāryaṃ sārito jāyate rasaḥ  k evaṃ dvitīyavāre tu kṛte sūtonusāritaḥ tathā tṛtīyavāre tu rasaḥ syāt pratisāritaḥ  k  vedhaḥsāritasya rasendrasya haritālaṃ samāṃśakam mardayed dhūrtatailaiśca dinaṃ divyauṣadhidravaiḥ  k tata uddhṛtya kṣiped vajramūṣāyāṃ vipaceddinam karīṣāgnāviti punar mardyaṃ pācyaṃ tridhā priye  k anena karmaṇā devi sūto baddhamukho bhavet baddhavaktrasya sūtasya bhāgamekaṃ surārcite  k sutāratāmratīkṣṇānāṃ cūrṇānām ekabhāgakam sarvaṃ saṃmardayed devadālīnīrair dinaṃ tataḥ  k madhvājyaiśca dinaṃ mardyaṃ tena kuryāt sugolakam nikṣiped vajramūṣāyāṃ ruddhvā tīvrāgninā dhamet  k sa rasaḥ khoṭabaddhaḥ syāt tatkhoṭaṃ kācaṭaṅkaṇaiḥ tejaḥpuñjo bhavedyāvat tāvat kuryād dhaman dhaman  k taṃ rasaṃ yojayed dehe lohe roge ca pārvati dehavedhakramaḥdehavedhaṃ pravakṣyāmi sāvadhānaṃ śṛṇu priye  k pācanasnehanasvedavamanārecanaiḥ kramāt śarīraṃ śodhayelloṇakṣārāmlādivivarjitaḥ  k tatastvāroṭakaṃ sūtaṃ bhakṣayet parameśvari kṣetraṃ kṛtvā śarīraṃ tu tataḥ siddharasaṃ kṣipet  k śatavedhirasaṃ pūrvaṃ tataḥ sāhasravedhakam daśasāhasravedhaṃ ca lakṣavedhakaraṃ rasam  k vedhakaṃ daśalakṣasya koṭivedhaṃ surārcite gandhakena yutaṃ sūtaṃ krameṇānena suvrate  k sa rasaḥ kramate dehe siddhayaḥ sambhavanti hi rasāyane tu yāḥ proktā mūlikā dehasiddhidāḥ  k tābhiryukto rasendrastu dehe saṃkramate priye krāmati tanau hi sūto janayati putrāṃścadevatāgarbhān  k khe gamanena ca nityaṃ saṃcaraṇaṃ sakalabhuvaneṣu dhātā bhuvanatritaye sraṣṭādyo brahmayoniriva  k viṣṇuriva pālanārthe saṃhartā rudradevavatsatkalam lohavedhakramaḥkrāmaṇaṃ lohavedhasya vakṣyāmi śṛṇu bhairavi  k daradaṃ mākṣikaṃ kāntaṃ śilāṃ gandhaṃ viṣaṃ ghanam rasakaṃ bhūlatāṃ hiṅgu kāntāsyaṃ ṭaṅkaṇaṃ priye  k gandhakena hataṃ tāmraṃ bhujaṅgaṃ śilayā hatam daradena hataṃ tīkṣṇaṃ mahiṣīkarṇasambhavam  k malaṃ vāyasaviṣṭhāṃ ca prathamārtavaraktataḥ anena veṣṭayet siddhasūtaṃ loheṣu vedhayet  k tārakṛṣṭyaṣṭanavatiḥ svarṇamekaṃ tathā rasaḥ śatavedhī tu vikhyātastvevaṃ sāhasravedhakaḥ  k vedhayeddaśasāhasraṃ lakṣaṃ koṭimathārbudam jāraṇāyāṃ balaṃ yāvat tāvallohāni vedhayet  k  krāmaṇayogaḥmākṣikaṃ bhūlatāṃ sūtaṃ kunaṭīṃ ṭaṅkaṇaṃ tathā strīstanyaraktaṃ sampiṣṭaṃ krāmaṇaṃ kṣepalepayoḥ  k  krāmaṇayogaḥhiṅgulaṃ rasakaṃ kāntam indragopaṃ viṣaṃ tathā mardayet tailaraktābhyāṃ krāmaṇaṃ kṣepalepayoḥ  k  krāmaṇayogaḥgaṇḍolaviṣabhekāsyamahiṣīnetrajaṃ malam rudhireṇa samāyuktaṃ rasasaṃkrāmaṇe hitam  k  krāmaṇayogaḥrocanaṃ gugguluṃ stanyam indragopaṃ viṣaṃ tathā sarvaṃ saṃmardayed devi rasasaṃkrāmaṇe hitam  k  krāmaṇayogaḥviṣṇukrāntā madhūcchiṣṭaṃ māhiṣaṃ karṇajaṃ malam bhūlatā kākaviṣṭhā ca lāṅgalī dvipadīrajaḥ  k nararaktaṃ brahmasomā surasā śailajaṃ priye śṛṅgī ca lakṣmaṇā gṛdhrakarṇī ca krāmaṇaṃ param  k  krāmaṇayogaḥśrīveṣṭanimbaniryāsastrīstanyaviṣaṭaṅkaṇaiḥ goghṛtena samāyukto lohe saṃkrāmate rasaḥ  k  krāmaṇayogaḥparamaṃ krāmaṇaṃ vaṅgaṃ mṛganābhaṃ ca pārvati mātṛvāhaḥ kulīraśca śaṅkhābhyantarajo malaḥ  k tathā kapitthaniryāso rasasaṃkrāmaṇaṃ param krāmaṇaṃ rasarājasya vedhakāle pradāpayet  k k  viśeṣajāraṇākramaḥśrībhairavī sāmānyajāraṇā proktā tvayā pūrvaṃ sadāśiva viśeṣajāraṇaṃ brūhi yathā jānāmyahaṃ prabho  k śrībhairavaḥ śṛṇu devi vakṣyāmi bhūcarākhyaṃ tu jāraṇam bhūcarī jāraṇākṛṣṇaṃ pītaṃ tathā raktaṃ śulbe tīkṣṇe ca melayet  k śulbaṃ śuddhaṃ yadā jīrṇaṃ dvāviṃśatiguṇaṃ mate gandhanāgaṃ tatordhaṃ tu krameṇaiva tu melayet  k hemnā tu saha dātavyaṃ sūtakaikena ṣoḍaśa gandhanāgaṃ yadā jīrṇaṃ tadā baddho bhaved rasaḥ  k hemni jīrṇe tatordhena mṛtalohena rañjayet gandhakena hataṃ śulbaṃ mākṣikaṃ daradāyasam  k puṭena mārayecchuddhaṃ hema dadyāttu ṣaḍguṇam sūtake hemabījaṃ ca yadā jīrṇaṃ caturguṇam  k baddharāgaṃ vijānīyāddhemābho jāyate rasaḥ sāraṇāyantramadhyasthaṃ tenaiva saha sārayet  k tribhāgaṃ sāritaṃ kṛtvā punastatraiva jārayet jāritaḥ sāritaścaiva punarjāritasāritaḥ  k saptaśṛṅkhalikāyogāt koṭivedhī bhavedrasaḥ bhūcarī jāraṇā proktā khecarīṃ jāraṇāṃ śṛṇu  k khecarī jāraṇāhīnarāgāni ratnāni rasocchiṣṭāni kārayet kaṭutuṃbasya bījāni tasyārdhena tu dāpayet  k mahājārasamāyuktaṃ kalkaṃ kuryād vicakṣaṇaḥ vajramūṣāmukhe caiva tanmadhye sthāpayed rasam  k katakaṃ kanakaṃ caivam ekīkṛtya vimardayet padmarāgapralepaṃ tu rase grāsaṃ tu dāpayet  k bhakṣitavyaṃ prayatnena natvā ca gurudevayoḥ sarvasiddhān namaskṛtya devatāśca viśeṣataḥ  k mūrcchāṅgadāhaśca tato jāyate nātra saṃśayaḥ ātmānamutthitaṃ paśyed divyadeho mahābalaḥ  k śaṅkhakāhalanirghoṣaiḥ siddhavidyādharaiḥ saha icchayā vicarellokān kāmarūpī vimānagaḥ  k devā vai yatra līyante siddhastatraiva līyate anyo jāraṇāprakāraḥpunaranyaṃ pravakṣyāmi jāraṇāyogam uttamam  k sughṛṣṭaṃ pātitaṃ sūtaṃ sarvadoṣojjhitaṃ tataḥ śākapallavasāreṇa viṣṇukrāntārasena ca  k pālāśapuṣpatoyena bhāvitaṃ gandhakaṃ samam samaṃ kṛṣṇābhrasatvaṃ ca rasakaṃ cāṣṭakaṃ guṇam  k tīkṣṇaśulboragaṃ caiva kūrmayantreṇa jārayet kāñcanaṃ jārayet paścād biḍayogena pārvati  k tataḥ siddhaṃ vijānīyād dvaidhaṃ śulvasya dāpayet karmasaṃkhyāpramāṇena nāgo bhavati kāñcanam  k ataḥ paraṃ pravakṣyāmi jāraṇākramam uttamam bījacūrṇāni tailena bhāvayitvā punaḥ punaḥ  k ṣoḍaśāṃśena taṃ grāsamaṅgulyā mardayecchanaiḥ ārdrakādi tato yogād dātavyaṃ ṣoḍaśāṃśataḥ  k bhūrje dattvā tato deyaṃ ḍolāyantre vinikṣipet ahorātreṇa tadbījaṃ sūtako grasati priye  k samuddhṛtya rasaṃ devi khalve saṃmardayet tataḥ tato yantre vinikṣipya divārātraṃ dṛḍhāgninā  k taptaṃ samuddhṛtaṃ yantrāt taptakhalve vimardayet mardayitvārdrake piṇḍe kṣiptvātha tripuṭaṃ dahet  k tato garbhe patatyāśu jarate tatsukhena tu ḍolāyantre tato dadyād ārdrapiṇḍena saṃyutam  k tṛtīyadivase sūto jarate grasate tataḥ samajīrṇaṃ tato yāvat ḍolāyantre vicakṣaṇaḥ  k paścātkacchapayantreṇa samajīrṇaṃ tu pārvati tāmrāṃśadvādaśāṃśena kacchapena tu jārayet  k prāgvad ārdrakayogaṃ ca garbhadrāvaṇam eva ca paścāt taṃ devi nikṣipya puṭaṃ dadyād vicakṣaṇaḥ  k aṣṭāṃśena tato grāsaṃ garbhadrāvaṃ ca pūrvavat kandodare sūraṇasya taṃ vinikṣipya sūtakam  k puṭayedvārtikastāvat yāvat kando na dahyate pādāṃśena tu mūṣāyāṃ grāsaḥ sūte vidhīyate  k pūrvavacca biḍaṃ dadyādgarbhadrāvaṇameva ca evaṃ caturguṇe jīrṇe sūtako balavān bhavet  k tataḥ śalākayā grāsamagnistho grasate rasaḥ tato ratnāni jāryāṇi vakṣyamāṇakrameṇa tu  k abhrakaṃ bhrāmakaṃ caiva śaṅkhanābhiṃ tathaiva ca rasānuparasāndattvā mahājārasamanvitam  k vajrakandalatāṃ brāhmīmeṣaśṛṅgyamṛtāyasam kaṭutumbasya bījāni mṛtalohāni pācayet  k sarvāṇi samabhāgāni śikhiśoṇitamarditam tāvattaṃ mardayetprājño yāvatkarma dṛḍhaṃ bhavet  k mūṣā mallākṛtiścaiva kartavyācchādanaiḥ saha tanmadhye sthāpayetsūtamadhovātena dhāmayet  k ādau tāvatprakartavyaṃ vajramauṣadhalepitam gṛhyate nātra sandeho yathā tīvrahutāśane  k kuliśādi bhaved dagdhaṃ karīṣā tena mardayet yāvadekādaśaguṇaṃ kuliśaṃ jārayedbudhaḥ  k saṃdagdhā śaṅkhanābhiśca mātuluṅgarasaplutā muktāphalaṃ tato deyaṃ vajrajīrṇe tu sūtake  k anena kramayogena hyekādaśaguṇaṃ bhavet kevalaṃ śikhipittaṃ ca nīlīniryāsamiśritam  k nīlotpalāni liptāni nikṣiptāni tu sūtake rasaḥ pibenmahārāgān hīnarāgān parityajet  k ratnāni śikhipittaṃ ca mahāratnasamanvitam sadratnaṃ lepayet tena prakṣiped rasamadhyataḥ  k rajanī caiva kaṅkuṣṭhaṃ brahmaniryāsabhāvitam jāraṇaṃ puṣparāgasya tenaiva saha dāpayet  k bahuratneṣu jīrṇeṣu bhṛṅgarājeṣu suvrate rasendro dṛśyatāṃ devi nīlapītāruṇacchaviḥ  k dhūmavedhīrasaḥśuddhāni hemapatrāṇi śatāṃśenānulepayet puṭena mārayedetadindragopanibhaṃ bhavet  k saṃsparśād vedhayet sarvam idaṃ hema mṛtaṃ priye tribhāgaṃ sūtakendrasya teneva saha kārayet  k mūṣāmadhye sthite tasmin punastenaiva jārayet dhūmavedhī bhaveddevi punaḥ punaḥ prasāritaḥ  k anena kramayogena yadi jīrṇā triśṛṅkhalā vedhayennātra sandeho giripāṣāṇabhūtalam  k pārśve jyotiḥ pradṛśyeta ūrdhvaṃ dṛśyeta tena vai bhūcaraṃ taṃ vijānīyād rasendraṃ nātra saṃśayaḥ  k tenāśrāntagatir devi yojanānāṃ śataṃ vrajet divyatejā mahākāyo divyadṛṣṭir mahābalaḥ  k sarvarogavinirmukto jīveccandrārkatārakam tasya mūtrapurīṣaṃ tu sarvalohāni vidhyati  k anye vedhaprakārāḥsamajīrṇena vajreṇa hemnā ca sahitena ca agnistho jārayellohān bandham āyāti sūtakaḥ  k sārayettena bījena sahasramapi vedhayet sāritaṃ jārayetpaścāt lepyaṃ kṣepyaṃ sahasrataḥ  k sārayettena bījena lakṣavedham avāpnuyāt anena kramayogena koṭivedhī bhavedrasaḥ  k kevalaṃ tu yadā vajraṃ samajīrṇaṃ tu kārayet baddhaḥ sūtastadā jñeyo niṣkampo nirupadravaḥ  k agnistho jāyate sūtaḥ śalākāṃ grasate kṣaṇāt haṭhāgninā dhāmyamāno grasate sarvamādarāt  k grasate jarate sūtam āyurdravyapradāyakaḥ mūṣāsthaṃ dhamayet sūtaṃ haṭhāgnau naiva kampayet  k jārayet sarvaratnāni baddhaḥ khecaratāṃ nayet aṣṭalohe ṣṭaguṇite jīrṇe syādrasabandhanam  k lohāni sarvāṃstriguṇaṃ triguṇaṃ kanakaṃ tathā dhūmāvaloke vedhī syāt bhavennirvāṇadombaraḥ  k ādāvaṣṭaguṇaṃ jāryaṃ vyomasattvaṃ mahārase samaṃ hemadaśāṃśena vajraratnāni jārayet  k samaṃ ca jārayed vajraṃ tadāsau khecaro rasaḥ krame pradakṣiṇāvartaḥ koṭivedhī ca jāyate  k jīrṇadravyamānabhedādvedhe viśeṣaḥsame tu pannage jīrṇe daśavedhī bhavedrasaḥ dviguṇe śatavedhī syāt sahasraṃ triguṇe bhavet  k caturguṇeyutaṃ devi krameṇānena vardhayet uttarottaravṛddhyā tu jārayet tatra pannagam  k kuṭilaṃ pannagaṃ jāryaṃ navasaṃkhyākrameṇa tu dattvā krameṇa deveśi koṭivedhī bhavedrasaḥ  k gandhakādimapāṣāṇe ṣaḍguṇe jīrṇatāṃ gate rogahartā rasaḥ syāttu samukhe tavadā bhavet  k tasmin śataguṇe jīrṇe rugjarāmṛtyuhā bhavet abhrakādimapāṣāṇasattvānyātmasamaṃ grasan  k rugjarā maraṇaṃ jitvā śatavedhī raso bhavet śatāyurdviguṇe jīrṇe sūtaḥ sāhasravedhakaḥ  k caturguṇe sahasrāyuḥ pārado yutavedhakaḥ rasaścāṣṭaguṇe jīrṇe lakṣāyur lakṣavedhakaḥ  k brahmāyuḥ ṣoḍaśaguṇe koṭivedhī bhaved rasaḥ dvātriṃśadguṇite jīrṇe khecaratvādisiddhidaḥ  k viṣṇor āyurbalaṃ datte pāradaḥ sparśavedhakaḥ catuḥṣaṣṭiguṇe jīrṇe śivāyuḥ śabdavedhakaḥ  k ṣaḍguṇābhrakajāraṇena sarvadoṣanāśaḥrasasya sarvadoṣāstu ṣaḍguṇenābhrakeṇa tu jīrṇena nāśam āyānti nātra kāryā vicāraṇā  k tadā grasati lohāni tyajecca gatim ātmanaḥ pañcāvasthādhūmaściṭiciṭiścaiva maṇḍūkaplutireva ca  k sakampaśca vikampaśca pañcāvasthā rasasya tu samajīrṇo bhavedbālo yauvanasthaścaturguṇaḥ  k vṛddhaḥ ṣaḍguṇajīrṇastu sarvakarmakaraḥ śubhaḥ jāraṇe kramaḥgandhakaṃ jārayedādau sarvasattvānyataḥ param  k tataḥ sarvāṇi lohāni dvandvāni vividhāni ca pakvabījāni ratnāni drutisattve ca jārayet  k catuḥṣaṣṭyaṃśake pūrvaṃ dvātriṃśāṃśe tṛtīyakaḥ tṛtīyaḥ ṣoḍaśāṃśe tu caturthaścāṣṭamena ca  k pañcamotha caturthāṃśe ṣaṣṭho dvyaṃśe prakīrtitaḥ śatāṃśe saptamo jñeyo grāsamānaṃ rasasya tu  k grāsamānabhedena svarūpabhedaḥcatuḥṣaṣṭyaṃśake grāse daṇḍadhārī bhaved rasaḥ jalūkābho dvitīye tu grāsayoge sureśvari  k grāse rasāt tṛtīye ca kākaviṣṭhāsamo bhavet caturtho golakākāraḥ pañcame dahanaprabhaḥ  k ṣaṣṭhe sūryaprabhaḥ sūtastejaḥpuñjaśca saptame rasarājasya deveśi kramājjīrṇasya lakṣaṇam  k samāṃśaṃ dviguṇaṃ grāsaṃ tataḥ sūte caturguṇam tathā cāṣṭaguṇaṃ devi jārayecca kalāguṇam  k dvātriṃśadguṇitaṃ devi catuḥṣaṣṭiguṇaṃ kramāt saṃskārair jāyamānā guṇāḥtīvratvaṃ janayet svedād amalatvaṃ ca mardanāt  k mūrchanād doṣarāhityam utthānāt pūtināśanam rasāyanaṃ pātanena rodhādāpyāyanaṃ bhavet  k acāpalyaṃ niyamanād dīpanātsamukho jvalet vāsanād yogasāṃgatyaṃ cāraṇādbalacāritā  k jāraṇādbandhanaṃ samyagekatvaṃ drāvaṇadvayāt raktatvaṃ rañjanāt tasya vyāpitvaṃ sāraṇātrayāt  k krāmitvaṃ krāmaṇād dehaloheṣvapi ca vedhanāt  k k  dehavedhakramaḥpraṇamya śirasā śambhuṃ papraccha girijātmajā śrībhairavī dehavedhastvayā pūrvaṃ saṃkṣepāt kathitaḥ prabho  k taṃ dehavedham ācakṣva samyak jānāmyahaṃ yathā śrībhairavaḥ devi pravakṣyāmi devānāmapi durlabham  k yogināṃ bhogayuktānāṃ dehavedhaṃ sureśvari pācanādi prakurvīta pañcakarmavidhānataḥ  k pañcakarmāṇi  pācanamlavaṇādisamutkliṣṭān doṣān saṃśodhayet kramāt tato jīrṇarasaṃ cādyāt kramād evaṃ sureśvari  k laghvāhāro divā bhūtvā kṣudrādhānyākanāgaram etattrayaṃ palonmeyam udakeṣvavaloḍayet  k aṣṭāvaśiṣṭaṃ saṃkvāthya pratirātraṃ pibettryaham anantaraṃ varākvāthaṃ pūrvavat tridinaṃ pibet  k iti pācanam ātanyād atha snehanam ācaret  snehanamghṛtaudanaṃ chāgarasaṃ divā bhuñjīta mātrayā  k ājyānnaṃ vā mudgarasaṃ laghvāśī syāddine sudhīḥ rātrau pibedghṛtaṃ gavyaṃ saindhavena samanvitam  k niṣkamekaṃ saindhavaṃ ca ghṛtaṃ niṣkacatuṣṭayam bhṛṅgāmalakatailena sarvāṅgam abhiṣecayet  k evaṃ saptadinaṃ kuryāt snehanaṃ paramaṃ hitam  svedanammatsyamāṃsaṃ māṣatilayavajāmalasaktavaḥ  k sarvam etad bhavet prastham ekāṣṭhīlāgarūbalā rāsnā vyāghrī ghanāpatraṃ kauśikātiviṣā niśā  k sarvametaddvayapalaṃ takrakṣīrāmbukāṃjikam dvyāḍhake nikṣipet sarvaṃ mṛtpātre kvāthayet sudhīḥ  k kuryāt tasyoṣmaṇā gātraṃ svinnaṃ dvighaṭikāvadhi evaṃ saptadinaṃ kuryāt svedanaṃ paramaṃ hitam  k  vamanammadanasya phalaṃ caikaṃ pāṭhā ṣoḍaśikaṃ jalam pādāvaśiṣṭaṃ saṃkvāthya tajjale vastraśodhite  k pippalīndrayavā yaṣṭilavaṇaṃ karṣamātrakam nikṣipecca pibet prātar vāntiḥ syāt sarvarogahā  k  virecanamsūtaṭaṅkaṇagandhāśma trikaṭuṃ triphalāṃ samam etaiḥ samaṃ tu jepālaṃ ślakṣṇaṃ tat parimardayet  k guñjādvitayamātraṃ tu guḍena saha bhakṣayet virecanam iti proktaṃ sarvavyādhivināśanam  k pañcakarmeti kathitaṃ kramāt kuryād virecane doṣaśodhakayogāḥketakīstanajambīraṃ pratyahaṃ kuḍuvaṃ pibet  k saptavāsaraparyantaṃ prātar lavaṇadoṣahṛt salile ṣoḍaśapale triphalaikapalaṃ kṣipet  k kvāthayet pādaśeṣaṃ tat tasmin śīte madhoḥ palam pibet prabhāte tridinaṃ kṣāradoṣaharaṃ param  k viḍaṅgaṃ savacākuṣṭhaṃ ketakīstanasaṃyutam kvathitaṃ tridinaṃ pītamamladoṣaharaṃ pibet  k athavā tintriṇīkṣārasalilaṃ palamātrakam yavakṣārasitākarṣaṃ saṃyojya tridinaṃ pibet  k amladoṣavināśo yaṃ kathitaśca rasāyane vacābiḍālapālāśabījajantughnakarṣakam  k karṣaṃ guḍaṃ ca tat sarvaṃ bhakṣayed uṣṇavāri ca pibet prātastridivasaṃ bhavet tat krimipātanam  k śyāmāvahniviḍaṅgāni vāśā tryūṣaṃ phalatrayam saindhavaṃ devadāruṃ ca mustā caitatsamaṃ samam  k ghṛtaiḥ karṣaṃ lihet prātaḥ saptāhāt sarvarogajit evaṃ kṛtvā dehaśuddhiṃ śālyannaṃ kṣīrabhojanam  k samyagjātabalo bhūtvā tataḥ kuryād rasāyanam rasāyanopayogaḥkṣīrājyāmalakarasakṣaudraiḥ suratarūdbhavam  k tailaṃ nirmathya tatsarvaṃ dvipalaṃ pratyahaṃ pibet māsena kāntirmedhā ca bhavatyeva na saṃśayaḥ  k dvitīyamāsi pūrvoktaṃ tat pibet taccatuḥpalam tena śāmyanti doṣāśca vikārā netrasambhavāḥ  k punastṛtīye māse tu sevyaṃ ṣaṭpalamātrakam tenāmaravapur bhūyānmahātejā bhaved dhruvam  k āroṭarasasevākramaḥathāroṭarasaḥ sevyaḥ krameṇa parameśvari ayaḥśulbābhratāpyebhyaḥ pātito māritaḥ kramāt  k ayamāroṭakaraso dehasiddhikaraḥ paraḥ svedanādyaiśca saṃskāraiḥ saptabhiḥ saṃskṛto rasaḥ  k mūrchito rañjito devi sūtas tvāroṭakaḥ smṛtaḥ rasāyane rogaśāntyāṃ śreṣṭhaḥ sarvaguṇapradaḥ  k kāntābhrasatvāroṭāśca samaṃ guñjādvayonmitam madhvājyatriphalābhiśca māsamekaṃ bhajediti  k evaṃ krameṇa saṃsevyaṃ dvitrivedeṣuṣaṭkramāt evaṃ ṣoḍaśamāsāntaṃ guñjāṣoḍaśamātrakam  k āroṭakarase cetthaṃ kuryānmatprāṇavallabhe valīpalitanirmukto jīvecca śaradaḥ śatam  k āroṭarasaḥkāntasattvābhrasattvaṃ ca svarṇajīrṇarasastathā sarvametat samīkṛtya bhajed āroṭakaṃ tathā  k kṣetrīkaraṇametaddhi sahasrāyuṣyakārakam abhūmau yojitaḥ sūto na prarohati kutracit  k tasmātkṣetramakṛtvaiva yojayed yastu sūtakam na prarohedasya śubhaṃ bījam ivoṣare  k khoṭabaddharasasevākramaḥpūrvoktakhoṭabaddhasya sūtasya vidhim uttamam krāmaṇaṃ ca kramādvakṣye tathā vidhiniṣedhanam  k śṛṇu pārvati yatnena tvatprītyā kathayāmyaham kāntābhrasvarṇavajrāṇi rasasya krāmaṇaṃ param  k krāmaṇena vinā sūto na sidhyed dehalohayoḥ guñjāmātraṃ khoṭabaddhaṃ krāmaṇakṣaudrasaṃyutam  k māsamekaṃ bhajed itthaṃ punar vidhikrameṇa vai māsaṣoḍaśaparyantaṃ yathāroṭarasastathā  k sa śatāyuṣyam āpnoti sarvarogavivarjitaḥ palamātropayogena vyādhibhir nābhibhūyate  k dvitīye śukravṛddhiḥ syāt tṛtīye balavān bhavet caturthe palitaṃ hanti valiṃ jayati pañcame  k ṣaṣṭhe śrutidharo vāgmī saptame netrarogahṛt aṣṭame tārkṣyadṛṣṭiḥ syād brahmāyurbrahmavikramaḥ  k upayuñjyānnavapalaṃ siddhimelāpakaṃ bhavet viniyuñjyād daśapalaṃ dvitīyaḥ śaṅkaro bhavet  k sahasrāyuṣyakaraṃ sūtaṃ māṣamātraṃ bhajennaraḥ ayutāyuṣkaraṃ sūtaṃ yavamātraṃ bhajetpriye  k lakṣāyuṣyakaraṃ sūtaṃ vrīhimātraṃ bhajetsudhīḥ koṭyāṃ bhajet sūtaṃ khādayan mudgamātrakam  k etat sarvaṃ rasānāṃ tu krāmaṇaṃ pūrvavad bhavet sahasrāyuḥpradaḥ sūto brahmatvaṃ vidadhāti saḥ  k ayutāyuṣkaraḥ sūto viṣṇutāṃ pradadāti ca lakṣāyuṣyakaraḥ sūto rudratvam upapādayet  k koṭyāyuṣyapradaḥ sūtaḥ śivatvaṃ vidadhāti ca mākṣīkajīrṇasūtastu dhanadatvaṃ dadāti vai  k indratvaṃ vimalājīrṇastvabhrajīrṇorkatāṃ dadet brahmatāṃ śulbajīrṇaśca viṣṇutāṃ tārajāritaḥ  k rudratā hemajīrṇe syādīśatvaṃ vajrajārite sadāśivatvaṃ ca dadetpārado drutijāritaḥ  k saccidānandarūpatvaṃ sūtako bījajāritaḥ sāmānyena tu tīkṣṇena rudratvaṃ prāpnuyānnaraḥ  k evaṃ yo lohajīrṇaṃ tu bhakṣayed bhasmasūtakam jalena jalarūpī syātsthalena sthalatāṃ vrajet  k tejastvaṃ tejasā devi vāyunā vāyurūpabhāk kartā hartā svayaṃ sākṣācchāpānugrahakārakaḥ  k yatra mūtrapurīṣaṃ tu sādhakastu parityajet pāṣāṇaṃ mṛṇmayaṃ tatra spṛṣṭaṃ bhavati kāñcanam  k prasvedāt tasya gātrasya lohānyaṣṭau ca vedhayet tatsarvaṃ kanakaṃ divyaṃ bhakṣite dvādaśe pale  k athavā tārajīrṇaṃ tu bhakṣayed bhasmasūtakam śulbāraṃ vaṅgaghoṣaṃ ca tatsvedāt tāratā bhavet  k athavā tīkṣṇajīrṇaṃ tu bhakṣayed bhasmasūtakam mūtreṇa tasya spṛṣṭaṃ tu vaṅgaṃ vrajati tāratām  k ekaikena niṣekena stambhanaṃ nāgavaṅgayoḥ guñjāmātraṃ rasaṃ devi hemajīrṇaṃ tu bhakṣayet  k dviguñjaṃ tārajīrṇasya ravijīrṇasya ca trayam tīkṣṇābhrakāntamāṣaikaṃ guṃjaikā dvethavā bhavet  k vajravaikrāntajīrṇaṃ tu bhakṣayet sarṣaponmitam nāgavaṅgavasākīṭaviṣopaviṣasaṃyutam  k mūtrayuktaṃ haṭhād baddhaṃ tyajet kalkaṃ rasāyane hematārapraveśena jāto yognisahaḥ kramāt  k baddhaśca rasarājoyaṃ dehasiddhiprado bhavet vajrāyaskāntamākṣīkavaikrāntābhrakakāñcanam  k etairjīrṇo yathālābhaṃ rasaḥ śasto rasāyane ṣaḍ evoparasāścaiva bhakṣaṇārthaṃ rasāyane  k bhasmanastīkṣṇajīrṇasya palam ekaṃ tu bhakṣayet daśavarṣasahasrāṇi vajrakāyaḥ sa jīvati  k evaṃ ca dvādaśapalaṃ tīkṣṇajīrṇasya bhakṣayet evaṃ jīvanmahākalpaṃ pralayānte śivaṃ vrajet  k bhasmanaḥ śulbajīrṇasya palena brāhmamāyuṣam dvipale vaiṣṇavāyuṣyaṃ rudrāyustripalena tu  k caturthe tu pale devi śivatvaṃ prāpnuyānnaraḥ hemajīrṇe bhasmasūte tripale bhakṣite kramāt  k aṣṭāśītisahasrāṇi yoginyo madadarpitāḥ tasya tiṣṭhanti kiṃkaryaḥ kāmarūpī bhavennaraḥ  k yad yad bhāvayate rūpaṃ tattadrūpadharo bhavet yatra yatra vilīyante siddhistatraiva līyate  k mite pale dvādaśabhir hemabhasmani bhakṣite guṃjaikamātraṃ deveśi jñātvā cāgnibalaṃ nijam  k ghṛtena madhunā cādyāt tāmbūlaṃ kāminīṃ bhajet eko hi doṣaḥ sūkṣmopi bhakṣite bhasmasūtake  k triḥsaptāhādvarārohe kāmāndho jāyate naraḥ kāminīnāṃ sahasraṃ tu kṣobhayed divasāntare  k nārīsaṅgād varārohe dehe krāmati sūtakaḥ nārīsaṅgād vinā devi hyajīrṇaṃ tasya jīryate  k maithunāccalite śukle trisaptāhād adhaḥ kṛtāt jāyate prāṇasaṃdehas tāvanmaithunaṃ tyajet  k yuvatyā jalpanaṃ kāryaṃ yuvatyā cāṅgamardanam yasyāḥ sparśanamātreṇa rasaḥ krāmati vigrahe  k yathā tathā hlādayate sustrīrūpanirīkṣaṇam tathā krāmati deveśi sūtakosau tataḥ kṣaṇāt  k aśvatthasadṛśo yasyā ādhāraśca samaḥ śubhaḥ tādṛśastu bhago devi bhājane tu rasāyane  k nirmāṃsaścaiva dīrghaśca bhagaḥ śuṣkaśirāstathā duḥkhadāridryakartāraṃ varjayettaṃ rasāyane  k pakṣe śukle śubhadine candratārābalānvite sumuhūrte cintya śivānalavipragurūndvijaḥ  k saṃtuṣṭaḥ sumanā bhūtvā rasaṃ seveta siddhidam payasā hemaśuṇṭhībhyāṃ nasyaṃ krāmaṇamuttamam  k hemādi ṣaḍlohakṛtam añjanaṃ krāmaṇaṃ param rasasevāyāṃ pathyāpathyamataḥ paraṃ pravakṣyāmi rasasevāhitāhitam  k raktaśālyannagodhūmaṃ gavyaṃ kṣīraṃ ghṛtaṃ dadhi jāṅgalaṃ palalaṃ mudgaṃ śarkarā madhu saindhavam  k haṃsodakaṃ vāstukaṃ ca meghanādaḥ punarnavā paṭolālābukadalīdhānyakekṣukadāḍimam  k nālikerāmbu viśvaṃ ca sadā tāmbūlacarvaṇam gandhasāraṃ kuṅkumaṃ ca mṛganābhiṃ vilepayet  k surabhīṇi supuṣpāṇi mṛduśayyeṣṭakāminīḥ śivātmajñānakathanaṃ mṛdubhāṣā sukhāsikā  k divyāmbarāṇi śuddhāni chāyā cālpaviparyaṭam mṛtyuñjayajapo harṣo mandahāsaśca śuddhatā  k nartanālokanaṃ gītaśravaṇaṃ śivapūjanam devāgniguruviprāṇāṃ vandanaṃ śrutipālanam  k samādhiḥ prāṇikaruṇā satyavākyaṃ hitaṃ priyam vāgdehamanasā ceṣṭā yathā duḥkhanirodhinī  k etatsarvaṃ rasendrasya krāmaṇaṃ kathitaṃ priye ahitaṃ rasasevāyāḥ kathayāmi śṛṇu priye  k atyaśanaṃ cātipānam atinidrātijāgaram akāle bhojanaṃ strīṇāmatisaṅgopyasaṅgitā  k asthānamadahāsāśca harṣaḥ kopodhikaspṛhā bahujalpo jalakrīḍā duḥkham atyantacintanam  k kaliṅgaṃ kāravellaṃ ca kūṣmāṇḍaḥ karkaṭī tathā kākamācī kulatthaṃ ca kārkoṭī ca kusumbhikā  k tilātasītailamāṣakapotakamasūrakāḥ takrabhaktaṃ ca sauvīraṃ tiktakaṭvamlalāvaṇam  k kṣāraṃ kṣaudraṃ picchilaṃ ca pittalaṃ ca parūṣakam māhiṣīḥ kṣīravikṛtīr vidaraṃ sahakārakam  k nāraṅgabilvalikucaśigrunaivedyabhojanam agnisparśanam aṅghribhyāṃ tāḍanaṃ godvijanmanoḥ  k kumārībālaturagapaśvādīnāṃ ca tāḍanam pātakaṃ prāṇihiṃsā ca chedanaṃ bhūruhām api  k akṣādisaptavyasanaṃ chāyāśvatthakapitthayoḥ liṅgastrīnarakhaṭvānāṃ tathā dvīpivibhītayoḥ  k catuṣpathātinirviktasthāne viṇmūtramocanam śivadvijagurustrīṇāṃ vīrayoniyatātmanām  k samayaśrutisūtānāṃ nadītīrthāmbhasāṃ nṛṇām palāṇḍuhiṅgulaśunarājikābṛhatīdvayam  k niṣpāvalaṅghanodvartiniśāśābharaṇanditā suptir madyāsavau tāmracūḍaśca jalajāmiṣam  k tīkṣṇoṣṇaguruviṣṭambhirūkṣaśuṣkāmiṣaṃ madhu kadalīpatrakāṃsyeṣu bhojanaṃ gharmasevanam  k etāni dravyajālāni niṣiddhāni rasāyane apathyajanitā rogāḥseveta cetpramādena vikṛtirjāyate kṣaṇāt  k rasājīrṇe bhavetkānte śoṣo mūrcchā bhramo jvaraḥ klamaḥ kampaḥ śakṛnmūtrarodhanaṃ śūlavepathuḥ  k anidrālasyahikkā ca kāsaśvāsavijṛmbhikāḥ arocakātisāraśca liṅgastambho kṣikukṣiṣu  k vakṣaḥkarṇodarāṅghrau ca meḍhre śirasi sandhiṣu dāhoṅgabhaṅgasarvenye vyādhayaḥ sambhavanti vai  k rasājīrṇapraśāntyarthaṃ yogoyaṃ kathyate mayā rājakośātakī puṅkhā garuḍī kāravallikā  k kārkoṭī kākamācī ca devadālī parājitā sarvam etaccaikapalaṃ gomūtre tu catuṣpale  k kvāthayet pādaśeṣaṃ tu kārṣikaṃ svacchasaindhavam nikṣipet tat pibet kvāthaṃ rasājīrṇe hitaṃkaram  k sukhībhavet tridivase rasasya krāmaṇaṃ bhavet raso vyathayate tattadaṅgaṃ saṃparimardayet  k vā stanena ca tanvaṅgyā nirvyathaḥ kramate rasaḥ saptadhātuvedhaḥtvagvedhaḥ prathamaṃ devi raktavedho dvitīyakaḥ  k tṛtīyo māṃsavedhaḥ syānmedovedhaścaturthakaḥ asthivedhaḥ pañcamaḥ syātṣaṣṭho majjātmako bhavet  k saptamaḥ śuklavedhaḥ syāt nāḍīvedhastathāṣṭamaḥ navamaścakṣuṣo vedho daśamaḥ sarvavedhakaḥ  k rasavedhena bhujagaḥ svarṇaṃ syād raktavedhataḥ trapu svarṇaṃ bhavenmāṃsavedhāt tīkṣṇaṃ ca kāñcanam  k medovedhena śulbaṃ tu svarṇaṃ syādasthivedhataḥ rūpyaṃ svarṇaṃ bhavenmajjavedhāllohāni kāṃcanam  k śuklavedhena mṛtpātraṃ kāñcanaṃ bhavati priye vajrajīrṇo vīryavedhī majjāmabhrakajāritaḥ  k hemajīrṇastvasthivedhī rūpyajīrṇo rasaṃ priye medovedhī tāpyajīrṇo māṃsavedhī tu pāradaḥ  k śulbajīrṇo raktavedhī kāntajīrṇo rasātmakaḥ tīkṣṇabaddhena nīlābhas tāmreṇāruṇasaprabhaḥ  k rajatenendusaṃkāśo hemnā kāñcanasaprabhaḥ dhūmāvalokī vaktrastho māsātkhecaratāṃ nayet  k sparśavedhī tu vaktrastho dvimāsātsiddhidāyakaḥ śatakoṭistribhirmāsaiś caturbhir daśakoṭikṛt  k pañcabhiḥ koṭivedhī syād aṣṭabhiścāyutaṃ punaḥ sāhasraṃ navabhirmāsair daśamāse śataṃ punaḥ  k tasya mūtrapurīṣaistu śleṣmaṇāṅgamalais tathā lepāddhematvam āyānti yāni lohāni bhūtale  k catuḥṣaṣṭyaṃśato vedhī māsam ekādaśasya tu dvātriṃśakavedhī tu varṣād dehaṃ tu vedhayet  k sarvarogair vinirmukto valīpalitavarjitaḥ nāsau chidyeta śastraiśca pāvakena na dahyate  k vāyuvegī mahātejāḥ kāmadeva ivāparaḥ icchayā jāyate dṛśyopyadṛśyacaiva jāyate  k yasya saṃsparśamātreṇa sarvalohāni kāñcanam tasminnekārṇave ghore naṣṭe sthāvarajaṅgame  k devā yatra vilīyante siddhastatraiva līyate  k k  padmarāgādiratnotpattiḥpurā kailāsaśikhare gahvaredrisuteśvarau ciramāstāṃ krīḍamānau jigūṣū tau parasparam  k tadā retaḥ sūtarūpapravāhobhūttayormahān tatpravāhaprabhāvena vedhitā dṛṣadobhavan  k padmarāgādimaṇayo lohā hemādayastathā gandhakādyāśca pāṣāṇā divyā oṣadhayo latāḥ  k nānāvarṇā bahuvidhā nānāsiddhipradāyakāḥ pūrvoktānāṃ samastānāṃ vajraṃ śreṣṭhatamaṃ mahat  k tajjātilakṣaṇaṃ devi saṃskāraṃ bhajanaṃ phalam kramādvakṣyāmi te devi sāvadhānaṃ śṛṇu priye  k vajralakṣaṇaṃ vajrabhedāṃścadvijanmānaśca rājanyā ūravyā vṛṣalāḥ kramāt śubhraśoṇaharidrābhāḥ kālā nānāvidhāstathā  k strīpuṃnapuṃsakāścaiva jñātavyāste kramātpriye śuklāḥ phalakasampūrṇā jyotiṣmanto mahattarāḥ  k pumāṃsaste tu vijñeyā rekhābījavivarjitāḥ balāḍhyāḥ satvasahitā lohakramaṇahetavaḥ  k rasabandhakarāḥ kṣipraṃ sarveṣāṃ siddhidāyakāḥ rasāyanakarāḥ sthūlā hyaṣṭasiddhipradāyakāḥ  k ṣaṭkoṇabījarekhābhirujjvalāstāḥ striyaḥ smṛtāḥ dehajyotiḥprajananā bhogakāntisukhapradāḥ  k dīrghāstryasrāśca tanavo niboddhavyā napuṃsakāḥ kṣīṇasatvāḥ svalpavīryāḥ krāmakāḥ suranāyike  k klībā napuṃsake strīṇāṃ striyaḥ sarvahitā narāḥ jātyānurūpāścotsāhaṃ yathā satvaṃ tathā guṇam  k yathā kāntistathā śīlaṃ kurvantyevaṃ dvijātayaḥ valīpalitarogaghnāḥ kṣatriyā mṛtyuhāriṇaḥ  k dehasthairyakarā vaiśyā lohānāṃ vedhakāriṇaḥ vayaḥstaṃbhakarāḥ śūdrā nānāmayavināśanāḥ  k vajrasaṃskāraḥvajrasaṃskāramadhunā kathayāmi śṛṇu priye śyāmā śamī meghanādā varṣābhūdhūrtakodravāḥ  k meṣaśṛṅgyākhukarṇī ca kulutthaṃ cāmlavetasaḥ madanāgastyanirguṇḍī caiteṣāṃ svarasairyute  k ḍolāyantre pācayecca vyāghrīkandagataṃ dinam uddhṛtya māhiṣaśakṛlliptaṃ kārīṣavahninā  k dahedrātrau caturyāmaṃ rātryante pariṣecayet hayamūtrasnuhīkṣīrakulatthakarasaistathā  k pācayeddāhayedevaṃ secayetsaptavārakam evaṃ dvijātijātīyāḥ śodhitāḥ syuśca siddhidāḥ  k vajrarasāyanamrasāyanārhaṃ vakṣyāmi vajrabhasma sureśvari vaikrāntatāpyagandhāśmaśilāmākṣikatālakam  k kāntāsyaṭaṅkaṇakṣārakulīrāsthīni peṣayet stanyena golake kṣiptvā mūṣāyāṃ nikṣipet tataḥ  k dhameddṛḍhataraṃ pūrvaṃ paścādgajapuṭe pacet tadeva vajramādāya tasminṣoḍaśamātrake  k ekāṃśaṃ pāradaṃ tasmin pakvabījena jāritam stanyena mardayettau dvau punar gajapuṭe pacet  k evaṃ tatṣoḍaśapuṭādbījajīrṇarasānvitam dṛḍhaṃ kurvīta tadvajraṃ bhavedbhasma rasāyanam  k śṛṇu rudrāṇi vakṣyāmi divyaṃ vajrarasāyanam pūrvoktavatprakurvīta dehaśuddhyādikaṃ vidhim  k śubharkṣe sumuhūrte ca candratārābalānvite śivāgnigurugoviprabhiṣajaḥ pūjayetpurā  k tataḥ seveta tadbhasma yavamātraṃ varānane kāntābhrasattvaṃ sauvarṇabhasma guñjaikamātrakam  k triphalāmadhusarpirbhiḥ prātaḥ śuddhavapur lihet evaṃ ṣoḍaśamāsāntam ekadvitricatuṣṭayam  k pratimāsaṃ vardhayitvā yāvadyāvakaṣoḍaśam kāntādibhasmatritayaṃ guñjāvṛddhikrame tathā  k dviniṣkaṃ triphalācūrṇaṃ sarpirmadhu yathāsukham pūrvoktavadvidhiṃ tyājyaṃ prakuryānmama vallabhe  k sevitaṃ palamātraṃ tu vajrabhasma dinaṃ kramāt valīpalitarogaghnaṃ śatāyuṣyaṃ dadāti ca  k dvipalaṃ ca sahasrāyur ayutaṃ tripalaṃ tathā catuṣpalaṃ lakṣamāyur daśalakṣaṃ ca pañcamam  k koṭyāyuṣyaṃ ṣaṭpalaṃ ca surendrāyuśca saptamam brahmāyuṣyaṃ cāṣṭapalaṃ viṣṇutvaṃ navamaṃ palam  k rudratvaṃ daśamaṃ devi īśvaratvaṃ tataḥ param sadāśivatvaṃ dvādaśyāṃ vajrabhasma dadātyalam  k sarvajñatvaṃ sarvagatvaṃ svecchāviharaṇaṃ tathā vajraudanamvajraudanaṃ pravakṣyāmi rasāyanahitaṃ param  k pūrvavacchodhite vajre mṛdukarma samārabhet mātṛvāhakamadhyasthaṃ tittirīmāṃsaveṣṭitam  k tīkṣṇakāntānanarasaiḥ punas tat pariveṣṭayet kulatthatriphalānīrakodraveṣu pṛthakpṛthak  k tridinaṃ pācayed evaṃ tadvajraṃ veṣṭayeddalaiḥ trivarṣārūḍhatāmbulyās tathā kārpāsakasya vā  k ceṣṭitaṃ jānumadhyasthaṃ vajraṃ yāmadvayānmṛdu vajraudanam idaṃ proktaṃ vajradrutir athocyate  k vajradrutiḥtrikṣāraṃ caṇakāmlaṃ ca rāmaṭhaṃ cāmlavetasam jvālāmukhī cekṣurakaṃ sthalakumbhīrasena ca  k piṣṭvā snuhyarkayoḥ kṣīrais tadgole mṛdu hīrakam nikṣipettacca jambīre dolāyantre tryahaṃ pacet  k evaṃ kṛte hīrakasya drutir bhavati sūtavat anyadrutyatideśaḥpadmarāgādiratnānāṃ drutir evaṃ kṛte bhavet  k abhrakādimapāṣāṇā dravantyevaṃ kṛte dhruvam dravanti rasaratnāni mauktikaṃ cāmlavetasam  k saptāhaṃ bhāvayed gharme kṣipejjambīrake tataḥ dhānyarāśau trisaptāhaṃ puṭapāke dravatyalam  k vajrabhasmaguṇāḥvajrabhasma yathā tadvad drutimārdavayorapi bhaved bhasma varārohe jarādāridryamṛtyujit  k rasāyane bhavetsaukhyaṃ bhasma drutimṛdūdbhavam rasāyane tu strīpuṃsau krāmaṇe tu napuṃsakaḥ  k ṣaḍrasaṃ himavīryaṃ ca sarvāmayavināśanam sarvadoṣapraśamanaṃ sarvasaukhyaṃ rasāyanam  k vidyutprabhāṃ dehadārḍhyaṃ svacchaṃ snigdhaṃ ca lekhanam saundaryaṃ balamāyuṣyaṃ grahālakṣmīvināśanam  k śuddhirmṛdudrutībhasma vaikrāntasya tu vajravat svarṇaṃ tadbhedāḥatha vakṣye śreṣṭhatamaṃ śṛṇu hemarasāyanam  k hemotpattiḥ purā proktā tathāpi trividhā bhavet rasavedhād bhaveccaikam itaratkṣetrasambhavam  k lohasaṅkarajaṃ cānyacchreṣṭhamadhyakanīyasaḥ krameṇa pītarakte ca pītaraktaṃ ca varṇataḥ  k nikarṣachedadāheṣu kuṅkumaśvetaśoṇitam svarṇaśuddhiḥdivyam evaṃvidhaṃ svarṇaṃ paṭṭakaṃ kaṇaśaḥ kṛtam  k halinīkañcukīkandasnuhyarkāgnikarañjakam dhūrtaguñjeṅgudīcīramūlatālāśvagandhikāḥ  k piṣṭvendravāruṇī caiṣā mūlāni mathitena vai lepayetsvarṇapaṭṭāni tāpayejjātavedasi  k mūtre mathite taile kulutthāmbhasi kāñjike jambīrārkapayomadhye pratyekaṃ saptadhā kṣipet  k lepayettāpayetsiñcyādbhūyo bhūyopi saptadhā valmīkamṛddhūmasāram iṣṭakāpaṭugairikam  k piṣṭvā jambīranīreṇa liptvā patraṃ puṭīkṛtam caturvarṇābhrakaṃ tāpyaṃ daradaṃ tālakaṃ śilām  k kāntakaṅkuṣṭharasakavimalāsūtabhūlatāḥ piṣṭvāmlena vaṭīḥ kuryānniṣkamātrāḥ sureśvari  k palādūnaṃ na kartavyam adhikaṃ ca catuṣpalāt puṭitaṃ hema śulbaṃ ca drāvayecca samīkṛtam  k tanmadhye taddravībhūte caikaikāṃ vaṭikāṃ kṣipet svarṇād daśaguṇā vāhyā vaṭikāḥ śoṣitāḥ kramāt  k yāvaccheṣaṃ bhavet svarṇaṃ tāvad evaṃ dhamecchanaiḥ śuddhaṃ tajjāyate divyaṃ jarāmaraṇarogahṛt  k svarṇabhasmaciñcāpatranibhaṃ svarṇaṃ patraṃ śuddhaṃ ca pāradam ekāntaṃ mardayed amlais tatpiṣṭim api lepayet  k samagandhakatāpyābhyāṃ piṣṭiṃ mūṣāgatāṃ dhamet ṣoḍaśāṃśaṃ sūtabhasma hemacūrṇe vinikṣipet  k amlena mardayed gāḍhaṃ pacet tadbhūdhare puṭe evaṃ ṣoḍaśaparyantaṃ rasaṃ pratipuṭaṃ kṣipet  k nirutthaṃ hemabhasmedaṃ jāyate sarvasiddhidam hemarasāyanamvirekavamanādyaiśca śuddhadehaḥ śubhe dine  k arcayedīśaviprāgniguruvaidyapuraḥsarān seveta śuddhahṛdayo divyaṃ hemarasāyanam  k kāntābhrayoḥ sattvabhasma caikaguñjāpramāṇakam māṣonmitaṃ hemabhasma varāmadhvājyayuglihet  k pūrvoktavad vajramāsaṣoḍaśikāvadhi pūrvoktavad vidhiṃ tyājyaṃ prakurvīta rasāyanī  k śṛṇu citrāṃ girisute sevāṃ hemarasāyane palamātropayogena sarvarogavivarjitaḥ  k tato dvipalayogena valīpalitavarjitaḥ vāksiddhirdivyadṛṣṭiśca tripalena bhavetpriye  k catuḥpalopayogena viṣavyāghrāhibhīrna hi tathā pañcapalenaiva divyātmajñānitā bhavet  k devi ṣaṭpalayogena siddhasādhyapadaṃ bhavet tathā saptapalenāpi vidyādharapadaṃ bhavet  k tathāṣṭapalayogena svecchāviharaṇe paṭuḥ palena navamenāpi cāṣṭaiśvaryaguṇānvitaḥ  k tathā daśapalenāpi mahendratvam avāpnuyāt ekādaśapalair devi brahmatvaṃ nātra saṃśayaḥ  k dvādaśabhiḥ palaiḥ kānte viṣṇutvaṃ samupaiti ca trayodaśapalenāpi raudraṃ padam avāpnuyāt  k tathā caturdaśapalair aiśvaraṃ labhate padam palaiḥ pañcadaśair eti sadāśivapadaṃ param  k tathā syāt ṣoḍaśapalaiḥ saccidānandavigrahaḥ sarvajñaḥ sarvakartā ca hartā goptā sa sarvagaḥ  k hemadrutiḥhemadrutiṃ pravakṣyāmi śṛṇu saṃprati pārvati phalapāṃśur devadālyāḥ śakragopośvalālikā  k ṭaṅkaṇaṃ jālinīnīrair bhāvayedbahudhā priye drāvayetkāñcanaṃ tatra vapetsūtasamā drutiḥ  k imāṃ drutiṃ kāñcanavad bhasma sevāṃ ca kalpayet svādu tiktaṃ kaṣāyaṃ ca śītam uṣṇaṃ rasāyanam  k hṛdyaṃ kāntipradaṃ śuddhaṃ cakṣuṣyaṃ guru lekhanam dhṛtismṛtyāyurārogyanayavāksiddhidāyakam  k kṣayonmādādirogāṇāṃ nāśanaṃ doṣaśāntikṛt snigdhaṃ rucyaṃ dīptiṃ vīryakṛdbalavardhanam  k kāntam tadbhedā lakṣaṇañcaatha kānte pravakṣyāmi kāntaṃ kāntarasāyanam divyā auṣadhayaḥ santu sarvasiddhipradāyikāḥ  k tebhyaḥ kāntaṃ śreṣṭhatamaṃ valīrukpalitāpaham kalpānte tāṇḍavaṃ śaṃbhuḥ śarvāṇīsahitaḥ svayam  k uccaṇḍaṃ vyatanottatra saṃjātāḥ svedabindavaḥ tatra tatra gatāstepi hyayaskāntatvamāyayuḥ  k jāṅgale bahavo jātā deśe sādhāraṇe kvacit jalaprāyesti vā nāsti jātyā pañcavidhāḥ smṛtāḥ  k bhrāmakaṃ cumbakaṃ devi karṣakaṃ drāvakaṃ tathā romakaṃ ca tathaikadvitricatuḥ sarvatomukhāḥ  k teṣāṃ pañcavidhānāṃ tu pītaṃ kṛṣṇaṃ ca śoṇitam miśraṃ pṛthakpṛthakteṣāṃ kramātsyuradhidevatāḥ  k brahmaviṣṇvīśabhūtātmamātṛkāḥ parikīrtitāḥ pītavarṇaṃ sparśavedhi kṛṣṇaṃ śreṣṭhaṃ rasāyane  k rasabandhakaraṃ raktaṃ miśraṃ sarvarujāpaham romakaṃ grahabhītighnaṃ drāvakaṃ cottamottamam  k uttamaṃ madhyamaṃ nīcaṃ karṣakaṃ cumbakaṃ kramāt bhrāmakaṃ lakṣaṇaṃ vacmi lohaṃ tu bhrāmayettataḥ  k tasmādbhrāmakamityuktaṃ cumbakaṃ lohacumbakam karṣakaṃ karṣayellohaṃ drāvakaṃ drāvayedyataḥ  k sphuṭanādromajananaṃ tadromakamudāhṛtam atyuttamaṃ bahumukhaṃ catuḥpañcāsyamuttamam  k madhyamaṃ syāddvitrimukhaṃ nīcamekamukhaṃ bhavet bhrāmakaṃ cumbakaṃ sarvarogāṇāṃ nāśane hitam  k karṣakaṃ drāvakaṃ śreṣṭhaṃ rasayoge rasāyane rasadvipāṅkuśamidaṃ kāntaṃ pañcavidhaṃ priye  k samīraṇātapaspṛṣṭaṃ na grāhyaṃ tatkadācana hastadvayaṃ samutkhāya kāntaṃ grāhyaṃ varānane  k kāntasattvapātanamādau sampūjya durgāṃ ca gaṇeśaṃ bhairavaṃ priye tīvrāgninā dahetkāntaṃ secayettriphalāmbunā  k tatkāntaṃ cūrṇayetsūkṣmaṃ kācasāmudraṭaṅkaṇaiḥ lākṣāgugguluguñjābhir ūrṇājyamadhusikthakaiḥ  k śaśāsthikṣudramīnaiśca bhallātatilakalkakaiḥ sarjakṣārayavakṣārarālaiś ciragulais tathā  k nyaṅkusairibhadantīnāṃ viṣāṇaiśca samāṃśakaiḥ etatsamāṃśaṃ tatkāntamajākṣīreṇa mardayet  k melayet pañcamāhiṣyair dadhyādyair gomayāntakaiḥ ślakṣṇaṃ piṣṭvā vaṭīḥ kuryāt karṣamātrāḥ sureśvari  k koṣṭhīyantre vaṅkanāle khadirāṅgārakair dṛḍham pañca pañca vaṭīstatra nikṣipecca śanaiḥ śanaiḥ  k triyāmamathanādeva kāntātsatvaṃ patecchuci tatsarvaṃ kaṇaśaḥ kṛtvā kācādyairauṣadhaiḥ samaiḥ  k mūṣāgataṃ dhamettīvramevaṃ dhāmyaṃ tridhā priye evaṃ kṛtaṃ tu tatkāntasatvaṃ sattvatamaṃ bhavet  k kāntasvarūpamkāntalohasya pātrasthajale tailasya bindavaḥ na sarpanti caṇāstvetāḥ kṛṣṇāḥ syur nātra saṃśayaḥ  k ghṛṣṭahiṅgorna gandhaḥ syāt kṣīrormiḥ śikharākṛtiḥ na kadācid bhuvi patecchivā muñcati tiktatām  k tallohakṣiptam uṣṇāmbu śītalaṃ bhavati kṣaṇāt lohaśuddhiḥūnaṃ pañcapalānnaiva nordhvaṃ pañcadaśāt palāt  k triphalā ṣoḍaśapalā taccaturguṇamambu ca kvāthayet pādaśeṣaṃ tu tasminpatrāṇi ḍhālayet  k śaśaraktapraliptāni śoṣayedātape punaḥ tāpitāni punastakratailasauvīrasarpīṃṣi  k kṣaudrārkakṣīrajambīrakulatthakaraseṣvapi lepanaṃ śoṣaṇaṃ dāhaṃ secanaṃ ca kramātpriye  k pratyekaṃ saptadhā kuryād giridoṣaṃ tyajedayaḥ lohasaṃskāramantrāḥādau mantrastataḥ karma kartavyo mantra ucyate  k udbhavodbhavaśabdaḥ syāccaturthyanto mṛtāt paraḥ svāhāntaḥ praṇavaścādau mantroyaṃ mardane sthitaḥ  k oṃ amṛtodbhavodbhavāya svāhā rakṣāyai lohanarayorayamekodbhavo manuḥ vinā svāhāpadaṃ sthāne phaḍantaṃ yaḥ samuccaret  k oṃ amṛtodbhavāya phaṭ praṇavordhvaṃ namaścaṇḍavajrapāṇaya ityapi tataḥ paraṃ mahāyakṣasenādhipataye namaḥ  k dviruktaṃ suruśabdasya mahāvidyābalāya ca tataḥ svāheti mantroyaṃ balikarmaṇi kīrtitaḥ  k oṃ namaścaṇḍavajrapāṇaye mahāyakṣasenādhipataye namaḥ suru suru mahāvidyābalāya svāhā lohabhasmaetāni lohapatrāṇi sūkṣmaṃ saṃcūrṇayettataḥ ayaḥpātre kāntacūrṇaṃ nikṣipya triphalārasaiḥ  k secayettadayodarvyā cālayanpācayediti piṇḍībhūtaṃ tadādāya mṛttikāpaṭale śubhe  k saṃpuṭe nikṣipetsamyak ṣoḍaśāṅgulagartake nidhāyāraṇyakārīṣamadhyagaṃ kāriṣaṃ dahet  k ahorātraṃ prakurvīta vātātapavivarjitam punaḥ prātaḥ samādāya varākvāthena mardayet  k sthālīsaṃpuṭayorevaṃ kuryātpākapuṭaiḥ kramāt evaṃ vidadhyātsaptāhaṃ tasminkṣepyaṃ ca hiṅgulam  k lohasya ṣoḍaśāṃśaṃ ca nārīstanyena mardayet sthālyāṃ pākaṃ saṃpuṭe ca puṭaṃ kurvīta ṣoḍaśa  k nirutthaṃ tadbhavedbhasma devi yojyaṃ rasāyane lhohabhasmanomṛtīkaraṇamyāvatsyāttriphalā tasmād bhavedvāri caturguṇam  k aṣṭāvaśeṣaṃ kvāthayet kvāthasya sadṛśaṃ ghṛtam ghṛtatulyaṃ kāntabhasma tāmrapātre pacetpriye  k lohadarvyā pracalayan yāvacchuṣyati tadrasaḥ tāvanmṛdvagninā pācyaṃ lohatulyāṃ sitāṃ kṣipet  k amṛtīkaraṇamityuktaṃ sarvayogavahaṃ param lohapākabhedāḥlohapākaṃ pravakṣyāmi tadbhavettrividhaṃ priye  k mṛdumadhyakharāḥ proktā jambīrasadṛśo mṛduḥ madhyamaḥ piṇḍasadṛśo vālukāsadṛśaḥ kharaḥ  k kāntaloharasāyanasevākramaḥatha sevāṃ pravakṣyāmi kāntalohasya bhasmanaḥ sumuhūrte śubhadine pūjiteśādidevataḥ  k seveta siddhidaṃ divyaṃ kāntabhasma rasāyanam śuddhadeho virekādyairabhrabhasma purā priye  k māsamekaṃ tu seveta tasmācchuddhavapurbhavet māṣamātraṃ kāntabhasma guñjāmātrābhrabhasma ca  k dviniṣkaṃ triphalācūrṇaṃ madhusarpiḥsamanvitam lihet prātar viśuddhātmā snānadānādikarmabhiḥ  k anupeyaṃ tato lohād gavyaṃ ṣaṣṭiguṇaṃ payaḥ dhāroṣṇaṃ tadabhāve tu kṛtvā kṣīraṃ samāmbukam  k yāvatkṣīṇajalaṃ kvāthyaṃ kṣīraṃ cānupibetpriye tadasātmye varākvāthaṃ guḍūcyā vā kaṣāyakam  k ityekamāsaṃ seveta kramāddvitricatuṣṭayam pratimāsaṃ māṣaguñjāvṛddhiḥ kāntābhrabhasmanoḥ  k evaṃ ṣoḍaśamāsāntaṃ vṛddhiḥ ṣoḍaśamātrakāḥ pūrvoktavadvidhiṃ tyājyaṃ kuryātsiddhimavāpnuyāt  k asya vatsarayogena kṣudrāmayavināśanam etaddvivarṣayogena mahārogapraṇāśanam  k trivarṣātpalitaṃ hanti caturvarṣādvaliṃ haret pañcamādapamṛtyughnaṃ ṣaṣṭhe syādāyuṣaḥ śatam  k saptābde sūryavaddīptiṃ daśame siddhimelanam vaidyādharaṃ samāpnoti varṣe caikādaśe priye  k trayodaśābde devatvam indratvaṃ ca caturdaśe tathā pañcadaśābde ca sarvalokapriyo bhavet  k ṣoḍaśābdeṣṭasiddhiḥ syātsatyaṃ satyaṃ maheśvari kāntadrutikramaḥsuvarṇadrutivatkāntadrutiḥ syātpūrvavatpriye  k kāntadrutirbhavedbhasma kāntalohasya bhasmavat lohabhedāstadguṇāścakiṭṭaṃ muṇḍaṃ tathā tīkṣṇaṃ kāntaṃ pūrvottarottaram  k guṇāḍhyāḥ syur daśaśatasahasraṃ lakṣakaṃ kramāt śatādhiko bhavet kāntastvauṣadhānāṃ rasāyanam  k tridoṣaśamanaṃ divyaṃ sarvarogāpahārakam kāntiṃ rucyaṃ ca cakṣuṣyaṃ hṛdyam āyuṣyadaṃ śuci  k sthairyaṃ dārḍhyaṃ ca dhātūnāṃ balavacca rasāyanam abhrakotpattiḥ tadbhedā lakṣaṇañcaathābhrakaṃ pravakṣyāmi tadutpattyādikaṃ kramāt  k purādiśaktir bhavatī śvetadvīpe manorame indrāṇīkamalāvāṇīgāyatrīpramukhaiḥ saha  k arundhatīmukhair divyamunidāraiśca saṃyutā saṃcikrīḍe mahāmāyā citsadānandarūpiṇī  k ānandāśrukaṇāḥ kṣaume nyapatanbahavo dṛśoḥ tadā ṛtumatī jātā tataḥ svādu saritpateḥ  k tīre tyaktvā ca tadvastraṃ snātvā kailāsamāyayau vātyāvaśena tadvastraṃ kṣīrābdhau nyapatattadā  k devāsurair mathyamānāt tasmāt kṣīrāmbudhestadā samabhūt tadrajovastraṃ caturdhābhrakasaṃjñakam  k kṛṣṇābhrakaṃ sāñjanābhaṃ pītaṃ devyaṅgalepanāt raktaṃ tasya rajorūpaṃ kṣaumaṃ śvetam abhūditi  k caturvidhaṃ tadālokya rasabandhanakāraṇam rasāyanaṃ rogaharaṃ sarvasiddhipradāyakam  k ityūcire surāḥ sarve sākṣādamṛtasaṃmitam śvetaṃ rajatakāryeṣu trayamanyatsuvarṇake  k sarvaṃ rasāyane yojyaṃ raktapītasitāsitam śvetācchataguṇaṃ raktaṃ raktātpītaṃ sahasrakam  k pītāllakṣaguṇaṃ kṛṣṇaṃ jñeyaṃ lohe rasāyane pratyekaṃ tāni jāyante caturdhā jātitaḥ kramāt  k pinākaṃ darduraṃ nāgaṃ vajraṃ ceti caturvidham vajraṃ samāharenmukhyaṃ trīṇyanyāni vivarjayet  k pinākamagninikṣiptaṃ muñcate dalasaṃcayam tatsevitaṃ malaṃ baddhvā mārayedrogakāraṇam  k darduraṃ vahninikṣiptaṃ kurute bhekaniḥsvanam tadutpādayate rogamaśmaryākhyam asādhyakam  k nāgamagnau vinikṣiptaṃ phūtkāraṃ vitanoti yat tatsevayā mahākuṣṭhaṃ maṇḍalākhyaṃ bhaveddhruvam  k grāhyalakṣaṇametattritayasevābhirjāyate rogasaṃcayaḥ vahnisthitaṃ tu vajrābhraṃ vikārānnācaretkvacit  k tasmādvajrābhrakaṃ sevyaṃ valīpalitamṛtyujit rājahastātparaṃ grāhyaṃ khanitrena tadākarāt  k vajrābhra parīkṣā bad qualitybhārayuktaṃ pṛthudalaṃ snigdhaṃ mocyadalaṃ sukham kācacandrakakiṭṭābhaṃ na yojyaṃ tatkadācana  k dhānyābhrakampūrvoktalakṣaṇayutaṃ vajrābhraṃ dhamayed dṛḍham arkakṣīrāranāle ca gomūtre triphalārase  k meghanādarase cetthaṃ nikṣipetteṣu tattridhā samyagdalaṃ mocayitvā meghanādāmlayor dravaiḥ  k bhāvayed ātape tīvre ślakṣṇaṃ piṣṭvātha vastrake nikṣipya dhānyasahitaṃ baddhvā tatkāñjike punaḥ  k karābhyāṃ ghaṭṭayed gāḍhaṃ sūkṣmaṃ tatkāñjike sravet tat kuryād ātape śuṣkam etad dhānyābhrakaṃ smṛtam  k abhrakasatvapātanamkāntavatsatvapatanamabhrakasya bhavetpriye hema rūpyaṃ mākṣikaṃ ca vaikrāntaṃ madhu ṭaṅkaṇam  k guñjā guḍaṃ ghṛtaṃ bhallam ekaikaṃ daśaniṣkakam piṣṭvārkapayasā kāryā vaṭikāḥ karṣamātrakāḥ  k śataniṣke bhrasatve smin vidrute vaṭikāḥ kṣipet ekaikaghaṭikāmātraṃ vaṭyaḥ kṣepyāḥ śanaiḥ śanaiḥ  k yāvat tat sattvaśeṣaṃ syāt tāvad dhāmyam atandritaiḥ idam abhrakasattvaṃ tu devayogyaṃ rasāyanam  k abhrakasatvabhasmacūrṇīkṛtyābhrasattvaṃ tanmeghanādaḥ punarnavā sūraṇorkadalaṃ mustā jambīrastālamūlikā  k triphalā vajravallī ca śāṅgerī maricaṃ tathā amlavargo vaṭajaṭā kārpāsamuniśigrukam  k ekavīrā kokilākṣī sarpākṣī tulasī vacā peṭārī vākucī kanyā caikaikasya rasaiḥ pṛthak  k mardanaṃ gharmapākaṃ ca sthālīpākaṃ puṭaṃ kramāt ekaikāhaṃ prakurvīta tato daradamākṣike  k satvaṣoḍaśabhāgena yojyaṃ peṣyaṃ varārasaiḥ puṭaṣoḍaśaparyantaṃ kuryādevaṃ hi bhairavi  k pūrvoktavat syād amṛtīkaraṇaṃ kāntasatvavat nirutthaṃ bhasma bhavati cāyurārogyadāyakam  k abhrakasatvasevākramaḥatha sevāṃ pravakṣyāmi ghanasatvarasāyane vamanādiviśuddhātmā pūjitasveṣṭadevataḥ  k guñjāmātrābhrasatvaṃ ca dviniṣkaṃ triphalārajaḥ madhvājyābhyāṃ lihetprātarekamāsaṃ bhajediti  k evaṃ ṣoḍaśamāsāntaṃ māsavṛddhikrameṇa vai guñjāvṛddhirbhaveddevi sevetetthaṃ rasāyanam  k pūrvoktavadvidhiṃ tyājyaṃ prakurvīta sureśvari varṣeṇa dehaśuddhiḥ syāddvivarṣādāmayāccyutaḥ  k trivatsarānmahāroganāśanaṃ bhavati dhruvam caturvarṣān mahākāntibalavīryapravardhanam  k pañcavarṣāddehadārḍhyaṃ ṣaṣṭhe vāksiddhimeti hi saptame divyadṛṣṭiḥ syādaṣṭame viṣanāśanam  k navābde siddhatāmeti tato vidyādharo bhavet ekādaśābde tvindratvaṃ dvādaśe brahmatā bhavet  k trayodaśābde viṣṇutvaṃ rudratvaṃ ca caturdaśe īśatvaṃ pañcadaśake ṣoḍaśābde sadāśivaḥ  k aṇimādiyutaḥ svairī sarvajñaḥ sarvakṛdbhavet abhrakadrutiḥathābhrakadrutiṃ vakṣye kañcukīkanda eva ca  k kapitindau keśataile pratyekaṃ tu tridhā vapet mūṣāyāṃ drāvayitvā tadabhrasatvadrutirbhavet  k bhasmīkuryātprayatnena drutimabhrakasatvavat abhrakaguṇāḥṣaḍrasaḥ sarvarogaghnastridoṣaśamanaḥ paraḥ  k vīryāyuṣyabalaprajñākāntirūpavivardhanaḥ vapurdārḍhyasthairyayukto valīpalitamṛtyuhā  k rucyo vṛṣyo laghuḥ śīto medhyaḥ snigdho rasāyanam abhrakaṃ dīpanaṃ grāhi śreṣṭhaṃ pāradabandhanam  k pakṣajitsūtarājasya bhasmībhūtābhrasatvakaḥ abhrasya patraṃ rogaghnaṃ tacca satvaṃ dṛḍhaṃkaram  k cetasatvaṃ mṛdu hareddrutistāṃśca daridratām  k k  rasāyanasevāsūto vajraṃ suvarṇaṃ ca kāntalohaṃ tathābhrakam pañcaitānyamṛtāni syuḥ kalpitāni nṛṇāṃ mayā  k mattakāśini yo vetti sopi sākṣānmaheśvaraḥ ahaṃ raso rasaścāhamāvayorantaraṃ na hi  k tena yuktāstu vajrādyāḥ siddhidāḥ syurna saṃśayaḥ puruṣaṃ rasasevārhaṃ vadāmi śṛṇu pārvati  k strīklībabālakānāṃ ca na hi yojyaṃ rasāyanam bālāḥ pañcadaśābdā ye kumārāṃstriṃśadabdakāḥ  k pañcāśadvarṣadeśīyā yuvānaḥ parikīrtitāḥ ataḥ paraṃ ca sthavirāḥ bhaveyuste rasāyane  k yathoktakāle siddhiḥ syātkumārasya rasāyanāt tasmāddviguṇakālena yūnaḥ siddhirbhaveddhruvam  k tasmāttriguṇakālena vṛddhaḥ siddhimavāpnuyāt jñātavyāḥ kramaśo devi hyuttamo madhyamodhamaḥ  k rasāyanasevākramaḥpūrvam abhrakamaśnīyāttataḥ kāntarasāyanam atha kāntābhrakaṃ devi paścāddhemarasāyanam  k athābhrakaṃ svarṇayogaṃ kāntahemarasāyanam ghanakāntasvarṇayogaṃ tato vajrarasāyanam  k athābhravajrasevāṃ ca kāntavajramataḥ param ghanāyaskāntahīraṃ ca hemavajraṃ tato bhavet  k paścādabhrasvarṇavajraṃ kāntāṣṭāpadavajrakam ghanakāntaṃ hemavajramataḥ pāradabhakṣaṇam  k tathābhrarasayogaṃ syāttataḥ kāntarasaṃ bhavet ghanakāntarasaṃ devi paścāddhemarasaṃ bhavet  k ghanahemarasaṃ paścātkāntahemarasaṃ tataḥ ghanakāntaṃ hemasūtamato vajrarasaṃ bhavet  k ghanavajrarasaṃ devi kāntavajrarasaṃ tataḥ ghanakāntaṃ vajrasūtaṃ hemavajrarasaṃ tataḥ  k ghanahemapavīsūtaṃ kāntahemapavīrasam ghanakāntasvarṇavajrarasam asmātparaṃ na hi  k uttarottarataḥ sarve caite sarvaguṇottarāḥ rasāyanāni pañca syurekaikāni varānane  k rasā dvidvyauṣadhabhavāstritryauṣadhabhavā daśa catuścaturbhavāḥ pañca tvekaḥ pañcauṣadhodbhavaḥ  k ekatriṃśadvarārohe rasāyanamiti priye ghanaṃ kāntaṃ hema vajraṃ pāradaścetaram  k pūrvottarottaraguṇā bhavanti prāṇavallabhe rasasya krāmaṇaṃ vajraṃ hemakāntaghanaṃ bhavet  k vajrasaṃkrāmaṇaṃ hema kāntaṃ vyoma bhavetpriye hemnaḥ kāntabhavaṃ yojyaṃ kāntasya krāmaṇaṃ ghanam  k abhrasya krāmaṇaṃ cābhrasattvaṃ siddhipradaṃ yataḥ ekaikauṣadhasevāyāṃ yathoktaṃ krāmaṇaṃ bhavet  k yukto dvitricatuḥpañcabhaiṣajyaiḥ krāmaṇaṃ na hi triphalāmadhusarpīṃṣi sāmānyakrāmaṇaṃ bhavet  k k  rasāyanārharasasaṃskāraḥprathamaḥ prakāraḥśrībhairavī rasāyanārhāṃ sūtasya saṃskṛtiṃ vada me vibho śrībhairavaḥ śṛṇu pārvati yatnena saṃskāraṃ śodhanādikam  k punarnavārasaiḥ peṣyaṃ dhānyābhraṃ pāradaṃ samam taptakhalve dinaṃ devi vajramūṣāgataṃ rasam  k pacedbhūdharayantre ca punaḥ saṃmardayecca tam pūrvadravairyathāpūrvaṃ mardanaṃ pācanaṃ punaḥ  k kṛtvaivaṃ daśavāraṃ taṃ pātyaṃ pātanayantrake śuddhaḥ syātpārado devi yojyo yoge rasāyane  k dvitīyaḥ prakāraḥdaśamāṃśaṃ rasādgandhaṃ taptakhalve vinikṣipet varājambīrakanyāgnidravairyāmaṃ vimardayet  k pātayetpātanāyantre kuryādevaṃ tu saptadhā sagandhakaṃ mardanaṃ ca pātanaṃ bhavati priye  k śuddhaḥ syātpārado devi yogyo yoge rasāyane tṛtīyaḥ prakāraḥtilatailair māhiṣikair mūtrair mardyāmlakena ca  k gomāṃsair hiṅgulaṃ pācyaṃ lohapātre kramāgninā saptāhaṃ lohadaṇḍena cālayansadravaṃ muhuḥ  k sārdramāyūrapittena bhāvayedātape dinam pācayetpātanāyantre daradaṃ kharavahninā  k śuddho bhaveccaturyāmātpāradaḥ syādrasāyane rasabhasmakramaḥprathamaḥ prakāraḥūrdhvādhastātkhajīrṇasya sūtasya samagandhakam  k nikṣipetpakvamūṣāyāṃ garte dvābhyāṃ caturguṇam kākamācīdravaṃ dattvā nirudhyaināṃ kramāgninā  k pacedguṇḍakayantrasthāṃ mūṣāṃ yāmacatuṣṭayam bhasmasājjāyate sūto yojayettu rasāyane  k dvitīyaḥ prakāraḥjīrṇasūtaṃ snukkṣīraiḥ samaṃ gandhaṃ vimardayet dinaṃ tato garbhayantre puṭe bhasmati pūrvavat  k tṛtīyaḥ prakāraḥkhajīrṇasūtaṃ tulyāṃśaṃ lākṣorṇāmadhuṭaṅkaṇam guñjāṃ bhṛṅgarasaiḥ sarvaṃ dinamekaṃ vimardayet  k andhritaṃ vajramūṣāyāṃ dhamedbhasmati pāradaḥ caturthaḥ prakāraḥghanajīrṇaṃ rasaṃ gandhaṃ tryahaṃ tulyaṃ vimardayet  k ahimāryā rasairvātha hyajāmāryā rasena vā rasena kīṭamāriṇyāḥ śvetāṅkolarasena vā  k divārātraṃ karīṣāgnau mṛṇmaye saṃpuṭe dahet tuṣāgninā vā tridinādbhasmībhavati pāradaḥ  k taptakhalve vajrabhasma jīrṇe sūte samaṃ tryaham haṃsapādīrasair mardyaṃ bījairdivyauṣadhodbhavaiḥ  k lepayedvajramūṣāyāṃ tatra pūrvaṃ rasaṃ kṣipet tryahaṃ tuṣāgninā pācyaṃ haṃsapādīdravaiḥ punaḥ  k mardayettridinaṃ gāḍhaṃ tadgolaṃ pūrvavatpacet bhasmībhavati sūtendraḥ śaṅkhakundendusannibhaḥ  k jāritarasamāraṇamprathamaḥ prakāraḥatha vakṣyāmi deveśi jāritaṃ rasamāraṇam prathamaṃ jāraṇaṃ kuryātsabījaṃ suranāyike  k ajāritaṃ rasaṃ mūḍhaḥ pramādānmārayedyadi mama drohī sa pāpiṣṭho mahāpātakavān bhavet  k bhrūṇahā gurughātī ca goghnaḥ strībālaghātakaḥ tasmātsarvaprayatnena kuryājjāraṇapūrvakam  k māraṇaṃ rasarājasya mama bījasya pārvati dharāyāṃ gomayaṃ devi sthāpayitvā tata upari  k pakvamūṣāyāṃ vinikṣipya tanmadhye kaṭutumbijam tailaṃ nidhāya sūtaṃ ca nikṣipecca tata upari  k kākamācīraso deyastailatulyo varānane śuddhaṃ gandhaṃ vrīhimātraṃ dattvā mūṣāṃ nirodhayet  k tadūrdhvaṃ khādirāṅgārapūritaṃ śrāvakaṃ nyaset jñātvā tatsvāṅgaśītatvaṃ punargandhaṃ ca tailakam  k kākamācīdravaṃ dattvā vahnimevaṃ punaḥ punaḥ adhastādgomayaṃ sāndramupariṣṭācca pāvakam  k kākamācīdravaḥ sūtastailaṃ caitattrayaṃ samam jārayetṣaḍguṇaṃ gandhaṃ rasasyetthaṃ mukhīkṛtiḥ  k dinaṃ jambīranīreṇa mardayettaṃ rasaṃ punaḥ catuḥ ṣaṣṭyaṃśakaṃ hemnaḥ patraṃ kaṇṭakabhedanam  k mayūrapittaṃ tailaṃ ca lipetsarṣapasaṃbhavam abhāve tailapittasya cūlikālavaṇaṃ balim  k jambīrasya rasairmardyaṃ taṃ rasaṃ hemapatrakam pācayetpūrvavadvahnau jambīrasya rasaiḥ punaḥ  k sampūrṇāṃ rodhayenmūṣāṃ pūrvavajjārayetpunaḥ dvātriṃśadaṃśakaṃ hema ṣoḍaśāṃśaṃ tata upari  k mardayejjārayedevaṃ tataḥ sūtasya māraṇam samūlāṃ kumbhim ādāya gavāṃ mūtreṇa peṣayet  k dinamekaṃ tadrasena mardayetpāradaṃ sudhīḥ saṃpuṭe kāntaje kṣiptvā cordhvādhaśca niyāmakān  k cullyāṃ mṛdvagninā pācyaṃ dinaṃ bhasma bhavedrasaḥ akṣīṇo mṛtyunāśī syājjarādāridryanāśanaḥ  k dvitīyaḥ prakāraḥvāsitaṃ pāradaṃ karṣamaṣṭaguñjāḥ suvarṇakam mṛtaṃ vajraṃ caturguñjaṃ mardyaṃ haṃsapadīrasaiḥ  k taptakhalve vajramūṣāgataṃ kṛtvā nirodhayet pacedbhūdharayantre ca punarādāya taṃ rasam  k haṃsapādīdravairmardyaṃ taptakhalve dinatrayam pūrvavadbhūdhare yantre pacetsūtaṃ punaḥ punaḥ  k evaṃ śatapuṭaṃ kṛtvā bhasma syādraktavarṇakam etāni rasabhasmāni śastāni ca rasāyane  k rasāyanayogāḥabhrakarasāyanamekadvitricatuḥpañcayogayuktaṃ rasāyanam kramādvakṣyāmi deveśi tatrāpyabhrakasevanam  k vamanādiviśuddhātmā tyaktakṣārāmlakādikaḥ pūrvavadbhasmayedvyomasatvaṃ bhṛṅgavarārasaiḥ  k triḥ saptadhā bhāvanīyaṃ prātarguñjādvayaṃ bhajet sasitaṃ tadanu kṣaudraṃ ghṛtaiḥ satriphalaṃ lihet  k dvātriṃśadguñjakā vṛddhiḥ krāmaṇaṃ karṣamātrakam eṣa ṣoḍaśamāsānte sarvarogādvimucyate  k sa bhavetkāntasevārhastvevamabhrakasevayā kāntarasāyanampūrvavadbhasmayetkāntaṃ varānirguṇḍibhṛṅgajaiḥ  k rasaistrisaptavārāṇi mardayedbhāvayetkramāt kṣaudrājyābhyāṃ lihetprātarnityaṃ guñjādvayonmitam  k anu bhakṣyaṃ sinduvāravarābhṛṅgabhavaṃ rajaḥ madhvājyābhyāṃ karṣamātraṃ śuddhāṅgo vamanādibhiḥ  k dvātriṃśadguñjikā vṛddhiḥ paramāvadhirīśvari bhavet ṣoḍaśamāsāntājjarāvyādhibhirujjhitaḥ  k kāntasya sevayā paścādbhavetkāntābhrakārhakaḥ kāntābhrarasāyanammṛtaṃ kāntaṃ ghanaṃ tulyaṃ dhātrībhṛṅgapunarnavāḥ  k dravaireṣāṃ pṛthaṅmardyaṃ kalye guñjādvayaṃ lihet śarkarāmadhusarpirbhiḥ śuddhātmā vamanādibhiḥ  k bhṛṅgāmalakavarṣābhūcūrṇaṃ krāmaṇamuttamam madhvājyairanu lehyaṃ taddvātriṃśadguñjakāvadhi  k māsaṣoḍaśayogena valīpalitajidbalī kāntābhrasatvabhajanāddhemasevārhako bhavet  k svarṇarasāyanampūrvavadbhasmayetsvarṇaṃ daśamūlakaṣāyataḥ ekaviṃśativāraṃ taṃ mardayedbhāvayetpriye  k madhvājyābhyāṃ mudgamānaṃ lihetprātarviśuddhadhīḥ guḍūcītriphalākvāthaṃ palaṃ cānupibetsudhīḥ  k aṣṭaguñjāvadhir vṛddhir bhavet ṣoḍaśamāsataḥ tejasvī balavāndhīmāṃścakṣuṣmān rogavarjitaḥ  k valīpalitanirmuktastrikālaviṣajidbhavet svarṇābhrakarasāyanampūrvavanmārayetsvarṇaṃ tasmād dviguṇamabhrakam  k daśamūlavarābhṛṅgīkvāthair bhāvyaṃ trisaptadhā prātarmāṣatrayaṃ lehyaṃ madhvājyaiḥ krāmaṇaṃ lihet  k palaṃ guḍūcītriphalākvāthaṃ tadanu pārvati caturviṃśatiguñjāsya vṛddhiḥ syātparamāvadhiḥ  k māsaṣoḍaśayogena divyatejā mahābalaḥ ghanakāñcanayogena svarṇakāntārhako bhavet  k svarṇakāntarasāyanampūrvavanmārayetsvarṇaṃ kāntaṃ svarṇadvibhāgakam dhātrīphalair dvisaptaiva bhāvayenmardayetkramāt  k saśarkaraṃ bhajet prātastrimāṣaṃ ca pibedanu dhātrīsatvaṃ ghṛtaṃ kṣaudraṃ karṣamātraṃ sureśvari  k caturviṃśatikā guñjā vṛddhiḥ syāt paramāvadhiḥ māsaṣoḍaśayogena valīpalitavarjitaḥ  k taptakāñcanasacchāyaḥ pañcabāṇa ivāparaḥ hemakāntāsvādanena kāntābhrakanakārhakaḥ  k svarṇābhrakāntarasāyanampūrvavanmārayetsvarṇaṃ kāntasattvābhrasatvakam samāni trīṇi caitāni bhāvayecca trisaptakam  k muṇḍinirguṇḍikābhṛṅgavarānīreṇa pārvati māṣatrayonmitaṃ prātarlihetkṣaudraghṛtāplutam  k muṇḍīcūrṇaṃ karṣamātraṃ madhvājyābhyāṃ lihedanu gokṣīraṃ palamātraṃ ca pibettadanu pārvati  k valladvādaśasaṃkhyātā parā vṛddhir bhavet priye māsaṣoḍaśayoge divyakāyo bhavennaraḥ  k hemābhrakāntabhajanād yogyaḥ syādvajrabhakṣaṇe vajrarasāyanampūrvavadbhasmayed vajraṃ dhātrīnīreṇa mardayet  k bhāvayetsaptadhā dhīmānvrīhimātraṃ lihetpriye ghṛtakṣaudrayutaṃ cānupibeddhātrīrasaṃ palam  k vallāvadhir bhavedvṛddhirmāsaṣoḍaśayogataḥ cirajīvī vajrakāyo divyadṛṣṭir mahābalaḥ  k vajrasya sevayā yogyo bhavedvajrābhrabhakṣaṇe vajrābhrarasāyanampūrvavanmārayedvyoma vajraṃ vajrāccaturguṇam  k ghanaṃ dhātryāḥ śatāvaryā rasair bhāvyaṃ trisaptadhā yavamātraṃ lihetprātarmadhvājyābhyāṃ lihedanu  k dhātrīśatāvarīnīraṃ krāmaṇaṃ palamātrakam caturguñjā parā vṛddhirbhavetṣoḍaśamāsataḥ  k vāksiddhir divyadṛṣṭiḥ syāddevatāsadṛśaprabhaḥ sevayā ghanavajrasya kāntavajrārhako bhavet  k kāntavajrarasāyanampūrvavadbhasmayedvajraṃ kāntaṃ vajrāccaturguṇam kāntaṃ trisaptadhā bhāvyamaśvagandhāvarārasaiḥ  k yavamātraṃ kṣaudraghṛtairyuktaṃ lehyaṃ dinodaye aśvagandhāvarācūrṇaṃ karṣaṃ gopayasā pibet  k caturguñjāvadhirjñeyā vṛddhiḥ syātparamāvadhiḥ māsaṣoḍaśayogena bālasūryasamadyutiḥ  k mahābalo mahātejā vāksiddhaḥ siddhatāṃ vrajet sevayā vajrakāntasya vajrakāntābhrakārhakaḥ  k vajrābhrakarasāyanampūrvavanmārayedvajraṃ kāntābhrāṇi ca hīrakāt caturguṇe ca kāntābhre varābhṛṅgakuraṇḍajaiḥ  k rasaistrisaptadhā bhāvyaṃ yavamātraṃ lihetpriye samadhvājyaṃ bhṛṅgavarākuraṇḍakarajoyutam  k palaṃ pibecca gokṣīraṃ caturguñjāparāvadhiḥ māsaṣoḍaśayogena gṛdhradṛṣṭir mahābalaḥ  k avyāhatagatirdhīraḥ siddhasaṃghena vartate kāntābhravajrabhajanādyogyaḥ syāddhemavajrayoḥ  k svarṇavajrarasāyanampūrvavanmārayedvajraṃ svarṇaṃ vajrāddvibhāgakam suvarṇavajraṃ varṣābhūrasairbhāvyaṃ trisaptadhā  k vrīhimeyaṃ lihetkṣaudraghṛtābhyāṃ ca punarnavām karṣaṃ palaṃ ca gokṣīramanupeyaṃ sureśvari  k dviguñjāvadhi vṛddhiḥ syānmāsaṣoḍaśayogataḥ cirakālaṃ bhavejjīvī valīpalitavarjitaḥ  k vajrahemopayogena svarṇābhrakuliśārhakaḥ svarṇābhravajrarasāyanampūrvavadbhasmayeddhemaghanavajrāṇi pārvati  k hīrakād dviguṇaṃ svarṇaṃ svarṇādabhraṃ dvibhāgakam musalīkandasāreṇa bhāvanīyaṃ trisaptadhā  k yavamātraṃ lihetprātarmadhvājyābhyāṃ pibedanu karṣaṃ syānmusalīcūrṇaṃ gokṣīraṃ palamātrakam  k caturguñjāvadhir vṛddhirmāsaṣoḍaśayogataḥ mṛtyuṃ jayejjarāhīno vajrakāyo mahābalaḥ  k etasya sevayā vajrahemakāntārhako bhavet svarṇavajrakāntarasāyanamvajrakāntasuvarṇāni pūrvavanmāritāni ca  k vajrātsuvarṇaṃ dviguṇaṃ svarṇātkāntaṃ dvibhāgakam dhātrībhṛṅgarasairmardyamekaviṃśativārakam  k yavamātraṃ lihetprātarmadhvājyābhyāṃ pibedanu dhātrībhṛṅgabhavaṃ cūrṇaṃ karṣaṃ godugdhakaṃ palam  k guñjācatuṣṭayī vṛddhirmāsaṣoḍaśayogataḥ valīpalitanirmukto divyatejā mahābalaḥ  k etasya sevayā kāntasvarṇavajrābhrakārhakaḥ svarṇakāntavajrābhrakarasāyanambhasmayet svarṇakāntābhravajrāṇi ca yathoktavat  k jyotiṣmatīrasair bhāvyamekaviṃśativārakam yavamātraṃ lihetprātarmadhvājyābhyāṃ pibedanu  k aśvagandhākandacūrṇaṃ karṣaṃ godugdhakaṃ palam guñjācatuṣṭayī vṛddhiḥ paramāvadhirīśvari  k māsaṣoḍaśayogena sākṣādindrasamo bhavet etasya sevayā devi rasaṃ sevitum arhati  k rasabhasmadhānyābhraṃ pāradaṃ mardyaṃ taptakhalve dinatrayam triphalāragvadhaniśākumārīkṛṣṇadhūrtajaiḥ  k punarnavāgnijaṃbīrabhavair nīrair vimardayet pātayetpātanāyantre tvevaṃ mardanapātanam  k kuryāttrivāraṃ śuddhaḥ syātpārado doṣavarjitaḥ niyāmakairmardayettaṃ mūṣālepaṃ niyāmakaiḥ  k kṛtvā taṃ marditaṃ sūtaṃ mūṣāyāṃ nikṣipetsudhīḥ andhrayitvā bhūdharākhye yantre pācyaṃ sureśvari  k evaṃ ca saptadhā kuryānmardanaṃ puṭapācanam rasabhasma bhavecchubhraṃ yojyaṃ yoge rasāyane  k āroṭakarasāḥabhrakajīrṇarasabhasmaatha cāroṭakarasaṃ dehasiddhyekakāraṇam māṣamātraṃ lihetprātar madhvājyatriphalaiḥ saha  k dhāroṣṇaṃ gopayaḥ peyaṃ mātramanu priye aṣṭaguñjāvadhiṃ vṛddhiṃ kṛtvā ṣoḍaśamāsakam  k valīpalitanirmukto jīvedācandratārakam etasya sevayā devi hyabhrasūtārhako bhavet  k mukhīkṛte rase devi catuḥṣaṣṭikaniṣkake abhrasatvaṃ niṣkamātraṃ kṣiptvā jambīrajairdravaiḥ  k taptakhalve mardayecca dinaṃ kacchapayantrake sabiḍaṃ ca pacetpaścāttamādāya vimardayet  k abhrasatvaṃ dviniṣkaṃ ca jambīrāmlena pārvati taptakhalve kacchapākhye yantre pacanakarma ca  k tṛtīye ca caturniṣkaṃ caturthe pañcame kramāt aṣṭaniṣkābhrasatvaṃ ca dadyātpañcamapātane  k ghanaṣoḍaśaniṣkaṃ ca ṣaṣṭhe dvātriṃśadaṃśakam sattvaṃ saptame syātsamameva hi pārvati  k pāradebhrakasatvasya jāraṇā bhavati priye evaṃ jāritasūtendraṃ bhasmīkuryācca pūrvavat  k palaṃ caitatsūtabhasma vyomasatvaṃ catuṣpalam bhṛṅgarājadravair mardyaṃ mūṣāyāmandhayeddṛḍham  k kukkuṭākhye puṭe pacyātsvāṅgaśītaṃ samāharet triphalābhṛṅgajair nīrair bhāvayettattrisaptadhā  k madhvājyābhyāṃ guñjamātraṃ lihetprātarviśuddhadhīḥ pibedanu varākvāthaṃ palaṃ niyatamānasaḥ  k guñjāṣoḍaśikā vṛddhiḥ sevyaṃ ṣoḍaśamāsataḥ ācandratārakaṃ jīvedvalīpalitavarjitaḥ  k etasya sevayā kāntasūtasevārhako bhavet kāntajīrṇarasabhasmamukhīkṛte sūtarāje yathābhūdabhrajāraṇā  k tathaiva kāntasatvasya jāraṇā bhavati priye mārayet pūrvavatsūtaṃ kāntasatvena jāritam  k evaṃvidhaṃ sabhasma bhāgamekaṃ bhavetpunaḥ caturbhāgaṃ kāntabhasma mardayettriphalāmbunā  k mūṣāyām andhrayet paścātpacetkaukkuṭike puṭe tamādāya varānīrair bhāvayecca trisaptadhā  k madhvājyābhyāṃ lihedguñjāmātraṃ prātaratandritaḥ anupeyaṃ ca gokṣīraṃ palamātraṃ sureśvari  k guñjāṣoḍaśikā vṛddhirmāsaṣoḍaśayogataḥ divyadṛṣṭiṃ khecaratvaṃ prāpnuyād aindrakaṃ padam  k etasya sevayā sūtaghanakāntārhako bhavet mukhīkṛtarase kuryātpūrvavadvyomajāraṇam  k kāntābhrakajīrṇarasabhasmasamaṃ sūtasya deveśi paścātkāryaṃ vicakṣaṇaiḥ pūrvavatkāntasatvasya jāraṇā sūtarāṭsamā  k kāntasatvābhrasatvābhyāṃ jāritaḥ pārado yadi sa rasaḥ pakṣahīnaḥ syāccāñcalyarahitaḥ śivaḥ  k taṃ rasaṃ pūrvavad divyair auṣadhair māritaṃ rasam palaṃ taddviguṇaṃ vyomasatvabhasma ca tatsamam  k bhasma vaikrāntasatvasya mardyamevaṃ trayaṃ tridhā bhṛṅgadhātrīphalarase tato laghupuṭe pacet  k bhṛṅgadhātrīphalarasaiśchāyāyāṃ bhāvayedrasam triphalāmadhusarpirbhir guñjāmātraṃ lihedanu  k pibetpalaṃ ca gokṣīraṃ vṛddhiḥ ṣoḍaśaguñjikā māsaṣoḍaśayogena jīvedācandratārakam  k etasya sevayā sūtasvarṇasevārhako bhavet svarṇajīrṇarasabhasmahemajīrṇaṃ sūtarājaṃ bhasmīkuryācca pūrvavat  k evaṃvidhaṃ sūtabhasma palaṃ svarṇapaladvayam bhṛṅgadhātrīphalarasaiśchāyāyāṃ bhāvayettridhā  k ruddhvā taṃ saṃpuṭe pacyātkukkuṭākhye puṭe pacet punastrisaptadhā bhṛṅgadhātrīnīraiśca bhāvayet  k māṣamātraṃ lihet prātar madhvājyābhyāṃ yutaṃ rasam anupeyaṃ ca gokṣīraṃ vṛddhiḥ ṣoḍaśamāṣakam  k māsaṣoḍaśayogena devatulyaścirāyuṣaḥ sevayā svarṇasūtasya ghanahemarasārhakaḥ  k svarṇābhrakajīrṇarasabhasmamukhīkṛtarase cābhrasatvaṃ jāryaṃ samaṃ purā tataḥ svarṇaṃ samaṃ jāryaṃ taṃ sūtaṃ bhasmayettataḥ  k pūrvoktavatsūtabhasma palaṃ svarṇapaladvayam catuṣpalaṃ vyomasatvabhasma caikatra yojayet  k nīlīpatrarase mardyaṃ varākvāthe dinaṃ priye ruddhvā taṃ saṃpuṭe pacyādanyair viṃśatigomayaiḥ  k nīlīrasavarākvāthair bhāvayettaṃ trisaptadhā guñjonmeyaṃ lihetkalye madhvājyābhyāṃ pibedanu  k palamātraṃ varākvāthaṃ vṛddhiḥ ṣoḍaśaguñjikā māsaṣoḍaśayogena jīvedācandratārakam  k etasya sevayā kāntahemasūtārhako bhavet svarṇakāntajīrṇarasabhasmasamukhe pārade kāntasatvaṃ jāryaṃ yathoktavat  k jārayecca tathā svarṇaṃ dvābhyāṃ jīrṇaṃ samaṃ samam vidhinā bhasmayetsūtaṃ kāntahāṭakajāritam  k taṃ rasaṃ palamekaṃ ca hemabhasma paladvayam calaṃ kāntasatvabhasma yuñjyādyathāvidhi  k śatāvarīvarānīre dinaṃ saṃmardya saṃpuṭe ruddhvā taṃ kukkuṭapuṭe pacedādāya taṃ rasam  k triḥ saptadhā śatāvaryā rasairbhāvyaṃ varārasaiḥ guñjāmātraṃ ghṛtakṣaudrayuktaṃ lehyaṃ pibedanu  k śatāvarīrasaḥ peyaḥ palamātraṃ sureśvari guñjāṣoḍaśikā vṛddhirmāsaṣoḍaśayogataḥ  k valīpalitanirmuktaḥ pralayāntaṃ ca jīvati etasya sevayā svarṇakāntābhrarasabhug bhavet  k svarṇakāntābhrajīrṇarasabhasmaghanakāntasuvarṇāni caikaikāni samāni vai mukhīkṛtasya sūtasya jārayetkramaśaḥ priye  k ghanādijāritaṃ sūtaṃ mārayetpūrvavatsudhīḥ tasmādbhasmīkṛtāt sūtād dviguṇaṃ hemabhasma ca  k hematulyaṃ mṛtaṃ kāntaṃ kāntatulyaṃ mṛtaṃ ghanam etat sarvaṃ varākvāthamuṇḍībhṛṅgarasair dinam  k mardayetsaṃpuṭe ruddhvā pacetkaukkuṭike puṭe tadādāya varābhṛṅgamuṇḍinīraiśca bhāvayet  k triḥ saptavāraṃ chāyāyāṃ prātarguñjonmitaṃ lihet śarkarāmadhusarpirbhir anupeyaṃ ca gopayaḥ  k guñjāṣoḍaśikā vṛddhirmāsaṣoḍaśayogataḥ valīpalitanirmukto jīvedācandratārakam  k etasya sevayā sūtavajrasevārhako bhavet vajrajīrṇarasabhasmasamukhe pārade kuryātpūrvavadvajrajāraṇām  k vajrajīrṇaṃ rasaṃ devi bhasmīkuryācca pūrvavat bhasmībhūtarasād vajrabhasma ca dviguṇaṃ priye  k kanyābhṛṅgavarānīrair dinaṃ mardyaṃ ca saṃpuṭe kukkuṭākhye puṭe pacyāttamādāyātha bhāvayet  k kanyābhṛṅgavarānīrair bhāvayecca trisaptadhā yavamātraṃ lihetprātarmadhvājyābhyāṃ pibedanu  k gokṣīraṃ palamātraṃ tu vṛddhirguñjācatuṣṭayam māsaṣoḍaśayogena jīvedācandratārakam  k etasya sevayā vajrasūtavyomārhako bhavet vajrābhrakajīrṇarasabhasmaghanajīrṇaṃ vajrajīrṇaṃ bhasmīkuryādrasaṃ sudhīḥ  k bhasmībhūtād rasādvajraṃ dviguṇaṃ vyomabhasma ca caturguṇaṃ ca tatsarvamekīkṛtya vimardayet  k varākvāthe rasairdinaṃ saṃpuṭake pacet kṛte laghupuṭe paścādbhāvyaṃ bhṛṅgavarārasaiḥ  k trisaptadhā samadhvājyaṃ māṣamātraṃ pibedanu gavyaṃ kṣīrapalaṃ peyaṃ vṛddhirguñjāṣṭakāvadhiḥ  k evaṃ ṣoḍaśamāsena jīvedācandratārakam etasya sevayā kāntavajrasūtārhako bhavet  k kāntavajrajīrṇarasabhasmakāntaṃ vajraṃ samaṃ jāryaṃ samukhe pārade priye kāntahīrakajīrṇaṃ taṃ pāradaṃ mārayetsudhīḥ  k pūrvoktavidhinā kānte etatpāradabhasma ca pāradāddviguṇaṃ vajraṃ vajrātkāntaṃ caturguṇam  k palāśapuṣpasvarasairdinaṃ mardyaṃ ca saṃpuṭe ruddhvā kukkuṭake paścāttamādāyātha bhāvayet  k palāśapuṣpanīreṇa bhāvayettaṃ trisaptadhā samadhvājyaṃ māṣamātraṃ lihedanu pibetpayaḥ  k aṣṭaguñjāvadhir vṛddhir bhavetṣoḍaśamāsataḥ valīpalitanirmukto jīvedācandratārakam  k etasya sevayā vajrarasakāntābhrakārhakaḥ kāntavajrābhrakajīrṇarasabhasmasamukhe pārade vyomakāntavajrāṇi ca kramāt  k samāni jārayetpaścājjīrṇaṃ taṃ mārayedrasam pūrvavatpāradādvajraṃ samaṃ vajracaturguṇam  k kāntaṃ kāntasamaṃ vyomasatvaṃ caitāni mardayet triphalābhṛṅgajarasai ruddhvā saṃpuṭake pacet  k laghunāgnipuṭenaiva tamādāyātha bhāvayet varābhṛṅgarasair ekaviṃśatiṃ vāramātape  k māṣamātraṃ samadhvājyaṃ lihetprātarviśuddhadhīḥ anupeyaṃ ca gokṣīraṃ vṛddhirguñjāṣṭakaṃ bhavet  k māsaṣoḍaśayogena jīvedācandratārakam etasya sevayā hemavajrasūtārhako bhavet  k svarṇavajrajīrṇarasabhasmasamukhe pārade tulye hema vajraṃ ca jārayet taṃ rasaṃ bhasmayeddevi rasaṃ vajraṃ samaṃ samam  k tayoḥ samaṃ mṛtaṃ hema varākvāthena mardayet tatsarvaṃ saṃpuṭe kṣiptvā bhūdharākhye puṭe pacet  k tamādāya varākvāthairbhāvayecca trisaptadhā māṣamātraṃ lihetprātastilājyamadhusaṃyutam  k gokṣīramanupeyaṃ syādaṣṭaguñjāvadhi kramāt māsaṣoḍaśaparyantaṃ jīyād ācandratārakam  k etasya sevayā vyomahemavajrarasārhakaḥ svarṇavajrābhrakajīrṇarasabhasmasamukhe pārade vyomahemavajrāṇi jārayet  k pāradasya samāṃśāni tataḥ sūtaṃ vimārayet rasatulyaṃ mṛtaṃ vajraṃ tayostulyaṃ ca hāṭakam  k sarvatulyaṃ rasaṃ vyoma tatsarvaṃ brahmabījakaiḥ tailaistryahaṃ peṣayitvā saṃpuṭedbhūdhare puṭe  k taṃ palāśakaṣāyeṇa bhāvanāścaikaviṃśatiḥ taṃ rasaṃ māṣamātraṃ ca tailaṃ brahmadrubījakam  k karṣamātraṃ pibeccānu yāvadguñjāṣṭakāvadhi māsaṣoḍaśayogena siddho bhavati śāśvataḥ  k etasya sevayā kāntahemavajrarasārhakaḥ svarṇakāntavajrajīrṇarasabhasmamukhīkṛte sūtarāje kāntaṃ svarṇaṃ samaṃ samam  k jārayedbhasmayettaṃ ca tatsamaṃ vajrabhasma ca tayostulyaṃ mṛtaṃ hema kāntaṃ sarvasamaṃ priye  k varābhṛṅgarase piṣṭvā bhūdhare saṃpuṭe pacet tato bhṛṅgavarānīrairekaviṃśatibhāvanāḥ  k varākṣaudrair lihet prātarmāṣamātraṃ rasaṃ sudhīḥ gavyaṃ payaḥ palaṃ peyaṃ vṛddhiḥ ṣoḍaśamāṣikā  k māsaṣoḍaśayogena bhavet siddhasamaḥ prabhuḥ etasya sevayā vyomakāntahemapavīrasam  k sevituṃ jāyaterhosau saṃyatātmā maheśvaraḥ svarṇakāntavajrābhrakajīrṇarasabhasmaghanakāntasvarṇavajraṃ jārayet samukhe rase  k pratyekaṃ pāradasamameva kāryaṃ sureśvari tatastaṃ mārayedyuktyā rasatulyaṃ mṛtaṃ pavim  k tayostulyaṃ mṛtaṃ hema sarvatulyaṃ mṛtaṃ ghanam ghanatulyamayaskāntaṃ sarvatulyaṃ suradrujaiḥ  k tailaistataḥ saṃpuṭe ca kṣiptvā bhūdharake pacet guñjāmātraṃ rasaṃ caitaṃ lihet prātaḥ śuciḥ sudhīḥ  k devadārujatailena karṣamātraṃ tu pārvati dhāroṣṇaṃ gopayaḥ peyaṃ palamātramanu priye  k guñjāṣoḍaśaparyantaṃ māsaṣoḍaśayogataḥ ya imaṃ pāradaṃ divyaṃ sevate pathyabhuksadā  k vyādhijanmajarāmṛtyuvarjitaḥ sarvasiddhibhāk sarvajñaḥ sarvagaḥ siddhaḥ sṛjatīva pitāmahaḥ  k viṣṇuvattrāyate viśvaṃ haratīva haraḥ svayam vāñchitārthān svayaṃ datte kalpadruma ivāparaḥ  k kandarpa iva kāmākṣīḥ sahasraṃ ramayet kṣaṇāt saccidānandarūpoyaṃ rasasevī bhaveddhruvam  k ghanādipañcayogotthamekatriṃśadrasāyanam bhavatsnehena kathitaṃ rahasyaṃ devadurlabham  k k  ghuṭikāsiddhiḥpraṇamya parayā bhaktyā bhairavaṃ bhairavī śivam uvāca vinayenedaṃ lokānāṃ hitakāṃkṣiṇī  k śrībhairavī devadeva kṛpāmūrte sarvānugrāhaka prabho tvatprasādānmayā jñātaṃ rahasyam atidurlabham  k kāntābhrahemakuliśarasabhasma rasāyanam ataḥ paraṃ mahādeva śrotumicchāmi bhairava  k etair ghanādyai racitaghuṭikānāṃ rasāyanam śrutvā savinayaṃ vākyaṃ bhairavyāstvādibhairavaḥ  k sthitvetyuvāca vacanaṃ tadvakṣyāmi rasāyanam śrībhairavaḥ  sañjīvanī ghuṭikāśṛṇu pārvati yatnena sāvadhānena sāmpratam  k prathamaṃ jāraṇaṃ kāryaṃ paścātpāradabandhanam tasmājjāraṇabījāni ghanādīnāṃ vadāmi te  k gandhatālaśilātutthakharparīhiṅgulāmalāḥ bhūnāgatāpyakāsīsanṛpāvartābhragairikam  k kāntatrikṣāravaikrāntāstvete cūrṇasamāṃśakaḥ siddhacūrṇamidaṃ khyātaṃ śreṣṭhaṃ syād bījakarmaṇi  k dvandvamelopaliptāyāṃ mūṣāyāṃ nikṣipetpriye kṛṣṇasatvābhrasatvaṃ ca drāvayetsamaśulbakam  k samitrapañcakaṃ tasminsiddhacūrṇaṃ muhurmuhuḥ ghanāddaśaguṇaṃ kṣepyaṃ dhamedgāḍhaṃ varānane  k ghanasatvāvaśiṣṭaṃ syāddhamanīyaṃ ca tāvatā kālenedaṃ vyomasatvabījaṃ jāryaṃ rasāyane  k samukhe pārade bījaṃ catuḥṣaṣṭyaṃśake kṣipet taptakhalvemlavargeṇa mardayed divasatrayam  k taṃ sūtaṃ kacchape yantre sabiḍe jārayetpriye tato dvātriṃśadaṃśaṃ ca ṣoḍaśāṃśaṃ rasasya tu  k aṣṭamāṃśaṃ caturthāṃśaṃ dvyaṃśaṃ caiva samāṃśakam pārade jārayedevaṃ kramādbījaṃ sureśvari  k sūtamevaṃvidhaṃ vyomasatvaṃ bījasamaṃ priye taptakhalvemlavargeṇa mardayedekavāsaram  k piṣṭiṃ pāradarājaṃ taṃ jambīrāntarvinikṣipet dolāyantremlayukte taṃ vipacetsaptavāsaram  k tamādāya baliṃ kṣiptvā siddhacūrṇena pārvati tatastaṃ bhūdhare yantre pacellaghupuṭena ca  k yāvatkaṭhinatāṃ yāti tāvatkāryaṃ muhurmuhuḥ dolāpākaṃ siddhacūrṇalepaṃ bhūdharake puṭam  k mṛtasañjīvanī nāmnā ghuṭikā sarvasiddhidā vaktrāntare gale mūrdhni bāhau karṇethavā vahet  k hemnā suveṣṭitā samyagvalīpalitanāśinī vaktrasthā mṛtyuhā varṣādviṣavigrahanāśinī  k śuddhaṃ gandhaṃ karṣamātraṃ gavyaṃ kṣīraṃ palaṃ pibet anena kramaṇenaiva sūtaḥ saṃkramate tanum  k  divyā ghuṭikākāntamlecchamukhaṃ rūpyaṃ liptamūṣāntare samam drāvayitvā siddhacūrṇaṃ kāntāddaśaguṇaṃ śanaiḥ  k vahenmuhurmuhurdrāvyaṃ yāvatkāntovaśiṣyate kāntabījamidaṃ proktaṃ śreṣṭhaṃ jāryaṃ rasāyane  k samukhe pārade cedaṃ bījaṃ cāryaṃ ca pūrvavat catuḥṣaṣṭyaṃśakaṃ pūrvaṃ samāṃśaṃ taṃ krameṇa vai  k evaṃvidhaṃ sūtarājaṃ kāntabījaṃ dvayaṃ samam mardayettaptakhalve ca sāmlavarge dinatrayam  k piṣṭībhūtaṃ ca jambīre kṣiptvāmlagaṇapūrite dolāyantre pacetsamyagevam ā saptavārakam  k tamādāya lihedbāhye siddhacūrṇena bhairavi tato divyauṣadhairlipte saṃpuṭe bhūdhare pacet  k yāvatkaṭhinatāṃ yāti tāvatkuryātkrameṇa ca dolāpākaṃ siddhacūrṇalepaṃ bhūdharapācanam  k puṭe tau jārayed divyanāmnātha parameśvari vaktrāntare gale mūrdhni bāhau karṇethavā vahet  k hemnā suveṣṭitaṃ dhāryaṃ valīpalitanāśanam pūrvavatphaladā puṇyā dhāryā yatnena mānavaiḥ  k pūrvavatkrāmaṇaṃ kāryaṃ dehe saṃkramate rasaḥ  kāmeśvarī ghuṭikāsamukhe pārade vyomakāntabījaṃ ca mārayet  k pratyekaṃ pāradasamaṃ pūrvavacca śanaiḥ śanaiḥ catuḥṣaṣṭyaṃśakaṃ cādau samāṃśaṃ taṃ kramādrase  k asya sūtasya tulyāṃśaṃ kāntabījābhrabījakam taptakhalvemlavargeṇa mardayedvāsaratrayam  k piṣṭīkṛtaṃ ca jambīre kṣiptvā dolāgataṃ pacet punarādāya tāṃ piṣṭiṃ siddhacūrṇena lepayet  k divyauṣadhigaṇairlipte saṃpuṭe bhūdhare pacet yadā kaṭhinatāṃ yāti dvidhā kuryātkrameṇa tu  k dolāsvedaṃ cūrṇalepaṃ kṛtvā bhūdharapācanam kāmeśvarīyaṃ ghuṭikā vaktrasthā sarvasiddhidā  k pūrvavatkrāmaṇaṃ kāryaṃ rasendraḥ krāmate tanum  hemasundarī ghuṭikāsvarṇaṃ rūpyaṃ mlecchamukhaṃ kāntasatvābhrasatvakam  k dvandvamelopaliptāyāṃ mūṣāyāṃ tadvinikṣipet tasmindrute siddhacūrṇaṃ svarṇāddaśaguṇaṃ kṣipet  k yāvatsvarṇāvaśeṣaṃ syāttāvaddrāvyaṃ śanaiḥ śanaiḥ hemabījam idaṃ khyātaṃ śreṣṭhaṃ rasarasāyane  k samukhe pārade devi bījaṃ rasasamaṃ kramāt jārayet pūrvavaddevi catuḥṣaṣṭyaṃśakādikam  k etadrasaṃ hemabījaṃ samaṃ khalve ca tāpite mardayed amlavargeṇa tryahāt piṣṭir bhavedrasaḥ  k piṣṭiṃ jambīrajāṃ kṛtvā dolāyantremlapūrite ṣaḍahaṃ pācayeddevi siddhacūrṇapralepanam  k tathā saṃpuṭalepaṃ ca tathā bhūdharapācanam yāvat kaṭhinatāṃ yāti tāvatkuryācca pūrvavat  k iyaṃ tu ghuṭikā divyā vikhyātā hemasundarī vaktrasthā siddhidā nḥṇāṃ jarāmṛtyuviṣāpahā  k pūrvavat krāmaṇaṃ kāryaṃ sūtaḥ saṃkramate punaḥ  madanasundarī ghuṭikāmukhīkṛte rase vyomabījaṃ hāṭakabījakam  k samaṃ samaṃ kramājjāryaṃ catuḥṣaṣṭyaṃśakādikam ityevaṃ jāritaṃ sūtaṃ bījaṃ gaganarukmayoḥ  k mardayet pāradasamaṃ taptakhalvemlavargataḥ tridinājjāyate piṣṭiḥ punar jambīragām kuru  k dolāyantremlabharite pacettāṃ saptavāsaram lepanaṃ siddhacūrṇasya tathā saṃpuṭalepanam  k tathā bhūdharapākaśca yāvatkaṭhinatāṃ vrajet siddhidā ghuṭikā hyeṣā nāmnā madanasundarī  k āsyāntarasthitā kuryāt sarvasiddhīś cirāyuṣaḥ vyālavyāghragajādīnāṃ rājñāṃ vaśyaṃ striyāmapi  k pūrvavat krāmaṇaṃ kāryaṃ kāyam ākrāmate rasaḥ  khecarī ghuṭikāmukhīkṛte rase kāntahemabījaṃ samaṃ samam  k rasonmite pṛthak jāryaṃ catuḥṣaṣṭyaṃśakādikam itthaṃ jīrṇaṃ rasaṃ bījaṃ kāntahemno rasonmitam  k pūrvavat piṣṭikāṃ kṛtvā dolāyantre ca pācanam yāvat kaṭhinatāṃ yāti tāvat kāryaṃ muhurmuhuḥ  k ghuṭikā jāyate nāmnā khecarī sarvasiddhidā pūrvavat krāmaṇaṃ kāryaṃ sugandhaṃ gopayaḥ pibet  k tena saṃkramate dehaṃ ghuṭikāntargato rasaḥ  vajreśvarī ghuṭikāsamukhe pārade vyomakāntahemnāṃ samaṃ samam  k bījaṃ pṛthakpṛthak jāryaṃ catuḥṣaṣṭyaṃśakādikam itthaṃbhūtasya sūtasya samaṃ vyomādibījakam  k trayaṃ tāpitakhalvena tryahamamlena mardayet sa sūtaḥ piṣṭim āpnoti tāṃ piṣṭiṃ pūrvavatpriye  k dolāpākaṃ siddhacūrṇalepaṃ bhūdharapācanam yāvatkaṭhinatāṃ yāti tāvatkāryam atandritaiḥ  k vajreśvarīti ghuṭikā vaktrasthā sarvasiddhidā pūrvavatkrāmaṇaṃ kāryaṃ gātraṃ vyāpnoti pāradaḥ  k  mahāvajreśvarī ghuṭikāśuddhaṃ svarṇaṃ vajrabhasma lohacūrṇābhrasatvakam etaccatuḥsamaṃ nāgaṃ mūṣāyāṃ cāndhritaṃ dhamet  k dvandvamelopaliptāyāṃ punarādāya taṃ priye ekībhūtaṃ ca mūṣāyāṃ prakaṭaṃ ca dhametpunaḥ  k dhautasattvaṃ mākṣikaṃ ca svalpaṃ svalpaṃ muhuḥ kṣipet vajrahemāvaśeṣaṃ tu yāvatsyāt tata uddharet  k etasmin vyomasatvāyaścūrṇanāgāṃśca pūrvavat dvandvamelopaliptāyām andhrayitvā dṛḍhaṃ dhamet  k ekībhūtaṃ samādāya mūṣāyāṃ prakaṭaṃ dhamet hemavajrāvaśeṣaṃ syād yāvat tat punarāharet  k vyomasatvam ayaścūrṇaṃ nāgaṃ vāhyaṃ punaḥ punaḥ pūrvavat kramayogena mākṣikaṃ dhautasattvakam  k muhuḥ kṣipya dhamettaṃ tu bāhyamevaṃ tu ṣaḍguṇam vajrabījamidaṃ śreṣṭhaṃ jāryaṃ rasarasāyane  k samukhe pārade jāryaṃ vajrabījaṃ rasonmitam catuḥṣaṣṭyaṃśakādyaṃ ca kramāt saṃkrāmayet priye  k itthaṃ jāritasūtasya samaṃ kuliśabījakam taptakhalvemlavargeṇa mardayed divasatrayam  k sa piṣṭir jāyate sūtastāṃ piṣṭīṃ ca samāharet dolāpākaḥ siddhacūrṇalepaḥ sampuṭabhūdharam  k kurvīta pūrvavat sarvaṃ yāvat kaṭhinatāṃ vrajet mahāvajreśvarī nāmnā ghuṭikā siddhidāyinī  k vaktrasthā krāmaṇaṃ kāryaṃ pūrvavat krāmate rasaḥ  vajrakhecarī ghuṭikāmukhīkṛte rase vyomavajrabījaṃ rasonmitam  k pṛthak pṛthak jāraṇīyaṃ catuḥṣaṣṭyaṃśakādikam amuṣya jīrṇasūtasya samaṃ vajrābhrabījakam  k taptakhalvemlavargeṇa tridinaṃ mardayeddṛḍham sa raso jāyate piṣṭistāṃ punaḥ pūrvavatpriye  k dolāsvedaṃ siddhacūrṇalepaṃ bhūdharapācanam yāvat kaṭhinatāṃ yati tāvad evaṃ muhurmuhuḥ  k ghuṭikā jāyate divyā nāmneyaṃ vajrakhecarī vaktrasthā siddhidā nṛṇāṃ pūrvavat krāmaṇaṃ priye  k  kālavidhvaṃsinī ghuṭikāmukhīkṛte rase kāntavajrabījaṃ rasonmitam pṛthakpṛthag jāraṇīyaṃ catuḥṣaṣṭyaṃśakādikam  k asya jīrṇasya sūtasya samaṃ kuliśakāntayoḥ bījaṃ saṃtaptakhalve mlavarge mardyaṃ dinatrayam  k piṣṭir bhavatyeṣa sūtaḥ piṣṭiṃ tāṃ punarāharet dolāsvedaḥ siddhacūrṇalepaḥ saṃpuṭabhūdharam  k yāvat kaṭhinatāṃ yāti tāvadevaṃ muhurmuhuḥ kālavidhvaṃsinī nāmnā ghuṭikā jāyate śubhā  k mukhasthā siddhidā divyā pūrvavat krāmaṇaṃ pibet  gaganeśvarī ghuṭikāmukhīkṛte sūtarāje vajrakāntābhrabījakam  k pṛthakpṛthaksūtarāje catuḥṣaṣṭyaṃśakādikam rasasya tasya sadṛśaṃ vajrabījābhrabījakam  k taptakhalvemlavargeṇa tryahāt piṣṭiḥ sumardanāt dolāpākaḥ siddhacūrṇalepaḥ saṃpuṭabhūdharam  k yāvat kaṭhinatāṃ yāti tāvat kuryānmuhurmuhuḥ gaganeśvarīyaṃ ghuṭikā vaktrasthā sarvasiddhidā  k pūrvavat krāmaṇaṃ kāryaṃ dehe krāmati sūtakaḥ  vajraghaṇṭeśvarī ghuṭikāmukhīkṛte sūtarāje bījaṃ vajrasuvarṇayoḥ  k pṛthakpṛthaksamaṃ jāryaṃ catuḥṣaṣṭyaṃśakādikam asya sūtasya sadṛśaṃ hemno vajrasya bījakam  k taptakhalvemlavargeṇa tryahāt piṣṭir bhavedrasaḥ tāṃ piṣṭiṃ punarādāya pūrvavat parikalpayet  k dolāpākaṃ siddhacūrṇalepaṃ bhūdharapācanam yāvat kaṭhinatāṃ yāti tāvat kuryānmuhurmuhuḥ  k vajraghaṇṭeśvarī hyeṣā ghuṭikā siddhidāyinī mukhasthā siddhidā divyā pūrvoktaṃ krāmaṇaṃ pibet  k  vajrabhairavī ghuṭikāmukhīkṛte sūtarāje hemavajrābhrabījakam pṛthakpṛthaksamaṃ jāryaṃ catuḥṣaṣṭyaṃśakādikam  k asya sūtasya sadṛśaṃ hemavajrābhrabījakam mardayed amlavargeṇa taptakhalve dinatrayam  k piṣṭirbhavet punastāṃ ca samādāya tataḥ priye dolāpākaṃ siddhacūrṇalepaṃ bhūdharapācanam  k yāvat kaṭhinatāmeti tāvatkāryaṃ muhurmuhuḥ ghuṭikā jāyate divyā nāmneyaṃ vajrabhairavī  k mukhasthitā siddhakarī krāmaṇaṃ pūrvavatpriye  tripurabhairavī ghuṭikāmukhīkṛte rase kāntavajrahāṭakabījakam  k jāryaṃ pṛthaksūtasamaṃ catuḥṣaṣṭyaṃśakādikam jīrṇasūtasamaṃ kāntavajrakāñcanabījakam  k taptakhalvemlavargeṇa mardayeddivasatrayam jāyate pāradaḥ piṣṭiḥ pūrvavattāṃ samāharet  k dolāpākaṃ siddhacūrṇalepaṃ bhūdharapācanam yāvat kaṭhinatām eti tāvatkāryaṃ muhurmuhuḥ  k ghuṭikā jāyate divyā nāmnā tripurabhairavī mukhasthā siddhidā hyeṣā pūrvavat krāmaṇaṃ priye  k  mahābhairavī ghuṭikāmukhīkṛte rase kāntavajrābhrasvarṇabījakam pṛthaksūtasamaṃ jāryaṃ catuḥṣaṣṭyaṃśakādikam  k asya sūtasya jīrṇasya samaṃ vyomādibījakam mardayed amlavargeṇa taptakhalve dinatrayam  k piṣṭir bhavati sūtendrastāṃ piṣṭiṃ punarāharet dolāpākaṃ siddhacūrṇalepaṃ saṃpuṭabhūdhare  k yāvat kaṭhinatāmeti tāvatkāryaṃ muhurmuhuḥ nāmnā mahābhairavīyaṃ ghuṭikā sarvasiddhidā  k dhārayenmukhamadhye tat pūrvavat krāmaṇaṃ pibet krāmaṇānitriphalā musalī muṇḍī bhṛṅgarājaśca vākucī  k nīlī kanyā kākamācī hayagandhā śatāvarī uttarā vāruṇī devadālī citrā punarnavā  k nirguṇḍī sahadevī ca rudantī gajakarṇikā bhūtāvarātabhallātakākatuṇḍāmṛtālatāḥ  k palāśaḥ kukkurūṭaśca dhātrīphalarasaḥ payaḥ palāśabījakaṃ tailaṃ ghṛtaṃ madhu śivāmbu ca  k bilvamajjā ca tailaṃ ca tailaṃ jyotiṣmatībhavam etāni krāmaṇārhāṇi cauṣadhāni bhavanti hi  k ete cāṣṭārdhagaditāḥ krāmaṇārthe prayogataḥ rasabhasmaprayoge ca ghuṭikānāṃ rasāyane  k pañcadaśaghuṭikāphalampriye pañcadaśānāṃ ca ghuṭikānāṃ phalaṃ śṛṇu abhrabījena racitaghuṭikā rasasaṃyutā  k mukhasthitā dvādaśābdaṃ sarvarogavināśanī sa jīvedvatsaraśataṃ pumāṃśca parameśvari  k kāntabījena racitā ghuṭikā rasasaṃyutā āsyasthā sarvarogaghnī dvādaśābdaṃ varānane  k dhātudārḍhyaprajananī sahasrāyuṣyadāyinī kāntābhrabījaracitā rasayugghuṭikā śubhā  k dvādaśābdaṃ mukhāntasthā jarāmayavināśinī ayutāyuṣyadā divyā mahābalavivardhinī  k hemabījayutā sūtaghuṭikā mukhamadhyagā ā dvādaśābdaṃ dehasya valīpalitarogahā  k āyuṣyapradā puṇyā nāgāyutabalapradā hemābhrabījaghaṭitā ghuṭikā yuktapāradā  k vaktrāsthitārkasaṃkhyābdaṃ daśalakṣābdajīvadā divyabuddhiprajananī divyasatvapradāyinī  k kāntakāñcanabījābhyāṃ sasūtā ghuṭikā kṛtā dvādaśābdaṃ mukhāntā koṭyāyuṣyavivardhinī  k mahātejaḥprajananī bilanidhyādidarśinī kāntābhrahemaghaṭitā ghuṭikā rasasaṃyutā  k mukhasthā dvādaśābdāntād daśakoṭyabdajīvadā hālāhalādisaṃvartakhecaratvapradāyinī  k nirmuktavajrabījena rasayugghuṭikā śubhā mukhasthā dvādaśābdāntaṃ sarvalokagatipradā  k yāvadbhūmiḥ sthiratarā tāvadāyuḥpravardhinī taruṇaḥ sarvadā kāmaḥ kāntānāṃ suratakṣamaḥ  k vajrābhrabījaracitā ghuṭikā rasagarbhitā ghuṭikā rasasaṃkhyābdaṃ mukhasthā sarvasiddhidā  k brahmāyuṣyapradā puṃsāṃ jagat sṛṣṭuṃ kramāt prabhuḥ pūjyate brahmavaddevair vedavedāṅgapāragaḥ  k sarasvatyā ca sāvitryā sevyate sarvalokagaḥ aṣṭābhiḥ siddhibhir yukto hyaṇimādibhir īśvari  k vajrakāñcanabījena sasūtā ghuṭikā kṛtā mukhasthā dvādaśābdāntaṃ viṣṇvāyuṣyapradā nṛṇām  k sa ca viṣṇutvamāpnoti viṣṇuvat pālituṃ kṣamaḥ sevyate sanakādyaiśca śriyā yukto mahābalaḥ  k svecchāgatir mahendrādyair nirjaraiḥ sevyate sadā hemābhravajrabījena racitā ghuṭikā priye  k sapāradā mukhāntaḥsthā dvādaśābdaṃ varānane rudrāyuṣpradā nḥṇāṃ rudratvaṃ sā dadāti hi  k saṃhartā rudravallokaṃ viṣṇvindrādyaiśca sevyate aṇimādyaiśca sahitaḥ sarvajñaḥ sarvalokagaḥ  k sevyate pramathaśreṣṭhair divyaśaktyā samanvitaḥ yogīndrair dhyāyate dhīro mahātejā mahābalaḥ  k kāntakāñcanavajrāṇāṃ bījaiḥ sūtayutā kṛtā ghuṭikā bhānusaṃkhyābdaṃ mukhasthā siddhidā nṛṇām  k īśvarāyuṣyamāpnoti khecaratvaṃ ca mānavaḥ tirodhatte svayaṃ lokādbrahmendrādyabhivanditaḥ  k koṭisūryapratīkāśo mahāmārutasattvavān mahākalpāntakālepi vināśaṃ na vrajeddhruvam  k yogakrīḍānuṣaktātmā dhyāyate yogavittamaiḥ kāntābhrahemavajrāṇāṃ kṛtā bījai rasātmikā  k ghuṭikā ravisaṃkhyābdavaktrasthā yasya bhairavi sadāśivāyuḥ sa bhavet sarvānugrāhakaḥ prabhuḥ  k sadāśivatvam āpnoti devānāmadhipastathā vahnau vahnir jale vāri mārute mārutātmakaḥ  k pṛthivyāṃ pṛthivīrūpaḥ śūnye śūnyātmako bhavet tasyākṣiṇīnduvahnyarkā brahmendrādyāśca sevakāḥ  k gāyakā nāradādyāśca nartakyaścāpsaroṅganāḥ tadājñayaiva brahmendrāḥ sṛṣṭisthitivināśakāḥ  k saccidānandakaḥ śaktaḥ sarvagaḥ sarvavicchivaḥ parāśaktiyutaḥ puṇyo nirmāyo niṣkalaḥ param  k evaṃ guṇāḥ prakathitā ghuṭikānāṃ mayā priye śastrastambhakaraścāsāṃ sarvāsām api vidyate  k rasāyanasya sarvasya siddhidoyaṃ maheśvari ghuṭikāsiddhau mantraprayogaḥvakṣyate mantrarājoyaṃ sarvasiddhipradāyakaḥ  k aiṃ hrīṃ śrīṃ klīṃ sauḥ amṛteśvarabhairava amṛtaṃ kuru amṛteśvarabhairavāya huṃ sauḥ klīṃ śrīṃ hrīṃ aiṃ huṃ phaṭ svāhā sauḥ klīṃ śrīṃ hrīṃ aiṃ pumānanena mantreṇa śīghraṃ siddhimavāpnuyāt  k k  jīvata eva divyadehasiddhiḥbhūtakālāntakarasaḥśrībhairavī devadeva mahādeva kathitāni tvayādhunā rasāyanāni divyāni siddhidāni maheśvara  k cirakālena dehānāṃ kalpānāṃ siddhidāni hi sadyaḥ siddhiryathā deva jāyate parameśvara  k tadbrūhi nyūnābhyadhikahīnakṣīṇāṅginām api atha gadgadamūkānāṃ kubjānāmatha kuṣṭhinām  k andhapaṅgvabalānāṃ ca jarājarjaritātmanām sadā rogārtaṣaṇḍānāṃ kṛśānāṃ bhrāntacetasām  k bhūtapretapiśācāpasmāronmattayujāmapi pramādājjīvaśeṣāṇāṃ dehasiddhipradaṃ nṛṇām  k śrībhairavaḥ śrutvā tadbhairavīvākyaṃ sādhu pṛṣṭaṃ tvayā priye tathāvidhāṃ pravakṣyāmi dehasiddhiṃ varānane  k pañcabhūtātmikāḥ pañca kartavyā ghuṭikāḥ priye jīvātmikā bhavetṣaṣṭhī ghuṭikā piṇḍakoṣṭayuk  k kāle tu yā kanyā kuryātsaṃbhogamāyatam tadvarāṅgasthitaṃ raktaṃ śuklaṃ syādvyomasatvakam  k tasyāḥ sadyaḥ prasūtasya viṣṭhā putrasya mārutam tattvaṃ syātkevalaṃ tasyā rajastejātmasattvakam  k tadapatyasya rudhiraṃ jalatattvaṃ prakīrtitam tatsūtasya vapuḥ sarvaṃ pārthivaṃ tattvamucyate  k sūtasevakaśuklaṃ ca jīvatattvaṃ bhavetpriye koṭivedhakaraṃ sūtaṃ karṣaṃ karṣaṃ niyojayet  k ekaikatattvamadhye tu prasekaṃ tāni mardayet teṣāṃ ca golakānkṛtvā ṣaḍrasaṃ sthāpayetpṛthak  k nṛmānamunnataṃ kāyamāyāmaṃ tu tadardhakam kaṭāhaṃ tāmraghaṭitaṃ piṇḍasthaulyaṃ ṣaḍaṅgulam  k caturmukhamayaṃ koṣṭhaṃ tasyopari kaṭāhakam dhārayenniścalaṃ samyaktadantaḥ pūrayetpriye  k goghṛtaṃ ca mahātailaṃ samabhāgamidaṃ dvayam arcayeddaśadikpālān yoginīśca kumārikām  k śrīguruṃ siddhacakraṃ ca bhairavaṃ bhairavīṃ tathā gaṇādhipaṃ kṣetrapālaṃ nijeṣṭadaivataṃ tathā  k navagrahāgniviprāṃśca daivajñān bhiṣaguttamān tathāntarāyakartḥṃśca bhūtapretapiśācakān  k yakṣarākṣasagandharvānmantrajñānsvajanānapi tarpayenmadyamāṃsaiśca vastrabhūṣaṇakāñcanaiḥ  k tattatpriyakarair divyairbaliṃ dikṣu vinikṣipet caturbhirvaṅkanālaiśca dhamayetkhadirāgninā  k phenahīnam adhūmaṃ ca saṃtaptaṃ ca yadā bhavet śrīguruṃ nijadevaṃ ca candrasūryāgnitārakāḥ  k bhuvanāni namaskṛtya kaṭāhe nikṣipettanum jñātvā samyagdrutaṃ dehaṃ pārthivākhyaṃ rasaṃ kṣipet  k dhamedgāḍhaṃ prayatnena tatkalkaṃ ca yadā bhavet tato ptattvākhyarasakaṃ nikṣiped raktatāṃ nayet  k tejastattvarasaṃ paścātkṣipettanmāṃsatāṃ vrajet nikṣipedvāyutattvākhyaṃ rasaṃ tatra vinikṣipet  k śubhravarṇatvamāpnoti tataścākāśatattvakam nikṣipejjīvatattvākhyaṃ rasatattvaṃ ca pārvati  k rasaṃ kṣipettvandhritasya svarṇasya tatsamaṃ bhavet sajīvo jāyate siddho huṃkāratrayam uccaret  k yathodito bhānubimbo mahābuddhiparākramaḥ mahāvapurmahātejā nāgāyutamahābalaḥ  k manmathopamarūpāḍhyo vācā vāgīśvarīsamaḥ buddhyā jīvasamaḥ śrīmānviṣṇuvaddhanadopamaḥ  k tyāge roṣe ca kālāgnirgāmbhīryeṇa mahodadhiḥ sraṣṭā hartā ca goptā ca sarvānugrāhakaḥ prabhuḥ  k divyadṛṣṭir vajradehaḥ sa sākṣādbhairavastvayam ardhayojanavistīrṇahemakiṅkiṇimaṇḍitam  k caladbhramarasaśobhaṃ nānāmāṇikyamaṇḍitam hemamālāpariṣvaktaṃ ghaṇṭānādamanoharam  k divyadīptamahānādiśaṅkhakāhalasaṃkulam vīṇāveṇumṛdaṅgādyair vāditrair murajaiḥ samam  k tālairbahuvidhaiścānyairdivyaghoṣaiḥ samākulam gāyatkinnaragandharvaistathā kiṃpuruṣairyutam  k lasanmāṇikyakeyūrahārakaṅkaṇamudrakāḥ kācanūpurasaṃyuktā divyābharaṇabhūṣitāḥ  k divyamālāpariṣkārā divyagandhānulepanāḥ divyāmbarāścārurūpā mattamanmathavihvalāḥ  k divyāṅganāstadā cainaṃ samāśritya bruvanti ca kiṃ karma siddhasaṃkhedās tvādeśo deva dīyatām  k upāsate siddhakanyāḥ paraḥ śatasahasrakam yatra yāsyati tatraiva cānuyāmo vayaṃ vṛtāḥ  k divyālayāṃśca vividhānhemamāṇikyamaṇḍitān divyāni snānapānāni svīkurvāṇo muhurmuhuḥ  k vajryādisarvalokeṣu svecchayā viharatyasau pūjyate devasiddhaughaiḥ yathāyaṃ bhairavastathā  k bhuñjānaḥ sarvabhogāṃśca kṣutpipāsāvivarjitaḥ yoginīśatasāhasraṃ bhoktā saṃcintayan sukham  k mahākalpāntakālepi prakṣīṇesminvarānane līyate parame vyomni līyante yatra devatāḥ  k bhūtakālāntako nāma rasasyāsya prabhāvataḥ abhedyo yam akhaṇḍyaśca tvadāhyo bhavati priye  k rasāyanasya sarvasya siddhidoyaṃ maheśvari vakṣyate mantrarājoyaṃ rasasiddhipradāyakaḥ  k aiṃ hrīṃ śrīṃ klīṃ sauḥ śrībhairava  k k  śrīśaile siddhilābhaḥśrībhairavī śrīśaile vividhā siddhiḥ sadyaḥ pratyayakāriṇī sulabhā śrūyate deva tāṃ brūhi vividhāṃ prabho  k śrībhairavaḥ vakṣyāmi śṛṇu tatsarvaṃ sadyaḥ siddhikaraṃ priye kailāsānmandarānmerorvindhyādreśca himālayāt  k mahendrānmalayādreśca sahyādṛśyagirerapi śreṣṭhaḥ śrīparvato divyaḥ siddhiyogīndrasevitaḥ  k tatra tīrthāni sarvāṇi sarāṃsi saritaḥ priye siddhipradāni liṅgāni latāpāṣāṇapādapāḥ  k mṛttikākandatoyāni patrapuṣpaphalāni ca evamādīni vidyante sarvasiddhikarāṇi ca  k śrīparvatohamīśāni tvahaṃ sākṣātsa parvataḥ sthāvaraṃ māmakaṃ rūpaṃ viddhi taṃ surasevitam  k asminyadasti nānyatra yadanyatra sthitaṃ ca tat divyaliṅgasparśanīyaṃ jyotirliṅgamanāmayam  k śrīmallikārjunamiti prakhyātaṃ parameśvari vāmapārśvesya liṅgasya ghaṇṭāsiddheśvaraḥ sthitaḥ  k ghaṇṭā vilambate dvāre tīrthakuṇḍaṃ ca vidyate upoṣitaistribhiḥ kāryaṃ jāgarūkairatandritaiḥ  k niśi kṛṣṇacaturdaśyāmajasraṃ snāpayecchivam ekaḥ samānayettoyaṃ kuṇḍasthamaparaḥ priye  k ghaṇṭāṃ ninādayedanyaścaturyāmāvadhi priye ghaṇṭāsiddheśvarastuṣṭo dadyāttebhyopi khe gatim  k ghaṇṭāsiddheśvarasyāsya dakṣiṇe nikhanetpriye jānudaghnaṃ tu tatraiva dṛśyate rocanaprabhā  k mṛttikā tāṃ samāhṛtya karṣamātraṃ pibetpriye kṣīrayuktāṃ ca saptāhaṃ sa sākṣādamaro bhavet  k śrīgirīśasya purato gajākārā mahāśilā sravatyeva divārātraṃ divyagandhaṃ suguggulum  k taṃ gṛhṇīyātpalāśasya darvyālābukapātrake prakṣipedgandhakayutaṃ bhakṣayetkarṣamātrakam  k pratyahaṃ māsaparyantaṃ tataḥ siddhimavāpnuyāt sadānando yuvā dhīro jīvedācandratārakam  k vidrute mlecchavadane gugguluṃ taṃ vinikṣipet koṭimaṃśaṃ tatastāmraṃ divyaṃ bhavati kāñcanam  k candrodaka bei Mallikārjunamallikārjunadevasya candravāpyasti paścime vaiśākhapūrṇimāyāṃ tu sādhayetsādhakottamaḥ  k nirbhayo nirvikalpaśca vasaṃstoyasamīpataḥ japenmṛtyuñjayaṃ mantraṃ rātrau vāsovivarjitaḥ  k niśīthe candrasalilaṃ candraspṛṣṭaṃ bhavedyadā tattīrthacchidradeśe ca svāñjaliṃ prakṣipedataḥ  k spṛṣṭvā candro yadā gacchettadā tattoyamāharet pibecca sahasā dhīro jīvedācandratārakam  k vajrakāyaḥ saumyarūpaḥ śāntātmā sa bhavennaraḥ Tripurāntakapūrvadvāre śrīgirestu vidyate tripurāntakaḥ  k devasya nikaṭe deśe cottare tintriṇītaruḥ dṛśyate tatra mūle tu svayaṃ śrībhairavaḥ prabhuḥ  k nṛmātrāṃ nikhanedbhūmiṃ tadagre dṛśyate tadā taptakuṇḍaṃ nīlajalaṃ divyasiddhipradāyakam  k tattintriṇīkapatrāṇi vastre baddhvā vinikṣipet kuṇḍe tasmiṃstadā tāni sthūlamīnā bhavanti ca  k gṛhītvā tintriṇīkāṣṭhaiḥ pacedevaṃ kramātsudhīḥ teṣāṃ śiraḥkaṇṭakāni khāni ca vivarjayet  k bhakṣayeccheṣamakhilaṃ sādhakaḥ siddhikāṅkṣayā kṣaṇamātraṃ bhavenmūrcchā tena paścādvibudhyate  k vasudhāyāṃ bilaṃ paśyejjīveddivyāyutābdakam maṇipallipaścime tripurāntasya gavyūtidvayamātrake  k maṇipalliriti grāmastasya paścimabhāgataḥ vidyate kaścana giristatpaścādekavāṭakam  k dṛśyate praviśettatra pūrvāsyaśca tato vrajet dakṣiṇābhimukhaḥ paścād daśacāpāntamātrakam  k tatra cāmraphalākārān pāṣāṇāñjvalanaprabhān gṛhītvā bandhayedvastre tadvastraṃ raktatāṃ vrajet  k pāṣāṇayuktaṃ tadvastraṃ kṣīramadhye vinikṣipet tataḥ kṣīraṃ raktavarṇaṃ syāt pibet sādhakottamaḥ  k saptāhājjāyate siddhirvajrakāyo mahābalaḥ jīved ācandratāraṃ ca ā kalpamavilpakam  k kokilābilatripurāntasyodagbhāge kokilābilam uttamam jagatprakāśaṃ tatrāste kṛtvā dehaviśodhanam  k sādhako vamanādyaiśca tadbilaṃ praviśetsudhīḥ daśacāpāvadhistatra pāṣāṇāḥ kokilopamāḥ  k santi gṛhītvā tatpṛṣṭhe tilāḥ kṣiptāḥ sphuṭanti ca ityetatpratyayaṃ dṛṣṭvā tāśca ghṛṣya parasparam  k dugdhāntaḥ prakṣipettāṃśca tatkṣīraṃ kṛṣṇatāṃ vrajet tatkṣīraṃ māsamātraṃ ca pibeddivyatanurbhavet  k brahmaṇastridinaṃ jīvedvalīpalitavarjitaḥ vege samīrasadṛśaśchidraṃ paśyati bhūtale  k tripurāntasya pūrvasyāṃ diśi yojanamātrake asti svargapurīnātho devastasyāgrataḥ khanet  k jānumātraṃ ca vasudhāṃ tatra sarpaphaṇopamāḥ sparśasaṃjñāstu pāṣāṇā nirgacchanti varānane  k tripurāntakadevasya paścimerdhārdhayojane asti divyabiladvāraṃ tatra cāpatrayāntaram  k vrajetkharjūravṛkṣosti kṛṣṇavarṇaḥ phalānvitaḥ tatphalānāṃ rasaṃ pītvā tena mūrcchā bhavetkṣaṇam  k prabuddhosau bhavetsiddho jīved ā candrabhāskaram śrīgirer dakṣiṇadvāre vajreśvarasureśvarau  k tiṣṭhato nikhanedbhūmiṃ tatra śrīphalasannibhāḥ pāṣāṇāḥ sparśabhedāḥ syuḥ saṃgrāhyāste sureśvari  k tatra rāmeśvarākhyosti nikhanettasya sannidhau rudrākṣākārapāṣāṇāḥ sparśabhedā bhavanti te  k āvartakajyotiḥsiddhavaṭasthāne dakṣiṇe caikapādapaḥ tiṣṭhatyāvartako nāma tadāsanne tu paścime  k parvato vidyate tatra khanettālaphalopamāḥ pāṣāṇāstāndhamedgāḍhaṃ tat sarvaṃ kāñcanaṃ bhavet  k tasyaiva dakṣiṇe dvāre vidyate kuṇḍaleśvaraḥ tannikṛṣṭe jānumātraṃ khanedbhūmiṃ samuddharet  k raktābhāḥ śrīphalākārāḥ pāṣāṇāḥ sparśavedhakāḥ puruṣeśvaradevasya samīpe kuṇḍamasti hi  k guñjāriḍḍhau ca vidyete vṛkṣau tatpattram aśnīyāt saptāhājjāyate siddho jarāmaraṇavarjitaḥ  k hastiśilātatra hastiśilā dakṣe khaneddhastapramāṇataḥ tatra jambūphalākārā grāhyāste sparśasaṃjñakāḥ  k khyātā hastiśironāmnā khyātā hastiśileti sā chāyāchattraekayojanamātre tu tasyā dakṣiṇabhāgataḥ  k śivarūpaṃ śivaproktaṃ chāyāchattraṃ tu vidyate vartulaṃ śatahastaṃ tu chidraṃ tasyāpyadho vrajet  k na kaiściddṛśyate sopi siddho bhavati tatkṣaṇāt yadṛcchayā rudratulyaḥ krīḍatyeva jagattraye  k siddhyaṣṭakaṃ sādhayedvā sarvasiddhipradāyakaḥ kāntābhrasatvakanakasūtāḥ kramaguṇottarāḥ  k amlena mardayedgāḍhaṃ golaṃ kṛtvā tu veṣṭayet tadgolaṃ dīrghavaṃśāgre baddhvā śrīkālikāmanum  k japenniveśayettatra chāyāchattreṇa tena ca vaṃśāgrabaddhagolāntarjāyate ghuṭikā śubhā  k vaktrāntardhārayettāṃ tu tatkṣaṇātkhecaro bhavet śilāṃ tālaṃ vastrabaddhaṃ kṛtvā vaṃśāgraveṣṭitam  k chāyāchattre nivasyaitattābhyāṃ netre samañjayet nidhiṃ paśyati bhūmisthaṃ nātra kāryā vicāraṇā  k vaṃśāgrabaddhakhaḍgaṃ ca chāyāchattre vinikṣipet mantrayetkālikāmantraṃ taṃ khaḍgaṃ dhārayet kare  k trailokyavijayī dhīro bhavedvīro jagattraye vaṃśāgre rocanaṃ baddhvā chāyāchattre niveśayet  k lalāṭe tilakaṃ tena kṛtvā lokaṃ vaśaṃ nayet srotoñjanāñjane tadvacchāyācchatre niveśayet  k tenāñjanenāñjitosau devairapi na dṛśyate pāduke pūrvavadbaddhvā chāyācchatre nidhāpayet  k pādābhyāṃ pāduke dhṛtvā yatra yatrābhivāñchati prayātuṃ tatra tatraiva nayatastaṃ ca pāduke  k pūrvavad raktavastraṃ ca chāyācchatre niveśayet āveṣṭayettaṃ ca paṭamadṛśyo bhavati kṣaṇāt  k samujjhite paṭe paścāddṛśyatesau na saṃśayaḥ kāntaṃ vyoma hema sūtamekīkṛtya vimardayet  k golībhūtaṃ tu vastreṇa vaṃśāgre bandhayetsudhīḥ chāyācchatre sthāpayettatkālīmantreṇa mantrayet  k sparśavedhī bhavedetatsatyaṃ satyaṃ varānane śrīśailapaścimadvāre devo brahmeśvaraḥ sthitaḥ  k durgā devī ca tatrasthā sopānaṃ navamaṃ ca yat tuṅgabhadrāyāṃ ca nadyāṃ tato brahmeśvarasya ca  k dvāradeśe mudgavarṇaṃ catvāraḥ sparśakā amī ciñcāvanaṃ ca nairṛtye sthitaṃ brahmeśvarasya hi  k kuṇḍaṃ ca vidyate tatra ciñcādhaścaṇḍikā sthitā ekapādena satataṃ tacciñcāphalam āharet  k vastreṇa bandhayetkuṇḍe kṣiptvā snānaṃ samācaret snānānte tāni gṛhṇīyāttāvanmatsyā bhavanti hi  k tadindhanaiḥ pacettāśca hyasthipucchaśirastyajet dadyāddevāyaikam aṃśam atithīnāṃ dvitīyakam  k tṛtīyāṃśaṃ svayaṃ bhakṣenmūrchito bhavati kṣaṇāt divyo bhavati siddhoyaṃ bilaṃ paśyati bhūtale  k jarāmaraṇanirmukto hyabadhyo nirjarairapi alampurottare grāmo vidyate bhīmapādukaḥ  k pārśve tu tasya grāmasya hastamātraṃ dharāṃ khanet pāṣāṇā hi phaṇākārāḥ sparśasaṃjñā bhavanti te  k yogīśvarīti devyasti tatrālaṃpuradevatā tasyāgrato ramyaguhā tasyā madhye khanedbhuvam  k pāṣāṇā bhedasaṃkāśā grāhyā mārjālaviṣṭhayā saṃmiśrya nikṣipedvaṅge drute tattāratāṃ vrajet  k madhvājyābhyāṃ pibettāṃśca pāṣāṇānsādhakottamaḥ divyo bhavati siddhoyaṃ valīpalitamṛtyujit  k śrīparvatottaradvāre devo nāmnā maheśvaraḥ tiṣṭhati bhramarāmraśca tatra tatphalamāharet  k sphoṭayecca tadantasthā niryānti bhramarāstathā sajīvā atha tānsarvānbhramarāṃstānvivarjayet  k tatphalāni pacetkṣāre yāvacchakyaṃ payaḥ pibet kṣaṇaṃ mūrcchā bhavettena mūrcchānte ca payaḥ pibet  k evaṃ kuryātprayatnena caikaviṃśativāsaram tena vajraśarīraḥ syādvalīpalitavarjitaḥ  k vedavedāṅgatattvajño jīvedādityatārakam tarasā vāyunā tulyastatkṣaṇādbhavati priye  k tadāmrasya phalenaiva tyaktabhramarakena ca vaṅgasya palasāhasraṃ drāvitaṃ rajataṃ bhavet  k randhramāpādayedāmraphale bhṛṅgaṃ vivarjayet tanmadhye nikṣipetsūtaṃ karṣaṃ kṛṣṇābhrasatvakam  k nirudhya vaktraṃ samṛdā gomayena ca lepayet chāyāyāṃ śoṣayetkāṣṭhaistadīyaiḥ praharaṃ pacet  k svabhāvaśītalaṃ kṛtvā vaktrasthāṃ kārayetsudhīḥ khecaratvamavāpnoti valīpalitavarjitaḥ  k jīveccandrārkaparyantaṃ vāgmitvaṃ brahmaṇā samam sūtaṃ kṛṣṇābhrasatvaṃ cāmraphale pūrvavatkṣipet  k pralipya gośakṛnmṛdbhyāṃ puṭedāraṇyakopalaiḥ svaśītaṃ pāradaṃ grāhyaṃ madhusarpirbhir yutaṃ lihet  k guñjāmātraṃ ca māsāntaṃ bālo bhavati mānavaḥ navanāgopamaḥ satve jīved brahmaikavāsaram  k uttare śrīgirīśasya vidyate śuklaparvate pañcopacāraiḥ sampūjya triṣu lokeṣu viśrutaḥ  k oṃ huṃ phaṭkāramantreṇa nirvikalpena sādhakaḥ paśyetpaścimadigbhāgam antarikṣe vimānakam  k divyaṃ hyanekaruciraṃ sadyaḥ pratyayakārakam tataḥ paścimadigbhāge vrajettīrtvā mahānadīm  k dṛśyate ca guhā tatra praviśetpaścimānanaḥ triyojanaṃ vrajettatra vibhīr eko vikalpakaḥ  k kadalīkānanaṃ tatra dṛśyate pañcayojanam acchodapūrṇā sarasī tanmadhye bhadrapīṭhakam  k tatpīṭhaṃ tu mahaddivyaṃ paśyetsphaṭikasannibham uccārayenmantramimaṃ daṇḍavatpraṇatiṃ bhajet  k oṃ hrīṃ vidyāvāgīśvarādhipataye hrīṃ oṃ svāhā tatra snātvā japenmantraṃ lakṣamekaṃ varānane kandamūlāśano vā yatheṣṭaṃ sādhakaḥ priye  k siṃhāsanāntare devaṃ paśyetsphaṭikasannibham caturbhujaṃ triṇetraṃ ca viśadendukalādharam  k nīlagrīvaṃ nāgabhūṣaṃ paraśvathamṛgāyudham varābhayaṃ vareṇyaṃ taṃ viśiṣṭavibudhārcitam  k namaskuryācca sāṣṭāṅgaṃ mantraiḥ stotrair muhurmuhuḥ tataḥ prasannaḥ sa śivo varaṃ datte yathepsitam  k śatamāyatanaṃ tatra kūpaṃ navaśataṃ yathā ārāmāścāpi tāvanti nandanāni vanāni ca  k vāpyo navaśataṃ santi vivaraṃ caiva tatsamam kalpavṛkṣāśca tāvanti ete sarvepi siddhidāḥ  k tatrāste mohalī nāmnā prathitā yakṣiṇīṣṭadā brūte sā dehi me bhuktiṃ siddhiṃ tvaṃ yadi vāñchasi  k devi dāsyāmyahaṃ bhuktiṃ vaktavyamiha cāmunā kandamūlaṃ phalaṃ tasyai pāyasaṃ vā samarpayet  k sā yakṣiṇī punarvakti yāvadbhuñje sutaṃ mama dhārayer vakṣasā tāvadvaraṃ dāsyāmi te mahat  k visṛjestvaṃ yadi tadā bhavantaṃ hanmi nirdayā evaṃ gatabhayaś cīraḥ kuryāccet siddhibhāgbhavet  k vrajedudīcīdigbhāge tatsaro yojanārdhake tatrāste candanaṃ divyaṃ puṣpapūrṇaṃ maheśvari  k tatpuṣpāghrāṇamātreṇa kṣutpipāsā na bādhate bhakṣayedathavā tasya phalamekaṃ yathocitam  k vajrakāyo bhavettasya bhakṣaṇādeva mānavaḥ sarodakṣiṇadigbhāge gacchedyojanapādakam  k nandanaṃ dṛśyate tatra dāḍimīvṛkṣasaṃkulam tatphalaṃ bhakṣayedyastu jīvedyugasahasrakam  k tasyaiva sarasaḥ pūrvabhāge krośārdhamātrakam gaccheddhātrīphalair yuktaṃ vidyate nandanaṃ vanam  k aśnīyāttatphalaṃ dhīro jīvetsaṃvartakatrayam sarasastasya bhāge ca paścime yojanaṃ vrajet  k tatra śrīphalasampūrṇaṃ nandanaṃ vidyate vanam adyate tatphalaṃ yena jīvaty ācandratārakam  k tatraiva nandanavane liṅgaṃ syānnīlavarṇakam tasyodagdvāramārgeṇa viśennāgo mahābalaḥ  k tatra saptaphaṇopetastūgrabhītikaro mahān evaṃvidhaṃ mahānāgaṃ huṃhuṃkāraṃ vadanmuhuḥ  k namaskuryātprayatnena sādhakaḥ siddhikāṅkṣayā vadatyevaṃ mahānāgas tvadṛśyatvaṃ dadāmi te  k yāhi svaṃ paścimadvāraṃ divyā kanyāsti tatra vai samuccaranmahāmantraṃ vrajettatraiva sādhakaḥ  k dadāti hāraṃ sā kanyā praveśaṃ na dadāti ca hāraṃ gale dhārayettaṃ tena sārasvataṃ bhavet  k tasmāddakṣiṇadigdvāre vrajedbhītikaraṃ param tatra paśyenmuktakeśaṃ jihmanetraṃ digambaram  k gadāhastaṃ nīlavarṇaṃ dṛṣṭvā śrīkṣetrapālakam vandeta mantramuccārya stotrairvighnanivāraṇam  k hāhāhehehuṃhuṃkāraṃ phaṭ huṃ svāhāntameva ca kṣetrapālopyanenaiva mantreṇāśu prasīdati  k svāgatvaṃ vitaratyeṣa praveśaṃ na dadāti hi atha vrajet pūrvadiśo dvāraṃ tatra gaṇādhipam  k sthitaṃ prapūjayettatra praviśetsādhakottamaḥ dṛśyate divyaliṅgaṃ ca cāpastatra manoharaḥ  k oṃ huṅkāreṇa mantreṇa pūjayecca tamīśvaram upavāsena tatraiva divārātraṃ japetsudhīḥ  k pratyakṣo bhavatīśāno dadāti hi varaṃ param ityevamādayaḥ santi siddhayaḥ kadalīvane  k tatraiva sarasaḥ pūrvabhāge yojanamātrake akṣarairlikhitaṃ dvāri tatra padmāvatībilam  k vamanādyairviśuddhātmā praviśettatra sādhakaḥ tatra cāpāntaraśataṃ gacchettatra mṛdaṅgakam  k ālokya vādayettaṃ ca taddhvaniśravaṇāttadā padmāvatī svayaṃ yāti hyamṛtaṃ ca dadāti ca  k tasya pānena siddhoyamamaratvaṃ labheta ca tataḥ sainaṃ samāgamya prārthayettvaṃ mamāntikam  k samāgacchālaye divye kanyāpañcaśatākule sthitvā mama patirbhūyā brahmāyuṣyāvadhi prabho  k tadante śāśvataṃ sthānaṃ gamiṣyasi na saṃśayaḥ tasya pūrvataṭākasya cāgneyyāṃ diśi vidyate  k kadambeśvaradevopi vṛkṣaḥ kādambakogrataḥ tatra patrāṇi cādāya kaṭutailena lepayet  k tadbījasaṃbhavaistailair limped vātha pacetsudhīḥ tatkāṣṭhaistāni matsyāḥ syustāmrapātre vinikṣipet  k varjyamasthi śiraḥ pucchaṃ kṣaudrasarpiryutaṃ bhajet tatsevayā bhavetsiddho rudratulyo mahābalaḥ  k tadvṛkṣaśca nadītīre kuṇḍaleśasya sannidhau vidyate pūrvavadyuktyā siddhirbhavati nānyathā  k astyuttare puṣpagiriḥ kapoteśaśca vidyate triḥ pradakṣiṇamātanyāttasya mūrdhānamāvrajet  k khecaratvaṃ bhavettasya sādhakasya na saṃśayaḥ tasya pūrvottare bhāge chedikīdvārakaṃ sthitam  k udaṅmukhaṃ viśettatra tricāpāntaramādarāt mūṣikākārapāṣāṇaṃ takre piṣṭvā pibennaraḥ  k kṣipraṃ mūrcchā bhavettasya jīvedbrahmadinatrayam vedhayet sarvalohāni sparśamātrānna saṃśayaḥ  k upoṣya ca divā naktaṃ devāgre siddhimāpnuyāt vidyate devatāyugmaṃ kapoteśvaradakṣiṇe  k ā nābhimātraṃ nikhaneddevatādvayamadhyataḥ gorocanopamāstatra pāṣāṇāḥ santi tānharet  k piṣṭvā kṣaudraghṛtābhyāṃ ca pibedyaḥ somaro bhavet kapoteśasya vāyavye nikhaneddhastamātrakam  k tatra pārāvatākārapāṣāṇāḥ sparśasaṃjñakāḥ devatārādhanaṃ kṛtvā teṣāmekaṃ samāharet  k aiśānyāṃ śrīgirīśasya hyastyeva bhṛgupātanam tatsamīpe divyakuṇḍaṃ mṛdaṃ tasmātsamāharet  k gavyapañcakayuktāṃ tāṃ dhametkhadiravahninā tasmāllohaṃ patennīlaṃ madhvājyābhyāṃ pratāpitam  k tatsecayetsaptadhaute tadgolaṃ nikṣipenmukhe viṣṇutulyo bhavetsiddhaḥ sarvajñaḥ sarvagaḥ sukhī  k bhṛgupātanaśailāgrāt krośe dadhikavāṭakam acchatailagirir nāmnā tadagre vidyate sadā  k bilaṃ tatpaścime hyasti tanmadhye cāpapañcake gate paśyettatra kuṇḍaṃ tatra lākṣāsamaṃ rasam  k alābupātre gṛhṇīyāt sa sūtaḥ koṭivedhakaḥ prākāraścandraguptasya śrīgirīśasya paścime  k tanmadhye vidyate veśma caityaṃ tatpūrvataḥ sthitam caityātpūrve śilā divyā mudgābhā sparśasaṃjñakā  k tatrāste mohano dantī tamāruhya samāhitaḥ pṛṣṭhāttasya tṛṇaṃ grāhyaṃ tatsarvaṃ kāñcanaṃ bhavet  k tadgajasyottare pārśve jānudaghnāṃ khaneddharām jambūphalābhāḥ pāṣāṇāḥ sparśasaṃjñā bhavanti te  k kṣitiṃ khanedgajasyādho jānumātraṃ labhettataḥ lakṣavedhakarā siddhā trikoṇe ghuṭikā parā  k mallināthasya vāyavye natvā devahradaḥ paraḥ tīrthaṃ tatrāsti pāṣāṇā mudgābhāḥ sparśasaṃjñaḥ  k liṅgaṃ kūrmopamaṃ tatra sparśasaṃjñaṃ śubhaṃ priye pūrṇimāyāṃ kṛttikāyāṃ pūjayitvā samāharet  k tasmādgavyūtiyugalātsmṛtā nīlavanī parā tasyā liṅgaṃ ca salilaṃ nīlavarṇaṃ praśasyate  k aśvāmrakākasaṅkāśāḥ pāṣāṇāḥ sparśavedhakāḥ devālayāntarnikhanejjānumātrāntarāddharām  k mūṣikākārapāṣāṇāḥ sparśasaṃjñā bhavanti te śrīgirīśasya nairṛtyāṃ khyātā guṇḍīprabhākhyayā  k tasyāgragarte pītābhāṃ mṛttikāṃ ca puṭe dahet tasyānniḥsarati svarṇaṃ śuddhadevārhakaṃ param  k tatrāste bhṛṅgacūtopi pūrvavat siddhidāyakaḥ tathā tambīpure cāsti tīrthe ca vipule śubham  k sadāphalaṃ tu vikhyātaṃ tasyāḥ pūrvottare sudhīḥ śrīgirer nairṛte bhāge mahānandeti viśrutaḥ  k vrajed ghaṇṭāpathenaiva tasya pūrvottare sudhīḥ tatrāste kālakaṇṭheśo nāmnāgre tasya kuṇḍakam  k tatrendragopasaṅkāśaṃ siddhiḥ sūtasya vidyate bhavanti sapta lohāni svarṇaṃ taptāni sekataḥ  k aiśānye śrīgirīśasya cāsti śrīmālinīśvaraḥ tasyottaradiśi khyātas tūmāparvatasaṃjñakaḥ  k tasyāgre ca triśūlābhāḥ santi darbhāḥ śubhaṅkarāḥ tadadho nikhanennābhimātraṃ nīlāṃ mṛdaṃ haret  k akṣakāṣṭhaiḥ pacettāṃ ca devātithyagnaye kramāt ekaikabhāgaṃ kalpeta caturthāṃśaṃ svayaṃ bhajet  k jīvetkalpāyutaṃ siddho mahābalaparākramaḥ ileśvarasya nikaṭe tatra koṭīśvaraḥ sthitaḥ  k puṣpaṃ patraṃ tadagresti sparśavedhakaraṃ bhavet tatrācaleśvaro devaḥ sparśavedhakaraḥ paraḥ  k tasya yojanamātre ca dakṣiṇe cāmareśvaraḥ tataḥ svarṇaśilā cāsti tadūrdhvaṃ naramāṃsakam  k gomāṃsaṃ vā kṣipetkāṣṭhairbādarairjvālayetsudhīḥ prātaḥ kāñcanasaṅkāśā dṛśyate sā śilā tadā  k pratyagrapuṣpavatyāśca rajasā bhāvitāṃśukam loḍayettacchilāyāṃ ca kṣipedalpāmbupātrake  k tasya saṃsparśamātreṇa lehaḥ syātkāñcanaṃ param śrīgurau yatra tatrāpi piṇḍabhūmisthitopalāḥ  k karṣamātraṃ tu taccūrṇaṃ bhakṣayettriphalā samam valīpalitajinmāsājjīvedācandratārakam  k śrīgirīndrasya nairṛtyāṃ paṭāhakarṇa īśvaraḥ tasya pūrvottare bhāge pañcaviṃśaticāpake  k dvihastamātrordhvaśilā khanettatra dvihastakam śarāvasaṃpuṭākārān dṛṣadas tānsamāharet  k kurvīta tān agnivarṇān siñcyāt kūṣmāṇḍajair dravaiḥ tanmadhyānnavanītaṃ tu dadyāddevāya bhāgakam  k bhāgaikamatitherdeyaṃ bhāgamekaṃ svayaṃ lihet divā naktaṃ bhavenmūrcchā vinidro bhavati svayam  k valīpalitasaṃvarjyo jīvedvarṣāyutaṃ naraḥ sparśakāntasya sopānaṃ dvitīyaṃ bhavati priye  k taddevapārśvayoḥ sarve pāṣāṇāḥ śvetapītakāḥ sparśāḥ sarvā bhavantyete teṣu caikaṃ samāharet  k prācyāṃ hi tasya devasya samīpe kūpamasti ca maṇḍūkābhāśca pāṣāṇāḥ santi ca sparśasaṃjñakāḥ  k tasyeśvarasya codīcyāṃ liṅgādrir vidyate mahān taduttarasyāṃ diśyasti taṭinī pūrvavāhinī  k taṭinyāḥ paścimāśāyāṃ piṅgābhaṃ liṅgamasti hi pūrṇaśailodakaṃ kuṇḍaṃ tatra syātkṣaṇavedhakam  k dviyojane maheśasya dakṣiṇe caṇḍikā sthitā piṇḍikākhyā suvikhyātā tasyā vāyavyakoṇataḥ  k andhurasti hi tanmadhye mudgavarṇāstathopalāḥ kecitpathyānibhāḥ santi te sarve sparśasaṃjñakāḥ  k atratyānāṃ ca sarveṣāṃ sparśānāṃ vidhirucyate yadi sthūlaṃ peṣayettaṃ ślakṣṇaṃ mūṣāntareṇa hi  k kuryātsarvāṇi lohāni tasyāmāvartayet priye tatsarvaṃ jāyate svarṇaṃ kuryādevaṃ yatheṣṭakam  k sūkṣmaścetsarvalohānāṃ drutānāmantare kṣipet tatsparśāt sarvalohāni kāñcanatvaṃ prayānti hi  k vāyavyāṃ mallināthasya tīrthe sarveśvarākhyakam tasya dakṣiṇadigbhāge rājamārge dviyojane  k gate ḍoṃgalikā tatra dṛśyate tasya mūrdhani kṛṣṇadhātrīphalānyeva santi tāni ca bhakṣayet  k saptavāsaraparyantam ā tṛptiṃ vajravigrahaḥ jarāmaraṇanirmukto jīvetkalpaśatatrayam  k tasmācca dakṣiṇe bhāge kākalārīmahāvane tatrāste stambakadalī praviśettatra sādhakaḥ  k krośārdhamātraṃ gacchecca rasakuṇḍaṃ ca dṛśyate alābupātre saṃsthāpya koṭivedhī bhavettu saḥ  k śilāmayo nīlavarṇaḥ śikhaṇḍī tatra dṛśyate tanmukhāgresti kuṇḍaṃ vitastimātrātinīlakam  k śuṣkavaṃśaṃ ca tanmadhye kṣaṇaṃ kṣiptaṃ navaṃ bhavet patraṃ puṣpaṃ dinaikena bhavatyeva na saṃśayaḥ  k tatra prasthaṃ rasaṃ kṣiptvā tāvanmātraṃ jalaṃ haret madhutulyaṃ pibettaṃ ca mūrcchā bhavati tatkṣaṇāt  k kṣaṇena labdhajñānaḥ syājjīvedyugasahasrakam śrīgirervahnidigbhāge ghaṭikāsiddhakhecaraḥ  k asti tasya puro bhūmau pañcahastaṃ khanetsudhīḥ badarākārapāṣāṇā vidyante khagatipradāḥ  k ekaṃ vaktre sadā dhāryaṃ siddhaiḥ khegatilipsubhiḥ siddhikramaḥśrīśaile sarvasiddhīnāmuktānāṃ vidhirucyate  k mantranyāsaṃ purā kṛtvā paścāllakṣaṃ japenmanum aghorāntena vai śīghraṃ tattatsiddhimavāpnuyāt  k atha nyāsaḥoṃ hrīṃ mahāparvatavāsinyai hṛdayāya namaḥ oṃ hrīṃ jyeṣṭhāyai śirase svāhā oṃ hrīṃ raudryai śikhāyai vaṣaṭ oṃ hrīṃ kanakakuṇḍalinyai kavacāya huṃ oṃ hrīṃ saṃjīvinyai netrebhyo vauṣaṭ oṃ hrīṃ mālinyai astrāya phaṭ oṃ huṃ śivāya namaḥ pādayornyaset oṃ vaṃ vāmadevāya namaḥ jaṅghayoḥ oṃ paṃ padminyai namaḥ guhye oṃ kāṃ kanyākumāryai namaḥ nābhau oṃ glauṃ namaḥ kukṣau oṃ drāṃ hrīṃ durgāyai namaḥ urasi oṃ huṃ vindhyavāsinyai namaḥ kaṇṭhamūle oṃ laṃ namaḥ grīvāyām oṃ hrīṃ śrīṃ aṣṭabhujāyai namaḥ bhujayoḥ oṃ huṃ sarvatomukhinyai namaḥ mukhe oṃ prakāśikāyai namaḥ netrayoḥ oṃ mahiṣamardinyai namaḥ karṇayoḥ oṃ hrāṃ sarvāṅgasundaryai namaḥ mūrdhni nyaset evam aṅgarakṣāṃ kṛtvā kṣetraṃ pūjayet  oṃ hrīṃ śrīṃ namo bhagavati sarveśvari devi namo maṇḍalavāsini krāṃ krīṃ krūṃ hana hana paca paca matha matha śīghram āveśaya śīghramāveśaya  ehyehi bhuvanavandite svāhā  anena mantreṇa devatāmāvāhayet oṃ hrāṃ hrīṃ hrūṃ tribhuvaneśvaryai namaḥ sāṃnidhyaṃ kuru kuru svāhā anena mantreṇa tatkṣetradevatāṃ pūjayet oṃ kṛṣṇavarṇini aparāmukhyai namaḥ pūrvasmin oṃ sudhāvarṣiṇyai namaḥ āgneye oṃ parvatākṛṣṇavarṇinīraudramukhyai namaḥ dakṣiṇe oṃ bālārkavarṇinīmahālakṣmyai namaḥ nairṛtye oṃ khaṃ raktaparvatavarṇinī mahāmahiṣāsuramardinyai namaḥ paścime oṃ māṃ sarvavarṇinīhuṅkāravāgdevyai namaḥ vāyavye oṃ sihmavāhinyai namaḥ uttare oṃ śivāśivāśivātriśūlahastāyai namaḥ aiśānye oṃ hrāṃ hrīṃ klīṃ manonmanyai namaḥ ākāśe oṃ hrāṃ hrīṃ mahāmohinyai namaḥ pātāle  oṃ hrāṃ hrīṃ hrūṃ hraiṃ hroṃ hrauṃ hraṃ mahāvidye jambhaya jambhaya mohaya mohaya darśaya darśaya mūrchaya mūrchaya klīṃ matha matha ākarṣayākarṣaya  huṃ phaṭ svāhā  madhye ca pūjayet evaṃ nyāsaṃ rakṣāṃ pūjāṃ kṛtvā tatkarmaṇi lakṣamekam aghoraṃ japet tataḥ siddhimavāpnoti mantraṃ yathā  oṃ hrāṃ hrīṃ hraṃ aghoratara prasphura prasphura prakaṭa prakaṭa kaha kaha śama śama jāta jāta daha daha pātaya pātaya oṃ hraiṃ hrāṃ hraṃ adhorāstrāya  phaṭ  amuṃ mantraṃ lakṣaṃ japet tataḥ svapne pratyakṣībhūya devatā varaṃ dadāti  k k  gandhakaḥśrībhairavī praṇamya śirasā śambhumastauṣītparameśvarī śrutaṃ tava prasādena divyaṃ sarvarasāyanam  k utpattiṃ gandhakasyāpi jātiṃ saṃśodhanaṃ tathā sevāṃ rasāyanaphalaṃ kramādbrūhi maheśvara  k śrībhairavaḥ devi śṛṇu pravakṣyāmi gandhakasya rasāyanam śvetadvīpe purā devi latākalpadrumojjvale  k nānāmaṇigaṇākīrṇe nānāpuṣpaphalākule siddhavidyādharastrībhiḥ kinnaryapsarasāṃ gaṇaiḥ  k anekanirjarastrībhiḥ krīḍantī tvaṃ madollasā veṇuvīṇāvinodena vādyanādairmanoharaiḥ  k tālair jhallarikāḍhakkāninādaiḥ karatālakaiḥ atyānandena deveśi nṛtyantī tvaṃ surārcite  k tadā ṛtumatī jātā susrāva ca rajo mahat sugandhinā tadrajasā tvadvastraṃ raktatāṃ yayau  k vihāya tadraktavastraṃ snātvā kṣīramahodadhau anekāmarakāntābhir vṛtā kailāsamāvrajaḥ  k vāyunā tadrajovastraṃ kṣiptaṃ kṣīramahodadhau magnaṃ tatraiva tadvastraṃ cirakālaṃ sureśvari  k mathyamānānmahāmbhodher amṛtena sahodbhavam ślāghyena nijagandhena modayannasurānsurān  k tenaiva nāmnā ūcuste śakrādyāḥ surapuṅgavāḥ gandhakoyaṃ bhavatvasya nāmnā jātaṃ tu matpriye  k caturvidhaṃ śoṇitaṃ te divyaṃ balakaraṃ param samarthoyaṃ gandhakastu rasabandhe ca jāraṇe  k rasendre ye guṇāḥ santi te guṇāḥ santi gandhake ityūcur indrapramukhā hṛṣṭā gandhakagandhataḥ  k tadā prabhṛti lokesminkhyātoyaṃ gandhakaḥ priye japākusumasaṅkāśaḥ kṣatriyaścottamaḥ priye  k pīto vaiśyo madhyamaḥ syācchveto viprodhamaḥ smṛtaḥ kṛṣṇavarṇo bhavecchūdraḥ priye syādadhamādhamaḥ  k raktavarṇaṃ lohavedhi pītavarṇaṃ rasāyanam śvetavarṇaṃ ca bhaiṣajye kṛṣṇaṃ kuṣṭhādilepane  k gandhakaśuddhiḥatha vakṣye gandhakasya śodhanaṃ siddhidāyakam tilaparṇyajamodāśca brāhmī bhṛṅgī ca dhutturaḥ  k eteṣāṃ ca rasair bhāvyaṃ cūrṇitaṃ gandhakaṃ dinam kāntapātre vinikṣipya samāṃśājyena pācayet  k mṛdvagninā tu tatpaktvā hyajākṣīre vinikṣipet gokṣīrājyaiḥ kiṃcidūnaṃ sthālyā vaktraṃ tu bandhayet  k svacchāṃśukena baddhasya cūrṇaṃ tadupari kṣipet tadūrdhvaṃ śrāvakaṃ ruddhvā tatsthāpyaṃ gartakāntare  k vanotpalair mṛdupuṭaṃ dattvā dravati gandhakam punaśca tilaparṇyādyairbhāvayecchoṣayet tridhā  k drāvayettatsamādāya matsyapittena saptadhā bhāvayejjālinībījacūrṇais tat paripeṣayet  k tato bhṛṅgadravairbhāvyaṃ saptakṛtvastape khare jalaiḥ prakṣālya tat samyak śoṣayettatpunaḥ pacet  k mṛdvagninā kāntapātre ghṛtākte tu kṣaṇaṃ tataḥ bhṛṅgarājadrave kṣiptvā śuddhaṃ tadgandhakaṃ bhavet  k rase rasāyane yoge yojyaṃ sukhakaraṃ bhavet gandhakarasāyanampūrvoktavad dehaśuddhiṃ kuryādvāntivirecanaiḥ  k sumuhūrte sunakṣatre pūjayitvā paraṃ śivam gaṇādhipaṃ kṣetrapālaṃ śrīguruṃ bhiṣajaṃ kramāt  k niṣkaikaṃ triphalācūrṇaṃ niṣkamekaṃ ca guggulum guñjonmeyaṃ śuddhagandhaṃ lihederaṇḍatailataḥ  k guñjāvṛddhikrameṇaiva sevyaṃ tatprativāsaram dinaṣoḍaśaparyantaṃ guñjāṣoḍaśamātrakam  k tadā ṣoḍaśaghasrānte sevyaṃ tatprativāsaram guñjāṣoḍaśikonmeyam apūrvaṃ triphalāṃ param  k etasmādadhikā vṛddhirna kāryā siddhilipsunā evaṃ māsaprayogeṇa kuṣṭhamaṣṭādaśaṃ haret  k tathā pramehān gulmāni kāsaśvāsakṣayajvarān vraṇānbhagandarādīṃścāśītivātodbhavāngadān  k māsadvayaprayogeṇa bahukāntiṃ prayacchati sarvavyādhipraśamanaṃ bhavenmāsatrayātpriye  k tataḥ ṣaṇmāsayogena vṛddho yauvanamāpnuyāt evamabdaprayogeṇa siddho bhavati śāmbhavi  k tanmūtramalayogena tāmraṃ kāñcanatāṃ vrajet vidhiṃ ca pratiṣedhaṃ ca kuryātpūrvoktavatsudhīḥ  k rasādi puṇyamamalaṃ yaḥ seveta rasāyanam sa eva kṛtakṛtyaḥ syāddaivatairapi pūjyate  k sarvatīrtheṣu saṃsnātaḥ sarvavrataphalānvitaḥ aśvamedhādiyajñānāṃ sarveṣāṃ phalamāpnuyāt  k dhanyaḥ puṇyatamaḥ śreṣṭhaḥ ślāghanīyo manīṣibhiḥ sa yogavijñaḥ sarvajñaḥ sarvānugrāhakaḥ prabhuḥ  k śuddhaḥ sarvagataḥ śāntaḥ śūraḥ satvaguṇojjvalaḥ tasya dehalayo nāsti hyadṛśyaḥ śivatāṃ vrajet  k k  viṣam viṣotpattiḥśrībhairavī śrutaṃ sarvaṃ mayā deva divyaṃ sarvarasāyanam viṣotpattiṃ ca jātiṃ ca sevāṃ vada ca tatphalam  k śrībhairavaḥ kṣīrodadhau mathyamāne manthanīkṛtamandaraiḥ siddhakinnaraguhyendrapiśācoragarākṣasaiḥ  k brahmādyairakhilair devairekato danujādhipaiḥ daityairanyatra vipulairmahābalaparākramaiḥ  k tato jātāni ratnāni kaustubhādīni kāmagauḥ kalpavṛkṣo mahālakṣmīr airāvatamahāgajaḥ  k uccaiḥśravāstathā cendurdhanvantaribhiṣagvaraḥ amṛtaṃ ca latā divyā divyasiddhipradāyakāḥ  k mandarabhramaṇaśrāntanāgarājamukhāt tataḥ viṣajvālā samutpannā tīvrā lokabhayaṃkarī  k mamajja kṣīrajaladhāvatyantamathanātpunaḥ kālakūṭaṃ mahākṣveḍaṃ kalpāntayamasannibham  k saṃvartāgnipratīkāśaṃ vīkṣya bhītāḥ surāstadā mamāntikaṃ samājagmuḥ stuvanto dīnamānasāḥ  k svāminsarvottama trāhi śaraṇāgatapālaka ityādi bahudhā stotraṃ kurvāṇāste surāsurāḥ  k ahaṃ smitamukhaṃ kṛtvā kālakūṭaṃ tadāpibam tatra tatrāvaśiṣṭaṃ tadbahudhā samabhūdbhuvi  k kvacinmūlasvarūpeṇa kvāpi tvagrūpataḥ priye kutrāpi parṇarūpeṇa toyarūpeṇa kutracit  k evaṃ bahuvidhaṃ jātaṃ tatra tatra viṣaṃ gatam teṣāṃ śreṣṭhaṃ kandaviṣamaṣṭādaśaviṣaṃ priye  k poison  kindskramādbhedaṃ pravakṣyāmi kālakūṭaṃ ca darduram hālāhalaṃ meṣaśṛṅgaṃ mohadaṃ granthi karkaṭam  k raktaśṛṅgi haridraṃ ca kesaraṃ daśamaṃ smṛtam ete daśavidhāḥ kṣveḍā na prayojyā rasāyane  k poison  kindsśvetaśṛṅgī vatsanābhaṃ sarṣapaṃ śṛṅgi vālukam mustakaṃ saktukaṃ devi cāṣṭamaṃ kardamaṃ bhavet  k rasāyane yojanīyāstvaṣṭau bhedāḥ prakīrtitāḥ kālakūṭaṃ kākacañcuprabhaṃ dardurasannibham  k darduraṃ nīlavarṇaṃ ca hālāhalaviṣaṃ samam meṣaśṛṅgī tu meṣasya śṛṅgābhaṃ mohadaṃ punaḥ  k raktanīlaprabhaṃ devi granthikaṃ granthisaṃyutam karkaṭaṃ kapilābhaṃ ca raktaśṛṅgi mahāviṣam  k kṛṣṇapiṅgaṃ ca raktābhaṃ haridrābhaṃ haridrakam kesaraṃ padmakiñjalkaprabhaṃ daśavidhaṃ tviti  k śvetaśṛṅgībhadantābhaṃ vatsanābhaṃ ca pāṇḍuram sarṣapākṛtibhiryuktaṃ bindubhiḥ sarṣapaṃ bhavet  k śṛṅgī śṛṅgākṛtirjñeyo vālukaṃ vālukākṛti mustākṛtirmustakaṃ syācchvetavarṇaṃ tu saktukam  k madhūcchiṣṭākṛtirdevi kardamaṃ viṣamuttamam viṣakhaṇḍeṣu bhagneṣu dṛśyante yeṣu bindavaḥ  k śvetaraktapītavarṇāḥ kṛṣṇā viprādayaḥ kramāt śvetā rasāyane raktā vaśye pāradakarmaṇi  k kṣudrakarmaṇi pītāḥ syuḥ kṛṣṇavarṇāstu māraṇe viṣaṃ yuktyāmṛtaṃ devi tadayuktyā viṣaṃ bhavet  k tasmādyuktyā viṣaṃ sevyamayuktyā na kadācana rasābhrahemakāntānāṃ vīryeṇa sadṛśaṃ viṣam  k viṣaśuddhiḥraktasarṣapatailena lipte vastre ca bandhayet tridinānte samuddhṛtya ṭaṅkaṇena samaṃ viṣam  k mardayecchlakṣṇacūrṇaṃ tatkārayecca viśudhyati roge rasāyane yojyaṃ siddhidaṃ syādvarānane  k viṣarasāyanamśuddhadeho virekādyaiḥ pathyāśī viṣabhugbhavet krameṇa sevanīyaṃ tatsarṣapaṃ rājasarṣapam  k mudgavrīhiyavā māṣā guñjāmātraṃ parāvadhiḥ śarkarāsahitaṃ sevyaṃ kṣvelaṃ tadamṛtaṃ bhavet  k kaṭvamlalavaṇāstyājyā vyāyāmoṣṇātapādayaḥ tailasarṣapakhādyāśca varjyā viṣarasāyane  k gavyaṃ kṣīraṃ ghṛtaṃ takraṃ snigdhaṃ dadhi ca śarkarā sevyā svādurasadravyā nocedvikṛtikāraṇam  k viṣopadravāstaccikitsā camātrayā sevitaṃ kṣvelam amṛtaṃ bhavati priye atimātraṃ yadi bhavedamṛtaṃ ca viṣāyate  k pramādādatimātraṃ cet tadā vegā bhavanti ca kaṣṭaṃ prathamavege syādvepathuśca dvitīyake  k tṛtīye ca tṛṣā dāhaś caturthe gatibhañjanam phenilāsyaḥ pañcame syātṣaṣṭhe kandharabhañjanam  k saptame ca nirutthānaṃ maraṇaṃ cāṣṭame bhavet tasmācchīghraṃ pratīkāraḥ karaṇīyo varānane  k kiṃcinmātrādhikaṃ kṣvelaṃ nānārogānkaroti tat bhrāntivismṛtiśūlāni vāntyatīsārakaṃ param  k svarasādaṃ gadgadatvaṃ dāhaṃ dṛṣṭibhramaṃ tathā karṇarukśvāsakāsādīn anyān vātodbhavān gadān  k yadātimātraṃ cihnāni dṛśyante vapuṣi priye tadā tu ṭaṅkaṇaṃ niṣkam ājyaṃ cāpi caturguṇam  k peyaṃ tatparihārārthaṃ jalairvā taṇḍulīyakam majjāṃ vā putrajīvasya phalānniṣkaṃ jalānvitam  k tutthaṃ paṇadvayonmeyaṃ nṛmūtrair vā haridrakam vacāṃ vā devadālīṃ vā sarpākṣīṃ vātha sārbuṇīm  k paṭolīṃ giriparṇīṃ nṛmūtrairviṣajitpṛthak lāṃ yāṃ vāṃ hāṃ caturvarṇair gāruḍaṃ saṃpuṭīkṛtam  k stambhastobhananirvāhanirviṣīkaraṇaṃ tathā lāṃ proṃ lāṃ anena mantreṇa stambhanam śītajalaghaṭam abhimantrya viṣāturasya mastake jalaṃ ḍhālayet viṣaṃ nākrāmati yāṃ proṃ yāṃ anena stobhanamantreṇa viṣāturasya śikhinamandhayet vāṃ proṃ vāṃ anena nirvāhamantreṇārkadaṇḍaṃ vā dhuttūrakāṣṭhadaṇḍaṃ vābhimantrya viṣāturasya sarvāṅgaṃ spṛṣṭvā viṣaṃ nirvāhayet hāṃ proṃ hāṃ anena nirviṣīkaraṇamantreṇa nirviṣīkaraṇārthaṃ viṣāturasya sarvāṅgaṃ daṇḍenāpāmārjayet svastho bhavati jīrṇaṃ kṣvelaṃ śarīre cetpittāntaṃ vamanaṃ priye  k āmāntaṃ recanaṃ kāryaṃ taṇḍulīyakamūlabhuk seveta māṃsaṃ saghṛtaṃ viṣadoṣaharaṃ bhavet  k pūrvoktamātrāsevī yo mahāvyādhervimucyate devi ṣaṇmāsayogena jarāpalitakhaṇḍanam  k saṃvatsaropayogena jīveccandrārkatārakam himaśītavasanteṣu yojyaṃ viṣarasāyanam  k grīṣmavarṣaśaratsvetanna prayojyaṃ kadācana vātasthaviragarbhiṇyaḥ kṣuttṛḍgharmādhvapīḍitāḥ  k napuṃsakā gadakṣīṇāḥ pittakrodhādhikāstathā yakṣmiṇo naiva yogyāḥ syuḥ sadā viṣarasāyane  k k  divyauṣadhirasāyanāniśrībhairavī malamāyāvihīneśa jarājanmagadāpaha tvatprasādena viditaṃ rasādīnāṃ rasāyanam  k itaḥparamapi svāmin śuśrūṣe kimapi prabho sukhopāyopayogyaṃ ca divyauṣadhirasāyanam  k brūhi me tadvidhaṃ divyaṃ sarvasiddhipradāyakam śrībhairavaḥ  brahmakalpaḥbrahmavṛkṣatailakalpaḥvakṣyāmi brahmavṛkṣādi divyauṣadhirasāyanam  k tatrādau brahmavṛkṣasya śṛṇu devi rasāyanam brahmavṛkṣasya bījāni vidadhyān nistuṣāṇi ca  k pariśoṣyātape tīvre sūkṣmacūrṇāni kārayet dhātrīphalena saptāhaṃ bhāvayetpayasāthavā  k cakrayantre kṣipettāni tatastattailamāharet itthamutthāpitaṃ tailaṃ doṣaghnaṃ ca rasāyanam  k brahmabījajatailasya prasthamājyaṃ ca tatsamam nikṣiptaṃ snigdhabhāṇḍe ca dhānyarāśau vinikṣipet  k māsārdhamāsaṃ deveśi tasmāttailaṃ samāharet śuddhadeho virekādyairarcitāgnigurudvijaḥ  k dvipalaṃ ca gavāṃ kṣīraṃ tattailaṃ niṣkamātrakam saṃmiśrya ca pibetprātaḥ pathyāśī syājjitendriyaḥ  k evaṃ dvitīyepi dine hyekāhāntarite kramāt niṣkavṛddhir bhavedevaṃ yāvatṣoḍaśaniṣkakam  k etattailasya paramā mātrā hyasyaivam īritā pītamātre kṣaṇaṃ mūrcchā jāyate siñcayenmukham  k prabuddhe saghṛtaṃ dadyāddugdhānnaṃ śarkarānvitam evaṃ tailopayogena māsājjñānī bhavennaraḥ  k sakṛdgrāhī sukāntaśca ṣoḍaśābda iva sthitaḥ dvitīye nāgabalavān sarvavyādhivivarjitaḥ  k indropamabalo dhīraścaturthe māsi ca kramāt vajradeho divyadṛṣṭiḥ pañcame khecaro bhavet  k aṇimādiguṇopetaḥ sarvagaḥ sarvakālikaḥ ṣaṣṭhe māsi svayaṃ sraṣṭā bhoktā hartā trimūrtivat  k varṣaikasevanāddevi bhavetsākṣātsadāśivaḥ yāvattailopajīvī syāt tāvat kṣīraudanāśanaḥ  k vamanādiviśuddhāṅgaḥ kṛtvā vaidyadvijārcanam prātargokṣīrakuḍubaṃ tailaṃ kiṃśukabījajam  k kuḍubaṃ pūrvavajjātamekīkṛtya dvayaṃ pibet tatpānamātre mūrchā syātkuryāttaṃ bhasmaśāyinam  k saptarātre prabuddhaḥ syādbaddhavacchayane sthitaḥ nāṅgāni cālayedeṣa jāyate vicalekṣaṇaḥ  k taile jīrṇe samāpanne saṃjñā bhavati bhairavi gokṣīraṃ tasya dātavyaṃ pratyahaṃ daśavāsaram  k sa tvacaṃ ca tyajeddehāt kañcukaṃ bhujago yathā kṣīrāhārī bhavennityamekaviṃśativāsaram  k vācāṃ patirbhaveddhīraḥ śrutaṃ dhārayate kṣaṇāt dūraśrāvī divyadṛṣṭir jīvedbrahmadinaṃ sudhīḥ  k brahmavṛkṣapallavakalpaḥpuṇyarkṣe brahmavṛkṣasya pallavāni samāharet krimikīṭavihīnāni komalāni śubhāni ca  k ātape śoṣayettīvre cūrṇitaṃ vastragālitam kuryānnūtanabhāṇḍe ca nikṣipecca prayatnataḥ  k vamanādyairviśuddhāṅgo brahmacārī jitendriyaḥ kṣārāmlavarjitāhāraḥ kṣīraśālyannabhojanaḥ  k koṣṇaṃ jalaṃ pibennityaṃ nivāte śayanaṃ bhajet karṣamātraṃ ca seveta māsaṃ gotakrasaṃyutam  k dvitīye ca tṛtīye ca vṛddhiḥ karṣādhikā kramāt evaṃ ṣoḍaśamāsāntaṃ satakraṃ kuḍubaṃ pibet  k evaṃ nityopasevī yaḥ kuñcitasnigdhakuntalaḥ mattamātaṅgabalavān jīvedbrahmadinaṃ naraḥ  k brahmavṛkṣapuṣpakalpaḥbrahmavṛkṣasya puṣpāṇi chāyāyāṃ śoṣayetsudhīḥ cūrṇayedgālayedvastre navabhāṇḍe vinikṣipet  k viṃśatpalaṃ puṣpacūrṇaṃ caturviṃśatigoghṛtam palamekatra saṃmiśraṃ dhānyarāśau niveśayet  k taduddharecca māsānte kṛtvā bhāgāṃścaturdaśa ekaikaṃ pratyekaṃ sevyamevaṃ māsatrayaṃ bhavet  k bhuñjīta śulbapātre ca lavaṇāmlādivarjitam pāyasāśī kaṣāyaṃ tṛṣārtaḥ khādiraṃ pibet  k trimāsājjāyate gātraṃ vajravan nātra saṃśayaḥ nāgāyutabalo dhīro vāyuvegagatirbhavet  k asya varṣopayogena purīṣamapi mūtrakam vedhayetsarvalohāni kāñcanāni ca kārayet  k jīvedbrahmadinaṃ sākṣāddaivataiḥ saha modate brahmavṛkṣabījakalpaḥbrahmavṛkṣasya bījāni cūrṇayennikṣipedghaṭe  k madhvājyaśarkarāyuktaṃ dhānyarāśau vinikṣipet māsādūrdhvaṃ samāhṛtya pratyahaṃ karṣamātrakam  k upayuñjīta śuddhātmā gokṣīraṃ ca pibedanu yāvatpalaṃ bhavedvṛddhistāvadevādhikaṃ na hi  k evaṃ saṃvatsarātsiddhirjāyate mṛtyuvarjitā jīvedbrahmadinaṃ śuddho mataṅgajabalopamaḥ  k brahmavṛkṣavalkalakalpaḥsūkṣmacūrṇaṃ prakurvīta brahmavṛkṣasya valkalam bhāvayedgavyapayasā palaṃ cānudinaṃ pibet  k jitendriyaśca pathyāśī bhaved ā vatsaraṃ sudhīḥ daśavarṣasahasrāṇi jīvetsiddho bhaveddhruvam  k brahmavṛkṣaniryāsakalpaḥbrāhmī ca madhukaṃ sājyaṃ niryāsaṃ brahmavṛkṣajam samabhāgāni seveta palaṃ cānupibetpayaḥ  k evamekābdayogena śubhaṃyudarśanaḥ śuciḥ jīvedbrahmadinaṃ jñānī valīpalitavarjitaḥ  k brahmavṛkṣapañcāṅgakalpaḥpañcāṅgaṃ brahmavṛkṣasya vidhivattatsamāharet chāyāśuṣkaṃ prakurvīta cūrṇitaṃ paṭaśodhitam  k karṣamātraṃ lihecchuddhaḥ kṣaudrājyābhyāṃ dinodaye valīpalitanirmukto vatsarājjāyate naraḥ  k brahmavṛkṣamūlaguptadhātrīkalpaḥatisthūlataraṃ dīrghaṃ bhedayedbrahmabhūruham mūle trihastaśeṣaṃ ca tadagre gartam āracet  k dhātrīphalāni pakvāni tatra sampūrayetpriye tacchinnakāṣṭhaśeṣeṇa tadgartaṃ ca nirodhayet  k kuśaiḥ saṃveṣṭayetsamyag ā mūlāgraṃ ca lepayet mṛdgomayābhyāṃ matimāṃstato vastreṇa veṣṭayet  k punarmṛdgomayābhyāṃ ca lepayecchoṣayetsudhīḥ samyak śuṣke ca paritaḥ karīṣaiḥ paripūrayet  k dahettaṃ śītalībhūte sāndraṃ tatphalamāharet bhāṇḍe kṣaudrājyabharite kṣipeddhātrīphalaṃ ca tat  k bhūgṛhe vā nivāte vā pradeśe ca vasansukhī yatheṣṭaṃ bhakṣayennityaṃ kṣīrāhārī jitendriyaḥ  k ṣaṇmāsātpaśyati chidraṃ nidhānāni ca bhūtale tyajettvacaṃ sarpa iva jīvedbrahmayugaṃ naraḥ  k  śvetabrahmavṛkṣakalpaḥśvetabrahmavṛkṣapañcāṅgakalpaḥcūrṇayecchvetapālāśapañcāṅgaṃ śoṣayetpriye chāyāyāṃ vastragalitaṃ madhunā ca lihetpriye  k karṣamātraṃ trimāsāntar jarāmṛtyuṃ jayennaraḥ saṃvatsarācca brahmāyuḥ siddhaḥ sarvagato bhavet  k śvetabrahmabījakalpaḥśvetapālāśabījāni caikaikāni samāharet ajāghṛtenānudinaṃ māsānmṛtyuṃ jarāṃ jayet  k saṃvatsarād brahmayugaṃ jīvet siddhipurogamaḥ ye proktā raktapālāśatailatvakparṇakādiṣu  k te guṇāḥ śvetapālāśe santi sādhakasiddhidāḥ brahmavṛkṣakalpasiddhiḥvakṣyāmi brahmavṛkṣasya kalpasiddhiṃ manum  k oṃ hrīṃ amṛtaṃ kuru kuru amṛtamālinyai namaḥ pūrvaṃ viṃśatisāhasraṃ puraścaraṇamācaret sudhākumbhavarākṣasragjñānamudrāṃ karāṃbujaiḥ  k bibhrāṇāṃ mauktikaṃ pāśaṃ dhyāyedamṛtamālinīm grahaṇeṣṭottaraśataṃ bhakṣayetsaptavārakam  k candrasūryoparāgādikāleṣvaṣṭasahasrakam mantraṃ vinā na siddhiḥ syātkalpakoṭiśatairapi  k samantre śīghrasiddhiḥ syāccarenmantrapuraḥsaraḥ  muṇḍīkalpaḥatha muṇḍīṃ pravakṣyāmi sādhakeṣṭārthadāyinīm  k caturvidhā bhavet ca raktā pītā sitāsitā puṣyārke pūrṇamāsyāṃ vā revatyāṃ śravaṇepi vā  k uparāgādikāle vā siddhayogeṣu vā haret kaidārīṃ muṇḍinīṃ tāṃ ca balipūjanapūrvakam  k samāharetkṛtasnāno maunī mantraṃ samuccaran oṃ amṛtodbhavāya amṛtaṃ kuru kuru svāhā hrīṃ saḥ mantraṃ dvādaśasāhasraṃ puraścaryāṃ samācaret  k mūlaṃ nālaṃ phalaṃ puṣpaṃ patraṃ pañcāṅgam īritam sa pañcāṅgaṃ harenmuṇḍīṃ samyak śītena vāriṇā  k prakṣālya śoṣayettāṃ ca chāyāyāṃ cūrṇayettataḥ vastreṇa śodhayetkumbhe nūtane sthāpayetkramāt  k viśuddhadehastaccūrṇaṃ karṣaṃ gopayasā saha pibejjīrṇe ca bhaiṣajye ghṛtamādau pibennaraḥ  k tato bhuñjīta lavaṇatailāmlādivivarjitam ghṛtapakvaṃ samadhuraṃ ṣaṣṭikānnaṃ payodhikam  k ṣaṇmāsājjāyate siddhistvacaṃ sarpa iva tyajet palitādivinirmukto divyadṛṣṭirdṛḍhaṃ vapuḥ  k mattanāgabalo dhīro yuvā darpavigrahaḥ saṃvatsarāt sarvasiddhir bhavedbrahmāyuṣo naraḥ  k ghṛtopayuktā sā muṇḍī pūrvaphaladā bhavet  devadālīkalpaḥatha vakṣyāmyahaṃ devi devadālīrasāyanam  k śvetā kṛṣṇā ca pītā ca devadālī tridhā matā śvetā rogapraśamanī kṛṣṇā pītā viśeṣataḥ  k rasāyane ca phaladā lohakarmaṇi pārvati candrasūryoparāgeṣu pūrṇimāyāṃ surārcite  k trayodaśyāṃ kṛṣṇapakṣe pañcamyāṃ vā yathāvidhi śubhāhe śubhanakṣatre cāharenmantrapūrvakam  k oṃ amṛtagaṇarudragaṇāntāya svāhā aṣṭottaraśataṃ japtvā balipūrvaṃ samāharet oṃ namo bhagavate rudrāya phaṭ svāhā sādhakasya śikhābandhanamantraḥ devadālyāśca pañcāṅgaṃ chāyāyāṃ śoṣayetsudhīḥ  k vastreṇa śodhayetsamyaggavyakṣīreṇa bhakṣayet pacettāṃ lauhapātreṇa tato mandāgninā sudhīḥ  k madhvājyābhyāṃ lihetkarṣaṃ śuddhātmā saptavāsaram tasya divyā bhavetprajñā rogahṛnmāsasevayā  k dvimāsabhakṣaṇenaiva nidhyādiṃ paśyati dhruvam dhātrīphalarasaṃ kṣaudraṃ devadālīrasaṃ ghṛtam  k pratyekaṃ karṣamātraṃ syātpratyahaṃ ca pibellaghu ekaviṃśaddinādūrdhvaṃ medhāvī śrutadhārakaḥ  k pañcāṅgaṃ cūrṇayeddevadālyā vastreṇa śodhayet śivāmbunā vā payasā gomūtrairvā pibetsadā  k pūrvavatsiddhidā sā syātsarvakuṣṭhāpahāriṇī kāmilāplīhapavanaśūlaṃ hanti bhagandarān  k tadraso gandhakopetaḥ sarvalohaṃ vilāpayet badhnāti ca rasaṃ samyak samaṃ mūrchati tatkṣaṇāt  k gandharvalajjāgāndhārīdevadālīrasastathā lepanaṃ meṣatailena stambhayedagnimujjvalam  k bījāni devadālyāśca saguḍāni ca mardayet tena vartiṃ prakurvīta arśoghnī syādgudāṅkure  k rasena devadālyāśca nayanaṃ tvañjayennaraḥ paśyatyasau bhūtajālaṃ tasmai sarvaṃ prayacchati  k ghṛtaṃ dhātrīphalarasaṃ devadālīrasaṃ madhu rasaṃ ca lakṣmaṇāyāśca sarvamekapalaṃ pibet  k tridinam ṛtukāle tu strīṇāṃ putrapradāyakam devadālīrasaṃ kṣīraṃ madhvājyābhyāṃ samaṃ lihet  k puṃsaḥ komalabījānāṃ bījaṃ garbhapradaṃ bhavet bhṛṅgarāḍ vākucī vahniḥ sarpākṣī devadālikam  k śivāmbunā cānudinaṃ pibetkarṣaṃ maheśvari dharitryāḥ paśyati chidraṃ varṣānmṛtyuṃ jarāṃ jayet  k punarnavādevadālyoḥ palaṃ kṣīrayutaṃ pibet śivāmbunā devadālīṃ sasarpākṣīpalaṃ pibet  k pūrvavajjāyate siddhiḥ śīghrameva varānane śivāṃbunā devadālyā nirguṇḍyāśca palaṃ pibet  k saṃvatsarājjarāṃ hanyājjīvedācandratārakam oṃ amṛtaṃ kuru kuru amṛteśvarāya svāhā etanmantraṃ japedādau devadālyupayogake  k  śvetārkakalpaḥśvetārkamūlakalpaḥatha śvetārkamūlasya kalpaṃ vakṣyāmyahaṃ śṛṇu śvetārkamūlaṃ puṣyarkṣe gṛhītvā kāṣṭhavarjitam  k śuddhāṃ tvacaṃ ca chāyāyāṃ śoṣayetpaṭaśodhitam cūrṇaṃ kṛtvā karṣamekaṃ sevyaṃ gopayasā saha  k paladvayena ṣaṇmāsātsarvavyādhīñjarāṃ haret saṃvatsarādbrahmadinatrayaṃ jīvenna saṃśayaḥ  k śvetārkaparṇakalpaḥśvetārkaparṇasvarasaṃ bhṛṅgarājarasaṃ samam ekīkṛtyātape śoṣyaṃ yāvaccūrṇatvamāpnuyāt  k caturguṇe gavāṃ kṣīre tatpacenmṛduvahninā yāvatpiṇḍaṃ bhavettāvatsevyaṃ tatkarṣamātrakam  k gavāṃ kṣīraṃ palaṃ peyaṃ pūrvavatphalamāpnuyāt oṃ āṃ haṃsamālini svāhā ayaṃ bhakṣaṇamantraḥ  hastikarṇīkalpaḥhastikarṇīpatrakalpaḥathenduvārasaṃyuktatrayodaśyāṃ samāharet  k hastikarṇīpalāśāni chāyāśuṣkāṇi cūrṇayet palaṃ sevyaṃ gavāṃ kṣīraṃ varṣānmṛtyuṃ jarāṃ jayet  k jīvedbrahmāyuṣaṃ martyaḥ siddhasādhyādisevitaḥ hastikarṇīpañcāṅgakalpaḥpañcāṅgaṃ hastikarṇyāśca kuryācchāyāviśoṣitam  k māsaikamudakaiḥ sārdhaṃ karṣaṃ pratyahamaśnuyāt sauvīradadhidugdhājyatakrakṣaudrairyathākramam  k ekaikaṃ pratimāsaṃ ca sevyaṃ varṣācca sidhyati jīvedbrahmadinaṃ siddho vajrakāyo mahābalaḥ  k oṃ amṛtāya amṛtaṃ gṛhṇāmi svāhā ayaṃ grahaṇamantraḥ amṛtakuṭījātānām amṛtaṃ kuru kuru svāhā anena mantreṇa pūjayet oṃ amṛtodbhavāya amṛtaṃ kuru kuru nityaṃ namo namaḥ ayaṃ bhakṣaṇamantraḥ  rudantīkalpaḥatha vakṣyāmyahaṃ divyaṃ rudantīkalpamuttamam caṇapatropamaiḥ patraiḥ puṣpairapi ca tādṛśaiḥ  k rudantī nāma vikhyātā hyadhastājjalavarṣiṇī roditīva janāndṛṣṭvā mriyamāṇāngadākulān  k caturvidhā ca sā jñeyā pītā raktā sitāsitā śuklapakṣe śubhadine rudantīṃ tāṃ samāharet  k samūlāṃ śoṣayeddhīmān chāyāyāṃ vastraśodhitām viśuddhadehaḥ seveta biḍālapadamātrakam  k kṣaudrājyābhyāmanudinaṃ bhuktiḥ kṣīrājyasaṃyutā jīrṇāyāṃ saṃyamī bhūtvā varṣāttejobalānvitaḥ  k paramāyurbhavenmartyo jarāvyādhivivarjitaḥ tailaṃ katakamūlotthaṃ kuryātpātālayantrake  k garbhayantrethavā kṣālyaṃ pañcāśadvāramambunā nālikerāmbunā vātha kṛtvetthaṃ tailaśodhanam  k pañcāṅgaṃ ca rudantyāśca chāyāśuṣkaṃ vicūrṇayet tadardhaṃ musalīcūrṇaṃ musalyardhapalatrayam  k etattricūrṇaṃ saṃmiśraṃ karṣaṃ katakatailataḥ lihedanudinaṃ śuddhastadvṛddhiḥ syātpalāvadhi  k saṃvatsarādvajrakāyaḥ sa jīvedbrahmaṇo dinam  nirguṇḍīkalpaḥnirguṇḍīmūlakalpaḥatha vacmi śubhaṃ divyaṃ nirguṇḍīkalpamuttamam  k prātaḥ puṣyaravau grāhyā nirguṇḍīmūlasaṃbhavā tvak śoṣaṇīyā chāyāyāṃ taccūrṇaṃ karṣamātrakam  k palamātrājamūtreṇa pibecchuddho nuvāsaram ṣaṇmāsād divyadehaḥ syānmattanāgabalānvitaḥ  k madhvājyakṣīralulitaṃ taccūrṇaṃ snigdhabhāṇḍake pidhāya dhānyarāśau tu māsamekaṃ tu nikṣipet  k māsānte tatsamuddhṛtya śuddhāṅgo dvipalaṃ sadā seveta varṣaparyantaṃ jīvedācandratārakam  k athavārdhapalaṃ cūrṇaṃ tadīyaṃ saghṛtaṃ pibet pūrvavajjāyate siddhirjarārogavivarjitaḥ  k vacāmuṇḍīnimbavarāguḍūcībhṛṅgarāṭ samāḥ eṣāṃ samāṃśaṃ saṃyojya nirguṇḍīmūlacūrṇataḥ  k kṣaudrājyābhyāṃ liheddhastādanvahaṃ palamātrakam āyurviriñcitridinaṃ bhavenmṛtyujarojjhitam  k nirguṇḍīmūlacūrṇaṃ tu krimighnakaṭukaiḥ samam palamātramajākṣīrairnityaṃ śuddhaḥ pibedbudhaḥ  k valīpalitanirmukto nirgadaḥ syāttrimāsataḥ nirguṇḍīpatrakalpaḥnirguṇḍīpatrajadrāvaṃ bhāṇḍe mṛdvagninā pacet  k guḍavatpākamāpannaṃ taṃ pibenniṣkamātrakam dine dine niṣkavṛddhiryāvaddvipalikaṃ bhavet  k tena vāntirvirekaḥ syānniryānti krimayaḥ param apānato dehagatā mukhanāsākṣikarṇataḥ  k kṣayakuṣṭhādirogāśca naśyanti munivāsarāt māsatraye jarāṃ hanti jīvedvarṣaśatatrayam  k nirguṇḍīpañcāṅgakalpaḥpañcāṅgacūrṇaṃ nirguṇḍyāstilatailena sevitam niṣkādipalaparyantaṃ trimāsena jarāṃ jayet  k aśītiṃ vātajānrogān kuṣṭhānapi galāmayān āsyārtyupakuśādīṃśca jayettatparṇacarvaṇāt  k sindhuvārakapañcāṅgacūrṇaṃ madhughṛtaplutam palamātraṃ lihetprātastato jīrṇe gavāṃ payaḥ  k pibed yathānalabalaṃ bhuñjītāgnau krameṇa ca nirvāte nivaseddhīmānsiddhimāpnoti vatsarāt  k siddhadehasya pūrveṇa mriyete viṣapāradau kāle kāle yathāprāptaṃ pañcāṅgaṃ sindhuvārakāt  k chāyāyāṃ śoṣitaṃ cūrṇaṃ trimadhutriphalāyutam snigdhabhāṇḍe dhānyarāśau trimāsaṃ sthāpayettataḥ  k niṣkādipalaparyantaṃ sevetākarṣakaṃ sudhīḥ sarvavyādhivinirmukto jarāmaraṇavarjitaḥ  k oṃ namo māyāgaṇapataye kuberāya svāhā ayaṃ bhakṣaṇamantraḥ  śunakaśālmalīkalpaḥatha vakṣyāmi deveśi kalpaṃ śunakaśālmaleḥ aṣṭamyāṃ kṛṣṇapakṣasya snātvā rātrau samāhitaḥ  k āveṣṭya kṛṣṇasūtraiśca vṛkṣaṃ śunakaśālmalim tatrāghoraṃ japeddhīraḥ sahasravasusaṃmitam  k  śunakaśālmalīmūlakalpaḥtanmūlavalkalaṃ grāhyaṃ chāyāyāṃ śoṣayettataḥ cūrṇaṃ kṛtvā tu madhvājyaiḥ khādetprātaḥ palaṃ palam  k varṣādvalijarāmuktaḥ sa jīved brahmaṇo dinam śunakaśālmalīpuṣpakalpaḥtasyāṣṭādaśa puṣpāṇi gokṣīre ṣṭapale pacet  k puṣpavarjyaṃ pibetkṣāramevaṃ ca prativāsaram māsena divyadehaḥ syājjīved brahmadinatrayam  k śunakaśālmalīphalakalpaḥtatphalaṃ tu gavāṃ kṣīre pācayetkāntapātrake phalaṃ tyaktvā pibetkṣīraṃ dīptegnau kṣīrabhojanam  k māsaṣaṭkaprayogeṇa divyadeho bhavennaraḥ jīvetkalpāntaparyantaṃ vāyuvegī mahābalaḥ  k tasya mūtrapurīṣābhyāṃ śulbaṃ svarṇaṃ bhaveddhruvam  pathyākalpaḥpathyotpattiḥathātaḥ sampravakṣyāmi pathyākalpam anūpamam  k yena rogā vinaśyanti sidhyanti ca manorathāḥ pītvāmṛtaṃ śacīnāthaḥ prītyā śacyai samāpibat  k tayor hṛṣṭamukhāmbhojagalitāmṛtabindavaḥ saptadhā bhuvi te jātā mahāvīryāḥ sthirāyuṣaḥ  k te saptadeśeṣūtpannāḥ saptadhā nāma dhārakāḥ vindhyadeśe kānyakubje saurāṣṭre himavadgirau  k gaṅgātaṭe ca kāśmīre vainyadeśe yathākramam vijayā rohiṇī caiva pūtā syāttrivṛtāmṛtā  k jīvantī tvabhayā jātā deśe deśe yathākramam uttamā madhyamā nīcāḥ svayaṃ pakvāstu śobhanāḥ  k harītakyāṃ rasāḥ pañca vidyante lavaṇojjhitāḥ svādvamlatiktakaṭukatuvarāśca yathākramam  k syur majjasnāyuvṛntatvaṅmāṃseṣu kramaśo rasāḥ alābukarṇī vṛttā ca caturaṅgyalpacarmakā  k pañcāsrā māṃsalā svarṇavarṇā kṛṣṇā smṛtāḥ kramāt yā majjantī jale grāhyā gurvī snigdhā ghanāghanāḥ  k dvikarṣamātrā sā śreṣṭhā karṣamātrā tu madhyamā ardhakarṣā bhavennīcā pathyā phalamudāhṛtam  k krimijuṣṭā vahnidagdhā naṣṭā paṅkajalārdritā sphuṭitā coṣarasthā ca varjanīyā harītakī  k pathyākalpaḥśuddhadeśe puṇyadine grahaṇe candrasūryayoḥ gandhādyaiḥ pūjayitvādau prārthayitvā japetsudhīḥ  k gāyatrīśatam āvṛttya pathyāmevaṃ samāharet śuṇṭhyā vātha guḍenāpi saindhavenāthavā śivām  k seveta dīpanaṃ tena karotyāmavināśanam kṣaudreṇa vā guḍenāpi pippalyā nāgareṇa vā  k saindhavenāthavā sevyā śuddhāṅgaḥ prativāsaram dve dve pathye dvādaśābdaṃ tena jīvecchataṃ samāḥ  k dviniṣkacūrṇaṃ pathyāyā niṣkaikaṃ lohabhasma ca lolayitvā goghṛtena kāntapātre ca lepayet  k adhomukhīkṛtaṃ pātraṃ sthāpayettaddivāniśam prātaḥ śuddhavapurlehyaṃ jarāṃ mṛtyuṃ jayetsudhīḥ  k śālmalīṃ chidrayitvādau tadantarnikṣipecchivāḥ ā ṣaṇmāsaṃ parastāstu grāhyā caikaikaśonvaham  k seveta pathyāṃ śuddhāṅgastasya mṛtyurjarā na hi  āmalakīkalpaḥatha vakṣyāmi deveśi kalpamāmalakībhavam  k caitrādau grāhayeddhātryāḥ supakvāni phalāni ca harītakīvad grāhyāni chāyāśuṣkāṇi cūrṇayet  k karṣaṃ jalena vājyena madhunā vā phalaṃ niśi vardhayejjāṭharaṃ vahnimindriyāṇāṃ prasādakṛt  k dhātrīcūrṇaṃ lohabhasma kṣaudrājyālulitaṃ lihet valīpalitamṛtyughnaṃ vatsarātpūrvavadvidhiḥ  k kṣīrapakvaṃ ca tadbhakṣyaṃ pūrvavatsiddhidāyakaḥ dhātrīcūrṇaṃ bhṛṅgacūrṇaṃ madhvājyasahitaṃ lihet  k valīpalitanirmukto vatsarādbhavati dhruvam niṃbāmalakayoścūrṇaṃ madhvājyasahitaṃ lihet  k pūrvavacca phalaṃ devi nātra kāryā vicāraṇā  triphalākalpaḥatha bravīmi te devi triphalāyā rasāyanam  k ekaṃ harītakībhāgaṃ dvibhāgaṃ ca vibhītakam caturbhāgaṃ tathā dhātrī sarvamekatra cūrṇayet  k pippalyā vā tugākṣīryā saindhavairmadhukena vā kṣaudreṇa vā sarpiṣā vā vacayā sitayāthavā  k suvarṇai rajataiḥ śulbair vaṅgair nāgaistathāyasaiḥ saṃyuktā triphalā līḍhā jarāmaraṇanāśinī  k triphalāyāḥ samāṃśāstu yojyāścaikaikaśastu tāḥ pippalyādyāstu sauvarṇabhasmādīnāṃ ca kathyate  k sauvarṇaṃ paṇamātraṃ ca dvipaṇaṃ rājataṃ bhavet paṇārdhaṃ śulbacūrṇaṃ ca dvipaṇaṃ nāgavaṅgajam  k cūrṇaṃ tathāyasaṃ proktaṃ paṇapañcakamātrakam evaṃ yas triphalāsevī jīvedācandratārakam  k ekāṃ harītakīṃ prātarbhukteḥ prāg dvivibhītakam caturāmalakaṃ rātrau sarve te ghṛtapācitāḥ  k sevetāvatsaraṃ dhīmānvalīpalitavarjitaḥ annodakena saṃpeṣya kāntapātre lihenniśi  k sakṣaudraṃ tallihetprātarāyurārogyavardhanam triphalāṃ bhāvayetpūrvaṃ khadirāsanayūṣataḥ  k triḥ saptavāraṃ deveśi tataḥ kṣaudraghṛtāplutām sevetānudinaṃ karṣaṃ varṣādindrāyuṣo bhavet  k viḍaṅgabhṛṅgakhadirabrahmavṛkṣarasaiḥ pṛthak pṛthaksaptadinaṃ gharme bhāvayettriphalāṃ priye  k bhakṣayedguḍasarpirbhyāṃ karṣaṃ varṣātsuropamaḥ triphalāyāḥ śataphalaṃ cūrṇaṃ bhṛṅgarasaiḥ purā  k triḥ saptavāsaraṃ bhāvyaṃ lihenmadhughṛtānvitam palārdhaṃ pratyahaṃ prātarjīrṇedyād dadhibhaktakam  k varṣātprasannadṛṣṭiśca jīvet ṣaṭśatavatsaram mahābalaḥ kṛṣṇakeśaḥ smṛtibuddhisamanvitaḥ  k yuvā śatastrīrantā ca dhīraḥ sa subhago bhavet  śuṇṭhīkalpaḥatha vakṣyāmi girije divyaṃ śuṇṭhīrasāyanam  k śreṣṭhaṃ nāgaramādāya cūrṇayet paṭagālitam guḍaṃ cāsya samaṃ yojyaṃ madhunā goghṛtena ca  k snigdhabhāṇḍe vinikṣipya dhānyarāśau suyantritam dvimaṇḍalāt samāhṛtya śuddhāṅgaḥ puṇyavāsare  k karṣaṃ karṣaṃ lihennityaṃ saptāhādrogavarjitaḥ ṣaṇmāsamupabhuñjāno jīvedvarṣaśatadvayam  k buddhyā vācaspatisamaḥ purāṇāgamaśāstravit mayānubhūtaṃ deveśi kathitaṃ tava sauhṛdāt  k  pippalīkalpaḥatha priye pravakṣyāmi pippalīnāṃ rasāyanam pippalīṃ śodhayetpūrvaṃ kiṃśukakṣāravāriṇā  k saptadhā ca tataḥ kuryāttāsāṃ ca ghṛtabharjanam tataḥ seveta śuddhāṅgaḥ pañcāṣṭau daśa saptadhā  k varṣamekaṃ tu madhvājyai rogāstasya na santi ca valīpalitanirmukto jīvecca śaradaḥ śatam  k prātaḥ prāgbhojanātpaścādbhakṣayet tritripippalīḥ varṣādvyādhiṃ jarāṃ hanti śatāyuṣyamavāpnuyāt  k ekadvitrikrameṇaiva vardhayeddaśavāsaram hrāsayetpippalīstadvaddhrāsavṛddhī punaḥ punaḥ  k gokṣīreṇa yutaṃ yāvatpippalīnāṃ sahasrakam tāvatseveta śuddhāṅgo jarārogavivarjitaḥ  k ajākṣīreṇa saṃpeṣya pibedyuktā balādhikā kṣīraśṛtā madhyaphalā pūrvavaddhrāsavṛddhayaḥ  k yāvatsahasradvitayaṃ tāvatsevyaṃ rasāyanam kāsaśvāsakṣayāḥ pāṇḍuplīhaśoṇitamārutāḥ  k mehārśograhaṇīśophahidhmavamigalagrahāḥ rasāyanena pippalyā naśyanti viṣamajvarāḥ  k jīvedvarṣaśataṃ pūrṇaṃ valīpalitavarjitaḥ  citrakakalpaḥatha citrakakalpaṃ te vakṣyāmi śṛṇu pārvati  k citrakastrividho jñeyaḥ kṛṣṇo raktaḥ sitaḥ śive kṛṣṇo rasāyane rakto lohe roge sito bhavet  k śreṣṭhamadhyakanīyāṃso na hemante samāharet vasante kṛṣṇapañcamyāṃ kṛṣṇāmbaradharaḥ śuciḥ  k kṛṣṇagandhākṣataiḥ puṣpaiḥ pūjayetkṛṣṇasūtrakaiḥ pariveṣṭya ca pūrvedyurdadyāt kṛṣṇaudanaṃ balim  k prātarmaunī khanecchuddhaḥ samūlaṃ citrakaṃ haret na goghrātaṃ padā spṛṣṭaṃ śucau deśe vinikṣipet  k kṣiptaṃ kṣīrāntare kṛṣṇaṃ vahnau kṣīraṃ tu kṛṣṇati raktacitraṃ parīkṣyaivaṃ kṣīraṃ raktatvamāpnuyāt  k evaṃ ca raktacitrasya raktapuṣpākṣatādibhiḥ kṛṣṇaṃ vā lohitaṃ vāpi samūlamapi khaṇḍayet  k saptadhāmalakāmbhobhir bhāvayecchoṣayet kramāt saṃcūrṇya tārkṣītālatvakcitrakatriphalāḥ samāḥ  k eṣāṃ samaṃ cāgnicūrṇaṃ sarvaṃ bhāṇḍe nave kṣipet tataḥ śuddhaḥ śubhadine niṣkaṃ niṣkaṃ ghṛtāplutam  k bhakṣayenmāsamātreṇa vraṇakuṣṭhādikṛntanam dantakeśanakhā yānti patanaṃ ca punarbhavam  k valīpalitanirmukto jīvecca śaradaḥ śatam evaṃ ca raktacitrasya yojanā ca phalaṃ tathā  k  bhallātakīkalpaḥatha bhallātakīkalpaṃ śṛṇu vakṣyāmi pārvati pakvaṃ navaṃ sutīkṣṇaṃ ca bhallātakaphalaṃ haret  k gokṣīre phalamekaṃ tu sūcībhinnaṃ pacetsudhīḥ madhvājyaśarkarāyuktaṃ phalaṃ tyaktvā payaḥ pibet  k ekadvitrikrameṇaivaṃ vardhayedekaviṃśatim phalāni ca dinānyekaviṃśatiḥ kramaśaḥ priye  k sarve rogā vinaśyanti ṣaṇmāsāddivyavigrahaḥ  bhūmikadambakalpaḥatha bhūmikadambasya kalpaṃ vakṣyāmi pārvati  k trividhaḥ sa tu vijñeyaḥ śveto raktaśca mecakaḥ śuklapakṣe ca puṣyārke vidhivattaṃ samāharet  k samūlaṃ śoṣayettaṃ ca chāyāyāṃ cūrṇayettataḥ taccūrṇaṃ karṣamājyena lihecchuddhavapuḥ priye  k tasmiñjīrṇe prakurvīta kṣīrānnaṃ vijitendriyaḥ naśyanti valayastasya ṣaṇmāsātpalitāni ca  k saṃvatsaraprayogeṇa jīvedvarṣaśatatrayam  punarnavākalpaḥdivyaṃ punarnavākalpaṃ vakṣyāmi śṛṇu pārvati  k punarnavākhyā dvividhā lohitā dhavalā tathā rase rasāyane śvetā roge raktā praśasyate  k puṣyārke śvetaśophaghnīṃ samūlāmāharetsudhīḥ chāyāśuṣkaṃ cūrṇayitvā gokṣīreṇa palārdhakam  k palaṃ vātha pibetprātaḥ śuddhāṅgo vatsarāvadhi yuvā bhavati vṛddhopi sa jīveccharadaḥ śatam  k gokṣīreṇa ca tanmūlaṃ kṣīrakṣīṇaṃ pacetpriye cūrṇīkṛtya ca tanmūlaṃ pakvīkṛtaguḍe samam  k goghṛtaṃ ca kṣipettatra tvekīkṛtyāvatārayet palaṃ cānudinaṃ lehyaṃ kṣīrānnāśī jitendriyaḥ  k saṃvatsaraprayogeṇa valīpalitavarjitaḥ tatsevakasya naśyanti viṣāṇi vividhāni ca  k tvagdoṣaḥ kaphapāṇḍvādyā audarā gulmapāyujāḥ naśyanti sakalā rogāśchardihikkākṣikarṇajāḥ  k puṣpitāṃ phalitāṃ pakvām ādāya ca punarnavām khaṇḍitāṃ nāgarakvāthasusvinnāṃ kṣīrapeṣitām  k pibeddivā ca cūrṇānte niśi kṣīraghṛtāśanaḥ ṣaṇmāsāt siddhimāpnoti yoṣicchatarato bhavet  k  bhṛṅgarājakalpaḥatha śrībhṛṅgarājasya kalpaṃ vacmi maheśvari samūlaṃ tacca puṣyārke samāhṛtyātha śoṣayet  k chāyāyāṃ pūrṇitaṃ kṛtvā karṣaṃ sauvīraloḍitam prātaḥ pibecchuddhadeho māsādrogānvyapohati  k tataḥ ṣaṇmāsayogena valīpalitakhaṇḍanam ghṛtakṣīrāśano nityaṃ jīvedvarṣaśatatrayam  k yuktaḥ kṛṣṇatilair ardhair bhṛṅgarājasya pallavam upayuñjīta ṣaṇmāsaṃ valīpalitakṛntanam  k bhṛṅgarājaphalaṃ puṣpaṃ patraṃ mūlaṃ ca cūrṇayet etaccūrṇasya sadṛśāṃścitrādyānparikalpayet  k citraviśvakaṇābilvapathyādhātrīviḍaṅgakam marīcaṃ vyādhighātaṃ ca cakramardasya bījakam  k lodhrasarṣaparājyaśca cūrṇitāśca samāhṛtāḥ ekīkṛtyaiva bhṛṅgasya rasena paribhāvayet  k saptadhā ca tataḥ sarvaṃ cūrṇīkṛtya punaḥ priye karṣaṃ gopayasā sārdhaṃ śuddhakoṣṭho lihetpriye  k ṣaṇmāsājjāyate siddhirvalīpalitavarjitaḥ pūrvoktavadvidhiḥ proktaḥ svarṇabhṛṅgasya pārvati  k oṃ namo bhagavate rudrāya tiṣṭha tiṣṭha saṃgṛhāṇa svāhā ayaṃ grahaṇamantraḥ oṃ namo rudrāya amṛtātmane svāhā ayam āloḍanamantraḥ oṃ uttiṣṭhottiṣṭha kalyāṇi svāhā ayaṃ bhakṣaṇamantraḥ  kumārīkalpaḥatha vakṣyāmyahaṃ devi kumārīkalpamuttamam nadītīrethavā grāme nagarebdhitaṭethavā  k mṛdukarṇakapatrāṇi pītānyahisamāni ca pravālasamapuṣpāṇi sakledahastīni ca  k yasyāḥ patrāṇi tiṣṭhanti sā kumārīti kathyate śuciḥ puṇyadine kanyāṃ sopavāsaḥ samāharet  k arcayitvā baliṃ dattvā kumārīṃ siddhidāyinīm śuddhakoṣṭhaḥ prage khādeccaturaṅgulamātrataḥ  k evaṃ māsaṃ tataḥ khādyaṃ yathā vṛddhiḥ śanaiḥ śanaiḥ atyantaṃ varjayenmadhyaṃ khādyaṃ bhavati sarvadā  k svaśaktyanuguṇaṃ sevyaṃ svecchāhāravihāravān snigdhairmāṃsarasakṣīrairyuktyā sevyā kumārikā  k haratyakhilarogāṃśca rājayakṣmādikānpriye kinnaraiḥ sadṛśaṃ gāyed gṛdhradṛṣṭirmahābalaḥ  k snigdhakeśaśca matimān bālādityasamaprabhaḥ daśanāgabalopetaḥ samīrasadṛśo gatau  k valīpalitanirmuktaḥ ṣoḍaśābdavayā bhavet evaṃ varṣaprayogeṇa bhavatyetair guṇairyutaḥ  k yastu dvādaśavarṣāntaṃ seveta sa surāsuraiḥ mahoragairavadhyaśca triṃśannāgabalānvitaḥ  k mayūradṛṣṭiḥ sarvajñaḥ sarvaśāstraviśāradaḥ vidyādharo bhavenmartyo nātra kāryā vicāraṇā  k kumāryā dalamādāya hastarkṣe sādhakehani prātaḥ pratyahamāsvādya śuciragnibalaṃ yathā  k tanmajjāṃ vā lihedyastu madhvājyavyoṣasaṃyutām māsaṃ seveta niyamātsarvarogaiḥ pramucyate  k ṣaṇmāsamupayuñjāno valīpalitavarjitaḥ tasyāḥ kledaṃ samānīya vyoṣakṣaudrājyasaṃyutam  k svinnaṃ mṛdvagninā sevyaṃ kṣīrāhāro jitendriyaḥ māsādrogā vinaśyanti dvimāsāddṛḍhavigrahaḥ  k divyadṛṣṭiśca tejasvī dvimāsād dviṣahṛdbhavet ṣaṇmāsayogād vṛddhopi yuvā syātsatyamīśvari  k evaṃ varṣopayogena jīveddviśatavatsaram tasyā dalaṃ yugaiḥ sārdhaṃ bhakṣayecchuddhakoṣṭhavān  k valīpalitanāśaḥ syādvatsarānnātra saṃśayaḥ  nīlīkalpaḥatha devi pravakṣyāmi mahānīlīrasāyanam  k puṣyārke śucirādadyānmahānīlīṃ vidhānataḥ mūlapuṣpaphalopetāṃ chāyāyāṃ śoṣayetpriye  k paṭacūrṇaṃ dviniṣkaṃ syānniṣkamabhraṃ ca yojayet sarvaṃ ca madhunāloḍya snigdhabhāṇḍe vinikṣipet  k dhānyarāśau nyasenmāsam uddhṛtya ca tataḥ priye śuddhakoṣṭho lihetprātarbiḍālapadamātrakam  k ṣaṇmāsājjāyate martyo valīpalitavarjitaḥ mahānīlīṃ ca kṛṣṇābhraṃ musalīmamṛtālatām  k samāṃśaṃ cūrṇitānkṛtvā madhunā karṣam ālihet evaṃ varṣopayogena jīrṇopi taruṇāyate  k balavānmatimāndhīro jīvedvarṣaśatadvayam abhrakaṃ ca kumārīṃ ca kākajaṅghāṃ śatāvarīm  k etatsamāṃ mahānīlīṃ cūrṇayet snigdhabhāṇḍake madhunā sahitaṃ saptarātryante ca samuddharet  k karṣaṃ lihetkṣīrabhojī varṣādvalijarāṃ jayet  musalīkalpaḥatha bravīmi deveśi musalīkalpamuttamam  k svarṇapuṣpī ca kharjūrapatravat patraśobhitā antaḥ śvetā ca nārācamūlā sā musalī smṛtā  k tanmūlaṃ ca samuddhṛtya chāyāśuṣkaṃ ca cūrṇayet karṣaṃ madhvājyalulitaṃ prātaḥ śuddhatanurlihet  k jīrṇe dugdhānnabhojī syādrūkṣānnaṃ varjayet priye ṣaṣṭhe māsi bhavedbālo vṛddhopi balabuddhimān  k payasā musalīcūrṇaṃ dadhnā vāpi pibecchuciḥ varṣād yauvanam āpnoti śatastrīgamane paṭuḥ  k  indravallīkalpaḥathendravallīkalpaṃ ca vyākhyāmi śṛṇu pārvati mayoditā surendrasya daityānāṃ vijayāya ca  k tadā prabhṛti lokeṣu khyātā sā cendravallikā tāmimāṃ bhajatāṃ puṃsāṃ dehasiddhirbhaveddhruvam  k samūlāṃ tāṃ samuddhṛtya chāyāśuṣkāṃ vicūrṇayet taccūrṇaṃ dvādaśapalaṃ vacācūrṇaṃ ca tatsamam  k vraṇaghnīcūrṇam etasya samāṃśaṃ trikaṭūdbhavam ṣaṭpalaṃ sarvamekatra kṛtvā bhāṇḍe vinikṣipet  k karṣaṃ karṣaṃ madhuyutaṃ prātaḥ prātarlihetsadā ṣaṇmāsāt sarvarogaghnaṃ vatsarāddehasiddhidam  k bhūyo bhūyaśca ṣaṇmāsānnavaṃ cūrṇaṃ prakalpayet  jyotirdrumakalpaḥatha jyotirdrumasyāpi pañcāṅgānyāharet priye  k triḥ saptarātraṃ sakṣaudrāṇyāśrayeddhānyarāśike bhakṣayedroganirmuktastejasvī dehasiddhibhāk  k  aśvagandhākalpaḥathāśvagandhākandaṃ ca pautrīkoraṇṭayoḥ samam cūrṇitaṃ madhusarpirbhyāṃ karṣaṃ prātarlihecchuciḥ  k saṃvatsaraprayogeṇa triśatāyurbhavennaraḥ  jyotiṣmatīkalpaḥatha jyotiṣmatīkalpaṃ vakṣyāmi śṛṇu pārvati  k divyā jyotiṣmatī vallī taptakāñcanasannibhā bahupratānā svarṇābhā phalabījā śubhapradā  k āṣāḍhe śuklapakṣe ca śubharkṣe śubhavāsare kuṅkumāktena sūtreṇa tāṃ vallīṃ pariveṣṭayet  k raktagandhākṣataiḥ puṣpairarcayitvā praṇamya ca raktamālyāmbaradharaḥ kuṅkumāgarucarcitaḥ  k tāṃbūlacarvaṇaṃ kurvanhṛṣṭo niyatamānasaḥ abhīṣṭadevatāmantraistārāmantreṇa vārcayet  k abhīṣṭadevatāṃ dhyātvā tataścodaṅmukhaḥ priye pakvabījāni gṛhṇīyādātape śoṣayettataḥ  k tvagvarjyāni nidhāyādau cūrṇitāni viśeṣataḥ tebhyastailaṃ samāhṛtya tattailasadṛśaṃ payaḥ  k pādāṃśaṃ madhu saṃyojya tailaśeṣaṃ pacecchanaiḥ tasminkarpūratakkolatvagjātīphalameva ca  k etāni samabhāgāni cūrṇayitvā ca kovidaḥ tattailaṃ ṣoḍaśapalaṃ taccūrṇaṃ palamātrakam  k ekīkṛtyāvaloḍyātha snehabhāṇḍe vinikṣipet triḥ saptavāsaraṃ dhānyarāśau bhāṇḍe vinikṣipet  k daśāhamathavā triṃśatṣaṣṭirvā navatistathā adhikaṃ vā yathāyogaṃ paścāttailaṃ samāharet  k śuddhakoṣṭhaḥ śubhadine kṛtadevadvijārcanaḥ sūryodaye pibeddhīro binduvṛddhyā kramātpriye  k palāntaṃ sādhakastena niḥsaṃjñatvam avāpyate mandaṃ mandaṃ labdhasaṃjño muhuḥ krandati nandati  k rodityeva muhuḥ kṛcchrāllabdhasaṃjño bhavennaraḥ gokṣīraṃ pāyayetpaścātsakṣaudraṃ śrāntacetase  k kramādevaṃ bhavetsvasthaḥ sādhakosau na saṃśayaḥ ṣaṣṭikānnaṃ sagokṣīraṃ taile jīrṇe ca bhojanam  k evaṃ kuryātpratidinaṃ māsamekaṃ nirantaram māsātsūryasamaḥ sākṣāttejasā mantraśāstravit  k sāṅgopāṅgaśrutiṃ vetti tvanadhītopi mānavaḥ madhyāhne bhāskaraṃ paśyetpūrṇacandramivāparam  k vainateyasamā dṛṣṭirdivā paśyati tārakāḥ annavajjīryate kṣvelaṃ suptopyākarṇayeddhvanim  k aṣṭādaśavidhaṃ kuṣṭhaṃ sarvarogānvināśayet phalaṃ dvitīyamāsasya śṛṇu vakṣyāmi bhairavi  k gandharvoragarakṣobhiḥ sevyate tailasevakaḥ mahāpātakakartāro devatāpitṛnindakāḥ  k samayācārarahitās ta ete muktakilbiṣāḥ amuṣya sevayā muktāḥ prayānti paramāṃ gatim  k phalaṃ tṛtīyamāsasya śṛṇu pārvati vakṣyate devāśca divyā ṛṣayo vasavoṣṭau mahoragāḥ  k amuṣya sevāṃ kurvanti priyaṃ nityahitaṃ tathā tasya mūtraṃ tāmraghaṭe pūrayitvā khanedbhuvam  k tadgarte vihitaṃ kṛtvā ṣaṇmāsātkanakaṃ bhavet caturthamāsasya phalaṃ śarvāṇi śṛṇu sāṃpratam  k adṛśyosau bhavenmartyaḥ sarvaiśvaryayuto balī daśabrahmadinaṃ jīvetsarvalokagatau paṭuḥ  k tanmūtramalagharmāmbūdvartanais tāmralepanam kuryādvahnau pratapanaṃ tacchulbaṃ kāñcanaṃ bhavet  k atha pañcamamāse tu sadehaḥ khecaro bhavet sākṣādbrahmā bhaved devi śṛṇu ṣāṇmāsikaṃ phalam  k mahāsiddhaiḥ parivṛtaḥ sarvalokān yadṛcchayā vicarecchivatulyaḥ syānmahātejā mahāyaśāḥ  k atha saptamamāsasya phalaṃ kalyāṇi vakṣyate jitāriṣaḍvargamanāḥ sarvabhūtahite rataḥ  k viṣṇvāyuṣyamavāpnoti puṇyāpuṇyavivarjitaḥ vicarecca mahāvīryaḥ śrīmān viṣṇurivāparaḥ  k aṣṭamāsaphalaṃ vacmi śṛṇu tvaṃ sarvamaṅgale matpriyo divyakarmā ca sarvajño muktimāpnuyāt  k phalaṃ navamamāsasya śṛṇu kātyāyani priye dvitīyacintāmaṇivad vīrosau kāmarūpavān  k brahmaviṣṇvindracandrāṇāṃ rūpaṃ sṛjati sādhakaḥ manasā cintitaṃ yadyattattatkartuṃ svayaṃ prabhuḥ  k etadrasāyanaṃ divyaṃ sukaraṃ mokṣasādhanam puṇyaṃ paramaguhyaṃ ca gopanīyaṃ tvayā priye  k etasya sadṛśaṃ nāsti devānāmapi durlabham bahunātra kimuktena tvatpriyārthaṃ mayoditam  k rasāyanam idaṃ divyaṃ na kurvanti ca mānavāḥ ajñānopahatāḥ kecit kecin nāstīti śaṅkayā  k antarāyeṇa kecic ca tadalābhena kecana tatkalpājñānataḥ kecitkecid guruvivarjitāḥ  k kecid rogākulā devi tvitthaṃ tairapi vighnitāḥ yatra jyotiṣmatī vallī sā bhūmiḥ puṇyabhūmikā  k tatraiva sarvatīrthāni siddhayo vividhā api jyotiṣmatīphalabhavaṃ sevyaṃ divyarasāyanam  k  guggulukalpaḥatha guggulukalpaṃ ca śṛṇu tvaṃ caṇḍikedhunā caturvidho gugguluḥ syātkumudaḥ padmakastathā  k mahiṣākṣaṃ ca hemākhyas tattadvarṇasamujjvalaḥ hemākhyaṃ ca manuṣyāṇāṃ rasāyanam udāhṛtam  k kaṇaśo gugguluṃ kṛtvā goghṛtena śanaiḥ pacet ḍolāyantre yuktiparo ghṛtabharjitamāṃsavat  k pathyāvibhītakau dhātrī gandhakaśca pṛthakpṛthak samāṃśaṃ tānvicūrṇyaiva etatsarvasamaṃ puram  k śuddhakoṣṭho lihetprātastailaṃ hyeraṇḍasaṃbhavam lolayitvā niṣkamātraṃ vṛddhiḥ karṣāvadhirbhavet  k evaṃ varṣaprayogeṇa śītavātavraṇāstathā piḍakāgaṇḍamālādyā vinaśyanti mahārujaḥ  k dvādaśābdaprayogeṇa vajrakāyo bhavennaraḥ yadyaddravyaṃ ca sātmyaṃ syāt tattaddravyeṇa vā bhajet  k yasya yasya ca rogasya yadyadbheṣajamīritam taistaiḥ sahaiva seveta tattadrogaharaṃ bhavet  k  vijayākalpaḥvijayotpattiḥśrībhairavī devadeva jagannātha surāsuranamaskṛta pañcakṛtyapradhāneśa namastubhyaṃ parātpara  k sarvepyauṣadhakalpāśca matprītyā kathitāstvayā āścaryaṃ bhūtadeveśa sadyaḥ siddhipradāyakam  k sukhasevyaṃ sukhakaraṃ jñānadaṃ bhuktidaṃ śucim asmatsāyujyadaṃ brūhi prītyā mama rasāyanam  k tataḥ smitamukho bhūtvā śaṅkaro lokaśaṃkaraḥ śrībhairavaḥ devi vakṣyāmyahaṃ kalpaṃ spṛhaṇīyaṃ surāsuraiḥ  k siddhaiśca munibhiḥ strībhiḥ sarvavarṇaiśca yogibhiḥ bālairvṛddhaiśca rugṇaiśca ṣaṇḍhaiśca bahuyoṣitaiḥ  k śṛṇu tvamamṛtodbhūtaṃ sāvadhānena cetasā āgneyo māmako ṃśaḥ syātsaumyāṃśastāvakaḥ priye  k agnīṣomātmakaṃ sarvamauṣadhaṃ jaladhau surāḥ asurāḥ prākṣipaṃścakrurmathanaṃ mandarādriṇā  k atīva mathanāttatra devyāgneyo mamāṃśakaḥ jvalanmahāviṣaṃ ghoraṃ jātaṃ hālāhalākhyakam  k tena vyākulitā mlānā gatavegāḥ surāsurāḥ kṛpayā tanmayā sarvaṃ viṣaṃ ca kabalīkṛtam  k tato devā ditisutā mamanthurhṛṣṭamānasāḥ tato lakṣmīprabhṛtayaḥ prādurāsaṃstatomṛtam  k tad udbhūtaṃ paraṃ divyaṃ jarāmaraṇakṛntanam tadā tadā mahāviṣṇurmama hastāmbujerpayat  k trivāraṃ bindavo dattāḥ parasmai paramātmane parāśaktiyuje paścāttubhyaṃ datte mayā priye  k pītaṃ tvayā ca me dattaṃ madhusūktamudīrya ca svīkṛtaṃ ca mayā kānte cidānandātmakāmṛtam  k sāndrānandena ca mayā sphūtkṛtir lajjayā kṛtā patitā bindavaḥ sūkṣmāstebhyo jātā mahauṣadhiḥ  k tāmālokya śubhāṃ divyāṃ muditāḥ paryapālayan matkarāṃbujanītena pīyūṣeṇa vivardhitam  k tasmāttriśūlasadṛśaparṇaṃ ca paṭalaṃ bahu tasmānmahauṣadhirjātā madādiṣṭairguṇairvṛtā  k kadācidbhairavo dṛṣṭvā hṛṣṭastāṃ prārthayanmayā dattā tasmai bhairavopi yoginībhyaḥ samarpipat  k tāśca prītāḥ svabhaktebhyo bhaktebhyaḥ pradaduśca te ninyuśca bhūtalaṃ divyāmauṣadhiṃ sarvasiddhidām  k vijayābhedāḥśrībhairavī kiṃnāmnī sā kathaṃvīryā sevanīyā kathaṃ prabho kīdṛgvarṇā kiyadbhedā kīdṛgrūpaguṇā ca sā  k kathaṃ vā siddhidā sā syātkramānme brūhi vallabha śrībhairavaḥ atha tasyāścaturvarṇā yugadharmāśritāḥ priye  k śuklavarṇā kṛtayuge tretāyāṃ śoṇitaprabhā dvāpare pītavarṇā ca nīlavarṇā kalau yuge  k ekaparṇā triparṇā ca pañcaparṇā municchadā daśaparṇā rudraparṇā trayodaśadalānvitā  k navaparṇeti vijñeyā bhedā hyete sureśvari vijayālakṣaṇamstrīrūpā saphalā vallī puṃrūpā ca drumākṛtiḥ  k saphalā tu madaṃ mūrchāṃ sukhaṃ satvaṃ karoti ca yogavāhā tiktarasā sā kaṭuś cūgragandhinī  k śivamūlī ca vijayā bhaṅgī gañjā vimardinī divyā siddhā siddhidā ca siddhamūlī manonmanī  k madhudravā cidāhlādā paśupāśavināśinī kālaghnī sarvarogaghnī nāmānyetāni pārvati  k śivo mūlaṃ bhavedyasyāḥ śivamūlīti kathyate trilokān ariṣaḍvargān vijayākhyā jayediti  k tāpatrayādiduḥkhānāṃ bhañjanād bhaṅginī smṛtā gañjeti mādayatyeṣā madirāsthānakāriṇī  k sadṛśaṃ marśanaṃ yasyāḥ saiva proktā vimarśinī krīḍāmodadyutimadakāntidatvācca divyakā  k svataḥsiddheti siddhākhyā diṣṭasiddhipradāyikā siddhideti mahāsiddhaiḥ sā nītā siddhamūlikā  k manaścintitakāryāṇāṃ sādhanācca manonmanā saṃvidānandadatvācca cidāhlādeti kīrtitā  k brahmarandhrasthitasudhādrāvaṇācca madhudravā jantūnāṃ pāśanāśatvātpaśupāśavināśinī  k mṛtyuñjayatvāt kālaghnī rogaghnī sārthanāmikā vijayāvardhanakramaḥvardhanakramamācakṣe śṛṇu lokaśivaṃkari  k śilāloṣṭādito varjyā vālukāśarkarāditaḥ bhūmiḥ kṛṣṇā pāṃsulā ca mṛdulā sakarīṣakā  k bhujaṅgamāṃsasahitā tatra bījāni vāpayet ahivaktreṣu satvañci snigdhāni ca gurūṇi ca  k puṣyārke siddhayoge vā śravaṇe śuklapakṣake snāto liptatanurgandhaiḥ kṛtanyāsajapārcanaḥ  k udaṅmukhaḥ prāṅmukho vā dhyātvā ca gurupādukām sakṣīrāṅkolatailena jalena pariṣecayet  k aṅkure ca samutpanne siñcetsaghṛtavāriṇā parṇe kīṭe samutpanne sāmudraṃ vāri secayet  k tatosyāṃ vitatāyāṃ ca śiraśchittvā ca randhrayet tatra sūtaṃ kṣipenniṣkaṃ niṣkaṃ pratyekamādarāt  k nirodhayettanmukhāni kauśikena prayatnataḥ puṣpite phalite madyamāṃsāmbu ca niṣecayet  k ekaikapakṣaparyantaṃ kṣīrādi pariṣecayet asyāṃ baddhvā jaṭāmāṃsīṃ sakṣaudraṃ vāri secayet  k śeṣaṃ madyena vā vārā vardhanīyā mahauṣadhiḥ ādau vā paramaṃ mantraṃ paścāt sevanamantrakam  k oṃ kṣāṃ kṣīṃ kṣūṃ kṣetrapālāya namaḥ savīryaṃ kuru kuru siddhiṃ dehi dehi svāhā ayaṃ sthāpanamantraḥ oṃ śrīṃ hrīṃ klīṃ yaralavaśaṣasaha amṛteśvari amṛtaṃ kuru kuru āṃ hrāṃ kroṃ svāhā ayaṃ sevanamantraḥ phālgune kṛṣṇapakṣasya caturdaśyāṃ ca sādhakaḥ snātaḥ śuddhāmbaro gandhapuṣpabhūṣaṇasaṃyutaḥ  k arcayedbhairavaṃ tatra nandīśaṃ ca krameṇa ca madyamāṃsopahāreṇa raktapītasitāsitaiḥ  k tantubhirveṣṭayeddevi tanmantraṃ ca nigadyate oṃ glauṃ sauṃ hrīṃ khecarabhūcaradivyayogini imāṃ rakṣa rakṣa sarvaśatrupramathini svāhā ayaṃ tantubandhanamantraḥ sahasraṃ pratyahaṃ japyamaghoraṃ mantranāyakam  k evaṃ saptadinaṃ kāryaṃ pañcamyām amṛteśvarīm dhyātvā kundendukarpūrasaṃkāśāṃ dhavalāṃbarām  k sitamālyānulepārdrāṃ muktābharaṇamaṇḍitām dakṣiṇekṣaguṇaṃ vāme sudhāpūrṇaghaṭaṃ tataḥ  k tadadho dakṣiṇe vāme saṃvitpustakadhāriṇīm tatra sthitāṃ tataḥ kuryāl lavanaṃ ca samantrakam  k snigdhāni ca sabījāni saparṇāni samāharet oṃ klīṃ vaṃ saṃ krauṃ śivānandāmṛtodbhave tribhuvanavijaye vijayaṃ prayaccha svāhā ayaṃ lāvanamantraḥ mandātape śuddhadeśe śoṣayetsaptavāsaram  k nikṣipennūtane bhāṇḍe tatparṇāni sucūrṇayet sthālīdvayaṃ pratāpyādāvekasyāṃ prathamaṃ puṭet  k tatoparasyāṃ puṭayedevaṃ kāryaṃ muhurmuhuḥ yāvatsupākatāṃ yāti tajjñastāvadvipācayet  k guñjonmattaśca vallī ca tāsāṃ parṇarasairmuhuḥ sthālyau pṛthakpṛthak devi saptadhā saptadhā priye  k muṇḍī brāhmī kumārī ca varī dhātrī kaṭudvayam sugandhikā kramājjñeyā caikaikapalamānataḥ  k yojanīyāścūrṇitāśca tatsarvasadṛśā jayāḥ sitā sarvasamā yojyā tatsamaṃ gopayaḥ kṣipet  k kṣīramadhye sitāṃ kṣiptvā tantupākaṃ bhavedbhiṣak muṇḍādivijayāntaṃ ca taccūrṇaṃ tatra nikṣipet  k lolayitvāvatāryaivaṃ śaitye kṣaudraṃ sitārdhakam nikṣipya goghṛtaṃ tulyaṃ kṣaudrasya parimelayet  k pakṣadvayaṃ dhānyarāśau nidhāya pratyahaṃ japet sahasraṃ vā yathāśaktyā mahāvaṭukamantrakam  k hrīṃ śrīṃ mahākālāgnibhairavāya sarvasiddhimātṛbrahmā liṅgitavigrahāya sarvāpadāṃ śoṣakāya huṃ phaṭ ṭhaṃ ayam agnipākamantraḥ māsāduddhṛtya vidhivad grasedāmalakopamam nivātamandire sthāyī kṣīrānnāśī jitendriyaḥ  k gurūpadiṣṭadevaṃ vā tattvaṃ vā paramaṃ smaret dvikālaṃ vā trikālaṃ vā yathā sevābalaṃ kramāt  k evaṃ trivarṣājjarayā valībhiśca vivarjitaḥ bhūcarīsiddhim āpnoti jīvettriśatavatsaram  k vārāhī triphalā citramaśvagandhā krameṇa ca evaṃ dvitricaturbhāgam aśvagandhādi yojayet  k etatsamā ca vijayā madhunā lolayetsukham ātape pakṣaparyantaṃ sthāpayet pratitāpayet  k dhātrīphalopamaṃ sevyaṃ sūryābhaścāṣṭamāsataḥ sādhako jāyate varṣājjarāmaraṇavarjitaḥ  k japanmantram imaṃ bhaktyā dehasiddhyai sureśvari hrīṃ śrīṃ mahāvyomabhāskarāya dīpimātṛkāliṅgitavigrahāya tejasāṃ nidhiṃ kuru kuru ṭhaṃ iti sūryapākamantraḥ palatrayaṃ jayāyāśca yaṣṭīcūrṇaṃ paladvayam  k palamelābhadracūrṇaṃ citramūlaṃ palārdhakam śrīkhaṇḍacūrṇaṃ ca palaṃ caitatsarvasamā sitā  k svarṇacūrṇaṃ ca niṣkārdhaṃ niṣkaṃ ca himavālukam sarvamājyena lulitaṃ jyotsnāyāṃ nikṣipetsudhīḥ  k śuklapañcamīm ārabhya pakṣāntaṃ śaśibhāvanā vidhivatpūjayitvā tu śuddhakoṣṭho lihetpriye  k asya mantraṃ punarvacmi sarvasiddhipradāyakam hrīṃ śrīṃ mahāśaśāṅkakiraṇavisphārabhairavāya amṛteśvarī mātṛkāliṅgitavigrahāya visphuraṇaṃ kuru kuru huṃ phaṭ ṭhaṃ iti candrapākamantraḥ evaṃvidhasya kalpasya trividhaṃ mantramīritam  k ekaikamantramayutaṃ puraścaraṇamācaret vahnipākaṃ caturmāseṣvāṣāḍhādiṣu tanyate  k phālgunādau prakurvīta ravipākaṃ sureśvari kārttikādiṣu candrasya pākaḥ syāt siddhidāyakaḥ  k muṇḍīcitrakanirguṇḍīsahitā kuṣṭhanāśinī brāhmī kumāryā yuktā cedam apasmāravināśinī  k jayā varāvyoṣayutā kṣayasya kṣayakāriṇī jayā kārpāsamatsyākṣīpatrayuktā ca pittanut  k snuhyarkapatrakṣāreṇa saṃyutā gulmaśūlahṛt vacādūrvārajoyuktā jñānavṛddhipradāyinī  k yaṣṭīgandhakasaṃyuktā kuṣṭhanutpuṣṭidāyinī śālmalīpicchasaṃyuktā sasitā vīryavardhinī  k pāṭhātiktātrikaṭukairyuktā kaphagadāpahā śuklaguñjāyutā nḥṇāṃ mahāviṣavināśinī  k vyāghātacūrṇasahitā kuṣṭharogavināśinī āraṇyamaricairaṇḍayuktā vātavināśinī  k ete dvādaśayogāśca māseṣu dvādaśeṣu ca mantratrayaṃ ca prajapetpratimāseṣu sādhakaḥ  k sādhakonena yogena jarāmaraṇavarjitaḥ bhavatyeva na sandehaḥ satyaṃ satyaṃ varānane  k rasatrigandhakṛṣṇābhrarudrākṣasvarṇabhasma ca jayārasena saṃmardyaṃ pakṣamekaṃ tu bhāvayet  k bhūdhare saṃpuṭe yantre puṭayeccūrṇayettataḥ etaccaturguṇajayā śarkarāghṛtasaṃyutā  k sevyā niṣkapramāṇena prātaḥ sāyantanethavā mahāvaṭukamantraṃ ca japellakṣāvadhi priye  k ṣaṣṭhamāse bhavetsiddhir jarāmaraṇavarjitaḥ varṣānmanojavagatir nāgāyutabalo bhavet  k vajrakāyaśca siddhosau jīvedācandratārakam vaṭāṅkurasya cūrṇena sitāmadhvājyasaṃyutā  k tripakṣātsevitajayā sarvalokavaśaṃkarī apāmārgarajoyuktā jayā ghṛtasamanvitā  k mantrajāpī bhavennityaṃ ṣaṇmāsādamaro bhavet varā sitajayā citrastrivṛtā trikaṭurvṛṣā  k dūrvā bhṛṅgo marīcaśca madhukājājisaindhavam karpūraṃ ca kacoraṃ ca sarvatulyaṃ jayārajaḥ  k madhutrayeṇa lulitaṃ snigdhabhāṇḍe vinikṣipet karṣaṃ prabhāte seveta maṇḍalātsiddhibhāgbhavet  k syādvarṣāddevasadṛśo jīveddevadinatrayam aśvagandhā vacā vyoṣaṃ jayācūrṇaṃ ca tatsamam  k lihettrimadhurair yuktaṃ trivarṣāddevatāsamaḥ gañjācūrṇaṃ cāṣṭabhāgaṃ caturbhāgā ca muṇḍikā  k brāhmīrajo dvibhāgaṃ syādvājigandhaikabhāgikā dvibhāgastryūṣaṇasyāpi varābhāgadvayaṃ tathā  k bhāgamekaṃ śilāyāśca bhāgaikaṃ gandhakasya ca rasarāḍ ekabhāgaḥ syāttadardhaṃ svarṇabhasma ca  k tatsamaṃ mauktikaṃ yojyaṃ muktātulyaṃ pravālakam madhvājyābhyāṃ vilulitaṃ snigdhabhāṇḍe vinikṣipet  k saptarātraṃ dhānyapākaṃ kṛtvā lakṣatrayaṃ japam niṣkamātravaṭī sevyā kṣīrāhāro jitendriyaḥ  k maṇḍalātsarvarogaghnaṃ tvabdātpuṣpavad agnibhāk ardhavarṣādbhairavaḥ syājjīvedācandratārakam  k trisugandhivarāvyoṣaiḥ samāṃśā śivamūlikā madhvājyābhyāṃ yutā lehyā kāsaghnī vahnivardhanī  k madhuraprāyabhojī cetsakāsaśvāsarogajit haridrayā ca sahitā sarvamehavināśinī  k maṇḍūkaparṇyā sahitā vacayā vāṅmatipradā drākṣā sitā vallakī ca kharjūrī dugdhapiṇḍikā  k sahitā kandalīnīrasaiḥ sarvasvāduriti smṛtaḥ nārikelodakairyuktā karpūrasurabhīkṛtā  k sarvasvāduyutā siddhā pittaghnī vīryavardhanī svādoścaturguṇaṃ kṣīraṃ madhupākaṃ yathā bhavet  k tadvastragālitaṃ kṛtvā karpūraṃ tatra nikṣipet elāṃ ca sarvamadhuraṃ jayāṃ ca pibatastataḥ  k śatastrīgamane śaktiḥ pittahṛtpuṣṭivardhanam samāmbupayasi kṣiptvā jayābījaṃ savastrakam  k avaśiṣṭaṃ caturthāṃśaṃ pacenmṛdvagninā priye tad dadhīkṛtya vidhivanmanthayettata uddharet  k navanītaṃ kṣipettatra karpūrailā sitā madhu puṣṭyāyuṣyadyutikaraṃ balārogyavivardhanam  k śatadhā stanyadhautaṃ tacchatadhautamitīritam nāgakesarakacchūralavaṅgailāgaruṃ tathā  k karpūracandanamṛganābhitakkolakuṅkumam etatsamaṃ jayābījaṃ gokṣīreṇa ca mardayet  k niṣkaniṣkapramāṇena vidadhyādvaṭikāḥ sudhīḥ supuṣpavāsitāḥ kṛtvā satāmbūlaṃ mukhe kṣipet  k prasekamukhavairasyamalapūtiharī śuciḥ saugandhyavaiśadyakarī cittaharṣapradāyinī  k gokṣīre cārdhasalile dhātakīkusumaṃ kṣipet jātīphalaṃ nāgaraṃ ca tatsarvasadṛśāṃ jayām  k kṣīrāvaśiṣṭaṃ vastreṇa gālayettrimadhuplutam siddhayoga iti khyāto vṛṣyāyuṣyabalapradaḥ  k ajamodayutā vāpi niśārajoyutāthavā tanmātrasevitā cūrṇā pāmākiṭṭibhanāśinī  k jayā tālayutā hanyātpradaraṃ śvayathuṃ tathā kaṇḍūpraśamanī jñeyā vijayā śilayā yutā  k tailena bhāvayetsthālyāṃ jayāṃ paścācca phāṇite sāndrapākaṃ bhaveddhīmān saghṛtaṃ bhakṣayetsadā  k sākṣātparyāyamadanonekayoṣitsukhapradaḥ pathyā bhallātakaguḍaṃ tilāścaite samāṃśinaḥ  k tatsamā vijayā hanti gudakīlāṃśca ṣaḍvidhān yavānī jīrakayugamajamodā samāṃśinaḥ  k etatsamā ca vijayā sarpiṣā sevyatāṃ budhaiḥ sandhivātaṃ bhramaṃ chardimunmādaṃ mastakavyathām  k śarkarāṃ madhu viśvaṃ ca māgadhīṃ tatsamāṃ jayām kṛtvājyagalitāṃ golīm imāṃ pañcāgadaṃ viduḥ  k hṛdrogaplīhajaṭharabhagandaranikṛntanīm sacitrakā vahnikarī savarā śūlabhañjinī  k savyoṣā vātasaṃhartrī pittaghnī śarkarāyutā śvetādrikarṇikābījaṃ vijayāṃ kharamūtrataḥ  k nasyenāpasmṛtiharā bhūtapretādibhañjanī jayācūrṇaṃ samadhvājyaṃ bhajed āmalakopamam  k vākpāṭavaṃ vīryavṛddhiṃ kurute vijayā param madhunājyena vā dhātryā mustayā svarasena vā  k upayuktā jayā rātrau dṛkprasādakarī nṛṇām yauvanasthairyamātanyādāyuṣyaṃ paramaṃ bhavet  k guḍo bhayā ca vijayā durnāmakulabhañjanī jayākāṣṭhena dantānāṃ śodhanaṃ dantadārḍhyakṛt  k tailāktavijayākāṣṭhād rasajñāśodhanaṃ yadi jihvāpūtimalān hanyād yathārthā syādrasajñatā  k nālikerabhavakṣīre pacenmṛdvagninā jayām trimadhvaktāṃ pibedrātrau tato rāmāśataṃ bhajet  k śuṇṭhī harītakī tulye tatsamā ca jayā tathā sarvatulyā sitā yojyā yogas trailokyamohanam  k tryūṣaṇaṃ madhukaṃ cavyaṃ cāturjātaṃ phalaṃ varā gostanī pippalīmūlaṃ samāṃśaṃ parikalpayet  k priyālamajjā taistulyā caitatsarvasamā jayā triguṇena guḍe pakve teṣāṃ cūrṇaṃ kṣipecchive  k āloḍya modakānkuryātkāmī kandarpamodakān sarvarogopaśamanāṃstridoṣaghnānbalapradān  k vṛṣyānpuṣṭikarān dhīmāṃstrisaṃdhyamanuvāsaram bhakṣayecchuddhakoṣṭhe tu trivarṣātsiddhirīdṛśī  k sadaivamupayuñjāno jarāmaraṇavarjitaḥ marīcaṃ pippalī śuṇṭhī tvagelāṃ patrakaṃ samam  k etaiśca vijayā tulyā samagodhūmapiṣṭakaiḥ dviguṇena guḍenaiva modakānparikalpayet  k karṣamātrānpratidinaṃ bhakṣayenniyatendriyaḥ balapuṣṭiyuto varṣādvalīpalitavarjitaḥ  k caṇakairmāṣakairmudgair āḍhakairvā tilaistathā niṣpāvairvituṣairājyabharjitairguḍasaṃyutaiḥ  k satrijātaiśca savyoṣaiḥ sajīraiḥ samabhāgataḥ saṃyojya vijayāṃ kuryānmodakān karṣamātrakān  k ekaikaṃ pratyahaṃ khādetsāyaṃ prātarviśuddhadhīḥ sarvarogaharān vṛṣyān buddhīndriyabalapradān  k takkolaṃ candanaṃ sevyaṃ karpūraṃ nāgakesaram elālavaṅgamadhukaṃ pippalī maricaṃ tathā  k sarvaiḥ samāṃśā vijayā sitā sarvasamā śubhā pañcabāṇābhidhānoyaṃ cūrṇaṃ sarvarujāpaham  k dvādaśābdopayogena valīpalitahā bhavet varā trijātakaścandrakhaṇḍabījaṃ kaṭutrayam  k etaiḥ samā siddhamūlī sarvatulyā ca śarkarā madhunā lolitā līḍhā dīpanī dehasiddhidā  k śatāvaryuttamāvyoṣamusalīdviguṇānvitaḥ jayā samā samasitā vṛṣyāyuṣyabalapradā  k āyurghṛtayutā dhatte prātaḥ śuṇṭhīsitāyutā kṣīrasiddhā jayā vṛṣyā balyā ca niśi sevitā  k madhunā sevitā bhukteḥ pūrvaṃ sā vājigandhayā balapuṣṭikarā siddhā rasāyanamidaṃ param  k nistvaṅmarkaṭikābījaṃ māṣacūrṇaṃ samā jayā kṣīre ca māhiṣe paktvā rātrau sevyātivṛṣyakṛt  k vidhivacchālmalīpicchavarībhṛṅgāmṛtārasaiḥ kāntapātre pratirasaiḥ saptadhā saptadhātape  k kurvīta bhāvanāṃ paścāccūrṇayettatsamāṃ jayām madhunā ca lihetkarṣaṃ jarāmaraṇanāśinī  k pañcāṅgaṃ śālmalergrāhyaṃ tatsamaṃ vijayārajaḥ madhvājyābhyāṃ lihetkarṣaṃ valīpalitakhaṇḍanam  k atha puṣyaravau hastikandaṃ grāhyaṃ samūlakam anātape ca saṃśoṣya cūrṇayettatsamāṃ jayām  k madhunāloḍayet paścāt snigdhabhāṇḍe vinikṣipet ekaviṃśaddinaṃ dhānyarāśau sthāpyaṃ tata uddharet  k pratyahaṃ palamekaṃ tu bhakṣayenmaṇḍaladvayam kaṭvamlau varjayettāvanmṛdu yūṣānnabhojanam  k madhuraṃ laghu pittaghnaṃ palalaṃ jāṅgalaṃ hitam bālārkābhaśca matimān pikālāpo balānvitaḥ  k śatayojanaparyantaṃ dinenaikena gacchati muṇḍīcūrṇaṃ jayācūrṇaṃ samaṃ madhughṛtānvitam  k karṣaṃ prātaḥ pratidinaṃ lihedāyuṣyapuṣṭikṛt dvādaśābdaṃ tu seveta bhuñjīta ghṛtasaṃyutam  k gokṣīraṃ ṣaṣṭikānnaṃ ca loṇāmlakṣārahīnakam bhavedvalijarāhīno dṛśyaḥ syāllaghudehavān  k patraṃ puṣpaṃ phalaṃ śvetabrahmavṛkṣasya cāharet chāyāyāṃ śoṣayeccūrṇaṃ tatsamaṃ vijayārajaḥ  k madhvājyābhyāṃ lihetkarṣamabdādyauvanamāpnuyāt jayābījāni ca tilānbharjayetsaguḍānpriye  k vidhāya laḍḍukānprātarbhakṣayed goghṛtāplutān manaḥsaṃmohanakarān kāntāsaṅgamasādhakān  k pākārhavyañjanaiḥ sārdhaṃ jayāpatrāṇi pācayet bharjayedgoghṛtenaiva guḍailātīkṣṇajīrakaiḥ  k saṃskṛtaḥ sukhasevyoyaṃ nāmnā vyañjanayogarāṭ taṇḍulānvijayābījaṃ mudgaṃ ca vigatatvacaḥ  k surandhranālikerāntaḥ kṣipedrandhraṃ nirodhayet bahirgomayamṛlliptaṃ śoṣayenmṛduvahninā  k pācayennālikerasthaṃ samajjaṃ tatsamāharet madhutrayeṇa sahitaṃ bhuñjīta ca yathābalam  k mahāvṛṣyakaro yogaḥ ṣaṇḍhānām api puṃstvadaḥ gokṣīre vijayābījaṃ vastrabaddhaṃ vinikṣipet  k ardhāvaśiṣṭe tatkṣīre vyajanānilaśītale vārāhīmarkaṭībījakarpūrailālavaṅgakam  k trimadhu trisugandhaṃ ca nikṣipecca samāṃśataḥ ekīkṛtya pibedrātrau mahāvṛṣyakaraḥ paraḥ  k vārāhīyoga eṣoyaṃ ṣaṇḍhatvādinikṛntanaḥ kṣīraśṛtaṃ ca tadbījaṃ peṣayecchilayā tanu  k rasenottamakanyāyāḥ kāṃsyapātre pralepayet tīvrātape dhārayettaṃ tasmātsnehaṃ samāharet  k snehāntarayujā tena nasyakarma samācaret jatrūrdhvagatarogāṃśca kāsaśvāsādikānharet  k yasya yasya ca rogasya vihitaṃ yadyadauṣadham tena tena yutā siddhā tattadrogaharā bhavet  k guṇā mayā ca kathyante tān śṛṇuṣva maheśvari jihvārdratā manaḥsaukhyaṃ tṛptiḥ saṃkalpasiddhatā  k vākpaṭutvaṃ mukhollāso bhavedvyāyāmapeśalaḥ snānadhyānārcanaparo madhurāsvādalolupaḥ  k mṛṣṭānnāśī śītavāri pibannālāpatatparaḥ yatheṣṭālokanaparaḥ kāminīsaṅgalolupaḥ  k sarvabhūtadayāviṣṭas tattvajñānavilīnadhīḥ kavitākhyānavijñānopanyāsaikaparāyaṇaḥ  k vādeṣu vijayaṃ kuryātsaṅgrāme mallasaṅgare anyepi bahavaḥ santi guṇāstvanyatra durlabhāḥ  k vijayāvyāpatsiddhīetasyāḥ siddhimūlyāśca bhakṣaṇe tvadhike sati jāyante hi vikārāśca śṛṇu tānparameśvari  k āraktalocanaḥ śuṣkajihvauṣṭhapuṭatālukaḥ prathame śuṣkanāsāgra uṣṇakṛcchvāsapārśvayoḥ  k dvitīye kṣinimīlatvaṃ paṭalīkṛtavigrahaḥ tṛtīye pādahastākṣidāhakṛd gadgadadhvaniḥ  k caturthe kṣutpipāsārto nidrāghūrṇitalocanaḥ pañcame gadgadā vāṇī svaproktaṃ vismaretkṣaṇāt  k ṣaṣṭhe vikāre saṃjāte cittāpasmṛtikāraṇam saptame karasādaśca dehe ca rucirāyate  k mahormaya ivollāsā jāyante ca punaḥ punaḥ aṣṭame digbhramaḥ śāntirbhrūbhaṅgaścātirodanam  k navame śrotrahuṅkāro mūrcchāpasmṛtikātaraḥ udgāraḥ kūjanaṃ bhūmau luṭhanaṃ dainyabhāṣaṇam  k anyathā bhāṣaṇaṃ guhyaṃ bravansaukhyaṃ na vetti ca duḥkhaṃ ca mṛdukalpoyaṃ svinnāṅgaśca bhavetpriye  k anye vikārā bahavaḥ santi teṣāṃ cikitsanam virekomlarasaḥ śīrṣasnānaṃ śītāmbunā tataḥ  k candanośīrakarpūrahimāmbuparilepanam sugandhiśītalībhūtamālālaṃkṛtavigrahaḥ  k mallikājāticāmpeyakamalotpaladhāriṇā mṛṇālavalayodbhāsiśayyā ca kadalīdalam  k karpūrailālavaṅgāśca takkolaṃ kaṭukīphalam carvayet saha tāmbūlaṃ tālavṛntena vījanam  k sūkṣmakāṣāyavastrāṇi sugandhīni ca dhārayet kaṅkaṇe candram āpaśyañjyotsnāyāṃ dvimuhūrtakam  k pīnottuṅgakucadvandvagāḍhāliṅganatatparaḥ śayīta śarkarākṣīraghṛtamāṃsarasādikam  k pānakaṃ mudgayūṣaṃ vā peyaṃ vā śārkaraṃ madhu kevalaṃ śayanaṃ kuryādyadyacchītaṃ bhajecca tat  k  kañcukīkalpaḥatha vakṣyāmi deveśi kañcukīkalpamuttamam saptāṣṭacchadasaṃyuktā mūlakopamakandukā  k kṣīrānvitā meṣaśabdājjāyante pallavānyapi sā jñeyā pītaraktābhakāṇḍā śvetatanuḥ priye  k āṣāḍhe kārttike māse caityadeśe prarohati piṣṭāṃ palāṣṭake kṣīre tvaṅguṣṭhadvayamātrakam  k kuṭīpraveśaṃ kṛtvādau pītvā paścātpayaḥ pibet jīrṇe kṣīraṃ punaḥ peyaṃ peyāṃ vā snehavarjitām  k stokoṣṇalavaṇāmlāṃ tāṃ na spṛśecchītalaṃ jalam evaṃ saptadinaṃ sevyaṃ khilakuṣṭhaṃ vināśayet  k tṛtīye saptarātreṇa naśyanti nikhilā gadāḥ tṛtīye saptarātreṇa bhujaṅgaḥ kañcukaṃ tathā  k tvakkeśanakhadantāṃśca sa tyajet svayamevaṃ hi jīvetpañcaśataṃ varṣaṃ rūpamedhābalānvitaḥ  k cūrṇitaṃ kañcukīkandaṃ tatkṣīreṇa vibhāvitam karṣaṃ gokṣīrakuḍubaiḥ piṣṭvā khaṇḍaṃ palaṃ kṣipet  k nakhakeśāsthidantasthān rogānpānena nāśayet kañcukyāstu palaṃ cūrṇaṃ prasthagokṣīravāpitam  k cūrṇaśeṣaṃ pacettāvad goghṛtena ca bharjayet sitayā madhunā lihyāt kṣīrānno maṇḍalāvadhi  k mahāgajabalopeto dviraṣṭavayasojjvalaḥ jīvetpañcaśataṃ varṣānkāminīkelimanmathaḥ  k  kukkuṭīkalpaḥatha vakṣyāmi te devi kukkuṭīkalpamuttamam surāsurair mathyamānādabdheramṛtabindavaḥ  k patitāstebhya utpannā kukkuṭī nirjaratvadā pattrair marakatacchāyaiḥ kharjūrīdalasannibhaiḥ  k kandaiśca kukkuṭāsyābhair īṣat kaṭukapicchilaiḥ lakṣitā kukkuṭī jñeyā mahārogaharā parā  k viśeṣādvātarogāṃśca gudakīlaviṣāṇi ca ghṛtena bharjayetkandaṃ śuddhakoṣṭhaḥ kuṭīṃ vrajet  k guñjāmātraṃ prage sevyaṃ dhāroṣṇaṃ gopayaḥ pibet jīrṇe kṣīrānnamaśnīyājjalānnaṃ vā vicakṣaṇaḥ  k yathābalaṃ pratidinaṃ vardhayenmaṇḍalāvadhi jatrūrdhvarogān pāṇḍvādīn kṣayakuṣṭhādikānharet  k sthirakeśadvijanakho valīpalitavarjitaḥ jīveddviśatavarṣaṃ ca medhādhairyabalānvitaḥ  k śuklapratipadārabhya caikaikaṃ ghṛtavarjitam kandaṃ prāśnīya parvāntaṃ vardhayettadyathābalam  k tathaivāsitapakṣādi nūnaṃ kuryāddināddinam bhukteḥ prāgupayuñjīta paścātkṣīrāśano bhavet  k darśāntamevaṃ seveta pratimāsaṃ punaḥ punaḥ trivarṣāt siddhimāpnoti jīvedvarṣāyutatrayam  k kukkuṭīkandacūrṇaṃ ca gokṣīreṇa yathābalam jīrṇe pibedyavāgūṃśca māsātsiddhiḥ prajāyate  k nānāvidhagadānhanti jīvedvarṣaśatadvayam  somalatākalpaḥatha somalatākalpaṃ divyaṃ vakṣyāmi śaṅkari  k somaḥ svayaṃ manuṣyāṇāṃ hitāyāvanimaṇḍalam pratipede ca tannāmnā khyātā somalatā bhuvi  k caturviṃśatidhā proktā sthānanāmādibhedataḥ pūrvapratipadārabhya pūrṇāntaṃ prativāsaram  k ekaikaṃ jāyate parṇaṃ tathaivāparapakṣake patati kramaśaḥ parṇaṃ darśe saikāvaśiṣyate  k pūrṇamāsyāṃ pañcadaśachadopetā sadā bhavet nānāvidhadalopetāś chadapañcadaśātmikāḥ  k kṣīrayuktalatākandāḥ sarvāḥ somalatāḥ smṛtāḥ tuṣārādrāvarbude ca sahye devagirau tathā  k śrīparvate ca malaye mahendre pāriyātrake vindhye devasahedrau ca devasūtahṛde tathā  k vitastottaratīresti prabhāsākhyo mahīdharaḥ sindhuhradosti pāñcāle candramāḥ plavatetra ca  k tatpradeśe ca vāpyasti tvaṃśumānatha muñjavān divyaṃ sarosti kāśmīre khyātaṃ kṣudrakamānasam  k auṣṇik traiṣṭubhagāyatro jāgatas tryaiṣṭubhas tathā anyāśca pañca santyatra mṛgāṅkābhāsavallikāḥ  k bhāgyahīnā na paśyanti devāgnidvijanindakāḥ sarvasomalatānāṃ ca vidhireka upāsane  k candramāḥ svarṇasacchāyo viśado rajataprabhaḥ tau raṃbhākṛtikandau tu candramāstu jalecaraḥ  k laśunacchadanaḥ puṇyo muñjavāngaruḍāhṛtaḥ śyenacchadanibhaḥ pāṇḍuḥ sarpanirmokavatsadā  k lambate pādapāgreṣu viśeṣaṃ lakṣaṇaṃ smṛtam aṃśumāṃścandramāścaiva śonakī karṇakopamaḥ  k dūrvāsomau jāgrataśca kanyābhāsaśca śākvaraḥ karavīrastālavṛntaḥ pratānaśca gavīnasaḥ  k pathyaḥ somapradaścaiva garuḍāhṛtanāmakaḥ ayaḥprabho gniṣṭomaḥ syādaukthyo revatakastathā  k aṃśumānsarvamukhyaḥ syādasya sevāṃ pracakṣate etadrasāyanajñaiśca prītairmantraviduttamaiḥ  k bhiṣagvaraiḥ suhṛdbhiśca saṃyuktaḥ śuddhakoṣṭhavān kuṭīṃ praviśya nivṛtāṃ puṇyarkṣe śubhavāsare  k pūrvedyurdevi viprāgnisiddhasāmāyikāngurūn yoginīśca kumārīśca bālakān siddhasantatim  k gandhapuṣpākṣatādyaiśca dhūpairdīpaiśca pūjayet bhojanairdakṣiṇābhiśca toṣayecca vidhānataḥ  k kṣīramaṃśumataḥ kandātsvarṇasūcyā vibheditāt hemapātre samādāya tatkṣīraṃ kuḍubaṃ pibet  k sakṛdeva pibetsarvaṃ pītaśeṣaṃ jale kṣipet divā suhṛdbhir viharedvāgyataśca vaśī bhavet  k dravyadehopadeśajñaiḥ kuṭyāmāstikabuddhibhiḥ upavāsī japarataḥ sāyaṃ sandhyārcanāparaḥ  k prasupyād darbhaśayane kṛṣṇājinatirohite pipāsitopi pānīyaṃ śītalaṃ mātrayā pibet  k prabhāte ca samutthāya kṛtaprāgetanakramaḥ vinā somaṃ tathāsīta jīrṇe kṣīre saśoṇitam  k pittāvasānaṃ sakṛmi vamanaṃ bhavati priye śṛtaśītaṃ ca gokṣīraṃ sāyaṃ peyaṃ susādhakaiḥ  k vireko jāyate tasya tṛtīyadivase mahān tena pramucyate martyaḥ pūrvakair duṣṭabhojanaiḥ  k snānaṃ kuryāddinānte sa śṛtaśītaṃ pibetpayaḥ darbhaśayyāṃ sumakṣaumachāditāyāṃ śayīta saḥ  k tataścaturthe divase śvayathustasya jāyate aṅgebhyaḥ krimayo bahvyaḥ sūkṣmā niryānti taddine  k goviḍbhasmamayīṃ śayyāṃ śodhitāṃ mṛdulāṃ sudhīḥ adhiśeta pipāsā cecchṛtaśītaṃ jalaṃ pibet  k sāyaṃ gavyaṃ śṛtaṃ kṣīraṃ pītvā śiṣyasuhṛdvṛtaḥ yathāsukhaṃ prasupyācca niśi pañcamaṣaṣṭhayoḥ  k ahno vidhirayaṃ kāryo dvikālaṃ pāyayetpayaḥ saptame divase dehastvagasthisnāyuśeṣitaḥ  k māṃsaraktavihīnaḥ syātsomapaḥ prāṇaśeṣitaḥ sukhoṣṇaiḥ siñcayetkṣīrair gavyairetasya vigraham  k śrīkhaṇḍatilayaṣṭyāhvaiḥ piṣṭaistaṃ parilepayet kṣīrāśī kaṭaśāyī ca kṣaumamayyāṃ śayīta saḥ  k aṣṭamehni nakhaṃ śmaśru tvakkeśā radanā api patanti sadyojātasya dehavajjāyate vapuḥ  k kṣīrāśī syāttu navameṇutailābhyaṅgamācaret snāyātsomalatākalpaṃ kvathitena jalena ca  k tatastu navame tvakca sthiratāṃ pratiyāti ca tathaivaikādaśadinaṃ prārabhya ṣoḍaśaṃ dinam  k abhyaṅgaṃ nācaretsnānaṃ somavalkakaṣāyajam dinātsaptadaśādūrdhvaṃ caturviṃśatikāvadhi  k sthiratvaṃ tvagavāpnoti dantā vajranibhojjvalāḥ sthirā dṛḍhatarāḥ snigdhā jāyante samapaṅktayaḥ  k pañcaviṃśattame ghasre ṣaṣṭyannaṃ gopayonvitam bhuñjīta nakharāstasya śukacañcunibhojjvalāḥ  k tvagasya jāyate snigdhā nīlotpalasamadyutiḥ sulakṣaṇātasīpuṣpavaiḍūryāmbudasannibhā  k māsād anantaraṃ kuryāttilośīrakacandanaiḥ piṣṭaiḥ pralepanaṃ paścātpayasā snapanakriyā  k rohanti cikurāstasya bhramarāñjanasannibhāḥ māsasaptadinād ūrdhvaṃ dvitīyāvaraṇasthitiḥ  k punastṛtīyāvaraṇe tiṣṭhet siddho muhūrtakam kuṭīṃ viśedyathāpūrvaṃ balātailājyalepanam  k kuryāddinatrayaṃ paścāccatvāriṃśaddinātparam karīṣabhasmanoddhūlya dehaṃ kalkairvilepayet  k ajaśṛṅgītvagudbhūtaiḥ snānaṃ koṣṇajalena ca candanośīrakarpūrair liptāṅgo mudgadhātrijaiḥ  k yūṣaiḥ ṣaṣṭyannam aśnīyāt kṣīraistrimadhusaṃyutaiḥ ghṛtena vā dvitīye tu vasedāvaraṇe sudhīḥ  k divasaṃ pañcakaṃ tatra kiṃcidvātātape sudhīḥ madhye madhye ca seveta tathaiva daśavāsaram  k soḍhavātātapas tasmāttṛtīyāvaraṇaṃ bhajet ekaviṃśaddinaṃ tiṣṭhan sthirīkṛtamanāḥ samut  k tato dvāviṃśatidine dehasiddhiḥ prajāyate bahirnirgatya ca tadā pūjayedbhairavaṃ purā  k gurvagnidvijasiddhānāṃ cetāṃsi parimodayan sarvatra svecchayā nityaṃ viharedduḥkhavarjitaḥ  k varṣāyutaṃ navaṃ divyaṃ vapurdhatte sukāntimat balaṃ gajasahasrāṇāṃ bhavedasya na saṃśayaḥ  k viṣāgnitoyaśastrāstramṛgādibhyo bhayaṃ na hi brahmalokādilokeṣu vicaret svecchayā sadā  k kāntyā dvitīyaścandraḥ syādrūpeṇa makaradhvajaḥ sarvāhlādakaraḥ śāntaḥ saṣaḍaṅgapadakramān  k vedānvetti ca śāstrāṇi bhūlokagatinirjaraḥ hrasvaśākhāpratānāyāḥ somavallyāḥ samāharet  k kāṇḍāndvātriṃśatiṃ svarṇapātre puṇye yathāvidhi raupye pātrethavā yojyaṃ dvipalaṃ gopayastathā  k somavallīrasaṃ tadvanmelayitvā pibettataḥ kuṭīpraveśaḥ pathyaṃ ca pūrvavatsamudāhṛtam  k aṇimādyaṣṭasiddhiḥ syātsa sākṣādamaro bhavet  guḍūcīkalpaḥathāmṛtalatākalpaṃ vakṣyāmi śṛṇu bhairavi  k sākṣātsudhāmṛtalatā vyādhijanmajarāpahā amṛtāyāḥ śatapalaṃ triprasthaṃ madhuratrayam  k cūrṇaṃ lihetkarṣamātramevaṃ saṃvatsarāvadhi sarvavyādhipraśamanaṃ jīvecca śaradaḥ śatam  k atha chinnaruhācūrṇaṃ pañcaviṃśatpalaṃ sitā dviguṇā ca tavakṣīrī cātmaguptāśvagandhikā  k punarnavājyaṃ pratyekaṃ yuñjyāddaśapalaṃ priye mṛdvīkāṣṭapalā yaṣṭī tataḥ pañcapalā tathā  k ekīkṛtya ca tatsarvaṃ snigdhabhāṇḍe vinikṣipet pakṣamekaṃ dhānyarāśau nidhāya prativāsaram  k palaṃ palaṃ prayuñjīta māsaṃ syādvyādhivarjitaḥ ṣaṇmāsād gṛdhradṛṣṭiḥ syādvarṣaṃ jīvecchatāyuṣam  k amṛtāyāḥ śatapalaṃ cūrṇaṃ ṣaṣṭipalaṃ madhu catvāriṃśatpalaṃ sarpir dvimāsaṃ dhānyarāśigam  k pratyahaṃ palamātrāśī māsātsarvagadānharet divyadṛṣṭiḥ śataṃ jīvenmedhābalamahādyutiḥ  k  tuvarakakalpaḥatha vakṣyāmyahaṃ devi kalpaṃ tuvarakasya ca vṛkṣāḥ paścimavārīśataṭe tiṣṭhanti saṃtatam  k taraṅgānilasaṃkṣubdhaśīkārārdritapallavāḥ varṣartau ca supakvāni tatphalāni samāharet  k śoṣayitvātha saṃcūrṇya tilavattailamāharet athavairaṇḍavattailaṃ prayatnena samāharet  k punarvahnau pacettailaṃ yāvadaṃbhaḥkṣayaṃ bhavet tatkarṣaṃ nikṣipetpakṣaṃ tata uddhṛtya prayatnataḥ  k caturbhaktavihīnaḥ san śuddhaḥ karṣaṃ pibetpriye śaṅkhacakragadāpāṇis tvāmājñāpayad acyutaḥ  k mantreṇānena seveta sarvo doṣo vinaśyati evaṃ pañcadinaṃ sevyamahitāni ca varjayet  k māsaṃ mudgarasāśī syātsarvakuṣṭhavivarjitaḥ tataḥ kṣaudraghṛtābhyāṃ ca lihet ṣāṇmāsikāvadhi  k valīpalitahīnaśca jīvedvarṣaśatadvayam tattailaṃ dinapañcāśaṃ nasyeddhīrakavad dvijaḥ  k valīpalitanirmuktaḥ śrutadhārī dṛḍhāṅgavān jīved dviśatavarṣaṃ ca medhāvī gṛdhralocanaḥ  k  somarājīkalpaḥatha vakṣyāmyahaṃ devi somarājīrasāyanam saṃgrahettāṃ puṣyaravāvātape śoṣayettataḥ  k cūrṇitāṃ koṣṇasalilaiḥ pibetprātarviśuddhaye tridivaṃ ca tataḥ kṣaudraiḥ karṣamātraṃ lihetprage  k māsena rogā naśyanti ṣaṇmāsātsiddhimāpnuyāt  vṛddhadārukakalpaḥatha bravīmi deveśi vṛddhadārukakalpakam  k nāgavallīdalakṣaudraiḥ sadugdhairmṛduromakaiḥ patrairyutāpi saphalā raktapuṣpā pratānikā  k tiktoṣaṇaṃ kāmbuteti mahiṣākhyalatā smṛtā tulonmitaṃ ca tanmūlaṃ cūrṇitaṃ sarṣapāyutam  k dhānyarāśau nyaset pakṣam uddhṛtyonmitakarṣakam anupeyaṃ ca gokṣīraṃ jīrṇe kṣīrānnabhojanam  k vṛddhopi taruṇo bhūyādvarṣātsarvagadojjhitaḥ evaṃ dvādaśavarṣāṇi sevetālasyavarjitaḥ  k jīvetṣaṭśatavarṣaṃ ca valīpalitavarjitaḥ vṛddhadārukacūrṇaṃ ca śuddhaṃ śatapalonmitam  k vājigandhākandacūrṇaṃ śatatrayapalaṃ ghṛtaiḥ āloḍya bhakṣayetkarṣaṃ sa jīveccharadāṃ śatam  k turaṃgamasamo vege bale dantābalopamaḥ kāntyā himāṃśusadṛśastejasā bhāskaropamaḥ  k śatāvaryāśvagandhā ca gokṣuro vṛddhadārukaḥ samāṃśamakhilaṃ sarpiryuktaṃ karṣaṃ ca khādayet  k saptāhāt kinnaradhvāno vatsarāt siddhibhāgbhavet vṛddhadārukamūlaṃ ca varīsvarasapeṣitam  k karṣaṃ pibedvatsaraṃ yatsa jīveccharadaḥ śatam vṛddhadārukacūrṇaṃ ca dhātrīsvarasabhāvitam  k ekaviṃśatidhā prātarmadhvājyābhyāṃ tu karṣakam lihedabdaṃ sa jīvecca varṣāṇi ca śatadvayam  k yovasāpastadhā jīvennīrujaḥ sa mahānbhavet godugdhena ca tanmūlaṃ rasaṃ dhātryāśca saṃmitam  k pibetsaṃvatsaraṃ yastu sa jīveccharadaḥ śatam tatsiddhaṃ sarpiraśnīyāt pūrvavatphalam āpnuyāt  k punarnavā varī śuṇṭhī māgadhī rajanīdvayam etatsarvaṃ samaṃ vṛddhadārukaṃ kāñjikānvitam  k palaṃ prātaḥ pibeddhīmān dacchadāddhāramācaret māsātsarvāmayān hanti varṣādāyuḥ śataṃ bhavet  k dvīpī śauṇḍī varā viśvaṃ mustamelā samāṃśakam etatsaṃyojya siddhaṃ taccūrṇaṃ vellarikaṃ bhavet  k kṣaudrājyalulitaṃ khādetkarṣaṃ varṣeṇa sidhyati tatphalaṃ svarasaṃ karṣaṃ ghṛtaṃ kṣaudraṃ ca tatsamam  k pibedanu gavāṃ kṣīraṃ māhiṣaṃ vā palonmitam māsena sarvarogaghnaṃ varṣājjīvecchatāyuṣam  k cūrṇaṃ vellarikāmūlaṃ phalaṃ pippalikābhavam samavellarikāmūlaphalajaiśca rasaistathā  k guḍūcīsvarasenāpi bhāvayedekaviṃśatim śuṣkaṃ ghṛtaplutaṃ bhāṇḍe snigdhe dhānyacaye sthitaḥ  k trisaptāhāttaduddhṛtya karṣaṃ prātarlihennaraḥ varṣādvarṣasahasrāyuḥ sarvarogavivarjitaḥ  k  vajravallīkalpaḥatha vyākhyāmyahaṃ devi vajravallīrasāyanam vajravallīṃ samūlāṃ ca chāyāśuṣkāṃ vicūrṇayet  k varā vraṇārimūlaṃ ca pratyekaṃ bhāskaraṃ palam rogānaśeṣān ṣaṇmāsāddhanyāt saṃvatsarādbhavet  k dehasiddhiśca ṣaṇmāsāccūrṇamanyatprakalpayet  tilakṣīriṇikākalpaḥtilakṣīriṇikākalpaṃ kathayiṣyāmi śāmbhavi  k tilakṣīriṇikāmūlaṃ maunenotpāṭya sādhakaḥ koṣṇena vāriṇā piṣṭvā prāṅmukhodaṅmukhaḥ pibet  k giledvā gulikāṃ kṛtvā kṣīrājyānāśayecchuciḥ krameṇārdhadvitriniṣkaṃ sevetābdaṃ sa siddhibhāk  k daśāhācchukravṛddhiḥ syāttrimāsāt sarvarogajit ṣaṇmāsātsiddhimāpnoti nātra kāryā vicāraṇā  k  brāhmīkalpaḥatha vakṣyāmi deveśi brāhmīkalpamanuttamam samūlāmuddhared brāhmīṃ prakṣālya salilena ca  k ulūkhale kuṭṭayitvā pātre tatra samāharet juhuyācchāradāmantraistadrasaiśca sahasrakam  k arcayitvā gurūnviprānprāśnīta hutaśeṣakam palamātraṃ tadrasaṃ ca jīrṇe kṣīrānnabhojanam  k evaṃ saptadinaṃ sevyaṃ brahmacārī jape rataḥ medhāvī brahmavarcasvī vāgviśuddhaḥ prajāyate  k ūrdhvaṃ saptadinātsevyaṃ prabadhnātīcchayā api vismṛtānapi vettyeva śrutaṃ śīghraṃ ca dhārayet  k dvitīye saptamād ūrdhvaṃ pūrvavattadrasaṃ pibet sakṛcchrutaṃ ślokaśataṃ sahasramapi dhārayet  k evaṃ trisaptadivasaṃ pibed brāhmīrasaṃ śuciḥ dehād alakṣmīrniryāti vāṇī viśati śāśvatī  k bhavetpuṃrūpavāgdevī sarvaśāstrārthavedinī vedavedāntaviddhīmāñjīvet pañcaśatābdakam  k k   aṅkolakalpaḥatha bravīmyahaṃ devi kalpamaṅkolabījakam caturbhiḥ sādhakair dhīrairviśuddhaiḥ śuddhikāṅkṣibhiḥ  k samavetaḥ sādhakendraiḥ puṇyarkṣeṣvārabhecca tat aṅkolamūlaṃ vitṛṇaṃ kṛtvā saṃmārjya śodhanam  k tatra liṅgaṃ ca saṃsthāpya tadagre sthāpayedghaṭam ekasūtreṇa badhnīyālliṅgāṅkolaghaṭān priye  k gandhapuṣpādibhiḥ pūjāmaghoreṇa prakalpayet pratimāsaṃ divā naktaṃ puṣpādi phalitāvadhi  k gṛhītvā tatphalaṃ pakvaṃ pūrayettadghaṭaṃ phalaiḥ yoginībhairavīprītyai mahāpūjāṃ vidhāya ca  k ānīya tadghaṭaṃ gehe śoṣayedātape phalam vituṣāṇi ca bījāni kuryāt tanmukhagharṣaṇam  k kuryāttato viśālāsye pātre mṛccūrṇalepanam ekaikaśaścordhvamukhaṃ ropayedbhujagākṛti  k tatastu ṭaṅkaṇaṃ tadvat tattadvaktreṣu lepayet tatpātraṃ kāṃsyapātre ca sthāpayet tadadhomukham  k ātape dhārayeddhīmānpalalaiśca tirodadhet dine dine cyutaṃ tailaṃ gṛhṇīyāddinapañcakam  k tattailaṃ kācakūpyantaḥ sthāpayecca samantrakam ardhamātrāṅkolatailaṃ dviguṇaṃ tilatailakam  k nāsārandhradvaye nasyaṃ jarāmṛtyuvināśanam sa jīvettriśataṃ varṣaṃ sarvāmayavivarjitaḥ  k rogādijalapāśādyair bhramādyaiśca viṣeṇa ca gatāsūnāṃ nṛṇāṃ nasyaṃ kuryātpuṃśuklamiśritam  k mṛtasūtaṃ ca tailaṃ te jīvanti ca na saṃśayaḥ mṛtasaṃjīvanī vidyā pūrvoktā kathitānaghe  k anye rasāyanakalpāḥelābhayā vacā kākatuṇḍīphalamaruṣkaraḥ sahadevī nimbapatraṃ lāṅgalīkandameva ca  k samāṃśaṃ śoṣayedyantre pātāle tailamāharet tattailaṃ nasyamādadyātsaptāhāntaritaṃ priye  k evaṃ varṣe kṛte nasye sahasrāyurbhavennaraḥ nīlikāmūlasaṃyuktaṃ tailaṃ cārdhapalaṃ pibet  k vatsarājjāyate siddho valīpalitavarjitaḥ jīvedbrahmadinaṃ tryabdādvāyuvego mahābalaḥ  k bhṛṅgīrasaṃ kṛṣṇajīraṃ prasthaṃ prasthaṃ prakalpayet nīlotpalaṃ ca madhukaṃ prasthārdhaṃ ca pṛthagbhavet  k tilatailaṃ pañcapalaṃ pācayetsarvamekataḥ tailāvaśiṣṭaṃ tattailaṃ jarā mṛtyuśca naśyati  k ardhaniṣkaṃ caikaniṣkaṃ sārdhaniṣkaṃ krameṇa ca tailapramāṇamityuktam abdāñjīvecchatatrayam  k iṣṭikākṣipalaṃ kṣiptvā karṣaikamudakaiḥ pibet vatsarātpalitaṃ hanti sahasrāyurbhavennaraḥ  k sarpākṣī kākamācī ca sahadevī ca bhṛṅgarāṭ kākatuṇḍīphalaṃ nimbaṃ parṇaṃ vākucibījakam  k samūlāṃ devadālīṃ ca brāhmīmūlaṃ phalatrayam mūlaṃ ca vājigandhāyā nīlakoraṇḍapatrakam  k samaṃ samaṃ kanyakāyā dravaiśca paribhāvayet saptāhaṃ śoṣayeccūrṇaṃ chāyāyāṃ trimadhuplutam  k dvikarṣaṃ pratyahaṃ sevyaṃ vatsareṇa jarāṃ jayet ā candratārakaṃ jīvenmahābalayutaḥ sukham  k mahākāmeśvarakalpaḥcāturjātakacoracandanajaladrākṣātugāreṇukaṃ kastūrītagarendukuṅkumajaṭākuṣṭhāśvagandhābdakam kaṅkolāmaradārucitrakaviṣaṃ dve jīrake saindhavaṃ bhārṅgīgokṣuradevapuṣpamusalīyaṣṭībalāphenakam  k raṃbhākandaphalatrayaṃ trikaṭukaṃ jātīphalaṃ vāśakaṃ tālīśaṃ kaṭukīphalaṃ gajakaṇā māṣāmṛtāśarkarā picchābhṛṅgavidārikāmadanakaṃ bījaṃ ca kacchūdbhavaṃ śālmalyaṅghripunarnavāgaruśatāvaryapyatho dīpyakam  k pādāṃśaṃ mṛtamabhrakaṃ ca vijayā tulyauṣadhānāṃ samā sarveṣāṃ sadṛśā sitā ca madhunā cājyena saṃyojitā jātīcampakaketakādikusumaiḥ seveta saṃvāsitaṃ karṣārdhaṃ niśi dehasiddhidamahākāmeśvaraḥ kāmadaḥ  k puṃsāṃ śukravivṛddhidārḍhyakaraṇe kṣīrānupānaṃ hitaṃ śālmalyaṅghrijalānupānam athavāpyanyacca yacchukralam prauḍhānāṃ sudṛśāṃ sukhātisukhado vaśyo mahādrāvakaḥ saṅge bhaṅgurakāmakautukarasaḥ krīḍākalāmodadaḥ  k saṃbhoge sthavirāgniyoṣiti made yūnāṃ smare darpahā nityānandanidānam ādipuruṣair apyāhitāsvādanaḥ vācāṃ siddhikaraḥ prakṛṣṭakavitāsaṃdarbhasaṃpādanaḥ saukhyārogyaviśeṣayauvanakalāsāmagryasaṃdhāyakaḥ  k vṛddhatvaṃ harate balaṃ ca kurute mṛtyuṃ nirasyetparaṃ vyādhivrātam apākaroti kurute kāntiṃ nayatyārjavam yogābhyāsavidhau ratasya sulabhā siddhiṃ vidhattetarām aṃhaḥ saṃtatisaṃhṛtiṃ kalayate strīṇām apatyapradaḥ  k rogāṇāṃ nicayaṃ kṣayaṃ kṣapayati kṣipraṃ mahārudgaṇaṃ vyāhanti śvasanaṃ layaṃ gamayate chinte ca kāsodayam durnāmāni ca ṣaḍbhinatti harate sarvārtirogolbaṇaṃ mehaughaṃ ca lunāti śoṇitadaraṃ vidhvaṃsate sevanāt  k kṣīṇe poṣamupādadhāti vipulaṃ pūrṇātijīrṇojjvalaṃ mandāgniṃ grahaṇīṃ nikṛntatitarāṃ doṣānaśeṣānapi śreṣṭhaḥ sarvarasāyaneṣu viduṣāṃ bhogārthināṃ yogināṃ siddhiṃ samyagihātanoti vapuṣaḥ saṃsevanād anvaham  k mūlikākalpeṣu rasābhrakādimelanātideśaḥmahāvṛkṣādikalpeṣu prokteṣveteṣu sādhakaiḥ eṣa sādhāraṇo yogaḥ kartavyaḥ siddhikāṅkṣibhiḥ  k guñjāmātraṃ śuddhasūtaṃ vābhrakaṃ vā paṇadvayam kāntalohaṃ tathaivopayojayed bhakṣayennaraḥ  k rasābhralohayogena sadyaḥ siddhimavāpnuyāt jīvahīno yathā deho gandhahīnaṃ prasūnakam  k tathaiva mūlikākalpā rasahīnā na siddhidāḥ tasmādrasena sahitāḥ sadyaḥ siddhipradāyakāḥ  k abhyaṅgarasāyanammahānīlītailammahānīlīrasaṃ prasthaṃ prasthaṃ bhṛṅgarasaṃ priye dhātrīphalarasaṃ prasthaṃ kākatuṇḍīphalodbhavam  k prasthaṃ kaṣāyatilajaṃ tailaprasthaṃ ca gopayaḥ āḍhakaṃ yojayetsarvaṃ kākatuṇḍīphalaṃ palam  k tripalaṃ cāmalaṃ bhṛṅganīlīpatrarajaḥ palam piṣṭvā tasmin kṣipet sarvaṃ pacenmandāgninā priye  k tailāvaśiṣṭaṃ vipacettato vastreṇa śodhayet tailenānena cābhyajya śirobhyaṅgaṃ samācaret  k pratyahaṃ karṇapūraṃ ca evaṃ kuryādrasāyanam keśā bhramarasaṅkāśāḥ śrotraṃ digantapāṭavam  k jatrūrdhvarogā naśyanti tathā pādahitaṃ bhavet candanādyaṃ tailamcandanāgarukarpūrakastūrīkuṅkumaṃ tathā  k uśīradvayakaṅkolajātīphalalavaṅgakam nalikānaladāspṛkkāturuṣkasthāṇulocanam  k hareṇustagaraṃ lākṣā nakhaṃ sthauṇeyakaṃ murā naladāmalakaṃ kuṣṭhaṃ corakaṃ kaṭukīphalam  k prapauṇḍarīkaṃ kharjūraṃ padmakaṃ jātipattrikā śaileyaṃ dhātakīpuṣpaṃ saralaṃ cailavālukam  k pūgīphalaṃ saptaparṇaṃ tathā tāmalakaṃ priye ekaikaṃ karṣamātraṃ syātprasthaṃ tailaṃ ca gopayaḥ  k āḍhakaṃ tatpacetsarvaṃ tailaśeṣaṃ samāharet tasmin mṛgāṇḍaṃ kastūrīṃ karpūraṃ kuṅkumaṃ kṣipet  k pṛthakkarṣaṃ ca jātyādikusumair vāsayedbudhaḥ tenābhyaṅgam adhaḥkāye kuryād daurgandhyanāśanam  k aśītivarṣadeśīyo pyasau syāt ṣoḍaśābdakaḥ kāminīlokakandadarpaḥ subhagaḥ śuklavṛddhimān  k yoṣicchataṃ ca ramate sa jīveccharadaḥ śatam udvartanarasāyanamathodvartanamākhyāmi valīpalitabhañjanam  k sūtaṃ gandhaṃ samaṃ mardyaṃ stanadugdhena yoṣitaḥ muṇḍikā meghanādaśca viṣṇukrāntā munistathā  k sarpākṣī ca dravairāsāṃ dinamekaṃ vimardayet etaddaśaguṇaṃ kṣārastilasya ca yavasya ca  k etatsarvaṃ samadhvājyamanenodvartanaṃ vapuḥ valīpalitanāśaḥ syād varṣāt triśatavatsaraḥ  k jīveddivyavapur bhūtvā sādhako nātra saṃśayaḥ sanālamutpalaṃ sūtaṃ saptāhaṃ parimardayet  k ātmīyaśivatoyena tataścāṅgaṃ vimardayet vatsarājjāyate siddhiḥ pūrvavad divyavigrahaḥ  k śivāṃbhasā ca sūtendraṃ brahmadaṇḍīyamūlakam mardayetsaptadivasaṃ samyagdevi vimardayet  k vatsarājjāyate siddhiḥ pūrvavaddivyavigrahaḥ kaṭutailena surabhiṃ bhāvayeddinasaptakam  k palārdhaṃ bhakṣayennityaṃ varṣād vajravapur bhavet triśatāyuḥsvarṇavarṇo valīpalitavarjitaḥ  k samadhvājyaṃ kuṣṭhacūrṇaṃ karṣaṃ prātarlihennaraḥ śatapuṣpasugandhāṅgo jīvedvalivivarjitaḥ  k keśarañjanakalpāḥkākatuṇḍīphalaṃ kāntacūrṇamāmrāṇḍatailakam āloḍya bhāṇḍe nikṣipya māsaṃ dhānyamaye kṣipet  k uddhṛtya lepayecchīrṣaṃ nasyakarmāmunā bhavet tryahāt keśāḥ sunīlāḥ syuḥ ṣaṇmāsāt keśarañjanam  k harītakī niṣkamekaṃ dvipalaṃ kāntacūrṇakam palamekaṃ nāgacūrṇamamladadhnā pramardayet  k abhyakto nikṣipenmūrdhni mardayennāḍikārdhakam eraṇḍapatraiḥ saṃveṣṭya punarvastreṇa bandhayet  k snāyātpunaśca tridinaṃ pūrvavatkeśarañjanam samūlau nīlikābhṛṅgāvayaścūrṇaṃ varāsamam  k cūrṇameḍakamūtreṇa dinamekaṃ ca bhāvayet snānādi pūrvavatkṛtvā pūrvavatkeśarañjanam  k nistvagguñjāphalaṃ cailā devadāru ca kuṣṭhakam samaṃ cūrṇaṃ bhṛṅgarasair bhāvyam ekadinaṃ priye  k anyaccūrṇaṃ tailaṃ pacenmṛdvagninā budhaḥ yasya tailaghṛtābhyaṅgātkeśā bhramarasannibhāḥ  k hastidantasya dagdhasya samabhāgaṃ rasāñjanam chāgīdugdhena saṃpeṣya lepanātkeśarañjanam  k kṛṣṇamṛttriphalābhṛṅgarasāyaścūrṇakaṃ samam āloḍyainaṃ samaṃ bhāṇḍe māsamekaṃ nirodhayet  k tallepāccikurāḥ kṛṣṇā bhaveyuḥ pañcamāsataḥ dhātrīphalaṃ japāpuṣpaṃ kiṭṭaṃ piṣṭvā ca mūrdhani  k lepayettridinaṃ tena keśāḥ syur bhramaropamāḥ cūrṇaṃ sindūrasadṛśaṃ tayostulyā ca sāṃbraṇiḥ  k piṣṭvāṃbhasā pralepena tatkṣaṇāt keśarañjanam gorocanaṃ kṛṣṇatilān śatapuṣpāṃ śivāṃbunā  k kākamācīmidaṃ sarvamayaḥpātre vimardayet tenaiva divasādūrdhvaṃ keśarañjanamuttamam  k cūrṇaṃ siddhārthakaṃ sarjo yavakṣāraṃ ca kāñjikaiḥ nāgapuṣparasaiḥ peṣyaṃ lepanaṃ keśarañjanam  k kadalīkandacūrṇaṃ ca sindūrāṅgārakau tathā rasairjambīrajair lohamuṣṭyāyaḥpātrake piṣet  k dinaikalepanāttena keśānāṃ rañjanaṃ bhavet kāsīsaṃ nīlikāpatraṃ dadhibhṛṅgarasastathā  k samāṃśaṃ lohacūrṇaṃ ca lepanātkeśarañjanam nāgadaṇḍena patrāṇi koraṇṭasya ca mardayet  k dinatrayaṃ ca tallepāt keśāḥ syur bhramaropamāḥ varā bhṛṅgī cūtabījaṃ mṛṇālaṃ ca priyaṅgukam  k nīlī niśā lohanāgau cūrṇitā niṃbatailakaiḥ kāntapātre loḍayitvā māsamekaṃ vibhāvayet  k tena liptāḥ kacāḥ kṛṣṇā rañjitā bhramaropamāḥ tilāḥ kṛṣṇāḥ kākamācībījāni samabhāgataḥ  k tattailayantrato grāhyaṃ tena syātkeśarañjanam karṣaṃ japārasaḥ kṣaudraṃ saptāhaṃ nasyamācaret  k tadūrdhvaṃ rañjayet keśān sarvanasyottamo hyayam bhṛṅgarājarasaiḥ piṣṭvā triphalāṃ lohacūrṇakam  k tailam etatsamaṃ yojyaṃ tathā bhṛṅgarasaiḥ punaḥ mṛdvagninā pacetsarvaṃ tailaśeṣaṃ yathā bhavet  k snigdhabhāṇḍe ca tattailaṃ māsaṃ bhūmau vinikṣipet tailena lepayecchīrṣaṃ kāravallīdalaiḥ purā  k veṣṭayettattu vastreṇa nivāte kṣīrabhojanam kṣālayet triphalākvāthaiḥ kuryāt saptadinaṃ priye  k kapālarañjanaṃ kuryād yāvajjīvaṃ na saṃśayaḥ śriyālīkākatuṇḍyāśca bījaṃ nirguṇḍikārasaiḥ  k japāpuṣparasair bhāvyaṃ pṛthak dinacatuṣṭayam pātālayantre tattailaṃ pātayettena lepanam  k kuryānmūrdhni ca gandharvapattraiśca pariveṣṭayet vastreṇa ca tato vātaśūnyadeśe vasansudhīḥ  k kṣīrāśī kāñjike snānaṃ kuryātsaptadinaṃ tviti keśā bhramarasaṅkāśā yāvajjīvaṃ na saṃśayaḥ  k jalamaṇḍanikākākamācībhṛṅgāḥ samāḥ samāḥ piṣṭvā tailaṃ pacetsūpaṃ punastailena lepayet  k mūrdhānaṃ lepayettena saptāhaṃ keśarañjanam snānabhojanaśayyāṃ ca pūrvavatparikalpayet  k varābhṛṅgarasaiḥ piṣṭvā kāntapātre vilepayet avāṅmukhaṃ viniṣṭhāpya prātastaṃ bhṛṅgarāḍrasaiḥ  k punaḥ piṣṭvā lihecchīrṣaṃ kṣālayet triphalāṃbunā ekaviṃśaddinaṃ kuryāt pūrvavat phalam āpnuyāt  k garalaṃ kṛṣṇajīraṃ ca piṣṭvā ruddhvā ca tanmukham gṛhāṅgaṇe paṅkile ca khanitvā sthāpayet sudhīḥ  k ṣaṇmāsāt taddravībhūtaṃ kṛṣṇaṃ sādhu samuddharet śiromadhye kṣipet karṣaṃ pūrvavad veṣṭanādikam  k ā janma rañjayetkeśāṃstacca kāpālarañjanam bhṛṅgī nīlī varā kṛṣṇāyasaṃ madanabījakam  k koraṇṭakusumaṃ cūrṇamarjunasya tvacodbhavam ambhojamūlaṃ jambvāśca tatsarvaṃ ca samāṃśakam  k lohabhāṇḍagataṃ kuryātpakṣaṃ bhūmau vinikṣipet haredbhāṇḍagataṃ kalkaṃ kalkāttailaṃ caturguṇam  k tailāccaturguṇaṃ bhṛṅgarasas tasmāccaturguṇaḥ varākvāthaḥ sarvamidaṃ mandavahnau vipācayet  k tailāvaśiṣṭaṃ vipacet tatpiṣṭvāyasapātrake nikṣipecca parīkṣārthaṃ kākapakṣaṃ vilepayet  k tailena yadi kṛṣṇaṃ tadauṣadhaṃ siddhidaṃ bhavet sādhako māsam ekaṃ tu tasminpātre vipācitam  k tena liptāḥ kacāstasya ṣaṇmāsādbhramaropamāḥ ciñcāśvatthapalāśānāṃ vāsāyāśca dravairmuhuḥ  k drutaṃ pātragataṃ nāgaṃ cālayed bhasmatāṃ vrajet tāvat pacennāgabhasma palaṃ lohasya cūrṇakam  k dvipalaṃ ca varācūrṇaṃ tripalaṃ dāḍimatvacaḥ palaṃ caitatsarvasamaṃ kāñjikaṃ lohabhājane  k loḍayet pācayet kiṃcit kṣaṇaṃ tallohapātrake ātape dhārayed bhṛṅgakoraṇṭarasabhāvitam  k ekaviṃśaddinaṃ bhāvyaṃ bhūyo bhūyo dravaṃ dravam tenaiva liptāścikurāḥ piñchatāpiñchasannibhāḥ  k kacarañjanayogeṣu kathitākathiteṣu ca niśi lepaṃ tathairaṇḍapatraiśca pariveṣṭanam  k prātaḥ snānamidaṃ karma sarvasādhāraṇaṃ smṛtam divyauṣadhigrahaṇayogyasthalanirdeśaḥśmaśāne salile mārge gṛhe devālaye tathā  k malamūtrayutasthāne grāme goṣṭhe taroradhaḥ chāyāyāṃ ca viṣaprāye kuśīte cānyabādhite  k evaṃprāyeṣu deśeṣu na grāhyā siddhamūlikā araṇye parvate tīre nadyā tapavane śucau  k śilāsaṅgiśucikṣetre siddhakṣetre bdhirodhasi śrīparvate himagirau taṭāke vijane hrade  k gṛhṇīyānmūlikā jātā dehasiddhipradāyikāḥ divyauṣadhigrahaṇavidhiḥsarveṣāṃ siddhamūlānāṃ rakṣābandhanakarmaṇi  k khananeṣūtpāṭaneṣu grahaṇeṣu krameṇa vai kathyante manavo divyāḥ sarvasādhāraṇāḥ smṛtāḥ  k pūrvedyureva susnātaḥ kṛtadantaviśodhanaḥ anuliptaḥ śuddhavastro hṛṣṭaḥ saṃyatamānasaḥ  k maunī gandhākṣatopeto rakṣābandhanasūtritām pūrvam anveṣitāṃ gatvā mūlikāṃ sveṣṭadāyikām  k vitṛṇaṃ paritaḥ kṛtvā khātvāmbu pariṣecayet gandhapuṣpākṣataiḥ pūjāṃ kṛtvā sūtreṇa bandhayet  k samantrakaṃ sādhakendraḥ sopavāso jitendriyaḥ atraiva tiṣṭha kalyāṇi mama kāryakarī bhava  k mama kāryakarī siddhā tataḥ svargaṃ gamiṣyasi oṃ hrīṃ namaste mṛtasambhūte balavīryavivardhini balamāyuśca me dehi pāpaṃ me jahi dūrataḥ hrīṃ phaṭ anenaiva tu mantreṇa tridhā sūtreṇa veṣṭitam  k rakṣāṃ badhnīta tāṃ spṛṣṭvā japedaṣṭottaraṃ śatam tataḥ prātaḥ samutthāya kṛtvā nityavidhiṃ śuciḥ  k mūlikāṃ tāṃ samāsādya gandhapuṣpākṣatādibhiḥ sarvopacāraiḥ sampūjya baliṃ dadyāt sahetukām  k samantrakaṃ khaneddhīmānmantro yamapi kathyate yena tvāṃ khanate brahmā yena tvāṃ khanate bhṛguḥ  k yenendro varuṇo viṣṇustena tvāmupacakrame tvāmevāhaṃ khaniṣyāmi mantrapūtena pāṇinā  k evaṃ samprārthayitvādau paścānmantraṃ samuccaret oṃ śrīṃ hrīṃ taṃ amṛteśvari ehi ehi mama sakalasiddhiṃ kuru huṃ phaṭ anenaiva tu mantreṇa nikhanet siddhimūlikām  k atha tūtpāṭayettāṃ tu prāñjaliḥ prārthayediti mā utpate mā nipate mā ca te cānyathā bhavet oṃ hrīṃ caṇḍa huṃ phaṭ svāhā utpāṭayedanenaiva mantreṇa parameśvari acchinnamūlāmādāya śuddhavastrābhiveṣṭitām  k kṣiptvā paṭalikāyāṃ ca svaveśmani śucisthale nicaye hṛṣṭamanasā nidadhyāt pāraṇaṃ tataḥ  k oṃ namo bhairavāya mahāsiddhipradāyakāya āpaduttaraṇāya huṃ phaṭ anenaiva tu mantreṇa gṛhītvā gṛhamānayet  k k  uṣaḥpānarasāyanamatha prītamanā devī papraccha parameśvarī śrībhairavī ādibhairava deveśa sṛṣṭisthityantakāraṇa  k sarvajña śiva lokeśa tvatprasādānmayā vibho rasāyanāni divyāni śrutāni vividhāni ca  k susādhyaṃ sulabhaṃ divyaṃ sadyaḥ pratyayakāraṇam bālastrīṣaṇḍhavṛddhānāṃ rogārtānāṃ viśeṣataḥ  k yogyaṃ rasāyanārhāṇāṃ brūhi deva kṛpānidhe tataḥ smerānanāmbhojo bhairavo bhavabhairavaḥ  k śrībhairavaḥ śṛṇu devi pravakṣyāmi sarvayogyaṃ sukhaṅkaram pāvanaṃ sulabhaṃ cāntarbahiraṃhovināśanam  k yasmājjaganti jātāni prāṇāḥ prāṇabhṛtāmapi trāyate viśvamakhilaṃ sarvadevātmakaṃ priye  k tridoṣaśamanaṃ saukhyaṃ pathyaṃ sarvarasādhikam ṣaḍjīvanādiguṇayugrasayuktaṃ balapradam  k jīvanaṃ ca balaṃ prāyaḥ prāṇināmagnimūlakam tasyāgnirindhanaṃ toyaṃ tasmāttoyaṃ pibedbudhaḥ  k vaidyuto bāḍavo vahnirjāṭharaśca trayognayaḥ abindhanāḥ syuranyeṣāṃ kāṣṭhādīnīndhanāni hi  k tasmāddevi śivaṃ vacmi śṛṇu toyarasāyanam pūrayennūtanaghaṭe prātaḥ śodhyaiśca vāribhiḥ  k gāṅgeyairvātha nādeyais tāṭākairvāpi sārasaiḥ kaupairvā cāpi vai gharmairvārṣikairvā yathābhavaiḥ  k tadghaṭaṃ sthāpayenmañce divyabhāskararaśmibhiḥ naṣṭadoṣaṃ niśāyāṃ ca candrāmṛtakarāplutam  k elośīrakakarpūracandanairadhivāsitam pāṭalīketakījātimallikotpalavāsitam  k uśīratālavṛntena toyasiktena mandrataḥ muhurmuhurvījitaṃ tu haṃsodakamudāhṛtam  k anurādhodayātpūrvaṃ nāspṛṣṭamalamūtrakam pibettoyaṃ tataḥ kuryānmalamūtravisarjanam  k sandhyāvandanakarmādi kurvansvecchāśano bhavet ekābdabālako nityaṃ pibettoyaṃ palaṃ palam  k evaṃ ṣoḍaśavarṣāntaṃ pratyabdaṃ ca palaṃ palam vardhayet kramaśo dhīmānpalaṣoḍaśikāvadhi  k ṣoḍaśābdātparaṃ sevyaṃ ṣoḍaśaprasṛtaṃ jalam evaṃ viṃśativarṣāntaṃ nityaṃ seveta sādaram  k anena vyādhayaḥ sarve vinaśyanti na saṃśayaḥ jīvedvarṣaśataṃ buddhibalendriyasukhānvitaḥ  k prasṛtaṃ ca pibedaṣṭapalaṃ dīrghāyuṣāya ca yathā vahnibalaṃ toyaṃ tryahādvā pañcavāsarāt  k saptāhādvā kramātprājñaḥ prasṛtaṃ prasṛtaṃ tathā punastu kuḍavaṃ vāpi vardhayettacchanaiḥ śanaiḥ  k ṣoḍaśaprasṛtaṃ yāvattāvatsevyaṃ tataḥ param yathā yathāmbuno vṛddhistathā doṣaḥ praśāmyati  k ṣaṇmāsaṃ vā vatsaraṃ vā vādyantaṃ vā pibejjalam yathā vṛddhistathā hrāso yāvacculukamātrakam  k upavāsaṃ divā rātrau pathyāśī tatparityajet ātyantike ca vyāyāme sati vāñjalimātrakam  k pādamardhaṃ tripādaṃ vā yathā sevāñjaliṃ pibet madhvājyatailadugdhājyajalādyanyatamair yutam  k hanyācchīghraṃ vātarogamathavāsyasthabheṣajaiḥ tattadrogopaśamanaṃ bhakṣayitvā ca bheṣajam  k tato jalaṃ vā prapibenmuhūrte vā gate sati jīrṇe vā salile sevyaṃ bhojanāntethavā niśi  k jvarādiroge saṃjāta upavāso bhavedyadi pibed ardhaṃ ca pūrvasmāllaghvāhārī yathāsukham  k upavāso vratārthaṃ cet tatkṣīraṃ vā palaṃ niśi rātrāvabhojanaṃ devi jaṭhare vāri śuṣyati  k ardhaṃ vā prāñjaliṃ vāri pibennityaṃ prayatnataḥ sarvatrāhārasatvāgnisāmyaṃ vāri pibetsudhīḥ  k viṇmūtrotsarjanaṃ brāhmānmuhūrtātpūrvato yadi tataḥ pītvaiva salilaṃ viṇmūtraṃ ca visarjayet  k vāri pūtaṃ viṣaṃ tvalpaṃ viṇmūtrotsarjanātparam ajñātavele rātrau cetpibettoyaṃ punaḥ prage  k pādaṃ vātha caturthāṃśamañjaliṃ vā pibejjalam jalapānakalpe pathyam apathyañcagodhūmaṣaṣṭiśālyannaṃ yavajāṅgalajāmiṣam  k gavyaṃ sarpirdadhi kṣīramudaśvinnavanītakam madhvikṣudāḍimadrākṣāmocakharjūraśarkarāḥ  k sahakāraphalaṃ dhātrī nālikerajalaṃ navam kūṣmāṇḍālāburunimbapatraphalāni ca  k patrapuṣpaphalaṃ śigrormudgayūṣarasau kṛtau suniṣaṇṇakagoraṇṭī jīvantīdvayakaṃ tathā  k rājavṛkṣakaśothaghnī cillī vāpi laghucchadā śatāvarī taṇḍulī ca matsyākṣī ca vidārikā  k upodakī ca vārttākī kāravallīphalāni ca laghukośātakī lakṣmī paṭolaṃ tālamūlakam  k mocāyāḥ kusumaṃ daṇḍaphalāni kṣudradantikā sadāphalaṃ ca matsyāṇḍī śṛṅgaveraṃ ca saindhavam  k phalapūrāmlakaṃ pakvadhātrīphalam alarkakaḥ vāyasī kuntalī caiva vasukanyālikā tathā  k kustumbarī ca sarasī śārṅgerī cakramardakaḥ maṇḍūkaparṇī pālakyāḥ patraṃ gāṅgerukaṃ tathā  k ākhukarṇī kāsamardapatraṃ gāṅgerukaṃ tathā saṃskārārthaṃ ca kaiḍaryasaindhavoṣaṇajārakāḥ  k sarvepi madhuraprāyāḥ svāduśītāḥ sukhapradāḥ katakasya ca pathyāyāḥ śalāṭuṃ lavaṇāktakam  k nīlotpalābjayor nālapuṣpaśālūkakesarāḥ snehayuktaṃ bhajetsnānaṃ śvetāmbaradharaḥ śuciḥ  k kastūrīcandanahimakarpūrair anulepanam mandānilaṃ puṣpamālyaṃ kaumudīratnabhūṣaṇam  k pathyaṃ rucyaṃ jalīyaṃ ca svāduprāyaṃ ca sadravam ghṛtakṣīrayutaṃ bhaktaṃ bhuñjītodakasevakaḥ  k tāmbūlacarvaṇaṃ kuryāt sakarpūraṃ sukhāsanam nārikelajalaṃ sāyaṃ niśi kṣīraṃ saśarkaram  k śālmalī tūlaśayyā ca niśi nidrā yathāsukham ūnātimātraviṣṭambhivibandhyuṣṇakharāṇi ca  k rūkṣāhṛdyasthiragurupicchilākālabhojanam kulmāṣabṛhatīcoṣadvayālābunirūḍhakam  k kulutthayūṣakāliṅgaguñjāvṛkṣaphalaṃ tathā palāṇḍu laśunaṃ sarvakandaṃ siddhārthakaṃ tathā  k ajāṅgalaṃ palaṃ matsyaṃ kiṃcitkṣīrānnabhojanam anuktaśākamannaṃ ca phalaṃ kṣīrayutaṃ palam  k sarvakṣīrayutānsarvānrasānamadhurānapi tilatailaṃ ca tatkalkam etaiḥ saṃyuktam auṣadham  k bahubhāṣyātapachāyāsamacintādhvaroṣaṇam śokavāhanabhītiś cālasyātyantarataṃ tathā  k mūrdhni bhāravahaścāṃbhastaraṇaṃ copavāsakam vyāyāmerṣyādivāsvāpo niśi jāgaraṇaṃ tathā  k purovāto himaṃ dhūlirvātaprāyasthalaṃ tathā dhūmaprāyagṛhaṃ talpaṃ kārpāsaparikalpitam  k agniḥ śramāmbujananaṃ tathoṣṇāmbaradhāraṇam kauśeyadhāraṇaṃ tūrvostāḍanaṃ kaṭhināsanam  k uṣṇālayakṣārakūpasalilaṃ kaṭutiktakau amlaḥ kaṣāyatiktaśca rāmaṭhaṃ ca virūkṣakam  k madirā ca vasā majjā mūtraṃ duṣṭajalāni ca madaṃ śītamanārogyaṃ bhojanaṃ tailavarjitam  k abhyaṅgaṃ kāñjikaṃ śītaṃ rogābhāve kaṣāyakam vidāhi śoṣaṇaṃ mūrdhni snānamapyuṣṇavāribhiḥ  k kāraṇaṃ doṣakopānāṃ nindyamanyadvivarjayet pītajalajīrṇalakṣaṇamsvasthaḥ pītvā sukhāsīnaḥ salilaṃ vāgyataḥ śuciḥ  k visarjayenmalaṃ mūtraṃ tāmbūlādīṃśca varjayet yāvajjalaṃ pibettāvanmūtraṃ niryāti cet tadā  k jalaṃ jīrṇaṃ vijānīyādauṣadhena vinā yadā nirgacchetsalilaṃ pītaṃ tadā svasthataro mataḥ  k nirgate pītasalile niḥśeṣe kṣutprajāyate tailābhyaṅgaṃ tataḥ kuryādvihitaṃ pathyamācaret  k jalājīrṇalakṣaṇaṃ tatparihāraścaparihāraṃ vinā rogā jāyante nāvicārataḥ śramaḥ klamaśca vamanaṃ śirastodaḥ śirobhramaḥ  k salilastambhaśoṣau cābhiṣyando vegarodhanam gulmodāvartakau vahnisadanaṃ gātrabhañjanam  k todo bastau mehane ca vakṣaṇe hṛdi locane jaṅghodveṣṭanakaṃ śvāso bhuktidveṣastvarocakaḥ  k aśmarī pīnasaḥ kāsastvatisāraśca dustaraḥ sakṛdambhoviśoṣaś ced rūkṣāyāsādikarmabhiḥ  k sa doṣo na tu vijñeyo doṣastaṃbhosakṛdyadi prapīte salile stabdhe cikitsātra vidhīyate  k kūṣmāṇḍapatrair udaraṃ bastiṃ cācchādayetsudhīḥ mūtramocanakṛllepaṃ vidadhyājjalamuktaye  k yadvājyadhātrīliptāṅgasnānaṃ kuryādrasāyanam saguḍaṃ vā pibetkṣīraṃ takraṃ vā śarkarānvitam  k nālikerodakairvāpi sasitorvārubījakam kaṣṭājjīrṇaṃ jalaṃ yasya bhukteḥ prāk sarpir ādadet  k yadvā tiṣṭhecciraṃ cāpsu snāyāddhātryādibhirhimaiḥ yadvā stabdhe jale pīte svāduśītairviśodhayet  k kṛṣṇāmadanasindhūtthaiḥ kalkairmadhuyutairvamet pathyācūrṇaṃ nālikerajalaiḥ pītvā virecayet  k yadvā trijātakavyoṣakrimighnāmalakābdakaiḥ trivṛtsarvasamā yojyā hyetatsarvasamā sitā  k sakṣaudragulikāṃ kṛtvā lihedambhovimuktaye rātrau varā sevitā cetsarvadoṣavināśinī  k nābheradhaścārdrapaṭaṃ kṣaṇamātraṃ nidhāpayet avagāhena śītāmbho mūrdhni vā śītavāri ca  k nikṣipedathavā sārdrasikatātalpaśobhite dhārāgṛhe vā cāsīta trapusorvārubījakam  k varīdrākṣāmbunā peyaṃ vā tu kāśmīrajaṃ vṛṣam drākṣārasena vā peyaṃ karkaṭībījakāni ca  k taṇḍulakṣālanajalairmadhukaṃ vātha śarkarām sadrākṣaṃ ca guḍaṃ dārvīṃ taṇḍulodakayogataḥ  k yadvā dhātrīphalarasairgostanīṃ śarkarānvitām varīṃ vā śarkarāyuktāṃ drākṣāṃ vā mastunā saha  k jalena vā guḍaṃ peyaṃ nālikerajalena vā tugākṣīrībhavaṃ kalkaṃ vāpi karkārubījakam  k kalpaṃ vā tāmalakyāśca mūlaṃ vā yaṣṭikalkakam piśācakadalīpakvaphalaṃ kṣaudrasitānvitam  k nālikerajalairvāpi takrairvā mastunāpi vā rambhākandajalairvāpi kṣīrairvāmalakīrasaiḥ  k yad vāmṛtārasair vāpi kūṣmāṇḍasvarasena vā dāḍimasya rasairvāpi tvabhīrośca rasaistathā  k alābośca rasairvāpi pibedelāṃ saśarkarām kadalīkandayaṣṭyāhvaśvadaṃṣṭrāśca kaśerukāḥ  k tṛṇapañcakamūlāni śukrā caiva śatāvarī eteṣāṃ kadalīkandapramukhānāṃ kaṣāyakam  k sakṣaudraṃ sasitaṃ vāpi peyaṃ jalavimuktaye uṣaḥpānaguṇāḥevaṃ brāhme muhūrte yatpītaṃ vāri rasāyanam  k doṣān aśeṣān śamayed rogānapi vināśayet raktavātaṃ ca vātāṃśca hṛdrogaṃ śvāsakāsakam  k raktapittaṃ ca pittāni grahaṇīchardyarocakān kṣayamūrcchākuṣṭhamehamohagaṇḍārbudān gadān  k gulmaplīhāśmarīśūlānāhājīrṇaviṣūcikāḥ krimiṃ pāṇḍuṃ kāmilāṃ ca halīmakavisarpakāḥ  k vraṇaṃ ca śvayathuṃ śvitramagnisādaṃ tridhā viṣam jatrūrdhvaguhyakān rogān apasmāraṃ ca vibhramam  k jvarān ādhmānajaṭharamūtrāghātagudāṅkurān valīpalitanirmukto jīvettriśatavatsaram  k sthiradhīrbalavāndhīraḥ kāntaḥ kāntāmanobhavaḥ nāsāpānarasāyanamnāsāpuṭābhyāṃ salilaṃ yastu prātaḥ pibennaraḥ  k śuktimātraṃ pratidinaṃ pathyāśī vijitendriyaḥ indriyāṇāṃ paṭutvaṃ ca valīpalitanāśanam  k śatāyuṣyam avāpnoti nāsārandhrarasāyanam  k k  ṛtucaryākālavibhāgaḥśrībhairavī bhagavan tvatprasādena nityācārakramaḥ śrutaḥ svāminnaimittikācāraṃ śrotuṃ vāñchāsti me vada  k śrībhairavaḥ tacchṛṇu tvaṃ mahādevi brūmi naimittikīṃ vidhim kālādhīnaḥ sa tu bhavedanapāyomitaḥ sadā  k anādinidhanaḥ sūkṣmaḥ sthūlo vyāptaḥ sadātanaḥ brahmādayaśca sūryādyā mahābhūtādayaḥ pare  k kālānusāriṇaḥ sarve prayatne kālarūpiṇaḥ kālādeva hi jāyante līyante tatra sarvadā  k yaḥ kālaḥ sohameveti tvaṃ ca kālapravartinī tasmājjanmabhṛtāṃ janmanidhanāya nivedyate  k avibhājyo hi kāloyaṃ tathāpi pravibhajyate tīkṣṇasūcyābdapatraṃ tu yāvatkālena bhidyate  k sa kālo lava ityuktastruṭī triṃśallavair bhavet tadyoyaṃ syāttruṭiḥ kālo mātrā syāttaddvayānvitā  k dṛkpakṣmaṇoḥ parikṣepaḥ sa tu mātrā praśasyate mātrāṣṭādaśabhiḥ kāṣṭhā kāṣṭhātriṃśadyutā kalā  k kalātriṃśatkṣaṇaḥ proktaḥ kṣaṇaiḥ ṣaḍbhiśca nāḍikā nāḍīdvayaṃ muhūrtaḥ syāttaiścaturbhiśca yāmakaḥ  k yāmaiścaturbhir divasastathā rātrirbhavetpriye evaṃ divāniśaṃ kiṃ tu pūrvāhṇo daśa nāḍikāḥ  k madhyāhne daśa nāḍī syādaparāhṇastathaiva ca pūrvarātraṃ cārdharātraṃ tathaivāpararātrakam  k divasaiḥ pañcadaśabhiḥ pakṣaḥ syācchuklasaṃjñakaḥ dvitīyaḥ kṛṣṇapakṣaḥ syāddvābhyāṃ māsastu jāyate  k māsābhyāmṛtusaṃjñā syādṛtubhyāṃ kālasaṃjñakaḥ ṛtutrayaṃ syādayanaṃ dvābhyāṃ saṃvatsaro bhavet  k aṣṭādaśaprakāreṇa kālastasmādvibhajyate māghādimāsāḥ kramaśo bhavanti śiśirādayaḥ  k śiśiraśca vasantaśca grīṣmo varṣā śaraddhimaḥ ṛtavo dakṣiṇaṃ teṣāṃ kathayāmi śṛṇu priye  k hemantartusvarūpamtatra sūryo diśaścaiva himānīkaluṣīkṛtāḥ dhūmadhūmrarajomando vāyuḥ śītaprabodhanaḥ  k romāñcakārī kaubero lavalyaḥ puṣpitāstadā puṃnāgalodhraphalinīpuṣpāmoditaṣaṭpadāḥ  k gajavājīgomahiṣīkākājādyāśca garvitāḥ saritprāleyapaṭalasaṃchannaśakunādayaḥ  k soṣṇabāṣpajalāḥ kūpāḥ paśya haimantike ṛtau śiśirartusvarūpamevaṃ hi śiśire kāle cayaṃ yāti kaphaḥ svataḥ  k vasantartusvarūpamvasante vimalā dikkāḥ sūryaścāruṇadīdhitaḥ malayānilasañcāro navapallavaśobhitāḥ  k navīnatvakpalāśāḍhyā vṛkṣāḥ sarvatra puṣpitāḥ sahakāśokabakulamādhavīcampakodbhavaiḥ  k palāśakādimaiḥ puṣpaiḥ pravibhāti vanasthalī bhramadbhramaranidhvānakokilālāpasaṃkulā  k śleṣmakopaśca bhavati kālaḥ sarvottamo hyayam grīṣmartusvarūpamgrīṣme tīkṣṇakaraścaṇḍotasīkusumasannibhaḥ  k saṃtāpitamahīdikkaḥ śoṣitāśeṣabhūrasaḥ dāvāgninātijvalitā diśo bhūmiśca dhūsarāḥ  k nairṛto vāyuratyugro vātyā cogrāsukhā bhavet ātapasvedapavanaiḥ prāṇino jvaritā iva  k saṃtaptakroḍamahiṣamātaṅgair ākulīkṛtāḥ caṇḍāśukiraṇottaptaśuṣkasvalpajalānvitāḥ  k kallolitāstaṭākādyāḥ saṃtaptajalajantavaḥ jīrṇaśuṣkaviśīrṇaiśca parṇaiśca patitair drumāḥ  k soṣmāśchāyāvihīnāśca vāyuvyākulitā bhṛśam śuṣkapatralatāgulmāḥ śirīṣāḥ kusumojjvalāḥ  k śleṣmakṣayaścānudinaṃ tasmādvāyoścayo bhavet varṣartusvarūpamvarṣartau paścimo vāyurmahī navatṛṇāvṛtā  k bhinnaistathāñjanābhaiśca jaladaiśchāditākhilā śakragopāvṛtā pṛthvī sarvasasyamanoharā  k bhūlatānivahacchannā jalaklinnā ca paṅkilā mattakekikulakrīḍānṛttavistīrṇapiñchakā  k bhekabhīkaranidhvānabadhirīkṛtadiṅmukhā kadambakadalījātikuṭajāmodamedurā  k dhārādharāmbudhārābhighātanaṣṭasaroruhā prabhūtasalilāpūrṇasopānā dīrghikā bhṛśam  k patisaṃyogasadṛśamahākārā mahājalāḥ pūrṇobhayataṭāntāśca nadyaḥ sakaluṣodakāḥ  k nabhaḥ stanitajīmūtaprodyadvidyutpradīpitam anyonyāmbudasaṃghaṭṭajātanirghoṣabhīkaram  k indracāpalasanmeghacchāditārkendumaṇḍalam vanaṃ hṛṣṭājamahiṣakiṭicātakasaṅkulam  k śleṣmā kṣīṇataro vāyoḥ kopaḥ pittacayastadā śaradṛtusvarūpamśaradi sphuritābhāśca bhānostīkṣṇā marīcayaḥ  k prakṣīṇavārivimalavāridonmuktamārgakāḥ jyotsnāmṛtarasāsiktamoditākhilajantavaḥ  k sphuritoḍukulākīrṇā rātrayaśca manoharāḥ vimalākāśarucirāḥ kāmalīlotsavapradāḥ  k mahī cāśyānapaṅkā ca kaṇikāpūrṇaśālikā sadasyaḥ phullakamalakumudotpalamaṇḍitāḥ  k prahṛṣṭamīnahaṃsālīlīlālolataraṅgikāḥ amalāmbusarākīrṇāḥ snānapānahitapradāḥ  k diśaḥ praphullarucirakāśacāmaraśobhitāḥ vimalāmoditakroñcamallikāparimaṇḍitāḥ  k saptacchadarajoyogadṛptadantikulaṃ vanam prakṣīyate tadā vāyuḥ pittaṃ kupyati pārvati  k ādānavisargakālasvarūpamdivāniśādimadhyānte śleṣmapittasamīraṇāḥ kupyanti ṛtavaḥ sarve pravartante kramācchive  k dinamāgneyarūpaṃ syād rātriḥ saumyamayī bhavet dvau ca pakṣau tadā devi ṛtū hemantaśaiśirau  k tau ṛtū himakālaḥ syāduṣṇau madhunidāghakau prāvṛṭśaradṛtū jñeyau varṣākālaḥ sa ucyate  k ṛtubhiḥ śiśirādyaistattribhiḥ syāduttarāyaṇam tadā jñeyamiti jñeyamādānaṃ tadbhavetpriye  k sūryānilau svabhāvena bhūmisaumyarasāpahau kiṃtu mārgavaśādetāvatyuṣṇakhararūkṣakau  k ādadāte balaṃ tejaḥ prāṇināṃ prativāsaram tiktaḥ kaṣāyakaṭukau prabalāḥ syuryathottaram  k prāvṛḍādyaiśca ṛtubhistribhiḥ syāddakṣiṇāyanam etatsomātmakaṃ viddhi visargākhyamiti smṛtam  k prakṛtyā śītalā vṛṣṭyā vāyusomāmbudāḥ param balinaḥ syuryatastasmātsūryaḥ kṣīṇarucir bhavet  k gate bhūtalatāpesmin prāṇināṃ prativāsaram kālo balaṃ visṛjati prabalāḥ syuryathottaram  k atrāmlalavaṇau svādū rasāḥ snigdhā bhavanti hi hemante śiśire pūrṇaṃ madhau śaradi madhyamam  k grīṣme prāvṛṣi śītaṃ syātsarveṣāṃ prāṇināṃ balam hemantartucaryārasasya balinaḥ śītasaṃvṛtatvāddhimāgame  k koṣṭhāgneścāvikīrṇatvātpiṇḍito jaṭhare yataḥ tato balīyān koṣṭhāgnis tasmin svalpāśano yadi  k vāyunā dīpyate vahniḥ paceddhātūn rasādikān tasmāddhimāgame sevyo madhuro lavaṇāmlakaḥ  k atha dairghyānniśānāṃ tu kṣudhā prātastarāṃ bhavet dinacaryāprakāreṇa visṛjanmalamūtrakam  k dantakāṣṭhādikaṃ sarvaṃ vidadhyātparameśvari tato mūrdhārhavātaghnatailenābhyaṅgam ācaret  k gātrābhyaṅgaṃ mardanaṃ ca yāvacchakyaṃ ca yathāsukham kuśalair bāhuyuddhaṃ ca yāvacchakyaṃ bhajettataḥ  k godhūmacaṇakair mudgair hṛtatailo yathāvidhi snātvā kauśeyeke rakte laghunyuṣṇe susāndrake  k vāsasī paridhāyaiva kastūryā kuṅkumena ca kālāgarudraveṇaiva carcāṃ kurvīta vigrahe  k dhūpayeddehacikurānkālāgarujadhūpataḥ campakaṃ bakulaṃ puṣpaṃ śatapatraṃ ca kaitakam  k javādyairupaliptāni kṛtvā śirasi dhārayet guḍāsavaṃ madyamaṇḍaṃ madyaṃ māṃsaṃ ca meduram  k snigdhaṃ māṃsarasaṃ soṣṇaṃ māṣagodhūmapiṣṭajān ikṣukṣīravikārāṃśca soṣṇamannaṃ tilodbhavam  k śauce sukhoṣṇaṃ salilaṃ soṣmalaṃ cāru mandiram śayanaṃ kauthakaślakṣṇamṛdulājinakambalaiḥ  k prāvāraiḥ śubhakauśeyaiḥ krameṇāstṛtamujjvalam bhajedavṛddhasūryāṃśūn pṛṣṭhabhāgena śāmbhavi  k svedaṃ copānahaṃ nityaṃ hasantītīvratāpite garbhagehe nivāsaṃ ca vṛttapīnonnatastanīḥ  k rathāṅgavṛttasuśroṇyo rambhāstambhorumaṇḍitāḥ madyapānamadonmattā vastrasraggandhaśobhitāḥ  k priyāḥ prītāḥ samāśliṣyenna bādhā śītadoṣajā kastūrī kuṅkumaṃ candraṃ lavaṅgaṃ jātikāphalam  k pratyekaṃ niṣkamekaṃ syātsāraḥ khadirasambhavaḥ yuñjyātṣoḍaśaniṣkaṃ ca sarvaṃ peṣyaṃ himāmbunā  k gulikāṃ maricākārāṃ kuryāddaurgandhyanāśinīm vātaśleṣmaharā rucyā guṭikaiṣā prakīrtitā  k guṭyanvitaṃ ca tāmbūlaṃ yatheṣṭaṃ bhakṣayetsadā evaṃ hemantacaryā syāt śiśire pyamumācaret  k śleṣmā citaḥ syānnitarāṃ bhajeddhaimantikaṃ vidhim atrādānabhavaṃ rūkṣaṃ bhavecchīto mahattaraḥ  k vasantartucaryāśiśire tu citaḥ śleṣmā vasanterkāṃśuvidrutaḥ nāśayejjāṭharaṃ vahniṃ svayaṃ toyasvabhāvataḥ  k janayedrogamakhilaṃ tasmācchīghraṃ kaphaṃ jayet atha vāsantikāṃ caryāṃ kathayāmi mama priye  k tīkṣṇāñjanacchardinasyair vyāyāmodvartanairapi pādābhyāṃ mardanenoṣmavārisnānena taṃ haret  k kāṣāyaraktakausumbhakauśeyavasanāni ca paridhāya sakarpūrāgaruṇāṅgāni dhūpayet  k kastūrīkuṅkumahimaiścandanairlepayet tanum cūtacampakapunnāgapūgakesarapāṭalam  k mādhavīketakīmallikāśokanavamālikāḥ javādyairlepitāḥ kṛtvā vahetkalhāramutpalam  k madyaṃ pañcavidhaṃ proktaṃ sarvavyādhiharaṃ param mādhavāriṣṭamārdvīkāsavaśīthur itīritāḥ  k kṣaudrair madakaradravyai racito mādhavaḥ smṛtaḥ ciraṃ madakaradravyaṃ khanitvā sthāpitaṃ bhuvi  k ariṣṭoyamiti jñeyo mārdvīko gostanībhavaḥ āsavo madakṛddravyasavanādvā samudbhavaḥ  k śīthur ikṣurasājjātaḥ sevyāḥ pañca mayā matāḥ kāminīvadanāmbhojavāsitāś cittahāriṇaḥ  k puṣpādivāsitā hṛdyāḥ kāntānayanarañjitāḥ purāṇāḥ kaṭukāstiktāḥ kaṣāyāḥ śleṣmahāriṇaḥ  k mātuluṅgāmrajambūnāṃ patrapuṣpaphalānvitāḥ suhṛdbhiḥ saha jaṃbīrarasārdrakapalāṇḍukam  k jāṅgalaṃ palalaṃ śūlyaṃ tadrasaṃ ca kṛtaṃ navam purāṇakṣaudragodhūmayavaṣaṣṭikaśālikān  k bhajetkaphaghnaṃ śākaṃ ca vyañjanaṃ pānakaṃ tathā amadyapastu śuṇṭhyambu mustāmbu kṣaudravāri vā  k khadirāsanasārotthakvathitaṃ vāri vā pibet udyāne saudhakācādyairmaṇinīkāśarocibhiḥ  k kuṭṭimair maṇḍite cārumaṇḍape suratocite kokilālāparucire sugandhikusumojjvale  k bahupādapasacchāyāvāritoṣṇāśudīdhitau samantāt salilāpūrṇakulyābhiḥ śītalīkṛte  k malayānilasañcāraśamitaśramavāriṇi nānāprasūnasubhagaśākhinīnālanandite  k lambamānasugandhasraṅmakarandābhiṣecite uśīrapāṭalīpaṅktiśobhite bisavistṛte  k puṣpair ākīrṇite mandatālavṛntānilojjvale samāsīnaḥ priyālāpacaturāḥ kāmalolupāḥ  k kandarpadarpasarvasvāḥ sūkṣmasvacchāṃbarāḥ priyāḥ taruṇī ramayan goṣṭhīḥ kurvaṃstābhirmanoharāḥ  k suhṛdbhir āptaiḥ sahito madhyāhnaṃ gamayetsukhī atiśītagurusnigdhasvādvamlalavaṇāni ca  k tilekṣukṣīravikṛtidivāsvapnātipicchilam matsyaṃ kṣārodakaṃ pūpaṃ śleṣmalaṃ varjayenmadhau  k grīṣmartucaryāgrīṣme hyatyarthatīkṣṇaḥ syād gharmabhānurbhuvo rasān snigdhān guṇāṃśca kṣapayetkaphastasmātkṣayaṃ vrajet  k tena vāyuścitaḥ syācca pūritaiḥ śītalairjalaiḥ candanāgarukastūrīkuṅkumaiśca sugandhibhiḥ  k prasūnairvividhaiḥ phullairvāsite mallikādibhiḥ kāminīpīnavakṣojadaghnāmbuni suśodhite  k hrade vā dīrghikāyāṃ vā saṃskṛtāyāṃ yathāvidhi ā karṇapūrṇanayanavirājitamukhendubhiḥ  k mṛṇālabhūṣaṇodbhāsiśirīṣamṛdubāhubhiḥ karpūramuktākusumamālāmalayajojjvalaiḥ  k sūkṣmakausumbhavasanabaddhamadhyanitambibhiḥ svanūpuraravākṛṣṭasārasārāvarañjitaiḥ  k jalakrīḍāticaturaiḥ saṃyuktaḥ kāminījanaiḥ saṃkrīḍeta karonmuktavārisiktāṅganāmukhaḥ  k drutiśṛṅgamukhotsṛṣṭavārisecitavigrahaḥ tābhirbhujāntaraṃ śliṣyan kurvan līlāṃ muhurmuhuḥ  k uttīrya ca vapurvastrair udvartya cikurānsukham svacche sūkṣme kaṣāye ca vasane dhārayettataḥ  k candanāgarukarpūrairdhūpayetkeśavigrahau śrīkhaṇḍacandrakastūrīpaṅkacarcitavigrahaḥ  k nepālamālatīmallīpāṭalīśatapatrakāḥ saugandhikaṃ maruvakaṃ hrīveraṃ ca mṛgāṇḍajaiḥ  k sugandhatailairliptāni dhārayet kusumāni ca atra madyaṃ na peyaṃ syādathavā madyasātmyakaiḥ  k svalpaṃ peyaṃ tu teneṣanna tṛptiścet tadā jalaiḥ svādubhirbahubhir yuktaṃ pibenmadyaṃ yathāsukham  k tathā nocedbhaved dhātuśoṣo ntardāhamohabhāk śithilāvayavakṣīṇaprāṇabuddhibalaḥ priye  k madhuraṃ śītalaṃ snigdhaṃ dravaṃ laghu hitaṃ bhajet sadyaḥ saśarkaraṃ lihyācchāleyaṃ jāṅgalaṃ palam  k ameduraṃ māṃsarasaṃ rasālāṃ pānakaṃ pibet pañcasāraṃ ca rāgaṃ ca ṣāḍavaṃ cāthavā hitam  k rasālāpānakeśarkarāmaricopetaṃ dadhi hastaviloḍitam etadrasālā vikhyātā rambhāpanasacūtajaiḥ  k phalaiḥ saśarkarāmbhobhir navamṛtpātragaṃ kṛtam īṣadamlamiti khyātaṃ pānakaṃ taddhitaṃkaram  k pañcasāraḥmṛdvīkārājakharjūramadhūkakusumāni ca śrīparṇīkṣudrakharjūrīparipakvaphalāni ca  k saśarkarāmbu nikṣipya dṛḍhaṃ hastena peṣayet saṃsthāpya navamṛdbhāṇḍe hyanyedyur vastraśodhitam  k pañcasāra iti khyāto hṛdyo vātakaphāpahaḥ rāgaṣāḍavausitākṣaudrādimadhuradravyayuktaṃ phalaṃ ca yat  k svacchaṃ rāga iti jñeyaḥ sarvasantāpanāśanaḥ ayameva tu sāndraś cel lehyaṃ ṣāḍava īritaḥ  k sa ca vastreṇa saṃśuddhaḥ peyaṣāḍava ucyate etatpañcavidhaṃ pānaṃ pāṭalīcampakādibhiḥ  k elayā vāsitaṃ śuddhaṃ mṛdbhāṇḍe sthāpite nave uśīratālavṛntasya vāyunā śītalīkṛtam  k mocacocadalopetameṣā sāmānyasaṃskṛtiḥ atha nūtanabhāṇḍāntaḥ pūritaṃ svādu nirmalam  k pāṭalīketakīpuṣpakarpūrasurabhīkṛtam sāndrāṃbareṇa saṃvītaṃ tālavṛntaiḥ suśītalam  k pibejjalaṃ tālasālapūgakharjūrapādapaiḥ nālikerāmrapanasajambūpunnāgacampakaiḥ  k karapraceyavyālambiphalapuṣpakagucchakaiḥ drākṣāstabakasaṃchannaśākhāntaritarājitaiḥ  k mādhavīstabakālīnabhṛṅgagītābhinanditaiḥ nānāsugandhitarubhir vāryamāṇārkadīdhitau  k haṃsasārasakāraṇḍaśobhamānasarovare paritaḥ pravahatkulyātaraṅgānilaśītale  k nṛtyatkekikalākīrṇakokilālāpaśobhite śārikāśukasaṃlāpamuhyanmānavatījane  k udyāne bālakośīravṛtau salilasecite mṛṇālapadmakalhārotpalapallavanirmite  k sugandhipuṣpamālābhirlambamāne suśītale ārdrāmbaraiśca racitacchāyānavapaṭālike  k mādhavīmaṇḍape ramye sarvasantāpahāriṇi kadalīmṛṇālakusumapallavaiḥ parikalpitām  k cārūttamacchadapaṭāṃ himāmbupariṣecitām śayyāmatyantamṛdulāṃ santāpaśramahāriṇīm  k tuṣāraśītalataraiścarmavastrābhipūritaiḥ sūkṣmair jalalavaiḥ siktaḥ savayobhiḥ samanvitaḥ  k madhyāhnaṃ gamayedevaṃ tathā dhārāgṛhethavā dīvyan pustamayīkāntāstanahastamukhacyutaiḥ  k bālośīrāmbubhiḥ śīte svacchasphaṭikapaṭṭake karpūracandanālipte luṭhaṃstāpapraśāntaye  k pratyagrasnānaśītāṅgyo muktābharaṇabhūṣitāḥ mṛṇālacandanālepā mṛṇālavalayānvitāḥ  k svacchāmbarātirucirāḥ pramadāstāpahāriṇīḥ cumbanāliṅganasparśais toṣayan parihāsayan  k puṣpamālāviracitavitānapariśobhite śītāṃśukiraṇasparśadravaccandropalojjvale  k candrikākāntilasite mandānilavirājite saudhasthale samāsīnaḥ śaśāṅkakiraṇāhvayān  k bhakṣānaśnīta tārendukiraṇaiḥ śītalīkṛtam saśarkaraṃ pibetkṣīraṃ māhiṣaṃ balakṛddhitam  k nidāghahaṃ śarīrasya mālācandanadhāriṇaḥ svacchāṃśukāvṛtāṅgasya samāptaratikarmaṇaḥ  k jalārdrāṃśukavātena tālavṛntānilena ca vistāritābjapatrasya vījanaiścāmbuvarṣibhiḥ  k mayūratālavṛntaiśca tathā ca haricandanaiḥ karpūramallikāmuktāmālābhir madhuraiḥ priye  k śārikāśukabālānām ālāpairbisabhūṣaṇaiḥ phullakalhārakamalanīlotpalavirājitaiḥ  k karpūracandanālepaiḥ kāntaiśca pramadājanaiḥ tāpaḥ saṃhriyate cāsya cādānoṣṇābhitāpinaḥ  k saktukaṭvamlalavaṇarūkṣāyāsātapāṃstyajet varṣartucaryāathāto vārṣikīṃ caryāṃ śṛṇu vakṣyāmi bhairavi  k ādānakṣīṇadhātūnāṃ narāṇāṃ jaṭharānalaḥ kṣīṇopi varṣāsamaye doṣaiḥ sīdati satvaram  k savārivāridavrātatirohitadivākare vyomni jhañjhāsamīreṇa śītalena tuṣāriṇā  k vātaḥ syātkupitotyantaṃ prataptāyā nidāghataḥ bhūmermeghādisiktāyā bāṣpaiḥ kālasvabhāvataḥ  k amlapākaiśca lūtādimalinaiḥ salilaistathā pittaṃ kupyati cātyarthaṃ durdinatvācca jāṭharaḥ  k vahniḥ sīdati tenaiva śleṣmā kupyati dustaraḥ evamanyonyaduṣṭāḥ syurdoṣāḥ sādhāraṇaṃ tataḥ  k mardanaṃ ca śirobhyaṅgaṃ tailairnārāyaṇairbhajet uṣṇodakaiśca bahubhiḥ snātvā saṃmārjayettanum  k raktaṃ cāpyathavā śuklaṃ māñjiṣṭhaṃ vātha dhārayet sāndreṇāgarudhūpena śarīraṃ dhūpayecchive  k kastūrīṃ kuṅkumaṃ cāru bhajetkālāgarudravam kuṭajaṃ ketakīṃ jātiṃ maruvaṃ karavīrakam  k snigdhajāṅgalamāṃsāni saṃskṛtāṃstadrasān api mudgāḍhakakulutthānāṃ pibedyūṣaṃ ca saṃskṛtam  k ariṣṭākhyaṃ ca maireyaṃ purāṇamathavā pibet sauvarcalayutaṃ mastu pañcakolarajoyutam  k bhajeduṣṇakaraṃ sarvaṃ śuddhakoṣṭho bhavennaraḥ kuryātkaṣāyabastiṃ ca jīrṇadhānyāśanaṃ bhajet  k divyaṃ vā kaupamudakaṃ śṛtaṃ peyaṃ sukhāvaham atyantavātavarṣehni prāyeṇa lavaṇāmlakam  k madhuraṃ laghu sakṣaudraṃ śuṣkanistālitāni ca vyañjanāni ca tailaṃ ca vaṭakānparpaṭānbhajet  k yathāsukhaṃ ca tāmbūlaṃ kastūrīphalasaṃyutam netevanīsyād agarudhūpitāmbaramāvahet  k sugandhāvayavastiṣṭhetsaudhe bhūbāṣpavarjite tuṣāraśītarahite suramyegarudhūpite  k divāsuptiṃ nadītoyaṃ saktuṃ jalaghṛtāplutam vyāyāmamarkakiraṇān saṃgamātyantikaṃ tyajet  k śaradṛtucaryāathātaḥ śāradīṃ caryāṃ vakṣyāmi śṛṇu vāṅmayi varṣartau śītavṛṣṭibhyāṃ sahasaiva raveḥ karaiḥ  k taptāṅgānāṃ nṛṇāṃ pittaṃ citaṃ vṛṣṭau tu śārade sutarāṃ kupyati tadā tasmātpittāpanuttaye  k pittaghnatailenābhyaṅgaṃ mardanaṃ mṛdu kalpayet sukhoṣṇavāriṇā snānaṃ śuklakāṣāyamambaram  k dhṛtvā cāgarukarpūradhūmenāṅgāni lepayet bhadraśrīhimaliptāṅgaḥ ketakībhallakāni ca  k campakāmbujapatrāṇi vahenmṛgamadānvitam virecanaṃ sirāmokṣaṃ tiktājyāsvādanaṃ bhajet  k śāligodhūmamudgaṃ ca paṭolakṣaudraśarkarāḥ jāṅgalaṃ piśitaṃ tiktaṃ kaṣāyaṃ madhurān bhajet  k bubhukṣitastu laghvannaṃ dhātrīṃ śīthuṃ ghṛtaṃ payaḥ pānakaṃ yāvasaṃ cekṣunālikerodakaṃ navam  k agastyodayasaṃśuddhanirviṣaṃ laghu śītalam arkendukiraṇottaptaśītaṃ haṃsodakaṃ pibet  k maudgayūṣaṃ pradoṣe tu himacandanacarcitaḥ sugandhamālānirdhautavasanālaṃkṛtaḥ sukhī  k muktāmālāpariṣkāraḥ sugandhośīralepitaḥ ramyārāmāparivṛte harmye jyotsnātisundare  k samāsīnaścandrapādān seveta taruṇīyutaḥ svādan svādaṃścekṣudaṇḍān pittaghnamadirāmapi  k pāyaṃ pāyaṃ sukhaṃ tiṣṭhankrīḍayankāminījanam yavakṣārādikān kṣārān himam ātṛpti bhojanam  k tilatailaṃ ravikarāndivā nidrāṃ vasāṃ dadhi tīkṣṇaṃ madyaṃ tyajedvastu prācīvāyuṃ ca pittakṛt  k sarvartusādhāraṇī caryāatha sādhāraṇī caryā saṃkṣepādvakṣyate śive svādvamlalavaṇānprāyo himavarṣāgame bhajet  k tiktoṣaṇakaṣāyāṃśca vasante nitarāṃ bhajet nidāghe madhuraprāyaṃ bhajedvarṣātyaye punaḥ  k tiktasvādukaṣāyāṃśca varṣartau ca bhajetkramāt madhau rūkṣoṣṇamaśnīyād grīṣme snigdhaṃ ca śītalam  k prāvṛṭśiśirahemante snigdhaṃ coṣṇataraṃ bhajet meghātyaye rūkṣaśītaṃ vidhinānena sevayet  k tattadṛtūktān adhikān rasān seveta cānvaham anyānapi rasānsarvānalpamātraṃ yathāruci  k ekasyāntyaṃ ca saptāhamanyasya dinasaptakam evaṃ caturdaśadinam ṛtusaṃdhiriti smṛtaḥ  k vartamānāmṛtoścaryāṃ mandaṃ mandaṃ samutsṛjet āgāmina ṛtoścaryām ṛtusaṃdhau bhajet kramāt  k sātmyadravyavisargācca hyasātmyadravyasevanāt rogā bhavanti tasmāttacchīlatyāgau śanairvrajet  k ṛtucaryāmiti bhajannāyurārogyam āpnuyāt annapākakramo dhātumalādyutpattikramaścaannapākakramaṃ vakṣye samāsena surārcite  k bhuktamannaṃ ca sakalaṃ koṣṭhakaṃ prāṇavāyunā āhṛtaṃ taddravairbhinnasaṃghātaṃ mārdavaṃ punaḥ  k snehena nītaṃ koṣṭhāgnirāmāśayagataṃ pacet samānavāyunoddīpto jāṭharastu yathā bahiḥ  k sthālīsthaṃ taṇḍulaṃ toyaṃ pacedannaṃ ca pāvakaḥ bhuktamātreṇa tatsarvaṃ ṣaḍrasaṃ madhurāyate  k pacyamānaṃ kaphotpādyaiḥ phenaḥ syānmadhurādibhiḥ phenastu kaphatattvaṃ yātyamlatāṃ ca vidāhataḥ  k āmāśayāccyutaṃ tacca pittaṃ bhavati nirmalam pakvāśayamanuprāptamagninā pariśoṣitam  k piṇḍitaṃ paripakvaṃ syānmahataḥ pākataḥ kaṭuḥ pārthivaścāpya āgneyo vāyavyaśceti nābhasaḥ  k pañcoṣmāṇaḥ pārthivādīn annānanu pacanti ca pañcāhāraguṇān pakvāṃstathā bhūtaguṇānapi  k pṛthak pṛthak yathāsvaṃ ca puṣṇantyete yathāsukham bhaumo bhaumāṃstathaivānyān anye dehagatānkramāt  k pakvaṃ tadannaṃ dvividhaṃ kiṭṭasāraprabhedataḥ kiṭṭaṃ tu dvividhaṃ cācchaṃ mūtraṃ sāndraṃ śakṛdbhavet  k punaḥ sāraṃ pacantyeva yathāsvaṃ sapta vahnayaḥ dhātugāstu tato devi rasādraktaṃ bhavettataḥ  k māṃsaṃ māṃsādbhavenmedastasmādasthi prajāyate asthno majjā tataḥ śukraṃ śukrādgarbho bhavetpriye  k prasādaśeṣajānvakṣye rasātstanyamasṛktataḥ sirāśca kaṇḍarā māṃsātṣaṭ tvacaśca vasā bhavet  k medasaḥ snāyusandhī ca śeṣaṃ naśyatyataḥ param rasasya kiṭṭaṃ śleṣmā syādasṛjaḥ pittameva ca  k māṃsasya kiṭṭaṃ khamalā medaso gharmavāri ca asthno romāṇi keśāḥ syurmajjāyāstvakṣiviṭtvacām  k snehaḥ śuklasya caujaḥ syātkramāddhātumalāḥ smṛtāḥ kiṭṭaṃ prasādo bhavati dhātūnāṃ paripākataḥ  k itaretarasaṃstambhā dhātusnehaparamparā āhārātsādhu jīrṇādyo jātaḥ sāro raso hi saḥ  k tasmādrasastu dhātūnāṃ raktādīnāṃ ca vardhanaḥ narāṇāṃ dhātavaḥ sapta santi strīṇāṃ yathā tathā  k puṃsāṃ śuklaṃ ca śirasi nārīṇāṃ hṛṣṭamānase patisaṅge tu tacchuklaṃ sravanti smaramandire  k taccāmbusadṛśaṃ svacchaṃ saumyaṃ garbhāya no bhavet bhuktamannaṃ divārātraṃ śuklavṛddhiṃ karoti tat  k saptāhādacchaśuklaṃ syānmāsādgarbhakṣamaṃ hi tat evaṃ pākakrameṇaiva bhavetṣāṇmāturāṃbike  k vṛṣyauṣadhaprabhāveṇa sadyaḥ śuklādi jāyate caṅkramadbhojyadhātūnāṃ parivṛttiḥ sadā bhavet  k pācakāgnisvarūpamjāṭharo bhautikaścaiva dhātavīyognayaḥ smṛtāḥ eteṣu jāṭharaḥ śreṣṭho yenānnaṃ paripacyate  k sa eva mūlaṃ sarveṣāmagnīnāṃ tatkṣaye kṣayaḥ tadvṛddhau ca bhavedvṛddhistanmūlaṃ jīvitaṃ balam  k devi tasmāddhitaiḥ sātmyairannapānākhyadārubhiḥ pālayettaṃ prayatnena tadāyattā hyarogatā  k caturvidhaḥ sa evāgnistīkṣṇo mandaḥ samosamaḥ pittābhimūrchite vāyau samāne tīkṣṇapāvakaḥ  k asamyagbahu vā bhuktaṃ pacecchīghraṃ tu pittajān rogānkuryāttu mandāgniḥ samāne kaphapīḍite  k samyagbhuktaṃ mitaṃ vāpi hitaṃ cānnaṃ cirātpacet vaktraśoṣādhmānatāśca gauravaṃ cāntrakūjanam  k āṭopamasakṛtkuryācchleṣmajān āmayānapi svasthānasthe samāne tu samognirabhidhīyate  k samyagbhuktaṃ pacetkāle tvārogyaphalado bhavet asamognir amārgasthe samāne syātsubhojanam  k cirātpacettu durbhuktam acirād vātajān gadān kuryāttasmādapramattaḥ samāgniṃ rakṣayetpriye  k yāmadvaye pacettīkṣṇaḥ ṣaḍyāmānmandapāvakaḥ kṛcchrādannaṃ samāgnistu caturyāmātpacetsukham  k asamāgniḥ kadācit tu śīghraṃ vā mandameva vā nābhisthāne sthito vahniḥ sarveṣāṃ prāṇināmapi  k gajoṣṭraturagādīnāṃ vahniraṅguṣṭhamātrakaḥ paśumartyamṛgāṇāṃ ca yavamātrānalo bhavet  k gṛdhrolūkabakādīnāṃ jāṭharāgnistilonmitaḥ kṛmikīṭādijantūnāṃ keśamātro hutāśanaḥ  k pradīpto jāṭharo vahnirādāvannaṃ pacettataḥ annābhāve paceddoṣāndoṣe kṣīṇe pacettataḥ  k dhātūndhātukṣaye prāṇānsaṃharetprāṇināṃ param  k k  yogarasāyanamśrībhairavī devadeva kṛpāmbhodhe kālakandarpanāśana aṣṭamūrte mahāmūrte pañcakṛtyaparāyaṇa  k prapañcitaṃ jagatsarvaṃ tryambaka tripurāntaka jaṭākalitabhogīndraphūtkāraklāntacandramaḥ  k sūryenduvahninayana smerapañcānana prabho kuṇḍalāhiphaṇāratnadyotamānakapolabhūḥ  k kundāgradantasubhagapallavādharaśobhita hālāhalāsitagala saptabhogīndrabhūṣaṇa  k mahāhivalayaprodyadaṣṭādaśabhujojjvala sarvadivyāyudhopeta varavyāghrājināṃbara  k namatsurāsurādhīśamakuṭotpalaraśmibhiḥ nīrājitapadadvandva yogijanmajarāpaha  k saccidānandavibhava prasanna karuṇāmbudhe oṅkāragamya vimalātarkyācintyāprameya bhoḥ  k stotā stutyaḥ stutistvaṃ hi kartā kāryaṃ ca kārakaḥ sarvopi hi tvamevāsi prasīda parameśvara  k tvanmāyayā jagatsarvaṃ sṛṣṭaṃ trātaṃ hataṃ tathā tvaṃ bhūstvamāpastvaṃ vahnistvaṃ vāyustvaṃ nabhaḥ śaśī  k ravistvaṃ paramātmā tvaṃ guṇāstvaṃ prakṛtistathā puruṣastvaṃ manastvaṃ ca buddhiścittamahaṃkṛtiḥ  k rasāyanaṃ ca sakalamākhyātuṃ ca savistaram ājñāpayāhaṃ yadi te hṛdyā prāṇapriyā vibho  k jīvanmuktiḥ kathaṃ nātha yogarūpaṃ ca kīdṛśam anugṛhṇīṣva deveśa sukhopāyaṃ bhavāpaham  k śrutvā stutiṃ smitamukho bhairavaḥ parayā mudā uvāca devīṃ kalyāṇīṃ parvatādhipanandinīm  k śrībhairavaḥ sādhu sādhu mahāmāye sarvaṃ vetsi sanātane tathāpi pṛcchasīśāni lokānāṃ hitakāmyayā  k pravakṣyāmi samāsena sāvadhānaṃ śṛṇu priye tvattonyā vallabhā kā me rahasyārthavibhāṣaṇe  k jīvanmuktalakṣaṇamśṛṇu vakṣyāmi deveśi jīvanmuktasya lakṣaṇam kāmaṃ krodhaṃ bhayaṃ lobhaṃ madaṃ mohaṃ ca matsaram  k mānaṃ lajjāṃ kulaṃ śīlaṃ kutsāṃ dambhaṃ ca vañcanām avidyāṃ jaḍatāṃ garvaṃ śītamuṣṇaṃ tathātapam  k vātaṃ sukhaṃ ca duḥkhaṃ ca pāpaṃ puṇyaṃ hitāhitam tāpatrayaṃ putramitrakalatrādīni yastyajet  k na saktaḥ sarvaviṣaye tattvacintāparāyaṇaḥ padmapatram ivāmbhobhir nirliptahṛdayo bhavet  k maitrīkṛtātaṭopekṣāmadaitair maṇḍitāśayaḥ aihikāmuṣmikasukhaprāptikāryāviraktadhīḥ  k nityānityavivekajño hyantaḥkaraṇanigrahaḥ jarāmaraṇahīnaśca śivasāmarasātmavān  k jīvanmuktaḥ sa vijñeyastīrṇasaṃsārasāgaraḥ devadaityādibhirvandyaḥ sa sevyaḥ sa guruḥ śivaḥ  k yathāhaṃ sarvalokeṣu pūjanīyo maheśvari tathāsau sarvalokeṣu sarvaiḥ sampūjyate sadā  k dehānteṣu tu muktiryā prāṇināṃ sāprayojanā dehānte dehinaḥ sarve muktiṃ yānti na saṃśayaḥ  k bhagasaṃdrāvaṇānmuktir bhavecced gardabhādayaḥ pakṣiṇo vṛṣabhā meṣāḥ kiṃ muktāstripurāmbike  k retoviṇmūtrasevāyāṃ yadi muktirbhavetpriye kapiśca sūkarādyāśca kathaṃ muktā bhavanti te  k na kevalāmaratvācca na śivatvādbhavettathā taddvayor melanācca syājjīvanmuktiriyaṃ smṛtā  k sarvasminsamaye śāstre muktirastyantakālajā na dṛśyate karāntasthamaṇivatsā ca śāmbhavi  k atigopyamavācyaṃ yaddevānāmapi durlabham kathayiṣyāmi deveśi dehasthairyaṃ sadātanam  k jīvanmuktisādhakaśarīrasthairyasaṃpādanopāyaḥyogasiddhiḥśivatvaṃ khecaratvaṃ ca sarvasiddhipradaṃ śubham dehaṃ vinā na kiṃcit syāddehoyaṃ sarvasādhanam  k tasmāddehaṃ prayatnena rakṣayetsarvataḥ sadā dehapāte dharmanāśo dharmanāśe kriyācyutiḥ  k kriyācyutau kuto yogo yogabhraṃśe na cidbhavet cidabhāve kuto mokṣo mokṣe bhraṣṭe na kiṃcana  k anyopāyaśatenāpi na deho dhāryate sadā pāradaḥ pavanaśca syātsarvasiddhida uttamaḥ  k saṃmūrchitau mṛtau baddhāvubhau pavanapāradau kramādrogaharau nityaṃ mṛtyughnau khecarapradau  k rasaḥ pūrvaṃ mayā khyātodhunā vāyuḥ praśasyate vāyoḥ saṃdhāraṇājjñānaṃ jñānānmokṣaḥ prajāyate  k sarveṣāṃ dehamūlaṃ syāttatsthairye pavanaḥ prabhuḥ parasmādakṣarāttasmādākāśaṃ samabhūttataḥ  k vāyustasmācca dahanastasmādāpastato mahī eteṣāṃ pañcabhūtānāmakṣaraṃ kāraṇaṃ param  k vyoma śabdātmakaṃ vāyuḥ śabdasparśātmako bhavet vahniḥ śabdasparśarūpamayaḥ salilamucyate  k śabdarūpasparśarasātmakaṃ bhūmirviśeṣataḥ śabdarūparasasparśagandharūpā bhavet priye  k bhūvāyvagnyanilākāśādhiṣṭhātryaścaiva devatāḥ brahmā viṣṇuśca rudraśca maheśvarasadāśivau  k bhūmir naṣṭāmbusaṃmagnā tāśca grastā mahāgninā sa ca caṇḍasamīreṇa śamitaḥ sopi pārvati  k vyomni līnaḥ kramāt tasmād ākāśād udbhavanti te antarbahiḥ sthitaṃ vyāptaṃ nirādhāraṃ nirāśrayam  k ākāśaṃ cetasā dhyāyan pracchindyād bhavabandhanam jagatprāṇamayaṃ vāyuṃ cidānandapradaṃ jalam  k niścalīkurute yuktyā vāyuvatsyātsa khecaraḥ anantārkāgnisaṃdīptaṃ dahantaṃ jagatāṃ trayam  k tejo dhyātvā svahṛdaye nāgninā sa tu bādhyate sudhātaraṅganikaraplāvyamānamahītalam  k aptattvaṃ bhāvayan svānte vāri taṃ na hi bādhate abhūtalacarākrāntaṃ bhūtalaṃ bhūtasaṃplavam  k hṛdaye bhāvayannityaṃ tasya no pārthivaṃ bhayam yadyadbhāvayate citte tattadrūpam avāpnuyāt  k yathāgnitvaṃ vrajet kāṣṭhaḥ kīṭo bhramaratāṃ yathā yogāṅgāniāsanaṃ prāṇaniyamaḥ pratyāhāraśca dhāraṇā  k dhyānaṃ samādhiḥ ṣoḍhā syuryogāṅgāni krameṇa ca  āsanavidhiḥcaturaśītilakṣāṇi hyāsanāni bhavanti hi  k teṣu mukhyāsane dve ca siddhapadmāsane smṛte siddhāsanamsvayoniṃ pādamūlena caikena ghaṭayed dṛḍham  k anyaccaraṇamūlaṃ ca mehanopari vinyaset avakrāṅgaḥ samāsīno vaśībhūtendriyaḥ priye  k niścalākṣo bhruvormadhyaṃ paśyanniścalamānasaḥ siddhāsanamidaṃ jñeyaṃ muktimārgapradāyakam  k padmāsanamdakṣiṇorau padaṃ vāmaṃ vāmorau dakṣiṇaṃ padam vinyasya karayugmena pṛṣṭhabhāgagatena ca  k viparītena cāṅguṣṭhaṃ vāmaṃ vāmakareṇa ca dakṣiṇaṃ dakṣiṇenaiva dṛḍhaṃ dhṛtvā nijorasi  k vinyasya cubukaṃ dhyāyennāsāgraṃ saṃyatendriyaḥ etatpadmāsanaṃ khyātaṃ sarvaroganibarhaṇam  k  prāṇāyāmaḥajapāmudrāādhāraṃ tu gudasthāne caturdalasaroruham vādisāntākṣaropetaṃ bālāruṇasamaprabham  k svādhiṣṭhānaṃ ṣaḍdalābjaṃ bādilāntākṣarānvitam vidyutprabhaṃ tato devi ratnābhaṃ maṇipūrakam  k ḍādiphāntārṇasaṃyuktaṃ nābhau dalaśatātmakam anāhataṃ suvarṇābhaṃ dvādaśacchadapaṅkajam  k hṛdaye kādiṭhāntārṇaṃ viśuddhistu praśasyate ṣoḍaśāraṃ mahāpadmaṃ ṣoḍaśasvarabhūṣitam  k ājñācakraṃ dvayadalaṃ padmahastavirājitam śvetamevaṃ kramāddevi ṣaṭcakraṃ samudāhṛtam  k nābher adhastānmeḍhrasyopariṣṭāt kanda ucyate vihaṃgamāṇḍasaṅkāśastatra nāḍīsamudbhavaḥ  k saptatidvisahasrāḥ syustāsu mukhyā daśa smṛtāḥ iḍā ca prathamā nāḍī piṅgalā ca dvitīyakā  k suṣumnā ca tṛtīyā syādgāndhārī ca caturthikā pañcamī hastijihvā syātṣaṣṭhī pūṣā tarasvinī  k saptamyalambuṣā nāḍī cāṣṭamī ca kuhūḥ smṛtā navamī śaṅkhinī caiva daśamī ca krameṇa hi  k etāstu prāṇavāhinyo vāyavastu japāḥ smṛtāḥ prāṇāpānau tathā vyānodānau caiva samānakaḥ  k nāgaḥ kūrmaśca kṛkalo devadatto dhanañjayaḥ sarveṣu nāḍīcakreṣu vartante daśa vāyavaḥ  k vāmadakṣiṇamārgābhyāmadha ūrdhvaṃ ca cañcalāḥ prāṇāpānavaśo jīvaḥ pradhāvati na dṛśyate  k hastābhyāmāhato bhūmau kanduko na sthiro yathā prāṇāpānaparikṣiptastathā jīvopi na sthiraḥ  k prāṇāpānasamākarṣe tathā prāṇamapānataḥ bahirgacchaddhakāreṇa sakāreṇāntarāviśet  k haṃsaḥ sohaṃ manumamuṃ sadā jīvo japet priye ekaviṃśatsahasraṃ ca ṣaṭśatādhikamīśvari  k haṃsamantrasya saṃkhyā syādahorātreṇa sarvadā haṃsākhyoyaṃ mahāmantro hyajapeti prakīrtitaḥ  k japākhyeyaṃ ca gāyatrī yamikaivalyadāyinī etatsamaṃ tapo jñānaṃ japaḥ puṇyaṃ na kiṃcana  k anuccāryā hyavarṇā ca kuṇḍalinyāḥ samudbhavā prāṇasaṃcāriṇī hyeṣā jñātavyā yogibhiḥ sadā  k mātā kuṇḍalinī śaktiḥ kandādūrdhvaṃ pratiṣṭhitā aṣṭadhā parivṛttā ca prasuptabhujagākṛtiḥ  k brahmadvāramukhaṃ sā tu svamukhena pidhāya ca tāṃ ca prabodhayedādau vahniyogena pārvati  k vāyunā manasā sārdhaṃ madhyanāḍyā vrajecchive haṭhādākuñcanād brahmadvāram udghāṭayettu sā  k yathā nayedguṇaṃ sūcī tadvad brahmabilaṃ tu sā sukhaṃ padmāsanāsīnaḥ pāṇī cottānitau priye  k aṅkamadhye nidhāyaiva cubukaṃ vakṣasi nyaset dṛḍhaṃ gudamukhaṃ gāḍham ākuñcyāpānarandhrakam  k muhurmuhurvāyumūrdhvaṃ cālayettvaritaṃ priye prāṇaṃ muñcankuṇḍalinyāḥ prabhāvānmokṣavartmajam  k upaiti satprabodhaṃ ca devānāmapi durlabham tadodbhūtaiḥ śramajalaiḥ svāṅgāni parimārjayet  k kṣīrāhārī mitānnāśī kaṭvamlalavaṇaṃ tyajet jitendriyo brahmacārī kuṭīsthaḥ karmavarjitaḥ  k evamabhyāsanirato vatsarātsiddhimeti saḥ prāṇāyāme mudrāḥjālandharaṃ mūlabandham oḍḍīyāṇaṃ ca khecarīm  k mahāmudrāṃ ca yaḥ kuryātsa bhaveddehasiddhibhāk eṣāṃ vakṣye lakṣaṇāni gopyāni tava śāmbhavi  k jālandharabandhaḥjālandharaṃ kaṇṭhasirāsamūhānāṃ ca bandhanam kṛtvādho namayitvā kaṃ tadā syandati mūrdhataḥ  k nabhastaḥ syandamānā ca sudhā dogdhau patenna ca na dhāvati maruttatra karṇasaṃkocane kṛte  k karṇāmayasamūhaghnaṃ mṛtyughnaṃ tatparaṃ bhavet mūlabandhaḥmūlabandhaṃ pārṣṇibhāgādyonisthānaṃ prapīḍayet  k gudamākuñcayedyogī nayedūrdhvam apānakam evaṃ kṛte mūlabandhe kṣīyate malamūlakam  k prāṇāpānau ca saṃyuktau syātāṃ vṛddhopi yauvanam prāpnuyānmūlabandhena mṛtyuthopi vivasvatām  k oḍyāṇabandhaḥoḍḍiyāṇe nābhivivaramūrdhvaṃ jaṭhare dṛḍham ākṛṣya paścimaṃ tānaṃ bandhayetpavanastadā  k viśrāntaḥ syānmahāmāye coḍyāṇo yaṃ prakīrtitaḥ mṛtyudāvānalo dīpto jarārogābdhivāḍabaḥ  k khecarīmudrāāsyāntarvivare jihvāṃ tālurandhre praveśayet viparītāṃ bhruvormadhye paśyenniścalayā dṛśā  k eṣā hi khecarī mudrā gopanīyātidurlabhā jihvā tu khagatā yasmānmanaścarati khe tataḥ  k khecarīti prasiddheyaṃ mṛtyurogajarāpahā nidrā kṣudhā tṛṣā nāsti khecaryā mudritasya ca  k mūrcchā bhavati sādhvī ca karmabandhabhayaṃ na hi ramaṇyā saṃgatasyāpi reto na patati dhruvam  k yāvacchukraṃ sthiraṃ dehe tāvatkālabhayaṃ na hi yena baddhā nabhomudrā bījastasya na gacchati  k yadi gacchettasya bījo hutāśanamupaiti hi sa bījaścordhvamāyāti śaktyā pratihataḥ svayam  k yonimudrānibaddhaḥ sansā mudrā tena durlabhā bījastu dvividhaḥ proktaḥ śukraṃ caiva mahārajaḥ  k śiraḥsthānagataṃ śukraṃ yonisthānagataṃ rajaḥ śukraṃ tu śvetavarṇaṃ syātpravālābhaṃ rajaḥ smṛtam  k śukraṃ candragataṃ nityaṃ rajaḥ sūryeṇa saṅgatam śukraṃ śivo rajaḥ śaktistayā yogaḥ sudurlabhaḥ  k marutā śakticāreṇa rajaścordhvaṃ praṇīyate aikyaṃ tadbindunā yāti tadā divyaṃ vapurbhavet  k mahāmudrāvāmāṅghrimūlabhāgena yonisthānaṃ prapīḍayet dakṣiṇāṅghriṃ ca vitataṃ hastābhyām abhidhārayet  k hanuṃ vakṣasi nikṣipya vāyunā jaṭharaṃ tataḥ āpūrya recayeddevi sthitvā baddhāsano yamī  k eṣā khyātā mahāmudrā malasaṃśodhanī varā sūryendū ghaṭayejjihvāśoṣaṇī pāpanāśinī  k tathā dakṣiṇapādena yonisthānaṃ prapīḍayet vitatya vāmapādaṃ ca karābhyāṃ dhārayetpriye  k śeṣaṃ pūrvoktavat kuryādevaṃ savyāpasavyayoḥ bhāgayoḥ samakālaḥ syādabhyāsastāṃ vivarjayet  k tasya pathyamapathyaṃ ca ṣaḍrasā nīrasā api ghoraṃ viṣaṃ vātisukhaṃ pīyūṣamiva jīryate  k gulmodāvartakuṣṭhādyā rogā naśyantyasaṃśayam siddhideyaṃ mahāmudrā kālaṃ hanti jarābhayam  k na prakāśyā na deyā ca yasmai kasmaicana priye  pratyāhāraḥmuktāsanasthito yogī ṛjvaṅgagrīvamastakaḥ  k ghoṇāgralocanaḥ svasthaḥ kuṭīsthaḥ praṇavaṃ japet trilokaśca trikālaśca tridevāstrīśvarā api  k trijyotīṃṣīndumukhyāni trivedāścāgnayastrayaḥ śaktitrayaṃ tripadavī brāhmī caindrī ca vaiṣṇavī  k varṇatrayaṃ ca bhāsante yatra tajjyotiromiti tam oṃkāraṃ ca manasā vacasā karmaṇā tu yaḥ  k dhyāyejjapedabhyasecca sa mukto bhavabandhanāt gacchaṃs tiṣṭhañjapañjāgracchucir vāpyaśucir yadi  k na karmaṇā ca liptaḥ syājjalenābjadalaṃ yathā vāyau calati sarvepi calantīndriyadhātavaḥ  k sthite vāyau sthire sarvaṃ vapuḥprabhṛti śāmbhavi tasmādvāyuṃ nibadhnīyātsthire vāte sthiraṃ manaḥ  k sthire manasi jīvaśca sthiro bhavati bhairavi yāvatsaṃyamito vāyuryāvaccetopi susthiram  k bījaṃ yāvadbhruvormadhye tāvatkālabhayaṃ na hi ṣaṭtriṃśadvyaṅgulaṃ nityaṃ tataḥ prāṇaḥ prakīrtitaḥ  k baddhapadmāsane sthitvā ṛjvaṅgaḥ sthiramānasaḥ vāmanāsāpuṭenaiva pūrayetprāṇamārutam  k yāvatṣoḍaśamātraṃ ca kumbhayed dvādaśa priye recayeddaśamātraṃ ca dakṣanāsāpuṭena ca  k punaśca sūryamārgeṇa pūrayet pūrvavatpriye kumbhayitvā recayecca vāmanāsāpuṭena ca  k prāṇāyāmavidhiḥ proktastrividho yogivandite adhamo madhyamo devi hyuttamopi yathākramam  k prokto yam adhamas tasmād dviguṇo madhyamaḥ smṛtaḥ uttamastriguṇaḥ proktaḥ prāṇāyāmoyamīśvari  k yadā tu vāmanāsāyāṃ pūrayeccandramakṣaram dhyāyedamṛtavārīśamadhyasthaṃ kṣīrasannibham  k yadā tu dakṣanāsāyāṃ pūrayet sūryamakṣaram jvalajjvalanasaṅkāśaṃ nābhisthaṃ cintayetsadā  k evaṃ bījadvayaṃ dhyātvā nāsārandhradvayena ca pūrayedyastu matimānnāḍīśuddhirato bhavet  k evaṃ māsatrayābhyāsādyatheṣṭaṃ vāyudhāraṇam pradīpto jāṭharo vahnirnādavyaktiśca jāyate  k ārogyaṃ prāpnuyāddevi nityamabhyāsayogataḥ prathameyaṃ na dharmaḥ syāddvitīye kampate vapuḥ  k uttiṣṭhati tṛtīye tu baddhapadmāsanasthiteḥ prāṇāyāmādiṣaṭkena pratyāhāro bhavecchive  k taddviṣaṭkena vidhinā dhāraṇā tu praśasyate dhāraṇādvādaśena syāddhyānaṃ taddvādaśātmakaḥ  k samādhiḥ kathyate devi tena dṛśyaṃ parātparam tasminparāpare dhāmni kṣīyate karmasaṃcayaḥ  k janmamṛtyū na bhavato jarārogaśca naśyati yuktiyuktena yogena cirāyuśca sukhī bhavet  k ayuktyābhyāsanāddhikkākarṇarogaśirovyathā śvāsakāsādayo rogā doṣāḥ syurbahavastathā  k viparītakaraṇīmudrāsaumyasthānātsamāyātā dvābhyāṃ caikā tu bhujyate tatastṛtīyo yaḥ kaścitsa syājjanmajarojjhitaḥ  k prajvalajjvalanākāro nābhimadhye sthito raviḥ tālumadhye śaśī bhāti sudhāṃ varṣatyadhomukhaḥ  k tāṃ grasatyūrdhvavadano bhāskaraḥ kiraṇatviṣā etasya viparītaṃ yatkaraṇaṃ viparītakam  k kākacañcuvadāsyaṃ ca kṛtvā vāyuṃ sasūtkṛtam ādāya nāsārandhreṇa punastaṃ śvasanaṃ tyajet  k śītalīkaraṇākhyoyaṃ yogastu jvarapittahṛt amṛtaṃ śītalaṃ tasya pibataśca jarā na hi  k jihvayā tālumūlena prāṇaṃ yaḥ pibati priye tasya ṣaṇmāsataḥ sarve rogā naśyanti yoginaḥ  k rasanāmūrdhvataḥ kṛtvā somaṃ pibati yaḥ priye siddhirmāsārdha āyāti rogāstasya na santi hi  k jihvāgreṇa ca saṃpīḍya rasanāntarbilaṃ mahat dhyātvāmṛtajharīmambām ardhābdena bhavetkaviḥ  k amṛtāplāvitatanor yogino vatsaratrayāt retaścordhvaṃ prayātyeva sidhyanti hyaṇimādayaḥ  k trividhaṃ garalaṃ tasya śarīre ca na saṃkramet jarā ca maraṇaṃ nāsti duṣṭasattvabhayaṃ tathā  k  dhāraṇamuktāsanasamārūḍhaḥ prāṇāyāmarataḥ sadā pratyāhāraprasannaḥ sannabhyaseddhāraṇaṃ tataḥ  k cetaso niścalatvaṃ yaddhāraṇā sā smṛtā śive pṛthvyādipañcabhūtānāṃ yā pṛthagdhāraṇā hṛdi  k caturaśrā suvarṇā salakārā ca hṛdi sthitā brahmaṇā sahitā bhūmirdhyātavyā pañca nāḍikāḥ  k prāṇaṃ tatraiva manasā dhārayetsaha śāṃbhavi eṣā stambhakarī vidyā pṛthvījayamavāpnuyāt  k ardhacandrapratīkāśaṃ karpūrahimanirmalam kaṇṭhasthānagataṃ nityaṃ sudhāplutavakārayuk  k jalatattvaṃ ca saṃyuktaṃ viṣṇunā tatra dhārayet prāṇaṃ cittena sahitaṃ dhyātavyaṃ pañcanāḍikāḥ  k eṣā hi vāruṇī vidyā viṣapittajvarāpahā grasane kālakūṭasya mayaiva parikalpitā  k trikoṇaṃ taptahemābhaṃ sarephaṃ rudradaivatam tālusthānagataṃ dhyāyedvahnitattvaṃ jvalatprabham  k tatraiva pañcaghaṭikāḥ prāṇaṃ ca manasā saha dhārayennihitaṃ yogī hyeṣā vaiśvānarī parā  k viṣāgnibhītisaṃhartrī vātaśleṣmādirogahṛt vartulaṃ nīlameghābhaṃ bhruvormadhye pratiṣṭhitam  k sayakāraṃ vāyutattvaṃ nityamīśvaradaivatam tatraiva nāḍikāḥ pañca prāṇaṃ ca manasā saha  k dhārayedvāyavīyaiṣā vidyā khagatidāyinī mṛgatṛṣṇāmbusaṅkāśaṃ hakāreṇa samanvitam  k sadāśivādidaivaṃ ca brahmarandhragataṃ sadā vyomatattvaṃ nirākāśaṃ śāntaṃ sarvagataṃ priye  k tatra prāṇaṃ ca saṃyamya manasā saha dhārayet yāvatsyuḥ pañca ghaṭikā nabhovidyeyamīśvari  k kathitā mokṣadā devi yogināṃ duḥkhahāriṇī stambhanī pārthivī vidyā plāvanī vāruṇī matā  k tato vaiśvānarī vidyā dāhinīti prakīrtitā vāyavī bhrāmaṇī proktā śamanī vyomarūpiṇī  k kramaśaḥ pañcavidyāśca dhāraṇīyāḥ pṛthakpṛthak svanāmakarmasadṛśaṃ phalaṃ dadati yoginām  k eṣā pañcavidhā devi dhāraṇā bhuvi durlabhā  dhyānamtattveṣu niścalā cintā yā taddhyānaṃ prakīrtyate  k dhyānaṃ dvidheti vikhyātaṃ saguṇaṃ nirguṇaṃ priye saguṇaṃ varṇasahitaṃ nirguṇaṃ varṇavarjitam  k lakṣaṃ ca vājapeyānāmaśvamedhasahasrakam sakṛddhyānasya yogasya kalāṃ nārhanti ṣoḍaśīm  k pratyaṅmanā bahirdṛṣṭir ṛjuḥ padmāsanasthitaḥ dhyānayogaḥ sa vijñeyaḥ sadyaḥ siddhipradaḥ śubhaḥ  k mūlādhāre suvarṇābhe cakresminprathame priye dhyātvātmānaṃ ca nāsāgre lakṣayeddhanti kilbiṣam  k svādhiṣṭhāne ca ratnābhe hyātmānaṃ paricintayet nāsāgralakṣo duḥkhebhyo mucyate yogisattamaḥ  k bālāruṇābhe cātmānaṃ cakresminmaṇipūrake smṛtvā nāsāgradṛṣṭiḥ saṃstrijagatkṣobhayedyamī  k vidyunmālānibhe cakrenāhate hṛdayasthale prāṇāyāmena bahudhā sādhite parameśvari  k ātmānaṃ cintayedyastu nāsāgragatalocanaḥ bhavedbrahmasamo yogī vaśīkṛtamanāḥ priye  k ghaṇṭikāyāṃ viśuddhākhye svarṇacampakasannibhe ghrāṇāgradṛṣṭirātmānaṃ dhyātvānandamayo bhavet  k lambikāyāṃ sudhāpūrṇe candramaṇḍalamaṇḍite nāsāgradṛṣṭirātmānaṃ dhyātvānandamayo bhavet  k bhruvormadhyeñjanākāre dhyāyedātmānamīśvari jitaprāṇo bhavedyogī yogānandamayo bhavet  k nirguṇaṃ nirapāyaṃ ca śivaṃ śāntaṃ parātparam viśvataijasam ātmānaṃ dhyāyedbhrūmadhyalocanaḥ  k brahmānandamayo yogī bhavatyeva na saṃśayaḥ ājñācakramiti khyātaṃ pare vyomni nirāmaye  k śivam ātmānamācintya bhavejjñānamayo vaśī gaganākāramamalaṃ mṛgatṛṣṇāmbusannibham  k dhyātvātmānaṃ sarvagataṃ mokṣaṃ vrajati saṃyamī apānameḍhrau nābhiśca hṛdayaṃ ghaṇṭikā tathā  k lambikā ca bhruvormadhyaṃ nabhaśca brahmarandhrakam tava cakramiti khyātaṃ deyaṃ sthānaṃ ca yoginām  k dhāraṇā pañcaghaṭikā ṣaṇṇāḍī dhyānamucyate samādhirdvādaśāhaṃ syātprāṇasaṃyamanātpriye  k  samādhiḥjalasaindhavayoryogādekatvaṃ ca yathā bhavet cittātmanoḥ sāmarasyaṃ samādhiḥ sa tu kathyate  k manaḥ pralīyate cānte yadā prāṇakṣayo bhavet sāmarasyaṃ tadā syācca samādhiḥ sa tu kathyate  k praṇaṣṭākhilasaṅkalpo jīvātmā paramātmanā yadekatvaṃ bhajeddevi samādhiḥ sa tu kathyate  k parāpekṣojjhitaṃ cittamindriyeṣu pravartate yadā jīvo gataścaikyaṃ tadā naivendriyaṃ manaḥ  k śabdaṃ sparśaṃ ca rūpaṃ ca rasaṃ gandhaṃ paraṃ tathā ātmānaṃ ca sukhaṃ duḥkhaṃ mānāmānaṃ priyāpriye  k śītāśītaṃ tathā vātamātapaṃ yo na vetti ca na bādhyate svakarmaughairna kaiścidapi bādhyate  k na śastrairbādhyate mantrairyantraistantrairna gṛhyate nāgninā na jalenāpi vāyunā na ca pīḍyate  k avadhyo dehibhiḥ sarvair mānanīyaḥ surairapi āhāre ca vihāre ca nidrāyām avabodhane  k sarvakarmasu yuktaḥ sansa tattvaṃ vetti yogini nirālambaṃ nirākāramanādyantaṃ nirāśrayam  k anālayaṃ niṣprapañcaṃ niṣkriyaṃ nirmalaṃ mahat niścalaṃ nirmalaṃ nityaṃ nirguṇaṃ vyoma cinmayam  k sadānandamanantaṃ ca sarvagaṃ vibhu saṃtatam etadbrahmapadaṃ tattvaṃ viddhi tvaṃ vindhyavāsini  k anāmaye nirālambe nirātaṅke mahādyutau nirābhāse pare tattve yogayuktaḥ pralīyate  k dugdhe dugdhaṃ ghṛte cājyamagnāvagnirjale jalam kṣiptaṃ vrajettanmayatvaṃ tathā brahmaṇi līyate  k yogābhyāsaphalammayoditamidaṃ sarvaṃ divyavāyurasāyanam yaḥ seveta sa puṇyātmā kṛtakṛtyo jagattraye  k sarvayajñaphalopetaḥ sa snātaḥ sarvatīrthake sa yaśasvī sa yogīndraḥ sa evāmaravanditaḥ  k sa eva siddhaḥ śuddhaśca mama tulyo varānane tasminsnihyati me cetastaccittaṃ me nivāsabhūḥ  k saphalaṃ jīvitaṃ tasya pūtaṃ tadubhayaṃ kulam tatpadanyāsamātreṇa dharitrī pāvanīkṛtā  k yatroṣitaṃ kṣaṇaṃ tena puṇyakṣetraṃ hi sā mahī dhanyā tajjanayitrī ca puṇyastajjanakaḥ priye  k taddarśanātsajīvāḥ syuḥ śūlaprotādayaḥ śavāḥ tadvākyenaiva sarvepi labhantepi śubhāśubham  k tanmūtramalasaṃsparśāllohā yānti suvarṇatām kiṃ punaḥ kathyate devi mama tulyaparākramaḥ  k k  yogasiddhidakuṭīnirmāṇavidhiḥśrībhairavī kuṭī proktā tvayā pūrvaṃ kathaṃ kāryā ca kīdṛśī tatra kālaṃ kiyacchaṃbho vastavyaṃ brūhi me prabho  k śrībhairavaḥ vakṣyāmi tāṃ kuṭīṃ samyak śṛṇu tripurasundari medinīm unnatīkṛtya punastāṃ suhṛdaṃ priye  k staṃbhāṃśca kramaśaḥ ṣaṭ ṣaṭ paṅktiśaḥ sthāpayedṛjūn tulā upari cāropya dārūṇi sudṛḍhāni ca  k sthāpayediṣṭakāḥ paścātsudhayā sāndramālipet parito valabhiṃ kṛtvā bhittiṃ trivalayāṃ śubhām  k kuryātkuṭīṃ ca tanmadhye tṛtīyāvaraṇaiḥ punaḥ nikhaneccaturaśraṃ ca daśaprādeśamātrakam  k pañcaprādeśamātre ca tvadhonimnaṃ tathordhvataḥ evaṃ daśavitastyābhir acintyāṃ tāṃ manoharām  k prāgdvāraṃ bāhyavalaye dvitīye valaye śive yāmyadvāraṃ tṛtīye tu pratyagdvāraṃ vidhīyate  k dvārāṇāṃ ca pramāṇaṃ hi vitastidvayamucyate sakavāṭaṃ pratidvāramacchidraṃ cārgalānvitam  k sudhāpralepitaṃ kuryādbhittiṃ ślakṣṇataraṃ sthalam dakṣiṇe cottare caiva kuṭyantarvedikādvayam  k sārdhatrayaṃ vitastīnāṃ viśālaṃ cāyataṃ daśa prādeśamātram utsedhaṃ madhyaṃ prādeśikatrayam  k tatra gomayasambhūtaṃ bhasma vastreṇa gālitam pūrayecca kuṭībhittau citraṃ bahu suvistaram  k bhairavaṃ kālameghābhaṃ jvaladūrdhvaśiroruham phālākṣaṃ vakradaṃṣṭraṃ ca nāgakuṇḍalamaṇḍitam  k nāgayajñopavītaṃ ca kiṅkiṇīmuṇḍamālinam digambaraṃ tu kākoṭībhūṣitāṅghriśiroruham  k hārakeyūrakaṭakamudrikādivibhūṣitam daśahastaṃ ca ḍamarumaṅkuśaṃ khaḍgaśūlakam  k varadaṃ savyahastābjair nāgaṃ pāśaṃ ca ghaṇṭikām madhupatraṃ bhayaharaṃ bibhrāṇaṃ vāmabāhubhiḥ  k kṛṣṇāṅgarāgamālāḍhyaṃ sarvavyādhivināśanam vyādhibhūtāhiśatrughnaṃ kṣvelādibhayanāśanam  k tato mṛtyuñjayaṃ śāntaṃ vaṭukaṃ vilikhetpriye pāradenduhimaśvetaṃ bālaṃ dvibhujaśobhitam  k kiṅkiṇīmālayā baddhakarṇanūpuraśobhitam bālaṃ kuṇḍalasacchobhaṃ trinetraṃ nagnarūpiṇam  k śvetamālyānulepaṃ ca pūrṇapātraṃ ca vāmataḥ daṇḍaṃ dakṣiṇahastena dadhānaṃ mṛtyunāśanam  k māyābījaṃ ca vaṭukaṃ hyenaṃ prathamamuccaret āpaduddhāraṇāyeti likhetpañcākṣaradvayam  k vaṭukāyeti māyāṃ ca vaṭukasya manuḥ smṛtaḥ mūrtidvayorayaṃ mantraḥ kathitaḥ suravandite  k mantrasyāsya ca yadyantraṃ tadyantraṃ tatra saṃlikhet ramāṃ ca bhuvaneśīṃ ca kāmaṃ cintāmaṇiṃ kramāt  k karṇikāyāṃ likhetpūrvaṃ vaṭukāyeti vīpsitam aṣṭapatre likheccheṣāṇyakṣarāṇyaṣṭapatrake  k bahiḥ ṣoḍaśapatreṣu vilikhetṣoḍaśa svarān dvātriṃśaddalake kādisāntadvātriṃśadakṣarān  k anye dale halakṣāṃśca vilikhedbhūpuraṃ bahiḥ āpaduddhāraṇaṃ yantramapamṛtyunivāraṇam  k rakṣākaraṃ grahārtānāṃ sarveṣāṃ prāṇināmapi strīvaśyaṃ rājavaśyaṃ ca puṃvaśyaṃ paśuvaśyakam  k nānāsiddhipradaṃ nityaṃ sarvarogaviṣāpaham hārakeyūraruciraṃ kāntyā viśvavimohanam  k mahāmṛtyuñjayaṃ devaṃ bhāvayenmṛtyujidbhavet evaṃ dvitīyavargasya tṛtīyaṃ pañcamena ca  k svareṇa bindunā yuktaṃ sontaṃ sādhyapadaṃ tataḥ rakṣaśabdayugaṃ paścātpūrvaṃ bījatrayaṃ punaḥ  k pratilomaṃ samuccārya mantraṃ mṛtyuñjayaṃ japet tāraṃ madhye sasādhyākhyaṃ digdale bhaṃ samālikhet  k āgneyādidaleṣvantyamakṣaraṃ kramaśo likhet bāhye bhūpuramālikhya dikṣu sāndraṃ samālikhet  k catuṣkoṇe ṭhakāraṃ ca yantraṃ mṛtyuñjayātmakam apamṛtyujvaravyādhikṣvelamohavināśanam  k tatra cintāmaṇiṃ devaṃ cintitārthapradaṃ likhet nīlapravālaruciraṃ triṇetraṃ rucirānanam  k pāśāruṇotpalaṃ vāme dakṣe śūlakapālakau dadhānam indumakuṭaṃ dhyāyedardhāmbikeśvaram  k vahniprathamavargādiṣamarephāḥ kramāttataḥ prāṇasadyāntasahitaḥ ṣaṣṭhasvarasabindukaḥ  k idaṃ cintāmaṇer mantraṃ cintitārthapradaṃ śubham ṣoḍaśasvarasaṃvītaṃ cintāmaṇimabhīṣṭadam  k ṭhakārāveṣṭitaṃ kuryājjvarāpasmṛtimṛtyuham tataśca śāradādevīm ālikhet siddhidāyinīm  k śaṅkhakundendudhavalāṃ makuṭendukalādharām sudhākumbhaṃ varākṣasraksaṃvinmudrāṃ karāṃbujaiḥ  k bibhrāṇāṃ śvetavasanāṃ mauktikābharaṇojjvalām vāgbījaṃ bhuvaneśīṃ ca vadavākyadvayaṃ tataḥ  k vāgvādinīṃ sasambuddhim agnipatnīṃ samuccaret eṣa śrīmātṛkāmantraḥ proktaḥ sārasvatapradaḥ  k ādibījadvayaṃ hitvā śeṣaṃ pūrvavad uccaret daśārṇaśāradāmantro vāgvilāsapradāyakaḥ  k viyadvarṇasukāraṃ ca sadyāntaṃ savisargakam karṇikāyāṃ likhetpūrvaṃ kiñjalkeṣu svarānapi  k aṣṭacchadeṣv aṣṭavargāny aśahādyaiḥ paraistribhiḥ kādyaiśca pañcabhirvarṇairaṣṭavargāḥ samīritāḥ  k likhedbhūpurakoṇeṣu ṭhakārāndikṣu vinyaset idaṃ hi mātṛkāyantraṃ viṣamṛtyugadāpaham  k aghoraṃ vilikheddevi nīlajīmūtasannibham krūradaṃṣṭraṃ triṇetraṃ ca nāgendrāṣṭavibhūṣitam  k raktāṅgarāgavasanaṃ raktamālāvirājitam paraśvathuṃ ca ḍamaruṃ khaḍgaṃ kheṭam iṣuṃ dhanuḥ  k triśūlaṃ pūrṇapātraṃ ca bibhrāṇaṃ cāṣṭabāhubhiḥ bhuvaneśīṃ sphuradvandvaṃ tataḥ prasphuravīpsitam  k ghoraṃ tatoghorataraṃ tanurūpaṃ caṭadvayam prakaṭadviguṇaṃ caiva kahaśabdayugaṃ tataḥ  k vamaśabdadvayaṃ devi bandhaśabdaṃ ca vīpsitam ghātayadvitayaṃ devi kavacaṃ ca phaḍantakam  k ekottaroyaṃ pañcāśadarṇo ghoraḥ smṛto manuḥ vaśyārthaṃ taptahemābhaṃ pūrvoktākṛtisaṃyutam  k muktau mṛtyuñjayārthe tu śvetaṃ pūrvoktavigraham sarvārthasiddhidaṃ śāntamaghorāstraṃ likhetpriye  k māyābījaṃ sasādhyaṃ syānmadhye ca svarasaṃyutam tadbahiḥkesareṣvevaṃ vilikhedaṣṭavargakam  k tatastvaṣṭadale mantravarṇānguṇamitān likhet agraśeṣeṣu tadvat tatṣaṭkoṇe kavacāstrakau  k tadbahirbhūpuraṃ lekhyam enadāghorayantrakam sphuradvayāvṛtaṃ madhye śaktibījaṃ likhettataḥ  k ṣaṭkoṇe prasphurayugaṃ tataścāṣṭadale kramāt ṣaḍbhiścaturbhirvedaiśca rasairvastraiśca gopadaiḥ  k ṛtubhiḥ śiṣṭamantrārṇair amībhir vilikhettataḥ ṣaṭkoṇe vahnicāstrābhyām uddhṛtaṃ vītakoṇakam  k bhūpureṇāvṛtaṃ yantramaghoraṃ vilikhetpriye vyālāricorakṣudrāpasmārabhūtagrahāpaham  k atho mahāgaṇapatiṃ likhedvidrumasannibham koṭīracandraśakalaṃ gajāsyaṃ locanatrayam  k tundilaṃ raktavasanaṃ raktamālānulepanam daśadordaṇḍasubhagaṃ vāmorusthitayoṣitam  k hārakeyūrakaṭakamudrikākuṇḍalojjvalam phalapūraṃ gadām ikṣukodaṇḍaṃ ca triśūlakam  k cakraṃ sarasijaṃ pāśamutpalaṃ śālimañjarīm svadantatuṇḍayā ratnakalaśaṃ daśabhiḥ karaiḥ  k bibhrāṇaṃ padmakarayā vāmorusthitayā śriyā āliṅgitaṃ bhaktalokacintitārthasuradrumam  k praṇavaṃ kamalāṃ māyāṃ kāmarājaṃ vasuṃdharām kramādgaṇapaterbījaṃ mahāgaṇapatiṃ tataḥ  k caturthyantaṃ sasaṃbuddhiṃ varaṃ ca varadaṃ tathā tataḥ sarvajanaṃ me ca vaśamānaya śabdakam  k agnipatnīṃ samālikhya cāṣṭāviṃśativarṇakam mantraṃ mahāgaṇapater mṛtyudāridryanāśanam  k trikoṇe bījamālikhya satāre ca gaṇeśituḥ dikṣu śrīśaktimadanabhūbījāni bahirlikhet  k ṣaṭkoṇe bījaṣaṭkaṃ ca tatsaṃdhiṣvaṅgamantrakam tatoṣṭadalamadhyeṣu mantrāṇi gaṇaśo likhet  k antyākṣare cāntyadale mātṛkāmanulomataḥ lekhe ca pratilomenāṅkuśapāśāvṛtaṃ tataḥ  k bhūmandireṇa subhagaṃ yantraṃ gaṇapateḥ śubham gajāntaṃ śrīpadaṃ divyamāyuṣyārogyavardhanam  k etāni yantrajālāni kuṭyantardevatā likhet kuṭībhittibahirbhāge bhairavaṃ varṇamālikhet  k asitāṅgaṃ ruruṃ caṇḍaṃ krodhamunmattabhairavam kapālinaṃ bhīṣaṇaṃ ca saṃhāraṃ bhairavaṃ kramāt  k dvitīyāvaraṇasyāntar bhittāvekādaśa kramāt rudrāṃstrilocanāṃścandrakalājūṭajaṭān likhet  k tadbāhye nava nāthāṃśca nava siddhāṃśca ṣoḍaśa sanatkumārasanakasanandādīn likhettataḥ  k tṛtīyāvaraṇasyāntar bhittau brāhmyādimātaraḥ catuḥṣaṣṭiśca yoginyo lekhanīyā yathāvidhi  k tadbhittibāhye devendramukhā dikpatayaḥ kramāt grahāśca candrasūryādyā aśvinyādyāśca tārakāḥ  k meṣādyā rāśayo lekhyāḥ sālaṅkārāśca sāyudhāḥ kuṭīdvāravipārśve ca gaṇeśaṃ bhairavaṃ likhet  k dvitīyāvaraṇadvārapārśve dvau śaṅkhapadmakau garutmantaṃ hanūmantaṃ tṛtīyāvaraṇasya ca  k dvārasya pārśvayordevi vilikhedbhayabhañjanau yasmindeśe kuṭī divyā kalpitā yogisattamaiḥ  k deśo dhanyataraḥ ślāghyaḥ puṇyakṣetraṃ ca pāvanam tatratyāśca prajā dhanyāḥ sphītārthāḥ puṇyakarmiṇaḥ  k rāṣṭraṃ subhikṣam ārogyam anāmayasukhāvaham ītihīnaṃ kālavṛṣṭisahitaṃ dhānyasaṅkulam  k taskaropadravavyāghrasarpādibhayavarjitam tatra tīrthāni sarvāṇi gaṅgādīni vasanti ca  k indrādayopi vibudhāḥ sūryacandrādayo grahāḥ yoginyo bhairavāḥ siddhā gaṇeśaguhamātaraḥ  k tatrasthasya mahīpasya jayārthāvāptirāyuṣaḥ sambhaveccakravartitvaṃ punarnityotsavojjvalam  k vandhyānāṃ putrasampattiḥ kuṭīsaṃdarśanādbhavet kuṣṭhāpasmārabhūtādimahāvyādhivināśanam  k kuṭīgatā bhaveyuste ye sevante rasāyanam siddhiṃ yānti sukhenaiva devānāmapi durlabhām  k amarīkalpaḥdevi citraṃ pravakṣyāmi divyaṃ guhyatamaṃ śivam amarīkalpamanaghaṃ sulabhaṃ nijadehajam  k aṇimādyaṣṭakaiśvaryadehalohādisiddhidam vamanādiviśuddhāṅgo lavaṇāmlavivarjitaḥ  k kuṭīgatastu deveśi śivatoyamudāradhīḥ sthūlasya katakasyaiva dāruṇā pānapātrakam  k kuryācca triphalāṃ piṣṭvā lepayeccaṣakāntare karṣaṃ śivāmbunā rātrau pātraṃ cādhomukhaṃ priye  k sthāpayitvā punaḥ prātarādyantaṃ prasravaṃ tyajet madhyadhārāśca tatpātre kṣipettattriphalāṃ tataḥ  k loḍayedamarīyuktaṃ pibetprāgānanaḥ sadā iṣṭadevāngurūnvṛddhān natvārcitagaṇeśvaraḥ  k mitāhāro yuktaceṣṭo vātātapavivarjitaḥ ekamaṇḍalamātreṇa bāhyāntaḥ śucibhāg bhavet  k maṇḍalena dvitīyena sarvakuṣṭhavināśanam maṇḍalena tṛtīyena caturvidhaviṣāpaham  k maṇḍalena caturthena nālikerāmbuvad bhavet ātmatoyaṃ pañcamena maladaurgandhyanāśanam  k ṣaṣṭhamaṇḍalayogena dehadaurgandhyanāśanam saptamaṇḍalayogena bhavedindriyapāṭavam  k tatoṣṭame maṇḍale tu rajanīcūrṇakarṣayuk seveta śivatoyaṃ ca yāvaddviḥ saptamaṇḍalam  k valīpalitahīnaḥ syānmahāviṣabhayojjhitaḥ maṇḍale pañcadaśake karṣāṃśau śṛṅgagandhakau  k śivatoyena sammiśraṃ prapibedekaviṃśatim maṇḍalaṃ ca tadante syātsiddhibhāgdehalohayoḥ  k dvāviṃśanmaṇḍale devi cābhrakaṃ varayā yutam evaṃ bhajedyamī yāvadaṣṭāviṃśatimaṇḍalam  k mattahastibalopeto gṛdhradṛṣṭiranāmayaḥ ekonatriṃśati prāpte maṇḍale varayā yutām  k sakāntacūrṇavimalāṃ godhāmapi pibet priye pañcatriṃśanmaṇḍalāntaṃ vajrakāyo bhavennaraḥ  k ṣaṭtriṃśanmaṇḍalādi svarṇadhātrīrajonvitam ātmagodhānvitaṃ peyaṃ tattu yāvaddvyadhikam  k catvāriṃśanmaṇḍalāntaṃ saśarīraḥ khago bhavet tricatvāriṃśanmaṇḍale tu prāpte pāradasaṃyutam  k varāyutaṃ pibed ūnapañcāśanmaṇḍalāvadhiḥ aṇimādiguṇopeto vajrakāyaśca khecaraḥ  k siddhair yukto nirātaṅko nirapāyo nirañjanaḥ yadṛcchayā sarvaloke viharatyeva sarvadā  k ārabhya prathamaṃ devi maṇḍalānnityamācaret ātmatoyena dhuttūrarasena pariloḍayet  k bhasma tenaiva sarvāṅgamasakṛtparimardayet anyakālasamāyātam ātmatoyaṃ viśeṣataḥ  k mūrdhni nāsāpuṭe karṇe dṛśi pādakaradvaye śīlayetsatataṃ devi śuddhadeho bhavennaraḥ  k kadācidapyātmagodhāṃ bhūmau na visṛjetpriye amarīsevinaḥ puṃsaḥ śivatoyena jāyate  k sarvalohaṃ ca kanakaṃ divyaṃ manujadurlabham vijayāsahitāṃ godhāṃ prativāsaramāpibet  k k  vandākakalpaḥvandāko dvividhaḥ proktaḥ puruṣastrīvibhedataḥ kharjūrīpatravatpatraḥ puruṣaḥ sarvasiddhidaḥ  k strīsaṃjñastu guṇairalpo vṛttapatraḥ pratāpavān vandākaḥ pādaparuhaḥ śikharī tarurohiṇī  k vṛkṣādanī kāminī ca vṛkṣarugbandhabandhakam vandākastiktatuvaraḥ kaphapittaśramāpahaḥ  k vaśyādisiddhido vṛṣyo viṣaghnaśca rasāyanam vandākāharaṇavidhiḥkṛtopavāsaḥ susnāto raktamālyānulepanaḥ  k muktakeśāmbaro bhūtvā rātrau saṃyatamānasaḥ vṛkṣaṃ pradakṣiṇaṃ kṛtvā gandhapuṣpākṣatādibhiḥ  k pūjādravyaiḥ samabhyarcya baliṃ dadhyodanaiḥ kiret cintāmaṇiṃ nṛsiṃhaṃ ca manumaṣṭottaraṃ śatam  k japtvā khaḍgena saṃchidya vandākaṃ vidhināharet vandākānāṃ tu sarveṣāṃ vidhireṣa udāhṛtaḥ  k aśvinyāṃ śuciraśvatthavandākaṃ vidhināhṛtam kṣīreṇa piṣṭamāloḍya pibedaśvabalo bhavet  k tathaivāśvatthavandākamuparāgerkacandrayoḥ nṛsiṃhamantraṃ prajapan khaḍgenācchidya cāharet  k ghṛṣṭvāṃbhasā prakoṣṭheṇa liptvā gorocanānvitam vidhāya tilakaṃ paśyetsarvavaśyo bhaveddhruvam  k nyagrodhasya tu vandākamaśvinyāṃ vidhināharet sūtreṇa bandhayeddhaste hyadṛśyo jāyate naraḥ  k sarvavaśyaṃ bhavetkṣīraiḥ piṣṭvā pāne gadāñjayet aśvinyāṃ tu śirīṣasya vandākaṃ vidhināharet  k sūtreṇa bandhayeddhaste vīryastambho bhaveddhruvam aśvinyāmāhareddhīmān palāśasya tu bandhakam  k haste baddhvā spṛśedyastu sā nārī vaśagā bhavet aṅkolabandham aśvinyāṃ kare baddhvā jagatpriyaḥ  k bharaṇyāṃ kuśavandākaṃ gṛhītvā śubhayogataḥ badhnīyāddakṣiṇe haste tenādṛśyo bhavennaraḥ  k bharaṇyāṃ phalguvandākaṃ dhānyarāśau vinikṣipet tena vai dhānyavṛddhiḥ syānnātra kāryā vicāraṇā  k bharaṇyāṃ badarīṇāṃ ca vandākaṃ vidhināharet bandhayeddakṣiṇe haste saṃlabhed īpsitaṃ phalam  k kṛttikāyāṃ tu katakavandākaṃ vidhināharet vartimadhye kṣipettaṃ ca tena saṃgṛhya kajjalam  k strīṇāmañjanamātreṇa patirvaśyo bhaveddhruvam kṛttikāyāṃ śucirbhūtvā jambūvandākam āharet  k kṣīreṇa piṣṭaṃ tatkalkaṃ pītvā rogairvimucyate rohiṇyāṃ tintriṇīkasya vandākaṃ vidhināharet  k baddhvā haste spṛśedyaṃ yaṃ sarvavaśyo bhavennaraḥ timirādiṣu śastaṃ tadasādhyaṃ ghṛtamañjanāt  k kṣaudraghṛṣṭena tenaiva kṛtaṃ cakṣuṣyamañjanam bandhakam udumbarabhavaṃ rohiṇyāṃ gṛhya valayakaṃ kuryāt tadvalayopari vinihitabhāṇḍasthitamodakaṃ kṣayaṃ naiti  k aśvatthasya tu vandākaṃ rohiṇyāṃ vidhināharet  k gṛhe sthite ca vandāke nityaiśvaryaṃ prajāyate katakasya tu vandākaṃ rohiṇyāṃ vidhināharet  k añjane netrayugale nidhiṃ paśyati niścitam tadeva bandhayeddhaste sarvavaśyo bhaveddhruvam  k udumbarasya vandākaṃ rohiṇyāṃ vidhināharet haste baddhvā nihantyāśu jvaraṃ cāturthikaṃ priye  k rohiṇyāṃ mātuluṅgasya bandhakaṃ tu samāharet dhārayeddakṣiṇe karṇe jagadvaśyakaraṃ param  k rohiṇyāṃ bilvavandākaṃ kare baddhvā jagatpriyaḥ mṛgaśīrṣe śirīṣasya vandākaṃ samyagāhṛtam  k haste baddhvā spṛśennārīṃ naraṃ vā vaśayeddhruvam mṛgaśīrṣe tu vandākaṃ tintriṇīvṛkṣasambhavam  k kṣīreṇa piṣṭvā prapibedadṛśyo jāyate naraḥ taddadhnā yaḥ pibetprātaḥ sarvavyādhiharo bhavet  k mahiṣītakrapiṣṭena tena sarvāṅgalepanam kṛtvā vahnigato yastu vahninā ca na dahyate  k tintriṇīkasya vandākaṃ gṛhe yasya pratiṣṭhitam tasya corabhayaṃ nāsti kare dyūtajayo bhavet  k udumbarasya vandākaṃ mṛgaśīrṣe samāharet haste baddhvā spṛśennārīṃ sā nārī vaśagā bhavet  k strīṇāṃ haste tu badhnīyādannamadhye vinikṣipet jāyate cānnavṛddhistu nātra kāryā vicāraṇā  k nyagrodhasya tu vandākaṃ mṛgaśīrṣe samāharet badhnīyāddakṣiṇe haste janavaśyo bhaveddhruvam  k ādāya māṭarūṣasya vandākaṃ samudāhṛtam baddhvā haste janairdīvyan syāddyūteṣvaparājitaḥ  k ārdrāyāṃ taumburaṃ grāhyaṃ vandākaṃ vidhinā haret kṣīreṇa prapibedyastu tasya syāllohamoṭanam  k ārdrārke vā puṣyaravau vandākaṃ tumburorharet badhnīyāddakṣiṇe haste bāṇastambhaḥ prajāyate  k punarvasorhṛtaṃ vaṃśavandākaṃ kṣīrapeṣitam pītvā strīpuruṣau vandhyau prasuvāte sutānbahūn  k naktamālasya vandākamāharecca punarvasau kṣīreṇa piṣṭvā prapibed akhilāmayanāśanam  k taccūrṇasya mātreṇa naśyanti graharākṣasāḥ puṣye bandhūkavandākaṃ gṛhītvā taṃ nidhāpayet  k kṣetramadhye ripostatra sasyanāśaśca jāyate āśleṣāyāṃ karṇikāravandākaṃ samyagāhṛtam  k baddhvā haste dṛḍhaṃ tena spṛśan vaśati tejanāt madhūkasya ca vandākamāśleṣāyāṃ samāharet  k bandhayeddakṣiṇe haste vyāghrādibhayanāśanam maghāsu mucukundasya vandākaṃ vidhināhṛtam  k nidhāpayeddhānyamadhye taddhānyaṃ tvakṣayaṃ bhavet vibhītakasya vandākaṃ phalgunyoḥ pūrvayorhṛtam  k sthāpayeddhānyamadhyena tadakṣayyaṃ kṣaṇādbhavet phalgunyor anyayor hastepyayameva vidhiḥ smṛtaḥ  k śākavṛkṣasya vandākaṃ maghāyāṃ vidhināharet dhānyasaṃcayakṛddvāre dhānyavṛddhiśca jāyate  k mauñjīvṛkṣasya vandākaṃ maghārke vidhināharet śirasā dhārayennityaṃ tasya śrīrvaśamāpnuyāt  k palāśasya tu vandākaṃ hastarkṣe vidhināharet kare śirasi badhnīyādvyāghrādigrahahṛdbhavet  k tindukasya ca vandākaṃ citrāyāmāhṛtaṃ tathā baddhvā haste samastānāṃ sadhvadho bhavati dviṣām  k kuṭajasya tu vandākaṃ citrāyāṃ vidhināharet badhnīyāddakṣiṇe haste durlabhaṃ cepsitaṃ labhet  k svātyāṃ likucavandākaṃ gṛhītvā yatra vastuni nidhāpayati tatsarvamakṣayaṃ nātra saṃśayaḥ  k babbūlabandhakaṃ svātyāṃ badaryāstvanurādhake badhnanyo dhārayeddhaste tatspṛṣṭā strī vaśā bhavet  k āhṛtya dhātrīvandākaṃ viśākhāyāṃ yathāvidhi śuktakārasya bhavane viruddhasya nidhāpayet  k sarvaṃ madyamapeyaṃ syānmokṣastasminsamuddhṛte anurādhāsu vidhinā aindrīvandākamāhṛtam  k dhānyamadhye vinikṣiptaṃ dhānyamakṣayatāṃ nayet jyeṣṭhāyām āmravandākaṃ hṛtvā veśyāgṛhe khanet  k sā durbhagā bhavetsatyamuddhṛte mokṣa ucyate mūle khadiravandākaṃ gṛhītvā vidhipūrvakam  k baddhvā haste naraḥ kṣipraṃ durbhagaḥ subhago bhavet tadeva piṣṭaṃ kṣīreṇa pītaṃ kuṣṭhādināśanam  k mūlārke goṭṭikāyāśca vandākaṃ vidhināharet dakṣiṇe bandhayeddhaste strīvaśyaṃ bhavati dhruvam  k tadeva śirasā dhāryaṃ sarvasiddhirbhaved dhruvam karavīrasya vandākaṃ pūrvāṣāḍhāsu sādhitam  k dhārayecchirasā yuddhe sa bhavedaparājitaḥ pūrvāṣāḍhāsu vandākaṃ badarīvṛkṣasambhavam  k pibetkṣīreṇa yā vandhyā sā bahūṃśca sutāṃllabhet kuravasya tu vandākaṃ pūrvāṣāḍhārkavārake  k bandhayeddakṣiṇe haste hyadṛśyo jāyate naraḥ uttarāṣāḍhanakṣatre grāhyaṃ mandārabandhakam  k palāśabandhakaṃ vātha kare baddhvā vaśaṃkaram śravaṇe citrakodbhūtaṃ vandākaṃ prāpyate na tu  k kaṅkuṇītailaghṛṣṭena tāmrapatraṃ ca lepayet puṭapākavidhānena tatsvarṇaṃ bhavati dhruvam  k eraṇḍasya tu vandākaṃ śravaṇārke samāharet bandhayeddakṣiṇe haste sadā dyūtajayo bhavet  k dhaniṣṭhāyāṃ tu badarīvandākaṃ vidhināhṛtam baddhvā kare spṛśedyaṃ yaṃ sa sa dāso bhaveddhruvam  k hṛtaṃ punnāgavandākaṃ vāruṇeṣu yathāvidhi kṣīreṇa piṣṭvā prapibanmahānāgabalo bhavet  k naktamālasya vandākaṃ maghārke vidhināharet vidhinā dhārayedbāhau piśācānāṃ ca darśanam  k tintriṇīkasya vandākaṃ punnarkṣe vidhināharet bandhayeddakṣiṇe haste nityaṃ dyūtajayo bhavet  k punnarkṣe vaṃśavandākamadṛśyo jāyate kare śirīṣasya tu vandākamuttare vidhināharet  k kare śirasi badhnīyādvyāghrādigrahahṛdbhavet maghāyāṃ sthāpayetkṣetre vandākaṃ madhukodbhavam  k pakṣiṇāṃ mūṣikānāṃ ca jāyate tuṇḍabandhanam palāśasya tu vandākaṃ hastarkṣe vidhināharet  k liṅgalepaṃ prakurvīta vīryastambho bhaveddhruvam kṣīreṇāloḍya vallīkaṃ kṣaudraṃ piṣṭvā niṣecayet  k vaṅgaṃ tu saptadhā devi tadvaṅgaṃ rajataṃ bhavet palāśasya tu vandākaṃ hastarkṣe vidhināharet  k kṣīreṇa prapibedyastu hyadṛśyo jāyate naraḥ tindukasya ca vandākaṃ citrāyāmāhṛtaṃ tathā  k baddhvā haste samastānāmavadhyo bhavati dviṣām harītakyāstu vandākaṃ pūrvabhādrapadāhṛtam  k kṣīreṇa kalkitaṃ pītvā caredvararuceḥ samaḥ uttarāsvarkavandākaṃ hṛtaṃ bhādrapadāsu tat  k pralepādyaiḥ paraṃ hanyādviṣaṃ sthāvarajaṅgamam revatyāṃ bodhivandākalatayā kṛtakautukā  k vandhyāpi labhate garbhaṃ pītvā gopayasā ca tat revatyāṃ vaṭavandākaṃ valmīkamadhugharṣitam  k akṣidoṣeṣvatiśreṣṭhamakṣarāvaraṇādiṣu revatyāṃ vaṭavandākaṃ gṛhītvā dhārayedbhuje  k mahānāgabalopeto mahāgaṇaśca jāyate samuddhṛtaṃ viśākhāyāṃ vandākaṃ rājavṛkṣakam  k nivārayati gehasthaṃ vaiśvānarabhayaṃ gṛhe rohiṇyāṃ vaṭavandākaṃ kaṭisthaṃ vīryavardhanam  k aśvatthabhavavandākaṃ revatyāṃ garbhadaṃ smṛtam viṣavṛkṣotthavandākaṃ pūrvāṣāḍhoddhṛtaṃ yadi  k praliptaṃ tanute bhūtapiśācādiprabhāṣaṇam cullikāntargataṃ kuryātsabhaktāṃ pānasantatim  k dyūte jāmbavavandākaṃ revatyāṃ jayakārakam kuryāt kuravavandākaṃ hastasthaṃ bāṇavāraṇam  k madhūkavṛkṣavandākaṃ dhānyasthaṃ dhānyavṛddhidam palāśataruvandākaṃ vākpradaṃ kṣīrasevitam  k veśyāyāṃ nimbavandākaṃ gṛhāntarnihitaṃ yadi vaśyaṃ karoti sāścaryam ā janmamaraṇāntikam  k k  viśiṣṭā rasasaṃskārāḥśrībhairavī śrutaṃ sarvaṃ mayā deva divyaṃ sarvarasāyanam śaṃbho tava prasādena kṛpāṃbhodhe sureśvara  k vijñāpayiṣyāmyaparaṃ sarvalokahitaṅkaram vṛddhastrībālaṣaṇḍhānām anyeṣāṃ rogiṇāmapi  k rasāyaneṣvaśaktānāṃ kathaṃ saukhyaṃ bhavetprabho sarvānugrāhaka śrīman tadājñāpaya bhairava  k śrutvā devyāḥ stutiparaṃ sarvalokahitapradam śrutvā mandasmitaṃ devo jagādetthaṃ paraṃ vacaḥ  k śrībhairavaḥ sādhu sādhu mahābhāge lokānāṃ jananī yataḥ tasmāllokahitaṃ pṛṣṭaṃ tadvakṣyāmyahamīśvari  k rasādisaṃskāravidhiṃ sarvaroganibarhaṇam yathākramaṃ pravakṣyāmi śrūyatāmavadhānataḥ  k rasendro rasarājaśca rasaḥ sūtaśca pāradaḥ śivabījaṃ śivo jaitro rasaloho mahārasaḥ  k rasottamo mahātejāḥ sūtarāṭ capalomṛtaḥ dhutturo lokanāthaśca prabhurindro bhavastathā  k rudratejāḥ khecaraśca rasadhāturacintyajaḥ amaro dehadaḥ skandaḥ skandeśo mṛtyunāśanaḥ  k devo rasāyanaḥ śreṣṭho yaśodaḥ pāvanaḥ smṛtaḥ proktā divyarasāścaiva trayastriṃśacca nāma ca  k doṣayuktaḥ sūtarājo viṣameva varānane doṣahīno rasaḥ sākṣādamṛtaṃ nātra saṃśayaḥ  k tasmātpāradasaṃskāraṃ doṣaghnaṃ śṛṇu pārvati rasācāryo bhiṣakśreṣṭho yatātmāghoramantravit  k rasaśodhanasaṃskārāḥprathamaḥ prakāraḥśubharkṣe śubhalagneṣu sumuhūrte suvāsare pūrvoktavatsūtapūjāṃ kuryādādau śucisthale  k śataṃ palānāṃ pañcāśatpañcaviṃśati vā punaḥ daśa vā pañca vā devi naitasmādūnamiṣyate  k lohaje vā śilotthe vā khalve sūtaṃ vinikṣipet kalāṃśaṃ sūtarājasya cūrṇeṣṭakaniśārajaḥ  k jambīrāmlena saṃmardya taptakhalve dinaṃ priye kṣālayed uṣṇasauvīrair nāgadoṣo vinaśyati  k aṅkolenendravāruṇyā vaṅgadoṣo vinaśyati āragvadhena ca malaṃ citrake nāgadūṣaṇam  k kṛṣṇadhūrtena cāñcalyaṃ triphalābhirviṣaṃ haret giridoṣaṃ trikaṭukairasahyāgnistu gokṣuraiḥ  k vaṅgādisaptadoṣāṇāṃ nāśārthaṃ saptavāsaram tattaccūrṇaiḥ kalāṃśaiśca kumāryā rasasaṃyutaiḥ  k mardayitvā rasaṃ paścātkṣālayeduṣṇakāṃjikaiḥ pāradaḥ sakalairdoṣairmucyate saptakañcukaiḥ  k vaidyakarmaṇi yojyaścedrasaḥ syātsarvarogahā dvitīyaḥ prakāraḥdevadārumalayajajayāvāyasatuṇḍikā  k kumārīmusalīvandhyākarkoṭīrasasaṃyutam sūtaṃ dinaṃ mardayecca punaḥ pātanayantrake  k pātayedyojayetsūtaṃ śuddhaṃ vaidyasya karmaṇi tṛtīyaḥ prakāraḥdagdhaṃ pāṣāṇacūrṇaṃ ca niśākanyārasai rasam  k mardayeddinamekaṃ ca pūrvayantre ca pātayet evaṃ saṃskārasaṃśuddhaṃ yojayedvaidyakarmaṇi  k caturthaḥ prakāraḥdaradaṃ yāmamātraṃ tu pāribhadradravaiḥ priye athavā jambīrarasairmardayitvā tu pācayet  k yantre pātanake devi doṣakañcukavarjitaḥ pañcamaḥ prakāraḥpunarnavārasaiḥ peṣyaṃ dhānyābhraṃ pāradaṃ samam  k taptakhalve dinaṃ kṛtvā vajramūṣāgataṃ rasam pacedbhūdharayantre ca punaḥ saṃmardayecca tam  k pūrvadravairyathāpūrvaṃ mardanaṃ pācanaṃ punaḥ kṛtvaitaṃ daśavāraṃ taṃ pātyaṃ pātanayantrake  k śuddhaḥ syātpārado devi yojyo yoge rasāyane ṣaṣṭhaḥ prakāraḥdaśamāṃśaṃ rasādgandhaṃ taptakhalve vinikṣipet  k varājambīrakanyāgnidravairyāmaṃ vimardayet pātayetpātanāyantre kuryādevaṃ tu saptadhā  k sagandhakaṃ mardanaṃ ca pātanaṃ bhavati priye śuddhaḥ syātpārado devi yojyaḥ pāradakarmaṇi  k saptamaḥ prakāraḥtilatailair māhiṣikair mūtrair madyāmlakena ca gomāṃsair hiṅgulaṃ pācyaṃ lohapātre kramāgninā  k saptāhaṃ lohadaṇḍena cālayettaddravaṃ muhuḥ sārdraṃ mayūrapittena bhāvayedātape dinam  k pātayetpātanāyantre daradaṃ kharavahninā śuddho bhaveccaturyāmātpārado yogavāhakaḥ  k jāraṇārho vaḍabānalaviḍaḥśṛṇu devi pravakṣyāmi jāraṇārhaṃ biḍaṃ priye cūrṇaṃ kṛtvā dagdhaśaṅkhaṃ gharme rkakṣīrabhāvitam  k kuryāddinaṃ tato devi dhūmasāraṃ ca bhāvayet dinaṃ jambīrakarasairātape cātitīvrake  k caturyāmamajāmūtraiḥ ṣoḍaśāṃśaṃ suvarcalam yathā sāndratvamāpnoti tāvatkvāthyaṃ varānane  k naramūtre ṣoḍaśāṃśe kaṇṭakārīṃ samūlakām yāvad ghanībhavet tāvat kvāthanīyā prayatnataḥ  k tintriṇīkṣārakāsīsasarjakṣārāḥ śilājatu jambīrasya rasaiḥ sarvaṃ caturyāmaṃ pṛthakpṛthak  k jepālaṃ tattvacāhīnaṃ mūlakakṣārasaindhavam guñjāṃ ca ṭaṅkaṇaṃ śigrudravairbhāvyaṃ pṛthakpṛthak  k jambīrāṇāṃ dravairbhāvyaṃ śaṅkhādyaṃ tattrayodaśa sarvaṃ samāṃśaṃ ca dinamekīkṛtya tu gālitam  k rakṣayetsarvadā jñeyo nāmnā ca vaḍabānalaḥ suvarṇādimalohānāṃ ratnānāṃ jāraṇe tathā  k abhrādyuparasānāṃ ca yojanīyaṃ prayatnataḥ pāradabhasmavidhiḥprathamaḥ prakāraḥśuddhasūtaṃ śuddhagandhaṃ mardayedgoghṛtaiḥ samam  k piṇḍībhūtaṃ kumāryāśca dalagarbhe niveśayet samyaksūtreṇa saṃveṣṭya tamayaskāntasaṃpuṭe  k nirudhya taṃ mṛdupuṭe tridhā pācyaṃ punaḥ priye ādāya dṛḍhamūṣāyāmandhayitvā dhametsudhīḥ  k bhasmībhavetsūtarājo yojyo yoge rasāyane dvitīyaḥ prakāraḥchāyāśuṣkāṇi kurvīta śākapakvaphalāni ca  k mardayedarkapayasā tena mūṣodaraṃ lipet agraprasūtagojātajarāyoḥ śiṣitaṃ rajaḥ  k mūṣāmadhye kṣipetpaścātsūtaṃ gandhaśca tadrajaḥ kṣiptvā nirudhya ca dhamedbhasmībhavati pāradaḥ  k tṛtīyaḥ prakāraḥvandhyā kārkoṭakī kākatuṇḍī ca kaṭutumbikā kañcukī nalikā kākamācī vai kālamañjarī  k kākajaṅghāstvimāḥ sarvāḥ piṣṭvā mūṣāntare kṣipet pūrvoktavandhyāmukhyābhir aṣṭābhir mardayed rasam  k tadrasaṃ liptamūṣāyāṃ kṣiptvā ruddhvā ca bhūdhare pacedevaṃ cāṣṭavāramevaṃ mūṣāpralepanam  k mardanaṃ dhamanaṃ kuryād bhūyo bhūyaḥ sureśvari mṛto bhavati sūtendro yogyo roge rasāyane  k caturthaḥ prakāraḥniyāmakauṣadhairmardyaṃ caturyāmaṃ rasaṃ dṛḍham dviguṇe gandhataile ca śanairmandāgninā pacet  k yāvat khoṭatvamāpnoti tāvadevaṃ pacedrasam tatkhoṭaṃ saṃpuṭe lauhe kṣiptvā rundhyāddṛḍhaṃ sudhīḥ  k pathyājalairlohakiṭṭaṃ piṣṭvā sampuṭamālikhet tasyordhvaṃ śrāvake kācaṃ kṛtvā nāgaṃ vinikṣipet  k sa nāgo dravate yāvattāvadevaṃ dhametpriye yāvanna yāti kāṭhinyaṃ tāvannaiva dhametsudhīḥ  k punaḥ kaṭhinatāṃ prāpte dhametpūrvoktavanmuhuḥ triyāmadhamanādevaṃ bhasmībhavati pāradaḥ  k bhasmīkṛte mūlikābhirjāraṇārahito rasaḥ dehe lohe na yojyaḥ syādyojyo bheṣajakarmaṇi  k pañcamaḥ prakāraḥdviguṇe gandhataile ca śuddhaṃ sūtaṃ vimardayet ekāhaṃ taṃ punarmardyaṃ sarpākṣībhṛṅgarāḍapi  k viṣṇukrāntā tryahaṃ caiṣāṃ rasaiḥ ślakṣṇaṃ vimardayet pacedyantre trisaṃghaṭṭe hyaṣṭavāramiti priye  k kuryādbhasmati sūtendro rogasaṃghātanāśanaḥ ṣaṣṭhaḥ prakāraḥśvetāṅkolasya mūlottharasairmardyastryahaṃ rasaḥ  k mūṣāyāṃ nikṣiped ruddhvā pacedbhūdharayantrake pārado bhasmatāṃ yāti sarvarogaharaḥ paraḥ  k saptamaḥ prakāraḥviṣṇukrāntāṃ vedikāṃ ca kāñjikena vimardayet tatkalkena raso mardyaḥ saptadhā mūrchitotthitaḥ  k taṃ rasaṃ śrāvake kṣiptvā siñcayettadrasairmuhuḥ dīpāgninā dinaṃ pacyādbhasma syāllavaṇākṛtiḥ  k aṣṭamaḥ prakāraḥkākoduṃbarikākṣīrair bhāvayet somarāmaṭham punaḥ punaḥ saptadhaivaṃ śoṣayenmardayet sudhīḥ  k kākodumbarapañcāṅgaṃ ṣoḍaśāṃśe jale kṣipet yathaikāṃśovaśiṣṭaḥ syāttena taddhiṅgu mardayet  k tadgolake rasaṃ kṣiptvā mūṣāyāṃ taṃ ca rodhayet bhūdhare ca puṭedevamaṣṭavāraṃ punaḥ punaḥ  k puṭe puṭe ca taddhiṅgu dadyātsūto mṛto bhavet navamaḥ prakāraḥurubūkasya bījāni tathāpāmārgajāni ca  k pūrṇayet tacca mūṣāyāṃ kṣiptvā sūtaṃ tataḥ kṣipet tadūrdhvaṃ pūrvacūrṇaṃ ca samyaṅmūṣāṃ nirodhayet  k pacellaghupuṭairevaṃ caturbhirbhasmatāṃ vrajet daśamaḥ prakāraḥkuḍuhuñcyāḥ kandamadhye kāntāstanyapariplute  k rasaṃ kṣiptvā mukhaṃ ruddhvā tanmajjakalkataḥ sudhīḥ taṃ gomayaiḥ samālipya svedayedgomayāgninā  k evaṃ kṛte saptavāraṃ raso bhasmatvam āpnuyāt ekādaśaḥ prakāraḥaṅkolasya śiphānīraiḥ sūtaṃ gandhaṃ samaṃ samam  k dinamekaṃ mardayecca mūṣāgarbhaṃ nirodhayet puṭedbhūdharayantre ca dinānte bhasma jāyate  k dvādaśaḥ prakāraḥsūtaṃ dhānyābhrakaṃ tulyaṃ mārakauṣadhijai rasaiḥ mardayed dinamekaṃ tu tatkalkairvastralepanam  k tadvastraṃ vartikāṃ kṛtvā dhṛtvā daṃśena dīpayet taddrutiṃ patitāṃ kāṃsye kṛṣṇavarṇaṃ ca tadbhavet  k tatpunarmārakairmardyaṃ pātanāyantrake pacet mṛto bhaveddinaikena tadbhasmākhilarogahṛt  k trayodaśaḥ prakāraḥkāladhuttūratailena mardanīyaśca pāradaḥ tato niyāmakairmardyāddinaikaṃ kūrmayantrake  k pācayedbhasmatāṃ yāti śubhraḥ syātsarvarogahā caturdaśaḥ prakāraḥśuddhasūtād ardhabhāgaṃ śuddhaṃ gandhaṃ vimardayet  k mārakauṣadhajair drāvair dinaṃ mūṣāgataṃ pacet yantre bhūdharasaṃjñe ca dinenaikena bhasmati  k pañcadaśaḥ prakāraḥsūtamabhraṃ vaṭakṣīraistriyāmaṃ mardayetpriye mūṣāgarbhe vinikṣipya karīṣāgnau dinaṃ pacet  k bhasmībhavati sūtendraḥ śubhraḥ sarvārtināśanaḥ ṣoḍaśaḥ prakāraḥmukhīkṛte vāsite ca pārade samakāñcanam  k jārayet pūrvayogena tato gandhaṃ samaṃ kṣipet divyauṣadhidravairmardyaṃ dinaṃ mūṣādhṛtaṃ rasam  k divānaktaṃ karīṣāgnau pacedvā tuṣavahninā svedayettaṃ samuddhṛtya bhūyo divyauṣadhodbhavaiḥ  k bījaiḥ samāṃśaiḥ saṃmardyaṃ caturyāmaṃ sureśvari vajramūṣāgataṃ dhāmyaṃ bhasmībhavati pāradaḥ  k tadbhasma divyaṃ yuñjīta sadā roge rasāyane saptadaśaḥ prakāraḥsvajīrṇe pārade svarṇaṃ samamamlena mardayet  k piṣṭībhūtaṃ kāñjikena prakṣālyādāya tāṃ punaḥ piṣṭyardhaṃ śuddhagandhaṃ ca tadardhaṃ ṭaṅkaṇaṃ kṣipet  k sarvatulyāṃ niśāṃ nārīpuṣparaktadravairdinam mardayettāṃ dinānte ca kuryāttadgolakaṃ tataḥ  k paced gaḍḍukayantre ca dinaṃ mandāgninā sudhīḥ samādāya vicūrṇyaiva dattvā tatsamagandhakam  k garbhayantre tryahaṃ pācyaṃ laghunā tattuṣāgninā raso bhasma bhaveddevi nirutthaḥ syādrasāyanam  k aṣṭādaśaḥ prakāraḥkarṣatrayaṃ śuddhasūtaṃ karṣaṃ tāmrarajaḥ priye amlaiḥ saṃmardayedgāḍhaṃ dinaṃ khalve tato bhavet  k piṣṭistāṃ kṣālayettoyaistata ādāya nirmalam mākṣīkasatvaṃ tatsarvaṃ cakramardacchadadravaiḥ  k tridinaṃ mardayedgāḍhaṃ tāṃ piṣṭiṃ garbhayantrake tuṣāgninā paceddevi tridinaṃ vā divāniśam  k karīṣāgnau bhavetsūtabhasma rogajarāpaham ekonaviṃśaḥ prakāraḥsūtaṃ svarṇaṃ vyomasatvaṃ samaṃ svarṇasamaṃ biḍam  k rambhādaṇḍadravaiḥ sarvaṃ tat khalve mardayeddinam tato divyauṣadhodbhūtairbījaistulyaṃ dinadvayam  k saha saṃmardayed rambhātoyais tad garbhayantrake pūrvakrameṇa vipacedrasabhasma bhavecchubham  k jarāmaraṇarogaghnaṃ sarvasiddhipradāyakam viṃśaḥ prakāraḥrasendraṃ vimalāsatvaṃ tulyaṃ mardya dinatrayam  k sinduvārachadarasaiḥ piṣṭiḥ syāttāṃ vinikṣipet kācakūpyantare kūpīṃ saptamṛtkarpaṭairlipet  k śoṣayedvālukāyantre dinaṃ mandāgninā pacet rasabhasma bhaveddivyaṃ rugjarāmaraṇāpaham  k ekaviṃśaḥ prakāraḥkarṣadvayaṃ rasendraṃ ca tadardhaṃ śuddhagandhakam mākṣīkasatvaṃ gandhāṃśaṃ tatsarvaṃ mardayeddinam  k nirguṇḍīpatrasāraiśca taṃ golaṃ nikṣipetpriye mūṣāmadhye tato mūṣāvaktraṃ ruddhvā vinikṣipet  k tāṃ mūṣāṃ gaḍḍukāyantre pacenmandāgninā dinam rasabhasma bhaveddivyaṃ sindūrāruṇasannibham  k jarāmaraṇarogaghnaṃ sarvasiddhipradaṃ śubham dvāviṃśaḥ prakāraḥpakvamūṣodare tulyagandhakāntaritaṃ rasam  k tayoścaturguṇaṃ dattvā kākamācīrasaṃ punaḥ ācchādya gaḍḍukāyantre tāṃ nidhāya pacetkramāt  k mṛdumadhyamacaṇḍākhyavahnau yāmacatuṣṭayam tataśca sarvarogaghnaṃ rasabhasma bhavecchubham  k trayoviṃśaḥ prakāraḥsnuhīkṣīrairdinaṃ sūtaṃ mardayet tadabhāvataḥ amlavallyā rasair eva taṃ rasaṃ gandhakaiḥ samam  k garbhayantre vinikṣipya pūrvavad vipacedbudhaḥ mṛto bhavedrasaḥ soyaṃ sarvarogaharo bhavet  k caturviṃśaḥ prakāraḥguñjāphalaṃ rasasamaṃ madhuṭaṅkaṇayāvakaiḥ bhṛṅgapatrarasairyuktaṃ dinam ekaṃ vimardayet  k chāditaṃ vajramūṣāyāṃ dhamayenmṛduvahninā ayaṃ rasāyano vṛṣyo rasaḥ syācchaśisannibhaḥ  k pañcaviṃśaḥ prakāraḥsamaṃ gandharasaṃ śuddhaṃ kīṭamāriṇikādravaiḥ ajamāryahimāryorvā śvetāṅkolarasena vā  k mardayettridinaṃ kṣiptvā mṛṇmaye saṃpuṭe tataḥ dinamekaṃ karīṣāgnau tuṣāgnau vā dinatrayam  k pacettataḥ sūtabhasma jāyate rugjarāpaham ṣaḍviṃśaḥ prakāraḥtāmrābhrapātanāyogācchodhitaṃ pāradaṃ priye  k vajrabhasma samaṃ haṃsapādīdrāvairvimardayet divyauṣadhibhavair bījair vajramūṣāntaraṃ lipet  k tasminpūrvarasaṃ kṣiptvā ruddhvātha tridinaṃ pacet tuṣāgninā tata uddhṛtya tattulyaṃ drutapāradam  k haṃsapādīrasaiḥ sarvaṃ mardayettridinaṃ tataḥ pūrvavattaṃ pacetsoyaṃ raso bhasmati niścayaḥ  k jarāmaraṇarogaghnaḥ sarvasiddhipradaḥ śubhaḥ saptaviṃśaḥ prakāraḥvāsitaṃ pāradaṃ karṣamaṣṭaguñjaṃ suvarṇakam  k mṛtavajraṃ caturguñjaṃ mardyaṃ haṃsapadīrasaiḥ taptakhalve vajramūṣāgataṃ kṛtvā nirodhayet  k paced bhūdharayantre ca punarādāya taṃ rasam haṃsapādīdravairmardyaṃ taptakhalve dinatrayam  k pūrvavad bhūdhare yantre pacettaṃ ca punaḥ punaḥ evaṃ śatapuṭaṃ kṛtvā bhasma syādraktavarṇakam  k jarāmaraṇadāridryanāśanaṃ bhavanāśanam aṣṭāviṃśaḥ prakāraḥyugāṃśaḥ śuddhasūtaḥ syādekāṃśaṃ tāmracūrṇakam  k amle dinaṃ mardayettaṃ prakṣālyādāya piṣṭikām tāpyasatvaṃ piṣṭisamaṃ cakramardadaladravaiḥ  k mardayet tridinaṃ sarvaṃ golakaṃ garbhayantrake nikṣipya tridinaṃ pācyaṃ tuṣāgnau vā sureśvari  k divārātraṃ karīṣāgnau pacedbhasma bhavedrasaḥ ekonatriṃśaḥ prakāraḥmukhīkṛtarasaṃ cābhrasatvaṃ svarṇaṃ trayaṃ samam  k raṃbhādraveṇa saṃmardyaṃ dinaṃ sarvasamaṃ biḍam tato divyauṣadhīnāṃ ca bījairmardyaṃ dinatrayam  k garbhayantre pacetpaścātkarīṣāgnau mṛto bhavet triṃśaḥ prakāraḥkhajīrṇasūtaṃ vimalāṃ samaṃ nirguṇḍikārasaiḥ  k mardayitvā tryahaṃ kācakūpikāyāṃ vinikṣipet sikatāyantrake pacyāccaturyāmena bhasmitaḥ  k ekatriṃśaḥ prakāraḥtāpyasatvaṃ samaṃ gandhaṃ dvābhyāṃ tulyaṃ ca jāritam sūtaṃ nirguṇḍikāṃ mardya dinaṃ tadgolakaṃ punaḥ  k vajramūṣāndhitaṃ kṛtvā dhamedvā gaḍḍuyantrake pacettadraktavarṇaṃ syātsa rasaḥ sarvarogahā  k rasabhasmalakṣaṇamakṣayitvaṃ nirutthatvaṃ nirlepatvaṃ subhasmatā mārakatvaṃ ca lohānāṃ lakṣayed rasabhasmataḥ  k  gandhapiṣṭīprathamaḥ prakāraḥsaṃcūrṇya śodhitaṃ gandhaṃ pūrvapatrarasena ca saptadhā bhāvayed gharme strīṇāṃ ca rajasā tathā  k tathā mānavapittena lolayedgandhakaṃ punaḥ palamekaṃ śuddharasaṃ karpare cātape nyaset  k tadūrdhvaṃ lolitaṃ gandhaṃ vinyasyāṅguṣṭhamarditam kuryātsūto bhavetpiṣṭiḥ sarvakarmasu siddhidaḥ  k dvitīyaḥ prakārasvarṇagandhapiṣṭīgandhakaṃ śodhitaṃ devi tilaparṇīrasena ca saptadhā mardayecchoṣyaṃ chāyāyāṃ bhāvayet kramāt  k mūṣāyāṃ pāradaṃ śuddhaṃ palamātraṃ vinikṣipet suvarṇaniṣkagulikāṃ mūṣāyāṃ nikṣipettataḥ  k tatra nārīrajomūtramalamātraṃ vinikṣipet vālukāyantramadhye ca tāṃ mūṣāṃ sthāpayecchive  k alpamalpaṃ pūrvagandhaṃ vāraṃ vāraṃ vinikṣipet mṛdvagninā pacedyāvatkarṣagandhaṃ ca jīryate  k avatārya svāṅgaśītamāharetsvarṇagolakam svarṇapiṣṭirbhaveddivyā sarvavāñchitadāyinī  k tṛtīyaḥ prakāraḥbhāvayenmarkaṭītoyaiḥ śatadhā śuddhagandhakam chāyāyāṃ śuddhasūtaṃ ca gharme mṛtkarpare kṣipet  k kiṃcit kiṃcit pūrvagandhaṃ nikṣipenmarkaṭīrasam jīrṇe gandhe dravaṃ deyaṃ muhur gandhaṃ muhurdravam  k yāvatpādāṃśakaṃ jīrṇaṃ gandhaṃ ca piṣṭikā bhavet divyā sā sarvakarmārhā devānāmapi durlabhā  k caturthaḥ prakāraḥśuddhagandhaṃ cūrṇayitvā trivāraṃ kāñjikena ca jambīrāmlaistrivāraṃ ca haṃsapādīrasena ca  k saptadhā kṣālayedevaṃ karpūraṃ bhāvayetpṛthak śvetādrikarṇikātoyair ātape ca trivārakam  k dviguñjamātraṃ karpūraṃ yantrāntaḥ parilepayet tatra gandhaṃ sārdhaniṣkaṃ bhāvitaṃ cūrṇitaṃ kṣipet  k tadūrdhvaṃ ca palaṃ sūtaṃ nikṣipettasya pṛṣṭhataḥ pūrvamātraṃ ca karpūraṃ tadūrdhvaṃ sārdhaniṣkakam  k gandhakaṃ ca punaḥ kṣiptvā tato gomūtrakena ca śvetādrikarṇikāmūlaṃ piṣṭvā tatkalkakena ca  k ācchādya taccharāveṇa rodhayetpācayetkramāt jālikāyantramadhye ca divyaṃ paścāttamuddharet  k evaṃ kuryāttrivāraṃ ca gandhapiṣṭir bhaved dhruvam pañcamaḥ prakāraḥsnehalipte khalvamadhye śuddhasūtaṃ palaṃ nyaset  k karṣaṃ ca śodhitaṃ gandhaṃ devadālīdravaṃ kṣipet karāṅgulyā khare gharme mardayet piṣṭikā bhavet  k ṣaṣṭhaḥ prakāraḥtāmrakhalve palaṃ sūtaṃ karṣārdhaṃ gandhakaṃ kṣipet mṛdvagninā pacedyāmaṃ karāṅguṣṭhena cālayet  k gandhapiṣṭirbhaveddivyā sarvakarmakarī śubhā piṣṭīstambhanam piṣṭīnāṃ stambhanaṃ vakṣye tiktakośātakībhavam  k bījaṃ caṇḍālinīkandaṃ tulyaṃ kāntāstanodbhavaiḥ kṣīraiḥ piṣṭvā ca tāṃ piṣṭīṃ lepayedaṅgulaṃ dṛḍham  k vandhyākandethavā kṣīrakande vā sūraṇodbhave kande vā vajrakande vā kande vā kuḍuhuñcije  k tāṃ piṣṭiṃ nikṣipettattanmajjayā rodhayenmukham tatkandaṃ ca mṛdā liptvā puṭedbhūdharayantrake  k divānaktaṃ karīṣāgnāvūrdhvādhaḥ parivartanam yathā kandaṃ tu na dahettathā pākakramaḥ smṛtaḥ  k atha piṣṭiṃ samānīyād bhavetsā stambhitā priye piṣṭījāraṇam piṣṭīnāṃ stambhitānāṃ ca jāraṇā vakṣyate śive  k stanayantre lohakṛte gandhakaṃ piṣṭitulyakam kṣipedūrdhvaṃ ca deveśi stambhitāṃ gandhapiṣṭikām  k tadūrdhvaṃ piṣṭitulyaṃ ca gandhakaṃ cūrṇitaṃ kṣipet nirudhya bhūdhare yantre pācayejjārayetkramāt  k gandhaṃ punaḥpunardeyamevaṃ śataguṇaṃ priye jīrṇe śataguṇe gandhe yantrātpiṣṭiṃ samāharet  k sarvāsāṃ gandhapiṣṭīnāṃ jāraṇaṃ syācca rañjanam piṣṭīmāraṇam jāritānāṃ ca piṣṭīnāṃ pravakṣye māraṇakramam  k taptakhalve vinikṣipya jāritāṃ gandhapiṣṭikām divyauṣadhirasaiḥ piṣṭvā dinaṃ kuryācca golakam  k divyauṣadhīnāṃ bījāni piṣṭvā divyauṣadhodbhavaiḥ svarasair vajramūṣāntar lepayetpūrvagolakam  k kṣiptvā nirudhya mūṣāsyaṃ pacedbhūdharayantrake pravartayaṃścordhvamadho dinamekaṃ punaḥ priye  k samāhṛtya yathāpūrvaṃ pūrvatoyaiśca mardayet puṭayetpūrvavaddevi daśavāramiti kramāt  k asaṃśayaṃ gandhapiṣṭirmriyate sarvakāryakṛt gandhapiṣṭikramāj jātarasabhasmāni bhairavi  k sarvakarmasu mukhyāni viśeṣādvādakarmaṇi rasabandhāḥprathamaḥ prakāraḥvaikrāntabandhaḥvakṣyāmi rasabandhāni śṛṇu bhairavi samprati  k śodhitaṃ pāradaṃ khalve daśaniṣkaṃ vinikṣipet niṣkaikaṃ śuddhagandhaṃ ca svalpaṃ svalpaṃ vinikṣipet  k kuṭṭayenmardayed grāvṇā piṣṭiḥ syādyāmamātrake kṣīrakandethavā vandhyākande vā kuḍuhuñcije  k kande vā nikṣipetpakve śubhe gandhakapiṣṭikām niṣkārdhaṃ bhasma vaikrāntamūrdhvādho nikṣipetsudhīḥ  k tatkandamajjayā vaktraṃ nirudhya ca mṛdā bahiḥ limpedaṅgulimātreṇa śoṣayitvātha sarvataḥ  k aṣṭavāraṃ pacedyantre bhūdhare kaukkuṭe puṭe karīṣāgnau punaḥ kuryādūrdhvabhāgamadhaḥ priye  k adhobhāgaṃ tathordhvaṃ ca bhūyo bhūyaḥ pravartanam evamekadinaṃ paścātpacedyugakarīṣakaiḥ  k pakvadāḍimabījābho baddho bhavati pāradaḥ vaikrāntabaddhanāmā syāccūrṇito yogavāhakaḥ  k dvitīyaḥ prakāraḥgandhakabandhaḥpūrvoktāṃ gandhapiṣṭīṃ tāṃ vastre baddhvātha saṃpuṭe lohaje poṭṭalīṃ sthāpyacordhvādhaḥ samagandhakam  k nirudhya saṃpuṭaṃ samyak pacet bhūdharayantrake yathā jīrṇo bhavedgandho bhūyo bhūyastathāpi ca  k eva ṣaḍguṇagandhastu jāraṇīyo maheśvari evaṃ gandhakabaddhoyaṃ rasaḥ sarvāmayāpahaḥ  k tṛtīyaḥ prakāraḥgandhakabandhaḥṣoḍaśāṅguladīrghā ca jambīraphalavistṛtā pakvamūṣā dṛḍhatarā vālukāyantramadhyataḥ  k tribhāgamagnāṃ kurvīta bahiḥ pādāṃśasaṃsthitām tasyāṃ kṣipedgandhasūtaṃ palamekaṃ sureśvari  k sūtād athordhvabhāge tu dvipalaṃ śuddhagandhakam nikṣipettanmukhaṃ samyagrodhayenmandavahninā  k pacennirdhūmatā yāvattāvaddhūme gate punaḥ kākamācīdravaiḥ pūryā taddrave jīrṇatāṃ gate  k rasena nāgavallyāśca pūraṇīyā punaḥ priye unmattakarasaiḥ pūryā śanairmandāgninā pacet  k gandhakaṃ jīryate yāvatkākamācyādikadravaiḥ dhattūrāntaiḥ pacedevaṃ baddho bhavati pāradaḥ  k nāmnā gandhakabaddhoyaṃ sarvayogeṣu yojayet caturthaḥ prakāraḥ gandhakasvarṇabandhaḥpūrvavadgandhapiṣṭiṃ ca vidhāyādau vicakṣaṇaḥ  k saptārdhaniṣkasūtaḥ syādadhyardhaṃ śuddhahāṭakam yāmamamlena saṃmardyaṃ khyātoyaṃ hemapiṣṭikā  k gandhapiṣṭiṃ hemapiṣṭyā samayāveṣṭya bāhyataḥ stanākāre lohamaye saṃpuṭe vastrabandhitām  k kṛtvā tāṃ piṣṭikāṃ kṣiptvā piṣṭyūrdhvādhaśca gandhakam sarvatulyaṃ kṣipet sandhiṃ ruddhvāmlalavaṇaiḥ sudhīḥ  k pacedbhūdharayantre ca jīrṇe jīrṇe punaḥ punaḥ ṣaḍguṇaṃ gandhakaṃ dadyāttato vastraṃ śanairharet  k samāṃśaṃ gandhakaṃ bhūyo bhūyo jāryaṃ śanaiḥ śanaiḥ niḥśeṣaṃ gandhakaṃ naiva kuryāccetpāradacyutiḥ  k evaṃ śataguṇe jīrṇe gandhapiṣṭiṃ samāharet tatsamāṃśasuvarṇasya saṃpuṭe piṣṭikāṃ kṣipet  k kācaṃ kanyādravaiḥ piṣṭvā lepayedbāhyatoṅgulam tataṣṭaṅkaṇakairliptvā paścānmṛllavaṇaiḥ kramāt  k ekaikaṃ lepanaṃ kāryaṃ veṣṭyamaṅgulamānakam pratilepaṃ śoṣayecca koṣṭhīyantragataṃ dhamet  k vaṅkanālena tīvreṇa vahninā praharaṃ bhavet udayādityasaṅkāśaṃ khoṭaṃ divyarasāyanam  k gandhahāṭakabandhoyaṃ jarāvyādhidaridrahā pañcamaḥ prakāraḥ gandhakabandhaḥathavā gandhapiṣṭiṃ tāṃ vastre baddhvātha gandhakam  k tulyaṃ dattvā nirudhyātha saṃpuṭe lohaje dṛḍham puṭettadbhūdhare tāvadyāvajjīryati gandhakam  k evaṃ punaḥ punardeyaṃ yāvadgandhaṃ tu ṣaḍguṇam ityevaṃ gandhake baddhaḥ sūtaḥ syātsarvarogajit  k ṣaṣṭhaḥ prakāraḥ mūlikābandhaḥkārkoṭīmūlajairdrāvaiḥ pāradaṃ mardayeddinam markaṭīmūlaje piṇḍe kṣipettaṃ marditaṃ rasam  k taṃ piṇḍaṃ vajramūṣāyāṃ ruddhvā tīvrāgninā pacet jāyate khoṭabaddhoyaṃ sarvakāryakaraḥ śubhaḥ  k saptamaḥ prakāraḥ mūlikābandhaḥarkamūlaṃ ravikṣīraiḥ piṣṭvā mūṣāṃ pralepayet tanmadhye rañjitaṃ sūtaṃ kṣiptvā baddhvātha rodhayet  k mṛṇmaye saṃpuṭe taṃ ca nirundhyāllohasaṃpuṭe pacedgajapuṭe paścātpārado bandhamāpnuyāt  k aṣṭamaḥ prakāraḥ mūlikābandhaḥjalakumbhīrasaiḥ sūtaṃ mardayeddivasatrayam jalakumbhīdalairmūṣāṃ kṛtvā tatra kṣipedrasam  k ruddhvā tāṃ vajramūṣāyāṃ chāyāśuṣkaṃ puṭellaghu chagaṇairekavṛddhyā tu triṃśadvāraṃ puṭaiḥ pacet  k tato gajapuṭe deyaṃ samyagbaddho bhavedrasaḥ navamaḥ prakāraḥ mūlikābandhaḥekavīrādravairmardyaṃ dinaṃ śuddhaṃ tu sūtakam  k ekavīrākandakalkairvajramūṣāṃ pralepayet tasyāṃ pūrvarasaṃ kṣiptvā dhmāte baddho bhavedrasaḥ  k daśamaḥ prakāraḥ mūlikābandhaḥāraktakṣīrakandotthadravaiḥ strīstanyasaṃyutaiḥ tridinaṃ pāradaṃ mardyaṃ vajrakandadravaistryaham  k kṣīrakandasya kalkena vajramūṣāṃ pralepayet tatra pūrvarasaṃ baddhvā dhmāte baddho bhavedrasaḥ  k ekādaśaḥ prakāraḥ mūlikābandhaḥarkamūlaphalaṃ piṣṭvā mūṣāṃ tena pralepayet tanmadhye nikṣipenmūṣāṃ puṅkhāmūlavinirmitām  k tanmadhye sūtakaṃ kṣiptvā puṅkhāmūlasamudbhavaiḥ pūrayitvā rasairmūṣāṃ nirundhyāt tanmukhaṃ dṛḍham  k evamandhīkṛtāṃ mūṣāṃ kṣipetsampuṭamadhyataḥ tatastaṃ lepayedyatnāllavaṇena mṛdā tathā  k tatosau puṭayogena sūto bandhamavāpnuyāt rājikādvayamātreṇa citrakadravasaindhavaiḥ  k cūrṇito bhakṣitaḥ prātaḥ sarvarogavināśakaḥ dvādaśaḥ prakāraḥ mūlikābandhaḥkapitthasya śiphānīrairyāmaṃ sūtaṃ vimardayet  k anyasyām andhamūṣāyāṃ sūtamūṣāṃ nirodhayet tathā dhamettato mūṣāṃ yathā sindūravad bhavet  k evaṃ kṛte rasendrosau badhyate nātra saṃśayaḥ mūlikābandhanaṃ hyetadrasendrasya prakīrtitam  k ityete māritāḥ sūtā mūrchitā bandhamāgatāḥ pratyekaṃ yojitāstatra prayogairyogavāhinaḥ  k rasamūrcchanāvidhiḥprathamaḥ prakāraḥatha śuddhasya sūtasya mūrcchanāvidhirucyate meghanādavacāhiṅgulaśunair mardayedrasam  k dinaṃ piṣṭaṃ tu tadgolaṃ hiṅgunā veṣṭayedbahiḥ pacellavaṇayantrasthaṃ dinaikaṃ caṇḍavahninā  k ūrdhvalagnaṃ samādāya dṛḍhaṃ vastreṇa bandhayet ūrdhvādho gandhakaṃ tulyaṃ dattvā somānale pacet  k jīrṇe gandhaṃ punardeyaṃ ṣaḍbhirvāraiḥ samaṃ samam ṣaḍguṇe gandhake jīrṇe mūrchito rogahā bhavet  k dvitīyaḥ prakāraḥgandhakaṃ dhūmasāraṃ ca śuddhaṃ sūtaṃ samaṃ samam yāmaikaṃ cūrṇayetkhalve kācakupyāṃ niveśayet  k ruddhvā dvādaśayāmāntaṃ vālukāyantrake pacet sphoṭayet svāṃgaśītaṃ tamūrdhvasthaṃ gandhakaṃ tyajet  k adhaḥsthaṃ rasam ādāya sarvayogeṣu yojayet tṛtīyaḥ prakāraḥśuddhasūtaṃ tathā gandhaṃ sūtārdhaṃ saindhave kṣipet  k dravaiḥ sitajayantyāśca mardayeddivasatrayam kṛtvā golaṃ tu saṃśoṣya mūṣāyāṃ taṃ nirodhayet  k śoṣayitvā dhamet kiṃcit sutaptetha jale kṣipet tasmādrasaṃ samuddhṛtya trikandarasabhāvitam  k yojayet sarvarogeṣu dhamedvā bhūdhare pacet caturthaḥ prakāraḥrasārdhaṃ gandhakaṃ mardyaṃ ghṛtairyuktaṃ tu golakam  k kṛtvā tadbandhayedvastre ḍolāyantragataṃ pacet gomūtre tadgataṃ yāmaṃ naramūtrairdinatrayam  k śoṣayettatpunarvastrairbaddhvā veṣṭyaṃ mṛdā dṛḍham śuṣkaṃ nirudhya mūṣāyāṃ pacedatha tuṣāgninā  k ūrdhvabhāgamadhaḥ kṛtvā tvadhobhāgamathordhvagam ityādiparivartena svedayeddivasatrayam  k paścāduddhṛtya taṃ sūtaṃ yogavāhaṃ rujāpaham sadyojātasya bālasya viṣṭhāṃ pālāśabījakam  k caṇḍālīrudhiraṃ sūtaṃ sūtapādaṃ ca ṭaṅkaṇam jayantyā mardayed drāvairdinamekaṃ tu golakam  k piṣṭayā sahadevyātha lepayettāmrasampuṭam tanmadhye golakaṃ kṣiptvā dviyāmaṃ svedayellaghu  k vālukāyantramadhye tu samuddhṛtya tataḥ punaḥ citrakaiḥ sahadevyā ca gandhakaṃ lepayedbahiḥ  k sampuṭaṃ bandhayedvastre mṛdā lepyaṃ ca śoṣayet taṃ ruddhvā cānyamūṣāyāṃ dhmāte sampuṭamāharet  k sūkṣmacūrṇaṃ haredrogānyogavāho mahārasaḥ sampuṭaṃ sūtatulyaṃ syācchāstradṛṣṭena karmaṇā  k pañcamaḥ prakāraḥdhuttūrakadravairmardyaṃ dinaṃ gandhāṃśasūtakam andhamūṣāgataṃ svedyaṃ bhūdhare mūrchito dināt  k ṣaṣṭhaḥ prakāraḥkṛtvā ṣaḍaṅgulāṃ mūṣāṃ supakvāṃ mṛṇmayīṃ dṛḍhām mūṣāgarbhe vilipyātha mūlair vartulapattrajaiḥ  k tanmadhye sūtakaṃ kṣiptvā mūṣāṃ pūryāttu taddravaiḥ ruddhvā tāṃ vālukāyantre cullyāṃ dīpāgninā pacet  k saptāhānte samuddhṛtya yojayettaṃ jarāpaham saptamaḥ prakāraḥkuraṇḍakarasaiḥ sāndramātape mardayedrasam  k latākarañjapatrotthaiḥ pādāṃguṣṭhena mardayet dinaikaṃ mūrchitaṃ samyak sarvayogeṣu yojayet  k aṣṭamaḥ prakāraḥkāsīsaṃ saindhavaṃ sūtaṃ tulyaṃ tulyaṃ vimardayet kāsīsasyāpyabhāve tu dātavyā phullatūrikā  k stokaṃ stokaṃ kṣipetkhalve trayamekatra mūrchayet pratyekaṃ śataniṣkaṃ syādūnaṃ naivādhikaṃ kvacit  k sthālīsampuṭayantreṇa dinaṃ caṇḍāgninā pacet ūrdhvalagnaṃ tataḥ śubhraṃ mūrchitaṃ cāharecchubham  k navamaḥ prakāraḥatha śuddhasya sūtasya mūrchitasyāparo vidhiḥ sūtatulyaṃ mṛtaṃ svarṇaṃ dvābhyāṃ tulyaṃ ca gandhakam  k ravikṣīrairdinaṃ mardyamandhayedbhūdhare puṭe dinaikena bhavetsiddho raso hairaṇyagarbhakaḥ  k śubhraḥ śoṇothavā kṛṣṇavarṇo gurutaro rasaḥ punarutthānavānyastu mūrchitaḥ sa udāhṛtaḥ  k mūlikābandhāḥśrībhairavī kīdṛśī oṣadhī nātha rasamūrcchākarī śubhā kena vā bhasma sūtaśca kena vā khoṭabandhanam  k śrībhairavaḥ śṛṇu bhairavi tattvena rahasyaṃ rasabandhanam brahmaviṣṇusurendrādyairna jñātaṃ suravandite  k niśācaramūlikākalpaḥgaṅgāyamunayormadhye prayāgo nāma rākṣasaḥ tasyāsane varārohe kṣaṇādbadhyeta sūtakaḥ  k niśācarasya patrāṇi gṛhṇīyātsādhakottamaḥ tato nipīḍyate devi raso bhavati cottamaḥ  k rasaṃ saṃmardya tenaiva dināni trīṇi vārtikaḥ āroṭaṃ bandhayetkṣipraṃ gaganaṃ tatra jārayet  k tena patrarasenaiva sādhayedgandhakaṃ punaḥ saptadhā bhāvitaṃ tena tryūṣaṇena sahaikataḥ  k yantre vidyādhare devi gaganaṃ tatra jārayet māsamātreṇa deveśi jīryate tu samaṃ samam  k samajīrṇe tu gagane śatavedhī bhavedrasaḥ niśācararase devi gandhakaṃ bhāvayettataḥ  k bhāvayetsaptavāraṃ tu dvipadyāśca rasena tu tārasya patralepena ardhārdhe kāñcanottamam  k gandhake samajīrṇe smin śatavedhī bhavedrasaḥ niśācararasairbhāvyaṃ saptavāraṃ tu tālakam  k tenaiva ghātayedvaṅgaṃ nāgaṃ tāre tu nirvahet tattāraṃ jārayetsūte tatsūtaṃ bandhitaṃ bhavet  k catuḥ ṣaṣṭitame bhāge śulbavedhaṃ tu dāpayet tadaṃśaṃ jāyate śreṣṭhaṃ dharmakāmārthamokṣadam  k niśācarasya puṣpāṇi sūkṣmacūrṇāni kārayet palāni daśacūrṇasya rasairdhātryāstu bhāvayet  k ghṛtena madhunāloḍyaṃ navabhāṇḍe vinikṣipet dhānyarāśau nidhātavyaṃ triḥ saptāhaṃ sureśvari  k tena bhakṣitamātreṇa valīpalitavarjitaḥ valkalaṃ sūkṣmacūrṇaṃ tu madhunā sahitaṃ lihet  k ardhamāsaprayogeṇa pratyayogaṃ bhavetpriye tasya mūtrapurīṣeṇa śulbaṃ bhavati kāñcanam  k māsamātraprayogeṇa pannagaḥ kāñcanaṃ bhavet mercury paṭṭabandhagrāhyaṃ tatphalatailaṃ tu yantre pātālasaṃjñake  k tena tailena deveśi rasaṃ saṃkocayed budhaḥ tatkṣaṇājjāyate devi pāṭabandho mahārasaḥ  k kaṭakaṃ kaṅkaṇaṃ kāryaṃ rasaliṅgaṃ varānane saṃkocamaraṇaṃ tena kartavyaṃ paramādbhutam  k aṅganāyikākalpaḥpunaranyaṃ pravakṣyāmi rasabandhaṃ sudurlabham trailokyajananī yā sā oṣadhī aṅganāyikā  k tayā saṃparkamātreṇa baddhastiṣṭhati pāradaḥ saptāhaṃ marditasyāsya mahauṣadhyā rasai rasaḥ  k śatāṃśenaiva vedhena kurute divyakāñcanam triḥ saptāhaṃ rase tasyā mardanādvaravarṇini  k lakṣavedhī rasaḥ sākṣādaṣṭau lohāni vidhyati trisaptāhena deveśi daśalakṣāṇi vidhyati  k caturthe caiva saptāhe koṭivedhī bhavedrasaḥ svedatāpanigharṣeṇa mahauṣadhyā rasena tu  k dadāti khecarīṃ siddhimanivāritagocaraḥ kāmayetkāminīnāṃ tu sahasraṃ divasāntare  k naṣṭacchāyo hyadṛśyaśca trailokyaṃ ca bhramedasau mahauṣadhyā rasenaiva mṛtasaṃjīvanaṃ bhavet  k anena ghātayetsūtaṃ pañcāvasthaṃ kuru priye mṛtasya dāpayennasyaṃ hastau pādau tu mardayet  k tasya tu praviśejjīvo mṛtasyāpi varānane narasārakalpaḥpunaranyaṃ pravakṣyāmi rasabandhaṃ sudurlabham  k narasārasparśanena kṣaṇādbadhyeta sūtakaḥ narasārarasaṃ dattvā dvipadīrajasā rase  k dinānte bandhamāyāti sarvalohāni rañjati narasārarasenaiva bhāvayettu manaḥśilām  k nirgandhā jāyate sā tu ghātayettena pannagam dvipadīrajasā sārdhaṃ niruddhaḥ pannago bhavet  k narasārarasenaiva jīrṇe ṣaḍguṇapannage tāre tāmrepi vā devi koṭivedhī bhavedrasaḥ  k narasārarase stanye bhāvitaṃ saptadhā pṛthak rasasya dāpayedgrāsaṃ yantre vidyādharāhvaye  k jīryate gaganaṃ devi nirmukhe ca varānane narasāraraseneśi kīṭanārīrasena ca  k drāvayedgaganaṃ devi tīkṣṇalohaṃ ca pannagam narasāraraseneśi hanumatyā rasena ca  k jāyate kāñcanaṃ divyaṃ niṣekādbhāskaraḥ priye narasārarase dattvā mañjiṣṭhāṃ raktacandanam  k svarasairmadayantyāśca pannagaṃ devi secayet tatkṣaṇātkāñcanaṃ divyaṃ saptavārā niṣecitam  k aṣṭamāṃśayutaṃ hema hemakarmaṇi cauṣadham narasārarase bhāvyaṃ saptavāraṃ tu hiṅgulam  k tenaiva ghātayettīkṣṇaṃ bhasmībhūtatvamāpnuyāt tadbhasma tāmrapiṣṭe tu triguṇaṃ tena nirvahet  k tacchulbaṃ hemasaṅkāśaṃ tāre vāṣṭāṃśayojitam tāraṃ hemasamāṃśaṃ tu dvivarṇaṃ patitaṃ bhavet  k narasārarase bhāvyaṃ rasakaṃ saptavārataḥ narasārarasenaiva rasendraṃ saptavārataḥ  k taṃ rasaṃ rasakaṃ caiva tīkṣṇalohaṃ ca pannagam narasārarasenaiva tenaikatra vimardayet  k tatkṣaṇājjāyate baddho rasasya rasakasya ca tīkṣṇanāgaṃ tathā śulbaṃ rasakena tu rañjayet  k haṭhāttajjāyate hema kūṣmāṇḍakusumaprabham kaṅkālakhecarīkalpaḥpunaranyaṃ pravakṣyāmi rasabandhaṃ sudurlabham  k kaṅkālakhecarī nāmnā oṣadhī parameśvari tasya tailaṃ tu saṃgrāhyam ādyakhecarisaṃyutam  k sthāpayeddinamekaṃ tu pātre bhāskaranirmite dvitīye vāsare prāpte vajraratnaṃ tu ghātayet  k anale dhāmayettaṃ tu sutaptaṃ prajvalatprabham mantrasihmāsanīkalpaḥsabījā cauṣadhī grāhyā kācidgulmalatā priye  k mantrasiṃhāsanī nāma tṛtīyā devi khecarī pātālayantre tattailaṃ gṛhṇīyāttāmrabhājane  k tasya tailasya madhye tu prakṣipetkhecarīrasam medinīyantramadhye tu sthāpayecca varānane  k pūrvauṣadhyāṃ tu taddevi gaganaṃ medinījale rase māsaṃ tato dattvā mardanād golakaṃ kuru  k baddhvā poṭṭalikāṃ tena gaganaṃ jārayetpriye same tu gagane jīrṇe baddhastiṣṭhati pāradaḥ  k bhastrāphūtkārayuktena dhāmyamāno na naśyati kākaviṣṭhāsamaṃ rūpaṃ samajīrṇasya jāyate  k dviguṇe gagane jīrṇe hyaṣṭalohāni saṃharet irindirīkalpaḥpunaranyaṃ pravakṣyāmi rasabandhaṃ sudurlabham  k śivadehātsamutpannā oṣadhī tu irindirī jārayedgandhakaṃ sā tu jārayetsāpi tālakam  k kāñcanaṃ jārayetsā tu rasendraṃ sā ca bandhayet pravālaṃ drāvayetsā tu drāvayedgaganaṃ tathā  k vajraṃ ca ghātayetsā tu sarvasatvaṃ ca ghātayet jārayetsarvalohāni satvānyapi ca jārayet  k irindirīrase nyasya gośṛṅge tu varānane dhānyarāśau nidhātavyaṃ drutastiṣṭhati pāradaḥ  k divyauṣadhyā rasenaiva rasendraḥ suravandite same tu kanake jīrṇe daśakoṭiṃ tu vedhayet  k pañcame lakṣakoṭiṃ tu ṣaḍguṇe sparśavedhakaḥ saptame dhūpavedhī syādaṣṭame tvavalokataḥ  k navame śabdavedhī syādata ūrdhvaṃ na vidyate bhramanti paśavo mūḍhāḥ kulauṣadhivivarjitāḥ  k tṛṇauṣadhirasānāṃ ca naiva siddhiḥ prajāyate tasmātsarvaprayatnena jñātavyā tu kulauṣadhiḥ  k divyauṣadhyaścatuḥ ṣaṣṭiḥ kulamadhye vyavasthitāḥ naiva jānāti mūḍhāstāḥ śivamohena mohitāḥ  k adivyāstu tṛṇauṣadhyo jāyante girigahvare tṛṇauṣadhyā rase sūto naiva baddhaḥ kadācana  k akṣayo naiva tiṣṭheta kulauṣadhivivarjitaḥ kulauṣadhyā vihīnāstu gaganaṃ cārayanti ye  k sa rasastu varārohe vahnimadhye na tiṣṭhati na khoṭaṃ na ca vā bhasma naiva dravyaṃ karoti saḥ  k kiṃciddravyaṃ prakurvanti dhāmyamānaṃ na tiṣṭhati patre pāke kaṣe chede naiva tiṣṭhati kāñcanam  k na vedhaṃ ca śatādūrdhvaṃ karoti sa rasaḥ priye yāvanna cābdam ekaṃ tu vikrāntaṃ trapu tattu kāñcanam  k dharmārthakāmamokṣeṣu naiva dadyāttataḥ priye śrībhairavī nirjīvatvaṃ gataḥ sūtaḥ kathaṃ jīvaṃ dadāti saḥ  k nirjīvena tu nirjīvaṃ kathaṃ jīvati śaṃkaraḥ śrībhairavaḥ divyauṣadhyā yadā devi rasendro mardito bhavet  k kālikārahitaḥ sūtastadā bhavati pārvati parasya harate kālaṃ kālikārahito rasaḥ  k aṣṭānāṃ caiva lohānāṃ malaṃ śamayati kṣaṇāt mahāmūrcchāgataṃ sūtaṃ ko vā vikathayenmṛtam  k divyauṣadhyā rasenaiva jāyate naṣṭacetanaḥ pañcabhūtātmakaḥ sūtastiṣṭhatyeva sadāśivaḥ  k kṣmāpālakalpaḥpunaranyaṃ pravakṣyāmi rasabandhanamīśvari kṣmāpālena haredvajram anenaiva tu kāñcanam  k vajrabhasma hemabhasma tadvā ekatra bandhayet anye kulamūlikākalpāḥniśācararase jāryaṃ narajīvena jārayet  k taṃ sūtaṃ mārayedbhadre jāgarir divya oṣadhiḥ bhakṣitaḥ sa raso yena sopi sākṣātsadāśivaḥ  k bhakṣite tolakaikena sparśavedhī bhavennaraḥ prasvedāttasya gātrasya aṣṭau lohāni kāñcanam  k lakṣavarṣasahasrāṇi sa jīvetsādhakottamaḥ prasvedāttasya gātrasya rasarājaśca badhyate  k ajāpatiḥ kṛṣṇatejāḥ kṣaṇādbadhnāti sūtakam jāgarīsparśanāddevi kṣmāpālena ca badhyate  k turuvallyā rasenaiva bhāvitaṃ gaganaṃ priye jārayedvālukāyantre khoṭo bhavati tatkṣaṇāt  k drutagolakamāṣaikaṃ māṣaikaṃ hemagolakam ekīkṛtya tu saṃmardya luṅgāmlena dinatrayam  k karṣaikaṃ nāgapatrāṇi rasakalkena lepayet veṣṭayedvṛścikālīṃ ca tatpiṇḍaṃ lepayettataḥ  k mārayetpannagaṃ devi śakragopanibhaṃ bhavet karṣaikaṃ tāraparṇāni mṛtanāgena lepayet  k lepayed vṛścikālīṃ ca tatpatraṃ lepayettataḥ tattāraṃ mriyate devi sindūrāruṇasannibham  k sahasrāṃśena tenaiva śulbavedhaṃ pradāpayet jāyate kanakaṃ divyaṃ devābharabhūṣaṇam  k kṣīrayuktā bahuphalā granthiyuktā ca pārvati nāmnā vartulapattrāṇi śasyate rasabandhane  k ekavāraṃ kandakalke mūkamūṣāgataṃ rasam dhamenmukhānilairbaddho bhakṣaṇāya praśasyate  k raktakañcukikandaṃ tu strīstanyena tu peṣitam mūṣāyāṃ pūrvayogena kurute sūtabandhanam  k vṛścikāpattrikābījaṃ nārīkṣīrasamanvitam dhamayet pūrvavatsūtaṃ bhakṣaṇārthāya vārtikaḥ  k vajrakandaṃ samādāya rasaṃ madhye vinikṣipet gajendrākhyaṃ puṭaṃ dadyātsaptadhā bandhatāṃ nayet  k bhakṣayettaṃ rasaṃ prājñaḥ ṣaṇmāsādamaro bhavet lāṅgalīkandamādāya karkoṭīkandam eva ca  k rasaṃ tanmadhyagaṃ kṛtvā svedayenmardayetpunaḥ mriyate nātra sandeho dhmātastīvrānalena tu  k śukacañcugataṃ sūtaṃ puṭayeddhāmayettataḥ śatāṃśavedhakartāyaṃ dehasiddhikaro bhavet  k haṃsapādīrasaṃ sūtaṃ śuṣkakandodare kṣipet gajendrapuṭanaṃ dadyānmriyate nātra saṃśayaḥ  k sahasravedhakartā ca jāyate nātra saṃśayaḥ haṃsāṅghriṃ śukacañcuṃ ca gṛhītvā mardayedrasam  k krauñcapādodare kṣiptvā tato dadyātpuṭatrayam mriyate nātra sandeho lakṣavedhī mahārasaḥ  k tṛṇajyotiḥkalpaḥtṛṇajyotiriti khyātāṃ śṛṇu divyauṣadhiṃ priye niśā tu prajvalennityaṃ nāhnā jvalati pārvati  k tasya mūle tu saṃkṣipte kṣīraṃ raktaṃ bhavetkṣaṇāt tanmūlarasagandhābhrair mātuluṅgāmlapeṣitaiḥ  k śulbapatraṃ viliptaṃ tu bhaveddhema puṭatrayāt tanmūlacūrṇasaṃyukto rasarājaḥ sureśvari  k mātuluṅgarase ghṛṣṭamabhrakaṃ carati kṣaṇāt uccāṭākalpaḥathoccāṭāṃ pravakṣyāmi rasabandhakarīṃ priye  k ekameva bhavennālaṃ tasyā romapraveṣṭanam tasyāgre ca bhavetpuṣpaṃ śukatuṇḍasya sannibham  k tatpatrāṇi ca deveśi śukapiñchanibhāni ca tatkandaṃ kūrmasaṃsthānaṃ kṣīraṃ sindūrasannibham  k jalaṃ sravenmadhūcchiṣṭe tatsamādāya pārvati vedhayetsarvalohāni kāñcanāni bhavanti ca  k rasatālakatutthāni mardayeduccaṭārasaiḥ ātape mriyate tapto raso divyauṣadhībalāt  k vedhayetsarvalohāni lakṣāṃśena varānane āvartitaṃ bhavedyāvajjāyaterkasamaprabham  k raktasnuhīkalpaḥrasaṃ raktasnuhīkṣīraṃ kunaṭīṃ gandhakābhrakam daradaṃ caiva lohāni sahasrāṃśena vedhayet  k snuhīkṣīraṃ samādāya niśācūrṇena veṣṭayet guṭikīkṛtya tenaiva nāgaṃ vidhyati tatkṣaṇāt  k sthalapadminīkalpaḥathātaḥ sthalapadminyā divyauṣadhyā vidhiṃ śṛṇu padminīsadṛśā patraiḥ puṣpairapi ca tādṛśī  k bhaṅge caiva sravetkṣīraṃ raktavarṇā suśobhanā ākramya vāmapādena paśyedgaganamaṇḍalam  k paśyecca tārakāyuktaṃ grahanakṣatramaṇḍalam lakṣayojanato devi sā jñeyā sthalapadminī  k tasyāḥ pañcāṅgamādāya haragaurīsamanvitam manaḥśilātālayuktaṃ mākṣikeṇa samanvitam  k mardayetsaptarātraṃ tu tena śulbaṃ ca vedhayet sahasrāṃśena deveśi viddhaṃ bhavati kāñcanam  k tasyāḥ pañcāṅgamādāya pūrvoktavidhinā priye cārayetsūtarājaṃ tu mūkamūṣāgataṃ dhamet  k mriyate mūṣikāmadhye saṃkocena na saṃśayaḥ tenaiva sarvalohāni sahasrāṃśena vedhayet  k citrakakalpaḥcitrakasya yathā guhyaṃ kathayāmi samāsataḥ trividhaścitrako jñeyaḥ kṛṣṇo rakto rasāyanam  k śuklo vyādhipraśamanaḥ śreṣṭhamadhyakanīyasāḥ kṛṣṇaṃ raktaṃ sitaṃ vāpi hemante noddhared budhaḥ  k kṛṣṇacitrakamutpāṭya gobhirnāghrātamīśvari kṣīramadhye kṣipetkṣīraṃ kṛṣṇavarṇaṃ bhavet kṣaṇāt  k tasya pañcāṅgacūrṇena pāradaṃ saha mardayet dhamecca mūkamūṣāyāṃ khoṭo bhavati tatkṣaṇāt  k raktāṃbaradharo bhūtvā raktamālyānulepanaḥ kṛṣṇapakṣe tu pañcamyāṃ raktamālyaudanena tu  k baliṃ dattvā mahādevi raktacitrakamuddharet raktacitrakacūrṇena vaṅgaṃ pāyaistribhistribhiḥ  k sarvadoṣavinirmuktaḥ stambhamāyāti tatkṣaṇāt tanmūlaṃ sūtakaṃ tāmraṃ kuṅkuṇītailasecanāt  k ekaviṃśativāreṇa śuddhaṃ śulbaṃ bhaviṣyati raktacitrakabhallātatailaliptaṃ puṭena tu  k candrārkapatraṃ deveśi jāyate divyakāñcanam nāginīkandasūtendraraktacitrasaṃyutam  k patralepapratīvāpaiścandrārkaṃ kāñcanaṃ bhavet jyotiṣmatītailakalpaḥjyotiṣmatītailavidhiṃ vakṣyāmi śṛṇu pārvati  k jyotiṣmatī nāma latā yā ca kāñcanasannibhā vallīvitānabahulā hemavarṇaphalā śubhā  k āṣāḍhapūrvapakṣesyā gṛhītvā bījamuttamam tilavatkvāthayitvā vā hastapādairathāpi vā  k tasyāstailaṃ samādāya kumbhe tāmramaye kṣipet sthāpayedbhūgataṃ kumbhaṃ kramādūrdhvatuṣāgninā  k ṣaṇmāse tu vyatikrānte sa ghaṭaḥ kāñcanaṃ bhavet tāmraṃ hemasamaṃ kṛtvā tailamākṣīkamiśritam  k prativāpena siñcet taddhema tāmrasamaṃ bhavet tathā ca śatavedhī syādvidyāratnam anuttamam  k dagdharuhākalpaḥdagdharuhāṃ pravakṣyāmi rasabandhakarīṃ priye sparśauṣadhīti sā jñeyā sarvakāmārthasādhanī  k śaśvacchinnā mahādevi dagdhā sā pāvakena tu prarohati kṣaṇāddivyā dagdhā sā tu mahauṣadhī  k raktaṃ pītaṃ sitaṃ kṛṣṇaṃ tasyāḥ puṣpaṃ prajāyate caṇakasyeva patrāṇi suprasūtāni lakṣayet  k sā sthitā gomatītīre gaṅgāyāmarbude girau ujjayinyā dakṣiṇato vanānteṣu ca dṛśyate  k tasyāḥ kandarasaṃ divye kṛṣṇarājīsamanvitam tāmbūlena samaṃ kṛtvā ghuṭikāṃ kārayedbudhaḥ  k sarveṣāmeva lohānāṃ drutānāṃ vahnimadhyataḥ sahasraṃ vedhayitvā tu kāñcanaṃ kurute kṣaṇāt  k tathaiva mriyate sūtaḥ kāntahemābhrasaṃyutaḥ kaṭutumbīkalpaḥkaṭutuṃbī tu vikhyātā devi divyauṣadhiṃ śṛṇu  k tasyā bījāni saṃgṛhya sūkṣmacūrṇaṃ tu kārayet ekaviṃśativārāṇi bhāvyaṃ dhātrīrasena ca  k payasā saha tenaiva viśvabheṣajasaṃyutam bījaṃ yantre vinikṣipya tailaṃ saṃgṛhya piṇḍitaḥ  k rasaṃ mūrchāpayettena cakramardena mardayet lohadaṇḍakalpaḥgopittaṃ śikhipittaṃ ca kāṃkṣīkāsīsasaṃyutam  k tāratulyāni caitāni sarveṣāṃ sūtakaṃ samam meṣaśṛṅge nidhātavyaṃ māsamekaṃ nirantaram  k lohadaṇḍena saṃsiktaṃ sarvalohāni vedhayet gandhakaṃ lohadaṇḍena ekaviṃśatibhāvitam  k yuktaṃ lohakulenaiva jambīrarasasaṃyutam sabījaṃ sūtakopetamandhamūṣāniveśitam  k bhūgataṃ māsamekaṃ tu tāraṃ kāñcanatāṃ nayet dalasya bhāgamekaṃ tu tārapañcāṃśameva ca  k śulbaṃ ca pañcabhāgaṃ ca bījasyaikaṃ ca yojayet ete dvādaśabhāgāḥ syuḥ sarvaṃ taddhārayetkṣitau  k sthānasyāsya niṣekaṃ tu sudaṇḍena tu kārayet pañcaviṃśaddinānte tu jāyate kanakottamam  k kṣīrakandakalpaḥkṣīrakandavidhiṃ vakṣye sarvasiddhikaraṃ tathā caturvarṇaṃ viṣaṃ tatra raktakandaṃ praśasyate  k bhagnametatsravetkṣīraṃ raktavarṇaṃ suśobhanam meghānāṃ tu ninādena saṃjātair upaśobhitam  k patraiḥ snuhīsamaiḥ snigdhaiḥ samabhir hemasatprabhaiḥ bandhanaṃ rasarājasya sarvasatvavaśaṃkaram  k tasya kṣīraṃ tu saṃgṛhya tāraṃ nirvāhayedbudhaḥ dhameddhaṭhāgninā caiva jāyate hema śobhanam  k tintriṇīpatraniryāsamīṣattāmrarajoyutam mardayetpāradaṃ prājño rasabandho bhaviṣyati  k toyamadhye vinikṣipya gulikā vajravadbhavet śākavṛkṣakalpaḥśākavṛkṣasya deveśi niṣpīḍya rasamuttamam  k raktacandanasaṃyuktaṃ sarvalohāni jārayet milanti sarvalohāni dravanti salilaṃ yathā  k gandhakaṃ rasakaṃ tāpyaṃ pāradaṃ raktacandanam rudantyā rasasaṃyuktaṃ tāramāyāti kāñcanam  k śākavṛkṣasya niryāsaṃ yatnataḥ parigālayet śigrumūlasya cūrṇaṃ tu tadrasena tu mardayet  k praliptaśulbapatrāṇi puṭetkṣiptvā vipācayet taddrutaṃ kāñcanaṃ divyaṃ bhavellakṣaṇasaṃyutam  k phalāni śākavṛkṣasya paripakvāni saṃgṛhet tadrasena tu samprājñaḥ saptarātraṃ tu bhāvayet  k tadrasena samāyuktaṃ mañjiṣṭhāmiśritaṃ tathā lepayettārapatrāṇi dhmātaṃ bhavati kāñcanam  k devadālīkalpaḥdevadālyā mahauṣadhyā vidhiṃ vakṣyāmyataḥ param sā śvetā vyādhiśamane kṛṣṇā pītā rasāyane  k paurṇamāsyāṃ trayodaśyāṃ rāhugraste divākare athavā kṛṣṇapañcamyāmimāṃ vidhivaduddharet  k devadālīphalaṃ devi viṣṇukrāntāṃ ca sūtakam mūrchayed bandhayetkṣipraṃ śulbaṃ hema karoti ca  k devadālīphalaṃ mūlamīśvarīrasameva ca toyena marditaṃ kṛtvā vaṅgaṃ stambhayati kṣaṇāt  k śvetaguñjākalpaḥathātaḥ sampravakṣyāmi śvetaguñjāvidhiṃ priye kṛṣṇapakṣe caturdaśyāmaṣṭamyāṃ ca surārcite  k kapāle mṛttikāṃ nyasya secayetsalilena tu bījāni sitaguñjāyāḥ puṣyayoge tu vāpayet  k vakṣyamāṇena yogena kuryāt saṃgrahaṇaṃ tathā oṃ namo bhagavati śvetavalli śvetaparvatavāsini  k sarvakāryāṇi kuru kuru apratihataṃ namo namaḥ svāhā śuddhaśulbaṃ tu saṃgṛhya mūṣāmadhye tu saṃsthitam  k tripañcapalasaṃkhyā tu karṣārdhasitaguñjayā sahaikatra bhavaṃ tāraṃ tasya gandhavivarjitam  k brahmarītisamāyuktaṃ guñjācūrṇaṃ sahaikataḥ devīnāṃ bhūṣaṇaṃ devi jāyate hema śobhanam  k kartarīrasabandhaḥathātaḥ sampravakṣyāmi kartarīrasabandhanam asurāṇāṃ samāyoge krodhāviṣṭena cetasā  k sudarśanaṃ mahācakraṃ preṣitaṃ muravairiṇā bhālapaṭṭāttatastasya nipetuḥ svedabindavaḥ  k te bhūmau patitā divyāḥ saṃjātāḥ kartarīrasaḥ rakṣārthaṃ sthāpitaṃ tatra viṣṇunā ca sudarśanam  k cakratulyaṃ bhramatyetadāyudhāni nikṛntati kurute garjanaṃ nādaṃ dhūmajvālāṃ vimuñcati  k kartarīdṛṣṭimātreṇa tathānyā śabdakartarī lokānāṃ tu hitārthāya ghoraśaktirvyavasthitā  k rasarūpā mahāghorā sā siddhānāṃ tu vedinī tasya kṣetraṃ yadā gacchedaghorāstraṃ japettadā  k punarghoraṃ nyasettatra athānyaṃ vinyasedbudhaḥ anulomavilomena dehedhiṣṭhāpya kartarīm  k mudrayā mudrayettāṃ tu aghorāstreṇa yojitām dīptena rodhayettāṃ tu stambhayed dīpanena tu  k niṣṭhayā mudrayā tāṃ tu sthānayogena yojayet udakabandhāḥcandrodakabandhaḥatha candrodakeneśi vakṣyāmi rasabandhanam  k dṛṣṭvā candrodakaṃ mantrī paurṇamāsyāṃ viśeṣataḥ grahaṇaṃ tatra kartavyaṃ paurṇamāsyāṃ prayatnataḥ  k nirgacchati mahīṃ bhittvā candravṛddhyā tu vardhate kṣetrabandhaṃ purā kṛtvā devamabhyarcya śaṅkaram  k caturdaśyāṃ tu tatkṣetraṃ pūjayitvā vicakṣaṇaḥ ahorātroṣito bhūtvā baliṃ tatra nivedayet  k paurṇamāsyāṃ ca rātrau ca gatvā tasya samīpataḥ candrodakaṃ tu saṃgṛhya mantrayuktaḥ sumantritam  k āloḍya madhusarpirbhyāṃ pibettattu samāhitaḥ pītamātreṇa tenaiva mūrchito bhavati kṣaṇāt  k candrodaye tathottiṣṭhetkṣāraṃ tasya tu dāpayet saptarātraprayogeṇa candravannirmalo bhavet  k ekaviṃśatirātreṇa jīved brahmadinatrayam ekamāsaprayogeṇa brahmāyuḥ sa bhavennaraḥ  k candrodakena gaganaṃ rasaṃ hema ca mardayet mūṣāmadhyagataṃ dhmātaṃ tatkṣaṇādghuṭikā bhavet  k ayaṃ tu sparśamātreṇa lohānyaṣṭau ca vedhayet tadrasaṃ tu rasaṃ cānyaṃ vajreṇa samajāritam  k catuḥṣaṣṭyaṃśato vidhyeddviguṇena sahasrakam daśasaṅkalikābaddhaṃ guñjāmātraṃ rasaṃ tataḥ  k trilohaveṣṭitaṃ vaktre dhṛtvā cādṛśyatāṃ vrajet oṃ namo rudrāya daṃṣṭrotkaṭāya vighnaṃ nāśaya nāśaya diśo rakṣa rakṣa rudro jñāpayati huṃ phaṭ svāhā iti digbandhamantraḥ oṃ namo bhagavate rudrāya triśūlahastāya amṛtodbhava rakṣa rakṣa huṃ phaṭ svāhā iti pānamantraḥ viṣodakabandhaḥathātaḥ sampravakṣyāmi viṣodarasabandhanam  k sitapītādivarṇāḍhyaṃ tatra devi rasottamam tatra gatvācaloddeśe smaredghoraṃ sahasrakam  k keśāḥ kṣiptāḥ sphuṭantyasminnātmacchāyāṃ na dṛśyate tailaṃ ca golakākāraṃ ghṛtaṃ tena visarpati  k gandhakasya haredgandhaṃ palalaṃ lavaṇāyate jñātvā palāśapatreṇa kaṭukālābuke kṣipet  k viṣodakaṃ gandhakaṃ ca harabījaṃ ca tatsamam ajākṣīreṇa piṣṭvā tu śulbapātre tu lepayet  k tatpuṭena bhaveddevi sindūrāruṇasannibham śatāṃśenaiva taddevi sarvalohāni vedhayet  k anena vidhinā devi nāgaḥ sindūratāṃ vrajet sahasrāṃśena tasyaiva tāraṃ bhavati kāñcanam  k raktaṃ pītaṃ tathā kṛṣṇamuttarottarakāryakṛt triphalākāntapātre vā pātrelābumayepi vā  k gṛhītvā pūrvavatpatraiḥ pālāśairveṣṭayedbahiḥ sthāpayeddhānyamadhye tu divasānekaviṃśatim  k mahiṣīkṣīramadhye tu bindumekaṃ tu sādhayet pāyasaṃ bhakṣayedyastu payomadhvājyasaṃyutam  k yāvatpūrṇaṃ balaṃ devi jīvettadbindusaṃkhyayā lāṅgalī gṛhadhūmaśca sindūraṃ rajanīdvayam  k meṣasya śṛṅgaṃ śṛṅgīṃ ca kṛṣṇonmattāśvamārakam sabījasūtakaṃ caiva viṣatoyena mardayet  k viṣatoyena medhāvī saptavārāṇi bhāvayet athavā bhāvayettaṃ tu yāvaccūrṇaṃ tu mardayet tadbhavet  k tena nāgaṃ pratīvāpya ṣoḍaśāṃśena khaṃ bhavet mūṣāsthaṃ veṇuyantre ca trīṇi vārāṇi bhāvayet  k dhūmaṃ pariharettasya aṅgavyādhikaraṃ param sthāpayennāgasindūraṃ pātrelābumaye ca tat  k taccūrṇaṃ tu śatāṃśena tāratāmrādi vedhayet viṣapānīyamādāya vaṅgamāvartitaṃ śubham  k niṣiktaṃ caiva tattoyaistāraṃ bhavati kāñcanam viṣapānīyamādāya prakṣipecca rasottame  k kunaṭīgandhapāṣāṇaviṣaṭaṅkaṇalāṅgalīḥ naṣṭapiṣṭaṃ kṛtaṃ khalve tārapatrāṇi lepayet  k andhamūṣāgataṃ dhmātaṃ nirbījaṃ kanakaṃ bhavet oṃ hrīṃ nīlakaṇṭhāya ṭhaḥ ṭhaḥ asya ayutaṃ japet iti viṣodakagrahaṇapānamantraḥ sañjīvanījalakalpaḥsaṃjīvanījalasyātha vidhiṃ vakṣyāmi pārvati  k śukreṇārādhito devi prāgahaṃ suravandite dānavānāṃ hitārthāya mṛtānāṃ devasaṅgare  k mayā saṃjīvanī vidyā dattā codakarūpiṇī tayā saṃjīvitā daityā ye mṛtā devasaṅgare  k nikṣiptā martyaloke sā samyak te kathayāmyaham asti martyā mahāpuṇyā pavitrā dakṣiṇāpathe  k dakṣiṇe tu taṭe tasyā utpalīnagaraṃ param tasya dakṣiṇataḥ śailaḥ sarvalokeṣu viśrutaḥ  k nāmnā kṛṣṇagiriḥ ceti dṛśyate sarvamaṅgale suprasiddhāmbikā nāma grāmastasyāsti sannidhau  k tatrāpyudakamālokya parīkṣeta surārcite gṛhītvā śuṣkavaṃśaṃ tu kṣipettoyasya madhyataḥ  k jāyate haritaṃ snigdhamahorātreṇa niścitam muñcatyaṅkurapatrāni dṛśyatetimanoharam  k balipuṣpopahāreṇa tato devi samarcayet kṣetrādhipaṃ gaṇeśaṃ ca candraṃ yogigaṇaṃ tathā  k oṃ candrāya pinākine śūlapāṇaye oṃ diśo bandha bandhaya diśo bandha bandhaya ṭhaḥ ṭhaḥ tilāṃśca sarṣapāṃścaiva mantreṇānena sarṣapān saptābhimantritānkṛtvā sādhako dikṣu nikṣipet  k kaṭukālābuke toyaṃ kṛtarakṣaḥ samāhitaḥ gṛhītvā tatprayatnena nijaṃ sthānaṃ samāśrayet  k oṃ namo mṛte amṛtarūpiṇi amṛtaṃ kuru kuru evaṃ rudra ājñāpayati svāhā saptābhimantritaṃ kṛtvā mantreṇānena tajjalam dinamekaṃ tathā sūtaṃ svarṇamāṣadvayānvitam  k mardayettena toyena pibettattu vicakṣaṇaḥ ekaviṃśatirātraṃ tu kṣīrāhārotha yatnataḥ  k jīvetkalpāyutaṃ sāgraṃ kāmarūpo mahābalaḥ yojanānāṃ śataṃ gatvā punareva nivartate  k avadhyaḥ sarvabhūtānāṃ svecchāhāraḥ sa khecaraḥ kanakaṃ pāradaṃ vyoma samam ekatra yojayet  k mardayettena toyena saptāhaṃ svedayettataḥ sa rasaḥ sarvalohāni ṣaṣṭyaṃśena tu vedhayet  k athavā taṃ rasaṃ divyaṃ madhunā saha bhakṣayet māsamātraprayogena jīved brahmadināyutam  k tasya mūtramalasvedaiḥ śulbaṃ bhavati kāñcanam nirvāte toyamādāya pāradaṃ ca manaḥśilām  k mardayet khalvapāṣāṇe naṣṭapiṣṭaṃ bhavettataḥ svedayetsaptarātraṃ tu trilohena ca veṣṭayet  k antardhānaṃ kṣaṇādgacchedvidyādharapatir bhavet siddhakanyāśatavṛto yāvatkalpāṃścaturdaśa  k dineṣu teṣu sarveṣu dadyācchālyodanaṃ ghṛtam payasā ca samāyuktaṃ nityamevaṃ ca kārayet  k uṣṇodakakalpaḥuṣṇodakavidhiṃ vakṣye samāhitamanāḥ śṛṇu paśyatyuṣṇodakaṃ yatra vāsaṃ tatraiva kārayet  k śarvarīmuṣitāṃ tatra caṇakāstu dine dine bhakṣayenmāsamātraṃ tu jīvedvarṣaśatāṣṭakam  k tasya mūtrapurīṣeṇa śulbaṃ bhavati kāñcanam uṣṇodakaṃ ca kāsīsaṃ gandhapāṣāṇasaṃyutam  k caturthāṃśena rasakaṃ daśabhāgaṃ vinikṣipet śulbaṃ ca mardayetsarvaṃ naṣṭapiṣṭaṃ kṣaṇena tu  k tena lepitamātreṇa śulvaṃ bhavati kāñcanam niṣiktaṃ tena toyena prativāpaṃ dadedbudhaḥ  k śulbaṃ ca jāyate hema taruṇādityavarcasam tāraṃ ca tena mārgeṇa niṣiktaṃ hematāṃ vrajet  k uṣṇodakena bhallātaṃ tilamuṣṭiṃ ca bhakṣayet māsadvayaprayogeṇa jīvedvarṣaśatatrayam  k rasagandhāśmarasakatutthaṃ daradamākṣikam yāmamuṣṇāmbunā ghṛṣṭvā tārapatrāṇi lepayet  k vibhrāmya tu dhameddevi syāccaturdaśavarṇakam krameṇānena deveśi śulbaṃ ṣoḍaśavarṇakam  k ekaikaṃ hematārāṃśaṃ dvayaṃ kāṃtābhrayoḥ pṛthak uṣṇodakena saṃmardya dhamanātkhoṭatāṃ nayet  k taṃ mukhe dhārayenmāsaṃ vajrakāyo bhavettataḥ taccūrṇaṃ yavamātraṃ tu bhakṣayenmadhusarpiṣā  k yāvatpalaṃ tasya malaiḥ śulbaṃ bhavati kāñcanam uṣṇodapācitān khādet kulutthānkṣīrapo bhavet  k snānam uṣṇāṃbhasā kuryād varṣādvarṣācchatāyuṣaḥ kṣīramuṣṇodakaṃ kvāthaṃ triphalāyāśca pācayet  k pācayetpāyasaṃ kāntapātre bhuktvā mahāyuṣaḥ śailodakakalpaḥataḥ paraṃ pravakṣyāmi śailodakavidhiṃ priye  k kardamāpo mahīśailaśilā ceti caturvidham kānicit kṣaṇavedhīni dinavedhīni kāni ca  k pakṣamāsādiṣaṇmāsavedhanāni mahītale kṣiptaṃ jale yadā kāṣṭhaṃ śailībhūtaṃ ca dṛśyate  k bahirantaśca deveśi vedhakaṃ tatprakīrtitam hiṅgulaṃ haritālaṃ ca gandhakaṃ ca manaḥśilām  k eṣāṃ gandhāpahāraṃ tu kurute tacca vedhakam anyathā ceṣṭakaṃ devi tadagrāhyaṃ nirarthakam  k śrīśaile śrīvanaprānte paryaṅkākhye śilātale tatrasthaṃ kṣaṇavedhi syānnadyāṃ bhagavatītaṭe  k ekāhe vedhakaṃ tatra gokarṇe tu dinatrayam bhadrāṅge dinavedhi syāttristhalānte trivatsaram  k dhāreśvare pākṣikaṃ syāt karṣāpuryāṃ dinaikataḥ brahmeśvare māsikaṃ syādvyāghrapuryāṃ tu vāsaram  k aghoreśe māsikaṃ syātsiṃhadvīpe tathā punaḥ dinamekaṃ brahmagirau vindhye tu kṣaṇavedhakam  k vāsaraṃ mālyavante tu kṣaṇavedhī tu tatra ca kiṣkindhe parvate ramye pampātīre kṣaṇodakam  k tasya paścimato devi yojanadvitaye punaḥ bhūśailamasti tatraiva tridinaṃ vedaparvate  k anyatra yatra yatrāpi brahmaviṣṇuśivodbhavam amṛtaṃ tatra tatrāpi vajrīkaraṇam uttamam  k tasyotpattiṃ pravakṣyāmi yathā jānāti sādhakaḥ mahīṃ samuddhṛtavato varāhasya kalevarāt  k yaḥ svedaḥ patitastasmājjātaṃ śailodakaṃ param taṃ mukhe kṣaṇikaṃ jātaṃ karṇadeśe tu vāsaram  k bāhubhyāṃ tryahavedhī syānmāsavedhī tu pārśvayoḥ ṣaṇmāsamaparāṅge ca sarvaṃ samaphalaṃ ca tat  k aghorāstreṇa tatkṣetre rakṣāṃ kṛtvā diśāṃ balim dattvā lakṣaṃ japitvā tu gṛhṇīyādamṛtaṃ param  k śaradgrīṣmavasanteṣu hemante vā surārcite āyase tāmrapātre vā kāntalohamayethavā  k śilāmbupalamaṣṭau tu palaṃ kṣīrasya nikṣipet kṣīrāvaśeṣaṃ saṃkvāthyaṃ trisaptāhaṃ pibennaraḥ  k jīvedvarṣasahasraṃ tu valīpalitavarjitaḥ athavāṣṭapalaṃ kṣīraṃ palaikenāmbumiśritam  k kṣīrāvaśeṣaṃ seveta pūrvoktaṃ labhate phalam kulutthāṣṭaguṇaṃ vāri pacedaṣṭāvaśeṣitam  k caturguṇena tenājyaṃ pācayed ghṛtaśeṣitam lihyānmadhusitopetaṃ trisaptāhādbṛhaspatiḥ  k dviraṣṭavārṣikākāraḥ sahasrāyur na saṃśayaḥ avaśiṣṭakulutthaṃ tu pādāṃśamadhusarpiṣā  k bhakṣayetkarṣamekaṃ tu māsenāyutajīvitaḥ tatsiddhatailenābhyaṅgaṃ mrakṣaṇaṃ caiva kārayet  k pāmāvicarcikādadrukuṣṭhāni sahasā jayet valīpalitanirmuktaḥ sahasrāyuśca jāyate  k yaḥ pibetprātarutthāya śailāmbu culukaṃ payaḥ ṣaṇmāsāt syāt sahasrāyur nirvalīpalitaśca saḥ  k athavā sūtakaṃ devi vāriṇā saha mardayet māsenaikena deveśi naṣṭapiṣṭirbhaviṣyati  k māsamātraṃ samaśnīyātsa bhavedajarāmaraḥ athavā taṃ rasaṃ hemnā dhāmayetkhadirāgninā  k gulikā sundarī nāma sarvāyudhanivāriṇī kartā hartā svayaṃ siddho jīveccandrārkatārakam  k atha tenodakenaiva kṣīrārdhaṃ pāyasaṃ pacet māsamātraprayogeṇa valīpalitavarjitaḥ  k paktvā tenāmbhasā pathyāḥ ṣaṣṭistrīṇi śatāni ca madhu saṃyojya bhāṇḍasthaṃ bhūmau sarvaṃ nidhāpayet  k dine dine tadekaikaṃ bhakṣayetprātar utthitaḥ valīpalitanirmukto jīvedvarṣasahasrakam  k śailībhūtaṃ kulutthaṃ vā bhakṣayenmadhusarpiṣā ṣaṇmāsāttu prayogeṇa jīvedvarṣasahasrakam  k kūṣmāṇḍamāditaḥ kṛtvā yāni kāni phalāni ca jale kṣiptāni lohāni śailabhūtāni bhakṣayet  k kṣīrāhāraśca jīrṇānte vajrakāyo bhavennaraḥ tenodakena saṃmardyam abhrakaṃ kvāthayetpriye  k kaṭutrayayutaṃ khādejjīvedvarṣasahasrakam athavā rasakarṣaikaṃ tajjalena tu marditam  k iṅgudīphalamadhyasthaṃ tacchailodakamadhyagaḥ kālena triguṇenaiva kāṭhinyaṃ tasya jāyate  k ṣaṇmāsaṃ tanmukhe dhāryaṃ vajrakāyaṃ karoti tat daśanāgasamaprāṇo devaiḥ saha sa modate  k gṛhītvā triphalāṃ tatra śailavāriṇi nikṣipet yadā bhavati tacchailaṃ gṛhītvā cūrṇayettataḥ  k kāntajīrṇarasaṃ tena sārdhaṃ ghṛtamadhuplutam bhakṣayedvarṣamekaṃ tu tataḥ kṣīrāśano bhavet  k udayādityasaṅkāśo medhāvī priyadarśanaḥ nīlakuñcitakeśaśca jīveccandrārkatārakam  k pāradaṃ haritālaṃ ca śilāṃ mākṣikameva ca daradaṃ ca viṣaṃ caiva sarvamekatra kārayet  k mardayet khalvapāṣāṇe mātuluṅgarasena tu golakaṃ kārayitvā tu vārimadhye vinikṣipet  k tena tāraṃ ca śulbaṃ ca kāṃcanaṃ bhavati dhruvam upayuñjīta māsaikaṃ valīpalitavarjitaḥ  k sahasraṃ jīvitaṃ tasya mahābalaparākramaḥ śailībhūtaharidrāṃ tu taccūrṇāvāpamātrataḥ  k hematvaṃ labhate nāgo bālārkasadṛśaprabhaḥ śailodake vinikṣipya bhūśaile kardamepi vā  k jñātvā kālapramāṇena bandhayetpāradaṃ tataḥ raktakṣārayutaṃ dhmātaṃ suvarṇasamasāritam  k śatāṃśena tu lohānāṃ sarveṣāṃ hemakārakam dvitīyasāraṇāṃ prāpya sahasrāṃśena vidhyati  k taṃ khoṭaṃ dhārayedvaktre divyatvaṃ labhate dhruvam kecana ghuṭikāyogāḥnicule kakubhe caiva kiṃśuke madhukepi vā  k iṅgudīphalamadhye vā rajanīdvayamārdrake amṛte kandake vātha uktakandauṣadhīṣu ca  k vidhāya koṭaraṃ tatra kṣiptvā tenaiva ḍolayet triphalāvyoṣakalkena veṣṭayitvā prayatnataḥ  k pādena kanakaṃ dattvā pāradaṃ tatra yojayet śailodake kṣipettatra gulikā vajravadbhavet  k pūrvavatsāraṇā kāryā pūrvavatsiddhidā bhavet dhāryamāṇā mukhe sā tu sahasrāyuṣkarī bhavet  k dvitīyasāraṇāyogādayutaṃ vedhayettu sā dhāryamāṇā mukhe saivamayutāyuṣyadā bhavet  k tṛtīyasāraṇāyogājjāyate lakṣavedhinī taṃ khoṭaṃ dhārayedvaktre lakṣāyurjāyate naraḥ  k caturthī sāraṇā devi koṭivedhī na saṃśayaḥ koṭyāyurjīvitaṃ tasya khecaratvaṃ ca labhyate  k pañcabhirdaśakoṭiḥ syātṣaḍbhiḥ koṭiśataṃ bhavet yāvaccandrārkajīvitvam anantabalavīryavān  k dadāti saptamī cāpi sāraṇā gulikā parā khecarī nāma vikhyātā bhairaveṇa pracoditā  k yastu tadrājikāmātraṃ māsamekaṃ tu bhakṣayet vajradehaḥ sa siddhaḥ syād divyastrījanavallabhaḥ  k krīḍate khecarair bhogaiḥ svecchayā śivatāṃ vrajet nānāvidhaphalāścāsyā ghuṭikāṃ śṛṇu sundari  k śuddhabaddhaṃ rasendraṃ tu gandhakaṃ tatra jārayet triguṇe gandhake jīrṇe tena hema tu kārayet  k kārayedbhasma sūtaṃ tu kāñcanaṃ tena sūtakam tadbhasma sūtake jāryaṃ rasendrasya same samam  k tena sūtakajīrṇena vajraratnaṃ tu ghātayet tadvajraṃ jāyate bhasma sindūrāruṇasannibham  k tadbhasma jārayetsūte triguṇe tu surārcite hāṭakaṃ sārayettaṃ tu ghuṭikāṃ tena kārayet  k trilohāveṣṭitaṃ taṃ tu mukhe prakṣipya sādhakaḥ naṣṭacchāyo bhavetsoyamadṛśyo devadānavaiḥ  k lakṣavarṣasahasrāṇi nirvalīpalito bhavet śūlinaṃ śaktisaṃyuktaṃ ratnādiguṇabhūṣitam  k vaktre kare ca bibhṛyātsarvāyudhanivāraṇam vyoma mākṣikasatvaṃ ca tāraṃ tāmraṃ surāyudham  k sāralohaṃ sūtakaṃ ca ratnādiguṇabhūṣitam ghuṭikā sā varārohe madhuratrayasaṃyutā  k vaktrasthā nāśayetsākṣātpalitaṃ nātra saṃśayaḥ śivaḥ śaktiśca deveśi ratnāni sitagonasā  k hema tāraṃ tathā bhānuḥ samabhāgāni kārayet strīrajo vyāghramadhyasthaṃ padmasūtreṇa veṣṭayet  k sitayena tathā veṣṭyaṃ guhyasthāne niveśayet raṇe rājakule dyūte divye kāme jayo bhavet  k vaikrāntābhrakakāntaṃ tu sasyakaṃ tu surāyudham vibhītakādisambhūtakāṃjikasya samaṃ bhavet  k samāvartya tataḥ sūte yojayetpādayogataḥ kumārīrasasaṃghṛṣṭā kṛtaiṣā ghuṭikā śubhā  k rogamṛtyujarā hanti vaktrasthā nātra saṃśayaḥ pañca tāraṃ varārohe sūtakadvayameva ca  k trayo gaganabhāgāḥ syurekaikaṃ hemakāntayoḥ ardhaṃ śulbaṃ vibhāgena gulikāmarasundarī  k akṣayo hyajaraścaiva bhavettena mahābalaḥ bhasma sūtapalaikaṃ ca mṛtakāntapalaṃ tathā  k mākṣikasya palaṃ caiva śilājatu palaṃ tathā palamekaṃ viḍaṅgasya pathyācūrṇapalaṃ tathā  k ekīkṛtya tu tatsarvaṃ madhvājyena tu peṣayet gulikāḥ kārayettena ṣaṣṭyādhikaśatatrayam  k ekaikāṃ bhakṣayennityaṃ varṣamekaṃ nirantaram jīvedvarṣaśatāyuḥ sa yathā rudro mahābalaḥ  k kecana rasāyanakalpāḥataḥ paraṃ pravakṣyāmi rasabhasmarasāyanam vijñeyaṃ niṣparihāraṃ sākṣāddivyauṣadhaṃ param  k āmalakyādi kāntaṃ ca pāradaṃ ca manaḥśilām vākucīsamabhāgāni kṣīriṇīrasapeṣitam  k meghanādarasopetaṃ mūkamūṣāgataṃ pacet māṣaṃ dvimāṣaṃ triguṇaṃ bhakṣayettatkrameṇa tu  k varṣatrayaṃ paraṃ devi pādaniṣkārdhakaṃ kramāt ṣaṭ saptāṣṭau ca varṣāṇi kramānniṣkapramāṇataḥ  k bhuñjīta sa ca divyānnaṃ jarāvairūpyavarjitaḥ kiṃcit kāñcanasaṃyuktaṃ niṣkaṃ niṣkārdhameva vā  k yo bhakṣayet tribhir varṣaiḥ sarvavyādhīñjayatyayam aṣṭavarṣasahasrāyurdvādaśe lakṣavedhakaḥ  k ṣoḍaśe vatsare devi divyarūpaḥ sa jāyate uttamo mūlabandhastu madhyamaṃ sārabandhanam  k adhamaḥ pākabandhastu evaṃ trividhabandhanam śatapalamabhayānām akṣadhātryostathaiva kvathitajalasamāṣṭau bhāgamaṣṭāvaśiṣṭam ghṛtamadhusitayāḍhyaṃ vyoṣacitraṃ daśaiva rasapaladaśasiddhaṃ lohajīrṇaṃ mṛtaṃ ca  k giriyutasamam abhraṃ kāntabhṛṅgaṃ viḍaṅgaṃ rasasahitavibhāvyaṃ taṇḍulair bilvamajjaiḥ himakarakṛtakalkaṃ lohapātrasthamāsaṃ tridinatanuviśuddhaṃ kalkamenaṃ variṣṭham  k lihati śayanakāle vāmanetrārdhasevī ghananibiḍasamādhir mattamātaṅgadarpaḥ vigatasakaladoṣaḥ sarvadṛk divyacakṣuḥ madana iva sukāntiḥ kāminīnāṃ pravīraḥ  k jalada iva vapuṣmānkuñcitāgrāgrakeśaḥ turaga iva viśuddhaḥ satkaviścitrakārī vṛṣabhagativiceṣṭo mandagambhīraghoṣaḥ suragaja iva loke candratārārkajīvī  k kāntahemaravicandram abhrakair golakaṃ nihitamiṅgudīphale śailavārivarisiddhagolakaṃ sundarī hyamarasaṃjñikā śubhā  k kāntahemaravicandram abhrakaṃ vajraratnarasamahirājagolakam kṣiptam āmalakakāṣṭhakodare bhūmiśailanihitaṃ samuddhṛtam  k śailatāṃ gatamathāhitaṃ mukhe vajrakāyakarakalpavāsaraiḥ tārahemavaraśulbasūtakairgolakaṃ varaṇakāṣṭhayantritam  k śailavārikṛtasundarīrasaiḥ khecarīti gulikā nigadyate  k śailāmbunikṣiptapalāśabījaṃ śailīkṛtaṃ kṣaudraghṛtena khādet trisaptarātraṃ dinamekamekaṃ sahasrajīvī vidito naraḥ syāt  k sūtakaṃ cābhrakaṃ caiva vajratīkṣṇasamanvitam hāṭakena samāyuktaṃ gulikā khecarī bhavet  k karañjaphalamadhyasthaṃ sūtaṃ tatraiva nikṣipet dhṛtaḥ śailāmbumadhyasthaḥ sahasrāyuḥ prayacchati  k tinduke dvisahasrāyur jambīre trisahasrakam mātuluṃge ca nāraṅge catuḥpañcasahasrakam  k rambhāphale ṣaṭsahasraṃ panase saptasaṃkhyakam vibhītakaphale caiva daśasāhasrasaṃkhyakam  k nālikere mahābhāge sahasrāṇi caturdaśa triṃśatsahasraṃ pathyāyāṃ lakṣamāmalake punaḥ  k abhrapatrabhavāt kvāthād ahorātraṃ śilodake badhnāti coddhṛtaṃ sūtaṃ mṛtyudāridryanāśanam  k sāraṇākramayogena vajravajjāyate vapuḥ rase rasāyane caiva lakṣavedhī na saṃśayaḥ  k kardamaṃ tu kumāryāśca rasena kṛtapiṇḍikam dhamanātpatate sattvaṃ mukhasthaṃ dhārayennaraḥ  k ṣaṇmāsopaprayogeṇa hyajarāmaratāṃ vrajet srotoñjanayutaṃ dhmātaṃ sattvaṃ pāradamiśritam  k tatkhoṭaṃ dhārayedvaktre hyadṛśyo bhavati dhruvam yasya yo vidhirāmnāta udakasya śivāgame  k śatena bata kālena kuryāddehe rasāyanam baddhajāraṇavidhiḥyā pūrvā nirmitā seyamadhamā bālajāraṇā  k uttamā durlabhā caiva śrūyatāṃ baddhajāraṇā abaddhaṃ jārayedyastu kṣīyamāṇaḥ kṣayaṃ vrajet  k baddhasya jīryate grāso jīrṇasya ca mukhaṃ bhavet samukho durmukhaṃ datte sāmānyottamalakṣaṇam  k bandhaprakārāḥsāmānyo gnisahatvena mahāratnādijārakaḥ sāmānyaḥ prathamaḥ kāryaḥ sagrāsastu samantataḥ  k vasudehakaro devi sāmānyo hi bhavedayam grāsahīnastu yo baddho divyasiddhikaro bhavet  k uttamo mūlabandhastu madhyamaṃ sārabandhanam adhamaḥ pākabandhastu evaṃ trividhabandhanam  k mūlabandhastu yo bandho mūlasaṃkucitaṃ mahat sārabandhastu yo bandho vāsanābandha ucyate  k syāccatuḥ ṣaṣṭimūlebhyaḥ kiṃcinmūlena bandhanam prāṇyaṅgaṃ daityādīnāṃ mūlāṅgaṃ devatāmayam  k pāṣāṇaṃ caiva siddhānāṃ mānuṣāṇāṃ ca pūjitam pīṭhikādrutisaṃkocais trividhaṃ bandhanaṃ bhavet  k divyābhirauṣadhībhiḥ prāguktaṃ saṃkocabandhanam drutibhirbadhyate sūtaḥ kṣaṇabandha udāhṛtaḥ  k abhrakaṃ harabījaṃ ca ṣoḍaśāṃśena kāñcanam dhmātaṃ prakāśamūṣāyāṃ śodhayetkācaṭaṅkaṇaiḥ  k dakṣiṇāvartitaṃ dhmātaṃ harabījena melakam mūṣāṃ tyaktvā varārohe tiṣṭhate khagabaddhavadrasaḥ  k raktikārdhārdhamātreṇa parvatānapi vedhayet bhakṣaṇāttasya deveśi rudratulyo bhavennaraḥ  k krīḍate saptalokeṣu śivatulyaparākramaḥ drutimelanavidhiḥvajrakandaṃ guḍūcī ca uccaṭādisamanvitam  k abhrakaṃ kramate śīghramanyathā nāsti saṅgamaḥ kṛṣṇāgarunābhisitaiḥ rasonapitarāmaṭhaiḥ  k nārīkusumapālāśabījatailasamanvitaiḥ soṣṇairmilanti mṛditā drutayaḥ sakalā rase  k vajrabandhaḥdaśasaṅkalikāvidhisiddhaḥpunaranyaṃ pravakṣyāmi vajrabandhaṃ surārcite gandhakaṃ bhakṣayennārī dinānāmekaviṃśatim  k tadrajo rasarājasya bandhane jāraṇe hitam vajrabhasma tu bhāgaikaṃ bhāgāḥ śuddharasāttrayaḥ  k dvipadīrajasā mardyaṃ yāvattatkalkatāṃ gatam pādāṃśena suvarṇena pattralepaṃ tu kārayet  k somavallīrasaṃ kāntaṃ ṭaṅkaṇālaṃ sucūrṇitam dadyāttamaṣṭamāṃśena mardayecca prayatnataḥ  k naṣṭapiṣṭaṃ ca śuṣkaṃ tadandhayitvā puṭe tataḥ andhamūṣāgataṃ dhmātaṃ krāmaṇena samanvitam  k khoṭastu jāyate devi śatavedhī mahārasaḥ sauvīraṃ ṭaṅkaṇaṃ kācaṃ dattvā dattvā viśodhayet  k akṣīṇo milate hemnā samāvartaśca jāyate ekottarakrame vṛddhyā saṃkalaiḥ krāmayettataḥ  k ekaguṇena sūtena ekā saṅkalikocyate triguṇena tu sūtena dvitīyā saṃkalocyate  k ṣaḍguṇena tu sūtena tṛtīyā saṅkalī bhavet daśaguṇena sūtena caturthī saṅkalī bhavet  k pañcādaśaguṇeneśi pañcamī saṅkalī bhavet ekaviṃśadguṇeneśi ṣaṣṭhī saṅkalikā bhavet  k aṣṭāviṃśadguṇeneśi saptamī saṅkalī smṛtā ṣaṭtriṃśadguṇite baddhā bhavetsaṅkalikāṣṭamī  k pañcacatvāriṃśaguṇe saṅkalī navamī matā pañcādhyadhikapañcāśad daśasaṅkalikā smṛtā  k evaṃ ca kramavṛddhyā tu saṃkalī daśabandhitā prathame daśavedhī ca śatavedhī dvitīyake  k tṛtīye sahasravedhī syāccaturtheyutavedhikaḥ pañcame lakṣavedhī syād daśalakṣaṃ tu ṣaṣṭhake  k saptame koṭivedhī syāddaśakoṭiṃ tathāṣṭame dhūmavedhī tu navame daśame śabdavedhakaḥ  k saṃkalaiḥ sakalairbaddhe vedho daśaguṇo bhavet daśasaṃkalikābaddhaḥ śabdavedhī mahārasaḥ  k yathā lohe tathā dehe krāmate nātra saṃśayaḥ vedhayettatpramāṇena dhātūṃścaiva śarīrakam  k kārayedghuṭikāṃ divyāṃ badarāsthipramāṇataḥ mahākālīṃ pūjayitvā dhārayetsatataṃ budhaḥ  k oṃ aiṃ hrīṃ śrīṃ kāli kāli mahākāli māṃsaśoṇitabhojani hrāṃ hrīṃ hraṃ rakṣa kṛṣṇamukhi devi rasasiddhiṃ dadasva me śrīṃ hrīṃ aiṃ  k pūjayitvā tato devīṃ siddhacakraṃ viśeṣataḥ tāṃ kṣipeccakramadhye tu ghuṭikāṃ divyarūpiṇīm  k śatavedhena yā baddhā rasena ghuṭikā priye māsamekaṃ tu vaktrasthā jīveccaiva yathā vidhiḥ  k tathā sahasravedhena baddhā yā ghuṭikā śubhā māsadvayaṃ tu vaktrasthā jīveccandrārkatārakam  k daśasahasravedhena baddhā yā ghuṭikā yadi śakratulyaṃ tadāyuṣyaṃ tribhirmāsaistu jāyate  k lakṣavedhena yā baddhā ghuṭikā divyarūpiṇī caturmāsaṃ tu vaktrasthā brahmāyuṣyaṃ prayacchati  k daśalakṣeṇa yā baddhā ghuṭikā divyarūpiṇī saptamāsaṃ tu vaktrasthā vaiṣṇavaṃ labhate phalam  k koṭivedhena yā baddhā ghuṭikā divyarūpiṇī ṣaṇmāsasaṃsthitā vaktre sākṣādvai rudratāṃ nayet  k daśakoṭiprabhedena ghuṭikā divyarūpiṇī saptamāsaṃ tu vaktrasthā sa bhavedvyāpako naraḥ  k kartā hartā svayaṃ bhoktā śāpānugrahakārakaḥ sarvajñaḥ sarvakartā ca sūkṣmarūpo nirañjanaḥ  k icchayā kurute sṛṣṭimicchayā saṃharejjagat svacchandagamano bhūtvā śivarūpo bhavennaraḥ  k pūjyate sarvadevaiśca brahmaviṣṇumaheśvaraiḥ anyo vajrabandhaḥpunaranyaṃ pravakṣyāmi vajrabandhaṃ sudurlabham  k samāṃśabhakṣaṇaṃ hema śuddhasūtena kārayet mṛtavajraṃ kalāṃśena mardayed dvipadīrasaiḥ  k prāgvaccheṣaṃ kriyājātaṃ pūrvavacca phalaṃ bhavet vajrabandho bhavetsiddho devadānavadurjayaḥ  k caturviṃśatisiddhānāṃ nāyakaḥ sarvasiddhimān anyo vajrabandhaḥvajracūrṇasamaṃ sūtaṃ haṃsapādyā vimarditam  k puṭitvā mārayettatra punastulyaṃ rasaṃ kṣipet dhmātaḥ khoṭo bhavatyāśu śodhitaḥ kācaṭaṅkaṇaiḥ  k yāvacchukrodayaprakhyo jāyate ca rasaḥ priye anyo vajrabandhaḥvajrasattvaṃ ca gaganaṃ rasaṃ hema ca melayet  k amaratvamavāpnoti vaktrasthena surādhipe jārayitvā rasaṃ taddhi punastenaiva jārayet  k koṭivedhī na sandeho vaktrasthaṃ khecaraṃ param vedhayettatpramāṇena dhātūṃścaiva śarīrakam  k kārayedghuṭikāṃ divyāṃ vajrasiddhena kāñcane anena kramayogena yāvacchakyaṃ tu mārayet  k tadbhasma sūtakaṃ devi sarvaroganibarhaṇam hemnā ca sārayitvā tu candrārkaṃ lepayettataḥ  k dvātriṃśāṃśena hemārdhaṃ mātṛkāryadhikaṃ bhavet badarāsthipramāṇena kārayedgulikāṃ budhaḥ  k yathā lohe tathā dehe kramate nānyathā kvacit anyo vajrabandhaḥvajreṇa dvaṃdvitaṃ hema kāntaśulbakapālinā  k rañjayetsaptavārāṇi taṃ khoṭaṃ sūkṣmacūrṇitam bhāvitaṃ strīrajenaiva bhūrjapatre niveśitam  k drutasūtena saṃyuktaṃ baddhvā vastreṇa poṭṭalīm svedayeddevadeveśi yāvadbhavati golakaḥ  k lāṅgalī jīvanī caiva gandhāryuttaravāruṇī eteṣāṃ nikṣipetpiṇḍe vajragolaṃ tu veṣṭayet  k mūṣāmadhye vinikṣipya saṃdhayitvā prayatnataḥ bhūmau mūṣāṃ vinikṣipya puṭaṃ mūrdhni pradāpayet  k anenaiva pratāpena bandhameti mahārasaḥ golakaṃ dhārayedvaktre varṣamekaṃ yadā priye  k jīvetkalpasahasrāṇi yathā nāgo mahābalaḥ varṣairdvādaśabhiḥ sākṣājjāyate rasapūruṣaḥ  k gātrasya tasya prasvedādaṣṭau lohāstu kāñcanam vajrabhasma tathā sūtaṃ kāñcanena samanvitam  k vaktrasthaṃ kurute yastu abdātpalitavarjitaḥ anye vedhopayogino bandhāḥkṛṣṇābhrakasya satvaṃ ca tāraṃ tāmraṃ ca hāṭakam  k mākṣikaṃ kāntatīkṣṇaṃ ca samabhāgāni kārayet andhamūṣāgataṃ dhmātaṃ khoṭaṃ bhavati tatkṣaṇāt  k taṃ khoṭaṃ sūkṣmacūrṇaṃ tu drutasūtena golayet mṛtasattvasya bhāgaikaṃ bhāgāścatvāri golakam  k mardayettaptakhalvena bhasmībhavati sūtakaḥ mārayedbhūdhare yantre saptasaṅkalikākramāt  k guñjāmātraṃ tu tadbhasma madhvājyena tu lehayet saṃvatsaraprayogeṇa hyayutāyurbhavennaraḥ  k valīpalitanirmukto mahābalaparākramaḥ tadbhasma palamekaṃ tu palaikaṃ gandhakasya ca  k andhamūṣāgataṃ dhmātaṃ khoṭaṃ bhavati tatkṣaṇāt jīvetkalpasahasrāṇi yathā nāgo mahābalaḥ  k tasya mūtrapurīṣeṇa lohānyaṣṭau ca kāñcanam tatkhoṭaṃ rañjayet paścād vaṅgābhrakakapālinā  k rañjayetsaptavārāṇi bhavetkuṅkumasannibhaḥ hemnā saha samāvartya sāraṇātrayasāritam  k śatāṃśena tu tenaiva śulbamadhye pradāpayet jāyate kanakaṃ divyaṃ devābharaṇabhūṣaṇam  k baddhasūtasya bhāgaikaṃ bhāgaikaṃ kuṭilasya ca andhamūṣāgataṃ dhmātaṃ yāvadvaṅgāvaśeṣitam  k anena kramayogena vaṅgaṃ nirvāhya ṣaḍguṇam anena kramayogena vahannāgaṃ ca ṣaḍguṇam  k tatastaṃ rañjayetpaścāttīkṣṇaśulbakapālinā pakvasūtasya bhāgaikaṃ bhāgaikaṃ drutasūtakam  k mardayenmadhyamāmlena golakaṃ bhavati kṣaṇāt mṛtavajrasya bhāgaikaṃ bhāgāścatvāri golakam  k mardayet taptakhalvena bhasmībhavati sūtakaḥ mārayedbhūdhare yantre saptasaṃkalikākramāt  k tadbhasma tu punaḥ paścānmadhyamāmlena mardayet puṭaṃ dadyātprayatnena ṣaṣṭyādhikaśatatrayam  k tadbhasma jāyate divyaṃ sindūrāruṇasannibham tenaiva vedhayettāraṃ sahasrāṃśena kāñcanam  k mṛtavajrasya bhāgaikaṃ bhāgāḥ ṣoḍaśa sūtakam devadālīśaṅkhapuṣpīrasena mṛditaṃ kramāt  k mārayedbhūdhare yantre bhasmībhavati tatkṣaṇāt pūtkārāṇāṃ sahasreṇa dhāmyamānaṃ na gacchati  k īdṛśaṃ bhasma sūtaṃ ca dehe lohe ca yojayet tadbhasma palamekaṃ tu palamekaṃ ca gandhakam  k andhamūṣāgataṃ dhmātaṃ khoṭaṃ bhavati tatkṣaṇāt taṃ khoṭaṃ rañjayet paścāt kapālikramayogataḥ  k sāraṇātrayayogena śulbavedhaṃ pradāpayet bhasmasūtapalaikaṃ ca palaikaṃ pannagasya ca  k kāntapātreṇa taṃ kṛtvā mardayellohamuṣṭinā mṛdvagninā tataḥ pācyaṃ yāvannāgena melakam  k puṭena jāyate bhasma sindūrāruṇasaprabham tadbhasma tu punaḥ paścādgopittena tu mardayet  k taccaturdaśavārāṃstu puṭayedbhasmayettataḥ tadbhasma bhāgamekaṃ tu bhāgaikaṃ hemagolakam  k ekīkṛtyātha saṃmardya krāmaṇena sahaikataḥ tārapiṣṭaṃ tu tenaiva sahasrāṃśena kāñcanam  k anena kramayogena vaṅgabhasma prajāyate sahasrāṃśena tenaiva śulbavedhaṃ pradāpayet  k tacchulbaṃ jāyate tāraṃ śaṅkhakundendusannibham śvetābhrakaṃ ca sattvaṃ ca kāṅkṣī kāntaṃ tathāyasam  k vaṅgaṃ kāntaṃ tāraṃ tathā śvetaṃ vaikrāntaṃ ca kadambakam andhamūṣāgataṃ dhmātaṃ khoṭaṃ kundendusannibham  k taṃ khoṭaṃ sūkṣmacūrṇaṃ tu drutasūtena golakam mṛtavajrasya bhāgaikaṃ bhāgāścatvāri golakaḥ  k mardayettaptakhalvena bhasmībhavati sūtakaḥ mārayedbhūdhare yantre saptasaṅkalikākramāt  k tataśca jāyate bhasma śaṅkhakundendusannibham tadbhasma palamekaṃ tu palamekaṃ tu gandhakam  k andhamūṣāgataṃ dhmātaṃ khoṭaṃ bhavati tadrasaḥ tāreṇa ca samāvartya sāraṇātrayasāritam  k sahasrāṃśena tenaiva śulbavedhaṃ pradāpayet tīkṣṇacūrṇapalānyaṣṭau palāṣṭau drutasūtakam  k mardayettaptakhalvena ṭeṭañcilvīrasena ca tatkṣaṇājjāyate piṇḍaṃ tīkṣṇena saha golakam  k mṛtavajrasya bhāgaikaṃ bhāgāścatvāri golakam mardayettaptakhalvena bhasmībhavati tatkṣaṇāt  k mārayedbhūdhare yantre saptasaṅkalikākramāt ṣoḍaśāṃśena tenaiva vaṅgavedhaṃ pradāpayet  k tadbhasma palamekaṃ tu palaikaṃ gandhakasya ca andhamūṣāgataṃ dhmātaṃ khoṭaṃ bhavati tatkṣaṇāt  k tasya khoṭasya bhāgaṃ ca tīkṣṇacūrṇaṃ ca tatsamam dvau bhāgau drutasūtasya sarvamekatra mardayet  k taptakhalve tu saṃmardya golakaṃ bhavati kṣaṇāt mārayedbhūdhare yantre saptasaṅkalikākramāt  k tatsarvaṃ jārayedbhasma śaṅkhakundendusannibham tadbhasma kārayetkhoṭaṃ tīkṣṇena dvaṃdvitaṃ saha  k anena kramayogena saptasaṅkalikākramāt taṃ khoṭaṃ jārayetpaścātsāraṇātrayasāritam  k lakṣāṃśena tu tenaiva vaṅgavedhaṃ pradāpayet bhasmasūtapalaikaṃ tu śuddhavaṅgaṃ pradāpayet  k mardayedāyase pātre vaṅgaṃ tu mriyate kṣaṇāt dvipalaṃ mṛtavaṅgasya tāracūrṇapaladvayam  k dvipalaṃ gandhakaṃ dadyātpalaikaṃ ṭaṅkaṇasya ca andhamūṣāgataṃ dhmātaṃ khoṭaṃ bhavati tatkṣaṇāt  k palaikaṃ khoṭacūrṇasya palaikaṃ drutasūtakam mardayenmātuluṅgāmlairgolako bhavati kṣaṇāt  k ṣoḍaśāṃśena tenaiva tārāriṣṭaṃ tu vedhayet mṛtavaṅgapalaikaṃ tu palaikaṃ sūtakasya ca  k sarvacūrṇaṃ palaikaṃ tu trayamekatra kārayet mardayenmātuluṅgāmlairgolako bhavati kṣaṇāt  k mṛtavajrasya bhāgaikaṃ bhāgaścatvāri golakam ekatra mardayedbhadre oṣadhīdravasaṃyutam  k mārayedbhūdhare yantre puṭānāṃ saptakena tu tatsarvaṃ jāyate bhasma vajrasyaiva prabhāvataḥ  k sāmudraṃ tripalaṃ devi bhasmamadhye pradāpayet ekīkṛtyātha saṃmardya vajrīkṣīre dinatrayam  k viśvāmitrakapālasthaṃ puṭaṃ dadyāttu bhūdhare tatsarvaṃ jāyate bhasma śaṅkhakundendusannibham  k tenaiva yavamātreṇa vaṅgaṃ stambhayati kṣaṇāt vaṅgaṃ tāraṃ tathā sattvaṃ samasūtena golakam  k anena kramayogena mārayecca pṛthak pṛthak tatsarvaṃ jāyate bhasma vajrasyaiva prabhāvataḥ  k bhasmasūtapalaikaṃ ca vaṅgabhasma paladvayam dve pale mṛtatārasya sattvabhasma paladvayam  k śaṅkhacūrṇaṃ palaṃ pañca sāmudrasya palāṣṭakam ṭaṅkaṇasya palānyaṣṭau sarvamekatra jārayet  k vajrīkṣīreṇa saṃveṣṭya puṭaṃ dadyāccaturdaśa eṣa siddharasaḥ sākṣāddurlabhastridaśairapi  k vaṅgaṃ tu dāpayet paścādbhāṇḍe caiva tu mṛṇmaye siddhaṃ bhasma bhavellohaśalākena ca cālayet  k vāpayecca prayatnena yāvatkaṭhinatāṃ vrajet andhamūṣāgataṃ dhmātaṃ tāraṃ bhavati śobhanam  k kadācit sphāṭite tāre punarvaṅgaṃ pradāpayet patre dāhe kaṣe chede tattāraṃ śāśvataṃ bhavet  k saṃtitaṃ danugolaṃ ca ṣoḍaśāṃśasamanvitam mṛtavajrasya bhagaikamekatraiva tu kārayet  k devadālīśaṅkhapuṣpaṃ tadrasena tu mardayet mārayed bhūdhare yantre puṭānāṃ saptakena tu  k tadbhasma tu punaḥ paścāddīpayantreṇa pācayet bhasmasūtapalaikaṃ ca śvetābhrakadaladvayam  k śaṅkhacūrṇapalaikaṃ tu palaikaṃ ṭaṅkaṇasya tu ekīkṛtyātha tatsarvaṃ vajrīkṣīreṇa peṣayet  k araṇyotpalakaiḥ paścātpuṭaṃ dadyāccaturdaśa rasoyaṃ yavamātreṇa vaṅgaṃ stambhayati kṣaṇāt  k kṛṣṇābhrakapalaikaṃ tu dvipalenaiva sūtakam gandhakasya palaikaṃ ca ekīkṛtyātha mardayet  k mardyamānaṃ prayatnena golakaṃ bhavati kṣaṇāt mṛtavajrasya bhāgaikaṃ bhāgāścatvāri golakam  k mardayetpraharaikaṃ tu bhasmībhavati sūtakaḥ āraṇyagomayenaiva puṭaṃ dadyāttu bhūdhare  k anena kramayogena saptasaṅkalikāṃ kuru śatāṃśena tu tenaiva nāgavedhaṃ pradāpayet  k taṃ khoṭaṃ rañjayet paścācchulbābhrakakapālinā punastāṃ rañjayetpaścāttīkṣṇaśulbakapālinā  k punastaṃ rañjayet paścānnāgābhrakakapālinā hemnā saha samāvartya sāraṇātrayasāritam  k sahasrāṃśena tenaiva śulvavedhaṃ pradāpayet jāyate kanakaṃ divyaṃ devābharaṇabhūṣaṇam  k vajravallībhasmasnuhīkṣīre puṭitaṃ daśabhiḥ puṭaiḥ tattulyaṃ mardayetsūtaṃ devadālyā rasaiḥ puṭet  k tattulyaṃ puṭayettīkṣṇaṃ triphalāyā rasena tu tattulyaṃ puṭayennāgam ahimārāṭarūṣakaiḥ  k hemavarṇapradaṃ taddhi viṃśatyaṃśena yojitam catuḥṣaṣṭyaṃśakenedaṃ śuddhatāraṃ ca rañjayet  k aṣṭamāṃśena tenaiva nāgapatrāṇi lepayet puṭayenmārayennāgaṃ sindūrāruṇasannibham  k tattulyaṃ mārayeddhema kāñcanārarase puṭet tattulyaṃ mārayecchulbaṃ gṛhakanyārasena ca  k paścādamlena puṭayedyāvatsindūrasannibham candrārkau rañjayettena śatāṃśena tu pācitam  k sabījaṃ bījavarjaṃ vā vajreṇa saha sūtakaḥ tadbhasma mardayetpaścāt svarṇapatrarasena ca  k tenaiva vedhayecchulbaṃ śulbaṃ tāreṇa yojayet vajrahemadvandvamelāpanamvajreṇa dvaṃdvayeddhema hemnā ca dvaṃdvayedrasam  k rasena dvaṃdvayeddehaṃ sa deho hyajarāmaraḥ kadalīṭaṅkasauvīraṃ kaṇṭakārīrasaplutam  k krāmaṇaṃ sarvadhātūnāṃ sarvadvandveṣu melanam timirasya tu pañcāṅgaṃ peṭārībījasaṃyutam  k ekīkṛtyātha saṃmardya vajraṃ tenaiva veṣṭayet vajramūṣāgataṃ dhmātaṃ hemadvandvaṃ tu kārayet  k kāntapāṣāṇacūrṇe tu bhūlatā rāmaṭhaṃ madhu guñjāṭaṅkaṇakācaṃ ca karkaṭāsthi snuhīpayaḥ  k tatsarvaṃ tu samaṃ yojyaṃ strīstanyena tu mardayet mūṣālepaḥ kṛtaḥ prājño vajramelāpakaḥ sukham  k haṭhāgnau vajramūṣābhirdṛḍhaṃ vajrā milanti ca susūkṣmā ravakā bhūtvā hyekībhāvaṃ vrajanti ca  k kācaṭaṅkaṇayogena dhmātaḥ śuddhimavāpnuyāt bahubhiścaiva mūṣābhistejaḥpuñjopi jāyate  k mṛtavajrasya bhāgaikaṃ bhāgāḥ ṣoḍaśa hāṭakam śvetakācasya sūtaṃ tu bhāgaṃ ṣoḍaśa dāpayet  k andhamūṣāgataṃ dhmātaṃ vajradvandvaṃ tu kārayet anena kramayogena saptavārāṃśca dāpayet  k milate tatkṣaṇād vajraṃ hemnā tu salilaṃ yathā cūrṇe narakapālasya mṛtavajraṃ ca dāpayet  k andhamūṣāgataṃ dhmātaṃ hemnā milati tatkṣaṇāt bhṛṅgapatraṃ nṛkeśaṃ ca mukhaṃ kāntasya ṭaṅkaṇam  k bālavatsapurīṣaṃ ca strīstanyena tu peṣayet andhamūṣāgataṃ dhmātaṃ vajraṃ milati tatkṣaṇāt  k kṣīreṇotpalasāriṇyā mṛtavajraṃ tu bhāvayet hemapiṣṭikayā madhye vajraṃ tatraiva nikṣipet  k veṣṭayedbhūrjapatreṇa bāhye vastreṇa veṣṭayet dhānyamadhye tu saṃsthāpya pakṣamekaṃ nirantaram  k uddharettatprayatnena vajrabandhaṃ tu kārayet ratnadrutibandhaḥdrutā vajrāstu sūtena melanīyāstu pārvati  k drutibandhaḥ sa vijñeyaḥ śatasāhasravedhakaḥ ratnānāṃ drutayaḥ sarvā melayitvā yathāvidhi  k śatasahasravedhī ca dehasiddhipradāyakaḥ musalī citrakaṃ vandhyā kukkuṭīkandapadminī  k kañcukī nīlisindūrī pāṭhā nāgabalā yathā kaṃsapātre rasaścaiva ratnānāṃ drutayastathā  k ātape dhārayitvā vai adhaḥ karṣānalaṃ yathā oṣadhīnāṃ rasaṃ dattvā svacchaṃ kṛtvā punaḥ punaḥ  k yāmamātraṃ tu gharme ca drutirmilati vai rasam na teṣāṃ krāmaṇe śaktirvaktuṃ vaktraśatairapi  k saindhavaṃ niṃbapatrāṇi vākucī dveṣiṇījake drutābhrasya rasenaiva melanaṃ paramaṃ matam  k vajradvandvānam īśāni vajreṇa rasamāraṇam sabījaṃ sāraṇaṃ proktaṃ khoṭabandhanameva ca  k tanmamācakṣva deveśi kimanyacchrotumarhasi  k k  mahārasairuparasairlohaiśca rasasya vedhopayogino bandhāḥśrībhairavaḥ mahārasairuparasair lohaiśca parameśvari ājñāpaya samastaṃ taṃ rasarājasya bandhanam  k vaikrāntabandhāḥprathamaḥ prakāraḥvaikrāntasya tu bhāgaikamaṣṭabhāgaṃ tu sūtakam kanakasya tu saptāṃśaṃ dvipadīrasaṭaṅkaṇam  k naṣṭapiṣṭaṃ ca śuṣkaṃ ca dhmātaṃ khoṭo bhavetpriye sauvīraṃ ṭaṅkaṇaṃ kācaṃ dattvā dattvā tu śodhayet  k samahemni samāvartya mūṣāgataṃ tataḥ samāṃśabhakṣaṇaṃ tattu śuddhasūtena kārayet  k vaikrāntaṃ ṣoḍaśāṃśena pūrvayogena dhāmayet daśasaṅkalikāyogādvedho daśaguṇottaraḥ  k dvitīyaḥ prakāraḥpunaranyaṃ pravakṣyāmi prayogaṃ bhuvi durlabham vaikrāntasattvaṃ deveśi pāradena samanvitam  k jāritaṃ samahemnā tu śilābhāṇḍe nidhāpayet māsamātroṣitaṃ bhūmau samuddhṛtya prayatnataḥ  k eṣa devi raso divyo dehadravyakaro bhavet tṛtīyaḥ prakāraḥvaikrāntakāstu ye kecit triphalāyā rasena ca  k ekaikaṃ devi saptāhaṃ sveditā marditāstathā sudhmātā mūkamūṣāyāṃ khoṭo bhavati cākṣayaḥ  k kāntaṃ rūpyaṃ ca kanakaṃ pāradaṃ caiva yojayet śulbaṃ tṛtīyabhāgaṃ tu srotoñjanasamanvitam  k taddhmātaṃ khoṭatāṃ yātaṃ dehalohakaraṃ bhavet caturthaḥ prakāraḥ śvetavaikrāntasiddhaḥśvetavaikrāntacūrṇaṃ tu hayamūtreṇa mardayet  k ādau susvinnamādāya pale palaśataṃ kṣipet tārasya jāyate bhasma viśuddhasphaṭikākṛti  k tadbhasma melayetsūte samabhāgaṃ vicakṣaṇaḥ cārayedrajataṃ sūte hayamūtreṇa mardayet  k puṭayedandhamūṣāyāṃ krameṇa mṛduvahninā ahorātraṃ trirātraṃ vā bhavedagnisaho rasaḥ  k sparśanātsarvalohāni rajataṃ ca kariṣyati pañcamaḥ prakāraḥ raktavaikrāntasiddhaḥraktasya vakṣyate karma jarādāridryanāśanam  k saptadhā bhāvayettasya vyāghrīkandāṃbhasā rajaḥ palaṃ tasya palaṃ hemnaḥ palaṃ śuddharasasya ca  k śuddhabhasma bhavetsarvaṃ punarhemnaḥ śataṃ kṣipet tadbhasma jāyate sarvaṃ śuddhahemasamaprabham  k tadbhasma rasarāje tu punarhemnā tu melayet bhavedagnisaho devi tato rasavaro bhavet  k sarvavedhī bhavetsūtaḥ koṭivedhī mahārasaḥ ṣaṣṭhaḥ prakāraḥraktavaikrāntasattvaṃ tu hemnā tu saha melayet  k samaṃ tu jārayetsūte sārayitvā samena tu sahasrāṃśena lohāni vedhayennātra saṃśayaḥ  k saptamaḥ prakāraḥ kṛṣṇavaikrāntasiddhaḥkṛṣṇavaikrāntabhāgaikaṃ śuddhasūtaṃ śatāṃśakam ekatra mardayet khalve cūrṇaṃ bhavati taddvayam  k asya cūrṇasya bhāgaikaṃ hemabhāgasahasrakam ekatra mardayettāvadyāvadbhasma tu jāyate  k dhamettadandhamūṣāyāṃ yāvatkhoṭo bhaviṣyati samāṃśabhakṣaṇaṃ tasya pīṭhikāṃ tasya kārayet  k vedhayetsarvalohāni sparśamātreṇa hematām taccūrṇamabhrakaṃ caiva rasena saha mardayet  k svedayejjārayeccaiva tato vahnisaho bhavet sa rasaś cāritaścaiva sarvalohāni vidhyati  k aṣṭamaḥ prakāraḥ pītavarṇavaikrāntasiddhaḥpītavarṇepi vaikrānte raktakṛṣṇavidhiḥ smṛtaḥ pītavaikrāntacūrṇaṃ tu hemacūrṇasamanvitam  k pītābhrakasya cūrṇaṃ tu melayitvā mahārasaḥ svedito marditaścaiva māsādagnisaho bhavet  k nīlavaikrāntabhasmarasāyanamnīlavarṇaṃ tu vaikrāntaṃ mriyate rasasaṃyutam kṛṣṇābhrakeṇa sahitaṃ madhusarpiryutaṃ ca tat  k bhakṣayenmaṇḍalaṃ devi jīveccandrārkatārakam yasya yasya hi yo yogastasya tasya prayogataḥ  k melayitvā rasaṃ guñjāmānaṃ trimadhusaṃyutam khādet kṣīrājyaśālyannaṃ bhojyamanyacca varjayet  k navamaḥ prakāraḥvaikrāntasatvasaṃyuktaṃ luṅgāmle mardayedrasam tāpayed uṣṇatoyena jalena paripūrayet  k sattvaṃ sūtaṃ ca saṃmiśraṃ dhametsyādrasabandhanam baddhaṃ rasaṃ mukhe kṣiptvā bhūmicchidrāṇi paśyati  k daśamaḥ prakāraḥniṣkamekaṃ rasaṃ krāntamaśvamūtreṇa mardayet dinamekamidaṃ devi mardayitvā mṛto bhavet  k caturdinamidaṃ kṛtvā samasūtaṃ samaṃ nayet mardanaṃ svedanaṃ caiva pūrvavacchuddhamānasaḥ  k saptadvandvajamekaikaṃ saptameṣṭapalaṃ bhavet śalyāviśalyāmūlasya vāriṇā mardayeddinam  k bhūdharīyantramadhyasthaṃ puṭaṃ saptadinaṃ dadet tadbhasma śuddhaṃ sevyaṃ syādguñjāmātraṃ tu maṇḍalam  k ekādyaṃ pañcamaṃ madhyaṃ punarekaṃ praśasyate pūrvavadbandhanaṃ devi koṭivedhī bhavedrasaḥ  k kāntabandhaḥraktavarṇamayaskāntaṃ lākṣārasasamaprabham bhinnastrīraktasaṃkāśaṃ taccūrṇaṃ sūtasaṃyutam  k mardayecchāgaraktena dhmātaṃ khoṭo bhavetpriye sa sūtaḥ śatavedhī tu sa tu vyādhiharo bhavet  k gulikāṃ dhārayedvaktre jīvedvarṣasahasrakam pītavarṇamayaskāntaṃ bhinnahemasamaprabham  k vedhayet sparśamātreṇa sa tu lohāni sundari capalabandhaḥprathamaḥ prakāraḥlāṅgalīṃ karavīraṃ ca citrakaṃ girikarṇikām  k strīstanyaṭaṅkasauvīraṃ mūṣālepaṃ tu kārayet capalāddviguṇaṃ sūtaṃ sūtāddviguṇakāñcanam  k naṣṭapiṣṭaṃ ca tatkuryādandhamūṣāgataṃ dhamet tatra sthito rasendroyaṃ khoṭo bhavati śobhanaḥ  k śatāṃśaṃ vedhayennāgaṃ guñjāvarṇastu jāyate tena nāgaśatāṃśena śulbaṃ raktanibhaṃ bhavet  k tena śulbaśatāṃśena tāraṃ vidhyati kāñcanam dvitīyaḥ prakāraḥcapalasya tu ṣaḍbhāgās tārabhāgāstu sapta ca  k aṣṭau kanakabhāgāstu nava bhāgā rasasya ca triṃśadbhāgā militvā tu bhavanti suravandite  k citrakaṃ kaṇavīraṃ ca lāṅgalī gṛdhraviṭ tathā marditaṃ mātuluṅgāmlairmūṣālepaṃ tu kārayet  k andhayitvā dhameddevi khoṭo bhavati śobhanaḥ tena khoṭadaśāṃśena viddho nāgoruṇo bhavet  k tena nāgena viddhaṃ tu śulbaṃ guñjāruṇaṃ bhavet tena śulbena tāraṃ tu viddhaṃ bhavati kāñcanam  k tṛtīyaḥ prakāraḥhemābhraṃ capalaṃ devi pāradārdhena saṃyutam pāradena kanakaṃ dattvā kunaṭyā mardayetkṣaṇam  k lāṅgalī citrakaṃ caiva strīstanyaṃ kaṇavīrakam gṛdhraviṣṭhā tathā sarvaṃ mūṣālepaṃ tu kārayet  k tanmadhye tu sthitaṃ dhmātaṃ khoṭo bhavati śobhanaḥ pūrvoktaṃ vedhayedetannirbījaṃ kanakaṃ bhavet  k sutaptalohapātre ca kṣipeccapalacūrṇakam sabījaṃ pāradaṃ kṛtvā capalasya tu vāpayet  k lākṣābho badhyate sūtoṅkuśeneva mahāgajaḥ gandhakabandhaḥprathamaḥ prakāraḥśuddhasūtapalaikaṃ ca palaikaṃ gandhakasya ca  k ekīkṛtyātha saṃmardya dhuttūrakarasena ca mārayeccakrayogena bhasmībhavati sūtakaḥ  k andhamūṣāgato dhmātaḥ khoṭo bhavati śobhanaḥ sitaṃ hema ca nāgaṃ ca candrārkaṃ cāpi vedhayet  k dvitīyaḥ prakāraḥpalaikaṃ śuddhasūtasya karṣaikaṃ gandhakasya ca mardayetsnigdhakhalvena devadālīrasaplutam  k mardayettu karāṅgulyā gandhapiṣṭistu jāyate jambīrasya rasenaiva dinamekaṃ tu mardayet  k pañcadrāvakasaṃyuktāṃ vaṭikāṃ kārayecchubhām palāśamūlakalkena vaṭikāṃ tāṃ pralepayet  k dhamet khoṭo bhavecchvetakācaṭaṅkaṇayogataḥ śodhayettaṃ prayatnena yāvannirmalatāṃ vrajet  k sa khoṭo jāyate devi triguṇaṃ pannagaṃ tataḥ śataśo rañjayetpaścācchulbābhrakakapālinā  k śulbe tāre ca khoṭoyaṃ sahasrāṃśena vedhakaḥ tṛtīyaḥ prakāraḥgandhakena hate sūte mṛtalohāni vāhayet  k punarhema samāvartya samāṃśaṃ bhakṣaṇaṃ kuru sāritaḥ śulbatārair ghoṣaṃ vidhyati sūtakaḥ  k caturthaḥ prakāraḥrasaṃ hemasamaṃ kṛtvā piṣṭikārdhena gandhakam dvipadīrajasā yuktaṃ mardayeṭṭaṅkaṇānvitam  k naṣṭapiṣṭaṃ ca śuṣkaṃ ca dhmātaḥ khoṭo bhavettataḥ candrārkaṣoḍaśāṃśena viddhaṃ bhavati kāñcanam  k hemārdhamilitaṃ taṃ tu mātṛkāsamatāṃ vrajet kuryātsaṅkalikāyogādvedho daśaguṇottaraḥ  k yathā hemni tathā tāre vyāṭibījena yojitam tṛtīyasaṅkalābaddhaṃ ṣaṭśate nāgavedhakam  k caturguṇena tenaiva sahasrāṃśena kāñcanam anena kramayogena sapta saṅkalikā yadi  k kurute kāñcanaṃ divyamaṣṭalohāni pārvati taṃ punaścūrṇayitvā tu puṭayedbhasma jāyate  k sarvavyādhijayo devi palaikena subhakṣite dvipale brāhmamāyuṣyaṃ tripale vaiṣṇavaṃ bhavet  k catuṣpale ca pañcatvamīśaḥ pañcapale bhavet ṣaṭpale bhakṣite devi sadāśivatanurbhavet  k pañcamaḥ prakāraḥsūtakaṃ gandhakaṃ tāraṃ meṣavallīvasā samā tridinaṃ mardayellakṣaṃ vaṅgaṃ pādena lepayet  k andhamūṣāgataṃ dhmātaṃ vaṅgaṃ stambhayati kṣaṇāt ṣaṣṭhaḥ prakāraḥgandhapiṣṭividhiḥcūrṇitaṃ gandhakaṃ devi markaṭīrasabhāvitam  k bhāvayecchatavārāṇi jīvabhasma tu gacchati dāpayenmṛṇmaye pātre rasena saha saṃyutam  k tāpayedravitāpena markaṭīrasasaṃyutam gandhakaṃ grasate sūtaḥ piṣṭikā bhavati kṣaṇāt  k tilaparṇīrasenaiva gandhakaṃ bhāvayettataḥ saptavārāṃstu deveśi chāyāśuṣkaṃ punaḥpunaḥ  k śodhitaṃ pātitaṃ sūtaṃ palaikapramitaṃ priye mūṣāmadhye vinikṣipya narendrīrasasaṃyutam  k jārayedvālukāyantre bhāvitaṃ gandhakaṃ punaḥ truṭi truṭi pradātavyaṃ gandhakaṃ ca punaḥ punaḥ  k anena kramayogena jāyate gandhapiṣṭikā gandhapāṣāṇacūrṇaṃ tu kanakasya rasena tu  k bhāvayetsaptavārāṃstu strīrajena tu saptadhā śuddhasūtapalaikaṃ ca kharpare dāpayettataḥ  k bhāvitaṃ gandhakaṃ dadyānnarapittena saṃyutam dolayed ravitāpena piṣṭikā bhavati kṣaṇāt  k gandhakaṃ sūkṣmacūrṇaṃ tu caṇakāmlena pārvati bhāvayetsaptavārāṇi strīpuṣpeṇa ca saptadhā  k drutasūtakamadhye tu karpūraṃ gandhakaṃ rasam dāpayennikṣiped goṣṭhe saptāhād gandhapiṣṭikā  k gandhakapiṣṭīstaṃbhanaṃ vedhaścakaṭukośātakībījaṃ cāṇḍālīkandameva ca stanyakṣīreṇa saṃpeṣya piṣṭikāṃ tena lepayet  k puṭayedbhūdhare yantre stambhate nātra saṃśayaḥ hemasampuṭamadhye tu samāvartaṃ tu kārayet  k aṣṭamāṃśena tenaiva nāgavedhaṃ pradāpayet ṣoḍaśāṃśena tenaiva tāravedhaṃ pradāpayet  k saptamaḥ prakāraḥgandhapiṣṭipalaikaṃ tu nāgapiṣṭipalāṣṭakam lepayennāgapatrāṇi chāyāyāṃ śoṣayettataḥ  k āṭarūṣakapiṇḍena nāgapatrāṇi lepayet āraṇyotpalakairdevi dāpayecca puṭatrayam  k tannāgaṃ mriyate divyaṃ sindūrāruṇasaprabham tannāgaṃ palamekaṃ tu śulbacūrṇapalāṣṭakam  k vāsakasya rasenaiva praharaikaṃ tu mardayet mārayetpātanāyantre śulbaṃ tanmriyate kṣaṇāt  k ṣoḍaśāṃśena tenaiva tāravedhaṃ pradāpayet jāyate kanakaṃ divyaṃ devābharaṇabhūṣaṇam  k yā kācidgandhapiṣṭī tu ādau nāgaṃ tu mārayet nāgena vedhayecchulbaṃ śulbe tāraṃ tu vedhayet  k kanakaṃ jāyate divyaṃ siddhayoga udāhṛtaḥ aṣṭamaḥ prakāraḥgandhakaṃ madhusaṃyuktaṃ harabījena marditam  k bhūmisthaṃ māsamekaṃ tu tāramāyāti kāñcanam udvartanena tenaiva sarvakuṣṭhavināśanam  k ghanena saha saṃyuktaṃ vraṇarogavināśanam saṃvatsaraprayogeṇa sahasrāyurbhavennaraḥ  k tālakabandhaḥśuddhasūtapalaikaṃ tu palaikaṃ tālakasya ca ekīkṛtyātha saṃmardya unmattakarasena ca  k mārayeccakrayantreṇa bhasmībhavati sūtakaḥ andhamūṣāgataṃ dhmātaṃ khoṭo bhavati śobhanaḥ  k vaṅgaṃ tāraṃ ca śulbaṃ ca kramaśo vedhayedrasaḥ śuddhavaṅgapalaikaṃ ca palaikaṃ sūtakasya ca  k dve pale tālakaṃ caitad unmattarasamarditam mārayetpātanāyantre dhamanātkhoṭatāṃ nayet  k śvetābhrakasya sattvaṃ ca tāraṃ tīkṣṇaṃ ca mākṣikam andhamūṣāgataṃ dhmātaṃ khoṭo bhavati tatkṣaṇāt  k tatkhoṭapalamekaṃ ca palaikaṃ sūtakasya ca tālakasya palaṃ sarvamekīkṛtyātha mardayet  k mārayetpātanāyantre dhamanāt khoṭatāṃ nayet anye laghubandhāḥśuddhasūtapalaikaṃ ca palaikaṃ pannagasya ca  k paladvayaṃ kunaṭyāśca sarvamekatra mardayet mārayetpātanāyantre dhamanāt khoṭatāṃ nayet  k hemapiṣṭipalaikaṃ ca palaikaṃ gandhakasya tu ekīkṛtyātha saṃmardya dhuttūrakarasena ca  k mārayetpātanāyantre dhamanāt khoṭatāṃ nayet kṛṣṇābhrakasya satvaṃ ca kāntaṃ tīkṣṇaṃ ca hāṭakam  k śuddhaṃ tāraṃ ca mākṣīkaṃ samabhāgāni kārayet andhamūṣāgataṃ dhmātaṃ khoṭo bhavati tatkṣaṇāt  k tatkhoṭapalamekaṃ tu palaikaṃ sūtakasya ca paladvayaṃ kunaṭyāśca sarvamekatra mardayet  k mārayetpātanāyantre dhamanāt khoṭatāṃ nayet kṛṣṇābhrakapalaikaṃ tu rasakasya palaṃ tathā  k sūtakasya palaikaṃ tu sarvamekīkṛtaṃ priye unmattakarasenaiva mardayetpraharadvayam  k mardayeddinamekaṃ vā ṭaṅkaṇena samanvitam ghuṭikāṃ kārayetpaścācchāyāśuṣkaṃ tu kārayet  k mahāvartigataṃ dhmātaṃ khoṭaṃ bhavati sūtakaḥ taṃ khoṭaṃ śodhayetkācaṭaṅkaṇadravayogataḥ  k hemnā saha samāvartya sāraṇātrayasāritam sahasrāṃśena tenaiva śulbavedhaṃ pradāpayet  k anena kramayogena koṭivedhī bhavedrasaḥ bījadvayaṃ palāśasya palamekaṃ tu sūtakam  k jambīrāmlena saṃmardya chāyāśuṣkaṃ tu kārayet tumbīkā meghanādī ca kākajaṅghā ca bhūlikā  k stanyaṃ ca taiḥ praliptāyāṃ mūṣāyāṃ caiva nikṣipet dhamayetkhadirāṅgāraiḥ khoṭo bhavati cākṣayaḥ  k palāśataile saṃmardyaṃ yāvat syād dravapiṣṭikā andhamūṣāgataṃ dhmātaṃ khoṭo bhavati tatkṣaṇāt  k pūrvaśuddhena sūtena samahemnā ca pārvati golakaṃ kārayettena mardayitvā dṛḍhaṃ kṛtam  k brahmavṛkṣasya bījāni kārpāsāsthi vibhītakam yavaciñcā ca vandhyā ca rājikā ca samanvitam  k sūkṣmapiṇḍīkṛtaṃ sarvaṃ tena liptvā tu golakam puṭanaiḥ saptabhir devi piṣṭikāstambhanaṃ bhavet  k bṛhatpuṭaṃ tato dattvā mūṣāyāṃ tu dhamettataḥ samāvartya tu taṃ sūtaṃ samahemnā niyojitam  k śatāṃśena tu candrārkaṃ vedhayet suravandite punastenaiva yogena piṣṭīstaṃbhaṃ tu kārayet  k sārayitvā tato hemnā vedhaścaiva sahasrakaḥ evaṃ lakṣāṇi koṭiṃ ca vedhayetkramayogataḥ  k saptasaṃkalikādūrdhvaṃ kṛtvā vaktraṃ tu golakam varṣeṇaikena sa bhavedvalīpalitavarjitaḥ  k cāṇḍālīrākṣasīpuṣpairatha madhvājyaṭaṅkaṇaiḥ mahārasāṣṭamadhye tamabhrakaṃ vāpi yojayet  k nāgavaṅgasamaṃ sūtaṃ hematāramathāpi vā abhrakaṃ drutisattvaṃ vā mardayetpraharadvayam  k chāyāśuṣkaṃ tato golaṃ mūkamūṣāgataṃ priye dattvā laghupuṭaṃ dhmātaḥ khoṭo bhavati śobhanaḥ  k raṃbhā vīrā snuhīkṣīraṃ kañcukī yavaciñcikā dīnārī caiva gorambhā mīnākṣī kākamācikā  k ebhirmarditasūtasya punarjanma na vidyate pūrvavat kramayogena khoṭo bhavati śobhanaḥ  k viṣṇukrāntā ca vakrāṅkābalā ca tulasī tathā mahāsomāhivallī ca sūryāvartaṃ ca sundari  k ebhistu marditaḥ sūtaḥ pūrvavatkhoṭatāṃ nayet snuhīkṣīraṃ ca kāñjīraṃ bījāni kanakasya ca  k kañcukī lāṅgalī cendravāruṇī viṣamuṣṭikā pālāśamūlatoyaṃ ca mardayettena sūtakam  k samahemni samaṃ sūtaṃ piṣṭikāṃ kārayedbudhaḥ mahārasānpiṣṭikārdhaṃ mardayed oṣadhīrasaiḥ  k yāmatrayaṃ mardayitvā golakaṃ kārayedbudhaḥ piṣṭikāṃ bandhayitvā tu gandhataile vipācayet  k andhamūṣāgataṃ golaṃ chāyāśuṣkaṃ tu kārayet tato laghupuṭaṃ dattvā khadirāgnau tu dhāmayet  k khoṭavajjāyate devi saha hemnā tu dhāmayet akṣīṇo milate hemni samāvartaśca jāyate  k tatkṣaṇādeva sūtasya divyadeho bhavennaraḥ vedhayetsarvalohāni rañjitaḥ krāmito rasaḥ  k samāṃśabhakṣaṇe sūte mardayedoṣadhīrasaiḥ naṣṭapiṣṭaṃ tu taṃ kṛtvā pūrvayogena dhāmayet  k khoṭastu jāyate divyaḥ ṣoḍaśāṃśena vedhakaḥ baddhaḥ saṅkalikāyogād vidhyed daśaguṇottaram  k athavā cūrṇabaddhastu vidhyeddaśaguṇottaram mṛgadūrvā candravallī pakvabimbā tathaiva ca  k kāṅkṣīlā karavīraṃ ca bījaṃ conmattakasya ca kākāṇḍīpalasaṃyuktaṃ mardayetsurasundari  k samahemni samaṃ sūtaṃ piṣṭikāṃ kārayedbudhaḥ athavā sārayitvā tu samena samasūtakam  k mahārasapiṣṭikāṃ ca mardayedoṣadhīrasaiḥ yāmatrayaṃ mardayitvā golakaṃ kārayedbudhaḥ  k andhamūṣāgataṃ golaṃ chāyāśuṣkaṃ tu kārayet tato laghupuṭaṃ dattvā dhmātaḥ khoṭo bhavetpriye  k mṛgadūrvottamāsomārasaiḥ sūtakasāraṇam mūlaistrayāṇāṃ lāṅgalyā rāmaṭhena ca hanyate  k samena hemnā saṃyuktaṃ piṣṭikāṃ kārayedbudhaḥ athavā tārapiṣṭiṃ ca samasūtena kārayet  k pūrvavatkramayogena khoṭo bhavati śobhanaḥ andhamūṣāgataṃ bhūmau svedayetkarṣakāgninā  k ahorātraṃ trirātraṃ vā cūrṇabandhaṃ bhavettataḥ taccūrṇabandhaṃ kurute vedhaṃ daśaguṇottaram  k śūlinīrasasūtaṃ ca srotoñjanasamanvitam pūrvavatpiṣṭikāyogāt khoṭo bhavati śobhanaḥ  k srotoñjanaṃ satagaraṃ sṛṣṭitrayayutaṃ rasam bhavedvahnisahaḥ kṣipraṃ sūtakaḥ sarvakarmakṛt  k hemābhraṃ caiva tārābhraṃ śulbābhraṃ cābhratīkṣṇakam vaṅgābhraṃ caiva nāgābhraṃ saha sūtena bandhayet  k yathālābhauṣadhīghṛṣṭaṃ mahārasasamanvitam hemnā tāreṇa śulvena tīkṣṇavaṅgoragaistathā  k ebhirvyastaiḥ samastairvā piṣṭiṃ kṛtvā same samām mārayetpūrvavidhinā garbhayantre tuṣāgninā  k samāṃśaṃ sūtakaṃ dattvā vāraṃ vāraṃ punaḥ punaḥ jāyate vividhaḥ khoṭaḥ kāntabaddho mahārasaḥ  k bhavetsaṅkalikāyogādvedho daśaguṇottaraḥ nigalabandhaḥkhoṭaḥ poṭastathā bhasma dhūlīkalpaśca pañcamaḥ  k ete nigalayogābhyāṃ sarvabandhaphalodayaḥ snuhyarkasaṃbhavaṃ kṣīraṃ bandhabījāni gugguluḥ  k saindhavaṃ dviguṇaṃ dattvā mardayeta vicakṣaṇaḥ piṣṭikābandhanaṃ kṛtvā kalkenānena sundari  k bilvapramāṇaṃ kṛtvā tu mūṣāmatidṛḍhāṃ śubhām ūrdhvādho lavaṇaṃ dattvā mūṣāmadhye rasaṃ kṣipet  k mūṣāmadhye pradātavyaṃ dagdhaśaṅkhādicūrṇakam mukhaṃ tasya dṛḍhaṃ baddhvā loṇamṛttikayā budhaḥ  k kārayetsandhiloṇaṃ ca chāyāśuṣkaṃ tu kārayet ukto nigalabandhoyaṃ putrasyāpi na kathyate  k tuṣakarṣāgninā bhūmau mṛdusvedaṃ tu kārayet ahorātraṃ trirātraṃ vā puṭaṃ dattvā prayatnataḥ  k sudhmātaṃ khadirāṅgārai rasendraṃ khoṭatāṃ nayet sauvīraṃ ṭaṅkaṇaṃ kācaṃ dattvā dattvā tu śodhayet  k akṣīṇo milate hemni samāvartaśca jāyate samāṃśabhakṣaṇaṃ tattu śuddhasūtena kārayet  k dhamayet pūrvayogena rasendraṃ khoṭatāṃ nayet bhavetsaṅkalikāyogādvedho daśaguṇottaraḥ  k palāśabījaniryāsaṃ kokilonmattavāruṇī śūlinīrasasaṃyuktaṃ peṣayetsaindhavānvitam  k piṣṭikāveṣṭanaṃ kṛtvā nigalena tu bandhayet abhrakasya tu patreṇa vajrārkakṣīrasindhunā  k tāpyena lohakiṭṭena sikatāmṛṇmayena ca ebhistu nigale baddhaḥ pāradīyo mahārasaḥ  k nātikrāmati maryādā velāmiva mahodadhiḥ tailārkakṣīrakatakalāṅgalyā nigalottamaḥ  k kākaviṭ brahmabījāni lāṅgalī nigaloparaḥ vākucī brahmabījāni karkaṭāsthīni sundari  k sāmudraṃ śāmbaraṃ caiva lavaṇaṃ nigalottamaḥ snuhyarkasambhavaṃ kṣīraṃ brahmabījāni kārayet  k kanakasya ca bījāni loṇāṣṭena ca mardayet nigalonyastu gojihvāmūlāni strīrajoparaḥ  k vākucī brahmabījāni snuhyarkakṣīrasaindhavam jvālinī kākaviṣṭhā ca praśasto nigalottamaḥ  k lavaṇaṃ ṭaṅkaṇaṃ kṣāraṃ śilātālakagandhakam tathāmlavetasaṃ tāpyaṃ hiṅgulaṃ samabhāgikam  k snuhyarkapayasā yuktaṃ peṣayennigalottamam piṣṭikāṃ veṣṭayedeṣāmekena nigalena tu  k loṇamūṣāgataṃ prāgvat khoṭaṃ kṛtvā tu vedhayet dvitīyaṃ golakaṃ vakṣye piṣṭikāstambhamuttamam  k dvipadīrajamūtreṇa saindhavābhraṃ saguggulam piṣṭīṃ saṃveṣṭya kalkena mṛdā tu punaraṣṭadhā  k tuṣakarṣāgninā bhūmau mṛdusvedaṃ tu kārayet ahorātraṃ trirātraṃ vā pūrvavatkhoṭatāṃ nayet  k vākucī brahmabījāni gaganaṃ vimalaṃ maṇim sauvarcalaṃ saindhavaṃ ca ṭaṅkaṇaṃ gugguluṃ tathā  k dvipadīrajasā mūtraṃ suślakṣṇaṃ taṃ ca mardayet piṣṭīmāveṣṭya kalkena pūrvavatkhoṭatāṃ nayet  k rasamūrchāvidhiḥprathamaḥ prakāraḥatha mūrcchāṃ pravakṣyāmi rasasya parameśvari bāhlīkaṃ saindhavaṃ kanyā dhūśaro laśunaṃ vacā  k meghanādā kākamācī sarvāṃśaṃ mardayedrasam ślakṣṇaṃ taṃ golakaṃ kṛtvā hiṃgunā veṣṭayedbahiḥ  k samena loṇayantrasthaṃ kṛtvā tadvipaceddinam caṇḍāgninā svāṅgaśītamadhaḥ pātre sthitaṃ rasam  k cūrṇībhūtaṃ samādāya sāndradviguṇavāsasā baddhvā somānale yantre hyathordhvaṃ gandhakaṃ samam  k dattvā pacetpunargandhamevaṃ gandhaṃ tu ṣaḍguṇam jārayetsa raso devi mūrchitaḥ sarvarogahā  k dvitīyaḥ prakāraḥgandhakaṃ navasāraṃ ca śuddhasūtasamaṃ samam yāmaṃ saṃmardayecchlakṣṇaṃ kācakūpyāṃ vinikṣipet  k saptamṛtkarpaṭair liptvā kūpīṃ gharme viśoṣayet kūpikāṃ vālukāyantre dvādaśapraharaṃ pacet  k sa raso jāyate devi mūrchito rañjito bhavet tṛtīyaḥ prakāraḥrasārdhaṃ gandhakaṃ mardyaṃ yāmayugmaṃ kharātape  k tataḥ sitajayantyāśca rasaiḥ saṃmardayettryaham tatastu golakaṃ kṛtvā mūṣāyāṃ saṃnirodhayet  k śoṣayitvā dhamet kiṃcit saṃtaptāṃ tāṃ jale kṣipet taṃ rasendraṃ samādāya bhāvayedgokṣuradravaiḥ  k mūrchito jāyate sūtaḥ sarvarogaharaḥ śubhaḥ baddharasalakṣaṇamakṣayaśca laghudrāvī tejasvī nirmalo guruḥ  k sphuṭanaḥ punarāvarto baddhaḥ sūtaḥ sa ucyate jalūkābandhāḥmardanajalūkārasasyāṣṭamabhāgaṃ tu svarṇaṃ vā nāgameva vā  k śleṣmātakaphalaṃ pakvaṃ kokilākṣakabījakam tilapiṇyākacūrṇaṃ ca taptakhalve vimardayet  k śālmalyāścaiva pañcāṅgaṃ rasaṃ tatra vinikṣipet jalūkā jāyate yāvattāvanmardyāttataḥ kṣipet  k karpūraṃ vākucītailaṃ saindhavaṃ ṭaṅkaṇaṃ kaṇām kapikacchukaromāṇi tatsarvaṃ peṣayejjalaiḥ  k etatpūrvajalūkāṃ trisaptāhaṃ taptakhalvake jalūkā jāyate divyā mardanākhyā surārcite  k nārīṇāmṛtukāle tu sā yojyā yonigahvare madadarpaharā tāsāṃ madavihvalakārakā  k bālye cāṣṭāṅgulā yojyā yauvane sā daśāṅgulā dvādaśāṅgulikā yojyā pragalbhānāṃ jalūkakā  k yastu tāṃ dhārayenmūrdhni vīryaṃ tasya sthiraṃ bhavet manmathajalūkārasendrasyāṣṭamaṃ bhāgaṃ svarṇaṃ vā nāgameva vā  k śālmalītvagghastikandanīlāmūlamunicchadam eṣāṃ dravaistaptakhalve sarvaṃ mardyamatandritaḥ  k śleṣmātakaphalaṃ pakvaṃ kokilākṣakabījakam supakvabilvamajjāṃ ca tasminkṣiptvā vimardayet  k jalūkā jāyate yāvat karpūrādyaṃ ca pūrvavat tasminkṣiptvā trisaptāhaṃ mardayettaptakhalvake  k manmathākhyā jalūkā syātpūrvavat phaladāyinī kandarpajalūkāsūtakasyāṣṭamaṃ bhāgaṃ hāṭakaṃ sīsameva vā  k śuṇṭhī bhṛṅgī varā kṣaudrī chāgakṣīraghṛtaṃ gavām mūtraṃ triḥ saptadivasaṃ mardayettaptakhalvake  k jalūkā jāyate yāvatkarpūrādyaṃ ca pūrvavat ekaviṃśaddinaṃ mardyaṃ jalūkā jāyate śubhā  k kandarpākhyā sureśāni pūrvavatphaladāyinī madanajalūkātridinaṃ mardayet khalve sūtaniṣkacatuṣṭayam  k tripalaṃ cāmraniryāsaṃ stokaṃ stokaṃ vinikṣipet payaścaiva mahāśamyā dātavyaṃ mardanakṣamam  k jalūkā madanākhyeyaṃ jāyate śubhadā nṛṇām rāmāṇāṃ madadarpāṇāṃ drāvikāgnighṛtau yathā  k pūrvavatkramayogena vīryastambhakaraṃ bhavet nānāvarṇaṃ tathā svacchaṃ dhṛtaṃ yonau jalūkavat  k badhyate sūtako yastu jalūkābandhalakṣaṇam  k k  paribhāṣāparibhāṣāṃ pravakṣyāmi śṛṇu tvaṃ sāvadhānataḥ vaidyabhāgaḥardhaṃ siddharasaṃ devi triṣvekaṃ hemabhasma ca  k pādāṃśakaṃ rūpyabhasma ṣaṣṭhāṃśaṃ tāmrabhasma ca aṣṭamāṃśaṃ hi kāntābhraṃ kalāṃśaṃ navaratnakam  k raseśvaraṃ samuddiśya rasavaidyāya dhīmate rasācāryāya siddhāya dadyādiṣṭārthasiddhaye  k kajjalī paṅkarasaścadhātubhirgandhakādyaiśca nirdravairmardito rasaḥ suślakṣṇaḥ kajjalābhosau kajjalī sābhidhīyate  k sadrave marditaḥ sopi iti pākarasaḥ smṛtaḥ piṣṭīarkāṃśatulyādrasatotha gandhānniṣkārdhatulyāttruṭiśopi khalve arkātape tīvratare vimardyātpiṣṭirbhavetsā navanītarūpā  k khalve vimardya gandhena dugdhena saha pāradam  k peṣaṇātpiṣṭitāṃ yāti sā piṣṭīti matā paraiḥ pātanapiṣṭīcaturthāṃśasuvarṇena rasena kṛtapiṣṭikā  k bhavetpātanapiṣṭī sā tathā rūpyādibhiḥ kṛtā hemapiṣṭī tārapiṣṭī carūpyaṃ vā jātarūpaṃ vā rasagandhādibhirhatam  k samutthitaṃ ca bahuśaḥ sā kṛṣṭī hematārayoḥ kṛṣṭīṃ kṣiptvā suvarṇānte na varṇo hīyate tayā  k svarṇakṛṣṭyā kṛtaṃ bījaṃ rasasya parirañjanam lohakamtāmraṃ tīkṣṇasamāyuktaṃ drutaṃ nikṣipya bhūriśaḥ  k sagandhe likucadrāve nirgataṃ varalohakam hemaraktī tāraraktī catena raktīkṛtaṃ svarṇaṃ hemaraktītyudāhṛtā  k nikṣiptā sā drute svarṇe varṇotkarṣavidhāyinī tārasya rañjanī cāpi bījarāgavidhāyinī  k evameva prakartavyā tāraraktī manoharā rañjanī khalu rūpyasya bījānāmapi rañjanī  k candrānaladalammṛtena vā baddharasena vānyalohena vā sādhitamanyaloham sitaṃ hi pītatvamupāgataṃ taddalaṃ hi candrānalayoḥ prasiddham  k ābhāsamṛtabandhena rasena saha yojitam sādhitaṃ vānyalohena sitaṃ pītaṃ hi taddalam  k ayonāgamtāpyena nihataṃ kāntaṃ saptavāraṃ samutthitam taddvayaṃ dvipalaṃ vātha tāmrabhasma paladvayam  k sarvaṃ nikṣipya mūṣāyāṃ saptavāraṃ dhameddṛḍham tadayonāgamityuktaṃ sādhakaṃ dehalohayoḥ  k rasena sāraṇāyantre tadīyā gulikā kṛtā sā dhṛtā vadane hanti meharogānaśeṣataḥ  k kurute dantadārḍhyaṃ ca dṛśau gṛdhradṛśāviva tathānyān kṣetrajānrogān rogāñ jatrūrdhvasaṃbhavān  k śulvanāgammākṣikeṇa hataṃ tāmraṃ daśavāraṃ samutthitam tadvadviśuddhanāgaṃ hi dvitayaṃ taccatuṣpalam  k nīlāñjanahataṃ bhūyaḥ saptavāraṃ samutthitam iti saṃsiddhametaddhi śulbanāgaṃ prakīrtitam  k sādhitastena sūtendro vadane vidhṛto nṛṇām nihanti māsamātreṇa mehavyūhamaśeṣataḥ  k pathyāśanasya varṣeṇa palitaṃ valibhiḥ saha gṛdhradṛṣṭir lasaddṛṣṭiḥ sarvārogyasamanvitaḥ  k piñjarīlohaṃ lohāntare kṣiptaṃ dhmātaṃ nirvāpitaṃ drave pāṇḍupītaprabhaṃ jātaṃ piñjarītyabhidhīyate  k candrārkambhāgāḥ ṣoḍaśa tārasya tathā dvādaśa bhāsvataḥ ekatrāvartitāste tu candrārkamiti kathyate  k nirvāpahaṇamdhāryalohe nyalohaścetprakṣipto vaṅkanālataḥ nirvāpaṇaṃ tu tatproktaṃ vaidyairnirvāhaṇaṃ khalu  k kṣipennirvāhaṇaṃ dravye nirvāhye samabhāgikam āvāpyaṃ vāpanīyaṃ ca bhāge dṛṣṭe ca dṛṣṭavat  k vārtitara Defmṛtaṃ tarati yattoye lohaṃ vāritaraṃ hi tat rekhāpūrṇa Defaṅguṣṭhatarjanīghṛṣṭaṃ yattadrekhāntare viśet  k mṛtaṃ lohaṃ taduddiṣṭaṃ rekhāpūrṇābhidhānataḥ nirutthabhasmalakṣaṇamguḍaguñjāsukhasparśamadhvājyaiḥ saha yojitam  k na yāti prakṛtiṃ dhmānādapunarbhavamucyate nirutthalohena saha saṃyuktaṃ dhmātaṃ rūpyeṇa cel lihet  k tadā nirutthamityuktaṃ lohaṃ tadapunarbhavam evaṃ rūpyaṃ satāmraṃ ceddhmātaṃ tāmre lagenna hi  k tadā nirutthaṃ mantavyaṃ rajataṃ ca bhiṣagvaraiḥ bījamnirvāhaṇaviśeṣeṇa tadvadvarṇaṃ bhavedyadā  k mṛdulaṃ citrasaṅkāśaṃ tad bījamiti kathyate uttāraṇamidameva hi nirdiṣṭaṃ vaidyairuttāraṇaṃ khalu  k saṃsṛṣṭalohayorekalohasya parināśanam tāḍanampradhmātaṃ vaṅkanālena tattāḍanamudāhṛtam  k dhānyābhramcūrṇābhraṃ śālisaṃyuktaṃ vastrabaddhaṃ hi kāñjike niryātaṃ mardanādvastrāddhānyābhramiti kathyate  k sattvamkṣārāmladrāvakairyuktaṃ dhmātamākarakoṣṭhake yastato nirgataḥ sāraḥ sattvam ityabhidhīyate  k ekakolīsakaḥkoṣṭhikāśikharāpūrṇaiḥ kokilādhmānayogataḥ mūṣākarṇam anuprāptair ekakolīśako mataḥ  k svedanādyarhāḥ kokilāḥśikhitrāḥ pāvakocchiṣṭā mṛtāṅgārāśca kokilāḥ kṛṣṇāṅgāḥ kokilāśceti paryāyāste parasparam  k charcoal wooddrāvaṇe sattvapāte ca mādhūkāḥ khādirāḥ śubhāḥ durdrāve vaṃśajāpestu svedane bādarāḥ śubhāḥ  k hiṅgulākṛṣṭarasaḥvidyādharākhyayantrasthād ārdrakadravamarditāt samākṛṣṭo raso yosau hiṅgulākṛṣṭa ucyate  k ghoṣākṛṣṭaṃ vaṅgamsvalpatālayutaṃ kāṃsyaṃ vaṅkanālena tāḍitam muktavaṅgaṃ hi tattāmraṃ ghoṣākṛṣṭamudāhṛtam  k guhyanāgampalaviṃśati nāgasya śuddhasya kṛtacakrikam rūpikādugdhasampiṣṭaśilāyāṃ parilepitam  k śarāvasaṃpuṭe ruddhvā pacet kroḍapuṭena tām tāvadvāraṃ pacedyatnādyāvadbhasma prajāyate  k guḍagugguluguñjājyaṭaṅkaṇaiḥ parimardya tam mūṣāmadhye nirudhyātha dhmānādutthāpitaṃ punaḥ  k cakrīṃ tena punaḥ kṛtvā palapramitapāradaiḥ liptvā limpetsitārkasya payasā śilayāpi ca  k pacedgajapuṭairevaṃ vārāṇāṃ khalu viṃśatiḥ puṭe puṭe ca nāgasya kuryādutthāpanaṃ khalu  k nīlajyotirdravaiḥ samyagdaśavārāṇi ḍhālayet iti siddhaṃ hi tat sīsaṃ karṣamātrāvaśeṣitam  k guhyanāgākhyayā proktaṃ śreṣṭhaṃ rasarasāyane niṣkamātraṃ tu nāgesmin lohākhye yā drute sati  k svato lakṣaguṇāṃ haimīṃ śalākāṃ grasate dhruvam lagettailaprataptaṃ tatsvarṇamudgirati dhruvam  k guhyanāgoyamuddiṣṭaḥ śaktisvacchandabhairavaḥ varanāgamtīkṣṇaṃ nīlāñjanopetaṃ dhmātaṃ hi bahuśo dṛḍham  k mṛdu kṛṣṇaṃ drutadrāvaṃ varanāgaṃ taducyate utthāpanammṛtasya punarudbhūtiḥ sā proktotthāpanākhyayā  k ḍhālanamdrutadravyasya nikṣepo drave tat ḍhālanaṃ matam capalaḥtriṃśatpalamitaṃ nāgaṃ bhānudugdhena marditam  k vimṛdya puṭayet tāvad yāvat karṣāvaśeṣakam na tatpuṭasahasreṇa kṣayamāyāti sarvadā  k capaloyaṃ samādiṣṭo vārtikairnāgasambhavaḥ itthaṃ hi capalaḥ kāryo vaṅgasyāpi na saṃśayaḥ  k tatspṛṣṭahastasaṃspṛṣṭaḥ kevalo badhyate rasaḥ sa raso dhātuvādeṣu śasyate na rasāyane  k ayaṃ hi karpaṇākhyena lokanāthena kīrtitaḥ bhrāmakāśmarajaḥ sūkṣmaṃ pañcamāṃśasamanvitam  k kumārīmūlatoyena mardayedekavāsaram śārṅgerīsvarase vāpi dinamekamanāratam  k evaṃ bhūnāgadhautaṃ ca mardayeddivasadvayam athaikapalanāgena tāvatā trapuṇāpi ca  k daśaniṣkarasendreṇa ślakṣṇapiṣṭaṃ samācaret yojayitvādyakalkena yathāpūrvaṃ vimardayet  k tataḥ śāṇarasendreṇa sattvena rasakasya ca piṣṭīṃ kṛtvā tu pūrveṇa pūrvakalkaiśca yojayet  k atha prakṣālya soṣṇena kāñjikena praśoṣayet palārdhaṃ śuddhasasyena aṣṭaguñjārasena ca  k vimardya kāñjikaiḥ kuryānmaricapramitā vaṭīḥ nirudhya vajramūṣāyāṃ sandhibandhaṃ vidhāya ca  k śikhitrair navabhiḥ samyagbhastrābhyāṃ pradhametkhalu tato mūṣāgataṃ sattvaṃ samādāya samantataḥ  k dhametprakaṭamūṣāyāṃ vaṅkanālena śodhayet daśaśāṇaṃ hi tatsatvaṃ bhasmanā lavaṇena ca  k sakāñjikena saṃpeṣya puṭayogena śodhayet triniṣkapramite tasminpūrvaproktena bhasmanā  k aśītiguṇitaṃ nāgaṃ dhmātvā nirvāhayet khalu iyatā pūrvasūtosau kṣīyate na kathaṃcana  k capaloyaṃ samuddiṣṭo lokanāthena śambhunā anenāpi rasaḥ śīghraṃ pūrvavad badhyate sukham  k kāravallījaṭācūrṇairdaśadhā puṭito hi saḥ bhavennāgavinirmukto grāsaṃ gṛhṇātyaśeṣataḥ  k sukhaṃ prakaṭamūṣāyāṃ bhavec cātiguṇottaraḥ jīrṇagrāso raso hyeṣāṃ dehalohakaro bhavet  k bhūnāgadhautambhūbhujaṅgaśakṛttoyaiḥ prakṣālyāpahṛtaṃ malam kṛṣṇavarṇaṃ hi tatproktaṃ dhautākhyaṃ rasavādibhiḥ  k dvandvānamdravyayormelanaṃ dhmānād dvaṃdvānaṃ parikīrtitam bhañjanībhāgādrūpyādhike kṣepamanuvarṇasavarṇakam  k dalairvā varṇikāgrāso bhañjanī vādinirmitā phullikāpataṅgīkalkato jātā lohe tāratvahematā  k dināni katicit sthitvā yātyasau phullikā matā pataṅgīrāgaḥrañjitārdharasāllohādanyadvā cirakālataḥ  k viniryāti sa nirdiṣṭaḥ pataṅgīrāgasaṃjñakaḥ āvāpaḥdrute dravyāntarakṣepāllohādyaiḥ kriyate hi yaḥ  k sa āvāpaḥ pratīvāpastadevācchādanaṃ matam abhiṣekaḥdrute vahnisthite lohe viramyāṣṭanimeṣakam  k salilasya parikṣepaḥ sobhiṣeka iti smṛtaḥ nāgaṃ vā vaṅgaṃ vā pradrāvya niṣecayecchataṃ vārān  k uktadravye taddravatāḍanametaddhi sobhiṣekastu nirvāpataptasyāpsu parikṣepo nirvāpastapanaṃ ca tat  k prativāpyādikaṃ kāryaṃ drutalohe sunirmale śuddhāvartaḥyadā hutāśo dīptārciḥ śuklotthānasamanvitaḥ  k śuddhāvartastadā jñeyaḥ sa kālaḥ sattvanirgame rekhāvartaḥdrāvyadravyanibhā jvālā dṛśyate dhamane yadā  k dravasyonmukhatā seyaṃ rekhāvartaḥ sa kathyate svāṅgaśītaṃ vahnibahiḥśītaṃ cavahnisthameva śītaṃ yattaduktaṃ svāṅgaśītalam  k agnerākṛṣṭaśītaṃ yadvahniśītaṃ tadīritam svedanamkṣārāmlair auṣadhairvāpi ḍolāyantre sthitasya hi  k pacanaṃ svedanākhyaṃ syānmalaśaithilyakārakam mardanamuddiṣṭairauṣadhaiḥ sārdhaṃ sarvāmlaiḥ kāñjikairapi  k peṣaṇaṃ mardanākhyaṃ syādbahirmalavināśanam mūrchanammardanādiṣṭabhaiṣajyair naṣṭapiṣṭitvakārakam  k tanmūrcchanaṃ hi vāryadribhūjakañcukanāśanam naṣṭapiṣṭiḥsvarūpasya vināśena piṣṭitvāpādanaṃ hi yat  k vivṛddhir jitasūtena naṣṭapiṣṭiḥ sa ucyate utthāpanamsvedatāpādiyogena svarūpāpādanaṃ punaḥ  k tadutthāpanamityuktaṃ mūrcchāvyāpattināśanam pātanamuktauṣadhairmarditapāradasya yantrasthitasyordhvamadhaśca tiryak niryāpanaṃ pātanasaṃjñayoktaṃ vaṅgāhisaṃparkajakañcukaghnam  k rodhanamjalasaindhavayuktasya rasasya divasatrayam  k sthitirāpyāyinī kumbhe yosau rodhanamucyate niyamanamrodhanāllabdhavīryasya capalatvanivṛttaye  k kriyate yo ghaṭe svedaḥ proktaṃ niyamanaṃ hi tat dīpanamdhātupāṣāṇamūlādyaiḥ saṃyukto ghaṭamadhyataḥ  k grāsārthaṃ tridinaṃ svedo dīpanaṃ tanmataṃ budhaiḥ grāsamānamiyanmānasya sūtasya bhojyadravyātmikā mitiḥ  k iyatītyucyate yosau grāsamānamitīritam jāraṇāgrāsasya cāraṇaṃ garbhadrāvaṇaṃ jāraṇaṃ tathā  k iti trirūpā nirdiṣṭā jāraṇā varavārtikaiḥ grāsaḥ piṇḍaḥ parīṇāmastisraścākhyāḥ parāḥ punaḥ  k samukhā nirmukhā ceti jāraṇā dvividhā matā nirmukhā jāraṇā proktā bījādānena bhāgataḥ  k samukhajāraṇāśuddhaṃ svarṇaṃ ca rūpyaṃ ca bījamityabhidhīyate catuḥṣaṣṭyaṃśato bījaprakṣepo mukhamucyate  k evaṃ kṛte raso grāsalolupo mukhavān bhavet kaṭhinānyapi lohāni kṣamo bhavati bhakṣitum  k iyaṃ hi samukhī proktā jāraṇāmṛtajāraṇā nirmukhacāraṇādivyauṣadhisamāyogāt sthitaḥ prakaṭakoṣṭhiṣu  k bhuṅkte nikhilalohādyānyosau rākṣasavaktravān cāraṇārasasya jaṭhare grāsakṣepaṇaṃ cāraṇā matā  k garbhadrutiḥgrastasya drāvaṇaṃ garbhe garbhadrutirudāhṛtā bāhyadrutiḥbahireva drutīkṛtya ghanasatvādikaṃ khalu  k jāraṇāya rasendrasya sā bāhyadrutir ucyate druti substancenirlepitvaṃ dravatvaṃ ca tejastvaṃ laghutā tathā  k asaṃyogaśca sūtena pañcadhā drutilakṣaṇam druti processauṣadhājyādiyogena lohadhātvādikaṃ sadā  k uttiṣṭhate dravākārā sā drutiḥ parikīrtitā jāraṇādrutagrāsaparīṇāmo biḍayantrādiyogataḥ  k jāraṇetyucyate tasyāḥ prakārāḥ santi koṭiśaḥ viḍamkṣārairamlaiśca gandhādyairmūtraiḥ sapaṭubhistathā  k rasagrāsasya jīrṇārthaṃ tadbiḍaṃ parikīrtitam rañjanamsaṃsiddhabījasattvādijāraṇena rasasya hi  k pītādirāgajananaṃ rañjanaṃ samudīritam sāraṇāsūte satailayantrasthe svarṇādikṣepaṇaṃ hi yat  k vedhādhikyakaraṃ lohe sāraṇā sā prakīrtitā vedhaḥvyavāyibheṣajopeto dravye kṣipto rasaḥ khalu  k vedha ityucyate tajjñaiḥ sa cānekavidhaḥ smṛtaḥ vedhabhedāḥlepaḥ kṣepaśca kuntaśca śabdākhyo dhūmasaṃjñakaḥ  k lepavedhaḥlepena kurute lohaṃ svarṇaṃ vā rajataṃ tathā lepavedhaḥ sa vijñeyaḥ puṭamatra ca saukaram  k kṣepavedhaḥprakṣepaṇaṃ drute lohe vedhaḥ syātkṣepasaṃjñakaḥ kuntavedhaḥsaṃdaṃśadhṛtasūtena drutadravyāhatiśca yaḥ  k suvarṇatvādikaraṇaḥ kuntavedhaḥ sa ucyate dhūpavedhaḥvahnau dhūmāyamāne ntaḥprakṣiptarasadhūmataḥ  k svarṇādyāpādanaṃ lohe dhūmavedhaḥ sa īritaḥ śabdavedhaḥmukhasthite rase nālyā lohasya dhamanātkhalu  k svarṇarūpyatvajananaṃ śabdavedhaḥ sa kīrtitaḥ utpāṭanampiṇḍadravyasya sūtena kāluṣyādinivāraṇam  k prakāśanaṃ ca varṇasya tadutpāṭanamīritam svedanamkṣārāmlairauṣadhaiḥ sārdhaṃ bhāṇḍe ruddhvātiyatnataḥ  k bhūmau nikhanyate yattatsvedanaṃ samudīritam saṃnyāsaḥrasasyauṣadhayuktasya bhāṇḍe ruddhasya yatnataḥ  k sadāgniyutacullyantaḥkṣepaḥ saṃnyāsa ucyate svedanasaṃnyāsaguṇāḥdvāvetau svedasaṃnyāsau rasarājasya niścitam  k guṇaprabhāvajananau śīghravyāptikarau tathā  k k  yantrāṇiraso niyantryate yena yantraṃ taditi kathyate  khalvayantramkhalvayantraṃ dvidhā proktaṃ mardanādikakarmaṇi  k khalvaṃ lohamayaṃ devi pāṣāṇotthamathāpi vā khalvayogyā śilā nīlā śyāmā snigdhā dṛḍhā guruḥ  k khalvayantraṃ dvidhā proktaṃ rasādimukhamardane ṣoḍaśāṅgulikotsedhā navāṅgulisuvistarā  k caturviṃśāṅgulīdīrghagharṣaṇī dvādaśāṅgulā viṃśatyaṅguladīrghā vā syādutsedhe daśāṅgulā  k khalvapramāṇaṃ tajjñeyaṃ śreṣṭhaṃ syādrasamardane ṣoḍaśāṅgulavistāraḥ khalvo bhavati vartulaḥ  k caturaṅgulanimnaṃ ca madhye timasṛṇīkṛtam mardanī cipiṭādhastāt sugrahā ca śikhopari  k ayaṃ hi vartulaḥ khalvo mardanetisukhapradaḥ ayasā kāntalohena lohakhalvamapīdṛśam  k adhastād droṇikā kāryā vahniprajvālanocitā utsedhena navāṅgulaḥ khalu kalātulyāṅgulāyāmavān vistāreṇa navāṅgulo rasamitair nimnaistathaivāṅgulaiḥ kaṇṭhe dvyaṅgulavistarotimasṛṇo droṇārdhacandrākṛtir gharṣaścaiva daśāṅgulaśca tadidaṃ khalvākhyayantraṃ matam  k asminpañcapalaḥ sūto mardanīyo viśuddhaye  k tattadaucityayogena khalveṣvanyeṣu śodhayet taptakhalvaḥlohe navāṅgulaḥ khalvo nimnaścaiva ṣaḍaṅgulaḥ  k mardakoṣṭāṅgulaścaiva taptakhalvābhidho hyayam kṛtvā khalvākṛtiṃ cullīmaṅgāraiḥ paripūrya tām  k tasminniveśya taṃ khalvaṃ pārśve bhastrikayā dhamet tasminvimarditā piṣṭiḥ kṣārāmlaiśca susaṃyutā  k pradravatyativegena sveditā nātra saṃśayaḥ kṛtaḥ kāntāyasā soyaṃ bhavetkoṭiguṇo rasaḥ  k  khavalabhīyantram valabhīyantraṃ vāyantre lohamaye pātre pārśvayorvalayadvayam tādṛk svalpataraṃ pātraṃ valayadyotakoṣṭhakam  k pūrvapātropari nyasya svalpapātropari kṣipet rasaṃ saṃmūrchitaṃ sthūlapātramāpūrya kāñjikaiḥ  k dviyāmaṃ svedayedevaṃ rasotthāpanahetave tatsyāt khavalabhīyantraṃ rasasādguṇyakārakam  k sūkṣmakāntamaye pātre rasaḥ syādguṇavattaraḥ  ūrdhvapātanayantramaṣṭāṅgulamitā samyak vartulā cipiṭā tale  k caturaṅgulataḥ kaṇṭhādadho droṇyā samanvitā caturaṅgulavistārā nimnayā dṛḍhabaddhayā  k tadvidhā ca ghaṭī mūle ṣoḍaśāṅgulavistṛtā navāṅgulakavistārakarṇena ca samanvitā  k pūrve ghaṭe rasaṃ kṣiptvā nyubjāṃ dadyātparāṃ ghaṭīm sordhvaṃ nimnā ca parito dṛḍhapālikayānvitā  k pālyāṃ droṇyāṃ kṣipettoyaṃ pāvakaṃ jvālayedadhaḥ ūrdhvapātanayantraṃ hi nandinā parikīrtitam  k  adhaḥpātanayantramupariṣṭāttu tatsthālyāṃ kṣipedanyāmadhomukhīm sthālikāṃ cipiṭībhūtāṃ talāntarliptapāradām  k kṣiptvā tatpaṅkile garte jvālayenmūrdhni pāvakam adhaḥpātanayantraṃ hi tadetatparikīrtitam  k  tiryakpātanayantramkṣipedrasaṃ ghaṭe dīrghe natādhonālasaṃyute tannālaṃ nikṣipedanyaghaṭakukṣyantare khalu  k tatra ruddhvā mṛdā samyagvadane ghaṭayoradhaḥ adhastādrasakumbhasya jvālayettīvrapāvakam  k itarasmin ghaṭe toyaṃ prakṣipetsvāduśītalam tiryakpātanametaddhi vārtikairabhidhīyate  k pātanātritayasyoktaṃ yantrāṇāṃ tritayaṃ khalu pātanaiśca vinā sūto nitarāṃ doṣamṛcchati  k tribhirevordhvapātaiḥ sa kasmāddoṣairna mucyate dvivibhāgena vipākena dravyān anyonyayogataḥ  k pātrāntaraparikṣepādguṇāḥ syur vividhāḥ khalu khaṇḍānyulūkhalāṃbhobhis taṇḍulāsyurjalojjhitāḥ  k pātanaiva mahāśuddhistaṇḍulī parikīrtitā  kacchapayantramviśālavadane bhāṇḍe toyapūrṇe niveśayet  k aparaṃ pṛthulaṃ samyak pratarastasya madhyame ālavālaṃ biḍaiḥ kṛtvā tanmadhye pāradaṃ kṣipet  k ūrdhvādhaśca biḍaṃ dattvā mallenārudhya yatnataḥ puṭamaucityayogena dīyate tannigadyate  k yantraṃ kacchapasaṃjñaṃ hi taduktaṃ rasajāraṇe  āntarālikayantramkṛtvā lohamayīṃ mūṣāṃ vartulādhārakāriṇīm  k vitastyā samitāṃ kāntalohena parinirmitām muṇḍalohodbhavāṃ vāpi kaṇṭhādho dvyaṅgulādadhaḥ  k dvyaṅgulaṃ valayaṃ dadyānmadhyadeśe ca kaṇṭhataḥ pidhānadhārakaṃ ciñcāpatravistīrṇakaṅkaṇam  k pidhānamantarāviṣṭaṃ saśikhaṃ śliṣṭasandhikam tale pravihatacchidraṃ bhāṇḍaṃ kṛtvā hyadhomukham  k yantreṇālambayenmūrdhni nirudhya ca viśoṣya ca sthālīkaṇṭhaṃ tato dadyātpuṭānalavidhāraṇam  k evaṃrūpaṃ bhavedyantram āntarālikasaṃjñakam anena jārayedgandhaṃ drutiṃ garbhakṛtāmapi  k  tāpikāyantramtāpīmūṣāṃ mṛdā kṛtvā dṛḍhāṃ cāratnimātrikām sudṛḍhāṃ madhyadeśe ca dvyaṅgulacchidrasaṃyutām  k kāntalohamayīṃ khārīṃ dadyāddravyasya copari tāpikāṃ pūrayecchuddhasikatābhiḥ samantataḥ  k tāṃ ca cullyāṃ samāropya kṣepaṃ kṣepaṃ biḍadravam pādāṅguṣṭhamitāṃ jvālāṃ jvālayedanalaṃ tataḥ  k lohābhrakādikaṃ sarvaṃ rasasyopari jārayet tāpikāyantramityuktaṃ sukaraṃ rasajāraṇe  k  garbhayantramsthālyāṃ vinikṣipya rasādivastu svarṇādi khoryāṃ pravidhāya bhūyaḥ amlena cordhvaṃ lavaṇāni dattvā cullyāṃ pacettatpratigarbhayantram  k garbhayantrakhorīmallaṃ tataḥ sthālīṃ nirundhyād atiyatnataḥ sthālyāṃ mallena vā khoryāṃ kṣiptvā vastu nirudhya ca  k kṣiptvā paṭṭādikaṃ ruddhvā pākaḥ syādgarbhayantrakam  pālikāyantramcaṣakaṃ vartulaṃ lohaṃ vinatāgrordhvadaṇḍakam  k etaddhi pālikāyantraṃ balijāraṇahetave  ghaṭīyantramcatuḥprasthajalādhāraṃ caturaṅgulakānanam  k ghaṭīyantramidaṃ proktaṃ tadāpyāyanake smṛtam  iṣṭikāyantramvidhāya vartulaṃ gartaṃ mallamatra nidhāya ca  k vinidhāyeṣṭakāṃ tatra madhyagartavatīṃ śubhām gartasya paritaḥ kuryātpālikāmaṅgulocchrayām  k tatra sūtaṃ vinikṣipya gartāsye vasanaṃ kṣipet nikṣipedgandhakaṃ tatra mallenāsyaṃ nirudhya ca  k mallapālikayormadhye mṛdā samyaṅnirudhya ca vanotpalaiḥ puṭaṃ deyaṃ kapotākhyaṃ na cādhikam  k iṣṭikāyantram etatsyādgandhakaṃ tena jārayet  vidyādharayantramsthālikopari vinyasya sthālīṃ samyaṅnirudhya ca  k ūrdhvasthālyāṃ jalaṃ kṣiptvā vahniṃ prajvālayedadhaḥ etadvidyādharaṃ yantraṃ hiṅgulākṛṣṭihetave  k  ḍamarukayantramyantraṃ sthālyupari sthālīṃ nyubjāṃ dattvā nirudhyate yantraṃ ḍamarukākhyaṃ tadrasabandhakṛte hitam  k  nābhiyantrammallamadhye caredgartaṃ tatra sūtaṃ sagandhakam gartasya paritaḥ kuḍyaṃ prakuryāttryaṅgulocchritam  k tataścācchādayetsamyaggostanākāramūṣayā samyaktoyamṛdā ruddhvā samyagatrocyamānayā  k jalamṛtsnālehavat kṛtabarbūrakvāthena parimiśritam jīrṇakiṭṭarajaḥ sūkṣmaṃ guḍacūrṇaiḥ samanvitam  k iyaṃ hi jalamṛtproktā durbhedyā salilaiḥ khalu vahnimṛtsnākhaṭikāpaṭukiṭṭaiśca mahiṣīdugdhamarditaiḥ  k vahnimṛtsā bhavedghoravahnitāpasahā khalu etayormṛtsnayo ruddho na gantuṃ kṣamate rasaḥ  k nābhiyantra conttato jalaṃ vinikṣipya vahniṃ prajvālayedadhaḥ nābhiyantramidaṃ proktaṃ nandinā tattvavedinā  k anena jīryate sūte nirdhūmaḥ śuddhagandhakaḥ  grastayantrammūṣā mūṣodarāviṣṭā ādyantasamavartulā  k cipiṭā ca tale proktaṃ grastayantraṃ manīṣibhiḥ sūtendrabandhanārthaṃ hi rasavidbhirudīritam  k  tulāyantramvṛntākākāramūṣe dve tayoḥ kaṇṭhādadhaḥ khalu prādeśamātrāṃ nalikāmṛjvīṃ lagnāṃ sagandhakām  k tatraikasyāṃ kṣipetsūtamanyasyāṃ gandhacūrṇakam nirudhya mūṣayorvaktraṃ vālukāyantrake kṣipet  k adhogniṃ jvālayedetattulāyantramudāhṛtam śilātālakagandhāśmajāraṇāya prakīrtitam  k  sthālīyantramsthālyāṃ tāmrādi nikṣipya mallenāsyaṃ nirudhya ca pacyate sthālisaṃsthaṃ yatsthālīyantramiti smṛtam  k  koṣṭhikāyantramsthūlabhāṇḍodarasyāntarvālukāṃ nikṣipecchubhām vitastipramitotsedhāṃ tatastatra niveśayet  k supakvāṃ mṛṇmayīṃ koṣṭhīṃ dvādaśāṅgulakocchrayām ṣaḍaṅgulakavistīrṇāṃ madhyetimasṛṇīkṛtām  k pañcāṅgulapidhānaṃ ca tīkṣṇāgraṃ mukulīkṛtam na nyūnaṃ nādhikaṃ koṣṭhe kaṇṭhato masṛṇā bahiḥ  k koṣṭhyāṃ ca nikṣipedgandhaṃ ṣaṭpalaṃ ślakṣṇacūrṇitam tatastraipādikīṃ lauhīṃ niveśya ca sthirīkṛtām  k tasyāṃ ca vinyasetkhorīṃ lauhīṃ vā kāntalohajām tasyāṃ sūtaṃ kṣipecchuddhaṃ palaviṃśatimānataḥ  k ṭaṅkagandhakasūtaṃ ca bhāvayellaśunadravaiḥ adhaḥśikhena pūrvoktapidhānena pidhāya ca  k saṃdhibandhaṃ prakurvīta sudhāmṛtsnāguḍādibhiḥ sandhibandhe viśuṣke ca kṣipedupari vālukām  k bhāṇḍavaktraṃ nirudhyātha jvālayettadadhonalam evaṃ yāmatrayaṃ yāvattato gandhakasambhavaḥ  k pidhānalagnadhūmosau galitvā nipatedrase evaṃ ca ṣaḍguṇaṃ gandhaṃ bhuktvā sūto ruṇo bhavet  k karoti kalpanirdiṣṭānviśiṣṭānakhilānguṇān koṣṭhikāyantrametaddhi nandinā parikīrtitam  k  vālukāyantrampañcāḍhavālukācūrṇaṃ bhāṇḍe nikṣipya yatnataḥ pacyate rasagolādyaṃ vālukāyantrakaṃ hi tat  k  lavaṇayantramevaṃ lavaṇanikṣepātproktaṃ lavaṇayantrakam  dhūpayantramvidhāyāṣṭāṅgulaṃ pātraṃ lohamaṣṭāṃgulocchrayam  k kaṇṭhādho dvyaṅgule deśe jātādhāraṃ ca tatra ca tiryaglohaśalākāṃ ca tasmiṃstiryagvinikṣipet  k tanūni svarṇapatrāṇi tasyāmupari vinyaset pātrādho nikṣipeddhūpaṃ vakṣyamāṇamihaiva hi  k tatpātraṃ nyubjapātreṇa chādayedapareṇa hi mṛdā vilipya sandhiṃ ca vahniṃ prajvālayedadhaḥ  k tena kṛṣṇāni patrāṇi hatānyuktavidhānataḥ rasaścarati vegena drutiṃ garbhe dravanti ca  k gandhālakaśilānāṃ hi kajjalyā vā mṛtāhinā dhūpanaṃ svarṇapatrāṇāṃ paramaṃ parikīrtitam  k tārārthaṃ tārapatrāṇi mṛtavaṅgena dhūpayet dhūpayecca yathāyogaṃ rasairuparasairapi  k dhūpayantramidaṃ proktaṃ jāraṇādravyaśodhane  kandukayantramsthūlasthālyāṃ dravaṃ kṣiptvā vāso baddhvā mukhe dṛḍham  k tatra svedyaṃ vinikṣipya mṛdāsyaṃ prapidhāya ca adhastājjvālayedagniṃ yantraṃ tatkandukāhvayam  k  ḍhekīyantrambhāṇḍakaṇṭhādadhaśchidre veṇunālaṃ vinikṣipet kāntakāṃsyapātradvayaṃ kṛtvā sampuṭaṃ jalagarbhitam  k nālāsyaṃ tatra saṃyojyaṃ dṛḍhaṃ taccāpi kārayet yuktadravyair vinikṣiptaḥ pūrvaṃ tatra puṭe rasaḥ  k agninā tāpito nālāttoye tasminpatatyadhaḥ yāvaduṣṇaṃ bhavetsarvaṃ bhājanaṃ tāvadeva hi  k jāyate rasasaṃdhānaṃ ḍhekīyantramidaṃ bhavet  somānalayantramūrdhvaṃ vahniradhaścāpo madhye tu rasasaṅgrahaḥ  k somānalamidaṃ proktaṃ jārayedgaganādikam  nālikāyantramlohanālagataṃ sūtaṃ bhāṇḍe lavaṇapūritam  k niruddhaṃ vipacedetannālikāyantramīritam  pātālayantramsusaṃdhisaṃdhitaṃ kṛtvā divyabhāṇḍe tu sammukham  k aṣṭāṅgulamukhaṃ taṃ tu dīrghaṃ syātṣoḍaśāṅgulam susaṃdhisaṃdhitaṃ kṛtvā vastramṛttikālepanam  k tatra pātālayantre tu sūtakādi nipātayet  dīpikāyantramkacchapayantrāntargatamṛṇmayapīṭhasthadīpikāsaṃsthaḥ  k yasminnipatati sūtaḥ proktaṃ tad dīpikāyantram  gaṅgāsāgarabhaṭṭīyantramdvādaśāṅgulamutsedhaṃ ṣoḍaśāṅgulamāyatam  k tāmrīyaṃ mṛṇmayaṃ vātha suślakṣṇaṃ cipiṭaṃ śubham pātraṃ karṇādadho droṇīṃ dvyaṅgulotsedhamātrakām  k droṇyāṃ pātraṃ nyased anyattāvanmātraṃ susaṃdhitam nyubjaṃ sandhau tayornālaṃ kuryādgomukhasannibham  k pācyadravyamadhaḥ pātre dravadravyeṇa yojitam kṣiptvā nidhāya mṛtsaṃdhiṃ yantrordhve jalasecanam  k cullyāmāropya tadyantraṃ caṇḍāgniṃ jvālayedadhaḥ tasmānnānyadviniryāti tattaddravyāśrito rasaḥ  k gaṅgāsāgarayantraṃ hi bhaṭṭiyantramidaṃ smṛtam guḍapuṣpaphalādīnām āhared drutimuttamām  k  ḍodolāyantramdravadravyeṇa bhāṇḍasya pūritārdhodarasya ca mukhe tiryakkṛte daṇḍe rasaṃ sūtreṇa lambitam  k svedayettattalagataṃ ḍolāyantramiti smṛtam  koṣṭhīyantramcullīṃ caturmukhīṃ kṛtvā tatra bhāṇḍaṃ niveśayet  k tatrauṣadhaṃ vinikṣipya ruddhvā tadbhāṇḍakānanam koṣṭhīyantramidaṃ nāmnā tatratyaiḥ parikīrtitam  k  garbhayantramtryaṅgulāṃ pariṇāhena dairghyeṇa caturaṅgulām mṛṇmayīṃ sudṛḍhāṃ mūṣāṃ vartulaṃ kārayenmukham  k loṇasya viṃśatiṃ bhāgānbhāgamekaṃ tu gugguloḥ suślakṣṇaṃ peṣayitvā tu vāraṃ vāraṃ punaḥ punaḥ  k mūṣālepaṃ dṛḍhaṃ kṛtvā lavaṇārdhamṛdā budhaḥ kārīṣe vā tuṣāgnau vā bhūmau tu svedayenmṛdu  k ahorātraṃ trirātraṃ vā rasendro bhasmatāṃ vrajet garbhayantramidaṃ proktaṃ piṣṭikābhasmakārakam  k  haṃsapākayantramkharparaṃ sikatāpūrṇaṃ kṛtvā tasyopari nyaset aparaṃ kharparaṃ tatra śanairmṛdvagninā pacet  k pañcakṣāraistathā mūtrairlavaṇaiśca biḍaṃ tataḥ haṃsapākaḥ samākhyāto yantraṃ tadvārtikottamaiḥ  k  mūṣāyantramlohamūṣādvayaṃ kṛtvā dvādaśāṅgulamānataḥ mūṣayor mukhayornālaṃ dattvā samyaṅnirodhayet  k ekasyāṃ sūtakaṃ śuddhamanyasyāṃ śuddhagandhakam deyaṃ jalaṃ sūtakādho vahniṃ gandhopari kṣipet  k jārayetṣaḍguṇaṃ gandham anenaiva krameṇa hi mūṣāyantramidaṃ jñeyaṃ siddhanāgārjuneritam  k  stanayantramkāntalohamayaṃ pātramāyataṃ dvādaśāṅgulam dīrghamaṣṭāṅgulaṃ devi pātrādhastryaṅgulaṃ śubham  k nimnaṃ pātraṃ pidhānīṃ ca lohotthāṃ cipiṭāṃ śubhām stanayantramidaṃ sūtapiṣṭīnāṃ jāraṇe varam  k  nāgamāyūrayantramvṛntākamūṣāyugalaṃ padmavartalohena kārayet ekasyāṃ nikṣipetsūtamanyasyāṃ garalaṃ kṣipet  k nāgākāraṃ vaktranālaṃ viṣamūṣāmukhe nyaset mayūrākāranālaṃ hi rasamūṣāmukhe nyaset  k mayūravadane nāgamukhaṃ saṃyojayetsudhīḥ sandhitrayaṃ vajramṛdā lepaṃ kuryādyathā dṛḍham  k salilaṃ rasamūṣādho viṣādhoṅgārapāvakaḥ nāgamāyūrayantraṃ hi viṣadhūpe varaṃ priye  k  cakrayantramhastamātrāyataṃ gartaṃ vitastidvayanimnakam koṣṭhīṃ gartasya madhye tu dvādaśāṃgulamāyatām  k vitastidvayam utsedhāṃ koṣṭhyāmāpūrayecchubhām vālukāṃ tadbahiśchāṇavahniṃ koṣṭhyāṃ rasaṃ priye  k cakrayantramidaṃ sūtabhasmakarmaṇi śasyate  khecarayantramsusthālyāṃ kadalīpuṣpanibhāṃ sacchidramūṣikām  k adhomukhīṃ prakurvīta lipedvajramṛdā dṛḍham upariṣṭād adhovaktrāṃ sthālīmanyāṃ susaṃdhitām  k mūṣāyāṃ vatsanābhaṃ tu nikṣiped ūrdhvabhājane rasaṃ vilepayedyuktyā yantrordhvaṃ kaitavo rasaḥ  k adho mṛdvagninā pākastvetat khecarayantrakam prāyaḥ siddharasendrasya viṣadhūpe varaṃ priye  k  kāpāliyantramsthālyāṃ sūtādikānkṣiptvā hemarūpyādi khorikām nyubjāṃ sandhiṃ mṛdā liptvā vālukāṃ khorikāntagām  k kṛtvā mṛdvagninā pākastvetat kāpāliyantrakam  vālukāyantramsarasāṃ gūḍhavaktrāṃ ca mṛdvastrāṅgulasaṃyutām  k śoṣitāṃ kācakalaśīṃ pūrayettriṣu bhāgayoḥ bhāṇḍe vitastigambhīre vālukāsu pratiṣṭhitā  k bhāgasya pūrayitrībhir anyābhir avakuṇṭhayet bhāṇḍavaktraṃ maṇikayā sandhiṃ limpenmṛdā pacet  k cullyāṃ tṛṇasya cādāhānmaṇikāpṛṣṭhavartinaḥ etaddhi vālukāyantraṃ rasagolādikānpacet  k  lavaṇayantramevaṃ lavaṇanikṣepātproktaṃ lavaṇayantrakam antaḥkṛtarasālepatāmrapātramukhasya ca  k liptvā mṛllavaṇenaiva sandhiṃ bhāṇḍatalasya ca tadbhāṇḍaṃ paṭunāpūrya kṣārairvā pūrvavatpacet  k  bhūdharayantramvālukāgūḍhasarvāṅgāṃ yantre mūṣāṃ rasānvitām dīptotpalaiḥ saṃvṛṇuyādyantraṃ tadbhūdharāhvayam  k  nālikāyantramkumbhasya pārśve suṣiraṃ kuryādaṅguṣṭhamātrakam tāvat sthūlam ayonālaṃ veṇunālamathāpi vā  k chidre saṃyojayennālaṃ nālāgre ghaṭikāṃ nyaset kumbhe sarjādiniryāsaṃ kṣiptvā vaktraṃ nirodhayet  k adhogniṃ jvālayedetannālikāyantramucyate  puṭayantramśarāvasampuṭāntasthaṃ karīṣeṣvagnimānavit  k paceta cullyāṃ yāmaṃ vā rasaṃ tatpuṭayantrakam  pātālayantramviśālavadanāṃ sthālīṃ garte sajalagomaye  k vinyasya vadanāntaśca pūrayedaparaṃ ghaṭam pañcasacchidrasahitāṃ sthālīṃ vaktre niveśayet  k tadghaṭaṃ pūrayet tailapātyaṃdravyair nirodhayet bhāṇḍavaktraṃ śarāveṇa puṭaṃ dadyātsamantataḥ  k chidrebhyaḥ patitaṃ tailaṃ tattadyogeṣu yojayet idaṃ pātālayantraṃ hi sarvatailaṃ nipātayet  k kāṣṭhatvagbījamāṃsāsthivaṃśatalaṃ samāharet  dhūpayantramsthālyāṃ laddiṃ kharādīnāṃ kṣiptvāsye kāṃsyapātrakam  k sajalaṃ vinyaseddevi vahniṃ prajvālayedadhaḥ kāntapātrasthitaṃ tailaṃ sarvavraṇaviropaṇam  k dhūpayantramidaṃ devi nandinā parikīrtitam  adhaḥpātanayantramvṛttālābusamasthūlaṃ dīrghanālaṃ sarandhrakam  k tasminkṣipettailapātyadravyaṃ bījādikaṃ priye tanmukhe nikṣipetkeśānvinyasettadadhomukham  k sacchidre ca ghaṭe nālaṃ bhāṇḍacchidre niveśayet ghaṭamadhye puṭaṃ dadyānnālādho ghaṭikāṃ nyaset  k adhaḥpātanayantraṃ hi śreṣṭhaṃ syāttailapātane  anyat adhaḥpātanayantramviśālakāṃsyapātrāntarnyaseduttambhanaṃ samam  k tadūrdhve mṛṇmayaṃ pātraṃ sudṛḍhaṃ caturaṅgulam vinyasedaparaṃ pātraṃ saṃtaptaṃ pūrvapātrake  k vinyasya tasmin śrīkhaṇḍakṛṣṇāgarumadhuplutam evaṃ dvitīyaṃ pātraṃ tu tṛtīyamapi tadvidham  k uparyupari vinyasya tadūrdhvaṃ mṛtkaṭāhakam nyubjaṃ nyasetkāṃsyapātre kaṭāhaṃ mārjayejjalaiḥ  k adhaḥpātanayantraṃ hi gandhatailaṃ nipātayet mūṣāmūṣā hi krauñcikā proktā kumudī karahāṭikā  k pācanī vahnimitrā ca rasavādibhiriṣyate muṣṇāti doṣānmūṣeyaṃ sā mūṣeti nigadyate  k upādānaṃ bhavettasyā mṛttikā lohameva ca mūṣāmukhaviniṣkrāntā varam ekāpi kākinī  k durjanapraṇipātena dhiglakṣamapi māninām saṃdhilepamūṣāpidhānayorbandhe randhrāṇaṃ suvilepayet  k andhraṇaṃ randhanaṃ caiva saṃśliṣṭaṃ sandhibandhanam mūṣārthe śreṣṭhā mṛtmṛttikā pāṇḍurasthūlaśoṇapāṇḍuramūṣarā  k cirādhmānasahā sā hi mūṣārthamatiśasyate tadabhāve ca vālmīkī kaulālī vā samīryate  k yā mṛttikā dagdhatuṣaiḥ śaṇena śikhitrakairvā hayaladdinā ca lohena daṇḍena ca kuṭṭitā sā sādhāraṇā syātkhalu mūṣikārtham  k śvetāśmānastuṣā dagdhāḥ śikhitrāḥ śaṇakarpaṭam laddikiṭṭaṃ yathāyogaṃ saṃyojyā mūṣikāmṛdi  k vajramūṣāmṛdastribhāgaṃ śaṇaladdibhāgau nāgaśca nirdagdhatuṣopalādeḥ kiṭṭārdhabhāgaṃ parikhaṇḍya vajramūṣāṃ vidadhyātkhalu sattvapāte  k yogamūṣādagdhāṅgāratuṣopetamṛtsnā valmīkasambhavā tattadbiḍasamāyuktā tattadbiḍavilepitā  k tayā yā vihitā mūṣā yogamūṣeti kathyate anayā sādhitaḥ sūto jāyate guṇavattaraḥ  k vajradrāvaṇamūṣāgārabhūnāgadhautābhyāṃ śaṇairdagdhatuṣairapi samaiḥ samā ca mūṣāmṛnmahiṣīdugdhasaṃyutā  k krauñcikā vakṣyamāṇā hi bahudhā parikīrtitā tayā viracitā mūṣā vajradrāvaṇake hitā  k yāmayugmaparidhmānānnāsau dravati vahninā gāramūṣādagdhaṣaḍguṇagārāḍhyā kiṭṭāṅgāraśaṇānvitā  k kṛṣṇamṛdbhiḥ kṛtā mūṣā gāramūṣetyudāhṛtā vajramūṣāvastrāṅgāratuṣās tulyās taccaturguṇamṛttikā  k gārāśca mṛttikā tulyā sarvairetairvinirmitā vajramūṣeti nirdiṣṭā yāmamagniṃ saheta sā  k svarṇavaramūṣāraktavargarajoyuktā raktavargāmbusādhitā varamūṣeti nirdiṣṭā svarṇamūṣetyudāhṛtā  k varṇamūṣāmṛṇmayā sādhitā mūṣā kṣitikhecaralepitā varṇamūṣeti sā proktā varṇotkarṣe niyujyate  k rūpyamūṣāevaṃ hi śvetavargeṇa rūpyamūṣā samīritā biḍamūṣātattadbiḍamṛdodbhūtā tattadbiḍavilepitā  k dehalohārthayogārthaṃ biḍamūṣetyudāhṛtā sahategniṃ caturyāmaṃ draveṇa vyathitā satī  k mūṣāpyāyanamdravībhāvam upeyośca mūṣāyāṃ dhmānayogataḥ kṣaṇamuddharaṇaṃ yat tanmūṣāpyāyanam ucyate  k vṛntākamūṣāvṛntākākāramūṣāyāṃ nālaṃ dvādaśakāṅgulam dhuttūrapuṣpavaccordhvaṃ sudṛḍhaṃ śliṣṭasandhikam  k aṣṭāṅgulaṃ ca sacchidraṃ sā syād vṛntākamūṣikā anayā kharparādīnāṃ mṛdūnāṃ sattvamāharet  k gostanī mūṣāmūṣā yā gostanākārā śikhāyuktapidhānakā sattvānāṃ drāvaṇe śuddhau mūṣā sā gostanī bhavet  k mallamūṣānirdiṣṭā mallamūṣā yā malladvitayasampuṭāt parpaṭyādirasādīnāṃ svedanāya prakīrtitā  k pakvamūṣākulālabhāṇḍarūpā yā dṛḍhā ca paripācitā pakvamūṣeti sā proktā poṭṭalyādivipācane  k golamūṣānirvaktrā golakākārā puṭanadravyagarbhiṇī golamūṣeti sā proktā gatvaradravyarodhinī  k mañjumūṣātale yā kūrparākārā kramādupari vistṛtā sthūlavṛntākavatsthūlā mañjumūṣeti saṃsmṛtā  k sā cāyobhrakasatvādeḥ puṭāya drāvaṇāya ca mañjūṣāmūṣāmañjūṣākāramūṣā yā nimnatāyāmavistarā  k ṣaḍaṅgulapramāṇena mūṣā mañjūṣāsaṃjñakā bhūmau nikhanya tāṃ mūṣāṃ dadyātpuṭamathopari  k musalamūṣāmūṣā yā cipiṭā mūle vartulāṣṭāṅgulocchrayā mūṣā sā musalākhyā ca cakribaddharase tathā  k anyā vajramūṣādagdhāṅgārasya ṣaḍbhāgā gairikaṃ kṛṣṇamṛttikā gāram aṅgārakiṭṭaṃ ca vajramūṣā prakīrtitā  k gārā dagdhāstuṣā dagdhā valmīkamṛttikā śaṇatvak ca samāyuktā mūṣā vajropamā matā  k andhamūṣā prakāśamūṣā caprakāśā cāndhramūṣā ca mūṣā ca dvividhā smṛtā prakāśamūṣā vijñeyā śarāvākārasaṃyutā  k dravyanirvahaṇe sā ca vārtikaistu praśasyate andhramūṣā ca kartavyā gostanākārasannibhā  k pidhānena samāyuktā kiṃcid unnatamastakā patralepe tathā raṅge dvandvamelāpake hitam  k saiva chidrānvitā nandagambhīrā sāraṇocitā bhasmamūṣātilabhasma dviraṃśaṃ tu iṣṭakāṃśasamanvitam  k bhasmamūṣeti vijñeyā tārasaṃśodhane hitā anyā vajramūṣātuṣaṃ vastraṃ samaṃ dagdhaṃ mṛttikā caturaṃśikā  k kūpīpāṣāṇasaṃyuktā vajramūṣā prakīrtitā mūṣāvaṅkanālakoṣṭhikopayuktamṛllakṣaṇamkṛṣṇā raktā ca pītā ca śuklavarṇā ca mṛttikā  k ādyā śreṣṭhā kaniṣṭhāntyā madhyame madhyame mate gajāśvānāṃ malaṃ dagdhvā yāvatkṛṣṇatvatāṃ gatam  k vāśā vajralatā patraṃ valmīkasya mṛdā saha peṣayedvajratoyena yāvacchuklatvatāṃ gatam  k mardayettena badhnīyādvaṅkanālaṃ ca koṣṭhikām valmīkamṛttikālohakiṭṭaśvetāśmanāṃ pṛthak  k ekāṃśau dvau tu dagdhasya tuṣasya strīśiroruhām samāṃśastatsamastaṃ tu chāgīdugdhena mardayet  k yāmadvayaṃ dṛḍhaṃ tena kuryānmūṣāṃ ca sampuṭam śoṣayitvā rasaṃ kṣiptvā tatra kaṃsaṃ nirodhayet  k vajramūṣādikaṃ proktaṃ samyaksūtasya māraṇe mokṣakṣārasya bhāgau dvāv iṣṭikakāṃśasaṃyutau  k yatkṛtau sā tu mūṣā syāduttamā tāraśodhane raktavargeṇa saṃmiśrā raktavargapariplutā  k raktavargakṛtālepā samuktā svarṇakarmasu śuklavargeṇa saṃmiśrā śuklavargapariplutā  k śuklavargakṛtālepā śuklaśuddhiṣu śasyate viḍvargeṇa tu saṃmiśrā viḍvargeṇa pariplutā  k viḍvargeṇa kṛtālepā mūṣā syāddrutijāraṇe kṣāravargeṇa saṃmiśrā kṣāravargapariplutā  k kṣāravargakṛtālepā mūṣā nirvahaṇe hitā mūṣāyāmāvartanavidhiḥvarṇapuṭa viṣaṭaṅkaṇaguñjābhir mūṣālepaṃ tu kārayet  k prakāśāyāṃ prakurvīta yadi vāṅgāralepanam tasyāṃ vinyasya mūṣāyāṃ dravyamāvartayedbudhaḥ  k lepavarṇe puṭe yojyā raktamṛtpaṭubhūkhagāḥ āvartitadravyasvarūpamāvartamāne kanake pītā tāre sitaprabhā  k śulbe jalanibhā tīkṣṇe śuklavarṇā praśasyate yantram evauṣadhībhyaḥ syācchreṣṭhaṃ sūtasya yantraṇe  k oṣadhīsahitepyeṣāṃ raso yantreṇa badhyate koṣṭhīsattvānāṃ pātanārthāya patitānāṃ viśuddhaye  k koṣṭhikā vividhākārāstāsāṃ lakṣaṇamucyate ākarakoṣṭhī aṅgārakoṣṭhī vārājahastasamutsedhā tadardhāyāmavistarā  k caturaśrā ca kuḍyena veṣṭitā mṛṇmayena sā ekabhittau careddvāraṃ vitastyābhogasaṃyutam  k dvāraṃ sārdhavitastyā ca saṃmitaṃ sudṛḍhaṃ śubham dohalyadho vidhātavyaṃ dhamanāya yathocitam  k prādeśapramitā bhittiruttarāṅgasya cordhvataḥ dvāraṃ copari kartavyaṃ prādeśapramitaṃ khalu  k tataśceṣṭikayā ruddhvā dvārasandhiṃ vilipya ca śikhitraistāṃ samāpūrya dhamedbhastrādvayena ca  k śikhitrādhamanadravyam ūrdhvadvāreṇa nikṣipet sattvapātanagolāṃśca pañca pañca punaḥ punaḥ  k bhaved ākarakoṣṭhīyaṃ kharāṇāṃ sattvapātane pātālakoṣṭhīdṛḍhabhūmau caredgartaṃ vitastyā saṃmitaṃ śubham  k vartulaṃ cātha tanmadhye gartamanyaṃ prakalpayet caturaṅgulavistāranimnatvena samanvitam  k gartāddharaṇiparyantaṃ tiryagdalasamanvitam kiṃcit samunnataṃ bāhyagartābhimukhanimnakam  k mṛccakrīṃ pañcarandhrāḍhyāṃ garbhagartopari kṣipet āpūrya kokilaiḥ koṣṭhīṃ pradhamedekabhastrayā  k pātālakoṣṭhikā hyeṣā mṛdūnāṃ sattvapātane dhmānasādhyapadārthānāṃ nandinā parikīrtitā  k gārakoṣṭhīdvādaśāṅgulanimnā yā prādeśapramitā tathā caturaṅgulataścordhvaṃ valayena samanvitā  k bhūricchidravatīṃ cakrīṃ valayopari nikṣipet śikhitrāṃstatra nikṣipya pradhamedvaṅkanālataḥ  k vaṅkanālammūṣāmṛdbhiḥ prakartavyam aratnipramitaṃ dṛḍham adhomukhaṃ ca tadvaktre nālaṃ pañcāṅgulaṃ khalu  k vaṅkanālamiti proktaṃ dṛḍhādhmānāya kīrtitam gārakoṣṭhī contgāragoṣṭhīyamādiṣṭā sṛṣṭalohavināśinī  k koṣṭhī bandharasādīnāṃ vidhānāya vidhīyate dvādaśāṅgulakotsedhā sā budhnā caturaṅgulā  k tiryakpradhamanā yā sā mṛdudravyaviśodhanī rasādidravyapākānāṃ pramāṇajñāpanaṃ puṭam  k neṣṭo nyūnādhikaḥ pākaḥ supākaṃ hitamauṣadham lohāderapunarbhāvo guṇādhikyaṃ tathogratā  k anapsu majjanaṃ rekhāpūrṇatā puṭato bhavet puṭādrāgo laghutvaṃ ca śīghraṃ vyāptiśca dīpanam  k jāritādapi sūtendrāllohānāmadhiko guṇaḥ yathāśmani viśedvahnirbahiḥsthaḥ puṭayogataḥ  k cūrṇatvāddhi guṇāvāptistathā loheṣu niścitam pācyamānauṣadhaṃ kṣiptvā śarāvadvayasampuṭe  k ruddhvā garuṇḍapacanaṃ puṭaṃ taditi kathyate mahāpuṭamnimnavistarataḥ kuṇḍe dvihaste caturaśrake  k vanotpalasahasreṇa pūrite puṭanauṣadham koṣṭhyāṃ ruddhaṃ prayatnena piṣṭikopari nikṣipet  k vanotpalasahasrārdhaṃ kovikopari nikṣipet vahniṃ prajvālayettatra mahāpuṭamidaṃ smṛtam  k gajapuṭamrājahastapramāṇena caturaśraṃ ca nimnakam pūrṇaṃ copalaśāṭhībhiḥ kaṇṭhāvadhyatha vinyaset  k vinyasetkumudīṃ tatra puṭanadravyapūritām pūrvacchagaṇatordhāni garuṇḍāni vinikṣipet  k etadgajapuṭaṃ proktaṃ mahāguṇavidhāyakam vārāhapuṭamitthaṃ cāratnike kuṇḍe puṭaṃ vārāhamucyate  k kukkuṭapuṭampuṭaṃ bhūmitale yattadvitastidvitayocchrayam tāvacca talavistīrṇaṃ tatsyātkukkuṭakaṃ puṭam  k kapotapuṭamyatpuṭaṃ dīyate bhūmāvaṣṭasaṃkhyairvanotpalaiḥ tadbālasūtabhasmārthaṃ kapotapuṭamucyate  k gorvarapuṭamgoṣṭhāntargokhurakṣuṇṇaṃ śuṣkaṃ cūrṇitagomayam gorvaraṃ tatsamādiṣṭaṃ variṣṭhaṃ rasasādhane  k govarapuṭagorvarairvā tuṣairvāpi puṭaṃ yatra pradīyate tadgorvarapuṭaṃ proktaṃ rasabhasmaprasiddhaye  k bhāṇḍapuṭamsthūlabhāṇḍe tuṣāpūrṇe madhye mūṣāsamanvite vahninā vihite pāke tadbhāṇḍapuṭamucyate  k vālukāpuṭamadhastādupariṣṭācca kovikā chādyate khalu vālukābhiḥ prataptābhiryantraṃ tadvālukāpuṭam  k bhūdharapuṭamvahnimatyāṃ kṣitau samyaṅnikhanyāddvyaṅgulādadhaḥ upariṣṭātpuṭaṃ yantraṃ puṭaṃ tadbhūdharāhvayam  k lāvakapuṭamūrdhvaṃ ṣoḍaśikāmātraistuṣairvā gorvaraiḥ puṭam yantraṃ tallāvakākhyaṃ syānmṛdudravyasusādhane  k anuktapuṭamāne tu sādhyadravyabalābalāt puṭaṃ vijñāya dātavyamūhāpohavicakṣaṇaiḥ  k kūpikādisvarūpamkācāyomṛdghaṭīnāṃ ca kūpikā caṣakāṇi ca rūpikā kūpikā siddhā golaṃ caiva karaṇḍakam  k caṣakaṃ ca kaṭhorī ca vāṭikā khorikā tathā kañcolī grāhikā ceti nāmānyekārthakāni hi  k rasoparasalohānāṃ tridhā saṃskāravahnayaḥ garuṇḍakāṣṭhakolīśasādhanāste pṛthaktridhā  k garuṇḍasādhanāsteṣu puṭaṃ kukkuṭasaṃjñakam varāhapuṭasaṃjñaṃ hi gajasaṃjñaṃ puṭe bhavet  k śreṣṭhā vanodbhavacchāṇā madhyamā goṣṭhasambhavāḥ adhamā kṛtrimaṃ kāṣṭhaṃ khadirāsanasambhavam  k athavā sāravṛkṣotthaṃ vitastidvayadīrghakam sthūlaprakoṣṭhamātraṃ tu śreṣṭhaṃ sūtendrapācane  k mṛdumadhyamacaṇḍāgnisaṃjñaṃ syāddārusādhanam aṅgārāḥ khadirodbhūtās triphalāvṛkṣasambhavāḥ  k karṣāḥ sāratarūdbhūtāḥ śreṣṭhā dhamanakarmaṇi  k k  uparasaśodhanamāraṇavidhiḥśrībhairavī devadeva cidānanda saccidānandadāyaka tvayaiva pratibuddhāsmi pūrvaṃ rasavidhānakam  k idānīṃ tvatprasādena śrotumicchāmyahaṃ prabho gandhādyuparasānāṃ ca lohānāṃ hemapūrviṇām  k padmarāgādiratnānāṃ lakṣaṇaṃ jātimāhvayam saṃskāraṃ ca guṇānbrūhi yathā jānāmyahaṃ prabho  k uparasāḥśrībhairavaḥ gandhatālaśilātāpyaghanahiṅgulagairikāḥ capalāśmajabhūnāgaharidrāśmāgnijārakāḥ  k kharparītutthakaṅkuṣṭhagirisindūraṭaṅkaṇāḥ kampillaviṣakāsīsagaurīpāṣāṇabhūkhagāḥ  k poddāraśṛṅgī sindūrastuvariśca rasāñjanam nīlāñjanaṃ ca sauvīraṃ srotoñjanam aphenakam  k puṣpāñjanaṃ śaṅkhaśuktiśambūkāśca varāṭakāḥ sābuṇī ca navakṣāracīnakṣārākhumārakāḥ  k sarjaguggululākṣāśca kṣārāśca lavaṇāni ca gorocanomlavetaśca kācacchagaṇavālukāḥ  k ete uparasāḥ khyātā rasarājasya karmaṇi dvādaśa lohāḥsvarṇarūpyārkakāntābhrasattvaṃ tīkṣṇaṃ ca muṇḍakam  k bhujaṅgaṃ trapusaṃ caiva rītiḥ kāṃsyaṃ ca vartakam dvādaśaitāni lohāni maṇḍūro lohakiṭṭakam  k navaratnānimāṇikyamuktāphalavidrumāṇi tārkṣyaṃ ca puṣyaṃ bhiduraṃ ca nīlam gomedhakaṃ cātha viḍūrakaṃ ca krameṇa ratnāni navagrahāṇām  k nava uparatnānisūryakāntaś candrakāntas tārakāntastu kāntakaḥ vaikrāntaśca nṛpāvartaḥ sasyako vimalā tathā  k perojaśca navaitāni hyuparatnāni nirdiśet gandhakaḥgandhakaśuddhiḥprathamaḥ prakāraḥutpattilakṣaṇaṃ jātiṃ gandhakaṃ śodhayedataḥ  k sājyaṃ bhāṇḍe payaḥ kṣiptvā mukhaṃ vastreṇa bandhayet tatpṛṣṭhe cūrṇitaṃ gandhaṃ kṣiptvā śrāveṇa rodhayet  k bhāṇḍaṃ nikṣipya bhūmyantarūrdhvaṃ deyaṃ puṭaṃ laghu tataḥ kṣīre drutaṃ gandhaṃ śuddhaṃ yogeṣu yojayet  k dvitīyaḥ prakāraḥkaṅguṇīsarṣapairaṇḍatailaṃ vātha kusumbhajam meṣīkṣīraṃ ghṛtaṃ vātha gokṣīraṃ cāranālakam  k eteṣvekaṃ tu bhāṇḍāntaḥ kiṃcidūnaṃ prapūrayet ruddhvā vastreṇa tadvaktraṃ gandhacūrṇaṃ tata upari  k lohapātreṇa ruddhvātha pṛṣṭhe sthāpya ca kharparam sāgnim utpalakaiḥ pūrṇameva drāvya samuddharet  k taddhuttūradravaiḥ piṣṭvā śuṣkaṃ drāvyaṃ ca pūrvavat punarevaṃ prakartavyaṃ suśuddho gandhako bhavet  k tṛtīyaḥ prakāraḥyāmaikaṃ gandhakaṃ mardyaṃ bṛhatyā cājagandhayā bhṛṅgīdhuttūrayorvātha tilaparṇyāśca taddravaiḥ  k tamādāya ghṛtaistulyair lohapātre kṣaṇaṃ pacet baddhvāgninā drutaṃ taṃ vai hyajākṣīre vinikṣipet  k ityevaṃ saptadhā kuryācchuddhimāyāti gandhakaḥ caturthaḥ prakāraḥkarañjairaṇḍatailaṃ ca chāgīdugdhaṃ ca bhāṇḍake  k kṣiptvā tasya mukhaṃ baddhvā svacchavastreṇa buddhimān gandhakaṃ dhūrtajair drāvairdinaṃ bhāvyaṃ viśoṣayet  k taccūrṇaṃ pūrvabhāṇḍasya vastropari nidhāpayet ācchādya śrāvakenaiva pṛṣṭhe deyaṃ puṭaṃ laghu  k drutaṃ gandhaṃ samādāya bhāvyaṃ dhuttūrajairdravaiḥ tadvaddrāvyaṃ punarbhāvyaṃ drāvayecca punastataḥ  k ādāya matsyapittena saptadhā bhāvyamātape tataḥ kośātakībījacūrṇena saha peṣayet  k bhāvayedbhṛṅgajairdrāvaiḥ saptāhamātape khare toyena kṣālitaṃ śoṣyaṃ tato mṛdvagninā kṣaṇam  k ghṛtākte lohapātre tu drāvitaṃ ḍhālayettataḥ bhṛṅgarājadravāntasthaḥ samyak śuddhaḥ sa jāyate  k pañcamaḥ prakāraḥgandhakaṃ yāmamātraṃ vā madyabrāhmyajagandhayoḥ bhṛṅgadhuttūrayorvāpi tilaparṇīrasena vā  k tadādāya ghṛtopetaṃ lohapātre kṣaṇaṃ pacet laghvagninā drutaṃ tacca meṣīkṣīre vinikṣipet  k evaṃ kṛtaṃ saptavāraṃ śuddhaṃ bhavati gandhakam gandhakatailamprathamaḥ prakāraḥdevadālyamlaparṇī vā nāraṅgaṃ vātha dāḍimam  k mātuluṅgaṃ yathālābhaṃ dravamekasya cāharet gandhakasya tu pādāṃśaṃ ṭaṅkaṇaṃ dravasaṃyutam  k ātape tridinaṃ śuṣkaṃ dravaṃ deyaṃ punaḥ punaḥ dhuttūratulasīkṛṣṇalaśunaṃ devadālikā  k śigrumūlaṃ kākamācī karpūraṃ śaṃkhinīdvayam kṛṣṇāgaru ca kastūrī vandhyā karkoṭakī samam  k mātuluṅgarasaiḥ piṣṭvā kṣipederaṇḍatailake anena lohapātrasthaṃ bhāvayetpūrvagandhakam  k trivāraṃ kṣaudratulyaṃ tajjāyate gandhavarjitam idaṃ gandhakatailaṃ syātsarvayogeṣu yojayet  k dvitīyaḥ prakāraḥathavārkasnuhīkṣīrairvastraṃ lepyaṃ tu saptadhā gandhakaṃ navanītena piṣṭvā vastraṃ lipettu tām  k tadvartiṃ jvalitāṃ daṃśe dhṛtāṃ kuryādadhomukhīm tailaṃ patedadho bhāṇḍe grāhyaṃ yogeṣu yojayet  k gandhakasattvapātanamprathamaḥ prakāraḥgandhakastu kuberākṣītailena ciramarditaḥ dṛḍhaṃ prakaṭamūṣāyāṃ dhmātaḥ sattvaṃ vimuñcati  k dvitīyaḥ prakāraḥyadvā bhāṇḍodare kṣiptvā gandhakaṃ pūrvaśodhitam pidhāya tāmrapātreṇa tasmiñśītodakaṃ kṣipet  k mandaṃ prajvālya tadadho vahnimuṣṇaṃ jalaṃ haret evaṃ punaḥ punaḥ śītajalamūrdhvaṃ vinikṣipet  k gandhakasyāgnitaḥ sattvaṃ svarṇābhaṃ sarvakāryakṛt na cāsya sattvam ādadyāt sattvarūpo hi gandhakaḥ  k iti gandhakatattvajñāḥ kecidanye pracakṣate gandhakadrutiḥyadvā saṃcūrṇitaṃ gandhaṃ kaṭutailasamanvitam  k vastre nikṣipya tadvastraṃ kārayedvartikāṃ dṛḍhām tataḥ sūtreṇa saṃveṣṭya goghṛtena pariplutām  k saṃdaṃśenoddhṛtaṃ kṛtvā vartiṃ cādhaḥ pradīpayet pakvāmraphalasambhūtarasavarṇā bhaveddrutiḥ  k gandhakasya guṇāḥgandhakaḥ kaṭukaḥ pāke vīryoṣṇo vimalaḥ saraḥ visarpakuṣṭhakaṇḍūtikrimigulmakṣayāpahaḥ  k akṣirogapraśamano vṛṣyo viṣagadārtijit sarvasiddhiprado balyastridoṣaghno rasāyanaḥ  k haritālamharitālaṃ ca godantī tālakaṃ naṭamaṇḍanam girijālalitaṃ pītam atigandhaṃ biḍālakam  k haritālabhedāḥharitālaṃ dvidhā proktaṃ patrākhyaṃ piṇḍasaṃjñakam pattratālaka phys propertiessvarṇavarṇaṃ guru snigdhaṃ tanupattraṃ ca bhāsuram  k tatpattratālakaṃ proktaṃ bahupatraṃ rasāyanam piṇḍatālaka phys propertiesniṣpatraṃ piṇḍasadṛśaṃ svalpasattvaṃ tathā guru  k strīpuṣpaharaṇaṃ tattu guṇālpaṃ piṇḍatālakam aśuddhaharitālasevane doṣāḥvātaśleṣmapramehādikaram āyurnibarhaṇam  k tāpasphoṭāṅgasaṃkocaṃ haritālamaśodhitam haritālaśuddhiḥprathamaḥ prakāraḥtālakaṃ kaṇaśaḥ kṛtvā daśāṃśena tu ṭaṅkaṇam  k jambīrotthadravaiḥ kṣālyaṃ kāñjikaiḥ kṣālayetpunaḥ vastre caturguṇe baddhvā ḍolāyantre dinaṃ pacet  k sacūrṇenāranālena dinaṃ kūṣmāṇḍajai rasaiḥ svedyaṃ vā śālmalītoyaistālakaṃ śuddhimāpnuyāt  k dvitīyaḥ prakāraḥmadhutulye ghanībhūte kaṣāye brahmamūlaje trivāraṃ tālakaṃ bhāvyaṃ piṣṭvā mūtretha māhiṣe  k utpalairdaśabhirdeyaṃ puṭaṃ kuryātpunaḥ punaḥ evaṃ dvādaśadhā pācyaṃ śuddhaṃ yogeṣu yojayet  k tṛtīyaḥ prakāraḥtālakaṃ poṭṭalaṃ baddhvā sacūrṇe kāñjike pacet dolāyantreṇa yāmaikaṃ tataḥ kūṣmāṇḍaje rase  k tilataile pacedyāmaṃ yāmaṃ ca triphalājale evaṃ yantre caturyāmaṃ pācyaṃ śudhyati tālakam  k tālakasattvapātanamprathamaḥ prakāraḥlākṣā rājī tilāḥ śigru ṭaṅkaṇaṃ lavaṇaṃ guḍam tālakārghyeṇa saṃmardya chidramūṣāṃ nirodhayet  k puṭetpātālayantreṇa sattvaṃ patati niścayam dvitīyaḥ prakāraḥtālakaṃ mardayeddugdhaiḥ sarpākṣyā vā kaṣāyakaiḥ  k pūrvavajjanayetsattvaṃ chidramūṣānirodhitam tṛtīyaḥ prakāraḥlākṣā rājī guḍaṃ śigru ṭaṅkaṇaṃ lavaṇaṃ tilāḥ  k ebhistulyaṃ sattvatālaṃ mardayed ravidugdhakaiḥ dinaṃ vā vajriṇīdugdhaiḥ kūśmāṇḍasya dravaiśca vā  k tena kalkena liptvāntaśchidramūṣāṃ nirodhayet puṭādvā dhamanāt sattvaṃ grāhyaṃ pātālayantrake  k caturthaḥ prakāraḥtālakādaṣṭamāṃśena deyaṃ sūtaṃ ca ṭaṅkaṇam kūśmāṇḍasya rasaiḥ snuhyāḥ kṣīrair mardyāddinatrayam  k tadgolaṃ chidramūṣāyāṃ grāhyaṃ sattvaṃ ca pūrvavat pañcamaḥ prakāraḥbhāgāḥ ṣoḍaśa tālasya viṣapāradaṭaṅkaṇāḥ  k śvetābhravaṅgayoścūrṇaṃ pratibhāgaṃ vimiśrayet samaṃ snuhyarkapayasā mardayeddivasadvayam  k tadgolaṃ kācakupyantaḥ kṣiptvā tāṃ kācakūpikām sarvatoṅgulamānena limpedvastre mṛdā dṛḍham  k śuṣkāṃ tāṃ vālukāyantre śanairmandāgninā pacet śuṣke drave nirudhyātha samyaṅmṛllavaṇairmukham  k caṇḍāgninā pacedyāvattāvaddvādaśayāmakam svāṅgaśītaṃ samuddhṛtya bhittvā kūpīṃ samāharet  k ūrdhvalagnaṃ tālasattvaṃ sphaṭikopalasannibham ṣaṣṭhaḥ prakāraḥbhāvitaṃ snukpayaḥ siktaṃ snuhīdrāvairdvisaptadhā  k tilasarṣapaśigrūṇi lavaṇaṃ mitrapañcakam ebhistulyaṃ śuddhatālaṃ dinamekaṃ vimardayet  k bhūdhare chidramūṣāntardhmātaṃ sattvaṃ vimuñcati tālakasya guṇāḥtālakaṃ śodhitaṃ śreṣṭhaṃ kuṣṭhamṛtyujarāpaham  k saubhāgyasaugandhyakaraṃ paramāyurvivardhanam manaḥśilāmanaḥśilā syātkunaṭī nāgāsyā raktagandhakaḥ  k nepālikā nāgajihvā kalyāṇī saptanāmakā manaḥśilābhedāḥmanaḥśilā tridhā proktā śyāmāṅgī kaṇavīrakā  k khaṇḍākhyā caiva tadrūpaṃ vivicya parikalpyate śyāmā raktā kharāṅgā ca bhārāḍhyā śyāmikā matā  k tejasvinī ca nirbhārā tāmrābhā kaṇavīrakā cūrṇībhūtātiraktāṅgī sabhārā khaṇḍapūrvikā  k uttaroktā guṇaiḥ śreṣṭhā bhūrisattvā prakīrtitā aśuddhamanaḥśilāsevāyāṃ doṣāḥaśmarīṃ mūtrakṛcchraṃ ca mandāgniṃ malabaddhatām  k karoti kuṣṭhaṃ tāpaṃ ca śuddhihīnā manaḥśilā manaḥśilāśuddhiḥajāmūtraistryahaṃ pacyāddolāyantre manaḥśilām  k saptadhā dadhyajāpittairgharme tāpyaṃ viśuddhaye jīvantībhṛṅgarāḍraktāgastyadrāvairmanaḥśilām  k dolāyantre pacedyāmaṃ yāmaṃ chāgotthamūtrakaiḥ kṣālayedāranālena sarvayogeṣu yojayet  k agastyasya rase bhāvyā saptāhācchodhitā śilā manaḥśilāsattvapātanamprathamaḥ prakāraḥtālavacca śilāsattvaṃ pātanaṃ śodhanaṃ tathā  k gomāṃsair mātuluṅgāmlair dinaṃ bhāvyā manaḥśilā tāṃ raktapītapuṣpāṇāṃ rasaiḥ pītaiśca bhāvayet  k dinānte mardayedyāmaṃ mitrapañcakasaṃyutam gulikāṃ kācakūpyantaḥ kṣiptvā tāṃ kācakūpikām  k sarvatoṅgulamānena limpedvastramṛdā dṛḍham śuṣkāṃ tāṃ vālukāyantre śanairmandāgninā pacet  k śuṣke drave nirudhyātha samyaṅmṛllavaṇairmukham caṇḍāgninā pacedyāvattāvaddvādaśayāmakam  k svāṅgaśītaṃ samuddhṛtya bhittvā kūpīṃ samāharet ūrdhvalagnaṃ śilāsattvaṃ bālārkasadṛśopamam  k dvitīyaḥ prakāraḥagastyaśigrujaistoyais tryahaṃ bhāvyā manaḥśilā tālakauṣadhayogena sattvaṃ hemanibhaṃ bhavet  k manaḥśilāyā guṇāḥmanaḥśilā kaṭūṣṇā ca satiktā kaphavātajit kaṇḍūtikṣayakāsaghnī viṣabhūtāgnimāndyahṛt  k mākṣikammākṣikaṃ madhudhātu syānmākṣīkaṃ hemamākṣikam tāpyaṃ ca tāpijaṃ tārkṣyaṃ tāpīdeśasamudbhavam  k mākṣikabhedāḥmākṣīkaṃ dvividhaṃ hemamākṣikaṃ tāramākṣikam tatrādyaṃ mākṣikaṃ kānyakubjotthaṃ svarṇasannibham  k tapatītīrasambhūtaṃ pañcavarṇaṃ suvarṇavat pāṣāṇabahalaḥ proktastāpyākhyosau guṇātmakaḥ  k suvarṇākārabhedācca pratyekaṃ tatpunastridhā kādambaṃ kāravellākhyaṃ taṇḍulīyakasaṃjñakam  k aśuddhamākṣikasevane doṣāḥprāṇaviṣṭambhadaurbalyavahnisādākṣirogakṛt mākṣikaṃ mārayatyeva śuddhihīnaṃ surārcite  k mākṣikaśuddhiḥprathamaḥ prakāraḥmākṣikaṃ naramūtreṇa kvāthaiḥ kaulutthakodbhavaiḥ vetasenāmlavargeṇa ṭaṅkaṇena kaṭutrikaiḥ  k ḍolāyantre dinaṃ pācyaṃ sūraṇasyaiva madhyagam dinaṃ rambhādravaiḥ pacyāduddhṛtaṃ peṣayed ghṛtaiḥ  k eraṇḍatailasaṃyuktaiḥ puṭe pacyanviśodhayet dvitīyaḥ prakāraḥmākṣikasya trayo bhāgā bhāgaikaṃ ṭaṅkaṇasya ca  k mātuluṅgadravairvātha jambīrotthadravaiḥ pacet lohapātre pacettāvadyāvatpātraṃ sulohitam  k tāmravarṇamayo vāpi tāvacchudhyati mākṣikam tṛtīyaḥ prakāraḥagastipuṣpaniryāsaiḥ śigrumūlaṃ nigharṣayet  k dravaiḥ pāṣāṇabhedyāśca peṣyam ebhiśca mākṣikam tadvaṭīṃ cātha mūṣāyāṃ daśabhirutpalaiḥ puṭet  k punaḥ punaśca piṣṭvātha puṭaiḥ ṣaḍbhirviśudhyati caturthaḥ prakāraḥkṣaudrakṣīrāranālāśca aṣṭabhāgāḥ pṛthak pṛthak  k gavyaṃ takraṃ caturbhāgaṃ bhāgaḥ kaulutthajo rasaḥ sarvaṃ sampūrayed bhāṇḍe bhāgaikaṃ mākṣikaṃ pacet  k ḍolāyantreṇa mṛdvagnau yāmamātraṃ punaḥ pacet uddhṛtya mātuluṅgāmlaiḥ piṣṭvā daśabhirutpalaiḥ  k puṭe punaḥ punaḥ kuryādevaṃ dvādaśavāsaram śuddhaṃ bhavati mākṣīkaṃ sarvayogeṣu yojayet  k pañcamaḥ prakāraḥmākṣikaṃ kaṇaśaḥ kṛtvā jālinīmeghanādayoḥ piṇḍe nikṣipya vipaceddolāyantre kulutthaje  k kvāthe tacchuddhatāṃ yāti praśastaṃ lohamāraṇe ṣaṣṭhaḥ prakāraḥtaile takre gavāṃ mūtre kaulutthe vāmlakāñjike  k mākṣikaṃ śodhayetprājño giridoṣanivṛttaye saptamaḥ prakāraḥkulutthakodravakvāthanaramūtrāmlavetasaiḥ  k ṭaṅkaṇenāmlavargeṇa kaṭukatritayena vā ḍolāyantre dinaṃ pācyaṃ sūraṇakandamadhyagam  k dinaṃ rambhādravaiḥ pācyaṃ dhmātamuddhṛtya peṣitam eraṇḍatailasarpirbhyāṃ puṭaiḥ śudhyati mākṣikam  k aṣṭamaḥ prakāraḥsuvarṇavarṇavimalaṃ tāpyaṃ vā kaṇaśaḥ kṛtam punarnavāyāḥ kalkasthaṃ kaulutthe svedayedrase  k saindhavair bījapūrāktairyuktaṃ vā poṭṭalīkṛtam ḍolāyantre dinaṃ svedyaṃ śuddhimāyāti niścitam  k mākṣikasattvapātanavidhiḥprathamaḥ prakāraḥgodugdhaiśca snuhīkṣīrair bhāvyameraṇḍatailakaiḥ mākṣikaṃ dinamekaṃ tu marditaṃ vaṭakīkṛtam  k abhravaddhamane satvaṃ sasyakasyāpyayaṃ vidhiḥ dvitīyaḥ prakāraḥdolāyantre sāranāle mākṣikaṃ svedayeddinam  k cūrṇitaṃ madhusarpirbhyāṃ lohapātre paceddinam ādāya bhāvayed gharme vajrīkṣīrairdināvadhi  k gṛhadhūmair ghṛtaiḥ kṣaudraiḥ saṃyuktair mardayeddinam andhamūṣāgataṃ dhmātaṃ sattvaṃ guñjānibhaṃ bhavet  k tṛtīyaḥ prakāraḥkadalīkandatoyena mākṣikaṃ śatadhātape bhāvitaṃ pācayedyāmaṃ sājyairvātāritailakaiḥ  k pūrvavaddhamanāt sattvam indragopasamaṃ bhavet caturthaḥ prakāraḥsnuhyarkapayasā stanyair mākṣikaṃ mardayeddinam  k kaṅkuṣṭhaṃ ṭaṅkaṇaṃ caiva pratipādāṃśamiśritam mūkamūṣāgataṃ dhmātaṃ satvaṃ maṇinibhaṃ bhavet  k pañcamaḥ prakāraḥkadalīkandatulasījambīrāṇāṃ dravaiḥ kramāt bhāvayenmākṣikaṃ ślakṣṇaṃ pratidrāveṇa saptadhā  k ruddhvā dhmāte patet sattvaṃ śukatuṇḍanibhaṃ śubham ṣaṣṭhaḥ prakāraḥmūtravargāmlavargābhyāṃ dvisaptāhaṃ vibhāvayet  k mākṣīkaṃ tīvragharmeṇa dinamamlaiśca mardayet mitrapañcakasaṃyuktaṃ vaṭīkṛtya dhamed dṛḍham  k vyomavadvaṅkanālena sattvaṃ śulbanibhaṃ bhavet saptamaḥ prakāraḥsnuhīkṣīrair gavāṃ kṣīrair bhāvyam eraṇḍatailakaiḥ  k mākṣikaṃ pañcamitrāktaṃ saptāhānte vaṭīkṛtam pūrvavadvidhamettena sattvaṃ lākṣānibhaṃ bhavet  k aṣṭamaḥ prakāraḥstanyaiḥ kaṅkuṣṭhakaiścaiva kadalītoyasaṃyutaiḥ mitrapañcakasaṃyuktairmākṣikaṃ dinasaptakam  k bhāvitaṃ mardayedyāmaṃ dinaṃ vātāritailakaiḥ mṛdvagninā pacettāvadyāvaddravati golakam  k sattvaṃ kiṃśukapuṣpābhaṃ vyomavaddhamanādbhavet vimalānāṃ ca sarveṣāṃ sasyakasyāpyayaṃ vidhiḥ  k navamaḥ prakāraḥsaṃcūrṇya mākṣikaṃ śuddhaṃ mardyamamlena kenacit kṣālayedāranālena hyadhaḥsthaṃ svarṇacūrṇavat  k jārayettatsamāhṛtya dhamet sattvaṃ vimuñcati yojayedvāpane cedaṃ bījānāṃ yatra yatra vai  k daśamaḥ prakāraḥkadalīpatrajairnīrairmākṣikaṃ bhāvayeddrutam gandharvatailamadhvājyaiḥ pakvamekadinaṃ tataḥ  k tattāpyaṃ vajramūṣāyāṃ pakvāyāṃ nikṣipettataḥ lohasaṃdhānakaraṇaṃ tatsamaṃ tatra nikṣipet  k dṛḍhaṃ pramūkamūṣāyāṃ koṣṭhikāyāṃ niveśayet aṅgāraiḥ khadirodbhūtair dhamedbhastrādvayena vai  k vaṅkanālayujā sattvaṃ tāpyasya patati dhruvam ekādaśaḥ prakāraḥmāṇivandhyaṃ vaiṣṇavaṃ ca gṛhṇīyātsamabhāgataḥ  k phalapūrarasaiḥ piṣṭvā sampuṭe sudṛḍhaṃ kṣipet samyagliptvā vanodbhūtaiśchāṇakaiḥ puṭayettataḥ  k kukuptotthaṃ tadākṛṣyaṃ svāṃgaśītaṃ pramardayet phalapūrarasaiḥ pakvairmardayitvātha pūrvavat  k puṭanaṃ chagaṇenaiva tāvatkuryādvicakṣaṇaḥ yāvattatpuṭitaṃ kalkaṃ phalapūrāmlamarditam  k śāṇottejitanistriṃśaliptaṃ tattāmratām iyāt itthaṃ śuddhaṃ ca garuḍaṃ ṭaṅkaṇaṃ nīrajaṃ rasam  k ghṛtena madhunā yuktaṃ saguḍaṃ guñjayā samam prāgvanmūṣāgataṃ kṛtvā dhamettat khadirāgninā  k mṛdusattvaṃ nāgasamam indragopakasannibham patatyeva na saṃdehaḥ sarvajñavacanaṃ tathā  k śukladīptiraśabdaśca yadā vaiśvānaro bhavet tadā tu sattvaṃ patitaṃ jānīyānnānyathā kvacit  k mākṣikasya guṇāḥkaṣāyatiktamadhuraṃ kaṭukaṃ mākṣikadvayam uṣṇaṃ rasāyanaṃ kuṣṭhaśoṣahidhmāvamipraṇut  k mākṣīkadhātuḥ sakalāmayaghnaḥ prāṇo rasendrasya paraṃ hi vṛṣyaḥ durmelalohadvayamelakaśca guṇottaraḥ pūrvarasāyanāgryaḥ  k abhrakamutpattyādi ghanasyādau kathitaṃ tadrasāyane adhunā sampravakṣyāmi tatkriyās tadguṇānapi  k abhrakabhasmavidhiḥprathamaḥ prakāraḥdhānyābhrakaṃ meghanādadravaiḥ saṃmardayed dinam śatāṃśaṃ ṭaṅkaṇaṃ dattvā tato gajapuṭe pacet  k mustāsūraṇavarṣābhūrasair vyastaiḥ puṭaṃ tridhā kāsamardarasaiḥ pañca varāgomūtrakairapi  k nyagrodhasya jaṭākvāthair mardyaṃ daśapuṭaṃ punaḥ ṣaṭ ca jambīranīreṇa gokṣīreṇa puṭatrayam  k peṣaṇaṃ gharmapākaṃ ca sthālīpākaṃ puṭaṃ kramāt kuryāccatvāri karmāṇi ṭaṅkaṇaṃ ca puṭe puṭe  k niścandraṃ jāyate hyabhraṃ sarvayogeṣu yojayet ayaṃ sāmānyasaṃskāro viśeṣastu nigadyate  k bhasmīkaraṇe viśiṣṭasaṃskāraḥniścandrakaṃ mṛtavyoma sāmānyasaṃskṛtam tattadrogaharadravyakvāthaiḥ piṣṭvā puṭe pacet  k yantraistriḥ saptadhā kuryāttattadrogaharaṃ bhavet ayaṃ viśeṣasaṃskārastattadrogaharo bhavet  k pūrvāhne peṣaṇaṃ kāryaṃ madhyāhne gharmapācanam sāyāhne sthālikāpākaṃ kuryād rātrau puṭaṃ kramāt  k saṃskāraḥ pañcadhā prokto ghanasya parameśvari dhānyābhrakaraṇaṃ sattvapātanaṃ nirmalakriyā  k sumṛtīkaraṇaṃ caiva tvamṛtīkaraṇaṃ tathā māraṇe ghanasattvasya ghanapatrasya māraṇe  k kramācchreṣṭhatamau proktau śastau daradaṭaṅkaṇau dvitīyaḥ prakāraḥmustākvāthena dhānyābhraṃ pañcaviṃśatpuṭe pacet  k gomūtraiśca tathā kvāthaistriphalāyāḥ sureśvari kāsamardadravairekaṃ gokṣīreṇa puṭaṃ tridhā  k niścandraṃ jāyate hyabhraṃ sarvayogeṣu yojayet viśeṣasaṃskārayutaṃ tattadrogaharaṃ bhavet  k tṛtīyaḥ prakāraḥdhānyābhrakasya bhāgaikaṃ bhāgau dvau ṭaṅkaṇasya ca piṣṭvā tadandhamūṣāyāṃ ruddhvā tīvrāgninā dhamet  k svabhāvaśītalaṃ cūrṇaṃ sarvayogeṣu yojayet viśeṣasaṃskārayutaṃ tattadrogaharaṃ bhavet  k caturthaḥ prakāraḥdhānyābhraṃ mardayedamlairgharme saṃsthāpayettataḥ puṭaṃ kuryāttatomlena secanaṃ mardanaṃ punaḥ  k viṃśadvāraṃ tato dugdhe puṭanistabdham abhrakam kṣipettaṃ mardayeddugdhair dugdhe kṣiptvātape nyaset  k puṭaṃ triḥ saptavārāṇi kuryādevaṃ punaḥ punaḥ taṇḍulaṃ vajravallī ca tālamūlī punarnavā  k śārṅgerī maricaṃ caiva balā ca payasā saha pūrvābhraṃ peṣayedetaiḥ pratyekaiśca tryahaṃ tryaham  k kṣiptvātape puṭe pacyātpratyekena punaḥ punaḥ evaṃ niścandrakaṃ vyoma kajjalābhaṃ mṛtaṃ bhavet  k pañcamaḥ prakāraḥdhānyābhrakasya śuṣkasya daśāṃśaṃ maricaṃ kṣipet peṣayedamlavargeṇa amlairbhāvyaṃ dinatrayam  k tacchuṣkaṃ sampuṭe dhāmyaṃ khadirāṅgārakairdṛḍham ūrdhvapātre nivāryātha siñcedamlena kena tam  k dhānyaṃ tatraiva ṣaḍvāramamlaiḥ siñcyātpunaḥ punaḥ agastyaśigruvarṣābhūmūlapatrabhavai rasaiḥ  k piṣṭvābhraṃ secayettena ṣaḍdhā dhāmyaṃ ca secayet sitāmadhvājyagokṣīrais taddhautaṃ peṣyamabhrakam  k ruddhvā ṣaḍbhiḥ puṭaiḥ pācyaṃ piṣṭvā caiva punaḥ punaḥ matsyākṣyāścaikavīrāyā dravaiḥ piṣṭvā tridhā pacet  k evaṃ gajapuṭaiḥ pācyaṃ niścandramayate bhrakam pattrābhrakasya sindūraṃ sarvayogeṣu yojayet  k ṣaṣṭhaḥ prakāraḥdhānyābhraṃ mardayedyāmaṃ matsyākṣīsvarasaistataḥ pacedgajapuṭairevaṃ saptadhā tulasīrasaiḥ  k kokilākṣarasaiḥ sapta kumārīsvarasaistathā śvetadūrvārasaistadvadvyāghrīkandarasaistathā  k punarnavārasaiḥ sapta tadvat pañcāmṛtais tataḥ niścandraṃ jāyate hyabhraṃ sarvayogeṣu yojayet  k saptamaḥ prakāraḥdhānyābhraṃ ṭaṅkaṇaṃ tulyaṃ gomūtraistulasīdravaiḥ vākucyā sūraṇairnālyā dinaṃ piṣṭvā puṭe pacet  k dravaiḥ punaḥ punaḥ piṣṭvā dinānteṣu puṭe pacet  k ruddhvā ruddhvā puṭaistvevaṃ niścandraṃ cābhrakaṃ bhavet aṣṭamaḥ prakāraḥpiṣṭvā sāmlāranālena peṭālīmūlajatvacam  k taddravairmardayedabhraṃ dinaṃ gajapuṭe pacet evaṃ saptapuṭaṃ kāryaṃ dadhnā ca puṭasaptakam  k yavaciñcādravaistadvanniścandraṃ jāyatebhrakam navamaḥ prakāraḥdhānyābhrakaṃ ravikṣīrai ravimūladravaiśca vā  k mardyaṃ mardyaṃ puṭe pacyātsaptadhā mriyate dhruvam daśamaḥ prakāraḥdhānyābhrakaṃ tuṣāmlāntarātape sthāpayeddinam  k yāmaṃ mardyaṃ tu tadgolaṃ ruddhvā gajapuṭe pacet evaṃ kārpāsatoyāntaḥ sthāpyaṃ pācyaṃ puṭe pacet  k evaṃ gokṣīramadhyasthaṃ sthāpyaṃ peṣyaṃ puṭe pacet paścādamlaiśca gokṣīraiḥ kārpāsaiśca punaḥ punaḥ  k gharmapākaṃ mardanaṃ ca sthālīpākaṃ puṭaṃ kramāt ekaviṃśatpuṭe prāpte niścandraṃ jāyatebhrakam  k sarveṣāṃ ghātitābhrāṇām amṛtīkaraṇe vidhiḥ abhrakasya guṇāḥabhrakaṃ gaganaṃ bhṛṅgaṃ bahuputram umābhavam  k patrābhrakasya sindūramamṛtaṃ paramaṃ hitam tridoṣaghnaṃ balakaraṃ vṛṣyamārogyadaṃ śuci  k sarvarogaharaṃ saumyaṃ viṣaghnaṃ ca rasāyanam cinnabar synonymshiṅgulo daradaṃ cūrṇapāradaśca rasodbhavaḥ  k rasagarbhaḥ suraṅgaśca lohaghnaḥ siddhipāradaḥ cinnabar subtypeshiṅgulastrividho jñeyaścarmāraḥ śukatuṇḍakaḥ  k haṃsapādaśca tatrādyaṃ tārakarmaṇi yojayet adhamaṃ taṃ vijānīyācchukatuṇḍaṃ ca madhyamam  k hematārakriyāmārge yojayetparameśvari haṃsapādo mahāśreṣṭhaḥ sarvakarmakaro hi saḥ  k tasya sattvaṃ sūta eva daradasya tribhedataḥ śukatuṇḍa phys propertieshemakiṭṭasya sadṛśastadrūpas tīkṣṇamārakaḥ  k carmārastīkṣṇarūpaḥ syātsuprītaḥ śukatuṇḍakaḥ haṃsapāda propertiesjapākusumasaṅkāśo haṃsapādo mahottamaḥ  k rasāyane sarvasūtaharaṇe sarvarañjane lohānāṃ māraṇe śreṣṭho varṇotkarṣaṇakarmaṇi  k rasakasya tathā rāgabandhe dhaureyakaḥ smṛtaḥ maladoṣādikaṃ nāsti sarvakāryeṣu pūjyate  k hiṅgulaśuddhiḥmeṣīkṣīreṇa daradamamlavargaiśca bhāvitam saptavāraṃ prayatnena śuddhimāyāti niścitam  k hiṅgulasattvapātanamdaradaṃ pātanāyantre pātitaṃ ca jalāśaye sattvaṃ sūtakasaṅkāśaṃ vimuñcati na saṃśayaḥ  k hiṅgulasya guṇāḥye guṇāḥ pārade proktāste guṇāḥ santi hiṅgule navajvaraharaḥ proktaḥ sampātajvaranāśanaḥ  k gairikamgairikaṃ giridhātuḥ syādraktadhāturgavedhukam gairika subtypesgairikaṃ dvividhaṃ proktaṃ tatrādyaṃ svarṇagairikam  k pāṣāṇagairikaṃ cānyatpūrvaṃ śreṣṭhatamaṃ guṇaiḥ gairikasya guṇāḥśoṇitaṃ masṛṇaṃ snigdhaṃ svādu vṛṣyaṃ himaṃ laghu  k cakṣuṣyaṃ raktapittaghnaṃ viṣahidhmāvamipraṇut tāpajvaraharaṃ śreṣṭhaṃ hemaghnaṃ raktagairikam  k pāṣāṇagairika phys propertiespāṣāṇagairikaṃ proktaṃ kaṭhinaṃ tāmravarṇakam capalaḥdehavedhī lohavedhī capalā rasabandhinī  k capalā bahubhedā ca sarvalohasvarūpataḥ hemastāro ravimayaḥ sīsātmā vaṅgarūpadhṛk  k tīkṣṇarūpaḥ kāṃsyarūpo rakto viṣamayastathā capalasvarūpamsattvalohasvarūpāste viṣo haritalohabhāk  k viṣākhyaṃ capalaṃ prāpya nirjīve tasya dāpayet puṭenāraṇyajaiś chāṇaiḥ sadhūmaṃ sarvathā tyajet  k naśyeta tasya dhūmaṃ vai sparśanaṃ dūratastyajet aśanāttasya saṃsparśānmriyate sadya eva hi  k dhūmāvalokanācchīrṣapīḍā saṃjāyate jvaraḥ evaṃ dattapuṭe śānte gṛhṇīyāccapalaṃ tataḥ  k capalasya guṇāḥtasya saṃsparśamātreṇa hīrako mriyate kṣaṇāt sarveṣāṃ capalānāṃ vai svabhāvaḥ samudāhṛtaḥ  k vaṅgastambhe nāgarāje krame vātīva śasyate sarvalohāni kurvanti suvarṇaṃ tārameva ca  k yuktyātha śodhitaḥ sūte vinā bījaṃ ca vā tathā śataṃ vāpi sahasraṃ vā lakṣaṃ koṭiṃ ca vedhayet  k vajreṇa rasarājena bījena ca samāśritā dhūmato vedhayellohān rasajīrṇaḥ svayaṃ galet  k niṣpatya tena dehasya capalena mahātmanā śilājatuaśmajaṃ girijaṃ śailamaśmalākṣā śilājatu  k śilājatu subtypesśilādhāturdvidhā prokto gomūtrādyo rasāyanam karpūrapūrvakaścānyastatrādyo dvividhaḥ smṛtaḥ  k sasattvaścaiva niḥsattvastayoḥ pūrvo guṇādhikaḥ grīṣme tīvrārkataptebhyaḥ pādebhyo himabhūbhṛtaḥ  k svarṇarūpyākagarbhebhyaḥ śilādhātur viniḥsaret śilājatorguṇāḥsvarṇagarbhagirer jātaṃ japāpuṣpanibhaṃ guru  k sasattvaṃ svādu paramaṃ paramaṃ tadrasāyanam rūpyagarbhagirerjātaṃ madhuraṃ pāṇḍuraṃ guru  k śilājaṃ pāṇḍurogaghnaṃ viśeṣātpittarogajit tāmragarbhagirerjātaṃ nīlavarṇaṃ ghanaṃ guru  k śilājaṃ kaphavātaghnaṃ tīkṣṇoṣṇaṃ dīpanaṃ param vahnau kṣiptaṃ bhavedyattalliṅgākāraṃ hyadhūmakam  k salilepyavalīnaṃ ca tatsiddhaṃ hi śilājatu gomūtragandhi kṛṣṇaṃ guggulukābhaṃ saśarkaraṃ mṛtsnam snigdhamanamlakaṣāyaṃ mṛdu guru ca śilājatu śreṣṭham  k sarvaṃ ca tiktakaṭukaṃ svādu nātyuṣṇaśītalam  k vṛṣyaṃ tridoṣajidbhedi cakṣuṣyaṃ ca rasāyanam kṣayaśophodarārśoghnaṃ mehamūtragrahāpaham  k nūnaṃ sajvarapāṇḍuśophaśamanaṃ mehāgnimāndyāpahaṃ medaśchedakaraṃ ca yakṣmaśamanaṃ mūlāmayonmūlanam plīhavināśanaṃ jaṭharahṛcchūlaghnam āmāpahaṃ sarvatvaggadanāśanaṃ kimaparaṃ dehe ca lohe hitam  k rasoparasasūtendraratnaloheṣu ye guṇāḥ vasanti te śilādhātau jarāmṛtyujigīṣayā  k bhūnāgaḥbhūnāgaḥ kṣitināgaśca bhūlatā raktajantukaḥ kṣitijaḥ kṣitijantuśca viṣaghno raktatuṇḍakaḥ  k yāsāṃ chede na raktaṃ prabhavati satataṃ prāyaśo raktabhūmau saṃgrāhyā bhūlatāstā viṣaharadhanadaṃ pātayettāsu sattvam tadyuktyā pāradendraścarati yadi samaṃ sāraṇāyantrayogaiḥ baddhoyaṃ koṭivedhī samaravirajate yojayedbhāskare vā  k bhūnāgasattvasya guṇāḥsattvaṃ bhūnāgajaṃ kṣvelayakṣarākṣasamṛtyujit sarvavaśyakaraṃ sarvarogaghnaṃ ca rasāyanam  k rasendre jāraṇākarmajāritaṃ koṭivedhakṛt suvarṇādīni lohāni raktāni grasati kṣaṇāt  k bhūnāgasattvapātanamprathamaḥ prakāraḥraktabhūjātabhūnāgamṛttikāṃ kṣālayejjalaiḥ yāvat sattvāvaśeṣaṃ syād dhautasattvaṃ tadeva hi  k mitrapañcakayuktaṃ tanmūṣāyāṃ dhamayed dṛḍham nirbhidya mūṣāṃ tatsattvaṃ gṛhītvā kiṭṭakaṃ punaḥ  k evaṃ trivāraṃ dhamanātsattvaśeṣaṃ samāharet dvitīyaḥ prakāraḥbhūnāgamṛttikāṃ bhāṇḍe bhūnāgaiḥ saha nikṣipet  k ṣaṇmāsāntaṃ samāntaṃ vā jalaiḥ siñcenmuhurmuhuḥ asya sattvaṃ vidhānena gṛhṇīyād abhrasattvavat  k tṛtīyaḥ prakāraḥraktabhūmijabhūnāgān pañjarasthena barhiṇā bhakṣayettu śaratkāle nityaṃ tanmalamāharet  k lākṣāsarjarasaḥ sarjī guggulurmitrapañcakam ūrṇā kṣārāśca paṭavo nīlasarpendragopakau  k matsyaśca nīlasaraṭaḥ kūrmapṛṣṭhaṃ śaśāsthi ca mākṣīkaṃ śikhiśaṃkhatutthaṃ ca sarvāṃśaṃ barhiṇo malam  k sarvaṃ nikṣipya mūṣāyāṃ dhamet tīvrāgninā dṛḍham nirbhidya mūṣāṃ tatsattvaṃ gṛhītvā kiṭṭakaṃ punaḥ  k evaṃ trivāradhamanāt sattvaśeṣaṃ samāharet haridrāśmāharidrāśmā niśāgrāvaḥ pītāṅgaḥ pītakarṣaṇaḥ  k tatsattvakaṃ sitaṃ svarṇaṃ śreṣṭhaṃ rasarasāyane agnijāraḥagnijārogniniryāsopyagnigarbho gnijaḥ smṛtaḥ  k vaḍabāgnimalo jñeyo jarāyuścārṇavodbhavaḥ agnijvālognijāraśca proktaḥ sindhuplavo daśa  k sāmudrasyāgninakrasya jarāyurbahirujjhitaḥ saṃśuṣko bhānutāpena sognijāra iti smṛtaḥ  k jārābhaṃ dahati sparśātpicchilaṃ sāgarotplavam jarāyustaccaturvarṇaṃ śreṣṭhaṃ teṣu salohitam  k agnijārasya guṇāḥsyādagnijāraḥ kaṭukoṣṇavīryaḥ tundāmayaghnaḥ kaphavātahārī pittapradaḥ śoṇitasannipātaśūlādivātāmayanāśakaśca  k agnijāras tridoṣaghno dhanurvātādivātanut mardano rasavīryasya dīpano jāraṇastathā  k kharparī rasakamkharparī rasakaṃ tutthakharparyamṛtasambhavā rasako dvividhaḥ prokto darduraḥ kāravellakaḥ  k sadaṃśo darduraḥ prokto nirdaṃśaḥ kāravellakaḥ sattvapāte śubhaḥ pūrvo dvitīyaścauṣadhādiṣu  k ghanasattvanibhaṃ bāhye śubhaṃ hāridravattataḥ acchaṃ kharparavat tuttham uttamaṃ satodaram  k kharparyā guṇāḥrasakaḥ sarvadoṣaghnaḥ kaphapittavināśanaḥ cakṣūrogakṣayaghnaśca lohapāradarañjanaḥ  k nāgārjunena nirdiṣṭau rasasya rasakāvubhau śreṣṭhau siddharasau khyātau dehalohakarau parau  k rasaśca rasakaś cobhau yenāgnisahanau kṛtau dehalohamayīṃ siddhiṃ dāsyatastu na saṃśayaḥ  k kharparīsattvapātanamjayantītriphalācūrṇaṃ haridrāguḍaṭaṅkaṇam pādāṃśaṃ rasakasyedaṃ piṣṭvā mūṣāḥ pralepayet  k nalikāsampuṭaṃ baddhvā śoṣayed ātape khare grāhyaṃ pātālayantreṇa sattvaṃ dhmāte puṭetha vā  k kharparīśuddhiḥrajasvalārajomūtrai rasakaṃ bhāvayeddinam taireva dinamekaṃ tu mardayecchuddhimāpnuyāt  k mayūratutthammayūratutthaṃ tutthaṃ ca nīlāśmā tāmrabhasma ca mayūragrīvakaṃ kṣveḍanāśanaṃ sasyakaṃ priye  k mayūragrīvasaṅkāśaṃ ghṛṣṭe gokṣīrasannibham apsu ca plavate kṣiptametanmāyūratutthakam  k athavā śukapicchābhamantaḥ kāñcanabindubhiḥ aṅkitaṃ gharṣayettuttham āyase cāmlasaṃyute  k bhaved ayastāmranibham etanmāyūratutthakam mayūratutthaśuddhiḥviṣṭhayā mardayettutthaṃ mārjārakakapotayoḥ  k daśāṃśaṃ ṭaṅkaṇaṃ dattvā pācyaṃ mṛdupuṭe tataḥ puṭaṃ dadhnā puṭaṃ kṣaudrairdeyaṃ tutthaviśuddhaye  k mayūratutthasattvapātanamtutthaṃ ca ṭaṅkaṇaṃ caiva tulyaṃ ślakṣṇaṃ vimardayet mūṣāyāṃ taṃ vinikṣipya ruddhvā tīvrāgninā dhamet  k indragopanibhaṃ sattvaṃ patatyeva na saṃśayaḥ mayūratutthasya guṇāḥtutthaṃ kaṭukaṣāyoṣṇaṃ śvitranetrāmayāpaham  k viṣadoṣeṣu sarveṣu praśastaṃ kāntikārakam kaṅkuṣṭha synonymskaṅkuṣṭhaṃ kākakuṣṭhaṃ ca recakaṃ rāgadāyakam  k kaṅkuṣṭha subtypeskaṃkuṣṭhaṃ ca dvidhā proktaṃ hematārātmakaṃ tathā kaṅkuṣṭha medic propertiesvraṇajantujvaraghnaṃ ca śūlodāvartagulmahṛt  k girisindūrammahāgiriṣu cāllova pāṣāṇāntasthito rasaḥ śuṣkaḥ śoṇaḥ sa nirdiṣṭo girisindūrasaṃjñayā  k tridoṣaśamanaṃ bhedi rasabandhanakārakam dehalohakaraṃ netryaṃ girisindūramīritam  k ṭaṅkaṇamṭaṅkaṇaṃ ṭaṅkaṇakṣāro rasakṣāro rasādhikaḥ lohadrāvī rasaghnaśca subhago raṅgadaśca saḥ  k mālatītīrasambhūtaḥ kṣāraśreṣṭho navāhvayaḥ aśmarīmatisāraṃ ca nihanyātsthāvaraṃ viṣam  k rasasiddhikaraḥ prokto nāgārjunapuraḥsaraiḥ kampillakaḥiṣṭacūrṇasya saṅkāśaścandrikāḍhyotirekaḥ  k saurāṣṭradeśakhanijaḥ sa hi kampillako mataḥ pittavraṇādhmānavibandhanaghnaḥ śleṣmodarārtikrimigulmahārī mūlāmaśūlajvaraśophahārī kaṃpillako ricya malāpahārī  k vatsanābhiḥutpatyādi viṣasyādau kathitaṃ hi rasāyanam  k amṛtaṃ syādvatsanābho viṣam ugraṃ mahauṣadham garalaṃ maraṇaṃ nāgaḥ stokakaṃ prāṇahārakam  k sarvakuṣṭhaharaṃ proktaṃ sarvavyādhivināśanam sannipātādirogāṇāṃ vinivṛttikaraṃ priye  k kāsīsa synonymskāsīsaṃ dhātukāsīsaṃ kesaraṃ haṃsalomaśam śodhanaṃ pāṃśukāsīsaṃ śubhraṃ sattvāhvayaṃ matam  k kāsīsa subtypeskāsīsaṃ trividhaṃ śubhraṃ kṛṣṇaṃ pītamiti smṛtam kāsīsaṃ puṣpakāsīsaṃ hīrakāsīsamityatha  k pītaṃ kṛṣṇaṃ sitaṃ raktaṃ caturdheti pare jaguḥ kāsīsa medic propertieskāsīsamuṣṇaṃ sakṣārakaṣāyāmlaṃ satiktakam  k vātaśleṣmapraśamanaṃ cakṣuṣyaṃ rañjakaṃ param mūtrakṛcchrāśmarīkuṣṭhakaṇḍūvraṇaviṣāpaham  k gaurīpāṣāṇakaḥgaurīpāṣāṇakaḥ pīto vyaktadehaśca cūrṇakaḥ rasabandhakaraḥ snigdho doṣaghno rasavīryakṛt  k tuvarī phaṭakī cabhūmistuvarikā phullatuvarī rañjikā kṣitiḥ citrabhūś cīnakāraśca mañjiṣṭhārāgadāyinī  k khagastu phaṭakī dugdhapāṣāṇo netrarogahā karpūrākhyaśilādhātur mañjiṣṭhārāgarañjakaḥ  k podāraśṛṅgīsadalaṃ pītavarṇaṃ ca bhavedgurjaramaṇḍale arjunasya gireḥ pārśve jātaṃ podāraśṛṅgikam  k sīsasattvaṃ marucchleṣmaśamanaṃ puṅgadāpaham rasabandhanam utkṛṣṭaṃ keśarañjanamuttamam  k sindūra synonymssindūranāgagarbhe saimantikavīrapāṃsu nāgabhavam raktaṃ ca nāgareṇuḥ gaṇapatibhūṣā suraṅga ityākhyā  k saubhāgyaṃ caiva śṛṅgāraṃ maṅgalyam aruṇaṃ rajaḥ sindūra medic propertiessindūraṃ kaṭukaṃ tiktamuṣṇaṃ vraṇaviropaṇam  k kilāsaviṣakaṇḍūtivisarpaśamanaṃ param hiṅgule ye guṇāḥ santi te guṇāstimurau priye  k rasāñjanamrasāñjanaṃ rasodbhūtaṃ rasagarbhaṃ rasāgrajam rītyāṃ tu dhāmyamānāyāṃ tatkiṭṭaṃ tu rasāñjanam  k tadabhāve tu kartavyaṃ dārvīkvāthasamudbhavam kṛtakaṃ bālabhaiṣajyaṃ dārvīkvāthodbhavaṃ tathā  k dārvīkvāthabhavaṃ kaṇṭhavikāsi kṣiptam akṣṇi yat tad rasāñjanamuddiṣṭaṃ kaṣāyaṃ kaṭu tiktakam  k kiṃcid uṣṇaṃ kaphaharaṃ chedanaṃ lekhanaṃ laghu raktapittapraśamanaṃ netrarogavināśanam  k rasāñjanaṃ tārkṣyaśailaṃ jñeyaṃ varyañjanaṃ tathā rasanābhaṃ cāgnisāraṃ dvādaśāhvayakīrtitam  k nīlāñjanamnīlaṃ nīlāñjanaṃ caiva cakṣuṣyaṃ vārisambhavam kapotakaṃ ca kāpotaṃ samproktaṃ śakrabhūmijam  k śītaṃ nīlāñjanaṃ proktaṃ kaṭutiktakaṣāyakam cakṣuṣyaṃ kaphavātaghnaṃ viṣaghnaṃ ca rasāyanam  k sauvīrāñjanamsauvīramañjanaṃ snigdhamavaghṛṣṭaṃ śilātale añjanābhaṃ śilārūpametacchreṣṭham akṛtrimam  k sauvīramañjanaṃ caiva raktapittaharaṃ hitam viṣahidhmākṣirogaghnaṃ vraṇaśodhanaropaṇam  k srotoñjana synonymssrotodbhavaṃ srotanadībhavaṃ ca srotoñjanaṃ vāribhavaṃ tathānyam sauvīrasāraṃ ca kapotasāraṃ valmīkaśīrṣaṃ munisaṃmitāhvam  k valmīkaśikharākāraṃ bhaṅge nīlotpaladyutiḥ gharṣaṇe gairikacchāyaṃ srotoñjanamidaṃ bhavet  k srotoñjana medic propertiessrotoñjanaṃ śītakaṭukaṣāyaṃ krimināśanam rasāyanaṃ rase yojyaṃ stanyavṛddhikaraṃ param  k srotoñjanaṃ himaṃ snigdhaṃ tṛṣṇāhṛtsvādu lekhanam netryaṃ hidhmāvamicchardikaphapittāsrakopanut  k ahiphenamśrāntasya mathanākṣobhād vāsuker vadanotthitāḥ dvīpāntare patanti sma saviṣāḥ svedabindavaḥ  k yatra yatra patanti sma prarūḍhā gulmarūpataḥ teṣu jātaṃ tu niryāsamaphenaṃ bruvate janāḥ  k caturvidhamaphenaṃ syājjāraṇaṃ māraṇaṃ tathā dhāraṇaṃ sāraṇaṃ caiva kramādvakṣyāmi lakṣaṇam  k śvetaṃ tu jāraṇaṃ proktaṃ kṛṣṇavarṇaṃ tu māraṇam dhāraṇaṃ pītavarṇaṃ ca karburaṃ sāraṇaṃ tathā  k jāraṇaṃ jarayedannaṃ māraṇaṃ mṛtyudāyakam dhāraṇaṃ ca vayaḥstambhaṃ sāraṇaṃ malasārakam  k aphenaṃ sannipātaghnaṃ vṛṣyaṃ balyaṃ ca mohadam grahaṇīmatisāraṃ ca nāśayetṣaṇḍatāmapi  k puṣpāñjana synonymspuṣpāñjanaṃ puṣpaketuḥ kaustubhaḥ kusumāñjanam rītikaṃ rītikusumaṃ rītipuṣpaṃ ca puṣpakam  k puṣpāñjana medic propertiespuṣpāñjanaṃ hitaṃ proktaṃ pittahikkāpradāhanut nāśayed viṣakāsārtisarvanetrāmayāpaham  k śaṅkhaśaṅkhorṇavabhavaḥ kambur jalajaḥ pāvanadhvaniḥ kuṭilontarmahānādaḥ śvetapītaḥ sunādakaḥ  k sasvano dīrghanādaśca bahunādo harapriyaḥ kṣullakaḥ kṣudraśaṅkhaḥ syācchaṃbūko nakhaśaṅkhakaḥ  k śaṅkhaḥ kaṭurasaḥ śītaḥ puṣṭivīryabalapradaḥ gulmaśūlakaphaśvāsanāśano viṣadoṣahā  k kṣullakaḥ kaṭukaḥ snigdhaḥ śūlahārī ca dīpanaḥ śuktir muktāprasūścaiva mahāśuktiśca śuktikā  k muktāsphoṭastautikastu mauktikaprasavā ca sā jñeyā mauktikasūścaiva muktāmātā tathā smṛtā  k muktāśuktiḥ kaṭuḥ snigdhā śvāsahṛdrogahāriṇī śūlapraśamanī rucyā madhurā dīpanī parā  k jalaśuktiḥ kṣudraśuktiḥ krimisusphuṭikā ca sā jalaśuktiḥ kaṭuḥ snigdhā dīpanī gulmaśūlanut  k tathā viṣaharā rucyā pācanī baladāyinī kapardakapardako varāṭaśca kapardaśca varāṭikā  k carācaraścaro varyo bālakrīḍanakaśca sa pītābhā granthilā pṛṣṭhe dīrghavṛttā varāṭikā  k rasavaidyairvinirdiṣṭā sā carācarasaṃjñakā sārdhaniṣkabharā śreṣṭhā niṣkabhārā ca madhyamā  k pādonaniṣkabhārā ca kaniṣṭhā parikīrtitā pariṇāmādiśūlaghnī grahaṇīkṣayanāśanī  k kaṭūṣṇā dīpanī vṛṣyā netryā vātakaphāpahā rasendrajāraṇe proktā biḍadravyeṣu śasyate  k tadanye puṃvarāṭāḥ syur guravaḥ śleṣmapittalāḥ kapardaḥ kaṭutiktoṣṇaḥ karṇaśūlavraṇāpahaḥ  k gulmaśūlāmayaghnaśca netradoṣanikṛntanaḥ sābuṇisarvakṣāro bahukṣāraḥ samūhakṣārasābuṇiḥ  k stomakṣāro mahākṣāro malāriḥ kṣāramelakaḥ sarvakṣāram atikṣāraṃ cakṣuṣyaṃ bastiśodhanam  k udāvartakrimighnaṃ ca biḍavadvastraśodhanam navasārakarīrapīlukāṣṭheṣu pacyamāneṣṭakodbhavaḥ  k kṣārosau navasāraḥ syāccūlikālavaṇābhidhaḥ rasendrajāraṇaṃ lohadrāvaṇaṃ jaṭharāgnikṛt  k gulmaplīhāsyaśoṣaghnaṃ bhuktamāṃsādijāraṇam saurāṣṭrīgopittena śataṃ vārānsaurāṣṭrīṃ bhāvayettataḥ  k dhamitvā pātayetsatvaṃ krāmaṇaṃ cātiguhyakam ākhupāṣāṇamūṣakasyābhidhā pūrvaṃ pāṣāṇasyābhidhā tataḥ  k ākhupāṣāṇanāmāyaṃ lohasaṅkarakārakaḥ ākhugrāvā saro rūkṣo vamiśītajvarāpahaḥ  k tārakarmaṇi saṃpūjyo medodurmāṃsakṛntanaḥ sarjarasarālaḥ sarjarasaścaiva yakṣadhūpo gnivallabhaḥ  k deveṣṭaḥ śālaniryāsaḥ surabhir dhūpavallabhaḥ rālastu pañcadhā prokto raktaḥ pītaḥ sitositaḥ  k nānāvarṇaśca vijñeyaḥ kṛṣṇasteṣu guṇottaraḥ rālastu śiśiraḥ snigdhaḥ kaṣāyastiktako rase  k vātapittaharaḥ sphoṭakaṇḍūtivraṇanāśanaḥ gugguludānavendravijitānpurā surān bhraṣṭakāntidhṛtidhairyatejasaḥ vīkṣya viṣṇuramṛtaṃ kilāsṛjat gugguluṃ balavapurjayapradam  k marubhūmiṣu jāyante prāyaśaḥ purapādapāḥ  k bhānor mayūkhaiḥ saṃtaptā grīṣme muñcanti guggulum gugguluḥ pañcadhā prokto mahiṣākṣaśca nīlakaḥ  k padmastu kumudaścaiva suvarṇaḥ pañcamaḥ priye mahiṣākṣaśca nīlaśca dantināṃ guṇadāyakau  k vājināṃ kumudaḥ padmo narāṇāṃ svarṇavarṇakaḥ eraṇḍabījataile vā tilatailethavā ghṛte  k pañcatiktaśṛtaiḥ kvāthaiḥ śuddhiṃ kuryātsuguggulum dolāyantre pacettāvadyāvannirmalatā bhavet  k evaṃ viśuddhaṃ saṃgrāhyaṃ tattadyogeṣu yojayet piṭakāgaṇḍamālādyā naśyanti ca marudgadāḥ  k yavakṣārayavakṣāromṛtaḥ pākyo yavajo yavaśūkajaḥ yavaśūko yavāhvaśca yavapākyo yavārujaḥ  k yavakṣāraḥ kaṭūṣṇaśca kaphavātodarārtinut āmaśūlāśmarīkṛcchraviṣadoṣaharaḥ paraḥ  k sarjakṣārasadyaḥkṣāraḥ sarjikaśca kṣāraḥ sajjī suvarjikaḥ sarjīkaḥ kaṭurūkṣaśca tīkṣṇo vātakaphārtinut  k gulmānāhavamighnaśca mehajāṭhararogahṛt lavaṇakṣāraloṇāraṃ lavaṇotthaṃ lavaṇāsuraṃ ca lavaṇamedaśca  k jatujaṃ lavaṇakṣāraṃ lavaṇaṃ ca kṣāralavaṇaṃ ca loṇakakṣāram atyuṣṇaṃ tīkṣṇaṃ pittapravṛddhidam  k kṣāraṃ lavaṇam īṣacca vātagulmādiśūlanut vajrakakṣāravajrakaṃ vajrakakṣāraṃ kṣāraśreṣṭhaṃ vidārakam  k sāraṃ candanasāraṃ ca dhūmotthaṃ dhūmajaṃ gajāḥ vajrakakṣāram atyuṣṇaṃ tīkṣṇaṃ kṣāraṃ ca rodhanam  k gulmodarārtiviṣṭambhaśūlapraśamanaṃ param sāmudralavaṇasāmudrakaṃ tu sāmudraṃ sāmudralavaṇaṃ śivam  k sea salt medic propertiessāmudraṃ laghu hṛdyaṃ ca vāritāsṛjapittalam vidāhi kaphavātaghnaṃ dīpanaṃ rucikṛt priyam  k saindhavasaindhavaṃ syācchītaśivaṃ nādeyaṃ sindhujaṃ śivam śuddhaṃ śivātmakaṃ pathyaṃ māṇimanthaṃ navābhidham  k saindhavaṃ lavaṇaṃ vṛṣyaṃ cakṣuṣyaṃ dīpanaṃ ruci pūtaṃ nasyāttridoṣaghnaṃ vraṇadoṣavibandhajit  k saindhavaṃ dvividhaṃ jñeyaṃ sitaṃ raktamiti kramāt rasavīryavipākeṣu guṇāḍhyaṃ pūtanaṃ sitam  k kācalavaṇanīlakācodbhavaṃ kācatilakaṃ caiva kācasambhavam kākasauvarcalaṃ kācalavaṇaṃ pākyajaṃ smṛtam  k kācotthaṃ hṛdyagandhaṃ ca tatkālalavaṇaṃ tathā kuruvindaṃ kācamalaṃ katimaṃ ca caturdaśa  k kācākhyaṃ lavaṇaṃ rucyamīṣatkṣāraṃ sapittalam dāhadaṃ kaphavātaghnaṃ dīpanaṃ gulmaśūlahṛt  k biḍalavaṇabiḍaṃ ca biḍakaṃ khaṇḍaṃ kṛtakṣāraṃ ca āsuram supākyaṃ lavaṇaṃ khaṇḍaṃ dhūrtaṃ kṛtrimakaṃ daśa  k biḍam uṣṇaṃ salavaṇaṃ dīpanaṃ vātanāśanam rucyaṃ cājīrṇaśūlaghnaṃ gulmamehavināśanam  k sauvarcalasauvarcalaṃ ca rucakaṃ tilakaṃ hṛdyagandhakam akṣaṃ ca kṛṣṇalavaṇaṃ rucyaṃ kodravikaṃ tathā  k sauvarcala medic propertiessauvarcalaṃ laghu kṣāraṃ kaṭūṣṇaṃ gulmaśūlanut ūrdhvavātāmaśūlārtivibandhārocakaṃ jayet  k amlavetasaamlomlavetaso vedhī rasāmlo vītavetasaḥ vetasāraś cāmlasāraḥ śaravedhī ca vedhakaḥ  k nīlaśca bhedano bhedī rājāmlaścāmlabhedanaḥ amlāṅkuśo raktasāraḥ phalāmlaścāmlanāyakaḥ  k sahasravedhī vīrāmlo gulmaketur dharākṣidhā śaṅkhamāṃsādidrāvī syad dvidhā caivāmlavetasaḥ  k amlavetasamatyamlaṃ kaṣāyoṣṇāmavātajit kaphārśaḥsamagulmāmam arocakaharaṃ param  k kācakācas tuṣārasāraśca rasakhoṭamalāpahaḥ śṛṅgārī cābhradhārī ca sarvanetrāmayāpahā  k chagaṇapiṣṭakaṃ chagaṇaśchāṇamutpalaṃ ca vanotpalam kariṇḍopalaśāṭhī ca varaṭī chagaṇābhidhā  k rasalohadoṣahāri khyātaṃ tadbhasma duritasaṃhṛtaye aṅgāraśikhitrāḥ pāvakocchiṣṭā aṅgārāḥ koliśā matāḥ  k kokilāśceti cāṅgārā nirvāṇāḥ payasā vinā sikatāsikatā pravāhajanitā siktā pānīyacūrṇakā sūkṣmā  k sā vālukā śramaghnī saṃsekātsannipātaghnī uparasaśodhanakāsīsaṃ bhāvayed gharme dinaṃ jambīrajairdravaiḥ  k śudhyate ṭaṅkaṇaṃ gairī kaṅkuṣṭhaṃ ca varāṭikā śaṅkhaṃ nīlāñjanaṃ caiva pṛthak śodhyaṃ dine dine  k godugdhaistriphalākvāthair bhṛṅgadrāvaiḥ śilājatu mardayedāyase pātre dinaikaṃ tacca śudhyati  k meṣīkṣīreṇa daradamamlavargaiśca bhāvitam saptavāraṃ prayatnena śuddhimāyāti niścayam  k sūryāvartaṃ vajrakandaṃ kadalī devadālikā śigruḥ kośātakī vandhyā kākamācī ca vālukā  k āsāmekarasenaiva trikṣārair lavaṇaiḥ saha bhāvayedamlavargaiśca dinamekaṃ prayatnataḥ  k sauvīraṃ kāntapāṣāṇaḥ śuddhā bhūnāgamṛttikā sarve uparasāścātha pṛthagbhāvyaṃ dinaṃ dinam  k tataḥ pācyaṃ ca taddrāvairḍolāyantre dinaṃ sudhīḥ śudhyante nātra sandehaḥ sarve uparasāḥ pṛthak  k punarnavāmeghanādakapijambīratindukaiḥ agastipuṣpakumudayavaciñcāmlavetasaiḥ  k vanasūraṇabhūdhātrīmaṇḍūkīkaravīrakaiḥ kāravallīkṣīrakandaraktotpalaśamīghanaiḥ  k meṣaśṛṅgīśaśavasāśakravāruṇiṭaṅkaṇaiḥ tailamatsyavasāvyoṣadravair etaiḥ sakāñjikaiḥ  k etaiḥ samastair vyastairvā ḍolāyantre dinatrayam abhrapatrādyuparasān śuddhihetoḥ prapācayet  k k  śrībhairavaḥ svarṇādisarvalohānāmutpattyādikramaṃ bruve gold synonymssvarṇaṃ suvarṇakanakojjvalakāñcanāni kalyāṇahāṭakahiraṇyamanoharāṇi gāṅgeyagairikamahārajatāgnivīryarukmāni hematapanīyakabhāsvarāṇi  k jāmbūnadāṣṭāpadajātarūpapiñjānacāmīkarakarburāṇi kārtasvarāpiñjaravarṇabhūritejāṃsi dīptāmaladīpipītakāni  k maṅgalyasaumeravaśātakumbhaśṛṅgāracandrārajajāmbavāni āgneyaniṣkāgniśikhāni ceti netrābdhinirdhāritahemanāma  k svarṇabhedāḥprākṛtaṃ sahajaṃ vahnisambhūtaṃ khanisambhavam  k rasendravedhasaṃjātaṃ svarṇaṃ pañcavidhaṃ smṛtam brahmāṇḍaṃ saṃvṛtaṃ yena rajoguṇabhuvā khalu  k tatprākṛtamiti proktaṃ devānāmapi durlabham brahmā yenāvṛto jātaḥ suvarṇaṃ sahajaṃ hi tat  k visṛṣṭamagninā śaivaṃ tejaḥ pītaṃ suduḥsaham abhūtsvarṇaṃ taduddiṣṭaṃ suvarṇaṃ vahnisaṃbhavam  k etatsvarṇatrayaṃ divyaṃ varṇaiḥ ṣoḍaśabhiryutam dhāraṇādeva tatkuryāccharīramajarāmayam  k girīṇāṃ khanisambhūtaṃ tatsvarṇaṃ khanijaṃ smṛtam taccaturdaśavarṇāḍhyaṃ bhakṣitaṃ sarvarogahṛt  k rasendravedhasambhūtaṃ tadvedhajamudāhṛtam rasāyanaṃ mahāśreṣṭhaṃ pavitraṃ vedhajaṃ hi tat  k raktābhaṃ pītavarṇaṃ ca dvividhaṃ kāñcanaṃ bhavet grāhyāgrāhyasvarṇarūpadāhe raktaṃ sitaṃ chede nikaṣe kuṅkumaprabham  k guru snigdhaṃ mṛdu svacchaṃ nirdalaṃ raktapītakam hema ṣoḍaśavarṇāḍhyaṃ śasyate dehalohayoḥ  k śvetāṅgaṃ kaṭhinaṃ rūkṣaṃ vivarṇaṃ samalaṃ dalam dāhe śvetāsitaṃ śvetaṃ nikaṣe laghu ca vrajet  k na śuddhaṃ na mṛtaṃ svarṇaṃ rogavargaṃ karoti ca saukhyaṃ vīryaṃ balaṃ hanti tasmācchuddhirudīryate  k svarṇaśuddhivalmīkamṛttikā dhūmaṃ gairikaṃ ceṣṭakā paṭu ityete mṛttikāḥ pañca jambīrair vāranālakaiḥ  k piṣṭvā limpetsvarṇapatraṃ bhasmacchannaṃ tu karpare yāvaddravaṃ puṭaṃ tāvatkuryāttena viśudhyati  k mṛttikāṃ mātuluṅgāmlaiḥ pañcavāsarabhāvitām sabhasmalavaṇaṃ hema śodhayet puṭapākataḥ  k bhāvayenmātuluṅgāmlaistridinaṃ pañcamṛttikām saindhavaṃ bhūmibhasmābhiḥ svarṇaṃ śudhyati pūrvavat  k taile takre gavāṃ mūtre hyāranāle kulutthake kramānniṣecayet taptaṃ saptavāraṃ dravair dravaiḥ  k svarṇādilohapatrāṇāṃ śuddhireṣā praśasyate drāvitau nāgavaṅgau ca tadvatsiñcedviśuddhaye  k suvarṇaṃ ḍhālayet pūrvaṃ kāñcanārodbhave rase saptavāraṃ tataḥ karmayogyaṃ hema bhaved dhruvam  k svarṇabhasma nāgacūrṇaṃ śilāyuktaṃ vajrīkṣīrasamanvitam lepanātpuṭayogācca hemapatrāṇi lepayet  k mṛtaṃ nāgaṃ snuhīkṣīrair athavāmlena kenacit piṣṭvā lepyaṃ svarṇapatraṃ ruddhvā gajapuṭe pacet  k ādāya peṣayedamle mṛtanāgaṃ cāṣṭamāṃśakam pacedgajapuṭe ruddhvā pūrvavannāgasaṃyutam  k evaṃ punaḥ punaḥ pākādaṣṭadhā mriyate dhruvam svarṇabhasma śuddhasūtasamaṃ gandhaṃ mākṣikaṃ ca sahāmlakaiḥ  k aṣṭabhiśca puṭairhema mriyate pūrvavatkriyā svarṇabhasma śuddhasūtasamaṃ svarṇaṃ khalve kuryācca golakam  k ūrdhvādho gandhakaṃ dattvā sarvatulyaṃ nirudhya ca triṃśadvanotpalair dadyāt puṭānevaṃ caturdaśa  k nirutthaṃ jāyate bhasma gandhaṃ deyaṃ punaḥ punaḥ svarṇabhasma svarṇamāvartya tolaikaṃ māṣaikaṃ śuddhanāgakam  k kṣiptvādāya tu taccūrṇaṃ tattulye gandhamākṣike amlena mardayedyāmaṃ ruddhvā laghupuṭe pacet  k gandhaṃ punaḥ punardeyaṃ mriyate daśabhiḥ puṭaiḥ rasādibhiḥ svarṇamāraṇamhemapatrāṇi kurvīta vilimpedrasabhasmanā  k amlapiṣṭena puṭayeddhema nirjīvatāṃ vrajet athavā tāpyapuṭitaṃ svarṇaṃ gacchati bhasmatām  k yadvā mṛtena kariṇā śilāyogena bhasmayet athavā mṛtavajreṇa yoginyaṃśavilepitam  k bhasmatāṃ yātyuparasai rasaiścaiva mahārasaiḥ amlapiṣṭair viliptaṃ ca puṭitaṃ yāti bhasmatām  k svarṇamāraṇa svarṇasya dviguṇaṃ sūtaṃ yāmamamlena mardayet āroṭaṃ mākṣikaṃ kṣiptvā mūṣāyāṃ svarṇatulyakam  k tatpṛṣṭhe marditaṃ hema tatpṛṣṭhe śuddhamākṣikam deyaṃ svarṇasamaṃ tacca pṛṣṭhe gandhaṃ ca tatsamam  k sarvaṃ ca cūrṇitaṃ dadyād ruddhvā mūṣāṃ dhameddṛḍham svabhāvaśītalaṃ grāhyaṃ bhasma tadbhāgapañcakam  k ṭaṅkaṇaṃ śvetakācaṃ ca bhāgaikaikaṃ prapeṣayet tritayaṃ madhunājyena melakaṃ golakīkṛtam  k dhānyābhrasya ca bhāgaikamadhaścordhvaṃ ca dāpayet nirudhya taddhamedgāḍhaṃ mūṣāyāṃ ghaṭikādvayam  k nirutthaṃ jāyate bhasma tattadyogeṣu yojayet svarṇamāraṇa hemnaḥ pādaṃ mṛtaṃ sūtaṃ piṣṭamamlena kenacit  k patre liptvā puṭe pacyādaṣṭabhirmriyate dhruvam śuddhānāṃ sarvalohānāṃ māraṇe rītirīdṛśī  k svarṇamāraṇa śuddhamākṣīkabhāgaikaṃ bhāgaṃ cāroṭamākṣikam dvibhāgaṃ sūtakaṃ kṣiptvā trayamamlena mardayet  k bhāgaikaṃ hemapatraṃ ca liptvā cāmlena mardayet tadgolaṃ pātanāyantre haṭhād yāmatrayaṃ pacet  k ityevaṃ mriyate svarṇaṃ nirutthaṃ nātra saṃśayaḥ svarṇamāraṇa yavaciñcārajovṛkṣabhallātaiṣṭaṅkaṇena ca  k liptvā svarṇasya patrāṇi ruddhvā gajapuṭe pacet tair dravaiḥ piṣṭyā mriyate saptadhā puṭaiḥ  k pīlukaṅkuṣṭhabukkāṇasauvarcalam apeṣitam liptvā svarṇasya patrāṇi mriyate saptabhiḥ puṭaiḥ  k svarṇasya guṇāḥsuvarṇaṃ bṛṃhaṇaṃ snigdhaṃ madhuraṃ rasapākayoḥ viṣadoṣaharaṃ śītaṃ sakaṣāyaṃ satiktakam  k hṛdyaṃ kāntipradaṃ balyaṃ saṃrasanaṃ guru lekhanam buddhimedhāsmṛtikaraṃ vraṇaghnaṃ vāgviśuddhidam  k kṣayonmādapraśamanaṃ cakṣuṣyaṃ ca rasāyanam tridoṣaśamanaṃ saumyamāyuṣyaṃ ruciraṃ śuci  k prajñāvīryasvarakaram aiśvaryaṃ dhāraṇādbhavet  k k  śrībhairavaḥ silver synonymsraupyaṃ śubhraṃ vasuśreṣṭhaṃ ruciraṃ candralohakam rajataṃ taptarūpyaṃ ca candrabhūtistu raupyakam  k kaladhautaṃ ca saudhaṃ ca candrahāsaṃ ca tārakam rajatabhedāḥsahajaṃ khanisaṃjātaṃ kṛtrimaṃ ca tridhā matam  k rajataṃ pūrvapūrvaṃ hi svaguṇairuttarottaram kailāsādyadrisambhūtaṃ sahajaṃ rajataṃ bhavet  k tatspṛṣṭaṃ hi mahāvyādhināśanaṃ dehināṃ bhavet himācalādikūṭeṣu yadrūpyaṃ jāyate hi tat  k khanijaṃ kathyate tajjñaiḥ paramaṃ hi rasāyanam śrīrāmapādukānyastaṃ vaṅgaṃ yadrūpyatāṃ gatam  k tatpādarūpyamityuktaṃ kṛtrimaṃ sarvaroganut grāhyāgrāhyarajatasvarūpamghanaṃ snigdhaṃ guru snigdhaṃ dāhe chede sitaṃ mṛdu  k varṇāḍhyaṃ candravatsvacchaṃ dāhe chede samaprabham śaṅkhābhaṃ masṛṇaṃ sphoṭarahitaṃ rajataṃ śubham  k dāhe raktaṃ ca pītaṃ ca kṛṣṇaṃ rūkṣaṃ sphuṭaṃ laghu sthūlāṅgaṃ karkaśāṅgaṃ ca rajataṃ tyājyamaṣṭadhā  k kaṭhinaṃ kṛtrimaṃ rūkṣaṃ vivarṇaṃ samalaṃ dalam dāhe chede ghane naṣṭaṃ madhyamaṃ rajataṃ matam  k karoti tāpaṃ viḍbhedaṃ kṣayaṃ śuklabalāyuṣām na śuddhaṃ na mṛtaṃ tāraṃ tasmācchuddhaṃ ca mārayet  k rajataśuddhināgena ṭaṅkaṇenaiva drāvitaṃ śuddhimṛcchati tāraṃ trivāraṃ nikṣiptaṃ taile jyotiṣmatībhave  k taptaṃ taptaṃ tārapatraṃ secayecchuddhim āpnuyāt piśācasaṃbhave yadvā prakṣiptaṃ śuddhimāpnuyāt  k rajataṃ doṣanirmuktaṃ nāgottīrṇaṃ samāharet śvetakumbhodbhave nīre ḍhālayetsaptavārakān  k rajatabhasma   kuraṇḍamunipuṣpotthasalilaiḥ saṃpramardayet tārapatrāṇi liptāni puṭayecca vanotpalaiḥ  k mriyate nātra sandehaḥ liptaṃ vā rasabhasmanā amlavargapraliptena pūrvavatpuṭayogataḥ  k mriyate tālakaṃ sūtaṃ vaṅgamamlena peṣayet tārapatrāṇi saṃlipya puṭitvā bhasmatāṃ nayet  k mriyate gandhayogādyair vaiṣṇavena vipadyate rajatabhasma snuhīkṣīraiḥ pacettāpyaṃ tārapatrāṇi lepayet  k ruddhvā gajapuṭe paktvā pūrvoktaiḥ pācayetpunaḥ catvāriṃśatpuṭairevaṃ pacettāraṃ mṛtaṃ bhavet  k rajatabhasma bhūdhātrīṃ mākṣikaṃ tulyaṃ pippalīṃ saindhavāmlakaiḥ liptvā tārasya patrāṇi ruddhvā saptapuṭaiḥ pacet  k dravaiḥ punaḥ punaḥ piṣṭvā mriyate nātra saṃśayaḥ rajatabhasma likucadravasūtābhyāṃ tārapiṣṭīṃ prakalpayet  k ruddhvādho gandhakaṃ dattvā mūṣāgarbhe nirudhya ca svedayed vālukāyantre dinamekaṃ dṛḍhāgninā  k svāṅgaśītalatāṃ piṣṭiṃ sāmlatālena marditam puṭeddvādaśavārāṇi bhasmībhavati rūpyakam  k rajatabhasma mākṣikaṃ cūrṇaluṅgāmlamarditaṃ puṭitaṃ śanaiḥ triṃśadvāreṇa tattāraṃ nirutthaṃ bhasma jāyate  k rāgaḥ syāt sarvalohānāṃ puṭādhikye na saṃśayaḥ rajatabhasma tārapattraṃ caturbhāgā bhāgaikaṃ śuddhatālakam  k mardyaṃ jambīrajairdrāvaistārapatrāṇi lepayet śoṣayedandhayettaṃ ca triṃśadvanotpalaiḥ puṭet  k caturdaśapuṭairevaṃ nirutthaṃ mriyate dhruvam rajatabhasma raupyapatraṃ caturbhāgā bhāgaikaṃ mṛtavaṅgakam  k athavā gandhabhāgaikaṃ lepyaṃ jambīrapeṣitaiḥ ruddhvā tribhiḥ puṭaiḥ pācyaṃ pañcaviṃśadvanotpalaiḥ  k mriyate nātra sandeho gandho deyaḥ punaḥ punaḥ rajatabhasma rasagandhau samaṃ kṛtvā kākatuṇḍasya mūlakam  k mardayenmahiṣīkṣīraiḥ piṣṭiṃ tāṃ kṣālayejjalaiḥ haridrāgolake kṣiptvā golaṃ hayapurīṣake  k kṣiptvā dinaikaviṃśacca tadgarbhād uddharetpunaḥ tatpiṣṭvā tārapatrāṇi lepyamamlena kenacit  k puṭair viṃśatibhir bhasma jāyate nātra saṃśayaḥ bhasmanā hyamlapiṣṭena limpettāmramayaṃ kṣuram  k jāyate taṃ mṛtaṃ vidyādbhasma hāṭakatārayoḥ rajatasya guṇāḥraupyaṃ snigdhaṃ kaṣāyāmlaṃ vipāke madhuraṃ rasam  k vayasaḥ sthāpanaṃ śītaṃ lekhanaṃ vātapittajit vṛṣyaṃ rucikaraṃ balyaṃ jaṭharāgnipradīpanam  k k  śrībhairavaḥ tāmratāmraṃ mlecchamukhaṃ śulbaṃ tapaneṣṭamudumbaram tryambakaṃ cāravindaṃ ca ravilohaṃ ravipriyam  k raktaṃ naipālakaṃ caiva raktadhātuḥ karendudhā mlecchaṃ nepālakaṃ ceti tayornepālamuttamam  k nepālād anyakhanyutthaṃ mlecchamityabhidhīyate susnigdhaṃ mṛdulaṃ śoṇaṃ ghanaghātakṣayaṃ guru  k nirvikāraṃ guru śreṣṭhaṃ tāmraṃ nepālamucyate sitakṛṣṇāruṇacchāyaṃ vāmabhedi kaṭhorakam  k kṣālitaṃ ca punaḥ kṛṣṇam etanmlecchakatāmrakam pāṇḍuraṃ kṛṣṇaśoṇaṃ ca laghu sphuṭanasaṃyutam  k rūkṣāṅgaṃ sadalaṃ tāmraṃ neṣyate rasakarmaṇi utkledamohabhramadāhabhedāḥ tāmrasya doṣāḥ khalu durdharāste viśodhanāt tadvigatasvadoṣaṃ sudhāsamaṃ syādrasavīryapāke  k vāntimūrcchābhramonmādanānārukkuṣṭhaśūlakṛt  k āyuḥkāntibalabhraṃśakaraṃ dhātupradūṣaṇam nu śuddhaṃ na mṛtaṃ tāmraṃ tena saṃśodhya mārayet  k tāmraśuddhitāmraṃ kṣārāmlasaṃyuktaṃ drāvitaṃ taptagairikam nikṣiptaṃ mahiṣītakrachagaṇe saptavārakam  k pañcadoṣavinirmuktaṃ saptavāreṇa jāyate tāmranirdalapattrāṇi liptvā nimbavasindhunā  k dhmātvā sauvīrake kṣepādviśudhyatyaṣṭavārataḥ nimbvambupaṭuliptāni tāpitānyaṣṭavārakam  k viśudhyantyarkapatrāṇi nirguṇḍīrasamardanāt kumārīpatramadhye tu śulvapatraṃ niveśitam  k puṭitaṃ doṣanirmuktaṃ pāṇḍuraṃ ca prajāyate itthaṃ viśodhitaṃ tāmraṃ sarvadoṣavivarjitam  k bhavedrasāyanakaraṃ dehalohakaraṃ param imāṃ śuddhiṃ vijānīyācchivo vā nandikeśvaraḥ  k balinā nihataṃ tāmraṃ saptavāraṃ samutthitam sarvadoṣavinirmuktaṃ bhavedamṛtasannibham  k snuhyarkakṣīralavaṇakāñjikais tāmrapatrakam liptvā pratāpya nirguṇḍīrasaiḥ siñcyāt punaḥ punaḥ  k vārān dvādaśataḥ śuddhaṃ lepāttāpācca secanāt khaṭikāṃ lavaṇaṃ takrairāranālaiśca peṣayet  k tena liptaṃ tāmrapatraṃ taptaṃ taptaṃ niṣecayet ṣaḍvāram amlatakrāntar nirguṇḍyāśca viśuddhaye  k taptāni tāmrapatrāṇi secayettiktakārasaiḥ liptvāmlatakralavaṇakāñjikena punaḥ punaḥ  k taptaṃ taptaṃ tridhā siñcyācchuddhimāyāti niścayam gomūtreṇa pacedyāmaṃ tāmrapātraṃ dṛḍhāgninā  k śudhyate nātra sandeho māraṇaṃ cāpyathocyate tāmrabhasma gandhena tāmratulyena hyamlapiṣṭena lepayet  k kaṇṭavedhīkṛtaṃ patramandhayitvā puṭe pacet uddhṛtya cūrṇayettasminpādāṃśaṃ gandhakaṃ kṣipet  k jambīrair āranālair vā mṛgadūrvāthavā dravaiḥ piṣṭvā piṣṭvā pacedruddhaṃ sagandhaṃ ca catuṣpuṭaiḥ  k mātuluṅgadravaiḥ piṣṭvā puṭamekaṃ pradāpayet sitaśarkarayāpyekaṃ puṭaṃ deyaṃ mṛtaṃ bhavet  k tāmrabhasma pāṣāṇabhedimatsyākṣīdravair dviguṇagandhakam tāmrasya lepayet piṣṭiṃ ruddhvā gajapuṭe pacet  k samāṃśena punargandhaṃ dattvā drāvaiśca lolayet evaṃ saptapuṭaiḥ pakvaṃ tāmrabhasma bhaved dhruvam  k tāmrabhasma tāmrasya triguṇaṃ sūtaṃ jambīrāmlena mardayet ādau mūṣāntare kṣiptvā dhuttūrasya tu patrakam  k tatpṛṣṭhe tāmratulyaṃ ca gandhakaṃ cūrṇitaṃ kṣipet tatpṛṣṭhe marditaṃ tāmraṃ pūrvatulyaṃ ca gandhakam  k ācchādya dhūrtapatraistu ruddhvā gajapuṭe pacet svāṅgaśītaṃ tataścūrṇaṃ mṛtaṃ bhavati niścitam  k tāmrabhasma kiṃcidgandhena vāmlena kṣālayettāmrapatrakam tāmrapādena sūtena sārdraṃ patraṃ pralepayet  k tāmradviguṇagandhena cāmlapiṣṭena tatpunaḥ liptvā hyadhordhvagaṃ deyā supiṣṭā cāmlaparṇikā  k tatpiṇḍaṃ bhāṇḍagarbhe tu ruddhvā cullyāṃ vipācayet yāmaikaṃ tāmrapākena bhasmībhavati niścitam  k tāmrabhasma sūtamekaṃ dvidhā gandhaṃ yāmaṃ kanyā vimardayet dvayos tulye tāmrapatre sthālyā garbhe nirodhayet  k samyaṅmṛllavaṇaiḥ sandhiṃ pārśve bhasma nidhāpayet caturyāmaṃ paceccullyāṃ pātrapṛṣṭhe sagomayam  k jalaṃ punaḥ punardeyaṃ svāṅgaśītaṃ vicūrṇayet mriyate nātra sandehaḥ sarvayogeṣu yojayet  k tāmrabhasma jīrṇaṃ tāmraṃ samādāya tatra caitānvinikṣipet vaṅgaṃ ghoṣaṃ gajaṃ tīkṣṇasāraṃ kāntaṃ ca ṣaṭ samān  k pratyekaṃ tāmramānena sarvānekatra dhāmayet vaṅkanālena tāvattadyāvadarkovaśiṣyate  k tamarkaṃ ḍhālayetpūrvaṃ nirguṇḍīsalilāntare saptavārāṃśca tanmūlacūrṇamarke pravāpayet  k tena tāmreṇa kurvīta vaṭikāmavraṇāṃ śubhām dviguṇaṃ gandhakaṃ liptvā balestryaṃśaṃ ca pāradam  k śuddhaṃ hiṅgulajaṃ vāpi mardayedbījapūrakaiḥ jambīrajairvā likucanīraiḥ samyak pramardayet  k tridinaṃ tadviśoṣyātha bhāṇḍāntastanniveśayet upariṣṭāttāmraghaṭīm adhovaktrāṃ nidhāya ca  k dṛḍhaṃ vilepayetpaścāt kaṭorīṃ mṛṇmayīṃ kṣipet atiprayatnāllimpet tāṃ yathā vārā na bhidyate  k adhiculli tato dattvā pūrayitvā jalairadhaḥ prajvālayedvītihotraṃ mṛdumadhyottamakramāt  k dināni ṣaṭ samādāya svāṅgaśītaṃ tu pātrakam nirbhidya śulvaṃ gṛhṇīta mṛtaṃ sūtena yatnataḥ  k tataḥ khalve vicūrṇyaitad yatheṣṭaṃ viniyojayet tāmrabhasmaśuddhiḥnānāvidhaṃ mṛtaṃ tāmraṃ śuddhyarthaṃ bhāgapañcakam  k bhāgaikaṃ śvetakācaṃ ca bhāgaṃ śvetaṃ ca ṭaṅkaṇam mūṣāyāṃ miśritaṃ kṣiptvā bhāgaikaṃ cābhrapatrakam  k ūrdhvaṃ dattvā nirudhyātha dhmāte grāhyaṃ suśītalam nirdoṣaṃ tu bhavettāmraṃ sarvarogaharaṃ bhavet  k athavā māritaṃ tāmram amlenaikena mardayet tadgolaṃ sūraṇasyāntaḥ ruddhvā sarvatra lepayet  k śuṣkaṃ gajapuṭe pacyātsarvadoṣaharaṃ bhavet vāntiṃ bhrāntiṃ virekaṃ ca na karoti kadācana  k tāmrabhasma vilipya likucadrāvapiṣṭagandhāśmapaṅkataḥ tāmrapatrāṇi saṃchādya sthālīmadhye nirudhya ca  k yāmamātraṃ pacetsamyak śītānyākṛṣya cūrṇayet tadbhasma vallamātraṃ hi tāmbūlīdalaveṣṭitam  k bhakṣitaṃ vāmayitvātha recayitvā dviyāmataḥ jvaraṃ vināśayennḥṇāṃ śūlādhmānasamanvitam  k viṣaṃ garaṃ ca vegena vāmayatyeva niścitam pathyamatra pradātavyaṃ gavyaṃ takraṃ ca bhaktakam  k atireketivāntau ca samohe cātimātrake tattadaucityayogena kuryācchītāṃ pratikriyām  k ativāntau bhajed bhraṣṭam ikṣudaṇḍaṃ suśītalam yadvā bilvabhavaṃ kvāthaṃ sitayā saha pācayet  k barbūratvagrasaḥ peyo vireke takrasaṃyutaḥ tāmrabhasma śulbatulyena sūtena balinā tatsamena ca  k tadardhāṃśena tālena śilayā ca tadardhayā vidhāya kajjalīṃ ślakṣṇāṃ bhinnakajjalasannibhām  k yantrādhyāyavinirdiṣṭagarbhayantrodarāntare kajjalīṃ tāmrapatrāṇi paryāyeṇa vinikṣipet  k prapacedyāmaparyantaṃ svāṅgaśītaṃ vicūrṇayet tattadrogaharānupānasahitaṃ tāmraṃ dvivallonmitaṃ sallīḍhaṃ pariṇāmaśūlamudaraṃ śūlaṃ ca pāṇḍujvaram gulmaplīhayakṛtkṣayāgnisadanaṃ mehaṃ ca mūlāmayaṃ duṣṭāṃ ca grahaṇīṃ hareddhruvamidaṃ sarvāmayadhvaṃsanam  k tāmraṃ tiktakaṣāyakaṃ ca madhuraṃ pāketha vīryoṣṇakaṃ koṣṇaṃ pittakaphāpahaṃ jaṭhararukkuṣṭhāmajūrtyantakṛt ūrdhvādhaḥpariśodhanaṃ ca viṣahṛtsthaulyāpahaṃ kṣutkaraṃ durnāmakṣayapāṇḍurogaśamanaṃ netryaṃ paraṃ lekhanam  k k  śrībhairavaḥ lohotpattiḥkāntāyastīkṣṇamuṇḍākhyalohotpattir athocyate devāsurasamūhena mathyamāne mahodadhau  k samutpannaṃ purā tasminnamṛtaṃ devajīvanam pīyamānātsuraistasmānnipetuḥ kṣudrabindavaḥ  k jñātvā tān bhūgatān yantā gopayāmāsa dhūrjaṭiḥ lohapāṣāṇarūpeṇa kṛtvā tānvasudhātale  k pāparogābhibhūtā ye mānavā na bhajantvamūn ityevaṃ śivaguptā ye sudhāyā bindavaḥ purā  k teṣāṃ mayā samāsena kathyate sādhanaṃ sphuṭam kuṣṭhādiroganāśārthaṃ yathābuddhyanusārataḥ  k iron subtypeskāntāyastīkṣṇamuṇḍākhyaṃ lohamevamapi tridhā rasāyanebhyaḥ sarvebhyo vidyācchataguṇādhikam  k kāntaloha synonymsayaskāntaṃ kāntalohaṃ kāntaṃ syāt kṛṣṇalohakam kāntāyasaṃ mahālohaṃ kālalohaṃ ca saptadhā  k aśuddhakāntalohasevanajā doṣāḥhṛtpīḍāṃ vahnidaurbalyaṃ mahārogānmṛtiṃ tathā karoti sevanālloham aśodhitam amāritam  k kāntagrahaṇavidhiḥtasmātkāntasya saṃśuddhir māraṇaṃ ca vidhīyate madonmattagajaḥ sūtaḥ kāntamaṅkuśamucyate  k kṣetraṃ jñātvā gṛhītavyaṃ tatprayatnena bhūyasā mārutātapanikṣiptaṃ varjayetsurasundari  k bhūmisthitaṃ ca yatkāntaṃ chāgaraktena bhāvayet chāgaraktapraliptena carmaṇā tatpraveṣṭayet  k chāgacarma parīveṣṭya vinyasetpūrvavatkṣitau uddhṛtaṃ saptabhirmāsaistoyakumbhe vinikṣipet  k raktapuṣpaiḥ sadā pūjyaṃ raktagandhānulepanaiḥ pūritaṃ madyamāṃsaiśca yojyaṃ rasarasāyane  k saṃskṛtaṃ chāgaraktena bhrāmakaṃ cumbakaṃ bhavet anena kramayogena drāvakaṃ bhavati priye  k kāntalohaṃ vinā sūto dehe na krāmati kvacit na kāntena vinā sūtaḥ kāntaḥ sūtavivarjitaḥ  k kāntasūtasamāyuktaḥ prayogo dehadhārakaḥ purā proktaṃ mayā sarvaṃ kāntasatvaṃ yathāvidhi  k adhunā sampravakṣyāmi kāntasaṃskāratadguṇān kāntaloha śodhana naisargikaśaśaraktena saṃliptaṃ kāntapatraṃ sudhāmitam  k trivāraṃ cāgninā devi doṣaṃ naisargikaṃ tyajet kāntaloha śodhana adritriphalāṣṭaguṇe toye triphalā ṣoḍaśaṃ palam  k tatkvāthapādaśeṣaṃ ca kāntasya palapañcakam kṛtvā patrāṇi taptāni saptavāraṃ niṣecayet  k eva pralīyate doṣo girijo lohasaṃbhavaḥ kāntalohamayaṃ cūrṇaṃ gomūtreṣṭaguṇe pacet  k dhānyāmlaiḥ kṣālitaṃ bhūyaḥ śoṣitaṃ śuddhimāpnuyāt ratnamālā haṃsapādī gojihvā triphalāmṛtā  k gopālī tumbururdantī gomūtre peṣayedimāḥ tatkalke kāntapatraṃ tu taptaṃ taptaṃ dvisaptadhā  k secayetkāntalohaṃ tu sarvadoṣanivṛttaye kāntasiddhikramaḥkramaḥ kāntasya siddhyarthaṃ kartavyo mantrapūrvakam  k udbhavodbhavaśabdaḥ syāccaturthyanto mṛtātparam svāhāntaḥ praṇavaścādau mantroyaṃ mardane sthitaḥ  k rakṣāyai loharasayorayamevaikamudbhavam vinā svāheti tasyānte phaḍantaṃ yojayetpriye  k praṇavordhvaṃ namaścaṇḍaṃ vajrapāṣāṇa ityapi tataḥ paraṃ mahāvajrasenādhipataye namaḥ  k dviruktasaruśabdaḥ syān mahāvidyābalāya ca tatastvāheti mantroyaṃ balikarmaṇi pūjitaḥ  k anenaiva baliṃ kṛtvā yathoktāmācaretkriyām lohabhasmavidhiḥ stanyena hiṅgulasyātha peṣayetpalapañcakam  k tenaiva patraṃ kāntasya limpetpañcapalonmitam ruddhvā gajapuṭe pācyaṃ kaṣāyaistraiphalaiḥ punaḥ  k jambīrair āranalairvā viṃśatyaṃśena hiṅgulam piṣṭvālipya puṭe ruddhvā tallohe pācayetpunaḥ  k ruddhaṃ puṭetpacedrātrau prātar drāvaiśca bhāvayet evamaṣṭadinaṃ kuryāttrividhaṃ mriyate hyayaḥ  k lohabhasmavidhiḥ ciñcāpatranibhaṃ kuryātkāntaṃ tīkṣṇaṃ ca muṇḍakam mṛtpātrasthaṃ kṣiped gharme dantīdrāvaiḥ prapūrayet  k patraṃ punaḥ punastāvadyāvattarati tatsvayam mriyate tīvragharmeṇa taccūrṇīkṛtya yojayet  k lohabhasmavidhiḥ kāntāyastīkṣṇamuṇḍānāṃ cūrṇaṃ matsyākṣijairdravaiḥ ātape tridinaṃ bhāvyaṃ tridinaṃ citrakadravaiḥ  k tryahaṃ trikaṇṭakarasaiḥ sahadevīdravair dinam gomūtraistriphalākvāthairbhāvayecca tryahaṃ tryaham  k uktadrāvaistato mardyaṃ kramāddeyaṃ puṭaṃ puṭam ruddhvā gajapuṭairevaṃ mṛtaṃ yogeṣu yojayet  k lohabhasmavidhiḥ sthālyāṃ vā lohapātre vā lohadarvyā vicālayan pācayettriphalākvāthair dinaṃ lohacūrṇakam  k tatpiṇḍaṃ triphalātoyaiḥ piṣṭvā ruddhvā puṭe pacet ṣoḍaśāṅgulagartāntar nirvāte harniśaṃ pacet  k evaṃ tridhā prakartavyaṃ sthālīpākaṃ puṭāntakam bhṛṅgārdrakaṃ tālamūlaṃ hastikarṇyāśca mūlakam  k śatāvarīvidāryośca mūlaṃ tattriphalāmbhasi saṃpeṣya pūrvavatsthālyāṃ pācyaṃ peṣyaṃ tridhā puṭaiḥ  k pācyaṃ tataḥ punarnavyāḥ kvāthaiśca daśamūlataḥ bṛhatyāśca kaṣāyeṇa bījapūrasya ca dravaiḥ  k brahmabījarasaiḥ śigrukvāthair gopayasāpi ca pratyekaṃ saṃprapeṣyādau pūrvagarte puṭe pacet  k bhāvayettaddraveṇaiva puṭānte yāmamātrakam pratyekamevaṃ saṃpeṣya puṭayed bhāvayetkramāt  k mriyate nātra sandehaḥ kāntaṃ tīkṣṇaṃ ca muṇḍakam lohabhasmavidhiḥ śuddhasūtaṃ dvidhā gandhaṃ khalve kṛtvā tu kajjalīm  k dvayoḥ samaṃ kāntacūrṇaṃ mardayetkanyakādravaiḥ yāmadvayātsamuddhṛtya tadgolaṃ tāmrapātrake  k ācchādyairaṇḍapatraiśca yāmārdhe tyuṣṇatāṃ gatam dhānyarāśau nyasetpaścāttridinānte samuddharet  k saṃpeṣya gālayedvastre satyaṃ vāritaraṃ bhavet kāntaṃ tīkṣṇaṃ ca muṇḍaṃ ca nirutthaṃ jāyate mṛtam  k svarṇādīnmārayedevaṃ cūrṇīkuryācca lohavat siddhayogam athākhyātaṃ siddhānāṃ saṃmukhāgatam  k anubhūtaṃ mayā devi sarvarogāpahārakam nāyaḥ pacetpañcapalapramāṇād adho na cordhvaṃ tridaśapramāṇāt  k lohabhasmavidhiḥ arjunasya tvacaḥ peṣyāḥ kāñjikenātilolitāḥ tanmadhye kāntacūrṇaṃ ca kāṃsyapātre vinikṣipet  k dinaikaṃ dhārayedgharme dravaiḥ pūryaṃ punaḥ punaḥ arjunaiḥ sāranālairvā trividhaṃ mārayedayaḥ  k dravaiḥ kukkuṭapatrotthaiḥ kāntacūrṇaṃ vimardayet dinaṃ ca hyātape tīvre dravairmardyaṃ trikaṇṭajaiḥ  k vandhyābhṛṅgapunarnavyāḥ sagomūtrair dinaṃ punaḥ gomūtrais triphalā kvāthyā tatkaṣāyeṇa bhāvayet  k trisaptāhaṃ prayatnena dinaikaṃ mardayettataḥ ruddhvā gajapuṭe pacyāddinaṃ kvāthena mardayet  k divā mardyaṃ puṭed rātrāvekaviṃśaddināvadhi ekaviṃśatpuṭairevaṃ mriyate trividhaṃ hyayaḥ  k lohabhasmavidhiḥ mākṣikaṃ ca śilā hyamlairharidrā maricāṅghri ca piṣṭvā lepyaṃ kāntapatraṃ taptaṃ taptaṃ niṣecayet  k saptadhā traiphale kvāthe jalena kṣālayetpunaḥ kuṭṭayellohadaṇḍena peṣayettraiphale jale  k ṣoḍaśāṃśena lohasya dātavyaṃ mākṣikaṃ śilā amlena marditaṃ ruddhvā gajākhyaikapuṭe pacet  k nirutthaṃ jāyate bhasma kāntaṃ tīkṣṇaṃ ca muṇḍakam lohabhasmavidhiḥ tindūphalasya majjāyāṃ khaḍgaṃ liptvātape khare  k dhārayetkāṃsyapātrāntardinaikena sphuṭatyalam lepaṃ punaḥ punaḥ kuryāddinānte taṃ prapeṣayet  k triphalākvāthasaṃyuktaṃ dinaikena mṛto bhavet toyāṣṭabhāgaśeṣeṇa triphalā palapañcakam  k ghṛtaṃ kvāthasya tulyaṃ syādghṛtatulyaṃ mṛtāyasam pācayettāmrapātre tu lohadarvyā vicālayan  k mṛdvagninā pacedyāvattāvajjīryati taddravam lohatulyā sitā yojyā supakvāmavatārayet  k yogavāham idaṃ khyātaṃ mṛtalohaṃ mahāmṛtam itthaṃ kāntasya tīkṣṇasya muṇḍasyāpi hyayaṃ vidhiḥ  k ghṛtatulyaṃ mṛtaṃ lohaṃ lohapātragataṃ pacet jīrṇe ghṛte samādāya sarvayogeṣu yojayet  k oṃ oṃ amṛtendra bhakṣayāmi namaḥ pātre yasminpraviśati jale tailabindurna sarpet hiṅgurgandhaṃ visṛjati nijāṃ tiktatāṃ nimbakalkaḥ pāke dugdhaṃ bhavati śikharākāratā naiva bhūmau kāntaṃ lohaṃ tadidamuditaṃ lakṣaṇoktaṃ na cānyat  k lohapākasvarūpamlohapākastridhā prokto mṛdumadhyakharātmakaḥ paṅkotkarasamaḥ pūrvaḥ piṇḍapākastu madhyamaḥ  k tṛtīyaḥ kharapākaḥ syād vālukāsadṛśaḥ priye nirutthabhasmaparīkṣāpākaṃ varṇaṃ tathā gandhaṃ jñātvā lohasya vahnitaḥ  k uttāryātha tataḥ śuddhaṃ lohapātrāntare nyaset lohamātaṅgapañcāsyā gandhamākṣīkahiṅgulāḥ  k loha checking the vāritara statesarvametanmṛtaṃ lohaṃ dhmātavyaṃ mitrapañcakaiḥ yadyevaṃ syānnirutthānaṃ sevyaṃ vāritaraṃ hitam  k madhvājyena samāyuktaṃ lohaṃ tāreṇa saṃyutam andhamūṣāgataṃ dhmātaṃ gṛhṇīyāt svāṅgaśītalam  k lohamadhyagataṃ tāraṃ pūrvamānaṃ bhavedyadi tadā lohaṃ nirutthaṃ syādanyathā sādhayetpunaḥ  k gandhakaṃ cotthitaṃ lohaṃ tulyaṃ khalve vimardayet dinaikaṃ kanyakādrāvai ruddhvā gajapuṭe pacet  k ityevaṃ sarvalohānāṃ kartavyetthaṃ nirutthitiḥ kāntādibhasmaguṇāḥkāntasindūramāyuṣyamārogyaṃ balavīryadam  k dehadārḍhyakaraṃ śreṣṭhaṃ kuryādindriyapāṭavam tridoṣaśamanaṃ rājayakṣmarogavināśanam  k jvarāsṛkpittapāṇḍvādīn hanyād aṣṭamahāgadān yadyadrogaharair yogais tattadrogaharaṃ bhavet  k tīkṣṇaloha synonymstīkṣṇaṃ śastrāyasaṃ śastraṃ piṇḍaṃ piṇḍāyasaṃ śaṭham āyasaṃ niśitaṃ tīvraṃ lohakhaḍgaṃ ca muṇḍajam  k ayaścitrāyasaṃ proktaṃ cīnajaṃ ca tripañcadhā muṇḍaloha synonymsmuṇḍaṃ muṇḍāyasaṃ lohaṃ kṛṣṇalauhaṃ śilodbhavam  k tīkṣṇa muṇḍaloha māraṇakāntalohaprakāreṇa māraṇaṃ tīkṣṇamuṇḍayoḥ tīkṣṇaloha medic propertiestīkṣṇalohaṃ kaṣāyāmlaṃ tiktakaṃ kaṭukaṃ laghu  k śītalaṃ lekhanaṃ rūkṣaṃ kaphapittāsrapāṇḍujit pramehasarvaśūlaghnaṃ tīkṣṇaṃ muṇḍādhikaṃ guṇaiḥ  k muṇḍa medic propertiescakṣuṣyaṃ muṇḍalohaṃ tu kaṣāyaṃ svādu tiktakam lekhanaṃ vātahṛcchītaṃ kṛmipittakaphapraṇut  k śvayathūdaraśūlārśaḥkuṣṭhapāṇḍupramehajit  k k  śrībhairavaḥ tin subtypeskhurakaṃ miśrakaṃ ceti dvividhaṃ vaṅgamucyate khuraṃ tatra guṇaiḥ śreṣṭhaṃ guṇahīnaṃ tu miśrakam  k khura phys propertiesdhavalaṃ mṛdulaṃ snigdhaṃ drutadrāvaṃ sagauravam miśraka phys propertiesniḥśabdaṃ khuravaṅgaṃ syānmiśrakaṃ śyāmaśubhrakam  k tin synonymstrapu trapusamārūpaṃ vaṅgaṃ ca kuṭilaṃ himam kurūpyaṃ viccaṭaṃ raṅgaṃ pūtigandhaṃ rasāhvayam  k tin parīkṣā good qualitysvaccham uṣṇāsahaṃ śītaṃ sūkṣmapatrakaraṃ laghu ruṅnāśe rūpyakaraṇe tadvaṅgaṃ śreṣṭhamucyate  k vaṅgaśuddhi drāvayitvā niśāyukte kṣiptaṃ nirguṇḍikārasaiḥ viśudhyati trivāreṇa khuravaṅgaṃ na saṃśayaḥ  k amlatakravinipiṣṭavarṣābhūvṛṣasindhubhiḥ kaṭvalābugataṃ vaṅgaṃ dvitayaṃ pariśudhyati  k satālenārkadugdhena liptvā vaṅgadalānyatha bodhiciñcātvacaḥ kṣārair dadyāllaghupuṭāni ca  k mardayitvā caredbhasma tadrasādiṣu kīrtitam vaṅgaśuddhi nāgavacchodhayed vaṅgaṃ tadvadaśvatthaciñcayoḥ  k tadbhasma haritālaṃ ca tulyamamlena mardayet palāśotthadravair vātha lolayitvāndhrayetpuṭe  k uddhṛtya daśamāṃśena tālena saha mardayet vaṅgaśuddhi pūrvadrāvaiḥ sahāloḍya ruddhvā gajapuṭe pacet  k ekaviṃśatpuṭairvaṅgo mṛto bhavati rogahā śirīṣarajanīcūrṇaiḥ kumāryā yutagolakam  k sūtaliptaṃ vaṅgapatraṃ golakaṃ samamarditam ruddhvā laghupuṭaiḥ pakvaṃ mṛtaṃ syātpūrvasaṃkhyayā  k akṣabhallātakītoyaiḥ piṣṭvā patrāṇi lepayet tatastilakharīmadhye kṣiptvā ruddhvā puṭaiḥ pacet  k catvāriṃśadgajapuṭair vaṅgakaṃ bhasma jāyate vaṅgaguṇāḥvaṅgaṃ tīkṣṇoṣṇakaṭukamīṣadvātaprakopanam  k medaḥśleṣmāmayaghnaṃ ca krimighnaṃ mehanāśanam himaṃ kaṣāyalavaṇaṃ pāṇḍudāhaharaṃ saram  k lekhanaṃ pittalaṃ kiṃcit trapu sīsaṃ ca tadguṇam sīsakasīsakaṃ tu jaḍaṃ śītaṃ yavaneṣṭaṃ bhujaṅgamam  k yogīṣṭaṃ nāgam uragaṃ kuvaṅgaṃ paripiṣṭakam mṛdu kṛṣṇāyasaṃ pakṣmatāraśuddhikaraṃ smṛtam  k sirāvṛttaṃ ca vaṅgaṃ syāccīnapiṣṭaṃ ca ṣoḍaśa sīsaṃ tu vaṅgasāmyaṃ syādrasavīryavipākataḥ  k aśuddhavaṅganāgasevane doṣāḥpākahīnau nāgavaṅgau kuṣṭhagulmarujākarau mehapāṇḍujvaraśleṣmavātapittapradau smṛtau  k drutadrāvaṃ mahābhāraṃ chede kṛṣṇaṃ samujjvalam pūtigandhaṃ bahiḥ kṛṣṇaṃ śuddhaṃ sīsamatonyathā  k nirguṇḍīmūlacūrṇena sārkadugdhena lepayet nāgapatraṃ tataḥ śuṣkaṃ drāvayitvā niṣecayet  k liptvā drāvyaṃ punaḥ secyaṃ saptavāraṃ viśuddhaye niśātumburubījāni kokilākṣīkuberakam  k gaurīphalaṃ mallikā ca mokṣo brahmā mayūrakam yathālābhaṃ tu bhasmaiṣāṃ vajrīkṣīreṇa bhāvayet  k tanmadhye drāvitaṃ nāgaṃ śuddhaṃ secyaṃ tu saptadhā mahiṣasyāsthicūrṇena supākaṃ mūtrasecanāt  k vaṅgaṃ śuddhaṃ bhavettadvannāgo nāgāsthimūtrataḥ nāgabhasma aśvatthaciñcātvagbhasma nāgasya caturaṃśataḥ  k kṣiptvā cullyāṃ pacedagnau cālayellohacaṭṭunā yāvadbhasma tamuddhṛtya bhasmatulyāṃ manaḥśilām  k jambīrair āranālair vā piṣṭvā ruddhvā puṭe pacet svāṅgaśītaṃ punaḥ piṣṭvā viṃśatyaṃśe śilāmlake  k evaṃ ṣaṣṭipuṭaiḥ paktvā nāgaḥ syāttu nirutthitaḥ nāgabhasma athavā nāgapatrāṇi cūrṇaliptāni kharpare  k alpāgnau pācayedyāmaṃ bhasma taccitrakadravaiḥ bharjayellohapātre tatpārthadaṇḍena cālayan  k yāmaṣoḍaśaparyantaṃ dravaṃ deyaṃ punaḥ punaḥ daṇḍena mardayedgāḍhamuddhṛtaṃ citrakadavaiḥ  k lolayitvā nirudhyātha ṣaṭpuṭair mriyate laghu nāgabhasma ciñcākṣamikṣubhallātavāśāvajralatābhavaiḥ  k apāmārgārjunāśvatthasamudbhūtaiśca bhasmabhiḥ dṛḍhaṃ pālāśadaṇḍena lohapātre tu bharjayet  k saptabhirdivasaireva mriyate nātra saṃśaya nāgabhasma piṣṭvāgastyaṃ ca bhūnāgaṃ liptvā bhāṇḍaṃ viśodhayet  k tadbhāṇḍe drāvayennāgaṃ drute nāge vinikṣipet vāśāciñcaṭayoḥ kṣāraṃ vāśākāṣṭhena ghaṭṭayet  k yāmaikaṃ pācayeccullyāṃ samuddhṛtya vimiśrayet saṃcūrṇya ca śilātāpye vāśakakṣārasaṃyutam  k catustulyaṃ pūrvanāgaṃ viṃśatyekapuṭaiḥ pacet dvipuṭaṃ ciñcikakṣārair deyaṃ vāśārasānvitaiḥ  k nāgaḥ sindūravarṇābho mriyate sarvakāryakṛt atyuṣṇaṃ sīsakaṃ snigdhaṃ tiktaṃ vātakaphāpaham  k pramehatoyadoṣaghnaṃ dīpanaṃ cāmavātanut  k k  śrībhairavaḥ brass synonymsrītiḥ kṣudrasuvarṇaṃ sitakanakaṃ piṅgalaṃ ca pittalakam lohitakamārakūṭaṃ piṅgalalohaṃ ca pītakaṃ navadhā  k brass subtypesrītikā kākatuṇḍīti dvividhaṃ pittalaṃ bhavet brass parīkṣāsaṃtaptā kāñjike kṣiptā tāmrābhā rītikā matā  k evaṃ yā jāyate kṛṣṇā kākatuṇḍīti sā matā brass parīkṣā good qualitygurvī mṛdvī ca pītākapotābhā sārāṅgī tāḍanakṣamā  k susnigdhā masṛṇāṅgī ca rītiretādṛśī śubhā śuddhā snigdhā mṛduḥ śītā suraṅgā sūtrapattriṇī  k hemopamā śubhāśvatthā jātyā rītiḥ prakīrtitā brass parīkṣā bad qualitypāṇḍuḥ pītā kharā rūkṣā barbarā ghaṭṭanākṣamā  k pūtigandhā tathā laghvī rītirneṣṭā rasādiṣu rītiguṇāḥrītistiktarasā rūkṣā jantughnī sāsrapittanut  k kṛṣṇā kuṣṭhaharā yogāduṣṇavīryā ca śītalā rājarīti propertieskākatuṇḍī kṛtasnehā rājarītiguṇānugā  k rājarītistu nirdiṣṭā rītikāsadṛśī guṇaiḥ brass medic propertiesrītikāyugalaṃ rūkṣaṃ satiktaṃ lavaṇaṃ saram  k śobhanaṃ pāṇḍuvātaghnaṃ balavīryāyurvardhanam rītikā kaṭutiktoṣṇā plīhānāhanibarhaṇī  k rūkṣā kaphāsrapittaṃ ca hanyātsvādu prayojitā rājarīti synonymsrājarītiḥ kākatuṇḍī rājaputrī maheśvarī  k brāhmaṇī brahmarītiśca kapilā piṅgalāpi ca kāṃsyakāṃsyaṃ saurāṣṭrikaṃ ghoṣaṃ kaṃsīyaṃ vahnilohakam  k dīptalohaṃ ghoṣayuṣyaṃ dīptakaṃ ca navāhvayam bronze productionaṣṭabhāgena tāmreṇa dvibhāgakuṭilena ca  k vidrutena bhavetkāṃsyaṃ tatsaurāṣṭrabhavaṃ śubham bronze parīkṣā good qualitytīkṣṇaśabdaṃ mṛdu snigdham īṣacchyāmalaśubhrakam  k nirmalaṃ dāharaktaṃ ca ṣoḍhā kāṃsyaṃ praśasyate śvetadīptaṃ mṛdujyoti śabdāḍhyaṃ snigdhanirmalam  k ghanāgnisahasūtrāṅgaṃ kāṃsyamuttamamīritam bronze parīkṣā bad qualitytatpītaṃ dahane tāmraṃ ghanaṃ rūkṣaṃ ghanāsaham  k mandanādaṃ gatajyoti saptadhā kāṃsyam utsṛjet bronze medic propertiesghṛtamekaṃ vinā cānyatsarvaṃ kāṃsyagataṃ nṛṇām  k bhuktamārogyasukhadaṃ hitaṃ sātmyakaraṃ tathā kāṃsyaṃ tu laghutiktoṣṇaṃ lekhanaṃ dṛkprasādanam  k kṛmikoṣṭhaharaṃ vātapittaghnaṃ bhojane hitam vartalohavartalohaṃ vartatīkṣṇaṃ vartakaṃ lohasaṃkaraḥ  k nīlikā nīlalohaṃ ca lohakaṃ vaṭṭalohakam kāṃsyārkarītilohāhijātaṃ tadvartalohakam  k tadeva pañcalohākhyaṃ lohavidbhirudāhṛtam tadbhāṇḍasādhitaṃ sarvamanyavyañjanapūrvakam  k amlena varjitaṃ cātidīpanaṃ pācanaṃ śubham vartalohaśuddhimāraṇamdrutamaśvajale kṣiptaṃ vartalohaṃ viśudhyati  k mriyate gandhatālābhyāṃ puṭitaṃ vartalohakam teṣu teṣu vibhāgeṣu yojanīyaṃ yathāvidhi  k vartalohaṃ kaṭūṣṇaṃ ca tiktaṃ ca śiśiraṃ tathā kaphajitpittaśamanaṃ madhuraṃ dāhamehanut  k rūkṣaṃ rucyaṃ kṛmighnaṃ ca netryaṃ malaviśodhanam pittalādīnāṃ śodhanabhasmavidhiḥtrikṣāraṃ pañcalavaṇaṃ saptadhāmlena bhāvayet  k kāṃsyāraghoṣapatrāṇi tena kalkena lepayet ruddhvā puṭedgajapuṭe śuddhimāyāti nānyathā  k tāmravanmāraṇaṃ teṣāṃ kṛtvā sarvatra yojayet mṛtāni lohānyamṛtībhavanti nighnanti yuktāni mahāmayāṃśca abhyāsayogāddṛḍhadehasiddhiṃ kurvanti rugjanmajarāvināśam  k nāgena svarṇaṃ rajataṃ ca tāpyaiḥ gandhena tāmraṃ śilayā ca nāgam tālena vaṅgaṃ trividhaṃ tu lohaṃ nārīpayo ghnanti ca hiṅgulena  k tathābhrasatvaṃ balinopalohaṃ vajreṇa sūtaṃ vinihanti sadyaḥ  k abhrakasattvavajrābhrakasya satsatvaṃ vakṣyāmi śṛṇu bhairavi caturdhābhrakasatvaṃ syātkaṭhinaṃ mṛdulaṃ drutiḥ  k bījaṃ ca guṇavajjñeyaṃ tatkramād uttarottaram sattvapātanāyābhrakasiddhiḥdhānyābhrakaṃ ravikṣīre gharme sthāpyaṃ dināvadhi  k tacchlakṣṇaṃ peṣayetpaṭṭe śarāve taṃ nirodhayet samyak pacedgajapuṭe ravikṣīre pacetpunaḥ  k mardanaṃ puṭapākaṃ ca kuryādevaṃ tu saptadhā tathā jambīranīre ca niculasya rase tathā  k etat siddhaghanaṃ śreṣṭhaṃ niścandraṃ sattvapātane ghanamārakasārair vā vyastair vātha samastakaiḥ  k piṣṭvā dhānyābhrakaṃ ślakṣṇaṃ ruddhvā gajapuṭe pacet lākṣāgugguludagdhorṇāsarjasarjarasaṃ paṭu  k śaśāsthi kṣudramatsyāśca haridrā mitrapañcakam pañcamāhiṣakaṃ cāpi bhallātaṃ ca samaṃ samam  k sarvatulyaṃ siddhaghanaṃ niścandraṃ peṣayeddinam tatsarvaṃ tena vaṭakāḥ kāryāste karṣamātrakāḥ  k koṣṭhīyantre dhamedgāḍhamaṅgāraiḥ khadirodbhavaiḥ triyāmadhamanād eva sattvaṃ patati nirmalam  k kaṭhinaṃ sūkṣmaravakaṃ kācaṭaṅkaṇavarjitam trivāramevaṃ kurvīta tatkiṭṭaiḥ sattvapātane  k abhrakamṛdusattva punaranyaṃ pravakṣyāmi mṛdusattvaṃ sureśvari gugguluṃ ṭaṅkaṇaṃ guñjāṃ sarjasarjarasaṃ guḍam  k kṣudramīnaṃ yavakṣāraṃ kācapiṇyākasūraṇam bhūlatā triphalā vahniḥ kṣīrakandaṃ punarnavam  k dhuttūraṃ lāṅgalī pārā balā gandhakasevakam gokṣīraṃ pañcalavaṇaṃ sarvaṃ ca dviguṇaṃ madhu  k ṣaḍbindu kṣudraśaṃbūkamasthīni śaśakasya ca pārāvatamalaṃ tryūṣamindragopaṃ saśigrukam  k godhūmasarṣapaṃ tāpyaṃ chāgakṣīreṇa mardayet evaṃ vyastaṃ samastaṃ vā yāmamātreṇa marditam  k asya piṇḍasya bhāgaikaṃ dvibhāgaṃ siddham abhrakam pañcamāhiṣabhāgaikaṃ sarvamekatra loḍayet  k karṣābhā vaṭikāḥ kāryāḥ kiṃcicchāyāviśoṣitāḥ khadirāṅgārasaṃtapte koṣṭhīyantre kṣipetkṣipet  k ghuṭīpañcakapañcaiva vaṅkanāle dhameddṛḍham mṛdusattvaṃ bhavecchubhraṃ rugjarāmṛtyunāśanam  k trivāramevaṃ kurvīta tatkiṭṭaṃ sattvapātanam anena kramayogena kāntasasyakamākṣikam  k kaṭhinoparasāścānyaiḥ śuddhā bhūnāgamṛttikā muñcanti drutisaṅghātaṃ gṛhṇantīmaṃ pṛthakpṛthak  k abhrakamṛdusattva abhrasatvaṃ samādāya samāṃśaṃ kācaṭaṅkaṇam dattvā dattvā trivāraṃ tadvajramūṣāgataṃ dhamet  k amlavargaṃ snuhīpatraṃ bimbībījaṃ savalkalam kalkayettatra saṃtaptaṃ saptavāraṃ niṣecayet  k mṛdu śubhraṃ bhavet tasya rugjarāmṛtyunāśanam abhrakamṛdusattvam siddhābhraṃ daśabhāgaṃ syācchuddhabhāgaṃ tribhāgakam  k ṭaṅkaṇaṃ mākṣikaṃ sūtaṃ bhāgaikaṃ ca suśodhitam ūrṇāsarjayavakṣāraṃ bhāgaṃ bhāgaṃ vimiśrayet  k mardyaṃ mūtrāmlavargābhyāṃ yathā proktaṃ dināvadhi ajāpañcāṅgasaṃyuktaṃ pūrvavat sattvapātanam  k kṛtvādāya mṛtaṃ sākṣānnirmalaṃ mṛdu jāyate abhrakabījapākabījapākaṃ pravakṣyāmi ghanasyaitatparaṃ hitam  k siddhābhrakaṃ śatapalaṃ svarṇarūpyārkakāntakam rasatrigandhamākṣīkaṃ vimalābhūlatādrijam  k nīlāñjanaṃ ca kaṅkuṣṭhaṃ kāsīsaṃ daradaṃ tathā pratyekaṃ daśaniṣkaṃ syāttato gairikaṭaṅkaṇam  k indragopaṃ guḍaṃ guñjā madhu sarpiśca gugguluḥ sarjakṣāro yavakṣāro matkuṇā navapañcakam  k kṣudramīnaśaśāsthīni māhiṣaṃ śṛṅgamālakam pṛthakpṛthakpañcamūlaṃ pañcamāhiṣaṃ mardayet  k teṣāṃ ca vaṭikā kāryā kiṃcicchāyāviśoṣitā pūrvavat pātayet sattvaṃ rugjarādainyamṛtyuhṛt  k bījasatvamidaṃ śreṣṭhaṃ vaidye vāde rasāyane abhrakasattvanirmalīkaraṇanirmalīkaraṇaṃ vakṣye ghanasatvasya pārvati  k tatsatvaṃ kaṇaśaḥ kṛtvā mitrapañcakasaṃyutam mūṣāyāṃ tadvinikṣipya kācaṃ tadadharottaram  k ruddhvā haṭhāgnau dhamayetkhadirāṅgārayogataḥ evaṃ krameṇa dhamayetsaptadhā nirmalaṃ bhavet  k sasatvaṃ nirmalībhūtaṃ lohakhalve vicūrṇayet mardayet triphalākvāthair yāmaṃ gharme viśoṣayet  k pākaṃ puṭaṃ ca vidhivatkuryādevaṃ punaḥ punaḥ catvāriṃśatpuṭaṃ kuryādevaṃ mārkavajairdravaiḥ  k pṛthakpañcāmṛtaiḥ pañcapuṭaṃ cekṣurasais tridhā udayādityasaṅkāśaṃ ghanasatvaṃ susiddhidam  k abhrakasattvasindūravidhi cūrṇīkuryāllohakhalve nirmalīkṛtamabhrakam niṣkāṇāṃ śatakaṃ tasmin niṣkaikaṃ gandhakaṃ kṣipet  k peṣayeddinamekaṃ tu kumārīrasayogataḥ yāmaṃ tattāpayed gharme tato gajapuṭe pacet  k evaṃ śatapuṭaṃ kuryādgandhaṃ dadyātpunaḥ punaḥ sindūrapāṭalacchāyam abhrasatvaṃ bhavecchive  k abhrakasattvasindūravidhi ghanasatvaṃ suvimalaṃ lohakhalve vicūrṇayet śataniṣkaṃ tatastasmin niṣkārdhaṃ mākṣikaṃ kṣipet  k arkakṣīrairdinaṃ mardya ruddhvā gajapuṭe pacet evaṃ śatapuṭaṃ kuryānmākṣīkaṃ ca puṭe puṭe  k etatsyāt sattvasindūraṃ rugjarāmṛtyunāśanam abhrakasattvasindūravidhi tatsatvaṃ ravakānhitvā lohakhalve subuddhimān  k mardayellohadaṇḍena varākvāthasamanvitam yāmamātraṃ khare gharme sthāpayellohapātragam  k sthālīpākaṃ kharaṃ kṛtvā rātrau gajapuṭe pacet evaṃ saptapuṭaṃ kuryānmārkavasvarasaistathā  k kumārīsvarasaistadvaccitramūlarasaistathā nīlīpatrarasaistadvatpunarnavarasaistathā  k meghanādadravaiḥ sapta kvāthairvaṭajaṭodbhavaiḥ evaṃ susūkṣmacūrṇaṃ tu śatāṃśaṃ gandhakaṃ kṣipet  k mardayedāranālena gharme sthālyāṃ puṭe pacet evaṃ daśadinaṃ kuryāt punastāpyaṃ śatāṃśataḥ  k kṣiptvāranālaiḥ saṃmardya gharme sthālyāṃ puṭe pacet evaṃ daśadinaṃ kuryātpunaḥ pañcāmṛtaiḥ pacet  k pañcapañcekṣujarasaiḥ pañcadhā puṭamācaret sindūrābhebhrabhasite nikṣipecchuddhahiṅgulam  k viṃśatyaṃśaṃ ghanasyātha stanyaiḥ saṃmardya saṃpuṭe ruddhvātha bhūdhare yantre kṣiptvā laghupuṭaṃ vidhet  k evaṃ viṃśatpuṭaṃ kuryād dattvā dattvātha hiṅgulam anena kramayogena satvaṃ sindūrasannibham  k ayaṃ sāmānyasaṃskāro viśeṣastu nigadyate yadyadrogaharair dravyais tattadrogaharaṃ bhavet  k abhrakasattvasindūravidhi ghanasatvaṃ suvimalaṃ lohakhalve vicūrṇayet muṇḍīpatrarasair mardyaṃ dinaṃ gajapuṭe pacet  k evaṃ daśapuṭaṃ kāryaṃ nirguṇḍīsvarasaistathā tathā vaṭajaṭākvāthaiḥ peṭārīmūlajai rasaiḥ  k kakubhasya rasaistadvajjambūtvaksvarasaistathā evaṃ ṣaṣṭipuṭaṃ kāryaṃ tatastasminvinikṣipet  k viṃśatyaṃśena daradaṃ stanyaiḥ saṃmardayed dinam tatastatsampuṭe ruddhvā bhūdhare tu puṭaṃ laghu  k evaṃ viṃśatidhā kuryātsindūrābhaṃ bhaveddhruvam sthālīpākasthālīpākastridhā prokto mṛdur madhyaḥ kharātmakaḥ  k paṅkotkarasamaḥ pūrvaḥ piṇḍapākastu madhyamaḥ tṛtīyaḥ kharapākaḥ syād vālukāsadṛśaḥ priye  k sthālīpāko rase yuktaḥ saṃyukto daradena vā mṛdumadhyamapākābhyāṃ kartavyo bhūdhare tataḥ  k kṣiptvā laghupuṭe deyaṃ rasahiṅgulavarjitaḥ kharapākaḥ prakartavyo vidhirgajapuṭe pacet  k lohabhasmanāmamṛtīkaraṇavidhiḥsarveṣāṃ māritānāṃ ca lohānāmabhrakasya ca vakṣyāmi paramaṃ guhyamamṛtīkaraṇaṃ śṛṇu  k triphalotthakaṣāyasya bhāgānādāya ṣoḍaśa goghṛtasya palānyaṣṭau mṛtābhrakapalāndaśa  k ekīkṛtvā lohapātre pācayenmṛduvahninā drave jīrṇe samādāya sarvayogeṣu yojayet  k anupānaṃ vinā hyabhraṃ jarāmṛtyurujāpaham yojayedanupānairvā tattadrogaharaṃ bhavet  k kaṭhinasyābhrasatvasya sindūraṃ palitaṃ valim indriyāṇāṃ paṭutvaṃ ca patrābhrakaguṇā api  k mṛdusatvasya sindūraṃ sarvāmayanibarhaṇam valīpalitadāridryamṛtyughnaṃ surasāyanam  k tridoṣaśamanaṃ saumyaṃ dīpanaṃ pācanaṃ śubham nihanti jvarajālaṃ ca grahaṇīmatisārakam  k aśmarīṃ mūtrakṛcchraṃ ca kṣayaṃ pāṇḍuhalīmakam durnāmamehakuṣṭhāni vātajān pittajānapi  k kaphajāndustarānrogān vidradhyādivraṇānapi nānāvidhāni śūlāni puṃstrīvandhyatvabhañjanam  k yadyadrogaharair yogais tattadroganibarhaṇam pārade ye guṇāḥ santi bījasatvepi te guṇāḥ  k maṇḍūra śuddhiakṣāṅgārairdhamet kiṭṭaṃ lohajaṃ tadgavāṃ jalaiḥ secayedakṣapātrāntaḥ ṣaḍvāraṃ ca punaḥ punaḥ  k maṇḍūroyaṃ samākhyātaḥ śuddhaṃ ślakṣṇaṃ niyojayet gomūtre triphalā kvāthyā tatkvāthe secayecchanaiḥ  k maṇḍūrabhasmalohakiṭṭaṃ sutaptaṃ ca yāvacchīryati tatsvayam tacchīrṇaṃ grāhayetpeṣyaṃ maṇḍūraṃ yaṃ prayojayet  k ye guṇā mārite muṇḍe te guṇā muṇḍakiṭṭake tasmātsarvatra maṇḍūraṃ rogaśāntyai prayojayet  k kiṭṭāddaśaguṇaṃ muṇḍaṃ muṇḍāttīkṣṇaṃ śatonmitam tīkṣṇāllakṣaguṇaṃ kāntaṃ bhakṣaṇāt kurute guṇam  k maṇḍūraṃ pāṇḍuśoṣārśograhaṇīkāmalāpaham sarvaśūlapramehaghnaṃ dīpanaṃ paramaṃ hitam  k śītaṃ tiktaṃ kaṣāyāmlaṃ hṛdrogaplīhanāśanam rasādimāraṇāyadravyamānamrasendraṃ śodhayeddevi palānāṃ dvisahasrakam  k sahasraṃ vā śataṃ vāpi pañcāśadvā tadardhakam na kuryādrasakarmāṇi hīnaṃ vai pañcaviṃśateḥ  k lohasya pacanaṃ triṃśatpalādūrdhvaṃ na kārayet arvāk pañcapalāddevi ghanasatvaṃ tathā pacet  k svarṇaṃ pañcapalād ūrdhvaṃ palādarvāṅna śodhayet tathā rūpyaṃ ca tāmraṃ ca śodhayenmārayet priye  k lohavadghanasatvaṃ ca ghanapatraṃ tathaiva ca hīnaṃ pañcapalādūrdhvaṃ na kuryātpalaviṃśateḥ  k drāvaṇaṃ śodhanaṃ devi māraṇaṃ nāgavaṅgayoḥ vajraṃ niṣkādadhaścordhvaṃ na kuryācchodhanaṃ mṛtim  k padmarāgādiratnāni tathā kuryātsureśvari  k k  śrībhairavaḥ mahāmburāśau sariti parvate kānanepi vā ratnānāmākaraṃ devi sthānamādheyagauravāt  k teṣu rakṣoviṣavyālavyādhidoṣaharāṇi ca prādurbhavanti ratnāni tathaiva viguṇāni ca  k praduṣṭenopajātāni jantunopahatāni ca doṣaistānyupacīyante hīyante guṇasaṃpadā  k ruby synonymsmāṇikyaṃ śoṇaratnaṃ ca ratnarāṭ raviratnakam śṛṅgāri raṅgamāṇikyaṃ taralo ratnanāyakaḥ  k rāgadṛk padmarāgaśca ratnaṃ śoṇopalastathā saugandhikaṃ lohitakaṃ kuruvindaṃ śarendukam  k nīlagandhikamāṇikyaṃ padmarāgākhyaṃ dvitīyaṃ nīlagandhi ca ruby parīkṣā good qualitykuśeśayadalacchāyaṃ svacchaṃ snigdhaṃ guru sphuṭam  k vṛttāyataṃ samaṃ gātraṃ māṇikyaṃ śreṣṭham ucyate parīkṣāpariśuddhānāṃ ratnānāṃ pṛthivībhṛtā  k dhāraṇaṃ sarvadā kāryaṃ śreyaḥśrīkīrtikāṅkṣiṇā tatastu śāstratasteṣāṃ parīkṣādikamucyate  k māṇikyabhedāḥyat siṃhalaṃ kālapuram andhraṃ tumburusaṃsthitam kṣetraṃ caturvidhaṃ tasya māṇikyasya samudbhave  k siṃhale tu bhavedraktaṃ padmarāgam anuttamam pītaṃ kālapurodbhūtaṃ kuruvindamiti smṛtam  k aśokapallavacchāyam andhraṃ saugandhikaṃ priye tumburau chāyamānīlaṃ nīlagandhi ca kīrtitam  k madhyame madhyamaṃ jñeyaṃ māṇikyaṃ kṣetrabhedataḥ māṇikyasya guṇāḥ proktāścatvāro munipuṅgavaiḥ  k snigdhacchāyā gurutvaṃ ca nairmalyam atiraktatā māṇikyaguṇāḥmāṇikyaṃ dīpanaṃ vṛṣyaṃ kaphavātakṣayārtihṛt  k bhūtavetālapāpaghnaṃ karmajavyādhināśanam māṇikyaṃ ca mahāpuṇyaṃ mahābhāgyakaraṃ param  k sarvabhūtagrahonmādaviṣaghnaṃ doṣajitparam muktāmuktā saumyā mauktikaṃ śauktikeyaṃ tāraṃ tārā śauktikaṃ tārakā ca ambhaḥsāraṃ śītalaṃ nīrajaṃ ca nakṣatraṃ syād induratnaṃ valakṣam  k muktāphalaṃ binduphalaṃ ca muktā śaukteyakaṃ śuktimaṇiḥ śaśipriyam svacchaṃ himaṃ haimavataṃ ca śubhraṃ sudhāṃśuratnaṃ ca bhasaṃkhyakāhvam  k pearl originmātaṅgoragamīnapotriśirasastvaksāraśaṅkhāmbubhṛcchuktīnām udarācca mauktikamaṇiḥ spaṣṭaṃ bhavedaṣṭadhā chāyāḥ pāṭalanīlapītadhavalāstatrāpi sāmānyataḥ saptānāṃ bahuśo na labdhir itaracchaukteyakaṃ tūlvaṇam  k pearl parīkṣā good qualitynakṣatrābhaṃ śuddhamatyantamuktaṃ snigdhaṃ sthūlaṃ nirmalaṃ nirvraṇaṃ ca yastaṃ dhatte gauravaṃ yattulāyāṃ tannirmaulyaṃ mauktikaṃ saukhyadāyi  k pearl medic propertiesmauktikaṃ ca madhuraṃ suśītalaṃ dṛṣṭirogaśamanaṃ viṣāpaham rājayakṣaparikopanāśanaṃ kṣīṇavīryabalapuṣṭivardhakam  k mauktikaṃ śiśiraṃ snigdhaṃ viśadaṃ kāntivardhanam  k dāhatṛḍbhramamūrcchāsṛkpittajvaraviṣāpaham cakṣuṣyaṃ pavanāsrapittaviṣajit sarvendriyāhlādanaṃ tṛḍdāhajvaraśokamohaśamanaṃ śītaṃ śramaghnaṃ hitam dhanyaṃ maṅgalamāyuṣaḥ sthitikaraṃ saubhāgyakāntipradaṃ muktā hāravibhūṣaṇaṃ tad akhilaṃ mūlaṃ śaśī prīyate  k coral synonymspravāloṅgārakamaṇirvidrumo mbhodhipallavaḥ  k bhaumaratnaṃ ca raktāṅgo raktāṅkuralatāmaṇiḥ coral place of originsetau sāgaramadhye yā jāyate vallarī śubhā  k vidrumākhyā suraktā sā durlabhā dīptarūpiṇī coral parīkṣā good qualitypāṣāṇatvaṃ bhajatyeṣā pākataḥ kaṭhinā satī  k pravālanāma tadraktaṃ varṇasaubhāgyakāntidam siddhaṃ svacchaṃ snigdharūpaṃ vṛttaṃ kāntaṃ samaṃ guru  k raṅgagātraṃ dṛḍhaṃ piṇḍaṃ pravālaṃ śreṣṭhamucyate pakvabiṃbaphalābhāsaṃ japākusumasaṃnibham  k śukatuṇḍasamacchāyaṃ pravālam atiśobhanam coral parīkṣā bad qualityśāradābhaṃ dalaṃ sūkṣmaṃ vakraṃ rūkṣaṃ sakoṭaram  k viddhaṃ kṛṣṇaṃ laghutamaṃ pravālaṃ doṣakṛd bhavet gauraraṅgaṃ jalākrāntaṃ pravālamaśubhaṃ tyajet  k coral parīkṣā good qualitypravālaṃ komalaṃ snigdhaṃ surāgaṃ vidrumaṃ hitam dhanadhānyakaraṃ medhyaṃ viṣāhibhayanāśanam  k coral medic propertiespravālo madhurāmlaśca kaphapittādidoṣanut vīryakāntikaraḥ strīṇāṃ dhṛto maṅgaladāyakaḥ  k marakatamarakataṃ rauhiṇeyaṃ gārutmantaṃ harinmaṇiḥ sauparṇaṃ garuḍodgīrṇaṃ budharatnāśmagarbhaje  k garalārir vāyavīryaṃ gāruḍaṃ rudrasaṃmitam turuṣkaviṣayāṃbhodhau samīrārohaṇācale  k tacchāyāśyāmalo deśaḥ so bhūnmarakatākaraḥ tadviśeṣānmarakataṃ jātaṃ doṣaguṇānvitam  k doṣāḥ saptavidhāstasya guṇāḥ pañcavidhāḥ smṛtāḥ bhavedaṣṭavidhā chāyā maṇermarakatasya ca  k asnigdhaṃ rūkṣamityuktaṃ visphoṭaṃ piṭakaṃ tathā jaṭharaṃ kāntihīnaṃ ca vicchāyaṃ malinaṃ tathā  k saśarkaraṃ sapāṣāṇaṃ karkaśaṃ sūtrasaṃyutam kalmāṣavarṇaṃ śabalaṃ samastabhayadāyakam  k nirmalaṃ kathitaṃ svacchaṃ guru syād gurudāyutam snigdhaṃ rūkṣaṃ vinirmuktam arajaskam areṇukam  k surāgaṃ rāgabahulamiti pañca guṇāḥ smṛtāḥ etairyuktaṃ marakataṃ sarvapāpaharaṃ param  k marakataṃ viṣaghnaṃ ca śītalaṃ madhuraṃ rase āmapittaharaṃ rucyaṃ puṣṭidaṃ bhūtanāśanam  k snigdhaṃ marakataṃ svacchaṃ sarvadoṣaharaṃ śubham kāntisaubhāgyadaṃ medhyaṃ bhūtagrahaviṣāpaham  k puṣparāga synonymspītastu puṣparāgaḥ pītasphuṭikaṃ ca pītaratnaṃ ca pītāśmā gururatnaṃ pītamaṇiḥ puṣyarāgaśca  k puṣparāga parīkṣā trueīṣat pītaṃ pavicchāyaṃ svacchaṃ kāntyā manoharam puṣyarāga iti khyātaṃ ratnaṃ ratnaparīkṣakaiḥ  k puṣparāga parīkṣā good qualityhemacchāyaṃ śirovṛttaṃ jyotiraṅgāranirmalam pītagātraṃ guru snigdhaṃ puṣyarāgaṃ praśasyate  k puṣparāga parīkṣā bad qualityrūkṣaṃ kṣatalaghu śvetaṃ kṛṣṇaṃ gauraṃ saśarkaram malinaṃ bindumadratnaṃ puṣyarāgaṃ na śasyate  k puṣparāga medic propertiespuṣyarāgomlaśītaśca vātajiddīpanaḥ param āyuḥ śriyaṃ ca prajñāṃ ca dhāraṇātkurute nṛṇām  k puṣyarāgaṃ śubhaṃ medhyaṃ vastusaubhāgyakīrtidam vākpaṭutvakaraṃ hṛdyaṃ viṣaghnaṃ doṣajitparam  k vajravajramindrāyudhaṃ vīraṃ bhiduraṃ kuliśaṃ paviḥ abhedyam asiraṃ ratnaṃ dṛḍhaṃ bhārgavakaṃ smṛtam  k vajra parīkṣā good qualitysvacchaṃ vidyutprabhaṃ snigdhaṃ sundaraṃ laghu lekhanam ṣaḍāraṃ tīkṣṇadhāraṃ ca susaumyāraṃ śriyaṃ diśet  k vajrākarā vajrabhedāścapauṇḍramataṅgahimācalasaurāṣṭrasupārakosalakaliṅgāḥ peṇṇānadītaṭaś cetyaṣṭau vajrākarā vinirdiṣṭāḥ  k śyāmaṃ prapauṇḍraprabhavaṃ kiṃcit pītaṃ mataṅgagirijātam himavatsurāṣṭrasaṃbhavam ātāmraṃ kṛṣṇakānti saupāram  k phullaśirīṣacchāyaṃ kosalajaṃ kanakakānti kāliṅgam peṇṇānadītaṭodbhavam āhur vajraṃ sudhāṃśunibham  k kaliṅgakosalau deśau mataṅgādrihimālayau saurāṣṭrapauṇḍrakauverākarasūpārakau tathā  k kṛtādiṣu yugeṣvetau vajrāṇāmākarau smṛtau ākareṣveva vajrāṇāṃ khaniḥ srotaḥ prakīrṇakam  k samutpattisthalaṃ tredhā nirdiṣṭaṃ suranāyike koṭyaḥ pārśvāni dhārāśca ṣaḍaṣṭau dvādaśaiva ca  k ityacchatīkṣṇadhārāgrā vajrasyāhuratho guṇān vajra  doṣasmalo binduśca rekhā ca trāsaḥ kākapadaṃ tathā  k ete doṣāḥ samākhyātāḥ pañca vajreṣu saṃsthitāḥ kuryādaśodhitaṃ vajraṃ kuṣṭhadāhāṅgagauravam  k hṛtpārśvapīḍāṃ pāṇḍuṃ ca tatastacchuddhirucyate vajraśuddhigṛhītvātha śubhraṃ vajraṃ vyāghrīkandodare kṣipet  k mahiṣīśakṛdālipya karīṣāgnau vipācayet ahorātrātsamuddhṛtya hayamūtreṇa secayet  k evaṃ punaḥ punaḥ pakvaṃ saptarātrādviśudhyati meghanādāśamīśyāmāśṛṅgīmadanakodbhavaiḥ  k kulutthavetasāgastyasindhuvārākhukarṇikāḥ eteṣāṃ hayamūtreṇa kaṣāyaṃ sādhitaṃ punaḥ  k jambīre kuliśaṃ kṣiptvā hayamūtraistryahaṃ pacet ḍolāyantravidhānena tataḥ śuddhimavāpnuyāt  k kulutthakodravakvāthairḍolāyantre vipācayet vyāghrīkandagataṃ vajraṃ saptāhācchuddhimāpnuyāt  k kulatthakodravakvāthaṃ hayamūtraṃ snuhīpayaḥ kṣiptvā bhāṇḍe pacettasmin vyāghrīkandagataṃ pavim  k ḍolāyantre divārātraṃ samuddhṛtya punaḥ kṣipet vajrakande mṛdā kandaṃ liptvā gajapuṭe pacet  k tatpakvaṃ pācanadrāvaiḥ secitaṃ śuddhimāpnuyāt vyāghrīkandagataṃ vajraṃ mṛdā liptaṃ puṭe pacet  k ahorātrātsamuddhṛtya hayamūtreṇa secayet vajrīkṣīreṇa vā siñcyādevaṃ śuddhaṃ tu mārayet  k viprajātīyavajramāraṇamvakṣyate viprajātyādeḥ śuddhavajrasya māraṇam aśvatthabadarībhaṇḍīmākṣikaṃ karkaṭāsthi ca  k samaṃ snukpayasā piṣṭvā mūṣāmadhye pralepayet tanmadhye prakṣipedvajramauṣadhaistaistataḥ param  k vajramācchādya yatnena tato mūṣāṃ nirodhayet kuñjarākhyena puṭayetpuṭena mahatā punaḥ  k viprajātīyakaṃ vajraṃ puṭenaikena sidhyati karavīraṃ meṣaśṛṅgī daradaṃ ca hyudumbaram  k arkadugdhaiḥ samaṃ piṣṭvā tatkṛte golake kṣipet vajraṃ kṣatriyajātīyaṃ pūrvavanmārayed dhruvam  k vaiśyajātīyavajramāraṇamsūraṇaṃ laśunaṃ śaṃkhaṃ śilāyāṃ peṣayetsamam balāmatibalāṃ gandhaṃ kacchapāsthi ca peṣayet  k uttarāvāruṇīdugdhaistatkṛte golake kṣipet vajraṃ tu vaiśyajātīyaṃ pūrvavattanmṛtaṃ bhavet  k śūdrajātīyavajramāraṇamsūraṇaṃ laśunaṃ śaṅkhaṃ śilāṃ saṃpeṣayetsamam vaṭakṣīreṇa tatkḷpte golake pūrvavatpacet  k vajraṃ tacchūdrajātīyaṃ tena samyagbhavenmṛtam strīpuṃvajraṃ tu pūrvoktairmriyate tattadauṣadhaiḥ  k caturjātyauṣadhaireva mṛtirvajre napuṃsake vajramāraṇa sāmānyaḥ sarvavajrāṇāṃ vakṣyate māraṇakramaḥ  k śuddhaṃ vajraṃ matkuṇānāṃ raktairliptvā dhametpunaḥ agnivarṇaṃ kṣipenmūtre gardabhasya punaḥ punaḥ  k lepitaṃ dhmāpitaṃ tadvadevaṃ kuryāttrisaptadhā tālakaṃ matkuṇaiḥ piṣṭvā tasmingole kṣipettu tam  k ruddhvā mūṣāṃ dhamedgāḍhaṃ hayamūtre vinikṣipet samuddhṛtya punastadvatsaptavārairmṛto bhavet  k vajramāraṇa meṣaśṛṅgaṃ bhujaṅgāsthi kūrmapṛṣṭhaṃ śilājatu gandhakaṃ kāntapāṣāṇaṃ munipuṣpaṃ satālakam  k trikṣāraṃ pañcalavaṇaṃ meṣaśṛṅgīndravāruṇī vajravallī mūṣakarṇī badarī kuḍmalāni ca  k mūṣakasya malaṃ stanyaṃ snuhyarkakṣīramatkuṇam pañcāṅgaṃ śarapuṃkhasya hyasthinī kharameṣayoḥ  k peṭāribījaṃ strīpuṣpaṃ pārāvatamalaṃ śilā puṣpāṇi caiva vākucyāḥ pañcāṅgaṃ timirasya ca  k dhātrīvṛkṣasya pañcāṅgaṃ gorambhā vājimūtrakam haṃsapādī vajrakandaṃ bṛhatīphalasūraṇam  k gojihvā karkaṭaṃ māṃsaṃ mūtravargaṃ ca miśrayet etatsamastaṃ vyastaṃ vā yathālābhaṃ supiṇḍitam  k tatpiṇḍe nikṣipedvajramandhamūṣāgataṃ puṭet kulutthakodravaṃ piṣṭvā hayamūtre vilolayet  k tanmadhye secayettaptāṃ mūṣāpuṭavinirgatām evaṃ punaḥ punaḥ kuryādekaviṃśativārakam  k ādāya tatpunarvajraṃ tāle matkuṇapeṣite golake nikṣiped ruddhvā mūṣāṃ tīvrānale dhamet  k ityevaṃ saptadhā dhmātaṃ hayamūtre niṣecayet anena kramayogena mṛto bhavati niścitam  k tanmṛtaṃ cūrṇayet khalve siddhayoga udāhṛtaḥ vajramāraṇa bhrāmakaṃ ca mṛtaṃ tāpyaṃ peṭālībījaṭaṅkaṇam  k kṣīraṃ cottaravāruṇyā gandhakaṃ tālakaṃ śilā ciñcābījaṃ meṣaśṛṅgī strīpuṣpaṃ cāmlavetasaḥ  k pañcāṅgaṃ śarapuṃkhāyāḥ śaśadantaṃ śilājatu etatsamastaṃ vyastaṃ vā yathālābhaṃ sucūrṇayet  k snuhyarkottaravāruṇyāḥ kṣīraiḥ stanyairvimardayet tadgolake kṣiped vajraṃ ruddhvā caitāndhameddṛḍham  k guḍūcī saindhavaṃ hiṅgu samustottaravāruṇī kvāthaiḥ kaulutthakaiḥ piṣṭvā tasminkvāthe vinikṣipet  k taṃ vajraṃ pūrvavadgole kṛtvā ruddhvā dhamettathā secanāntaṃ tataḥ kuryādekaviṃśativārakam  k tālakaṃ matkuṇāyoge saptavāraṃ punardhamet secayedaśvamūtreṇa tad vajraṃ mriyate dhruvam  k vajramāraṇa trivarṣīyotthakārpāsamūlamādāya peṣayet trivarṣanāgavallyā vā nijadrāvaiḥ prapeṣayet  k tadgolake kṣipedvajraṃ ruddhvā gajapuṭe pacet evaṃ saptapuṭaiḥ pakvamekaikena kṛtaṃ bhavet  k vajramāraṇa tālakāsīsasaurāṣṭrīmapāmārgasya bhasma ca piṣṭvā kaulutthakaiḥ kvāthaistasminvajraṃ sutāpitam  k kṣipettrisaptavārāṇi mriyate nātra saṃśayaḥ vaikrāntabhasmanā sārdhaṃ peṣayedamlavetasam  k tadgole nikṣipedvajramandhamūṣāgataṃ dhamet secayedaśvamūtreṇa pūrvagole punaḥ kṣipet  k ruddhvā dhmātaḥ punaḥ secyamevaṃ kuryāt trisaptadhā mriyate nātra sandehaḥ sarvayogeṣu yojayet  k vajramāraṇa uttarāvāruṇīkṣīraiḥ kāntapāṣāṇajaṃ mukham kṣaṇaṃ piṣṭvā tu tadgolaṃ kṣiptvā tasminpaceddinam  k nṛtaile gandhatailena mriyate nātra saṃśayaḥ vajramāraṇa bhūnāgaṃ gandhakaṃ cātha nārīstanyena peṣayet  k tadgolasthaṃ pacedvajraṃ pūrvataile mṛtaṃ bhavet vajramāraṇa snuhīkṣīreṇa vimalāṃ piṣṭvā tadgolake kṣipet  k vajraṃ nirudhya mūṣāṃ tu śuṣkāṃ tīvrāgninā dhamet kṣiptāmaśvasya mūtre tu kṣiptvā vajraṃ samāharet  k ityevaṃ saptadhā kuryāttatastālakamatkuṇaiḥ piṣṭvā golaṃ kṣipettasminvajramūṣāṃ nirudhya ca  k dhmāpitaṃ pūrvavatsecyaṃ saptavārairmṛtaṃ bhavet vajramāraṇa vajraṃ matkuṇaraktena liptvā liptvātape kṣipet  k śuṣkaṃ lepyaṃ punaḥ śoṣyaṃ yāvatsaptadināvadhi viṣṇukrāntāpeṭakāryor dravaiḥ siñcetpunaḥ punaḥ  k taptaṃ taptaṃ ca tadvajraṃ śatavārairmṛtaṃ bhavet vajramāraṇa gandhakaṃ cūrṇitaṃ bhāvyaṃ strīpuṣpeṇa tu saptadhā  k punaḥ strīrajasāloḍyaṃ tasmin vajraṃ sutāpitam secayettāpayedekaviṃśadvārānmṛtaṃ bhavet  k vajramāraṇa vajraṃ nadīmahāśuktau kṣiptvā bhāvyaṃ muhurmuhuḥ snuhyarkottamakanyānāṃ draveṇaikena cātape  k kṛṣṇakakaṭamāṃsena peṣitaṃ veṣṭayetpunaḥ bhūnāgasya mṛdā samyagdhṛtaṃ bhasmatvamāpnuyāt  k vajramāraṇa raktamūlasya mūlaiśca meghanādasya kuḍmalaiḥ peṣitairveṣṭitaṃ dhmātaṃ vajraṃ bhasma bhavatyalam  k vajramāraṇa mātuluṅgagataṃ vajraṃ ruddhvā limpenmṛdā bahiḥ puṭe pacetsamuddhṛtya tadvacchatapuṭe pacet  k vajramṛdūkaraṇa nāgaparṇīdravairliptaṃ tatpatreṇaiva veṣṭitam jānumadhye sthitaṃ yāmaṃ tad vajraṃ mṛdutāṃ vrajet  k vajramṛdūkaraṇa mātṛvāhakabījasya madhye vajraṃ vinikṣipet jambīrodaragaṃ vātha dolāyantre dinaṃ pacet  k kulutthakodravakvāthe traiphale vā kaṣāyake ahorātrātsamuddhṛtya jambīrāntaḥ punaḥ kṣipet  k mātṛvāhakabīje vā pacetprakṣipya pūrvavat punaḥ kṣepyaṃ punaḥ pācyaṃ tridinānte samuddharet  k badarīvaṭanimbānāmaṅkurāṇi samāharet piṣṭvā tadgolake vajraṃ pūrvapakvaṃ vinikṣipet  k aśvatthapatrake veṣṭya tadgolaṃ jānumadhyagam dinaṃ vā dhārayetkakṣe mṛdurbhavati niścitam  k vajramṛdūkaraṇa pāradaṃ tīkṣṇacūrṇaṃ ca dinamamlena mardayet tadgole nikṣipedvajraṃ sūtreṇāveṣṭayedbahiḥ  k nāgavallīdalaiścaiva veṣṭitaṃ dhānyarāśigam māsānte tatsamuddhṛtya limpennāgalatādravaiḥ  k taddalairveṣṭitaṃ jānumadhyasthaṃ mṛdutāṃ vrajet vajramṛdūkaraṇa kāntapāṣāṇavaktraṃ vā cūrṇaṃ vā kāntalohajam  k sasūtamamlayogena dinamekaṃ vimardayet tadgole nikṣipedvajraṃ nimbakārpāsakodravaiḥ  k patraiḥ piṣṭaiḥ susaṃpeṣya nāgavallīdalaistataḥ veṣṭitaṃ jānumadhyasthaṃ dinānte mṛdutāṃ vrajet  k vajramṛdūkaraṇa eraṇḍavṛkṣamadhye tu tatphale vā kṣipetpavim māsamātrātsamuddhṛtya jānumadhye ca pūrvavat  k komalaṃ jāyate vajraṃ dinānte nātra saṃśayaḥ vajramṛdūkaraṇa vajraṃ tittirimāṃsena veṣṭitaṃ nikṣipenmukhe  k atisthūlasya bhekasya mukhaṃ sūtreṇa veṣṭayet nikhaneddhastamātrāyāṃ kṣoṇyāṃ māsātsamuddharet  k maṇḍūkaṃ sampuṭe ruddhvā samyaggajapuṭe pacet tadvajraṃ pūrvagolasthaṃ jānumadhyagataṃ dinam  k bhavedvajraudanaṃ sākṣātpaścādāhārya yojayet sarvavajraudanānāṃ tu māraṇaṃ pūrvavadbhavet  k vajradrutikṣāratrayaṃ rāmaṭhaṃ ca caṇakāmlāmlavetasam jvālāmukhīṃ cekṣurakaṃ sthalakumbhīphalāni ca  k snuhyarkapayasā ślakṣṇaṃ piṣṭvā tadgolake kṣipet vajraṃ viśodhitaṃ samyagvastre baddhvā haṭhātpacet  k ḍolāyantreṇa dhānyāmle drutaṃ māsāṣṭakādbhavet vajravallyantarasthaṃ vā kṛtvā vajraṃ nirodhitam  k amlabhāṇḍagataṃ secyaṃ saptāhād dravatāṃ vrajet bhasmaudanaṃ drutiśceti trividhaṃ vajramāraṇam  k rasabandhakaraṃ proktaṃ nāgārjunapuraḥsaraiḥ vajraguṇāḥvajraṃ ca ṣaḍrasopetaṃ sarvarogāpahārakam  k sarvāghaśamanaṃ saukhyaṃ dehadārḍhyaṃ rasāyanam vajraṃ ratnottamaṃ puṇyaṃ śrīsaubhāgyavivardhanam  k āyuṣyaṃ dhanyamojasyaṃ yaśasyaṃ sarvapāpmajit āyurbalaṃ dehasaukhyaṃ rūpaṃ kāntiṃ karoti ca  k sevitaṃ hanti rogāṃśca mṛtaṃ vajraṃ na saṃśayaḥ nīlanīlastu sauriratnaṃ syānnīlāśmā nīlaratnakaḥ  k nīlopalastṛṇagrāhī mahānīlaḥ sunīlakaḥ indranīlamaṇistatra caturdhā jātibhedataḥ  k sapphire subtypes castesitacchāyo bhavedvipro raktaḥ kṣatriyajātikaḥ pītastu vaiśyajātiryo vṛṣalaḥ kṛṣṇadīdhitiḥ  k nīlasya guṇadoṣāḥnīlīrasasamābhāsā vaiṣṇavīpuṣpasaṃnibhā lavalīpuṣpasaṅkāśā nīlendīvarasaprabhā  k atasīpuṣpasaṅkāśā cāṣapakṣasamadyutiḥ kṛṣṇatrikarṇikāpuṣpasamānadyutidhāriṇī  k mayūrakaṇṭhasacchāyā śambhoḥ kaṇṭhanibhā tathā viṣṇudehasamābhāsā bhṛṅgapatrasamaprabhā  k etāśchāyāḥ śubhakarā indranīlamahāmaṇeḥ gurutvaṃ snigdhakāntitvaṃ surāgaṃ pārśvarañjanam  k tṛṇagrāhitvamityete guṇāḥ pañca prakīrtitāḥ na vimlo nirmalo gātro masṛṇo gurudīptikaḥ  k tṛṇagrāhī mṛdurnīlo durlabho lakṣaṇānvitaḥ indranīlaṃ śubhaṃ varṇyaṃ sarvapāpanibarhaṇam  k āyuryaśo balaṃ lakṣmīmārogyaṃ ca prayacchati nīlaḥ satiktakoṣṇaśca kaphapittānilāpahaḥ  k yo dadhāti śarīresya saurir maṅgalado bhavet gomedakagomedakastu gomedo rāhuratnaṃ tamomaṇiḥ  k svarbhānavaḥ ṣaḍāhvoyaṃ piṅgasphaṭika ityapi gomūtrābhaṃ yanmṛdu snigdhamuṣṇaṃ śuddhacchāyaṃ gauravaṃ yacca dhatte hemāraktaṃ śrīmatāṃ yogyametat gomedākhyaṃ ratnam ākhyāti santaḥ  k madhubindusamacchāyaṃ gomūtrājyasamaprabham  k hemaraktaṃ guru svacchaṃ snigdhaṃ gomedakaṃ śubham śvetaṃ kṛṣṇaṃ raṅgahīnaṃ trāsarekhādidūṣitam  k karkaśaṃ pāṭalākāraṃ duṣṭaṃ gomedakaṃ tyajet gomedaguṇāḥmedhyaṃ gomedakaṃ ratnaṃ yaśasyaṃ śrīvivardhanam  k maṅgalyaṃ kāntijananaṃ snigdhaṃ sarvaviṣāpaham gomedakomlamuṣṇaṃ ca vātakopavikārajit  k dīpanaṃ pācanaṃ caiva dhṛtoyaṃ pāpanāśanaḥ vaiḍūryavaiḍūryaṃ keturatnaṃ ca khaśabdāṅkurajaṃ tathā  k viḍūrabhūmijaṃ ratnaṃ prāvṛṣyaṃ pañcanāma ca kalpāntakālakṣubhitāmburāśinidāhakalpād ditijendranādāt vaiḍūryamutpannamanekavarṇaṃ śobhābhirāmadyutiratnavaryam  k avidūre viḍūrasya girer uttuṅgarodhasaḥ  k koṅkacolakasīmānte maṇestasyākaraḥ smṛtaḥ tatra daityendraninadaṃ prati meghasugarjitaiḥ  k samudbhavanti vaiḍūryamaṇayaḥ prāvṛḍāgame sitābhradhūmasaṅkāśamīṣatkṛṣṇaṃ sitaṃ tu yat  k vaiḍūryaṃ nāma tatproktaṃ ratnavarṇaparīkṣakaiḥ veṇupatrabiḍālākṣiśikhikaṇṭhasamadyuti  k snigdhagātraṃ guru svacchaṃ vaiḍūryaṃ guṇavanmatam rekhābhinnaṃ laghu spaṣṭaṃ śilāṅgārakakardamam  k vivarṇaṃ paruṣaṃ kṛṣṇaṃ vaiḍūryaṃ doṣavattyajet vaiḍūryalakṣaṇavaiḍūryaṃ viśadaṃ snigdhaṃ prītyāyurbalavardhanam  k maṅgalyaṃ dhāraṇāttaddhi sarvagrahaviṣāpaham vaiḍūryamamlamuṣṇaṃ ca kaphamārutanāśanam  k gulmaśūlapraśamanaṃ bhūṣitaṃ ca śubhāvaham pañcaratnānimāṇikyaṃ mauktikaṃ vajraṃ nīlaṃ marakataṃ tathā  k pañcaratnam iti proktaṃ pāpmālakṣmīviṣāpaham navaratnānigomedakaṃ puṣparāgaṃ vaiḍūryamapi vidrumam  k pañcaratnaiḥ sahaitāni navaratnāni nirdiśet sūryakāntaatha bhavati sūryakāntaḥ tapanamaṇistāpanaśca ravikāntaḥ dīptopalognigarbho jvalanāśmārkopalaśca vasunāmā  k sphaṭikaśvetābhrakasamaṃ varṇairhimādrau candrasannibham  k nirmalaṃ ca prabhāyuktaṃ sphaṭikaṃ śreṣṭhamucyate himālaye siṃhale ca vindhye revātaṭe tathā  k padmarāgodbhave sthāne vividhaṃ sphaṭikaṃ bhavet sūryakāntaṃ ca tatraikaṃ candrakāntaṃ tathāparam  k sūryāṃśusparśamātreṇa vahniṃ vamati tatkṣaṇāt sūryakāntaṃ tadākhyātaṃ sphaṭikaṃ ratnavedhitam  k sūryakānto bhaveduṣṇo nirmalaśca rasāyanam vātaśleṣmaharo medhyaḥ pūjanādravituṣṭidaḥ  k candrakāntaindukāntaścandrakāntaścandrāśmā saṃsravopalaḥ śītāśmā candrikādrāvaḥ śaśikāntaśca saptadhā  k snigdhaṃ śvetaṃ pītam atrāsamantād dhatte cittaṃ svasthatāṃ yanmunīnām yacca drāvaṃ yāti candrāṃśusaṅge jātyaṃ ratnaṃ candrakāntākhyametat  k candrakāntas tu śiśiraḥ snigdhaḥ pittāsradāhanut śivaprītikaraḥ svaccho grahālakṣmīviṣāpahaḥ  k sphaṭikasphaṭikaḥ sitopalaḥ syād amalamaṇis tārakopalaḥ svacchaḥ śītoṣṇavīryam akṣṇaḥ pittaṃ vātaṃ nihanti śophaghnam  k purā proktaṃ hi kāntasya mayā te lakṣaṇādikam vaikrāntaṃ caiva vikrāntaṃ nīlavajraṃ kuvajrakam  k gonāsaṃ kṣudrakuliśaṃ cūrṇavajraṃ ca gonasam śveto raktaśca pītaśca nīlaḥ pārāvatacchaviḥ  k śyāmalaḥ kṛṣṇavarṇaśca karburaścāṣṭadhā hi sa vajrābhāve tu vaikrāntaṃ rasavīryādike samam  k aṣṭāsraś cāṣṭaphalakaḥ ṣaṭkoṇo masṛṇo guruḥ śuddhamiśritavarṇaiśca yukto vaikrānta ucyate  k kulutthakvāthasaṃsvinno vaikrāntaḥ pariśudhyati trikṣāraiḥ pañcalavaṇairvasāmūtrāmlakodravaiḥ  k matsyatailaghṛtaistulyaiḥ kulutthaiḥ kāñjikānvitaiḥ saptāhaṃ dolikāyantre vyāghrīkandagataṃ pacet  k vaikrāntabhasmataptavarṇaṃ tu vaikrāntaṃ śuddhimāyāti niścitam hayamūtreṇa tatsecyaṃ taptaṃ taptaṃ dvisaptadhā  k tataścottaravāruṇyāḥ pañcāṅgair golake kṣipet ruddhvā mūṣāṃ puṭe paktvā punaruddhṛtya golake  k kṣiptvā ruddhvā puṭedevaṃ saptadhā bhasmatāṃ vrajet vaikrāntasattva vaikrāntasya palaikaṃ tu palaikaṃ ṭaṅkaṇasya ca  k ravikṣīre dinaṃ bhāvyaṃ mardyaṃ śigrudravairdinam guñjāpiṇyākavahnīnāṃ pratikarṣaṃ viyojayet  k anena gulikā kṛtvā koṣṭhīyantre dhameddṛḍham śaṅkhakundendusaṅkāśaṃ satvaṃ vaikrāntajaṃ bhavet  k vaikrāntasattva vaikrāntaṃ vajrakandaṃ ca samaṃ snukpayasā saha mahiṣīnavanītaṃ ca sakṣaudraṃ mardayeddinam  k pūrvavaddhamanātsatvamindragopanibhaṃ bhavet vaikrāntasattva vandhyācūrṇaṃ savaikrāntaṃ chāyāyāṃ mardayetsamam  k ajāmūtrairdinaikaṃ tu sattvaṃ rajatavadbhavet vaikrāntasattva mriyate ṣṭapuṭairgandhanimbukadravasaṃyutaḥ  k sattvapātanayogena marditaśca vaṭīkṛtaḥ mūṣāyāṃ ghaṭikāṃ dhmāto vaikrāntaḥ sattvamutsṛjet  k vaikrāntadrutiśvetavarṇaṃ tu vaikrāntamamlavetasabhāvitam saptāhānnātra sandehaḥ khare gharme dravatyalam  k ketakīsvarasaṃ tutthaṃ saindhavaṃ svarṇapuṣpikam indragopasamaṃ yuktaṃ sarvaṃ bhāṇḍe vinikṣipet  k saptāhaṃ svedayettasminvaikrāntaṃ dravatāṃ vrajet āyuḥpradaśca balavarṇakarotivṛṣyaḥ prajñāpradaḥ sakaladoṣamadāpahārī dīptāgnikṛt pavisamānaguṇastarasvī vaikrāntakaḥ khalu vapurbalalohakārī  k rājāvartaāvartamaṇirāvarto rājāvartonalāhvayaḥ  k rājāvartarasasyātha lakṣaṇaṃ kathayāmyaham varṇena bhramarābhaḥ syād dviḥprakāraḥ prakarmataḥ  k ekaścūrṇākṛtirjñeyo dvitīyo golakātmakaḥ svarṇabindusamāyuktaḥ sthirarāgaḥ sthiratvadaḥ  k rasadodbhavarāgasya varṇotkarṣetidakṣiṇaḥ nāgasya rañjane śreṣṭhastāre rañjanakarmaṇi  k sarveṣāṃ calarāgāṇāṃ rāgabandhanakṛnmataḥ rājāvarto lparaktorunīlikāmiśritaprabhaḥ  k guruśca masṛṇaḥ śreṣṭhastadanyo madhyamaḥ smṛtaḥ nimbudravaiḥ sagomūtraiḥ sakṣāraiḥ sveditāḥ khalu  k dvitrivāreṇa śudhyanti rājāvartādidhātavaḥ rājāvartabhasmaluṅgāmbugandhakopeto rājāvarto vicūrṇitaḥ  k puṭanāt saptavāreṇa rājāvarto mṛto bhavet rājāvartasattvarājāvartam ayaḥpātre pācayenmāhiṣairghṛtaiḥ  k payobhiśca dinaṃ caikaṃ mitrapañcakamiśritam rajanyā pañcarātreṇa piṇḍībhūtaṃ tu kārayet  k khādirāṅgārayogena koṣṭhyāṃ satvaṃ vimuñcati pramehakṣayadurnāmapāṇḍuśleṣmānilāpahaḥ  k dīpanaḥ pācano vṛṣyo rājāvarto rasāyanaḥ garuḍodgārasasyako garuḍodgāraḥ kālajid viṣasārakaḥ  k kālakūṭaviṣaṃ pītvā garuḍaḥ soḍhumakṣamaḥ tadā nirgatya taccañcor bahudhā sasyakobhavat  k mahārasaḥ sasyakaḥ syātprabhābhiḥ pañcabhiryutaḥ dhavalo mecakaḥ pīto haritaścātilohitaḥ  k atisthito vītihotraḥ sarvataḥ sarvarūpabhāk dhavalo haritaścaiva śasyate tārakarmaṇi  k lohito mecakaḥ pītaḥ śasyate hemakarmaṇi sasyakaḥ sarvarogaghno viṣamṛtyubhayāpahaḥ  k vimalavimalo nirmalaḥ svaccho vimalaḥ svacchadhātukaḥ bāṇasaṃkhyābhidhaṃ śastaṃ tārahema dvidhākṛtaḥ  k vimalastrividhaḥ prokto hemādyastārapūrvikaḥ tṛtīyaḥ kāṃsyavimalastatra kāntyā sa lakṣyate  k vartulaḥ koṇasaṃyuktaḥ snigdhaśca phalakānvitaḥ marutpittaharo vṛṣyo vimalotirasāyanaḥ  k pūrvo hemakriyāsūkto dvitīyo vṛṣyakarmaṇi tṛtīyo bheṣaje teṣu pūrvapūrvo guṇottaraḥ  k vimalaśuddhiāṭarūṣarase svinno vimalo vimalo bhavet kadalīkandatoyena vimalaṃ prathamaṃ pacet  k amlavetasadhānyāmlameṣīmūtre tataḥ pacet ḍolāyantre caturyāmaṃ śuddhireṣāṃ mahottamā  k kārkoṭīmeṣaśṛṅgyutthair dravair jaṃbīrajair dinam bhāvayedātape tīvre vimalā śudhyati dhruvam  k vimalasattvavimalaṃ śigrutoyena kāṃkṣīkāsīsaṭaṅkaṇaiḥ vajrakandasamāyuktairbhāvayetkadalīrasaiḥ  k mokṣakakṣārasaṃyuktamandhamūṣāgataṃ dhamet satvaṃ candrārkasaṅkāśaṃ patatyasya na saṃśayaḥ  k perojaharitāśmā ca perojo viṣārātirharinmaṇiḥ rasavīryavipākeṣu sasyakasya guṇānugaḥ  k k  śrībhairavī kīdṛśī oṣadhī nātha rasakarmakarī śubhā kena vā bhasma sūtaśca kena vā khoṭabandhanam  k nirjīvatvaṃ gataḥ sūtaḥ kathaṃ jīvaṃ dadāti saḥ nirjīvena tu jīvatvaṃ kathaṃ jīvati śaṅkara  k etanme saṃśayaṃ brūhi yathā jānāmyahaṃ śiva śrībhairavaḥ śṛṇu bhairavi tatsarvamapūrvaṃ kathayāmi te  k brahmaviṣṇusurendrādyairna jñātaṃ vīravandite valīpalitarogaghnā mṛtyudāridryabhañjanāḥ  k rasakarmakarā divyāḥ kulauṣadhyaḥ susiddhidāḥ bhramanti paśavo mūḍhāḥ kulauṣadhivivarjitāḥ  k tṛṇauṣadhirasānāṃ ca naiva siddhiḥ prajāyate tasmātsarvaprayatnena jñātavyā tu kulauṣadhiḥ  k divyauṣadhyaścatuḥṣaṣṭiḥ kulamadhye vyavasthitāḥ naiva jānanti mūḍhāstāḥ śivamohena mohitāḥ  k adivyāstu tṛṇauṣadhyo jāyante girigahvare tṛṇauṣadhyā rase sūtaṃ naiva bandhaṃ kadācana  k akṣayaṃ naiva tiṣṭhettu kulauṣadhivivarjitam kulauṣadhyā vihīnāstu gaganaṃ ca na hanti te  k sa rasastu varārohe vahnimadhye na tiṣṭhati na khoṭo na ca vā bhasma naiva dravyaṃ karoti saḥ  k kiṃciddravyaṃ prakurvanti dhāmyamānaṃ na tiṣṭhati patre pāke kaṣe chede naiva tiṣṭhati kāñcanam  k naiva vedhaṃ śatādūrdhvaṃ karoti sa rasaḥ priye yāvanna cābdamekaṃ tu vikrītaṃ tattu kāñcanam  k dharmārthakāmamokṣeṣu naiva dadyāttu tatpriye divyauṣadhyā yadā devi rasendro mardito bhavet  k kālikārahitaḥ sūtaḥ sadā bhavati pārvati parasya harate kālaṃ kālikārahito rasaḥ  k aṣṭānāṃ caiva lohānāṃ malaṃ śamayati kṣaṇāt mahāmūrcchāgataṃ sūtaṃ ko vāpi kathayenmṛtam  k divyauṣadhyā rasenaiva jāyate naṣṭacetanaḥ pañcabhūtātmakaḥ sūtastiṣṭhate ca sadāśivaḥ  k rasauṣadhyo mahauṣadhyaḥ siddhauṣadhyastathāparāḥ divyauṣadhya iti proktā mayā proktāścaturvidhāḥ  k divyauṣadhyo nigadyante tāsu tā guṇavattarāḥ vṛkṣavallīlatāgulmatṛṇavandānikā iti  k rasabandhakarauṣadhyaḥ ṣaḍvidhāḥ parikīrtitāḥ somavallīsomavallī mahāgulmā yakṣaśreṣṭhā dhanurlatā  k somāhvā gulmavallī ca yajñavallī dvijapriyā somakṣīrā ca somā ca yajñā divyalatā smṛtā  k somavallī kaṭuḥ śītā madhurā pittadāhanut tṛṣṇāviśeṣaśamanī pācanī ca rasāyanī  k pañcāṅgakā pañcadaśacchadāḍhyā sarpākṛtiḥ śoṇitaparvadeśā sā somavallī rasabandhakarma karoti rākādivasopanītā  k kṛṣṇe pakṣe pragalati dalaṃ pratyahaṃ caikamekaṃ śukle pakṣe prabhavati punar lambamānā latā syāt tasyāḥ kandaḥ kalayatitarāṃ pūrṇimāyāṃ gṛhīto baddhvā sūtaṃ kanakasahitaṃ dehalohaṃ vidhatte  k iyaṃ somalatā nāma vallī paramadurlabhā anayā baddhasūtendro lakṣavedhī prajāyate  k caturviṃśatisomānāṃ lakṣma vyaktaṃ rasāyane somavṛkṣakaroti somavṛkṣopi rasabandhavadhādikam  k pūrṇimādivasānītastayorvallī guṇādhikā proktā mahiṣavallī ca pratisomāntravallikā  k apattravallikā proktā kāṇḍaśākhā payasvinī rasavīryavipākeṣu somavallīsamā smṛtā  k sthalapadminīathātaḥ sthalapadminyā divyauṣadhyā vidhiṃ śṛṇu padminīsadṛśā patraiḥ puṣpairapi ca tādṛśī  k bhaṅge caiva sravetkṣīraṃ raktavarṇaṃ suśobhanam ākramya vāmapādena paśyedgaganamaṇḍalam  k paśyecca tārakāyuktaṃ grahanakṣatramaṇḍalam lakṣayojanato devi sā jñeyā sthalapadminī  k gonasāgonasākāravallī syāccitramaṇḍalamaṇḍitā jarāruṅmṛtyuśamanī rasabandhavadhakṣamā  k uccaṭāathoccaṭāṃ pravakṣyāmi rasabandhakarīṃ priye ekameva bhavennālaṃ tasyā romapraveṣṭanam  k tasyāgre ca bhavetpuṣpaṃ śukatuṇḍasya sannibham tatpatrāṇi ca deveśi śukapicchanibhāni ca  k tatkandaṃ kūrmasaṃsthānaṃ kṣīraṃ sindūrasannibham jalaṃ sravenmadhūcchiṣṭe tatsamādāya pārvati  k vedhayetsarvalohāni kāñcanāni bhavanti ca īśvarīīśvarītyucyate kācidīśvarītulyarūpiṇī  k bhūrikṣīraparisrāvā sabījarasabandhinī bhūtakeśīnimbapatrasadṛkpatrā bhūtakeśīti kathyate  k na vadhyate yayā sūtaḥ sūtosau hi nibandhakaḥ kṛṣṇalatābhinnakajjalasaṅkāśā latā kṛṣṇalatetyasau  k nirbījamapi badhnāti rasaṃ sarvaviṣāpahā laśunavallīnāmnā laśunavallī ca taddalaiḥ sadṛśacchadā  k kṣaratkṣīrā sukandā ca rasaṃ badhnāti vegataḥ rudantīcaṇapatropamaiḥ patraiḥ puṣpairapi ca tādṛśī  k rudantī nāma vikhyātā hyadhastājjalavarṣiṇī rudantīva janāndṛṣṭvā mṛtyudainyajarākulān  k caturvidhā tu sā jñeyā pītā raktā sitāsitā jāritābhraṃ rasaṃ hanyādbadhnāti ca rasāyanī  k musalīkandavatkandā taddalākāravaddalā sukṣīrā romaśā soktā vārāhī rasabandhanī  k saptapattrīsaptapallavasampūrṇāṃ saptapattrītyasau matā rasāyanī jarāghnī ca badhyate pāradastayā  k nāginīnāginītyuditā vallī nāgabhogasamāṅgikā sarpādikaviṣaghnī ca sā svaccharasabandhinī  k sarpiṇīsarpiṇī latikā cānyā sarpavadvakrayaṣṭikā sakṣīrā snigdhapatrā ca bālapāradabandhinī  k chattriṇīchatravaddaṇḍapatrā yā nātinīcā na connatā sukṣīrā chattriṇī nāma rasabandhakarī matā  k gośṛṅgīparvateśmasamudbhūtā gokandākṛtikandayuk kṣatā muñcati sā kṣīraṃ gośṛṅgī rasabandhinī  k jyotirlatājyotirnāmnī tridhā proktā vṛkṣakandatṛṇātmikā girau jvalati sā rātrau latāpāradabandhinī  k raktavallīraktakṣīradalāṅgā yā nātivistaravallikā raktavallītyasau divyā nirdiṣṭā rasabandhinī  k padmavallīyā padmapatrākṛtipatravallī sā patravallītyuditā rasajñaiḥ sakṣīrakandā salilodbhavā ca kṣitau na tiṣṭhedrasabandhanī sā  k kākinīsthūlakaṇṭakavarṇāḍhyā sā proktā kākinī latā rasabandhakarī saiṣā jarāmṛtyuvināśinī  k cānḍālīcāṇḍālīti vinirdiṣṭā tricatuḥpatradhāriṇī sā ca raktā kṣīrakandā tayā sūto nibadhyate  k proktaś caṇḍālakandaḥ syād ekapatro dvipattrakaḥ tripattrotha catuṣpattraḥ pañcapattraśca bhedataḥ  k tāmravallītāmravarṇalatāpatrapuṣpakṣīrasamanvitā sā tāmravallikā proktā rasalohādisādhanī  k pītavallīpītapatralatāpuṣparasayuktātidurlabhā sā pītavalliketyuktā rasabandhavidhau hitā  k vijayāsitakṣīrāḍhakīpatrachadanā nātivistṛtā vikhyātā vijayetyeṣā rasabandhavidhau hitā  k mahauṣadhītrikoṇakandasaṃyuktā citrakacchadanacchadā mahauṣadhīti sā proktā rasabandhe paraṃ hitā  k devadālīśikhikaṇṭhābhapatrāḍhyā candanāmodamedurā devadālītyasau divyā rasaṃ badhnāti sā kṣaṇāt  k navanītakagandhīnavanītakagandhīti tiktā mrakṣaṇagandhinī sakṣīrā raktapuṣpā ca rasendro badhyate tayā  k garuḍavallīsakṣīrā raktapuṣpā ca badarīdalavaddalā uktā gāruḍavallīti śīghraṃ badhnāti pāradam  k tumbinītumbinītyuditā vallī tatpatrakusumānvitā tiktaraktapayoyuktā tatphalā rasabandhinī  k bhūtumbinīyā tumbinīpatrasamānapatrā bhūtumbinī nātivisarpiṇī sā nimbūsamānaiśca phalairupetā sarvāmayaghnī rasabandhanī ca  k gandharvāeraṇḍapatravatpatrā sakṣīrā nātivistṛtā gandharvetyuditā sā hi tayā bandhaṃ raso vrajet  k vyāghrapādīvyāghrāṅghrisamapatrā yā raktapuṣpā payasvinī vyāghrapādīti nirdiṣṭā rasaṃ badhnāti niścitam  k mahauṣadhīsaptacchadasadṛkpatrā kṛśāṅgī nātivistṛtā mahauṣadhītyasau proktā rasaṃ badhnāti hanti ca  k gomārīgomārīnāmikā vallī veṇupatrasamacchadā tasyā mūlaṃ samāsādya śastaḥ sūto nibadhyate  k triśūlītriśūlākārapatrā yā śamyākaphalavatphalā triśūlīti samākhyātā vikhyātā rasabandhane  k rutasīrutasīpatravatpatraphalā sā kṣīrakandayuk rutasī valliketyuktā girijā rasabandhanī  k tridaṇḍīsupuṣpā tilakopetā raktatyatriphalānvitā rasabandhavidhau proktā tridaṇḍīti kṛtābhidhā  k bhṛṅgavallībhṛṅgavadvarṇapatrāḍhyā kṣīriṇī pītapuṣpikā bhṛṅgavallīti sā proktā prayuktā rasabandhane  k camarikācamarākārapatrāḍhyā kṣīrayukcandradhāriṇī latā camarikā nāma sā ca badhnāti pāradam  k karavīralatāhayamārasamākāradalapuṣpavatī latā karavīralatetyuktā nitarāṃ sūtabandhinī  k vajravallīkoraṇḍapatrachadanopamānaprasūnapatrā ca sadugdhakandā sā vajravallī kaṭutiktasārā vajrāṅkapatrā rasabandhinī ca  k vāravallīraktakṣīravatī bilvadalopamadalānvitā vāravallīti sā sūtabandhanī roganāśinī  k rohiṇīśaṇapuṣpadalākāradaśapuṣpā ca dugdhayuk sā rohiṇīti nirdiṣṭā rasarājasya bandhanī  k bilvinījyotiṣmatīdalākāravarṇaparṇā yaśasvinī rasabandhavidhau proktā bilvinīti nigadyate  k gorocanalatāgorocanaprabhāyuktadalavallīsamanvitā gorocanalatā bhūtamocanī rasabandhanī  k karīrīśrīśailaśikharodbhūtā mārkaṇḍīsadṛśauṣadhī raktaṃ kṣīraṃ kṣatā muñcetkarīrī rasabandhinī  k akṣarāpattrasīsā pattravatpatrā trivarṣātphaladāyinī akṣareti samākhyātā rasasyātinibandhinī  k apattrāsomavallīva niṣpatrā kajjalābharasānvitā apattrāsau bhaved vindhye nātyuccā rasabandhinī  k ādye varṣe bhavedamlā bhavettiktā dvitīyake tṛtīyebde ca madhuraiḥ phalairyuktā prajāyate  k pittajvaraharā sadyaḥ supatraphalasaṃyutā kuṭajavallīlatā kuṭajavallīti tatphalā taddalānvitā  k madhurā rudhiragranthiḥ sūtarājanibandhinī mūlakandāmūlakandeti vikhyātā mūlavatphalapattriṇī  k latā kṣīrānvitā sūtabandhanaṃ kurute dhruvam brāhmaṇīpārijātādrijā vallī śatapuṣpadalacchadā  k kṛṣṇakṣīraphalā proktā brāhmaṇī rasabandhinī munivallīagastipatratatpatrā tadrūpāruṇapuṣpiṇī  k ghṛtagandhā rasaghnī sā munivallīti kathyate nimbakādalaiḥ puṣpaiḥ phalairvallī niṃbavṛkṣasya sannibhā  k tanmūlairbadhyate sūtaḥ sā proktā nimbakā latā tilakandātilakandeti vikhyātā mūlavatphalapattriṇī  k latā kṣīravatī sūtaṃ nibadhnātyātape khare atasīvallikāatasya iva puṣpāṇi phalāni ca dalāni ca  k atasīvallikā sā hi pāradasya nibandhinī bodhilatāuktā bodhilatā bodhipattradugdhena saṃyutā  k badhnāti rasarājaṃ sā dānavendramivācyutaḥ madyagandhāmadyagandheti vikhyātā niṣpatrā phalapatrayuk  k tasyāḥ kando rasaṃ śīghraṃ bandhanaṃ nayati dhruvam kūrmalatāuktā kūrmalatā kūrmarūpakandā payonvitā  k mallikopamatatpatraprasavā rasabandhinī mādhavīmādhavīmūlavanmūlā nāgavallīdalānvitā  k mādhavītyuditā vallī tanmūlairbadhyate rasaḥ viśālāśvetapatratayā vallī śvetapuṣpaphalā tathā  k viśāleti vinirdiṣṭā sāpi pāradabandhinī mahānāgānāgakuṇḍalavatkandā tatphaṇāsadṛśacchadā  k mahānāgetyasau vallī vinibadhnāti pāradam maṇḍūkalatikāmaṇḍūkākāravatkandā maṇḍūkīdalavaddalā  k maṇḍūkalatiketyeṣā tanmūlairbadhyate rasaḥ udumbaralatāudumbaraphalākāraphalavaddalavaddalā  k sodumbaralatetyuktā sūtarājasya bandhinī citravallīyā dugdhakandā vaṭapatrapatrā vicitraparṇoruphalā sudīrghā sā citravallītyuditā rasendro nibadhyate tatphalamadhyasaṃsthaḥ  k catuḥṣaṣṭiriti proktā divyauṣadhyo mahābalāḥ  k ābhirbaddho raso nḥṇāṃ dehalohārthasādhakaḥ somavallī somavṛkṣaḥ sthalapadminikā tataḥ  k gonasā kāravallī ca uccaṭā īśvarī tataḥ bhūtakeśī kṛṣṇalatā jñeyā laśunavallarī  k rudantī caiva vārāhī saptapattrī ca nāginī sarpiṇī chattriṇī caiva gośṛṅgī sarvasiddhidā  k jyotirnāmnī tridhā raktavallarī patravallarī kākinī caiva cāṇḍālī vallarī tāmravallarī  k pītavallī ca vijayā vijñeyā ca mahauṣadhī jñātavyā devadālī ca syānnavānītagandhinī  k jñeyā garuḍavallī ca tumbinī bhūmituṃbinī gandharvā vyāghrapādī ca vijñeyā ca mahauṣadhī  k gomārī ca triśūlī ca rutasī ca tridaṇḍikā bhṛṅgavallī camarikā karavīralatā tataḥ  k vajravallī vāravallī rohiṇī bilvinī tathā gorocanalatā caiva karīrī cākṣarā tathā  k apattrī kuṭajā vallī mūlakandā ca brāhmaṇī ghṛtagandhā nimbavallī tilakandātasī tathā  k bodhivallī madyagandhā kūrmavallī ca mādhavī viśālā ca mahānāgā jñeyā maṇḍūkavallī  k udumbaralatā citravallī caiva surārcite catuḥṣaṣṭiriti proktā divyauṣadhyo mahābalāḥ  k k  śrībhairavaḥ himajāhimajā kāñcanakṣīrī yavaciñcā mahādrijā himāvatī pītadugdhā recanī paṭuparṇikā  k taddugdhaṃ hemakaṅkuṣṭhaṃ pulakaṃ recanaṃ tathā tejovatī bahurasā kanakaprabhānyā tīkṣṇāgnigarbhā suravallarī ca  k himajā kaṭukā tiktā recanī sarvavātanut kṛmiśoṣodaraghnī ca pittajvaraharā tu sā  k kāravīkāravī kāravallī ca kaṣāyoṣṇā kaphāpahā kāsaśvāsaharā balyā jñeyā rasaniyāmikā  k kaṭutumbīkaṭutumbī kaṭuphalā rājaputrī mahatphalā kaṭutumbī kaṭustiktā vāntikṛcchvāsavāntijit  k kāsaghnī śodhanī śophavraṇaśūlaviṣāpahā tiktatumbī tu tiktā syātkaṭukā kaṭutumbikā  k tumbī ca kaṭutiktāditumbīparyāyagā smṛtā jyotiṣmatījyotiṣmatī nāma latānalaprabhā jyotirlatā sā kaṭabhī supiṅgalā dīpyā ca medhyā matidā ca durjarā sārasvatī syādamṛtārkasaṃkhyā  k liṅginīliṅginī bahuputrī syādīśvarī śaivavallarī  k svayambhūr liṅgasambhūtā laiṅgī citraphalānvitā ayaḥstambhakarī liṅgabījā ca śivavallarī  k liṅginī kaṭurūkṣā ca durgandhā ca rasāyanī sarvasiddhikarī divyā rasarājaniyāmikā  k pātālagaruḍīpātālagaruḍī tārkṣī sauvarṇī garuḍī tathā vatsādanī dīrghakāṇḍā dṛḍhakāṇḍā mahābalā  k dīrghavallī dṛḍhalatā darśanāmāni pārvati sarvavaśyakarī saiṣā sarpādiviṣanāśanī  k girikarṇīgirikarṇī ca kaṭabhī gardabhī dadhipuṣpikā sitapuṣpī viṣaghnī ca śvetāśvakhurapuṣpikā  k girikarṇī himā tiktā pittopadravanāśinī cakṣuṣyā viṣadoṣaghnī tridoṣaśamanī ca sā  k nīlapuṣpā mahānīlā syānnīlagirikarṇikā nīlādrikarṇī śiśirā satiktā raktātisārajvaradāhahantrī pratardikonmādamadaśramārtiśvāsārtihā syādviṣahāriṇī ca  k ākhukarṇīākhukarṇī bhūmicarā dravantī bahupādikā  k sutaśreṇī dravantī ca nyagrodhā mākṣikāhvayā citrā mūṣakapucchī ca pratyakśreṇī ca śabarī  k sutaśreṇī ca cakṣuṣyā kaṭukākhuviṣāpahā vraṇadoṣaharā caiva netrāmayavināśinī  k kṛṣṇikā bahuparṇī ca pratyakśoṇī ca śabarī pūtiparṇī śivā cākhukarṇavat parvaśālinī  k ākhukarṇī kaṭūṣṇā ca kaphapittaharā sarā ānāhaśūlajūrtyartināśanī pācanī parā  k vārāhīvārāhī syāt sūkarī kroḍakanyā gṛṣṭirviṣvaksenakāntā kumārī kaumārī syād brahmapattrī trinetrā krauḍīkanyā gṛṣṭikā mādhaveṣṭā  k vārāhī tiktakaṭukā viṣapittakaphāpahā kuṣṭhamehakṛmiharā vṛṣyā balyā rasāyanī  k devadālīdevadālī tridhā proktā śvetā kṛṣṇā ca pītalā sā śvetā vyādhiśamanī kṛṣṇā pītā rasāyane  k devadālī kośaphalā dālī lomaśapattrikā kṛṣṇabījā kaṭuphalā vṛttakośāmlavallarī  k jīmūtaṃ kaṇṭakaphalā veṇī cākhuviṣāpahā turaṅgikā jālaphalā garāriḥ sāramūṣikā  k devadālī tu tīkṣṇoṣṇā kaṭuḥ pāṇḍukaphāpahā durnāmaśvāsakāsaghnī kāmilālūtikāpahā  k sarvalohadrutikarā pīnasāhiviṣāpahā aindrīaindrīndravāruṇyaruṇā mṛgādinī gavādanī kṣudrasahendracidbhaṭā sūryā viṣaghnī ruṇakarṇikāmarā suparṇikā syāt phalatārakā ca  k vṛṣabhākṣī gavākṣī ca pītapuṣpendravallarī  k hemapuṣpī kṣudraphalā vāruṇī bālakapriyā raktorvārurviṣalatā cakravallī viṣāpahā  k amṛtā ca viśālā ca jñeyonatriṃśadāhvayā indravāruṇikā tiktā kaṭuḥ śītā ca recanī  k gulmapittodaraśleṣmakṛmikuṣṭhajvarāpahā mahendravāruṇī ramyā cakravallī mahāphalā  k sā mahendrī vṛttaphalā trapusī trapusā tathā ātmarakṣā viśālā ca dīrghavallī mahāphalā  k syādbṛhadvāruṇī saumyā nāmānyasyāścaturdaśa māhendravāruṇī jñeyā pūrvoktā guṇavāhinī  k rase vīrye vipāke ca kiṃcideṣā guṇādhikā gojihvāgojihvā kṣurapattrī syād adhaḥpuṣpā tvadhomukhī  k gojihvā kaṭukā tīvrā śītalā pittanāśinī vraṇapraśamanī caiva saptadantaviṣāpanut  k kākatuṇḍīkākatuṇḍī kākanāsā kākasiṃhī ca raktalā kākadantī kākapīlur vṛttaraktaphalā tathā  k kākaprāṇā valkaśalyā kṛṣṇabījā ca rañjakī kākatuṇḍī ca madhurā śiśirā pittahāriṇī  k rasāyanī dārḍhyakarī viśeṣāt palitāpahā raktapādīraktapādī śamīpattrapattrā khadirapattrikā  k saṃkocanī samaṅgā ca namaskārī prasāraṇī lajjāluḥ saptaparṇī syātkhadirī maṇḍamālikā  k raktamūlā tāmramūlā svaguptāñjalikārikā lajjāluśca kaṭuḥ śītā pittātīsāranāśinī  k śophadāhajvaraśvāsavraṇakuṣṭhakaphārtinut lajjālurvaiparītyāhvaḥ kaṭuruṣṇaḥ kaphāmanut  k rase niyāmake tyantaṃ nānāvijñānakārakaḥ punarnavāpunarnavā tridhā proktā śvetā raktā ca mecakā  k punarnavā viṣaharā kaṭhillā netrarogahā pṛthvīkā sitavarṣābhūr dīrghapattrā sitāṅgakā  k śvetā punarnavā soṣṇā tiktā kaphaviṣāpahā kāsahṛdrogaśūlāsrapāṇḍuśophānilārtinut  k punarnavānyā raktākhyā kṛtamaṇḍalapattrikā vaiśākhī raktasarvāṅgā śophaghnī viṣahā parā  k punarnavo navo navyā prāvṛṣeṇyā ca sāriṇī raktā punarnavā tiktā sāraṇī śophanāśinī  k raktapradaradoṣaghnī pāṇḍupittapramardanī śyāmākhyā nīlavarṣābhūr dīrghapattrā punarnavā  k nīlā punarnavā tiktā kaṭūṣṇā ca rasāyanī hṛdrogapāṇḍuśvayathuśvāsavātakaphāpahā  k atyamlaparṇīatyamlaparṇī tīkṣṇāmlā kaṇḍūlā vallisārasā vanasthāraṇyavāsī ca kandāḍhyā karkaśacchadā  k atyamlaparṇī tīkṣṇāmlā plīhaśūlavināśinī vātahṛddīpanī rucyā gulmaśleṣmāmayāpahā  k karkoṭakīkārkoṭakī dvidhā vandhyā śreṣṭhānyā phalamāriṇī mṛdukaṇṭakinī vṛttaphalā sā vanavāsinī  k vandhyā devī vandhyakārkoṭakī syānnāgārātir nāgahantrī manojñā pathyā divyā putradātrī trikandā śrīkandā sā kandavallī viṣaghnī  k yogīśvarī vyāghrapādī kanyā syātṣoḍaśāhvayā vandhyā karkoṭakī tiktā kaṭūṣṇā ca kaphāpahā  k sthāvarādiviṣaghnī syādrasabandhe rasāyane śarapuṅkhāśarābhidhānapuṅkhā syāccharapuṅkhīti kathyate  k śarapuṅkhī tridhā śvetā raktā kṛṣṇā ca kaṇṭakā śvetāpyeṣā guṇāḍhyā syātprayoge ca rasāyane  k anyā tu kaṇṭapuṅkhā syāt kaṇṭasāyakapuṅkhikā kaṇṭaspṛśeva kuṇḍī kaṇṭakaśarapuṅkhamūlaniryūhaḥ  k tūrṇam ajīrṇaviṣūcīmahāparatikṛśānukārśyaṃ ca sarvāśca śarapuṅkhāstu kaṭūṣṇāḥ kaphavātahāḥ  k ajīrṇaśūlakṛmihā grahaṇīśamanāḥ param bhṛṅgarājamārkavo bhṛṅgarājaḥ syād bhṛṅgāhvaḥ keśarañjakaḥ  k pitṛpriyo brahmapattrī keśyaḥ kuntalavardhanaḥ pītonyaḥ svarṇabhṛṅgāro harivāso harapriyaḥ  k 